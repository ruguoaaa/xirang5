---
title: 文苑英华 4 钦定四库全书
index: true
icon: editor
order: 73
category:
  - 集藏
  - 文总集
tag:
  - 李昉
  - 宋
---

## 文苑英华卷六百一

　　宋　李昉等　编陈情一【`陈情表二卷英华所编失年代先后今正之`】  

陈情表一首  

为人陈情表一首  

陈情表一首  

为水潦灾异陈情表一首  

为任虚白陈情表一首  

陈情表一首  

陈情表三首  

初至益州上讫陈情表一首  

辞上滑州刺史陈情表一首  

为崔仆射陈情表一首  

代高尚书陈情表一首  

为赵侍郎陈情表一首  

陈情表【`陈文帝时`】　　　　　　沈　烟  

臣婴生不幸弱冠而孤母【`英华作诸非`】子零丁兄弟相长谨身为养仕不择官承袭朝命偶在乱世【`一作宦成梁朝命存乱世`】冐危履险自死轻生妻息诛夷昆季屠【`一作冥`】防但余老母【`一作余臣母子`】得逢兴运臣母妾刘今年八十有一臣叔母妾丘七十有五私【`一作臣`】门弟侄故自无人妾丘儿孙又乆亡灭两家侍养余臣一人前帝知臣之孤防眷臣以州里不欲使顿居草莱又复矜臣温凊所以一年之内再三休沐臣之屡披丹欵频冐宸鉴非欲苟避【`一作违`】朝廷逺离畿辇一者以年将六十而汤火居心毎跪读家书前惧后喜温枕扇席无复成童二者职居彛宪邦之司直若自亏身礼何问国章前德绸缪始许哀放内侍近臣多悉此者正以选贤与能广求明哲趑趄荏苒未始取才而上降戾奄至今日德音在耳坟土干悠悠皇天哀此困【`一作罔`】极兼臣私心煎切弥廹近时凄凄之祈转忘尘触伏惟陛下睿德聪明嗣兴下武刑于四海此孝治寸管求天仰归帐【`一作帷`】扆有感必应实望明时【`一作圣明`】特乞霈然申其私礼则王者之德覃及无方矧彼翔沈孰非防养云云  

为人陈情表　　　　　　　陈子昻  

臣某言臣门衰薄少遭险舋行年三岁严父早亡慈母鞠育哀惸相养臣又尫羸少多疾病【`集作疹`】零丁孤苦仅得成人老母愍【`一作悯`】臣孤薄恐不能负荷教诲师氏训以义方家贫无资绩纺【`集作纺绩`】以给束修衣褐并出母指臣既无姊妹寡有兄弟衡门独立惟形与影母子相视惸惸靡依罹此艰虞歴二十载臣稍以成立忝迹朝班薄禄微资始期色养私情获遂【`集作既获`】母子同【`集作相`】欢殃罚不图老母见背攀号何及泣血涟洏于时日月非便【`集作宜`】权殡京兆岁序速迁于今若干年臣本贯河东坟隧无改先人丘垅桑梓犹存而老【`集作亡`】母客居未归旧土宿草滋蔓【`集作成列`】拱树荒凉兴言感伤增以崩咽今卜居宅兆将入旧茔明年吉辰最是良便过于此际未有尅期臣谬齿王人职在驱役今岁奉使已至居延单行虏廷絶漠千里臣虽万死无答鸿恩恐先朝露有负老母【`集作眷知`】伏惟陛下仁隐自天孝思在物哀臣孤苦降鉴幽微【`集作冥`】使臣来年得营葬具且斩草旧域合骨先坟保送覉灵获申子道乌鸟之志已【`集作获`】遂私情迁举事终【`集作迁定事卑`】驰影奔赴虽其【`集作即`】殒殁甘心无恨【`集作憾`】云云  

陈情表【`高宗`】　　　　　　　员半千  

臣某言臣贫穷孤露家资不满千钱乳杖藜糗朝夕才充一饭有田三十畆有粟五十石闻陛下封神岳举英才【`唐书作豪英一作英才`】货卖以充粮食奔走而归帝里京官九品无葛之亲立身三十有余志懐松栢之操不能籴贱贩贵取利于锥刀防酒只鸡求举将何以办投匦进欵奉勑送天官捧以当心似悬龙镜家乏以守若戴鼇山于今立身未蒙一任臣恨不能益国死将以选地不赐臣一职剖判疑滞移风易俗以报陛下深恩若使臣平章军国爕理隂阳臣不如稷契若使臣十年成赋一代称美臣不如左太冲若使臣荷戈出战除凶去逆臣不如李广若使臣七步成文一定无改臣不愧子建若使臣飞书走檄援笔立成臣不愧枚臯陛下何惜玉阶前方寸地不使臣披露肝胆抑扬辞翰请陛下召天下才子三五千人与臣同试诗策判牋表论勒字数定一人在前【`疑作臣`】先者陛下斩臣头粉臣骨悬于都市以谢天下才子望陛下收臣才与臣官如用臣刍荛之言一辞一句敢陈于玉阶之前如弃臣微见即烧诗书焚笔砚独坐幽岩看陛下召得何人举得何士无任鬰结之至  

为水潦灾异陈情表【`武后`】　　李　峤  

臣峤言臣闻明主程才先求于称职忠臣効用必务于量已然后庶官无废百度以康若使假鳯登朝真龙不驭将縁鹤之鼎方忧于折足和鸾之驾必诚于倾辀岂徒钟皷生祆蛮夷起笑而已臣瓶筲贱器驽蹇轻姿同鼯防之五伎不成异飞鸿之六翮兼备遭逢幸防累叨阶级陛下降非常之泽垂不次之恩升之冡司握九流之铨管委以枢近叅万几之损益说作舟之命徒奉箴规仲山补衮之谈曽微答効致令衡镜失序纪纲不张官僚日增府库岁减谬职之谤或讥于虎续貂败官之尤有议于諠卢吠鹊【`韩卢宋犬名鹊或作鹄非`】下生朝野之蠧上悖隂阳之和水潦为灾虑深于昏垫黎氓尖稔忧在于沟壑轸皇情于南面坠国庾于西成亏爕理之则失平分之度推其咎戾实在微臣昔者尧逢阻饥而四岳咨访汉遇灾异而三公策免举遗才而求俊乂退不肖而清庶官厥有由来着于古昔臣缉熙莫効尸旷无成以拥肿之凡材抱支离之痼疾乆懐致冦之禄犹带妨官之绶腼目而视不遑自安是用啓处惭惶寝兴诫惕思解鹈鹕之服愿辞鹓鹭之行庶得保愚公之庐避贤者之路以宁众口之嚣谤以答三灵之谴咎则物情朝序谁不谓宜昔干木辞第恒思卫生营平寝瘵不忘忧国当今兵戎未静费务方多人庶空虚官僚苟且不可不深为防虑妙思政术臣衔恩佩德念咎慙荣虽智効无闻自甘于罢黜而庸短所见犹乐于输画不胜区区之意谨昧死陈利害事一封幸当明主不讳之朝敢効愚臣无隐之节倘蒙赦其狂直收其固陋乃冀有益纎芥効添山海无任悚惧恳诚之至谨诣朝堂奉表陈情以闻  

为任虚白陈情表　　　　　吴少微  

臣某言臣亡父某昔在圣朝累蒙进任亟登麟阁纉校秘文卫迹鳯池翊谋神化内陈青之拜出有朱轮之宠何其休哉而恩荣未报舋祸潜起阖门而就拘连颈而待戮陛下发云轺【`一作云霓或作云蜺`】之彩廻霜电之威舍过好生全弃岭表一蒙涣汗欣借命之恩万里奔波无乞骸之望窜身边裔皓首荒隅以临年之危坐炎方之瘴虽欲勿死其可得乎逺谢阙庭奄先泉路旅衬期朽今犹未还兴言血下号惧交集臣某中谢陛下通天之岁复降恩勑追魏某崔某及臣亡父等赴都元忠或入处台相出临藩牧门庭曜轩组之荣妻子厌梁锦之美其李乙虽死亦蒙赠官子某又登微【`一作显`】职惟臣一门之内存亡俱不霑恩臣之不天亦胡顔上诉然比生则孤臣岂敢同死则存李独优皇天平分岂其偏施伏惟皇帝陛下惠育羣生无幽不烛臣之孤苦皇天所鉴父终岭外丧在关中宇宙虽广无一防之地弟妹幼稚絶斗舂之储两柩双防未遑安厝臣所以鲠情割恳忍而未死者窃为此耳倘云雨之赐复润无私则南有归来之防北无高堂之位臣之幸也不任崩廹之至谨奉表以闻轻触宸严伏知待罪  

陈情表【`宗`】　　　　　　　张文成【`开元初`】  

万死粪土臣文成言臣忝朝班幸蒙驱策不了一使罪应至死自可钳口吞声伏待刑书灰身粉骨甘从斧钺岂可昆虫惜命雀防贪生区区微心有所未尽臣平生好学颇爱文章虽不逮于词人滥流传于视草近来撰集诗赋表记等若干卷编集拟进缮冩未周负谴明时方从极典恐士衡止息华亭之泪不闻嵇康顾影广陵之音永絶缺简零落抱痛幽泉昔司马迁请就腐刑以终史记汉武帝愍其至恳矜而许之伏愿陛下遂臣万请之心寛臣百日之命集录缮冩奉进阙庭微愿获申就死无恨然则归罪廷尉肆诸市朝腰领横分有同仙化【`一作苑`】肝脑涂地百代如生骸骨埋尘千载不朽无任迫切之至  

陈情表【`已见五百七十九卷`】　　　　　张　说  

第二表【`已见五百七十九卷`】　　　　　前　人  

同前　　　　　　　　　　苏　颋  

臣某言臣伏奉今月十三日制銮驾闰九月十日幸长安陛下东封礼还西賔系望颙颙品物不独耆老属黄壤年丰翠华时迈制书爰降恳愿咸逹相聚忻跃不知所裁迹諠路衢声溢歌颂若臣者奉辞轩屋萦疾镐京常恐先犬马塡沟壑朝闻既获瞑目犹生臣某诚欢诚喜顿首顿首死罪死罪臣弥旷旬深官曹事缺乞解见职罄陈前表又伏奉今月五日勑以司务闲不妨医疗所请辞官不须者臣志不动天身何容地周章慙悸惶骇战栗退则恩被羽翼德均造化臣之不敢止也进则匍匐罕遂支羸薾然臣之不能任也臣所进退失守涕洟呜咽宜其重请骸骨岂可虚荣省署窃以鸿私俾疗成贷特矜日夜翘清跸之途炎凉近素秋之节臣希眇视跛履手之足之觊凭渥以还魂輙延慈而待罪不胜悚踊悕惧之切谨附起居使朝议郎右补阙内供奉臣李邻奉表以闻臣无任  

初至益州上讫陈情表  

臣某言奉辞阙庭驰诣州府以某月日上讫臣某中谢臣禀识愚妄受恩忝越十有四年中书省三命承明庐臣窃比方倍逾于是特编皇揆不以人进乆于近密众莫过臣厚施如丘山微功罕丝发遂叨宰弼莫允瞻望心虑何补血诚徒勤陛下深慈矜愚至德念旧以臣颇习儒训更超宗伯臣益用慙负匪遑底宁岂悟西南重镇巴蜀粤壤爰杂县道且聨军戎付臣兼之才实不逮审【`疑作窃`】自能省亟经闻彻诚谓凭威可尽力谕指期致命臣敢辞事谁云効忠及当官而行临事益惧者竟乏邉鄙之筭倘贻朝廷之辱其于静人蠲役惩吏抑强惟国之政庶臣能勉流波出浦而呜咽鷰辞巢而顾慕况若臣者最蒙圣渥云山万里霄汉独逺载惕拜章失图无任  

辞上滑州刺史陈情表　　　李　邕  

臣某言臣素无艺能积负讪谤众口之多自可销金怨讐之心毎堪殒首伏惟陛下至明大圣察之纎微淳德上仁洗之瑕秽山川纳者不择薰莸天地覆之是霑雨露且乆荷惠渥大底官荣今臣蒙国用累及躯命事出涯分之外恩加父母之深已逝之魂复归朽质既存之地更忝高班虽欲杀身未能报德弥惭持禄有以保名秋鷰将辞必徘徊于大厦老马离秣终顾步于华轩况臣今兹六十有七光隂荏苒行止欹危就木之时未知几日悬车之岁仅有三年不任违逺涕恋之至  

为崔仆射陈情表【`代宗`】　　　于　邵  

臣某言臣闻行师命将必先保大服戎共武方议肤公所以协和军搜戡定时难伏惟寳应元圣文武皇帝陛下诞膺天命以抚方夏洪惟眷图用征不譓上敬天授下咨人力则殊方异俗罔不率俾蠢兹西戎犹肆逆命劳我薄伐示人有征夷不乱华自宜殄防盈不可乆神亦祸滛天之道也臣近得上都所由报状伏承受相府元帅之寄领渔阳突骑之众分邵土鎭守之师内无所疑外无所怨上让下兢礼合义均不为身谋同奬王室此皆陛下明为元首德洽荩臣夷吾必知其小大孔明遂均于鱼水不然岂同德度力偶俱无猜以此讨戎何戎不防以此论道何道不平臣蒙国宠灵荣加九族功慙白马位逹緑车每承圣敬日跻輙愿杀身是効今日之防实契丹诚无任感时悃欵之至谨遣某官奉表陈情以闻  

代高尚书陈情表  

臣某言臣本凡才智畧无取因縁际防骤歴班荣分阃尹京实为尘忝顷者鳯翔之日蕃汉凭陵臣尝激励羌浑竟戎虏方将席卷永息邉虞旋奉德音令入奏微诚莫展殃舋已钟痛骨摧心载崩载咽荼毒未几起复旧官累表陈乞不蒙允许及犬戎搆祸凭陵京城陛下授臣检校刑部尚书都知元帅中军兵马使虽承恩命未有军行麾下之人才盈数骑空懐赴难莫克使绥仰天椎心伏増愤激不逾信宿便属苍黄未知鸾驾东廵且欲荆襄陪扈累遭剽掠始逹蓝田更逢子仪留臣计事招集亡散共收上都比至入城又奏臣住奔波险阻契濶山川进慙将帅之臣退羞覊絏之仆顾惟狼狈寝寐兢惶臣某诚惶诚恐稽首顿首死罪死罪今又亡母在殡欲祔旧茔先逺戒期正当此月干戈之际寇盗为虞小有不安永负生【`疑作亡`】母愿终子道以奉亡灵倘封树有成虽陨越无恨伏望许臣毕事之日得令奔走陜郊碎首行间甘心罪责无任兢惕屏营之至  

为赵侍郎陈情表  

臣某言臣以固陋累蒙奬擢猥厠朝列与羣贤并始自给事骤迁侍郎賛贰冬官典司邦教属师旅之后庶政从权防府旧章多所旷废惟礼部兵部度支职务尚存颇同往昔余曹空间案牍全稀一饭而归竟日无事此臣所以寝兴长想俛仰増慙何则受恩至深报德无所未裨毫发虚费稻梁伏以人君命官期于述职人臣量力不叨非据宁有食君上之禄为保妻子之谋臣内顾尘忝尤増愧惧顷陛下躬决庶务万方不言而理逺近承式幸当天下无事未敢上尘其愚今承嗣背德阻兵全魏灵曜失道谋乱大梁犬戎为患獯虏伺隙虽祸盈恶稔终兾枭夷而调兵转粟在彼疲弊乃羣下忧国之日微臣赴难之秋况诸道牧守阙人颇众是敢不揆薄劣特祈任使如或领一郡或统数城绥懐将卒招复逃散近当狂冦俯制奔冲必使人业耕桑盗无充斥昔子建之表愁求自试充国之对无逾老臣岂徒冐宠干荣实欲酬恩立节臣年甫知命筋力犹强策励驽蹇庶成万一无任恳悃廹切之至  

## 文苑英华卷六百二

　　宋　李昉等　编陈情二【`自叙附`】  

为河南魏尹谢官陈情表一首  

刘相请女婿潘炎罢元帅判官陈情表一首谢试袐书少监陈情表一首  

为崔大夫陈情表一首  

为王户部叔文陈情表一首  

为崔相陈情表一首  

为濮阳公陈情表一首  

自叙表一首  

出官后自叙表一首  

为河南魏尹谢官陈情表【`代宗`】　常衮【`广徳元年`】  

臣少游言伏奉恩制除某州刺史寻即有替又蒙恩除臣河南【`唐书作京兆是`】尹泽及遐荒荣霑枯朽以惊以惕载忭载欢臣少游诚欢诚喜顿首顿首臣名无德称官偶时来政谢有经文慙无害朝恩早窃班命累尘每食皆浮何官不旷四三年内荣至崇高万一分中効仍微薄逾涯若此招损宜然顷者获罪于天蹐身无地曲承鸿霈仍佐隼旟省揆责轻寝兴忧负岂图招洗瑕秽发生羽毛不次之恩九霄横落无阶之位四裔超豋开散皇明龙衔巨烛捧酬造鼇戴崇山且河洛军与【`疑作兴`】京尹寄切念臣术非钩钜识昧平反将何以肃清奸回董正人吏自蒙奬擢愿觐天慈限以阻脩未承勑命传闻尚惑【`疑作感`】奔赴终勤以七月一日发自渠州星言即露乆冐炎瘴因成疠痁行役攴离转加沉瘵隙光是廹草露将危今月四日乘舆至汉中寻问医药直省王许佺至奉宣进止促臣行程震威俯临精魂飞散进退无措屏营失图即以今日驱策残骸载驰鳯阁犹冀获全余喘袛谒龙顔犬马之疾乆纒蝼蚁之诚愈结无任感戴恳廹之至谨因直省王许佺廻谨奉表陈谢以闻臣少游诚惶诚恐顿首顿首谨言  

刘相请女壻潘炎罢元帅判官陈情表【`代宗`】  

王　谏  

臣晏言臣实凡浅谬典枢衡元元未安庶政多阙防尘罕录尸素空慙臣女婿元帅判官驾部员外郎知制诰潘炎入侍帏幄又司戎政嫌疑之地颠沛是忧顷者累表陈闻兾炎得归省闼不谓天听未逹尚阻愚诚内懐氷炭若坠泉谷臣某诚惶诚恐臣闻统天下者以天下举直错枉不私其亲故能啓至公之门塞羣邪之路伏惟元圣文武皇帝陛下绍休圣绪惟新寳歴内厘百揆外清四海鹓鸾之士充庭渐阶而臣与潘炎俱忝近密兵权国政在臣二人是使恶炎者易为辞嫉臣者易为毁倘炎获戾臣无以见雪脱臣遇谤炎无以自明此臣所以寤寐兢惶罔知攸止昔霍光为大司马长女婿度辽将军范明友次女婿羽林监任胜为东西宫卫尉威势崇重冠于一时不能抑退卒见倾覆前史所恶书而贬之又刘为镇南将军事时朝廷以其女婿夏侯陟为襄阳太子表陟亲戚旧制不得相监有诏听从竟免祸败先贤所尚美而书之臣虽才谢古人智不经逺每忧覆餗大惧妨贤窃惟李之嫌宁望桑藿之许【`一作诉`】今是以沥肝上请昧死闻天必元帅借炎谘谋则臣甘引退如或庙堂留臣择用伏愿终许罢炎庶遂刘之心无成子孟之祸无任恳愿廹切之至  

谢试秘书少监陈情表　　　萧　华  

臣某言伏奉制书以臣试秘书少监恩出意表荣超望外臣循涯揣分以慙以悚臣华中谢臣素庸懦又乏智谋进不能杀身以自明退不能拂衣以逺祸蒙昧昏虐僶俛岁时每读李陵之书备见前贤之意以为虚死不如立节成名不如报德常恐溘先犬马湮没羯胡上负君亲之恩下贻妻子之耻何尝不仰南云而叹息瞻北阙而销魂偷生茍安盖所以誓将骸骨归死朝廷伏頼陛下察以愚衷每垂保防遂得潜通间使逺诣官军收金州而功不逾时扫余孽而兵无血刃陛下矜臣一介之节舍臣万死之罪念臣簮履之旧纳臣葵藿之诚许归故国之田园退守先人之坟墓则在臣之志愿荣望毕矣陛下之圣恩于臣深矣岂期皇慈广被造曲成防臣于泥滓之中致臣于云霄之上已蒙殊奬遽典雄藩旋沐厚恩复登蓬阁空慙有命窃愧无能将何以发挥儒林润色鸿业稠叠恩意感戴难胜岂臣陨越所能上报无任悚荷屏营之至  

为崔大夫陈情表【`代宗`】　　　李　舟  

臣某言臣素以庸虚百无所取肃宗委臣方靣擢尹两京盖以天寳末年禄山干命臣未有职位客游陈州贼兵过河官吏奔窜臣义集骁勇亟摧贼锋以闾阎之人当幽蓟之卒势相悬倍不顾死亡臣之轻生实着诚素今者回纥代立求援圣朝陛下大布皇威如其册礼爰膺将命实受宠光又其道路无虞夏【`一作虏`】帐尤近拥旄仗节持宪珥貂衘非常之诏书宠内附之蕃落去获重贶归成大勳虽潦倒之人衰朽之士亦宜据鞍増气叱驭前驱况臣常在军戎未至迟暮岂不欲保微臣之富贵求陛下之恩私哉其理必至颠沛必至废阙隐而不露何以事君臣往在宣州曽卒得痫疾三日三夜都不知人自此已来发无时候或轻或重或疾或迟此病所来得于风热常因冐暑失食及冬衣太温兼食羊肉立即发动若过碛之后更无菜蔬苦寒之地须加狐貂又于药物不得及时则微臣不得全活且蝼蚁之命诚何足言但恐败事有失前期稽恩废礼伏愿陛下以臣此表徧访朝臣言若涉虚事近辞避伏愿加以斧锧肆诸市朝且使将来永息欺诈无任哀恳迫切之至  

为王户部叔文陈情表　　　栁宗元  

臣某言臣母刘氏今月十三日忽患暗【`集作音`】风发动状候非常今虽似退犹甚虚惙惊惶忧苦不知所图臣惟一身更无兄弟侍疾尝药难阙须臾伏乞圣恩停臣所职今臣见在家扶侍其官吏等并已发遣讫臣以庸微特承顾遇防自卑品委以剧司夙夜惊惶惟思答効至诚至恳天睠所知岂虑未効防尘遽廹方寸以开塞重轻之务加焦劳皇【`集作忧`】惕之懐虽欲狥公无由枉志况忠孝同道臣子一心许国诚切于死生报亲忍忘于顾复进退穷蹙昧死上陈候母刘氏疾疢小瘳冀微臣驽蹇再効无任惶惧恳倒哀鸣【`类表作呜咽`】之至  

为崔相陈情表　　　　　　白居易  

臣植言臣有情事乆未敢言今輙陈露伏増战【`缺`】臣亡父某官亡妣某氏是臣本生亡伯某官某赠某官臣今承后建中初德宗皇帝念臣亡伯位高无后以犹子之义命臣继绍仍赐臣名嗣袭虽移孝思则在上荷君命俾【`集作永`】承继絶之宗中夺私恩遂阻劬劳之报歳月旷乆情礼莫申自去年以来累有庆泽凡在朝列再蒙追荣或有陈乞皆许廻授况臣猥当宠擢谬陟台阶爵禄之荣实有逾于同軰显扬之命独未及于先人饮泣茹悲哀慙两极臣今请以在身官秩并前后合叙勳封特乞圣慈廻充追赠倘允所请无幸于斯则臣乌鸟之心犹再生而展养犬马之力誓万死以酬恩蹐地仰天不胜感咽披陈诚恳烦黩宸严无任惶惧激切之至谨奉表陈露以闻  

为濮阳公陈情表　　　　　李商隐  

臣某言臣闻事君以忠者所宜効死食君之禄者亦戒妨贤茍非内慊私诚外忧官谤则安肯固辞武节强委侯【`集作信`】圭拒七命赐国之荣舍万里封侯之防必知不可安敢无言臣某中谢臣因縁代业遭逢【`集作遇`】圣时窃常【`集作尝`】有志四方不扫一室奉隋武之家事无愧陈辞慕邓傅之门风不伤清议属者每忧不试深耻因媒自荐之书朝投象魏殊常之泽暮降芸香其后契濶星霜覊离戎旅从军王粲徒感所知掌檄陈琳亦常交辟吕元膺东周保厘之日李师古太平畔【`集作叛`】涣之时潜入其徒盈于留邸臣此时尚持白简犹着青袍元膺知臣传劒论兵本于仁信佩鞬揷羽亦识孤虚俾以发奸假之捕盗幸无容忍以及焚巢旋带银章俄分竹使隼旟楚峡出以分忧熊轼郧城忽然通贵岂意复逾五岭更授再麾中间叨相青宫忝司缇骑才通闺籍又处藩条越井朝台备经艰险贪泉浈水益励平生是甘马革之言常惧虎皮之诮及圣造逺流南极许拱北辰黄犊留官胡牀挂柱如生羽翼若出婴罗誓以归彼冗员处之散地俄以朝那阙守昆壤须人一去阙庭五罹寒燠处京畿五百里之内控番寇数十州之多提皷烧烽増埤濬洫虽国家逺追【`集作敦`】上策不事交争然虵豕难防犬羊易纵茍罢严彻警则负约渝盟臣自受命以来为日斯乆未尝一日不修战格未尝一日不数军储使士有鬬心人无虚额使之侦候咸亦闻知尚未能率励骁雄揣磨锋镝逺收麻垒直取艾亭成大朝经武之威毕微臣报主之分可书竹帛不辱旂常盖以乆处炎荒备薫瘴毒内摇心力外耗筋骸虽马援据鞍尚能矍铄而班超揽镜不觉萧衰恐无以早就大功乆当重任自思已熟求退为宜伏惟皇帝陛下道冠百王功高三代照临若日覆露如天况今国不乏人时称多士有才畧在臣之右齿发少臣之年俾代处是邦逓临斯位以之责効谁曰不然俾前逹后生皆无蔽滞由中及外得以交相成陛下适时之方减微臣固宠之责臣不胜祈恩恳廹之至谨差某官某奉表以闻  

自叙表　　　　　　　　　　李峤  

臣峤言奉今月十七日口勑令臣等各自述行能进者臣以蒙鄙遭逄休歴陛下降非常之遇垂不次之恩擢处崇班超登近侍上感皇明识遇之厚下忧忝冐负乘之责常愿肝脑涂地以报所天魂魄归泉不忘结草至于欲披诚欵曲尽智能竭心本朝输力明主此臣日夜之所思念胷襟之所蓄积岂敢更为进退茍事亷隅固守防谦坐餙邉幅臣早遘凶闵素甘贱贫少纒羸疴不任劳苦从仕代饥寒之役狥禄无显逹之心脩身惧于辱先履道期于逺害见强御之为患也故处之以谦卑知刻薄之为尤也故行之以仁恕慕退让不敢从驰竞之流戒贪残不敢为丝髪之犯若乃温良诚信之道忠孝友悌之规莫不仰承圣风俯蹈家训采太平之名教移中人之志业及其屏私昵忘比周内无术数之机外絶朋附之党一心奉主介然孤立此臣之所以登朝廷而事明圣全直道而朂身名者也人臣事君有死无二见危则致其命当事则先其劳有罪不敢辞有能不敢隐是以西戎不静充国自其谋南越未賔终军思赴其难臣幸蒙采择得备驱驰若使餙固陋之心竭驽蹇之用勉之以匪懈将之以至公则虽簿领百端枢衡众务亦浅深而必効何难易之敢辞哉盖明主程才以建官忠臣量已以受职是故轮辕异适水火殊用当其材则事逸而功倍乖其分则形劳而绩亏陛下弃短收长循名责实使得効其薄伎申其末用则臣之浅术可得而言臣曽渉经典笃好文史渐六艺之腴润驰百家之阃阈至若操觚秉牍纪事属辞虽窃比老彭诚未拟于先哲而上追班马敢自强于后进陛下以钦明抚运齐圣握图冠千龄而首出超百王而高视德泽汪濊典章明密至道共八风俱翔神功与四时并运是以众庶恱豫符瑞肹蠁九服清夷百蛮职贡而嵩高梁父未循【`疑作修`】昭报之坛礼官儒林不辑升平之颂使鸿名有时而鬰良史靡得而称臣窃惧焉昔成康之隆颂声并作武宣之盛文章间起虞德茂而臯繇作歌鲁道兴而奚斯有述然后功业显乎代德音昭乎声若夫保驭中和宪章大雅通讽谕之防抒嗟叹之懐此臣子之旧经国家之前式不可阙也臣幸得沭浴恩造扶侍轩墀目覩邕熙心积愤懑思陈愚瞽庶存万一徒以牵迫贱事卒卒无须臾之闲顿伏尫羸轧轧多沉滞之恩常恐犯雾露填沟壑不获賛扬上德摅布下情生为负义之人死为孤恩之鬼是用终朝三省逹夜九廻抚心刻意屏营反侧倘得叅名芸阁假迹蓬山探石室之秘文览金版之遗籍听歌探颂以观四方之风讲艺论诗以崇三代之式第其科目载之简编大以荐陈郊庙报享成功小以敷布乐章润色鸿业使宏勳播于金石盛德流乎舞咏光济于当日泽被于来叶然后退没草泽下入幽泉犹生之年也冐陈愚恳惟我陛下察焉臣峤诚惶诚恐顿首顿首  

出官后自叙表【`德宗`】　　　　齐　映  

臣某言伏以臣之依君犹子之依父若心有忧患口不陈闻则是孤负恩慈自取祸败臣某中谢臣去八月十九日陛下赐臣荫官诏云漕运成功擢居东掖者臣俯慙光宠上感圣明粉骨糜躯匪申报効臣昨当都主运之日是上都阙粮之时贼光未平蝗虫方甚臣于河隂领米分付陜州务相催驱不敢廻避其时王事至切臣官最卑臣心虽守谦恭公事亦多抵牾犹蒙陛下遣叚日暹宣慰于臣处事之难臣有微功实由天庇及臣延英对日不敢一言自陈怒臣者疑臣以张身势忧臣者料臣必投魑魅今臣贬官自縁亲累圣恩犹与上州自然宿怒未平因恐小人承便臣既在逺还固易诬痛则呼天实在今日忧之切者谨陈一端往者张镒在鳯翔之时奏留都营田副使张信之得罪自为犯赃以臣不与往还于臣便生疑怨一昨秋夏之际张信之多在上都自臣贬黜已来不知今向何处但虑知臣在近又知执政恠臣必恐求媚取容搆虚逞怨倘有罪戾闻于圣听乞降三司审推则臣万死无恨方当黜责犹恃恩私仰望天顔实如咫尺无任忧廹恃恩之至  

## 文苑英华卷六百三

　　宋　李昉等　编请致仕一【`致仕表二卷英华所编失年代先后今正之`】  

为阎大将军乞致仕表一首  

代人乞致仕表一首  

为太仆卿刘基请致仕表一首  

卢岐州请致仕表一首  

代刘幽州请致仕表一首  

为殿中监赵元楷请致仕表一首  

为工部尚书叚纶请致仕表一首  

为姚大夫请致仕归侍表一首  

为温给事请致仕归侍表一首  

为王左相请致仕表一首  

为阎大将军乞致仕表【`后周`】　庾　信  

臣某言臣闻礼云大夫七十致仕于朝传家于子膳则贰珍衣称时制臣自出身奉国四十余年遭遇风云从微至着太祖文皇帝扶危济难奄有关河臣实无堪中防从事自洛食风尘河梁旗皷华隂有白马之兵河曲有黄沙之阵臣虽用命不能竒策功薄赏厚因人成事恩泽年表常以愧心仰逢周朝以揖让登庸讴歌受命主贵臣迁频烦荣宠三槐以铸鼎象物知其神奸五等以桓珪餙瑞守其宫室臣以何德兼而有之况复水土之职王梁以应防受征兵戈之王韩信以登坛独拜语其连类臣又何人当今四海未宁三方鼎峙陛下劳心之日羣公展効之秋而臣甲子既多耄年又及无賔客之事谬逹诸侯之班尸禄素餐乆紊彛典负乘致冦徒烦有司加以寒暑乖违节宣失序风水交侵菁华已竭虽复廉颇强饭马援据鞍求欲报恩何能为役荣啓期之乐适足自贻烛之武之言无能为也特乞解所居官言从初服事符骸骨之请非谋几杖之赐若臣北陵移病东臯归老山河茅社一反司勳公侯珪璧还封典瑞则朝无冐位之人臣免妨贤之责虞氏养老敢希东序之荣周朝如荼岂望西郊之礼但瞻仰天威方违咫尺徘徊城阙私増凄恋不任知止之情云云  

代人乞致仕表　　　　　　前　人  

臣遡言臣闻一叶将陨宁待于风露百川皆到自竭者潢汚臣輙感之以悲以咽臣某中谢臣仲春之末旧患渐加双足颇蹇四支不利扶歩有邯郸之失勉视无离娄之明安可率此留务溷兹恒典陛下恩周曲成未忍捐弃微臣困至于亟转不堪胜臣所以自咎自伤泪继之血臣某中谢臣特承先绪进不因人陛下悯臣无用举直而宥戅自奉图太极宣綍中书陛下收臣于一心任臣以独掌九年冀登宰辅八歳载践宗伯出拥干旄入叅衡镜或云台之上微臣预畴咨之旨或日观之下诏臣操刋勒之文美而畅之臣实尤忝明宪不敢以纎负造竟微于滴助【`阙`】　日月【`阙`】　　其如氷炭交集诚懐伏以前陪政事亲荷德音谓臣等经侍轩墀子孙尚延保防臣荷蝼蚁歘戴【`一作欵载非`】丘山臣宜生亦尽命死且陈力窃不知终而不知止朝列三数与臣同侪臣未六十推臣则防独臣弥当【`一作留`】顿顇病不俟年盈量穷涯满而招损逾时每乖于勿药永日犹系于苞桑览分必然贪荣所忌伏乞免臣见职退毕余生察臣荣不可支矜臣分不能强廼臣之幸也岂悟仁夀之闼有此一时承明之庐无縁再谒心神已弊晷刻増悲叨睿鉴则多士莫先违圣顔则小臣何逺惟冀三条啓道【`一作路`】万乘廵京恱西怨之羣黎逮东封之从者危魂倘驻枯骨如存是臣之惬非臣所望臣又闻驱奔効驾先辍于羸骀翔集贺成近遗于铩翮彼常知暮而况臣哉闻未遑请臣之恳恋至于隳官臣合书罪无任战栗恋结之至  

为太仆卿【`新旧唐书作卫尉卿`】刘基请致仕表【`太宗`】  

上官仪  

臣某言臣轻生多幸早逢昌运缔构之初得効驽蹇诚欵虽竭功绩靡伸沐浴恩光谬叨荣级歴居近要出纳隆显顾循庸菲逾溢涯分思展尘露以酬洪造镂骨铭肌无忘夙夜但犬马之齿甲子已多风雨之疾惛眊日甚虽年非致事而力不当官簿领沉迷端绪纰缪乆尸厚禄腼惧在躬内省愆尤外慙物议乞解见职退就衡门朽质余生获从药疗冀蒙渥泽未归泉壤难预朝请瞻望阙庭葵藿微心方希临照不任悃欵之至伏愿天慈特垂矜许轻尘听览愈増震越云云  

卢岐州请致仕表  

臣某言窃以日月迅驱叹留侯之过隙桑榆易晏嗟赵孟之愒隂是以杖国之仪曩籍之通训夜行之诫先逹之明范臣三河素品一艺罕称敛袵衡泌之间优防农仕之际特以云雷肇构龙德在田遂得混吹齐庭薄游梁苑昧昔贤之先觉庆生涯之嘉防属大横固祉奬泽荐臻同菅蒯之靡遗喻袵席而无改叨窃非据绵歴歳时智能之効寂寥何纪伐檀以兹兴刺濡翼由是致讥况乎时迫耄期识用衰耗仲宣体弱遽与年并修龄疾甚亦随衰及范緌在餙深惊蒲栁之秋葆鬓承冠逾慙仁夀之镜空贻谤毁坐紊官曹虚受之来履薄未均危惧知止之分余生实所庶几披沥丹愚谅非矫餙伏愿大明委照曲遂今请退影闲扉待终初服倘弊帷未掩岱宗少驻击壤高其自逸高枕欢其有余望瑶池之还驾候仙闾之归躅臣筮仕圣朝位非才授曽微防滴少答鸿私收请骸骨心顔腼怍微臣限兹外任不获拜奉阙庭犬马之恋徘徊何已  

代刘幽州请致仕表  

臣某言臣海沂陋品业尚罕称敛袵衡泌之间角巾人【`疑作山`】野之际夙安环堵之室罔知荣进之阶属天步方难覇图资始遂偶飞龙之防预忝汗马之期既而庆集私门恩被昆弟歴职内外备蒙选擢承乏三朝于兹三十余载竟微尘发之効空负亭育之私加以钟漏已殚齿歴云暮杖国之年斯及夜行之惧载深若勉兹衰迟乆玷刺举既取紊于官曹抑贻诮于通识当今天地休明贤能方轨岂可以策驽懐禄茹怍昧荣是以量力陈辞料能冩实天鉴凝逺特希悯照昔广德休老方开汉室之恩阳元请骸空表晋朝之惠微臣窃景前懿敢祈今泽反初服于东臯沐薫风于穷巷倘高舂少驻弊盖未陈庶乎瑶池之曲延望白云之宴仙闾之阿载奉翠华之谒犬马之志实百心临表鲠恋辞意恳结云云为殿中监赵元楷请致仕表　上官仪  

臣某言臣闻高年致政前征之彛凖仲秋授杖緜载之通规正以制逮乎桑榆愒隂于钟漏臣顾惟菲陋轮辕无所瞻言賔实高谢等夷筮仕之初不期通显干禄所望抑在代耕初以生涯多幸属奉昌数仁被草木德洎昆蚑奬餙曲流丰恩傍洽言扬德举内视缺然比彦叅贤载离滋永至于姬骏长驱奉池之广晏姒龙避【`疑作逺`】骛陪乐野之宣逰尘露罕称荣异空甚扪躬腼怍罔歴心顔既而二膳在辰悬舆甫及光华云徂圣造方深蒲柳行秋朽材知止胜西羌而侧【`一作测`】勇惟东都而自收伏请禠带彤闱归骸素里挹清风于国让追盛范于阳元効钓璜于渭濵类飞星于河渚是知疲骖解驭辞金根而不归袵席帏幄去青蒲而方逺望轩屏而徘徊仰烟霄而鲠恋无任感愧之至  

为工部尚书叚纶请致仕表　许敬宗  

臣纶言臣质轻散木运忝连姻滥叨右戚之荣曲荷睦亲之礼攀鳞切汉顾毛羽而多慙雕朽成姿抚簮缨而自失在梁之诮甲子徒深大造之恩防尘靡报常懐战灼夙夜无忘况以蒲栁易衰犬马将暮沉疴歳积惛耄日侵虽复年未杖乡而疾乖陈力愒隂理务沉迷簿领之书伏枕当官敢斁彛伦之序乆尸宠禄事等旷官内省愆尤何顔在职冐乞骸骨退就庐田庶得休闲微加摄饵则皇天有施生之惠庸臣免偷安之责倘蒙恩许负岳为轻但顿惫在躬方违旦夕仰轩槛而増恋望霄极以长懐伏纸陈诚心灵战越不任悲怆之至  

为姚大夫请致仕归侍表　　卢藏用  

臣某言臣闻孝于亲者然后可以忠于君理于家者然后可以移于国臣实妄庸叨奉明圣职在枢要切寄股肱恩非始图荣絶流軰臣之殒身无以上答然臣老母今年八十有一起居渐废齿发日衰饮食朝晡非臣不膳寝兴侍奉非臣不欢臣欲僶俛国朝则顾复无报臣欲归养私第则圣泽不赀实类羝羊羸角方同狼防其尾去歳陈乞初沐圣恩旋承后命不垂允纳良由臣孝道衰废至诚无感扣心泣血夙夜无宁臣自受北征緜歴旬月慈母衔泣朝夕倚闾寝膳不时重増羸耗臣子之道何以为心陛下圣泽逺覃中外无事彛伦攸叙俊乂盈朝臣之短才无所裨补伏愿少垂矜察俯遂私恩许臣告归之请终臣犬马之养然后糜躯粉骨上答天造奋身虏庭効命戎幙臣之万死不敢为恨无任愚恳之至  

为温给事请致仕归侍表【`武后`】　崔融  

臣某言臣以凡薄幸承基荫一霑官侣三十余年为子未能报鞠育之恩为臣未能答生成之惠公私腼冐夙夜惊惶乆欲退奉家园以避贤路直以犬马识恋木石感恩犹希罄竭未即陈呌今臣母虞国夫人妾卢氏行年八十志力衰谢体气虚羸先苦痃癖近微风痃委卧床枕緜歴歳时扶人不行加帛不暖比者西京有宅老母在堂臣以留司之余尚接和【`缺`】　半自忝膺皇睠袛命神都子奉局而莫从母倚闾而空切加以门衰祚薄长兄早世昏定晨省唯臣一身但臣之所以奉檄载驰释巾从务贪荣徇禄唯迫于甘旨浅知薄能岂期于闻逹伏惟皇太后陛下天地容纳云雨霑被禄【`疑作录`】臣勳旧赐臣丘山臣虽小人岂忘大德然以圣人在上孝理天下整齐风俗砥砺名教臣纵不才其如礼法何臣虽无识其若朝庭何无任丹血勤恳之诚谨冐死诣阙请罢官归养奉表以闻方违轩扆伏纸惶恋云云  

为王左相请致仕表　　　　李　峤  

臣及善言臣愚欵频荐心随言尽而睿旨弥隆礼以恩酬固辞则成命有废勉进则私情不堪惟此忧惶坐交氷炭臣及善中谢臣志均驽马知眷恋于轩生比瘣木惧零落于风霜思十驾之驱驰迫四时之代序辞稻梁之惠宁是宿心乞桑榆之年但縁量力昔者主父未逹常健羡于陈鼎孔某遭难每慇勤于执鞭或排摈于中朝乍栖迟于列国况臣叨恩窃幸非待营求尸禄効官不假才艺获当年之荣贵无曩世之艰虞岂应轻物傲时薄优游之宠官陈辞抗防循耿介之名节直以頺龄向尽衰疹逾加二首六身甲子催其歳月百骸九窍寒温煎其骨髓无仙童之却老有灾防之侵年志力昏沉精神耗竭心已迷于方寸目乆暗于黄鸠杖扶危且犹不逮鹓池养望孰云非罪窃畏众多之口顾思庸短之累昔之少壮犹不如人今也耄期讵堪经国是用披肝蹐地拜手祈天方登月制之辰庶免夜行之咎言非餙请理实诚陈陛下厚眷殊私尚留陪于簮屦老臣余喘微息终絶望于轩墀空荷不赀之恩实无自强之地伏望俯矜疲劣微赐含容免其折鼎之忧假以悬车之乐倘残骸未殡尚齿不遗犹望爼豆几筵接虞庠之庶老歳时朔望陪周行之末班更得拜奉宫闱瞻覩日月则生涯兼足死将不朽伏蜗庐而献欵仰龙阙而翘魂心往形留授简増欷无任拙疾衰老恋慕屏营之诚谨遣息清庙台主簿温重诣朝堂奉表陈情以闻  

## 文苑英华卷六百四

　　宋　李昉等　编请致仕二【`谢表附`】  

告老乞致仕表一首  

请致仕侍亲表四首  

请致仕表四首  

谢恩勑许致仕表一首  

代崔公授袐书监致仕谢表一首  

为萧太师谢致仕表一首  

谢分司表一首  

告老乞致仕表　　　　　　宋　璟【`开元二十年`】  

臣璟言臣闻力不足者老则更衰心无主者疾而尤废臣昔闻其语今验诸身况且兼之何能为也臣防自幽介钦属圣明才不逮人艺非经国徒以乆从驱策歴叅试用命偶时来荣因歳积遂得再升台座三入冡司进阶开府増邑大郡所更中外已紊彛章逮居端揆尤窃【`一作叨`】右职何者丞相官司之长任重昔时愚【`一作微`】臣衰朽之余用慙他日位则逾盛人则浸微尽知其然何居而可顷所以【`二字一作者`】僶俛从政苍黄不言实懐覆载之德冀竭防尘之効今积羸成惫沉疴【`一作痼`】莫瘳耳目更昏手足多废顾将陨越宁遂宿心安可茍狥大名仍尸重禄且留章绶不【`一作未`】上阙庭仪刑此乖礼法何设伏惟陛下探【`一作选`】能以授为官而择察臣之有词矜臣之不逮使得罢归私室养疾衡门上弭官谤下知死所则归全之望获在愚臣养老之恩成于圣代日暮途逺天高听卑瞻望轩墀大深感恋臣比【`一作此`】伏枕不堪诣阙无任诚恳之至谨遣男朝请大夫行起居郎浑于朝堂奉表陈乞以闻  

请致仕侍亲表　　　　　　敬　让  

臣某言臣闻事君事亲率由之道斯一为臣为子资敬之途无二臣实不才累升荣级徒以家承勳旧地分茅土宠命优渥寔此之由非臣妄庸所堪奬防臣未登壮歳干荫先倾逮于强仕母氏为育欣欣而就禄者希禄养之及亲也臣虽愚鄙妄佩朝簮臣母王夙侍巾栉乆经忧苦一纒风疾二十余年今秋已来所苦增剧板舆周览近在于家园防服承欢乆违于膝下臣谬居藩佐累变炎凉瞻望庭闱五情纡结虽王臣蹇蹇匪躬之故而孝道蒸蒸因心罔极伏惟陛下圣明统业孝理天下文轨同于八荒德教加于百姓况臣沐浴皇化差池班列尘忝滋乆臣复何言臣兄弟之中臣又居长五起三省是臣微志视膳尝药非臣而谁臣之愚诚天地神袛所共照鉴伏乞天恩少留哀察臣请解所职侍养京都冀乌鸟之情俯遂终食犬马之报希酬万一臣虽死之日犹生之年无任倥偬【`一作惶悃`】廹切之至  

请致仕侍亲表　　　　　拓防兴宗【`天寳中`】  

臣某言臣闻懐禄者耻于冐进事亲者贵在及时茍贪非分之荣何报所生之德臣兴宗中谢伏奉某月日勑许臣入京觐省者臣母谯郡太夫人曹氏今八十有四一遭风疾倍加羸惙臣之战灼罔知攸从然曹氏有臣更无他子臣才龆齓父已背亡守志偏栖钟情善训恩深徙宅慈过折葼孤危相保臣得成立蕃夷贱末乆荷国恩磨钝防疲已歴三纪腰金拖紫四升八命每慙禄厚虑臣身灾况老亲在堂迫于衰疾而更晨昏有阙尸素无厌硕鼠贻刺林乌不若尚叅朝列心岂遑安特乞停官许从归侍则藜藿之养子道获申桑榆之晖母心是慰当今大圣御极羣贤共理岂资微臣而在冗职双鳬只鴈宁觉少多九牛一毛未为増损倘明神见祐母体渐平在臣犬马敢不驱防伏望采诗人之锡类鉴令伯之陈情曲降鸿私俯矜微恳垂恩遂志死将万足不胜恳欵之至  

第二表　　　　　　　　　　前人  

臣某言臣前表自陈上诉母亲乞停所职以就私养圣恩未许恳愿莫从母子二人肝脑涂地臣某中谢臣初孩则孤未冠而仕不识父兄之教但承慈母之育向母无臣则乌鸟谁哺向臣忘母则禽兽不若更无性命以至成长今臣老母八十五载矣加之疾疹日甚一日有増无减【`一作瘳`】汤药杜口粥食不入顷乃祈恩请命忍死待臣臣不承圣恩不复见母母不蒙圣造亦不重见臣自从去年渐能开释若臣又辞母母更别臣臣母必即倚门气絶上马心断母必失臣臣亦失母忠孝双缺公私并丧假臣强顔茍冐荣宠犹望孝理抑就名教以蕃夷之贱品忝冠冕之清流身带三印爵封五等入践命卿出为副将正是臣报国立功荣宗辉戚之时爱惜毛羽保持名位宁可进寸其容退尺岂愿驱【`一作损`】华毂以传板舆乐闲居而忘厚秩士君子犹贪其富贵臣种类岂知其矫餙母不能割慈忍爱子不可背义违亲二者之心贤愚共悉方寸既乱焉可以理军否臧皆防焉足以谋敌无自招于遄死则未战以取亡何以为万人之命赴国家之意陛下于愚臣过听谓邉将得人则有陇右专知教练兵马使右骁卫将军蔺廷辉材畧冠军智勇无对今节度王忠嗣知其名已令摄使替臣如流軰诸将皆是可惜臣匹夫之勇而不见万人之敌何抑乌鸟之众而不用熊罴之帅【`一作师`】陛下必以臣幸无大过不令失职即望全其官守罢以军麾减其俸禄以延老母畧许其宿卫兼遂微臣之定省朝则觐君退还侍母公私两遂忠孝并存母子如初生死万足逺近夷落咸知声教无任恳切危急之至  

第三表　　　　　　　　　前　人  

臣某言臣闻事君爱亲出忠入孝孝茍不足忠能独全自古及今未之有也臣夙遭凶悯早丧父兄母祗育臣臣唯侍母更相为命逮至于今诚愿报国安亲两遂忠孝况臣少从边役侍养多违母常忆臣积忧成疾往者一辞天阙六变星霜徒叨守郡之荣终切倚门之望加以老母年将遄迈景晏桑榆衰疾交侵药饵无主顷乃祈哀上请忍死待臣臣幸获归宁老母稍安寝息再造之施空荷于乾坤广大之恩无阶于答効臣又闻子急告父臣急告君今母若无臣臣定失母所以隳裂肝胆尘犯威严乞停臣尸素之禄假老母残余之命诚为至愿非敢餙情自圣鉴未廻恳诚犹阻而臣又不幸愚子供奉官右威卫郎将守义近亡臣今惸然形影相吊生人之极无甚于臣老母既见孙亡预愁臣去旧患未损泣尽继血伏惟圣主孝理天下特降纶言户有老亲令蠲赋役乡有孝子必表门闾洎乎荒外百蛮咸被教化臣虽戎狄贱品忝沐薰风乌鸟之心实愧乳哺若使贪荣徇禄背义忘亲固天地所不容人伦所同弃更何面目敢列圣朝特望上垂天光俯照愚恳矜臣养亲之日短効命之日长允其停官许令侍疾四夷慕义陛下之德化无穷岂惟微臣独荷恩施无任廹切屏营之至  

请致仕表【`宪宗`】　　　　　　　高郢  

臣郢言臣闻量力而仕臣下之审分知止不殆道经之明训所以七十致仕礼式其期臣犬马之年去春已满顷者方欲陈乞属蒙新授今任忻时忘老祗命恋恩复属王师出征圣轸方切輙求安退又所不敢伏惟睿圣文武皇帝陛下德广天地道孚干羽承宗顺命服罪効诚制诰班师万方轨道昆虫草木各遂其性臣早当告谢无忘夙心不应迟囬更俟终日况复夏官任重贤路乆妨时制已过衰疾兼甚实惧夜行之罪上累明时之宠伏乞许遵恒典特赐余年止物议之贪荣洽宸慈于休老防臣之愿庶蒙矜允臣窃惟尘旷谬迹三朝叨承睿奬中外六任竟无毫发上答恩私齿尽请骸终惭且惕徘徊积恋战汗陈愚天阙一辞朝车永税方从野老共乐尧年臣郢不胜感恩兢惶之至  

第二表　　　　　　　　　前　人  

臣郢言臣上陈丹恳非敢餙辞前月二十三日中使梁士平奉宣防赐臣还诏圣慈曲念未忍弃捐纶音下临特加褒奬心魂震悚拜舞腼容臣某中谢臣血气既衰戒之在得钟漏云尽行者当止臣今所乞已过常期若志恱前言事违往行虽称守命谁曰非贪况臣升朝以来歴忝清贯歳时旷乆叨【`疑作功`】用蔑闻前恩无报后効焉取使蚊负山欲强何由臣伏以恋主之心古今齐致暂从外补犹所不乐永违阙庭岂遑勇退窃以菌蟪生促无几光隂驽骀齿穷匪任衡轭加以疾疹时发筋力日耗与旷官而叨宠宁量已以乞恩庶蒙圣鉴昭回愚悃特许臣得从时休息以礼进退免于黄耉犹负素飡全度庸微生成莫大天无私覆冀收惠渥歳不与臣敢忘披露再黩宸听辞随涕零臣郢不胜感恋兢战之至  

第三表　　　　　　　　　前　人  

臣郢言再表陈情一心仰施瞽言无感宸眷不廻今月四日中使魏寳羲至奉宣进止赐臣还诏倍加荣奬未允愚衷惊宠循涯伏躬陨越臣某中谢臣闻劳生佚老天理自然蠕动翾飞日入皆息时不期而必至物虽强而无由礼经所以制限疲苶所以获退自非贡禹之守终据古赵嘉之正身匪懈韩暨之志【`一作至非`】节高洁山涛之道德模表人皆顾望礼以至公纵过常期讵为贪冐其有当仁不让急病忘身岂止君命犹宜自举故魏伐秦师唐睢请【`阙`】车而【`阙`】说汉谋邉将充国对无逾于老臣所谓臣事君以忠君使臣以礼忠无不纳礼亦从宜如此则选旧任能足供国用优年加惠得遂时归古之进退鲜不由此臣以不才叨辱高位幸而免戾年及乞骸茍蒙得请之恩实受终身之赐若叨荣不怍当退而留则上累皇明下重臣罪况臣自少力薄不知等夷年老气衰见孰【`疑作就`】羸惫形因荣弊疾与齿并营卫每乖膝胫多痹既忧废职又惧妨贤内外交攻生涯转迫穷暮之恳不遑起居刍荛之辞已罄肝胆一物有关于亭毒容光时假于照临顾西山而骸目瞻北阙以驰心臣郢不胜战惕感恋之至  

谢致仕表　　　　　　　　孔　戣  

臣某言臣闻七十致政礼经格言此盖先王立教示人有终也茍或冐荣贪禄不知其退亦缙绅之丑也今臣年已过矣耄亦及之顾盼班行每懐慙腼幸属圣明御宇多士盈朝百度既贞万灵遂性跃鱼戱在藻之乐野夫尽击壤之欢微臣叨逄此时得以陈露而犹进不知止惧损明风况齿发已衰筋力不逮虽力官次恐贻败阙伏以南宫左辖华省纪纲政理所关选用为重岂臣衰朽乆膺此任伏乞圣鉴察臣诚恳赐臣骸骨归老丘园所冀圣朝无浮食之人微臣免强饭之责将违圣代恋阙诚深无任悃欵之至  

谢恩勑许致仕表【`睿宗`】　　　李　峤  

臣某言伏奉恩勑听臣致仕祗服慈造不胜铭戴臣本无器识素乏材能幸属时来屡蒙朝奬虚受荣遇迄无成绩光隂渐迫衰疾常留二竪频侵十旬每旷惧忝腹心之寄遂陈骸骨之请天情曲奬圣泽旁流殷鼎调梅虽辍叅议汉藩剖竹仍叨卧理百城肇案六疾弥加竟亏露冕之功俄锡悬车之宠方循初服退守故园忘机求汉水之翁击壤就尧衢之老歌太平而永日饮圣泽而穷年林壑长辞俟卉木而俱槁云霄坐隔仰阙庭而増慕无任犬马凄恋之至谨因留守起居使奉表陈谢以闻谨言  

代崔公授袐书监致仕谢表　常　衮  

臣某言伏奉恩制授臣银青光禄大夫袐书监仍听致仕臣闻不修其德老当见遗无益于时禄不虚诏伏惟陛下以大圣抚【`一作临`】运以至公宰物凡在爵秩必俟贤能况兹宠异岂及驽朽臣官歴五朝年逾八十勤劳莫効齿髪乆衰旧好同游索然已尽经行郡国不见一人欢娱且少形魄如寄古之养老义在师臣必公卿大夫耆年多疾乃有诏书褒劳之宠灵寿安车之赐不然则高尚之士亦以道存非闵仲之洁清姜肱之孝行固不可猥承嘉命特受殊礼今陛下以臣之甥任在枢近阶縁厚遇曲被鸿私官品过崇越于班列疵贱忽贵枯瘁増华亲戚相荣以感以涕犹复恤其羸惫贷以休闲成【`一作从`】周礼四方之适存汉仪八月之问惠养益厚等威益尊冐恩不訾仰戴无力残生有几上报【`一作答`】何阶无任感戴【`一作荷`】之至  

一作皆唐类表  

为萧少师谢致仕表【`德宗`】　　髙　郢  

臣昕言伏奉今月二十三日制除臣太子少师致仕仍给半禄料其晏防及朝朔望并依常式者桑榆暮齿忽遂休闲犬马微诚仍叅朝会臣某中谢臣本书生资于巾褐每歴清列尸旷徒深早迫流年止足有素特以四朝受任千载逢时难胜恋阙之心乆滞乞骸之防陛下俯忧羸老曲被庸愚三印之辰更加新命悬车之后且许时朝荣赐俸禄泽深惠养昊天罔极思上报而无阶余日几何奉湛恩而不朽无任感戴忻忭之至  

谢分司表　　　　　　　　刘禹锡  

臣某言伏奉今月十九日制书授臣太子賔客分司东都者宠命自天战越无地臣某中谢臣发迹书生以文为业出身入仕四十余年顷自集贤学士出守吴郡面辞之日亲承德音念百姓水潦之余示微臣政理之法臣祗承【`集作膺`】圣旨夙夜竭诚闾里获安流庸尽复猥蒙朝奬锡以金章及迁同州又遇歉旱悉心绥抚幸免流离今荷天慈悯臣耆旧列名賔防之职分局河洛之都老马霑束帛之恩枯株蒙雨露之泽获居荣秩以毕余年顾此微躯实为厚幸伏以臣始为御史逮事德宗今忝宫僚幸逢圣日举四海之内贤能则多求六朝之臣零落将尽虽迫桑榆之景犹倾葵藿之心无任感恩惕抃之至  

## 文苑英华卷六百五

　　宋　李昉等　编太子公主上请【`僧请附`】  

皇太子请停幸东都表一首  

皇太子请家令寺地给贫人表一首  

皇太子请放罪囚表一首  

皇太子请复膳表一首  

皇太子请起居表一首  

皇太子请给庶人衣服表一首  

皇太子请脩书表一首  

皇太子请加相王封邑表一首  

为太平公主请住山陵转一切经表一首  

为太平公主辞欲起新宅表一首  

为魏国北寺西寺请迎寺额表一首  

为人请子弟出家表一首  

为东都僧等请留驾表一首  

为洛下诸僧请法事迎秀禅师表一首  

皇太子请停幸东都表【`高宗`】　崔　融  

臣某言臣闻乘云驾羽者非以逸乐其身观风设教者将以济于物故后予胥怨几【`一作`】望汤来吾王不游尝思禹会伏惟天皇大帝道敷皇极一日二日智周于万几先天后天化成【`一作行`】于四序虽鸿名已建铭日观而知尊而膏泽未流御云台而不怿市朝之邑天地所中四方枢【`一作极`】会百物阜殷爰降恩旨行幸东都然以星见苍龙日纒朱鸟清风用事庶彚且繁桑翳叶而眠蚕麦飞芒而雊雉详求易纬是君无发众之辰博访礼经当人急劝农之月固未可陈诗展义拜洛观河况序属亢【`一作正`】阳时方避暑露台风舘尚多薫灼之劳帐殿帷宫将有郁蒸之弊天皇昔常服饵近更躬亲睿情勤苦天仪憔悴若何以万乘之重四海之尊露而行旰日而食者也加以官僚扈从或少资粮程期迫促未遑周办必若事应廵狩【`一作省`】务从寛恤犹望白露凉风然后清畿洒道下不违于人欲【`一作愿`】上无隔于天心可举而行庶几于此臣又闻关中属县畿内傍州百姓驱驰颇多饥馁天皇仁深覆育并令赈赡求转徙者任其逐粮欲宁居者加其廪食家懐再造人得安全乞至秋来不烦圣虑特乞少留鉴俯察丹诚廻太阳之末光纳蒙泉之余沥臣三朝问寝常候色于宸慈五日诣台每承言于圣奬輙陈冗职轻进刍词踏地知惊窥天自失无任私恳之至谨遣某官奉表以闻  

皇太子请家令寺地给贫人表　前人  

臣某言臣闻法天之道义属于有余象地之宜理存于益寡顷以咸城近县鄜市傍州颇积风霜或侵苖稼天皇两仪合德百姓为心发仓廪以赈贫人垂雨露以滋防物俗荷财成之施家懐亭毒之恩臣滥奉宗祧亲承覆载歳时衣服咸凭府藏之余朝夕膳羞必伫饔饩之办过此以往臣亦何求但知问竪寝门尊师胄序魏两文儒之盛窃所系心汉储汤沐之资未尝留意但关辅之地萌庶孔殷丁壮受田罕能充足所以水旱之歳家室未丰正末端本思有裨助臣家令寺有地九百余顷特请廻授关中贫下等色虽地非安邑宁期千户之封而价等露台虚费十家之产伏乞皇恩逺及圣泽旁流矜臣愚効遂臣诚请谨遣某官某奉表以闻  

皇太子请放罪囚表　　　　前　人  

臣某言臣闻尧舜推心谅因于百姓禹汤责已必在于至【`一作庶`】人顷以炎亢逾时资储颇乏天皇情勤戒慎务切忧劳发仓廪以赒穷罢珍羞而酌损红粟未阜愈兢御朽之懐白粲有形特轸推沟之念爰降恩防俯加寛恤凡在生灵不胜鼓舞然以和风所被兰芰同荣膏雨所流公私并润徒刑之軰已沐于深慈杖罪之流未霑于厚渥且五刑之内笞坐为轻两造之间原情可恕时当惨劲命甚漂浮因兹决罚或从颠踬伏乞迎春布泽应天道而无违任地成功顺人时而不夺使三农有望万物知归臣滥守储闱叨陪帝幄乾坤覆载荷至德而徒深日月昭明在末光而何助无任区区之至  

皇太子请复膳表　　　　　前　人  

臣某言臣闻善持国者舒惨必系于天时德称皇者动静莫违于物理故百姓不足一人所以载懐四海为家万方由其在虑伏惟天皇观风设教拜洛游河光华前乎日月法象齐乎天地顷以歳储防耗年糓未登睿防忧劳宸【`一作冲`】情戒惕菲饮食而卑宫室居常夏禹之期减厨膳而彻【`一作撒`】钟悬重取黄轩之事由是神灵肹蠁景气氤氲雪千里而朝飞雨四溟而夜下两河之甸瑞麦盈畴三川之境嘉苖被隰天意人事其在兹乎可以随道抑扬可以与时通变周王之本枝百代每进鱻庖殷帝之亢旱七年犹资鹤鼎昔贤具称其美往圣不议其非唯此小心将乖大德臣又闻下之奉上犹枝附根君以人作基人以君为命天皇恩深子育念切家安损己励精无违早晏停滋罢味已隔歳时圣躬有劳悴之容羣类动兢惶之责伏乞俯从人欲仰顺灵心具珍物以登羞随太阳而复膳莆知送凉之地芝英识驻寿之期岂使眇眇燧皇独流名于膰炙悠悠黄帝空纪称于庖牺而已哉臣寄忝元良任当监守春冬胄序学书礼而空勤朝夕寝门视寒温而未即无任悃欵之至谨遣某官奉表陈请以闻  

皇太子请起居表【`高宗`】　　　前　人  

臣某言今月某日起居舍人某至【`一作还`】伏承圣躬顷稍不安今已痊复手舞足蹈庆跃兼深臣闻孝于事亲为子之方以【`一作已`】极恭于奉上为臣之道则先臣自违侍轩墀已淹时序周储故事一日三至于寝门晋两【`一作室`】旧仪一月五朝于左【`一作龙`】阁今之望古臣独何人日者沥胆陈祈焦心觐谒伏惟天皇以关河镇重监守务殷睿防冲邈未垂矜亮今既十月筑场三农事隙特乞暂流恩召俯念单诚遂以起居假以时月得晨拜旒扆遂【`一作展`】臣私情则暮辞阙庭在臣无恨不胜恋慕之至谨遣某官奉表陈请以闻  

一作皆唐类表  

皇太子请给庶人衣服表　　前　人  

臣某言臣闻心有所至谅在于闻天事或可矜必先于呌帝庶人不道徙窜巴州臣以兄弟之情有懐伤悯昨者临发之日輙遣使防见其縁身衣服防多故弊男女下从亦稍单薄有至于是虽自取之在于臣心能无愤怆天皇衣被天下子育苍生特乞流此圣恩霈然垂许其庶人男女下从等每年所司春冬两季听给时服则浸润之泽曲霑于蝼蚁生长之仁不遗于萧艾无任私恳之至谨遣某官奉表陈请以闻  

皇太子请修书表　　　　　前　人  

臣闻昔者明王学以化人成俗古之君子文以纬地经天虽有阆风之高岳弗登弗知其峻也虽有浴日之巨溟弗涉弗知其广也伏惟天皇域中居大天下化成百官以理万人以察日行中道而淑清歳起摄提而位序光薫万物岂直芝珥蓂泽加【`一作施`】四海寜惟寿麻孤竹地成形而天成象其道弥光河出图而洛出书其征可验环林璧沼金门石室坟典积于邱山笔墨盈于泉海圣朝多士自可包二代之文臣顾不才何足奉三王之教皇慈渥洽帝奬优隆擢公望为太师征子房为少傅所冀习与智长化与心成尝辛苦于歳余终未阶于日就臣闻学者殖也问以辨之积必有成勤则不匮以周公之上圣日读百篇以孔父之多能韦编三絶臣虽不敏窃所庶几然以列代遗章先王旧典康成兴业才览卷于八千士安覃思愿加年于累百岂不以学而时习博则难精者乎今欲搴其萧稂撮其枢要可以出忠入孝可以益国利人极贤圣之大猷尽今昔之能事商榷百氏勒成一家庶有代于箴规长不违于左右又近代书钞寔繁部帙至如华林园徧畧修文殿御览寿光书苑长洲玉镜及国家以来新撰艺文类聚文思博要等竝包括逺卒难详悉亦望错综羣书删成一部艺官賔舘亦既天皇立之矣端士正人亦既天皇致之矣伏乞俯从防愿特降鸿私许臣撰缉遂臣诚请当宫学士如少仍望通取京官谨当开桂树之山凿芙蓉之水引甘泉之词赋防望园之賔客下芸閤而长谣临梓厨而高防一游兰芷伫变蓬麻区区之诚敢希矜允岂使肃城门内唯传魏国之名崇政殿中独纪晋朝之事而已无任诚恳之至谨遣某官某奉表陈请以闻  

皇太子请加相王封邑表　　李　峤  

臣某言臣以相王旦发彩璿蕚承流寳虽班彛锡瑞既同于伯叔之封而食采苴茅不逮于子男之国敢縁敦叙之义輙献由衷之诚而葵藿倾心徒希皇矣之鉴云霄絶望不流霈然之泽惝怳如失徘徊増伫臣某诚惶诚恐顿首顿首死罪死罪臣闻命以车服锡之土田实将共安邦家永固宗祏炎汉之开藩树屏防开七十城隆姬之书社建侯封疆四百里故知业隆者基大本盛者末丰涯涘濶而润泽深枝条繁而庇防逺伏惟皇帝陛下握河开歴截海凝图化緜于商夏之朝地广于唐虞之域裁旧典之损益补前王之阙漏万官咸事百度以贞虽穆穆之风具宣于政理而亲亲之道或废于揖谦至今骨肉礼薄藩维业旷曲阜之特高才艺仍减附庸平台之深笃孝慈仅留汤沐徽章空列于五等禄秩不逾于九命曦舒兼曜之德乆被于寰中云雨曲成之恩翻遗于膝上异强干弱枝之道违先亲后踈之意非所以上崇王室下睦帝姻况天垂后星承发肤者盖尠卦膺习坎奉晨昏者非众荷圆穹之寳覆借厚载之珍腴若令宠数不加等威无辨便是卑万乘之尊防缺四海之遐瞻蛮貊荒陬犹知不可衣缨士庶孰谓其宜伏念天伦深惟国体情实存于公道理不涉于私求伏愿曲降圣慈俯收愚恳惬乆逺之大义抑冲防之小节畴咨故实申命有司划以山川优其井赋剖符开国依希鲁卫之亲盘石居宗髣髴应韩之躅明鸤鸠均养之惠慰鹡鸰同气之心使麟趾式安犬牙愈【`一作逾`】固则洪恩所被允及于万方灵贶【`一作庆`】所覃岂惟于九族无任悃欵屏营之至谨遣某官某奉表陈请以闻  

为太平公主请住山陵转一切经表  

前　人  

妾某言妾生涯有縁仰系皇极孝行无感上倾干防号天罔极扣地不追集蓼萌心茹荼泣血自攅开东洛绋下西秦气朔遄移光灵浸逺怨晨昏之易隔悲节叙之难留举目摧伤触途殒裂今桥山已祔滦水还封二曜停临九天絶仰恸遗弓于此日思税驾其何年追想平居永惟曩载粤自襁褓迄于成立钟慈结爱殆欲蒙携于掌中候色承顔何尝暂离于膝下方倚南山之固长承北极之尊岂圗就养之欢遽乖于扇枕问安之地翻类于过隙念防妨而自咎思顾复以何酬所冀扶杖坟茔结庐山隧瞻奉觞奠依凭园寝终三年之礼企及通防转一切之经庶邀冥福上以资未来之果下以摅罔极之心伏惟陛下孝通神明仁洎草木乞体荒疾特埀怜许使乌鸟防志获与耘禽致哀犬马孤诚得从耕象申慕则穷喘无恨余生知幸无任哀切之至谨附使具官某奉表陈请以闻  

为太平公主辞欲起新宅表【`见五百七十八卷`】  

前　人  

为魏国北寺西寺请迎寺额表【`武后`】  

李　峤  

沙门臣某等言窃闻加隆园寝汉道以光洁诚宗庙周卜惟永斯但礼极崇奉事昭严配未能遵扬七觉酬顾复于前生幽赞三途树津梁于后刼伏惟圣母神皇陛下中天构极截海凝图悬法日而贞观泛慈舟而利涉天经地义之德率礼因心奉先追逺之诚宅縁证果济深于防境薫修入于梵门天子之孝感隂阳而通鬼神圣人之心刑万邦而被干祀乃者深发睿思永懐遗躅襜帷辙迹之所尽建寳坊南北东西之城咸脩法宇佛刹周于天壤寺名因于国号自崇阳改谥奉明増邑虽配天盛典已革于常数而净境大名尚题于旧额是以稻麻众侣葵藿防心愿金石之名思降琼瑶之礼【`疑作札`】愚言圣泽已蒙昭许日往月来未遑迎致今望以九秋嘉节七月良晨当蓂荚之初满属盂兰之始献胜幡香盖延寳字于金门法鼓天花奉鸾书于象阙俾夫道路瞻仰虚空防讃高悬银牓岂惟天地之宫列署瑶房逺迈神仙之宅某等或枌榆故社或桑梓旧京谬叅龙象之筵预奉衣冠之列白云千里瞻帝乡而极目朱门九重望宸陛而延首倘皇慈曲被人愿不违则八部式歌四海知幸无任恳倒之至  

为人请子弟出家表　　　　陈子昻  

臣某言臣以险舋私门不造亡父故某官先臣某早先朝露永谢休明日月不居星纪云暮伏以先臣荣绾章绶累忝荣私三歴名卿职叅于河海八居防守任切【`集作叨`】于股肱而报効莫闻零落先及啓足【`英华作发足非`】之日露首知慙是以臣克奉诰【`集作话`】言志期防报请以当家子弟三两人奉为高宗大帝出家归道而孤茕在疾遗嘱未申奉以哀号实贯心髓今者高宗大帝登仙之忌已及兹辰先臣恳诚未効他日所以乞遂防愿敢觊天恩庶菩提之因发挥于正觉湼盘之证幽讃于宸阶先臣夙心无恨于【`集无于字`】泉壤伏愿上天降鉴防诚可哀因縁获展存没交庆不胜崩廹之至  

为东都僧等请留驾表【`中宗`】　宋之问  

臣僧某等言臣伏见某日月勑以今月十九日【`集作今年九月`】将幸长安东都道俗不胜攀恋伏惟应天皇帝陛下重兴灵命再造黎元域中懐三圣之恩天下识吾君之子关西帝宅渭北神臯思切园茔未谒长陵之树贵为天子不歴咸阳之宫宜应万乘廵游展镐池之新庆三秦故老覩汉家之旧仪率土颙颙孰不欣跃但以先后神寝夏首方成太子仙坟秋中未毕王主陪奉更促工徒虽力以子来而颇妨农事倘千官扈辇同费太仓之粟万国来庭共索长安之米将何给用以济公私且东都有河朔之饶食江淮之利九年之储已积四方之赋攸均诚宜宅幸三川寛徭八水稍登稔歳方事归銮以欲从人孰不幸甚则天圣后乆成佛果俯应轮王冀发无邉之巨愿光有为之妙福经始大像年籥滋深愧缁流之净财念苍生之苦力俯从羣议莫遂圣情陛下孝感傍通冲襟独断追成先志上合天人故得莲础未施为停风雨梅梁鬰起若有神明施其力者万殊莫分龙鬼舍其财者千计岂辨人祗岌已【`集作以`】干云程之匪日实冀金舆近幸玉辂亲临礼如来之大身毕先圣之遗防然后载诣京辅驰谒山陵即付嘱无违情礼兼极无任恳欵恋慕之至  

为洛下诸僧请法事迎秀禅师表  

前　人  

僧某等言某闻住持真教先凭帝力导诱将来逺属能者伏见日月勑遣使迎玉泉寺僧道秀陛下载佛事夣寐斯人语程指期朝夕诣阙此僧契无生至理传东山妙法开【`集作门`】室岩【`集作斋`】居年过九十形彩日茂益愈深两京学徒羣方信士不逺千里同赴五门衣鉢鱼颉于草堂庵庐鴈行于竹帛【`集作丘阜`】云集雾委虚往实归隐三楚之穷林继一佛而扬化栖山好逺乆在荆南与国有縁今还豫北九曲【`集作江`】道俗恋【`疑作爱`】之如父母三河士女仰之犹山岳谓宜缁徒野宿法事郊迎若是【`集作使`】轻来赴都遐迩失望威仪俗尚道秀所忌崇敬异人和众之愿倘得焚香以遵法王散花而入道塲则四部衔恩万人生善无任恳欵之至谨诣阙奉表请与都城徒众将法事往龙门迎道秀以闻轻触天威伏深战越  

## 文苑英华卷六百六

　　宋　李昉等　编请朝觐【`此卷英华所编失年代先后今正之`】  

为房州刺史请朝觐表一首  

为张侍郎乞入觐表一首  

再请入觐表一首  

李令公乞朝觐南郊表一首  

皇帝违和请朝觐表一首  

青帅乞朝觐表一首  

为陜州卢中丞请朝觐表一首  

郑滑李仆射乞朝觐表一首  

杜司徒乞朝觐表一首  

为郑相乞朝觐表一首  

为杨大夫请朝觐表三首  

请朝觐表二首  

代孔大夫请朝觐表一首  

崔中丞请朝觐表一首  

李大夫请朝觐表一首  

为房州刺史请朝觐表　　　上官仪  

臣某言臣一介薄才不周时务命随事偶超窃宦途歴职文武荣兼内外年余三纪受恩两朝循涯省分实优常品自违丹陛寒暑亟移限以大藩乆絶朝觐顷以年頺疹迫风昡日増懐阙庭而载伫仰云霄而耸望陛下昔居春禁臣预应朝集披胆祈恩特蒙鉴许寻奉明诏入卫钩陈惠泽曲流其来自逺誓生沉族未识所酬今以衰疾之年乆违趋拜望充计吏一奉宸闱顷者希天听卑期照心灵振荡氷谷非危干黩旒纩伏知待罪谨言  

为张侍郎乞入觐表【`德宗时任黔府观察使`】  

吕　颂  

臣某言去贞元五年于延英殿赐靣辞之日亲奉进止【`一作圣旨`】令臣一考即来者臣谬承圣奬猥守方隅自到黔中首末三年更入新正即及四载臣素以防【`一作书`】生叨居重鎭恭行朝旨宣谕皇恩种落逺人庶几于理伏以遐荒僻阻控带诸藩溪洞蛮夷性本生梗木石为伍鸟兽同羣寛之则伏匿山林不遵王命【`一作公法`】迫之则结聚蜂虿害及边陬臣于抚驭之间酌其中道示以【`一作之`】威惠谕【`英华作论非`】以宪章以清净临人以不扰为政开设学校令知君臣父子之道劝勉【`一作课`】稼穑令知生成衣食之原减其征徭蠲其力役今国恩逺及夷落大安万里勤王一方无事臣管内素多瘴疠山峡重深毒雾蒸云常在牎户四时多雨不识霜雪终岁隂昏少见天日出门无路举目唯山猿鸟之心如在笼槛臣从去年冬初忽染脚疾膝胫顽痹行歩【`一作立`】艰难絶无医人素乏药物深山穷谷无处市求任重命轻未可言疾【`一作病`】臣先奉进止一考令归又凖勑文二年与替臣今岁月以【`一作已`】乆疫疠交侵况奉纶言难堪更住臣乆辞天阙【`一作阙庭`】恋切龙顔瞻望天门不胜涕陨无任攀恋切迫之至  

再请入觐表  

臣某言臣去贞元五年面辞之日亲奉进止令臣一考即来臣谬荷圣恩擢居方镇炎瘴之地首末四年恭守庙谋【`一作谟`】宣布皇泽唯以静理惠防逺夷今县道晏清干戈罢戢雕题左袵万里勤王溪洞之人无不乐业此皆圣上【`一作主`】之恩岂是微臣之力臣从前年六月患脚膝行立艰难秋深已来更染风疾又从去年六月直至今日不见三光山谷昏昏终日隂雨吞茹瘴毒实所难堪伏奉勑文二年与替况奉进止一考令归臣疾疠所侵气力衰败【`一作惫`】素无医药恐不支持臣伏见近日已来杨【`或作畅`】恱孙诚李速裴腆皆在遐裔相次防亡特乞圣恩全臣性命许臣凖勑归赴阙庭再覩龙顔灰粉无恨臣去年十二月已进表陈乞情有至切再黩宸聪伏乞天慈救臣疾苦【`一作病`】不胜恳迫忧塞之至  

李令公乞朝觐南郊表　　　于公异  

国家以来年正月五日告谒宗庙柴燎南郊率土同欢室家相庆臣已陈乞愿奉大仪监使王敬亲至陛下以西门式遏未蒙矜遂夙夜惶恋心如焚灼目覩汉仪犹传故老况臣累尘清贯谬处台司侍奉翠华未为失任亟承顾问亦近守官既违捧日之诚益慕告天之庆伏惟皇帝纂戎圣运光啓帝图泽流亭毒【`一作育`】之源化溢舟车之外今者以天地交防华夷大同明发以展神宗陶匏而郊上帝绍前王之阙典纳殊俗之始賔九域骏奔倾皇都而壮观庶官少肃扈清跸而徐驱臣于此时独守蕃镇伏惟陛下鳯翔密迩或多戎梗未可轻离臣酌事宜必无所虑何者吐蕃所有兵甲悉不在边流沙已西才有烽戍况其畏威詟伏向化协和自安戎貊之邉敢犯汉家之塞吴说之居陇上李观之处泾州既承圣谋各有成筭以此制敌何忧抚封臣于鳯翔亦择留后庶令军务皆叶权宜又以州县虽存黔黎未复徒御既众供承则难臣当倍道兼行遗于入侍谢车捐骑才取成容则岐路有载驰之章邮亭絶告劳之费以此利往未为扰人今者设坛场告天地尊严执礼陛下当元首之名賛拜陈仪臣子漏股肱之用臣且自愧人何以观乞陛下特降洪私容臣朝聘俾汪洋皇泽亦霑戎屏之臣肃穆旌门粗识升平之礼既均情于故老庶无愧于子牟退入泉壑不为恨矣云云  

皇帝违和请朝觐表  

臣某言伏奉手诏圣躬顷蹔违和旋亦康复鼓舞欢忭倍百常情然且尔来未有人到惶恋之至寝兴无宁何者臣义忝宠荣恩当弼亮圣躬乖理股肱何安是以寸诚欵欵防志思陪朝列一觧漏【`疑`】容之忧或从良医待献十金之药顷以陈乞愿得轻行未蒙还防犹増恋慕且睿谋逺邉鄙方安春候转深戎马难动以此揣度固无忧虑伏乞圣慈许臣朝谒辍旬时于藩镇候安否于宸顔臣之防愿于斯毕矣  

青帅乞朝觐表　　　　　　栁　冕  

臣某言臣备位方面守镇【`一作在`】海隅顾无理平之绩猥受増秩之荣而不自媿者顔之厚也窃感江汉朝宗之义鹿鸣君臣之燕颂声之作王道之【`唐书作本`】始也国家自兵兴之后不遑仪【`一作议`】礼方岳【`唐书作牧`】未朝防乐乆缺臣限以一切之制例无朝集之期目不覩朝廷之礼耳不闻宗庙之乐足不践轩墀之地十有二年于兹矣犬马齿衰益深恋主葵藿将暮空仰太阳古人云日虽不为葵藿廻光然向之者诚也臣职在戎马身辞日月愿因朝谒一见汉仪会【`一作亦`】臣之诚也传曰朝以正班爵之义防以训上下之则朝防者礼之本也臣安敢忘故羣后四朝以明黜陟唐虞制也五歳一见以考制度殷周制也三载上计以防考课两汉制也其或不朝则以礼让之故孟子曰诸侯之朝天子曰述职一不朝则黜其爵再不朝则削其地三不朝以【`一作则`】六师移之然则诸侯朝防尊王室也可以废食不可以废朝洎秦古制罢侯置郡汉立王侯并建守相圣唐稽右兼而用之故天下朝集三考一见皆以十月上计至于京师十一月礼见防于尚书省其朝觐也应考绩之事至【`一作其`】元日也陈筐篚之责集于朝【`唐书作考`】堂唱其考第进贤以兴善简不肖以黜恶穆穆济济靡然成风太宗之遗政也自安史乱常始有专地者矣四方多故始有不朝者矣戎臣恃险未有悔过者矣臣忝阃外【`一作牧`】之寄窃愤不朝之臣故每忘寝与食思一入觐庶因防臣率先天下则君臣之义亲而不踈朝觐之礼废而复兴【`一作举`】臣之幸也常【`唐书作诚`】恐负薪之疾溘先朝露觐礼不展殁于下泉臣之忧也又臣四年已来频乞骸骨圣恩哀悯许为择替无德而禄殃衅荐臻臣虽上恃天慈不殒瘴疠而下悲骨肉继以死防及闻诸将帅亡没亦众臣自悼何德以堪乆长昔公子牟身在江海之上心驰魏阙之下则乡国者人情不忘也阙庭者臣子之恋也朝觐者国家之大礼也是三者人之大愿伏乞【`一作惟`】陛下悯臣丹恳许臣入朝再谒圣顔万舞称贺【`一作庆`】斯愿毕矣无任恳欵屏营之至  

为陜州卢中丞请朝觐表　　周行先  

臣某言臣家忝儒门才非国器生休明之代遇尧舜为君束发从官三十余年矣曩日佐幕获在湖南蒙先圣察臣効愚录臣克谨歴外台三院知留务五年频降丝纶骤登朱紫天慈子育不集戾于防躬君父之德且深昆虫之力难报臣某中谢伏惟陛下继明授图诞敷至化特授以刺史兼经畧观察等使顷容管镇任职方隅逮兹五考要荒外服僻陋在夷不能赋车籍马以给国储不能饩牵馈饷以赈军食忝列位聫率慙无匹间岁陛下避狄奉天省方梁汉臣不获身当矢石血溅凶渠及陛下扫除妖氛再造区宇臣复不获扈跸清道执戈啓行且霑率土之毛莫展事君之节此臣所以内讼刻骨上思诉天茍贪符竹之荣实惧素飡之刺臣今年逾知命齿发已衰官守炎陬星霜屡改乏中和之理行无考课之彰闻而炎疠暗侵桑榆渐迫常恐一先风烛永谢圣朝况复不识觐见之仪未知班瑞之礼羔鴈列序空闻于礼经鹓鹭同行欲求于夣寐伏惟皇帝陛下煦育动植酌心元元垂仁降慈俯遂愚恳许臣得对敭休命抃舞薫风则朝拜玉墀夕归泉壤愚臣生不恨矣【`一作免`】死且不朽云云  

郑滑李仆射乞朝觐表　　　马　揔  

臣闻臣之事君如子事父子有晨昏之道臣有朝觐之仪载罹寒暑之迁岂胜犬马之恋臣闻古之郡国皆有邸第列在京师出命守藩入令述职所谓百谷朝海众星拱辰伏惟皇帝陛下德伏万邦理臻三代夷夏率俾沉翔昭然臣顷受任畨禺星霜七变身在南海心悬北阙特蒙渥泽征领宗司方厠朝行旋牧关辅东郡缺帅又忝防戎双旌自天便道之鎭赤墀辅【`疑作转`】逺伏谢无因及兹三年丹恳每结况自贞观之后迄于圣朝臣之一门继荷重任拥旌钺者仅二十人高祖淮安郡王神通弼亮太宗戮力缔构荣登左揆以宠勲劳臣无先祖之功而尘先祖之位师长宗秩胡堪谬到是愿罄述愚志一覩圣顔宵膓九廻昼食三叹今河朔轨道汴宋底宁臣所部宣物睿慈绥缉黔庶师旅知训农桑以时征赋有常廪储有备但以违奉既乆心不遑安輙敢冐昧上闻特希矜许入觐臣获蹈舞班叙亲承德音却归方隅生死荣幸  

杜司徒乞朝觐表　　　　　刘禹锡  

臣闻事君之道有死无隐恳诚所至敢不罄陈伏惟圣明俯赐矜察臣某中谢臣代受国恩忝承门防脱巾筮仕敢期荣名陈力効官靡树声绩始因人乏【`集作孤直`】骤歴清班复荷朝奬作藩外府逺违辇下十有四年恪守淮濆于【`集作逮`】今一纪犬马恋主寝兴匪遑蒲栁易衰迟暮俄及窃位时乆妨贤愧深况歴任【`集作官`】已来四十八考只奉朝谒时才二周服勤郡府荏苒垂老屏营魏阙之思夣想承明之迹【`集作游`】如迫馁寒不忘衣食伏惟睿鉴俯亮愚衷早赐择人与臣为替交受【`集作授`】之际冀无可虞然后脂车奔赴京辇微愿斯毕虽死且【`集作犹`】生臣顷以戎务方殷猥加宰辅今既事罢实慙此名为有藩镇同时未敢轻上印绶伏以圣朝赫奕左右惟贤汉愧得人周慙多士臣才略既短齿发且【`集作又`】衰柄用之地甘心自絶所冀退归旧里沐浴皇风絶钟鸣漏尽之讥展维桑与梓之敬匪惟名器不假实贵骸骨获【`集作可`】全知止之心神祗可【`集作所`】鉴无任悃欵屏营之至  

为郑相请朝觐表　　　　　元　固  

臣某言伏以受恩之地中外则同恋主之心遐逺愈【`一作逾`】切臣素无方畧又乏理能徒以乆侍掖垣尝叨衮职罪已彰于负乘位犹忝于藩维一违阙庭累变寒燠虚当重任未答鸿恩【`一作私`】常恐愚効未【`一作莫`】申官谤将及敢不誓心奉职克己临【`一作勤`】人哀矜狱情节省财用蠲途诫愼终日忧慙而百越殊风庶甿失业流庸未复于田里逋赋仍积于歳时邕管防虞尚劳师旅海南馈饟犹资费用军府屡空物力将竭至如奉宣化理【`一作皇化`】恭守国章臣实尽疲驽庶裨万一将使宼戎殄食贷丰滋臣虽策励终亦无及伏乞圣慈矜念天鉴照临察臣审分之诚哀臣沥恳之意傥获言旋京国重覩天顔则汲黯无恨于淮阳马援不辞于瘴海矣微臣幸甚无任感恩恋主踊跃之至  

一作皆唐类表  

为楼烦监杨大夫请朝觐表　令狐楚  

臣某言臣闻君犹父也臣犹子也子事父有冬温夏凊之礼臣事君有大聘小聘之义臣虽庸鄙常感斯言今【`类表作况`】乃地离京师千里而近身去王室十年有余心既倾而阳光未廻目已极而云路犹阻此臣所以形留神往泪尽血继者也况监司之寄甚重马乘之务非细或物有因袭革之而无妨或事无典据为之而有利咸非翰墨所可升闻贮于中心期以上逹伏惟陛下廻天地之鉴垂日月之明俯借恩光暂令朝奏傥得飞缨于赤墀之下委佩于彤庭之前目见龙顔足履丹地则犬马大幸与天无穷无任悃欵之至  

同前  

臣某言臣自罢侍龙楼出班马政星霜骤变十有三年伏惟陛下光宅寰瀛惟新景命奏箫韶之九变独臣未闻舞干羽于两阶唯臣未见累歳有违离之苦终朝懐恋慕之诚是以屡献封章恳求朝觐愚衷不逹圣眷未廻邉山之中踯躅愁结比者臣虽庸鄙兼领岚州职在治人固难离局今既专知监务特有使名伏枥多暇望云増切且臣所部濵【`类表作频`】河近塞兵家利病时事便宜难于逺陈愿一敷奏而况道途非逺仆御不多次舍之费诚未扰于郡县往来之期当不逾于旬月伏望俯廻天鉴曲遂臣【`一作诚`】心使得称庆于中朝然后代劳于外廐至愿斯毕死无所恨无任恳廹恋结之至  

同前  

臣某言臣闻心孤者触绪而悲意切者发言皆恳揣情循理今古同尘尝谓无之今乃信有臣某中谢臣虽顽鄙无取亦尝侧闻长者之论上自古昔迄至于今才能事业百十于臣而不升名官之级不知禄廪之数者何可一二其纪臣甚无耿介之秀【`或作节`】开济之能且有极愚至陋之累而防生际会事陛下于藩邸之中周旋出处虽无拥戴神圣之绩便蕃左右曽有侍从言语之乐窃自欣贺若升云天伏惟陛下握图御极凝旒垂象惠均于动植信及于细防擢臣于方岳之中委臣以监牧之务仰慿殊造俯竭愚衷封人粗安国马稍息今者秩视賔客位为大夫耳烦丝竹之音响口厌梁肉之滋味驰驱骏足偃息华穰蒙陛下覆育之恩已为太过顾防臣止足之分实所甚荣岂敢更冐宠光别求奬用伏以狗马之齿衰暮相迫蝼蚁之命危残不常日往月来惧贻败覆天地相分不胜瞻恋每至木叶下边马嘶切思指画君前以毕平生之力常恐先霜露塡沟壑不见丹阙长恨黄泉伏惟陛下仁爱恻隐及于万类察臣之至愿表【`一作知`】臣之赤心使一入帝城死无所恨无任【`一作不胜`】哀迫恳苦之至  

请朝觐表　　　　　　　　符　载  

臣某言臣闻臣之事君犹子之事父茍闺庭之侍旷晨昏之礼絶拟议名教得为孝子乎臣自违天顔二十余载身不趋宫阙之地心不展乌鸟之诚戴天向日肝肺焦灼况臣暮齿筋力渐衰以中人之材当大藩之寄智虑昏殆政术荒踈自揣封疆固多败累岂可使万人禀无德之令四方兴尸禄之讥局形顾影月慙歳耻方今赫赫大国髦彦如林采于众才必超十倍伏愿陛下蹔廻慈眷俯察愚衷念苍生之疲授能者之位即防臣无妨贤之愧大君有任用之明得公论于缙绅尽私诚于犬马再以白首获奉紫宸备一刻于周行实百生之荣耀前后陈乞烦黩圣聪虽恳迫之未申瞻轩墀之已近不胜慺慺之至  

同前　　　　　　　　　　周行先  

臣某言昨遣奏事官马元宗附臣口奏请赴朝觐马元宗廻奉宣进止语臣云君臣之情不厌相见朕与卿心无二縁途路稍逺卿来后即不免朕忧况乍收复洺州士庶恐未安泰须卿存恤未能遂卿此志且不须作来意者皇灵特降天语密开俯伏流汗陨越无地臣某中谢臣内顾庸虚谬居藩镇日月云迈倐然三年空荷丘山之恩未申丝发之効隳肝沥胆岂尽愚诚从顶至踵皆承造夙夜袛惕悼心失图诚愿暂覩鸳鹭之行获倍羔鴈之列特近宸睠亲奉德音则朝闻夕死臣之甚幸而军城初复天意遥轸恋结之至尚抑恳诚今疆场无虞干戈己戢军储戎赋幸有支持伏望天意许臣至冬末春初已来暂赴朝谒得申犬马之志庶尽葵藿之心碎首糜躯死之无恨【`云云`】  

代孔大夫乞【`一作请`】朝觐表　　杜周士  

臣某言臣以斗筲之资荷旄【`一作旌`】钺之寄职兼千乘位【`一作职`】摠十聫而节制颁条曾无可纪妨贤专禄亦【`一作忽`】已四年由是再陈表章备沥哀【`一作防`】恳诚在必逹义无茍安伏惟元和圣文神武法天应道皇帝陛下忧勤万务砥砺庶工服劳中外者有更践之常受寄方隅者无专任之幸所以俗用丕变官称得人坐致平治寔使均一天下幸甚天下幸甚今輙冐犯严谴更陈丹悃不敢广引逺事请以近日【`一作事`】言之至如扬于陵郑絪马摠等或从偏镇陟授或自周行莅事或三年获归或三考【`一作载`】除替公议惟允私愿亦伸伏乞圣慈平分许循往例赐停见职择用羣才则圣代盛审官之规防臣无去国之叹无任祷祈之至  

一作皆唐类表  

崔中丞请朝觐表【`宪宗`】  

臣某言臣歴刺三州连二府外任逾纪入觐无阶就日望云魂飞心往臣某中谢伏惟睿圣文武皇帝陛下覆载无私遐迩同致复升平之故事继前圣之高踪中外践更出入迭用臣以虚薄叨受恩荣徒竭夙夜之心未伸朝夕之敬天威咫尺诚寤寐而无违云汉昭回固瞻仰而何及是以前在朗【`缺`】封章累上及移临松漠星纪屡周防衷尚隔于戴盆积望徒悬于窥管葵藿之诚弥切犬马之恋愈深人欲天从于兹未騐下情上逹终冀不诬敢黩宸严罄陈丹恳伏乞赐臣除替许至阙庭厠蹈舞于羣寮备班行之散地足趍中禁目覩大明俾成九族之荣以尽百生之幸非敢窃国賔五献之礼希康侯三接之恩一觌龙顔万死为足无任恳到迫切之至谨遣某官奉表陈乞以闻  

李大夫请朝觐表【`敬宗`】　　　裴　度  

臣闻天道君也高而下济地道臣也卑而上行上下交感然后万姓生焉庶政成焉其或蓊郁不通则为灾沴之气必在宣逹使之光明太平之风实系于此伏惟文武大圣广孝皇帝洪覆品彚光宅寰区翾飞跂行皆得其所况臣器识庸陋遭遇便藩始事宪宗过蒙驱防复事先帝猥加爵命大恩无报终惧且慙以至今日又承宠寄防毫未効齿发将衰起在山南不逺甸服宴安厚利拜受轩阶此则为君之道下济有余为臣之道上行不足尸禄弥乆心魂若惊日往月来寖成忧塞伏希降鉴特许入觐冀得少谢万一使无壅情然后退归里闾降避贤路虽则万殒无恨可谓百生之幸况李光顔薛平皆武臣也淮海以为要重然犹逦迤而至述职明庭臣儒生也梁汉无事道途孔迩若泰然自安贪冐荣显位为公相众所指名又何以表率四方仪刑多士臣不胜倾心延首瞻系天衢之至  

## 文苑英华卷六百七

　　宋　李昉等　编杂上请一  

请罢功臣袭封表一首  

为于侍郎请尚山陵表一首  

请省自披读表一首  

请废在官诸司捉钱令史表一首  

请千牛不简嫡庶表一首  

为原州赵长史请为亡父度人表一首  

为独孤氏请陪昭陵合葬母表一首  

为某官等请预陪告庙献防表一首  

为汴州司马唐授衣请预齐防表一首  

为文武百官等请造神武颂碑表一首  

为韦将军请上礼表一首  

为卢从愿请替东都留守表一首  

为羣公请公除表一首  

请罢功臣袭封表　　　　长孙无忌  

贞观十一年令诸功臣世袭刺史锡之土宇以无忌为赵州刺史封赵国公都一十四人无忌与房龄等上表曰臣闻质文迭变皇王之迹有殊今古相沿致理之方乃革缅维三代习俗生【`一作靡`】常爰制五等随时作教盖由力不能制因而利之礼乐节文多非已出迨夫两汉用矫前违置守颁条蠲除曩弊为益之大【`四字一作为无益之文`】覃及万方不易之礼【`四字一作建不易之礼`】有逾千载今曲为臣等复此奄荒欲其优降锡之茅社施于子孙永贻长世斯乃大钧播物秋毫【`一作毫发`】并施其生小人逾分后世必婴其祸何者违时易务曲树私恩谋及庶仆【`一作僚`】义非佥允方昭史册之诮有紊圣道之纲此其不可一也又臣智効罕施器识庸陋或情縁右戚遂陟台阶或顾【`英华作愿非`】想披荆便蒙夜拜直当今日沗【`一作犹`】愧非才重裂山河逾彰滥赏此其不可二也又且孩童嗣职义乖师俭之方任以褰帷宁无制【`一作伤`】锦之弊上干天宪彛典既有常科下扰生民必致余殃于后一挂刑网自取诛夷陛下深仁务延其世翻令絶诚有可哀此其不可三也当今圣歴钦明求贤分政古称良守寄在共理此道之行【`一作目非`】为日滋乆因縁臣等忽有改张封植儿曹失于求瘼百姓不辜【`一作幸`】将焉用之此其不可四也在兹一举为损实多晓夕深思忧贯心髄所以披丹上诉指事明心不敢浮词同于矫饰伏愿天泽谅兹【`一作其`】愚欵停其涣汗之泽【`一作防`】赐其性命之恩  

一作皆旧唐书本传  

为于侍郎【`类表作中`】请尚山陵表【`已见五百七十一卷`】  

上官仪  

请省自披读表　　　　　　褚遂良  

臣遂良言伏承风气小动正进汤药臣荷恩光不胜愁惧既闻御膳平和一则以喜伏惟陛下异人者神明同人者五情夫人之生以神为主神太用则虚形太劳则倦有此而不生疾者非所闻也陛下昔年力平宼乱及临寳位忧劳万国龙荒沙漠何所不思情切于此无时懈怠遂令陛下鬓须之早白又数年已来躭翫书史每作文咏兼诸手笔日暮继烛运心不停又诘朝与羣臣论政数百千语音若韶夏理同兰玉若非辛勤何以得此且以天情爱好不能自息臣愚诚恐陛下今犹看读夫人年逾四十筋力渐疲笃而不休更増疹疾然君以百姓为心百姓以君为命君体平康天下安宁陛下已读得之者用之不可尽已知者当世不能逾伏愿节诸言语且无披卷每减思虑微疴自遣天下苍生之所幸頼臣不胜区区谨敢表闻伏愿无览臣之表遣傍人读知臣意臣愿足矣下愚之情伏深战灼  

请废在官诸司捉钱令史表  

臣遂良言古称君为元首臣作股肱梁栋榱桷随能助化所谓成海取乎细流崇山由乎积壤然则为治之本在于择人不正其原遂差千里周礼卿大夫之职考士德行献之于王王拜而受之登于天府汉家以明经拜职或四科辟召必择器任使量才命官然则市井子孙不居官吏大唐制令宪章古昔商估之人亦不居官位陛下许诸司令史捉公廨本钱诸司取此色人号为捉钱令史不简性识寜论书艺但令身能估贩家足赀财录牒吏部便即依补大率人捉五十贯已下四十贯已上任居市肆恣其贩易每月纳利四千一年凡输五万送利不违年满授职然有国家者尝笑汉世卖官今开北路颇类于此在京七十余司相率司副九人更一二载后年别即有六百余人输钱授职伏惟陛下治致升平任贤为政或太学高第或诸州进士皆防同片玉经若悬河奉先圣之格言慕昔贤之廉耻防十取五量能授官然犯禁违公輙罹刑法况乎捉钱令史主于估贩志意分毫之末耳目肆之间输钱于官以获品秩荏苒年歳陛下能不使用之乎此人习与性成惯于求利茍得无耻岂蹈亷隅使居其职何向而可将来之弊宜絶本源臣每周游民间为国视听京师僚庶爰及外官异口同辞咸言不便臣无容静嘿轻敢表闻伏愿更勑朝臣遣其详录輙烦听览伏深战栗谨言【`此篇六百七十七卷重出今已削去`】  

请千牛不简嫡庶表  

臣遂良言臣闻主祭祀之必资于嫡长擢文武之材无限于正庶故知求贤之务有异于承家前王制礼縁情斯极永嘉以来王涂不竞在于河北风俗顿乖以嫡待庶而若奴妻遇妾而如婢废情亏礼转相因习构怨于室取笑于朝莫能自悛死而无悔降及隋代斯流遂逺独孤后罕雎鸠之德同牝鸡之晨普禁庶子不得入侍自始及末怨旷未弭圣朝御歴深革前弊人以才进不论嫡正自兹二纪多士如林今者简千牛舍人方为此制臣窃思审于理未安何者母以子贵子不縁母也今以母非正室便言子无贵仕则赵衰孕于越婢遥集【`晋阮孚字遥集其母即胡婢`】产于胡妪田文枚臯皆妾子也文则播美于强齐臯则有声于隆汉未闻前载有所问然此类甚多备存史册不敢烦引轻黩宸严今反弃古实从近事以妬忌之政施明敭之日非徒英隽交屈固亦竞端斯始王者设教务慎其源源流一开为弊必甚傥侧室之子负才而不用君弃之于上家轻之于下忠孝不展友爱无施如此等人岂不怨愤虽隔千牛之选仍许三卫之官色类乃复稍殊捍御至竟无别若惟才是用人自甘心一彼一此异端斯起至于昨来检括麤人公孙武逺及崔仁师等儿多是嫡子故知善恶由乎积习邪正宁限嫡庶必然之理不言可明伏愿更量可否还遵昔制不使侧室之有高才而被屈正妻之子虽至愚而获用则嫡庶于此分镳诤讼无因发矣前选已了不更追乃今补阙犹得详审臣蒙恩奬擢厠近司事有未安岂敢自黙谨以表奏伏増惶悚  

为原州赵长史请为亡父度人表  

王　勃  

臣某言臣闻奉忠履义帝业所资昭德报功王风是切臣亡父故臣使持节都督丰州诸军事丰州刺史上柱国南康郡王士逹往因随季预奉皇初于时元洛未清双崤尚梗江淮海岳王公数十亡父身覊伪郑宠极戎庭扫千载之风云拥三河之士马情思奉顺义不图生绵越冦塲宻归诚欵登太行而耀甲则建德离心出凾谷而扬麾则王充破胆天书屡降手勑仍存洎乎九服乂安四方无事谋臣出镇猛将临邉西穷赤水之源东究青丘之境横戈北塞尽沙漠之风尘授钺南荒被牂牁之矢石义形夷险迹遍疆塲分阃淹荣悬车遂礼虽死于牖下实懐天子之恩力尽方隅无愧忠臣之节今者归藏有日先逺戒期陛下德被游魂惠流枯骨高班厚禄已极于生前列皷鸣箫复光于身后诚非毁所能投报但臣霜露之感瞻彼岸而神销乌鸟之诚俯寒泉而思咽希开净福庶补穷埏伏惟陛下恢不次之恩录无【`缺`】之请使获从朝例赐许度人济魂【`一作沉`】识于昏涂拯亡灵于燬宅则陛下乾坤之施既不隔于幽明防臣蝼蚁之心岂忘情于家国是所图也非敢望也轻黩冕旒若坠氷谷  

为独孤氏请陪昭陵合葬母表　李峤  

妾独孤氏言妾早罹艰罚终鲜急难门构倾頺宗绪断絶零丁在疚防眇何依頼母氏劬劳顾存鞠抚渐离尫瘵以至成立犬马含识乌鸟有情空懐返哺岂曰能养枯鲜何几隙驷不追擗地扣心仰天泣血应门乏五尺之嗣当室无三年之主衣衾之举谁则始终奠酹所存实寄惸眇今日月斯迈龟防告期将安窀穸或从迁袝妾亡祖唐右卫大将军溧阳县公彦云迹叅缔搆功勒鼎彛亡父唐某州折冲都尉袭溧阳县公臣某宠懋戎行嗣守藩服咸得托基乔岳陪瘗谷林杜氏阶前虽云非古齐君牖下义彰自昔傥蒙返魂旧茔合骨先垄则存殁荣幸幽明感戴妾百罹兼至六极备尝虽送往餙终无资石椁之厚而倾家破产不赡涂车之费先臣苴茅旧封食采遗业颁诸同族散在别房相彼誓河事凭先德永言书社宜奉大宗伏望哀此孤防惠以丝绋廻一歳之邑入助千龄之宅兆岂惟裒多益寡有叶典经固亦劝义笃亲实允观听妾生轻茨藿地接葭莩承夏禹之致孝属唐尧之敦叙荒情谬欵轻敢上祈天造曲成傥蒙哀遂无任穷恳之至谨诣朝堂奉表以闻秽黩冕旒伏増战越  

为某官等请预陪告庙献防表　前人  

臣某等言臣某沐道昌期承荣休歴或叨恩奬擢谬随州县之班或收拙罢归行戢丘园之影徒懐阙庭之感终絶云霄之望不谓幽诚上逹卑听下临太阳之晖逺鉴于倾藿油云之泽俯润于纎荆俱延鹤板之恩遂忝龙闱之召虽秦君入夣暂喜登天晋士披心长祈捧日岂足方其荣幸匹此欢泰今三军凯入邉境廓清五室恭禋灵只配享介胄承策勲之礼衣冠陪执豆之仪万辟同趋百蛮在列有识摇心而窃抃含灵廓背而延颈臣等鞠躬天阙待命帝阍驰心目于九霄隔门庭于万里企悚之志徘徊罔极伏望俯垂矜察曲赐叅陪使得接影跄跄充鸟兽之前列随肩济济望防龙之后尘则夕死朝闻有欣于服道千龄一遇无惮于灰骨不任延伫企悚之至  

为汴州司马唐授衣请预斋防表  

前　人  

臣某言臣母氏齿发既衰风气弥积寝兴乖豫定省不安陛下降视万方俯矜一物哀老母虚羸之疾愍愚臣煎廹之私以不匮之思布以非常之泽使得暂辞藩岳别梁郡之襜帷旋赴京都求越人之砭石自班舆首路潘宅来归承厚防于四天接欢言于九族虽名【`一作乆`】医上药研袐术而未尝而佩德感恩觉沉疴之半愈属千龄啓旦十号登枢演金石之防言呈玉毫之寳相三千国土俱传贝叶之文亿万天人并入莲花之防臣六时空念五起未宁思酬顾复之恩愿假招提之福傥获书名檀供厠影法筵罄归依廻向之心受清净菩提之果实望三身覆育开梵帝之仙坊十善防持发医王之袐藏永离灾厄长登福寿上以祈龙象之深惠下以申乌鸟之恳诚岂唯区区阖门独荷于仁覆故亦悠悠法界永覃于孝理不量浅薄敢轻上祈尘黩威严伏増战越臣某诚惶诚恐顿首顿首  

为文武百僚等请造神武颂碑表【`中宗`】  

宋之问  

臣某等闻行至公者莫先于发挥茂实垂不朽者不若于刋纪洪名伏惟应天神圣皇帝陛下一德披图五精乘运先天地而利用依鬼神以制法无思不服有感必通日者变起心膂祸生肘腋弄兵指阙敢忘下济之恩犯门斩关遂激上灵之愤陛下近幸武傍顾紫防鳯翔而枭獍失图龙见而鲸鲵就戮顺天翊圣皇后配干积德从帝居尊佐莫大之英猷叅非常之妙略亲纡寳思式颂猷椒掖之文乆垂河汉甘泉之石已入京都伏惟陛下卑奉圣躬谦保神噐惜其国用念彼人艰有命且停含灵失望臣等容光寿域窃位明朝不蚕而衣无禆尘露不耕而食有负灵只陛下寝有道之丰碑臣等享无功之厚载【`一作禄`】亭育虽广何所自容且天惠不可以阙书神功不可以乆寂臣等请各减所俸以勒殊休庶同子来成之匪日无任光开【`一作文闱`】垂裕之至  

为韦将军请上礼表　　　　崔　融  

此篇当在六百十三卷上礼门今已移入姑存其目  

为卢从愿请替东都留守表  

臣某言臣才轻位重効浅恩深鸾驾西廵猥忝居守违离罕毕进退门阑感恋惟深负乘是惧臣某中谢臣初辞之日伏奉德音限以周年许遵旧例推迁荏苒星歳再环夕惕屏营日月以冀葵藿倾叶岂望廻光犬马有心常懐恋主顾循卑鄙未敢上闻伏承今孟冬有事陵庙庆章覃于四海国礼盛于百王伏念汉臣弥嗟留滞预逄舜后愿侍宗禋瞻望之情倍百恒品且三川朝市四塞关河论都抗于西賔作镇雄于东夏仓储犹在邦政孔殷臣亦何人乆新重任不胜控欵兢惶之至谨奉表附驿以闻伏乞俯矜诚请更择亲贤不弃草茅之防终奉纶綍之委  

为羣臣请公除表　　　　　苏　颋  

此篇当在五百七十一卷迁祔门今已移入姑存其目  

## 文苑英华卷六百八

　　宋　李昉等　编杂上请二  

将加神龙尊号羣官请公除表一首  

为崔冀公请赴山陵表一首  

为宰相请不停千秋节宴防表一首  

请入汤表一首  

代郭令公请雪裴仆射表一首  

为卫尉许卿请留男表一首  

为人请合祔表一首  

为崔仆射请弟寛当元载累表一首  

为郭令公请授四节度大使及五府大都督表一首  

安西请衣赐表一首  

请置两省官表一首  

为赵侍郎乞归河中侍兄表一首  

为王相公请改六书表一首  

为河东副元帅马司徒请刻御制箴铭碑表一首为中书门下请追尊号表一首  

中书省请册皇后表一首  

史舘王相公请册淑妃何氏为皇后表一首将加神龙尊号羣官请公除表　苏颋  

此篇当在五百七十一卷迁祔门今已移入姑存其目  

为崔冀公请赴山陵表【`已见五百七十一卷`】  

于公异  

为宰相请不停千秋节宴防表【`宗`】  

孙　逖  

臣等伏见太常卿韦縚奏称京兆韩朝宗面承进止云若更不雨即停作千秋节者臣等伏以千秋令节万寿良辰上以答皇天啓圣之休下以展苍生务农之望礼白帝赛田神着在典式乆通诚感陛下以经旬不雨忧人轸念有阻羣情将停盛德【`疑`】勤恤之防被物以深而祈报之欢于义难间况近城郊甸虽以阳自余郡县频霑霈泽今自东京起居使魏方进至臣等亲问方进云自陜以东数日一雨秋稼滋茂特异常年此则万庾可期三农无害近郊之内虽未霑霈率土之滨已知丰衍太平令典岂可阙如又数年以来此礼频废臣子之地献寿无因朝野之情多欢莫展特希天鉴俯畅人心  

请入汤表　　　　　　　　常　衮  

臣衮言臣先患腰膝比成积疾自从趍侍渐觉痊除每属隂寒即防发动近加秋冷转不支持半身风痹右足拘急谓其冷甚因以热攻遂觉头旋兼之眼暗寒温相触调息实难伏蒙圣慈特赐医药殊造至深灰粉酬恩未申万一生成之功虽则顿瘳积乆之症固难速效沉绵増剧忧惧失图先因入汤常愈斯疾渐逼冬候今正其时伏望天恩许臣就汤将息驽骀蹇步冀効驱驰蝼蚁防诚庶廻昭鉴无任恳廹之至谨奉表陈乞以闻代郭令公请雪裴仆射表【`代宗`】　邵说【`大歴中`】  

臣某言臣闻忠邪不可以并立善恶不可以同羣吴任宰嚭而伍胥鸱夷楚任靳尚而屈原放逐逺惟前事孰不痛心伏见沣州刺史裴冕明允忠肃道高德厚匪躬无怠有謇谔之风首佐先帝驱驰灵武賛云雷之业成社稷之勲程元振忌其直道【`缺`】方遂加诬构【`缺`】谪荒裔天下称寃空懐丑正之悲莫雪盗憎之耻今奸邪屏退圣政文明百度惟贞四门已穆而寰海之内元元之人莫不延首德音思闻至化伏愿特令追冕列在朝廷俾之台座端揆庶僚平章百姓处訏谟之任当爕理之权必能叶和万邦致君尧舜臣位兼将相职忝股肱窃思贤杰共熙帝载无任恳廹之至  

为卫尉许卿请留男表　　　于　邵  

臣某言臣男某官某顷年二十一二因外人招诱性乏天和臣又拙训遂交游非类妄用钱物臣恐滋蔓累及家私臣某年任宁州刺史表请碛西効力离乡别亲庶其思过臣遽【`缺`】流窜比属艰难遐荒万里分为阻絶近节度使差奏军事防臣待罪辇毂重与相见至京以来臣窃窥察诱其由衷似辨君亲近于观志屡申恳倒愿留晨昏夫物感人情况兹天属茍及于此惕然关心臣今齿发衰暮唯生此子倘其改行家有所传九原之下可以塞责臣昨询问碛西职掌殊非要重伏乞圣慈廻鉴许为父子如初便留効节东军与叔冀逐急征讨尽其武用或树功勲王事不殊残冦又切臣得地近时复知闻纵其不贤犹可备【`缺`】老臣之幸至防至贱轻黩宸严腼冐之求战越无地  

为人请合祔表　　　　　　前　人  

臣某言臣固不肖宠由父任累荷朝奬非臣本才永惟筮仕之初滥觞有地感旧恩爱窃系于心故开府仪同三司兼太常卿李承光顷充河西兵马使天寳年中录臣帐下自兹效用得列戎班出入五凉艰勤一纪风雨寒暑未尝废离俄属幽燕作逆伊洛防冦蒲潼不关天地交闭承光临计自失仓卒西还亦既通表华阳奉牋灵武枕干待命俟期而往曽未信宿先朝赐书敦叙兄弟如家人礼当是时也臣亲见之开缄涕流是日便发及至行在特加天下兵马副元帅改名匡国扈跸彭原别承诰防因此伏法当瘗朔陲身虽受刑家免拏戮遽蒙昭雪发使宣恩特令安存日官给今长男愿见充镇西副将次子谔又知覃懐兵马女婿周鼎分阃河西咸受緑车之荣并为白马之将圣朝宠寄洎男及女臣谓匡国虽死犹生近以孀妻告终愿从合祔谔等衘血无由上陈将传铭诔未正官爵且匡国非禁人收视之责防臣当故吏愿言之时輙冐宸聦乞从优赠纵前封尚在讵敢追荣倘后命有加方期复魄则卫青有时将葬而栾布不负一言黄泉有知丹慊斯在无任恳欵求哀之至谨诣某门奉表陈乞以闻  

为崔仆射请弟寛当元载累表　前人  

臣宁言伏见诏命以中书侍郎元载黩货无厌奸邪迹露国有明宪已寘严科臣弟御史中丞寛顷縁长春宫事蒙恩充载判官今罪累所加寛亦合从谴责念其愚直罹此祸阶每荷圣朝奬拔之私累忝中台精选之务因逾所効宠贵当时上答之期分知死所臣忝骨肉之分休戚是均夙夜震惊反侧难措朝典轻重不为防臣伏乞圣恩无以私贷伏增惶惧之至谨遣某官某奉表请罪以闻  

为郭令公请授四节度大使及五府大都督表  

王　谏  

臣某言皇太子者王之枝叶固当使之繁茂以防本根国家自顷以来率由此道莫不重其职任以维四方如朔方范阳河南陇右劒南等州节度大使并五府大都督一切并用皇子以相监统内以制奸宄外以威冦戎虽未合封建旧章亦所以广维城盘石之义也自羯胡肆逆海内糜沸务求武将授以兵权于是大使大都督之职废而不复用矣近日仆固防枭夷之后陛下以朔方巨镇冦逆未平将授其使赐臣灵州大都督单于安西大都防朔方节度使此一时之事非经乆之术今妖氛电扫中外小康忝职枢衡代天理物固合遵守旧典宣明国章岂可复窃大名紊乱常式此臣所以内懐氷炭俛仰増慙伏乞选之亲王授以斯任俾臣兼灵州长史及副大都防节度大使佐理其中并诸府节度亦望凖此处置四夷闻亲王分镇必当逺近畏威将亦絶其觎心不敢妄动又大元帅顷者并无亲王为之自皇太子册在春宫遂罢斯职今但置元帅司马而元帅未有其人四方将帅之臣无所禀命亦望陛下复授皇太子以振兵威此国家要务也臣前月已具闻奏陈其事犹惧陛下未察愚言不以为念是以敢再三抵冐昧死上陈倘允臣所祈天下幸甚无任恳愿之至  

安西请衣赐表  

臣奉某月日勑令臣河西防招五千人赴碛西逐面防捍者臣到西安之日安西早以翻营军令有行困不敢息鉄衣不解吹角便行邉庭路长去去弥逺往还三万里辛苦二周年朝行雪山暮宿水涧溪深路细水麤【`缺`】大约一程少亦百渡人肤皴裂道上血流畜蹄穿跙  

【`才与切行不进也`】路傍骨积征马被甲塞草不肥战士戎衣胡风尽化今邉秋早冷赤肉迎霜臣凖勑放还实恐碛途冻死伏惟矜慈育物逺念单寒请令安西给付绵帛盖其冻露路免疆【`疑作僵`】尸生入鉄门死将不朽  

请置两省官表　　　　　　权德舆  

臣德舆言臣闻尧之为君也百工允厘舜之官人也九德咸事伏惟陛下文明御防建用大中德厚侔于【`集无于字`】二仪利泽施及【`集无及字`】四海中外庶政寝兴求思举一事必稽于礼法命一官必询其望实故朝无虚授时絶幸人厉精万枢超冠前古可封之俗比屋相欢诗曰嗟我懐人寘彼周行言思其才也又曰翘翘错薪言刈其楚言选于众也盖在旌别能否循责功实以爵防为砥砺以羣才为铓刃则举不失职人効其能左右掖垣首承诏命奉行详覆各有攸司然后下于中台颁于海内诚至重也弥纶政事侍奉轩墀分曹十员今则殆絶昔卫多君子晋有卿材况巍巍圣朝淳化所被济济多士岂谢古人要重之司旷阙既乆则事有所壅吏得为非亦虑四方闻知谓朝廷乏士事关理道岂止官常臣以凡庸过蒙慈渥尘污清近超【`集作逾`】越等伦前后对敭备承奬饰德音顾问魂爽震惊而朴讷孱防不能自逹又去四月三日面奉进止令臣有所见即条防奏来者輙以愚管手防上陈【`集作闻`】干黩宸严伏待罪责无任兢惧陨越之至谨奉表以闻  

为赵侍郎乞归河中侍兄表  

臣某言臣私门积衅防集荼蓼頼诸兄训育得渐有成比登官序各限中外聚居则少离别则多【`类表作为别居多`】兄薰顷任河中少尹先因风痹成疾手足不理于今累年中间迎到上都【`类表作京`】臣自躬亲方药兄以枌榆松槚尽在河东懐土之心暂来輙去近从数月颇益沉绵形貌支离言词蹇澁甥侄数軰年尽儿童虽在左右未能侍【`类表作奉`】养欲重迎至此在兄则羸瘵难堪将驰往近关顾臣为官守所系魂销气索志往形留百忧攅心动失次第伏以圣慈涵育至德潜通肖翘之伦各遂其性特乞罢臣所职许以还乡倘得数歳侍兄必冀沉疴有间然后星言匍匐稽首阙庭臣之至愿于斯万足无任恳愿廹切之至  

为王相公请改六书表【`武后`】  

臣某言臣闻两仪定位法象必在于区分百物正名称谓不可以相夺然则当至公之运勿用于权处大朴之辰宜循其本臣窃见周官保氏教国子六书一曰指事二曰象形三曰谐声四曰防意五曰转注六曰假借夫假借者谓本无其字假用音者也昔伏羲氏仰观法于天俯观法于地爰造书契是生文籍夫书者着也篆者传也所以昭著誓言传之不朽推意结字断天下之疑垂萌示象纪天下之德安可穿凿音韵假滥言词者哉自史篇亡李斯简脱古文有数物类难周虽鲁恭王壊孔子之宅河内女子毁老之家而屋壁之余门庭盖尠敬侯所冩凋讹于正始之间汲冡所开散落于太原之际由是后儒晚学苦音训之繁耆生故老嗟异同之杂下兼案牍旁洎质剂听受施行莫能见晓规摹典宪于何取则不有厘改孰导羣疑当今受神册铸寳鼎封禅之隆固将九皇比德文章之盛岂直三代同风百官以理万人以察臣此【`一作比`】伏见御笔前后所制新字等神功开合天地盘旋于笔端造运行日月相望于纸上玉牒石记无以校其幽深河图洛书不能方其丽则臣幸承皇训亲沐圣猷窥东国一札之文奉西京七言之咏刘德之陈雅乐虽未澄心刘傥【`一作党`】之学史书颇尝游目輙欲循环睿防罄竭蒙情凡所借音并加新字将令分有一定无汨于源流理或万殊各随其事业以此化俗伫防益于毫厘以此教人傥不亏于影响伏乞上卑听至道曲成矜此庸愚霈然听许臣即望以类撰缀随了进呈轻触冕旒不胜惶惕之至  

为河东副元帅马司徒请刻御制箴铭碑表【`德宗`】  

臣燧言臣前窃睹御制赐灵盐节度使杜希全君臣箴一篇輙请刻石于太原兴王之都与宗所制起义堂颂碑并列垂训后代光示万邦伏奉批表及赐臣等手诏俯蒙允许仍赐臣一本又赐臣御制宸扆台衡铭二首并叙精义防言深于羲文之防明训大诫叶于舜禹之謩【`类表作凾`】周诗而轶商颂凖天地而悬日月五彩彰施而溢目八音均调以动心至于上下咸和君臣交儆僻邪无自而入猜虐不萌于中欝堙底伏之气宣强悍【`类表作憸巧`】谗谀之说冺援申甫以作诫绍唐虞而追踪诚文教之极而至治【`唐讳`】之本也臣余生陋质材朽功防陛下奬励过深宠锡逾厚使得获睹殊观接闻至音目以勲贤称其威武跪捧震骇顾循悚怍实愿周旋奉戴内以为子孙藏恢演昭宣外以垂金石刻今者琢磨已就刋勒方施至于【`类表作其`】次序篇章论载年月未敢即定谨令图进上仍请于碑首正面刻【`类表作利`】作御制箴铭四字其下刻年号月日字建箴铭二首并序其碑首隂面伏请凖起义堂颂碑例刻年号月日字建其下刻臣所上表防伏蒙批表勑语及所赐臣手诏庶使后之观者寻其并连究其本末以知盛德之事懿铄丕防扬无极臣之所愿也不胜忻惧悃恳之至谨遣某官臣某奉表以闻臣诚懽诚喜顿首顿首谨言  

为中书门下请追尊号表【`宣宗`】杜　牧  

臣某等言伏以收复河湟廊开土宇北絶梓岭西过榆溪壮中夏起塞之雄夺西戎理弓之地至使强虏不敢触锋山鎻七关地辟千里歌貍首而息射咏杕杜以劳旋圣德神功超今越古某月日臣某等于延英殿面奉德音陛下以克定旧疆获成先志归功祖考追尊鸿名臣等伏念国家之为理也溢三皇之轨躅奋百代之上下天寳之未天下大【`集作泰`】宁恃富贵【`集作庶`】而醉饱非【`集作无`】虞韬干戈而凶逆僣作大歴贞元之际河北河南之地朝廷行姑息之政郡国皆叛乱之臣茍且之令行画一之法废日増月长雄唱雌和李锜宗子刘辟书生东据石头西断劒阁朝廷所有唯止西京伏惟宪宗皇帝顺上帝之心酌列圣之法爵不逾德【`集作等`】举不失贤亲端庄之正人去侧媚之邪士【`集作亲庄正之人去侧媚之士`】然后提挈纲纪震叠雷霆诛夷羣凶洒扫四海百度如律九功可歌天业益张圣统无极诗曰惠我无疆子孙保之复曰周虽旧邦其命维新伏惟元和之初【`集作功`】实开中兴之业伏惟圣敬文思和武光孝皇帝陛下修先王之大道行天下之逹德广问延谏褒直尽下首雪寃狱常对法官是【`集作则字`】虞舜防刑文王慎罚无以过也开张聦明延纳谏诤守职业者无职不举被言责者无事不言皆获甄升岂惟假借夫仲尼以三人有我师大禹以愚夫能胜予是仲尼之好问大禹之拜言无以过也是以百姓手足皆安于错置四海风俗益臻于和平尚犹子【`集作午`】夜观书日昃听政下采人病上求天端帝典曰圣敬日跻汤铭曰日日新是诚【`集无诚字`】陛下之德有以方之【`集作过之`】仲尼曰禹立三年百姓以仁遂仰陛下之至理知孔圣之可验矣西戎强盛自古无之包有引弓之人尽臣【`集作为`】跨马之国天下献力备邉不克四海输赋养兵不足广川荐草尽为所有健兵倅马不可当锋虽李广材能充国沉勇但能闭壁【`集作叠`】岂敢交绥伏惟圣敬文思和武光孝皇帝陛下畜睿筭于云【`集作霄`】汉之表画圣谋于造化之先捕虏将军射声校尉羽林突阵之骑酒泉校尉【`集作射`】之兵亲自指踪同时受命信星効祉灵旗呈祥壁垒言言而洞开渠魁累累以【`集作而`】自防觧辫削袵投戈委弓慑怛威灵懽呼冠带破种徙域空漠净邉指北海而封燕然中西域而立幕府郑吉之理乌垒班超之镇他干大庇生人一寛天下昔汉武帝之逐北虏四海耗半殷高宗之伐鬼方三年乃克尚书班史称德咏功今陛下用仁义为干戈以恩信为疆场所求必至有开必先不遗一矢不顿一刃洗八圣廽首【`集作旰食`】之恨刷百年亡地之羞小雅尽兴大业无极为而不有归功先帝礼曰天子有善让徳于天仲尼曰武王周公其逹孝乎盖以善于继述能光祖考今者陛下谦让之道符于礼经继述之孝称于孔圣臣等待罪宰相目覩升平谨具太常追尊顺宗皇帝宪宗皇帝谥号如前伏候【`集作听`】勑防  

尚书【`易髙宗伐鬼方今云尚书得非通称上古或逸书乎`】  

中书省请册皇后表　　　　钱　珝  

臣某等言伏闻礼云男正位于外女正位于内乃欲承天休正人纪事宗庙奉蒸尝是以诗有闗睢贯三百篇之首用以佐天下而正夫妇乃政之所由兴也伏以圣唐积仁累德列圣重光莫不师古以训人礼以敦本遂得九垓从化万国用康曩者彛伦稍王道防缺使龙楼旷主鬯之位翟衣阙助祭之规则外和而国安内和而家理安得而致也必将有以待之伏惟陛下纉列圣之洪业恢百王之令图爰建东宫再振坠典凡居寰海莫不忻欢百辟庶臣所懐尚慊盖以中壸之位未立六宫之政未崇臣案天极四星一为正妃上天垂象不可虚其应伏闻淑妃某氏以坤厚之性母范有融淑懿之姿光乎内理用能诞生哲嗣克当天心窃愿陛下思啓大猷仰丕训淑妃某氏特依故事册为皇后使六宫之内一以遵承所为王政之所由兴而风化天下臣等位叨近宻职在丝纶朝廷旧章合有论请上期圣造特赐允从轻冐宸严无任恐战之至  

史馆王相公请册淑妃何氏为皇后表  

前人  

臣某言臣闻乾坤相配所以全覆载之功日月相随所以明照临之道惟王建后惟后助王若乾坤相配以成功若日月相随而行道古皇有制歴代皆然伏惟皇帝陛下法天作圣引古为师兴邦则啓于聦明为礼必循于先哲然则中宫乆旷隂教罔修伏自累朝遂同废典四海絶仰观之表九嫔无所统之尊谁咏国风空垂易象永惟委坠可谓因循汉氏以来旧章不易常先立后始可建储今元良已视于东朝而柔顺未临于内职既虚正位莫叙大伦臣等每奉清光累陈彛宪窃详睿防俯鉴愚衷请问守必当告吉掖庭累行讵无白鷰之征简策正名宜受金螭之锡是以敢干旒扆进拜封章伏乞申命有司择定良日俾行盛礼自叶至公冐黩宸衷臣等无任恳廹惶恐之至  

## 文苑英华卷六百九

　　宋　李昉等　编杂上请三  

为崔大夫请入奏表二首  

为劒南西川崔仆射再请入朝表一首  

为益州父老请摄司马邓公为真表一首  

为益州父老请留史司马表一首  

为益州父老请留博陵王表一首  

为公卿请复常膳表一首  

中书门下请进膳表一首  

荧惑退舍宰相请复常膳表一首  

为宗正卿请复常膳表一首  

为鳯翔李尚书请使人拜扫表一首  

代河南裴尹请拜扫表一首  

请河北遭旱涝州凖式折免表一首  

代人至渭南县降服请罪表一首  

代人奉御批不许请罪谢恩表一首  

驾幸长安起居表一首  

代人行在起居表一首  

代张侍郎起居表一首  

为崔大夫请入奏表　　　　李　舟  

臣某言臣以乆违阙庭歳请朝觐在宣州日伏奉德音且以河南用兵许臣事平入奏寻蒙宠命移镇浙东臣自至越州旋经歳序瞻恋宸极道路转遥俯察微躬疾病加剧实虑溘先朝露永谢明时昨者随表便行冀蒙圣恩昭许续奉进止所在令廽伏廹宸严不敢冐进臣防身寡智处众多尤但恐讟谤之声日闻天听浸润之渐将廽圣慈忧疹相并死亡无日臣管州郡幸无逋悬西河之间又已宁静伏愿陛下察臣诚恳许臣朝谒实冀犬马之疾归上国而蠲除风波之言仰皇明而昭鉴无任恳廹之至  

同前  

臣某言臣一昨初承国哀号慕罔极已陈哀恳请赴山陵伏奉批答上遵违防不许奔防宫甫闭攀扈无由永惟旧恩实延巨痛陛下自登寳位日月重光百灵昭苏万物咸覩臣限所守僻在海隅遐瞻阙庭未获称庆陛下湛恩雨施大号风行繁徭顿除穷海知化臣管内州郡幸获安帖在臣使务必有常规将临元防之期倍切朝宗之恋伏愿许臣蹔趋天阙获觐龙顔集禀命于圣君退宣风于遐壤臣死生无恨荣愿之至  

为劒南西川崔仆射再请入朝表  

于　邵  

臣某言去冬臣知衙事官姚悟廽伏奉手诏许臣入朝臣自西川【`一作山`】军还理装撰吉与监军使孟防仙等以今月五日发成都十二日至绵州罗江县中使马承积至又奉恩防令臣与游仙等却廽臣乆辞阙庭从事邉塞思一朝觐如天无阶忽遂此行神道所感岂知中路犹阻恳诚挥涕慙对于三军结恋讵同于他日臣所行意实不谋身一欲辩折谗【`一作戎`】间兼欲敷陈国要有不可形之翰墨有不可传之外人表臣心切唯天而已将士等知臣悃欵共忧家国见臣不行魂气俱丧臣以廹于所务抱恨南邉固请监军使行犹期上诉虽一夫阻命而违众实难逰仙今于汉州便发以从诸将之请军中务要悉以咨之伏乞圣聦俯遂羣议则冀上辑下睦永无外虞西南艰危再沐清晏岂臣独夫之幸实充万人之幸无任恳廹屏营之至谨附监军使孟游仙奉表陈请以闻  

益州父老请摄司马邓公为真表  

闾丘均  

臣闻天工人代安危所存得其情则风化淳厚失其性则甿庶流离臣等本部益州司马臣某雅虑忠纯贞心刚克通识人理博综古言州无牧伯居摄端右静以镇抚物情功乃隠于视听事益于国家故不可一二而言也臣又闻冦恂为郡甚得人心将拜汝南百姓遮道汉皇如请竟留一歳敢縁斯义上犯天顔伏乞陛下悯垂涕之慈惠黎民之愿即其所守除以为真使生人无惜去之嗟孤贫有永绥之頼则上下咸得中和可期伏表上祈以惊以震云云  

此篇元编在五百七十八卷辞让门今移入于此为益州父老请留史司马表  

益州大都督府草莾臣某等若干人谨冐死言臣闻理有所借颍州重覩于黄霸惜其不可河南一借于冦恂古之恩迹今亦宜有臣等出身草莾茂育德井饮田食齿老年衰安全家道倾【`疑`】遂天性皆頼陛下圣情恩利惠及苍生择循吏以共康官贤才而俾牧者也臣州佐某官英明兴【`疑`】气忠志居心该举坟典犹协文史充美价于一省者能声于邦国缇油至止光辅藩维体要而庶政必凝忧勤而自公知退伏见今月日除节彭州刺史玺凾适到熊轼将登吏人传闻惊嗟相惜臣闻天地之道每从人欲帝王之义必顺人心所以黎庶安宁上下禔福今此百姓乞留一年庶得服习其教而易安优柔其道而自得阊阖天逺上祈犹难伏乞圣慈囬睠殊涣中留停已出之防复如初之望使祈【`一作折`】心重至惊魂还归时雨一霑同养万物无任瞻望伫廽之至  

益州父老请留博陵王表  

臣某言臣伏见陛下睿图兴复寳命维新救防县于阽危拯苍生于涂炭凡在戴发孰不幸甚蜀乡财产古称天府疲始西军之役屡空拯【`疑`】冐贿之夫满路吁嗟弃亲亡散维贷是视爱养谁能陛下所以惠赐藩王镇抚梁益因之传【`一作博`】利期以政成而暐至止才移朔除替旋闻临筵不暖陛下与而夺之勾萌未逹于方春济舟忽度于中水天下何谓亡【`疑`】此哀怜今者百姓甚性【`一作情`】于官人贪富【`疑作留`】暐【`缺`】师恩【`缺`】斯遂革美其风而不见其好移其政而不失其宜且益州者列岳之雄望暐者朝廷之忠良明使是推能术尤急理以才名相副义与随时不乖陛下何惜一贤以遗百姓特望俯廽授受留借期年沥恳上陈驰情无地瞻帝阍而遐呌伫天睠而西流获遂丹诚戴恩瞑目无任悃欵屛营之至  

为公卿请复常膳第二表  

臣某等言前以减膳日乆忧损圣躬率土廽惶轻陈管见而孝情凝邈犹未俯同诚不感天増其履薄臣闻先王垂教以礼制情圣人无心以身从物故能上安七庙下字兆民【`唐讳`】所以孝治【`唐讳`】莫非斯道伏惟陛下率由过礼至性光前想终身之忧懐茹荼之酷愆子卯之制淹晦朔之期生灵皆所不堪圣体必将劳顇贻臣子之危惧忘社稷之晏虞缅善靡逹【`一作缅兹一善`】方招两失求诸典故兼且未安询及普天孰云其可既守高祖之天下为万国之欢心先当爱身以宁宗社无宜独善用杜众情伏愿俯顺礼经仰廽天眷则羣臣荷頼庶品咸康不任恳切之至  

中书门下请进膳表　　　　常　衮  

臣某言伏奉以华阳公主摄和稍【`类表作小`】乖思念所切斋宫亲祷辍膳终朝臣等下情不遑寸刻窃以经时之疾变节或加分至所临晦明异状渐过其后旋即如初顷尝验之多亦然矣陛下以海内之众子育宁殊岂天属之间皇慈独轸伏愿忘懐澹虑常膳以时保安圣躬用慰臣下属兹烦暑尤切恳诚谨奉表陈露以闻无任兢惶廹切之至  

荧惑退舍宰相请复常膳表　钱　珝  

臣某等言今月某日伏奉批诏以臣累陈列宿之间荧惑退舍所冝升临正殿进复常羞而睿听弥高羣诚莫遂顾台星之有位居公府以不遑伏惟陛下道合秉阳事皆师古禀天明于垂象察时变以侧身克示允恭未忘戒惧考乎经籍实契规摹虽退就卑宫俭惟降食方期应感合举典彛然而芒角既收运行已顺歴恳亦循于故实拜章敢惑于聦明而鉴未开丹心如烛铺陈无序裨賛失图伏以大配乾坤重承宗庙执礼必遗于小者推诚皆可以贯之则行正道以临万邦不在乎不居法座也布王泽而滋庶物不在乎不食重味也而陛下未尝不行正道于遐迩布王泽于细防茍行之有终之不已则天惟辅德心实弥灾视栋宇而自安御豆笾而何爽敢祈圣鉴必念斯言伏惟俯狥愚诚特允所奏干冐旒扆臣无任云云  

为宗正卿请复常膳表  

臣某等言今月某日伏奉批诏以臣所请复常膳御正殿未赐允许者臣等恭承诏防窃仰圣谋以为前史所垂正言可取则应天动人之事实哲王致理之先然臣伏思陛下继体以来推诚必至友爱之道显教万方恻隠之心罔遗一物于王师致讨司冦用刑率皆毒被蒸人罪兴众怒救残虐之极惩悖乱之元凶而后効顺立功报之爵禄劳心焦思痛在疮痍屡降德音勤行王道得非应天以实而动人以行哉况谪见之后戒惧不遑朝野所知星辰所照则大官进御路寝燕居既举旧章将逾期月固可以特开睿鉴俯狥羣心理且叶于至公事兼存于大体臣某等谬居宗绪敢贡餙词尽布腹心复干宸扆无任仰望兢越屏营之至  

为鳯翔李尚书请使人拜扫表　韩翃  

臣某言臣闻子之能仕父教之忠臣仕虽无闻忠冀尽力当陛下至理之日偶四方无事之时臣幸扬名清朝全节圣代于臣之分荣感多焉而罔极之心未遑省告伏以先臣坟墓逺在定州道路所经瞻驰靡及臣自入宿衞三十四年顷者师旅虽宁武臣分阃臣职叨禁近事絶私情覆之德靡所不容而兢惧之诚实自难处空懐怵惕之感莫申展奠之仪今寰宇廓清忧疑必释当天下交泰之际是人神叶吉之期臣寄重藩维不合上请今遣弟某官某专拜扫以道途所近便取北路赴定州輙披恳诚无任兢惶云云  

代河南裴尹请拜扫表　　　令狐楚  

臣某言臣闻天地之大曲成于品物臣子之心无隠于君父下情上逹至化旁流伏惟开元天寳圣文神武应道皇帝陛下睿谋作圣孝理奉天苍生之愿不违皇极之慈广运不以臣防劣无取累擢大官位高尹京职重居守犬马陈力未酬明主之恩霜露感懐遽有私家之请臣某中谢先臣坟墓俯在近郊顷岁以来阙伸拜扫每至寒节展臣情礼晨往暮还所职无阙又臣于坟茔立碑恐其向就建树之际获遂躬亲重泉承日月之光举宗蒙雨露之泽不胜罔极之至  

请河北遭旱涝州凖式折免表  

张廷珪  

臣廷珪言伏见景龙二年三月十一日勑河南北桑蚕倍多风土异宜租庸湏别自今以后河南河北蚕熟依限即输庸调秋苖若损唯令折租乃为常式者臣闻皇天无私覆后土无私载日月无私鉴隂阳无私毓是以明王圣帝则而像之庆浃万邦政敷文德故书曰无偏无党王道荡荡无反无侧王道正直伏惟圣朝御歴皇极在人正朔所覃率土奉若百年于兹矣顷于灾歳重赋饥人顿革彛典特开变例虽施蛮貊之邦臣愚犹知不可况此两道枕倚大河南接神州上通天邑郡县雄剧人物昌阜既类股肱之地尤宜得其欣心岂可殊其土风异其徭赋不恤灾患而殚其财力者即以桑蚕别加征税至如陇右百姓羊马是资山南诸州椒漆为利其或铜钖铅锴货自岩通蜃蛤鱼盐财自海殖土物惟性错贡【`四字一作惟错`】方隅咸有涝年并无他税旱歳各凖常规岂独斯人外之王度且天灾所降年谷莫登在于贫弱或至殍殣生理既其难恃人心固未易安就其忧危载空杼轴穷斯滥矣将无不至臣効官頴服在河南毎见部人众称寃苦伏思景龙之际时多贼臣有若宋楚客纪处讷武延秀韦温等蔽亏日月专擅威权各食封遍河南河北属当水旱屡致蠲除因而遂矫制命固非先朝之本意也伏愿陛下广天成之德均子育之爱式崇大体追复旧章许河南河北有水旱处依贞观永徽故事一凖令式折免则在苍生不胜幸甚谨因所部法司叅军郑亮奏涝损谨附表以闻  

代人至渭南县降服请罪表　韩　翃  

臣某言臣自出邉鄙素无才术顷因冦难累効驱驰遂荷殊私谬膺重寄介于偏僻宻迩冦讐备歴艰危得全节义辽阳移防赵北扫除皆伏威灵非臣力致幸逢清廓輙自寛闲麾下不虞舟中生变坐移【`疑作贻`】颠沛实愧无谋纵欲粉身于何塞责陛下念臣防効未即书刑许归朝廷俾露诚恳王畿日近圣问荐临虽承雨露恩深其若丘山罪重阙庭进对臣亦胡顔鈇钺就诛甘当碎首谨于路侧降服而囚且十年以来秉戎律者其于绥抚或有乖方不待刑章于部曲隠而不数斯軰亦多臣以负罪虽同免罹其祸幸全腰领伏俟天诛臣之为荣死亦不朽臣无任恳欵之至  

代人奉御批不许请罪谢恩表　前人  

臣某言奏事官苏翼廽伏奉圣造答表勒臣即复章绶速赴阙庭捧读震惊心魂爽越臣某中谢臣智称统戎罪深负国奉期死所翻荷生成恩承主偏法为臣屈廽谢九原之路仰衔再造之功拜命之初不胜忭跃臣即匍匐拜谢阙庭无任感戴【`云云`】  

驾幸长安起居表【`武后时`】　　　冨嘉谟  

臣某言伏奉车驾以今月二十二日西至长安臣闻咸秦奥壤河洛旧区王者是宅因时顺动故睿情载伫西睠邦土玉轫金根天旋云被皇舆凯入在藻知归臣忝葭莩谬膺垣翰尹京靡托陪銮遂阻紫宸渐遥丹慊空积伏惟祁寒在辇路逶迤法驾就跸圣躬多祐然后辟天陛而临旧都廵卜征而考元吉者也无任悦豫之至谨遣某官奉表以闻  

代人行在起居表【`德宗时`】　　　于公异  

臣某言自中使至伏奉手诏后行在所未有人至伏以巴梁既逺信使全稀路有豺狼时当否塞东征西怨彼虽幸于南廵捧日望云臣独瞻于北极伏惟陛下以重慎为意以社稷为心每于寝膳【`类表作食`】必尽颐摄况朱明啓夏小暑届时曽观蜀汉之风小异咸【`类表作亟`】秦之气尚衣侍膳之分莫敢侵官资父事君之诚空思入面违奉既乆涕恋无从不任之至  

同前　　　　　　　　　　羊士谔  

臣某言臣以菲才亲奉昌运受沈隅之重任【`类表作寄`】効犬马之防诚惟君知臣特受恩奬夙兴夕荣惧积中臣某中谢伏以租税之殷江乡为重闾井之化水旱是虞臣职有分忧期于富庶宣陛下雨露之惠令获小康守朝廷刑赏之规敢思中立条赋敛以办集除疾苦而均安闭閤斋心仰思【`类表作答`】造窃以圣慈广被每念遐方臣忝守官合具闻逹  

代张侍郎起居表　　　　　吕　温  

臣某言孟秋犹【`集作尚`】热伏惟圣躬万福臣以去月二十一日到薄安山见蕃胡尚绮里徐等同【`集作固`】令盈珍等却廽奏事令臣取今月发赴衙帐者伏惟圣德【`集作泽非`】柔逺皇明独幽蕃情大欢首帅知感防奉朝防賔礼使臣迎劳肃恭馈饩丰洁益知【`集作明`】向化弥表革心臣恭备单车不胜庆抃严程方始絶域未穷白日在天瞻仰如近青蒲之地伏奏犹賖感恋彷徨罔知攸措无任犬马屏营之至谨因中使第五忠宪附表起居以闻  

## 文苑英华卷六百十

　　宋　李昉等　编进文章一【`进文章表二卷英华所编失年代先后今正之`】  

进象经赋表一首  

圣制故司空魏征挽歌词表一首  

为李秘书上祖集表一首  

上九成宫颂表一首  

上拜南郊颂表一首  

进洛图颂表一首  

为朝集使绛州刺史孔祯等进大酺诗表一首为鳯阁侍郎王方庆进书法表一首  

为鳯阁侍郎王方庆进南齐临轩图表一首进神鳯颂表一首  

为陈御史进奉和秋景观竞渡诗表一首  

进东岳朝觐颂表一首  

进孝乌颂表一首  

进喜雪诗表一首  

进封西岳赋表一首  

进雕赋表一首  

为陈正卿进续尚书表一首  

进象经赋表【`周武帝`】　　　庾　信  

臣某言臣伏读圣制象经并观象戯私心踊跃不胜抃舞伏以性与天道本絶寻求直以悬诸日月遂获瞻仰九州既奠近对河图四辙中绳全观玉策未飞鹤先闻金石之声不上赤城独见烟霞之气置管而测光景愈高沉玉而观渊泉益逺寝不自涯课虚为赋词非寥亮学无雕刻遂敢陈述诚为厚顔况复日之逺近本非童子所问天之浑盖岂是书生所谈冐用奏闻伏增流汗之至  

圣制故司空魏征挽歌词表【`唐太宗`】  

禇　亮  

臣亮言伏见圣制故司空郑国公挽词十首词穷清曲理备哀伤汉武北管之书更慙追逺魏文南皮之叹取愧悼亡与辰纬而相晖随钟石而俱振魏征早逄兴运誉美当朝为圣主之贤臣预能官于多士出纳通显凭藉宠私忠诚所到心力同尽而逝水不追清徽永谢树碑荒垅已叨相质之文哀歌泉路复防高堂之曲事重一时荣流千载臣趋侍学林窃观睿藻不入玉山屡逢盈尺如游珠水常都照车庆抃之深唯知舞咏不任下情  

为李秘书上祖集表　　　　上官仪  

臣某言臣闻汉朝中叶陈农求访于图书魏歴初基袁涣请收于篇籍遂使容台増餙曲府载辉雅道照于前古风流被于末裔伏惟陛下睿德纬天神功光表截海班朔益地延图垂衣视典探羣玉之幽赜虚已縁情动兼金之歌咏由是芸香秘室青简具陈璧水上庠漆书咸集臣大父隋金州刺史元操筮仕登朝官成三代学综书部思洽词源虽歳序寂寥微尘无弭河东薛道衡人推才杰范阳卢思道时号文宗并叶契相忘齐声比价竞梁车之寳争擒邺骑之珍而二家文集乆蒙宸照独于臣门未污天烛贻厥之训在臣宜守献书之典有国通规今缮冩已讫合若干卷谨诣阙奉进  

上九成宫颂表【`高宗`】　　　　王　勃  

臣某言臣闻帝机无朕道洽则时邕灵化不言功成则颂显伏惟陛下体元纂极模神建隧【`疑`】栋梁三气【`疑`】庭冲六合松轩夜警杳冥姑射之心茅殿晨凝寥廓峒山之驾臣霑风太上庇影华胥仰衢室而无阶候襄城而有地虽望卑平叔空勤景福之词而文谢子云愿竭甘泉之思谨凭天造輙贡九成宫颂二十四章攀紫墀而絶望呌丹阙而累息臣诚惶诚恐死罪死罪谨言  

上拜南郊颂表【`高宗`】　　　　前　人  

臣伏见防章元年十二月四日诏既清东冦将觐南岳甫资元勲旋窥大典伏惟皇帝陛下黼藻神器御策睿图用天老之前机戮防风之后至为而不恃悬寳位于中宸卑以自居托灵符于上帝礼凝苍璧瑞溢珪紫旻防祐黄祗叶矩微臣学不照吉才不旷时窥宇宙之神功覩郊禋之盛节时非茍迈懐雅颂而知归道不虚行想讴歌而有志岂与夫周传考室裁称栋宇之规汉奏甘泉未息嬉游之讽比兴衰于列代较驰骤于同衢而已谨凭天则輙贡拜南郊颂十章文不足竒意有遗美臣诚惶诚恐谨言  

进洛图颂表【`武后`】　　　　　崔　融  

臣某言奉某年月日勑令臣撰洛图颂伏以陛下圣烈丰懿应期首出珍【`一作元`】符炳铄旷代罕闻虽臯繇歌虞伯禹申叹其或生于今日尚不足以谈天况臣渉学盖浅揆才多陋安可润色皇化对扬神休窃读古文幽寻旧式言大道者莫先于典诰序以之生焉美盛德者莫近于诗什颂以之成焉其辞婉而微其事简而要今臣斟酌前训拟议鸿猷述洛图颂一篇并序谨诣宣议【`一作义`】门奉进诚未能探索奥宪章经书庶几竭肝胆効尘露増日月之末光阶天地而不朽斯亦微臣之愿足矣臣拜手稽首冐顔以闻死罪死罪  

为朝集使綘州刺史孔祯等进大酺诗表【`武后`】  

李　峤  

臣祯等言臣闻謡诵必采而风俗可观舞咏既陈而德音不冺伏惟金轮圣神皇帝陛下金口屈道璿枢正辰庆徽号于法宫抚懐生于净国猷再阐紫极重光天地合德而同休黎氓改视而易听万方欣戴百寮抃舞臣等备列下藩预承大庆三年入计行趋玉帛之礼五日赐酺即奏云天之宴覩光灵之赫奕接恩贶之绸缪酬报何阶空誓心而铭骨嗟叹不足遂抽毫而授简非効狂而贡斐实有感而求音同盍各于二三冀揄扬于万一并题序引式光鸿造虽戴天辩日诚不窥于两童而讲德陈诗庶无慙于四言不量踈野轻敢荐闻缮冩毕功进上如别系辕之陋輙簉响于云门化草之微遂驰光于日谷旋顾庸鄙追増悚汗臣祯等无任  

为鳯阁侍郎王方庆进书法表【`武后`】  

前　人  

臣某言奉墨勑令臣家所有书法并将进来但臣家书法属隋季乱离并多坠失臣十代再从伯祖羲之书先有四十余纸贞观十二年太宗文武皇帝购求遗迹臣亡父先臣私直并将奉进一不敢留今之所存唯有一卷并臣十一代祖导已下书一秩十卷谨随状进上但臣弓冶不嗣堂构缺然虽奉纳楹多逢壊璧亡失之外所余无几私珍缇袭方遗子孙不谓两曜廽光九霄俯听曲延采拾遂登旒扆使千载遗寳重増于光价九泉深隧更奉于恩渥宠被私门荣霑异代懐恩慕逺感佩兼深臣方庆诚惶诚恐顿首顿首死罪死罪谨言为鳯阁侍郎王方庆进南齐临轩图表  

臣某言臣家有齐帝临轩图是南齐袁倩下手所画私门传寳以为妙絶伏惟圣情兼尚睿鉴旁周稽古轶于虞聦幽求过于魏览万机多暇百代可知或厌游娱傥存观省臣暮年多幸得奉休明窃谓珍竒无容隠黙近从京宅取到不获早以上闻今谨诣阙随状奉进轻尘旒扆伏用慙惶屏营之至  

进神鳯颂表【`武后`】　　　　　陈子昂【`天授元年`】  

臣子昻言臣闻昔周道昌而颂声作遂能昭配天地光烈祖宗垂之无穷永为代典伏惟圣神皇帝陛下阐极升紫图光有唐基以啓周室不改旧物天下惟新皇王已来未尝覩也臣闻仲尼曰圣人丘不得而见之矣又曰舜禹之有天下丘不预也又曰鳯鸟不至河不出图丘已矣夫皆伤不得见大道之行而欝悒也臣草鄙愚陋生长休明亲逢圣人又覩昌运舜禹之政河洛之图悉皆目见幸亦多矣今者鳯鸟来赤雀至庆云见休气升大周受命之珍符也不稽元命探秘文采风謡挥象物纪天人之防以协颂声则臣下之过也有国彛典其可阙乎臣不揣固【`集作朴`】陋輙献神鳯颂四章以言大周受命之事诚未足以润色鸿业揄掦盛美亦小臣区区丹慊【`文粹作悃`】之至谨诣洛城南奉进尘冐冕旒伏表慙惶云云  

为陈御史进奉和秋景观竞渡诗表【`武后`】  

前　人  

臣某言臣伏见去月日御制秋景务余聊观竞渡故陈先作式伫来篇凡六韵天文爰降品彚咸亨金简潜开珍图斯见臣闻白云兴咏汉游汾水之词黄竹申歌周舞瑶池之驾然而志崇逺辙事式【`集作或`】劳人故文思之化未光太清之道犹【`集作攸`】阙伏惟圣母神皇陛下太虹齐圣感月含神德茂于皇阶文明照于天下用能提玉斗把【`集作挹`】璇衡百神景从三灵叶賛青云出洛爰开受命之符赤甲萦河终御兴王之寳非穷神之至德者其孰能格【`集作与`】于是哉既而黄屋务闲紫极时暇洞庭张乐思接轸于轩游妫水披图想同叅于尧辇然而逺而劳物者未若近而安人动而勤已者岂比静而神防于是徙金跸鸣玉銮清禁林御池殿肃波臣【`集作神`】而戒事命舟子为水嬉彩鹢莲歌乍起吴江【`集作江吴`】之引青龙桂檝时讴越女【`集作时摇殴越`】之风鸟逝虬【`集作虬`】惊沸珠潭而竞逐雪飞电集横玉浦而流光信可以娱乐性灵发挥文物皇欢允洽白日俄光于是奏薰风于管弦咏严云于林籞帝歌爰作天藻遐【`集作攸`】彰黼帐帷宫缛文房之綉防祥烟【`集作云`】瑞景霏翰苑之荣光信探【`集作道`】于苞得斯文于紫极太平允矣元首康哉方欲朝明堂之宫辑【`集作受`】羣后之瑞尊崇显箓【`集作号`】光啓圣图封玉嵩丘以接千年之统泥金少室攸増万歳之规卓哉煌煌圣君之表也微臣曲学蓬户窃位兰台未闻騘马之謡非有雕龙之思鞠躬霜署谬覩于天章逖听钧台侧闻于帝乐天文尊贵不逺于下臣帝寳殊【`集作珍`】崇曲宣于近贵窃以为君唱臣和固不隔于尊卑宫变商从方允谐于金石輙用斋心扣寂假翰求词将以攀日月之末光继萤爝之微照不胜【`云云`】  

进东岳朝觐颂表【`宗`】　　　苏　颋  

臣颋言臣学不渊【`唐讳`】博词盖实滞陛下过听被恩最乆喜规封岱増天帝王壮观臣以宗伯秩礼陪清道之舆臣之幸一也又伏覩自天垂象铭岳昭训臣已有司上载封禅【`一作光封`】之烈臣之幸二也臣再三之幸万百常情臣某【`中谢`】臣东京奉防窃闻刻石三颂臣草一敷圣主之猷次纪宰臣之鸿笔斯事至大咎繇吉甫之难也臣自料度不胜惶悚而议者谓臣光荣之至死且不朽臣以羸疾翳然言罕能述忠【`阙`】　愚臣极思虑罄肝胆而为之伏希演脩德之符非敢助亲文之化傥以润色鸿业一蒙睿览则臣之至恳万殒知归轻尘冕旒若寘冰谷无任区区战灼之至  

进孝乌颂表　　　　　　　杨　谭  

草莾臣谭言臣闻自昔皇王抚运提象天锡祯应以光盛业臣伏见以为至道有孚能招异类深仁所协克顺天心陛下孝理天下孩视羣动恩被羽族感通阳精虽器车马图洋溢秘府而黄龙丹雀委积近郊此或为常不甚专美岂如孝乌俯尔营巢不惧不惊以育羣子臣幸逢昌运好览休祥万古殄图安能有此百代良史未之前闻况宿【`一作肃`】穆紫宸晓夕严警防弁星列士云屯燕雀飞梁无相贺之所鱼龙在栋成骇目之观唯此孝乌晏然能驯明陛下深爱子物之慈表皇太子归哺报恩之孝首出象【`疑作众`】瑞莫与之齐谨按符瑞图云宗庙肃敬则孝乌至昔范览对蜀主言慈乌知孝诚飬之禽必有【`缺`】方懐而至者陛下圣策逺备威震遐戎略地攻城无歳不克巴蜀之外今斯获丑慈乌効祉可谓有征加以逺降日轮近巢天宇据北辰以永固岂南飞以逺枝自古攸传无闻此瑞愿陈不朽垂裕将来谨献孝乌旌德颂七首虽论扬之美有愧于清风葵藿之心无忘于捧日谨投延恩匦奉表以闻冐触宸严伏増战越臣谭诚恐顿首死罪谨告  

进喜雪诗表　　　　　　　李　邕  

臣邕言一昨瑞雪期农人阻望陛下以亿兆勤虑仓廪贻忧禋祀冥祈祷黒帝固能至诚应物圣德动天朔雪下于龙山海神朝于鳯阙是以途歌邑舞野庆朝欢荷一人之渥恩为四海之膏泽臣仰思化伏念辅时虽力减鸿毛而情殷鹤立无任喜跃庆贺之至谨昧死诣金阙门陈表贡诗一章臣邕诚惶诚恐  

进封西岳赋表【`宗`】　　　　杜　甫  

臣甫言臣本杜陵诸生年过四十经术浅陋进无补于明时退常困于衣食盖长安一匹夫耳顷嵗国家有事于【`集作于`】郊庙幸得奏赋待制于集贤委学官试文章再降恩泽仍猥以臣名实相副送有司叅列选序然臣之本分甘弃置永疑始望不及此岂意头白之后竟以短篇只字遂曾闻彻辰极一动人主是臣无负于文少【`集作少小`】多病贫穷好学者也【`集作已`】在臣光荣虽死万足至于仕进非所【`集作敢`】望也日夜忧廹复未知何以上答圣慈明臣子之効况臣常有肺气之疾恐忽复先草露涂粪土而所懐冥漠实孤负皇恩敢摅竭愤懑领略丕则作封西岳赋一首以劝所觊明主览而留意焉先是御制西岳碑文之卒章曰待予安人富国然后徐思其事此盖陛下之至谦也今兹人安是也【`集作已`】今兹国富是也【`集作已`】况符瑞翕习福应交至何翠华之脉脉乎维岳固陛下本命以永【`一作承`】嗣业维岳授陛下元弼克生司空斯又不可以寝也【`集作已`】伏惟天子霈然留意焉春将披图视典冬乃展采错事日尚浩阔人匪劳止庶可试哉微臣不任区区恳祷之极谨诣延恩匦奉表进赋以闻臣甫诚惶诚恐顿首顿首谨言  

进雕赋表【`已见一百二十六卷宗`】　前人  

为陈正卿进续尚书表【`宗`】　萧頴士  

臣某言臣林莾介贱防而强学窃闻诸大易之说曰观乎天文以察时变观乎人文以化成天下夫察乎变者立德以贞其象成乎化者立言以賛其効故太极列三阶五纬于上圣人着三坟五典于下至哉文乎天人合应名数指归之大统也今之言文字者始于太昊征训典者本于唐尧振頽纲者孰若汉朝兴盛业【`一作言`】者莫如圣代是则太昊朕之轩辕章之唐尧祖之虞舜述之汉高作之光武维之祖宗开之陛下因【`一作固`】之臣愚以为太昊至于【`一作于`】我高祖太宗轩辕之于【`一作于`】我开元圣文神武皇帝陛下称广运者四代继成功者四君咸宜布昭睿典光熙德政矣然则伏羲创文籍黄帝立史官太古淳奥权舆朴略至陶唐氏而后大备故孔子美之曰尧之为君也焕乎其有文章由是叙帝王之书首唐虞之典于尧则曰钦明文思于舜则曰诞敷文德文之时义大矣哉夏商已后德弗及舜仲尼虽【`一作杂`】目其书而不为典言未能察变成化比唐虞之际也何则夏之兴也泣辜殊于政【`一作至`】理殷之兴也慙德乖于雅乐周之兴也谓武微于尽善其不为帝典宜矣陵夷僣乱以暨暴秦刬乱坟籍瞽聋兆防王者之风殄矣先王【`一作生人`】之道穷矣天之未丧斯文也故帝道复兴于汉家数百年中【`一作间`】而宪章具举夫其推步律厯帝尧分命之典也增修封禅帝舜时廵之义也约三章之法以正咎繇之刑班四时之舞以续【`一作纉`】后夔之乐臣窃覩【`一作观`】三代之作贻范垂训体国绥人虽载祀緜【`一作延`】长德泽深逺皆因循辙迹故弗易其事孔子曰殷因于夏礼周因于殷礼所损益可知也未有踵七雄交争【`一作战`】之末继六籍焚如之后帝典缺而更张淳风醨而载洽若夫汉氏之难者也【`八字一作若大汉者也`】且义帝之丧三军缟服异夫汤武之放弑其君矣诸吕之郤【`一作乱`】浃辰底定异夫羿浞之骤移其矣中兴之盛华戎率服异夫吴楚之僣窃其名矣夫如是有汉之美固可以肩虞后千载一时之运欤曹马以还曾何足拟四分五裂朝成暮败其间虽晋平吴蜀隋举梁陈混并未几危亡荐及法令不足以禁齐人声名不足以垂后裔其于帝道踈矣又况乎南迁淮海北起胡【`一作獯`】戎者邪兹又二朝之不若也臣闻乾道运行否终则泰上帝有以辅文明之哲后表光宅之休期必将乘丧乱之极继驱除之运故有周之末礼乐崩壊连横合从俱非正朔则秦氏略定而汉代以兴在晋之亡防县崩拆南吴北虏各擅名号则隋氏削平而圣朝以作此天意也不然何秦隋二叶而亡也若彼唐汉一家之盛也如此于赫盛唐正百王之阙思文陛下光五圣之嗣啓运应期之符吊人伐罪之义制礼作乐之本郊天禅地之位万庾三登之穰河海晏清【`一作河清海晏`】之瑞舞七旬而殊俗格歌六律而薰风至故以【`一作已`】腾子姒而絶景挹妫邪而高议矣又何东晋后魏梁陈周齐之足道哉诚宜诏史官【`一作臣`】敷帝载炳唐虞之故实黜迁固【`一作商周`】之遗制矣汉氏已略之于前皇唐复旷之于后臣实惜焉知而不述则臣子之罪也臣诚【`一作实`】愚浅陋【`一无陋字`】窃不自揆敢縁圣朝稽古之道陛下文思之德耕牧余【`一作解`】暇輙复著书讨寻载籍于兹一纪谨上今文【`四字一作今谨上`】续尚书一部凡若干篇卷始有汉二典次我唐二典以续夫前书尧舜之典也其余文景明章之后魏晋宋齐已还南讫有陈北起元魏歴周隋洎夫高氏以至圣朝防一十三【`一作二`】代诏策章防颂歌符檄忠臣之正议武士之权谋类而刋之次以年代以续夫夏商周秦鲁之篇也臣闻古者右史记事左史记言举其大略前书之义备矣孔圣没而微言絶暴秦兴而挟书罪虽战国遗策旧章駮乱于从横汉臣者纪新体互纷【`一作约`】于表志其道末者其文杂其才浅者其意烦岂圣人存易简之防尽芟夷之义也昔文宣脩帝者之书究三王之季臣性非天纵学异人师禀生何幸亲逢帝【`一作圣`】代此皆文武圣皇之遗防臣愚曷足以知之何者臣尝伏读贞观实录昔太宗因听政之暇观览尚书谓侍臣曰朕每庶几【`一作希`】唐虞亦欲公等齐肩稷契又曰令数百年外读我国史岂独窥两汉哉臣故知有汉之功业与我唐之化理俱可以继夫唐虞之盛也伏惟陛下德昭升至仁广被廼二十一年正月制曰各励精一志【`一作心`】共兴化俾苍生登于仁寿天下还于淳朴愚臣缅述太宗之防伏思【`一作惟`】陛下之诏固非【`一作宜`】取类于三代之间也勒成帝典不亦宜乎陛下睿思雄飞宸章间发质文一变风雅大兴臣闻水之细者江海假其深材之短者栋梁资其峻陛下必谓臣所着小有可观赐以召见阙庭一垂试问臣采摭之外亦以学文纵不能光盛美犹庶乎细水短材之益则圣防之含容大矣臣之诚愿毕矣  

## 文苑英华卷六百十一

　宋　李昉等　编进文章二  

进千秋金镜录表一首　进王维集表一首进寳应长宁乐表一首　进元和圣徳诗表一首进撰平蔡州碑文表一首  

进平淮夷雅篇表一首  

代国子陆博士进集注春秋表一首  

代百寮进农书表一首  

为羽林李景畧将军进射鴈歌表一首  

进撰江西韦大夫遗爱碑文表一首  

史馆王相公进和诗表一首  

举荐  

荐鲍防表一首　　　　荐顾协表一首  

为宇文戸部荐隠沦表一首  

自举表一首　　　　　责躬荐弟表一首为王戸部荐李谅表一首  

举前池州刺史张严自代表一首  

进文章  

进千秋金镜录表【`宗`】　　　张九龄【`开元二十四年`】  

臣九龄言臣伏见千秋节日王公以下悉以金寳镜进献诚贵尚之尤也臣愚以为【`集作谓`】明镜所以鉴形者也有妍则覩【`集作见`】之于外徃事所以鉴心者也有善恶则省之于内故黄帝镜铭云以镜自照见形容以人自照见吉防又古人云前事之不逺后事之元元亦犹镜也伏惟开元神武皇帝陛下圣徳之至动与天合本已全于道体固不假于事鉴然天覆【`集作覆载`】广大无所不包圣道冲虚有来皆应臣敢縁此义谨于生辰节上事鉴十章分为五卷名曰千秋金镜录虽闻见褊浅所识【`集作择`】不深至于区区効愚其庶乎万一不胜悃欵之至谨言  

进王维集表【`代宗`】　　　　　王　缙【`附见王维集`】  

臣缙言中使王丞华奉宣进旨【`集作止`】应是王维文赋并仰录写进上者【`十三字集作令臣进亡已故尚书右丞维文章`】恩命忽临以惊以喜退因编录又窃感伤臣兄文词立身行之余力常持【`集作当官`】坚正秉操孤贞【`集作直`】縦居要剧不忘清浄【`集作静`】实见时辈许以髙流至于晚年弥加进道端坐虚室念兹无生乗兴为文未曽废笔【`集作未尝废业`】或散朋友之上或防箧笥之中臣近搜求尚虑零落诗笔共成十卷今且随表进上【`集作奉进`】曲承天鉴下访遗文魂而有知荷宠光于幽穸没而不朽成大名于圣朝臣不胜感戴悲欢之至谨奉表以闻臣缙诚惶诚惧【`集作恐`】顿首顿首谨言进寳应长宁乐表【`代宗`】　　　张　谓  

臣某言臣闻治定制礼功成作乐古先哲王不易之典伏惟寳应元圣文武皇帝陛下纉尧立极继武承天神授五兵圣包七徳顷嵗自王邸登将坛只奉庙谋龚行天罚卷舒龙豹指麾而复洽隂阳诛翦鲸鲵顾盼而并収河朔九鼎还重三光益明赵魏小康周秦大定伏见所部寄住客前梨园供奉官梁州克义府果毅刘日进新造寳应等凡十八曲其调合雅其声用宫以歌尽言以舞尽意夫雅者三代之乐贵之则郑卫不行宫者五音之名用之则角徴咸叙兴亡理乱实系于兹昔王令言听安公子失宫声知隋氏祸败非久今臣见寳应乐用宫调知皇家运祚无疆故制造其词发挥成曲庶登乐府上逹天朝谨附前梨园供奉官某进表以闻进元和圣徳诗表【`宪　集以此表为元宗　和圣徳诗序`】  

韩　愈  

臣愈顿首再拜言曰臣伏见皇帝陛下即位以来诛流奸臣朝廷清明无有欺弊【`集作敝`】外斩杨恵琳刘辟以収夏蜀东定青徐积年之叛海内怖骇不敢违越郊天告庙神灵欢喜风雨明晦无不従顺太平之期适当今日臣蒙被恩泽日与羣臣序立紫宸殿下亲望穆穆之光况其职业又在以经籍教导国子诚宜率先作謌诗以称述【`集作道`】盛徳不可以词语浅薄不足以自効为觧輙依古作四言元和圣徳诗一篇凡千有二十四字指事实录具载明天子文武神圣以警动百姓耳目传示无极谨冒昧尘献无任惶悚之至【`集无此十一字`】  

进撰平蔡州【`集作淮西`】碑文表【`宪宗`】前　人  

臣某言伏奉正月十四日勑牒已【`集作以`】収复淮西羣臣请刻石纪功明示天下为将来法式陛下推劳臣下允其志愿使臣撰平淮西碑文者闻命震骇心识颠倒是非其所任为愧为恐经旬渉月不敢措手中谢窃惟自古圣神之君既立殊功异徳卓越之迹必有竒能博辩之士为时而生持简操笔従而写之各有品章条贯然后帝王之美巍巍煌煌【`一作穆穆`】充满天地其载于书则尧舜二典夏之禹贡殷之盘庚周之五诰于诗则鸟长发归美殷宗清庙臣工小大二雅周王是歌辞事相称善并美具号以为经列之学宫置师弟子读而讲之从始至今莫敢指斥向使撰次不得其人文字暧昩虽有美实其谁观之辞迹俱亡善恶惟一然则兹事至大不可轻以属人伏以唐至陛下再登太平刬刮群奸洒扫疆土天之所覆莫不賔顺然而淮西之功尤为俊伟碑石所刻动流亿年必得作者然后可尽能事今词学之英所在成【`蜀本作森浙本作麻`】列儒宗文师磊落相望外之则宰相公卿郎官博士内之则翰林禁宻防谈侍従之臣不可一一数召而使之无有不可至于臣者自知最为浅陋顾贪恩侍【`集作待`】趋以就事丛杂戾律吕失次乾坤之容日月之光知其不可绘画强顔为之以塞诏防罪当诛死其碑文今已撰成随表谨录封进无任慙惶怖惧【`集作慙羞战怖`】之至  

进平淮夷雅篇表【`宪宗`】　　　栁宗元  

臣宗元言臣负罪窜伏违尚书笺奏十有四年圣恩寛宥命守遐壤懐印曵绂有社有人臣宗元诚感诚荷顿首顿首伏惟睿圣文武皇帝陛下天造神断克清大憝金皷一动万方毕臣太平之功中兴之徳推校千古无所与让臣伏自忖度有方刚之力不得备戎行致死命况今已无事思报国恩独惟文章伏见周宣王时称中兴其道彰大于后罕及然徴于诗大小雅其选徒出狩则车攻吉日命官分土则崧髙韩奕蒸人南征北伐则六月采芑平淮夷则江汉常武铿鍧炳耀荡人耳目故宣王之形容与其辅佐由今望之若神人然此无他以雅故也臣伏见陛下自即位已【`集作以`】来平夏州夷劔南取江东定河北今又发自天衷克翦淮右而大雅不作臣诚不佞然不胜愤踊【`集作懑`】伏以朝多文臣不敢尽专数事谨撰平淮夷雅二篇虽不及尹吉甫邵穆公等庶施诸后代有以佐唐之光明谨昩死再拜以献无任兢惧之至臣某诚惶诚惧死罪死罪谨言  

代国子陆博士进集注春秋表【`宪宗`】  

吕　温  

臣某言臣闻惟睿作圣观乎人文逹则化成穷则垂训先师所以祖述尧舜志在春秋悬衡百王拨乱三季正大当【`集作冠`】之本清至公之源通羣方以诚贞天下于一动无不顺道徳之要【`集作`】机断无不齐帝王之利器而梁木既壊生知盖寡三传得失索隠未周羣儒异同致逺皆泥没微言于滋蔓亡要旨于多岐奥室不开漫逾千祀天其或者将有俟焉伏惟陛下徳合乾坤明并日月气和物茂逺至迩安欲以人情为田讲学而耨镇定皇极耀【`集作辉`】光时雍道之将行实在今日臣不揣蒙陋斐然有志思窥圣奥仰奉文明以故润州丹阳县主簿臣啖助为严师以故洋州刺史臣赵匡为益友考左氏之疎宻辨公谷之善否务去异端用明本意助或未尽敢让当仁匡有可行亦刈其楚輙集注春秋经文勒成十卷上下千载研覃三纪首虽白浊河已清微臣何幸与道偕【`集作相`】遇窃以徳之匪隣骨肉无应道茍防合【`英华作道之茍合非`】古今相知然则尧舜之心非宣尼不见宣尼之志非陛下不行庶因仪鳯之辰永洗获麟之恨臣官沗国学思非出位以【`集作道`】为家寳罪实欺天谨昩死写前件书诣东上阁门奉进伏候圣旨轻黩宸严魂爽飞越无任  

代百寮进农书表【`宪宗`】　　　前　人  

臣某等言臣等伏准故事每年二月一日以农务方兴令百寮具则天大圣皇后所删定兆人本业记奉进者中谢臣闻不爱牲玉祈谷于圆丘可以致诚未足以劝农【`集作为`】躬秉耒耜籍田于【`集作于`】千亩可以示劝未足以教人必也殷天地之和顺隂阳之理利其器用精厥法式行【`集作变`】之而不倦动之而不劳四海靡而风行百姓迷其日用我政本实惟农书伏惟睿圣文武皇帝陛下徳茂生成道光慈俭捐金而寳谷菲食而粒民考尧典以授时稽禹贡而任土洁粢盛而大事在祀销剑防而尽力为农丰年屡荐于郊歌嘉瑞继书【`集作光`】于国史而不自满假惟懐永图每至献嵗载阳仲春初吉俯察土膏之候仰观晨正之祥经始嵗功导生徳徴有司之旧典奉先后之遗丈深居穆清亲览奥妙匪崇朝而尽更田畆不出戸而遍洽人情见捽草坏土之艰知寒耕热耨之苦宸心感念甽畆昭苏一叹而时雨先飞三复而春雷自起臣等业慙学稼禄过代耕亲承务本之风日奉在勤之训三时不害观玉烛于氤氲九扈孔脩贺生灵于富庶谨缮写前件书凡二十篇共成三卷谨诣东上阁门奉表陈献以闻  

为羽林李景略将军进射鴈歌表  

令狐楚  

臣某言伏惟皇帝陛下某月日临御某殿射飞鴈一只应而落欢动宫闱武畅环卫中谢臣家世为将声朔野弧矢之事少尝习焉每张侯为鹄注镞而释期于必中十不一二今则禽飞于青冥之际箭发于倐忽之间一声劈云双翼坠地此皆神授审固灵扶端直以成陛下神武之威也臣才质无取蒙恩深厚脱剑免胄之余輙思撰射鴈歌一章随此上献诚不敢继抗坠列风雅姑以抒下情宣上徳附于大武之末而登歌焉无任欢忭怔营之至  

进撰江西韦大夫遗爱碑文表【`宣宗`】  

杜　牧  

臣某言奉某月日勅牒令撰故江西观察使韦丹遗爱碑文臣官卑人微素无文学恩生望外事出非常承命震惊以荣为惧伏以洪为州府逾于千载【`集作年`】言念疲羸常患【`英华作为非`】水火风俗如此改革无因韦丹爱朝廷分忧为百姓去不践旧迹特建宏谋凡三年苦心去千嵗大患兼之灌溉种莳丰其衣食渤海颍川之理邵父杜母之恩校之于丹未足为比伏惟皇帝陛下陟降顺帝施设如神纳谏若转丸去恶如反掌是以兵刑措年谷丰登而犹念切疲人及于循吏缅韦丹所【`集作已`】効之绩慰江西去思之心特与彰创为碑纪是宜使内署学士西掖词臣振发雄文流传后代至于臣者最为鄙芜【`集作陋`】明命忽临牢让无路俯仰慙惧神魂惊飞臣不敢深引古文广徴朴学但首叙元和中兴得人之盛次述韦丹在任为理之切事必直书词无华饰所冀通衢一建百姓皆观事事【`一作勣`】彰明人人晓防但率诚朴不近文章受曲被之恩私如生羽翼报非次之防擢宜裂肝肠无任感激恳悃血诚之至其碑文本谨随状封进以闻  

史馆王相公进和诗表　　　钱　珝  

臣某言臣闻在心为志发言为诗志通而若啓源流诗作而自合律吕伏惟陛下道惟恭黙禀在文思永图欲渐于无为睿览且明于多暇因临丹壑遂蹑金防喜物象之澄清假咏歌而放旷声传天籁韵合霜钟篇殊黄竹之名辞掩白云之美臣等逄时窃位敢并韦平应诏属词文非顔谢徒偶昭融之运获闻雅正之音倾听不知愧延陵之季子试吹必滥比南郭之先生但思叅列辅臣安得首违圣防輙同击壤仰和贯珠诚懐郑卫之慙但感宫啇之说星辰自转难叅旭日之光鼙皷空鸣莫续春雷之响其奉和御制五言七言诗二首谨录进上尘凟圣鉴臣无任循省惶越之至  

举荐  

荐鲍防【`梁书作机下同`】表　　　　　梁元帝  

臣某言臣闻思皇多士仄陋所以明敭畴咨熈载髦俊所以并作斯固殷殿初基拾龙渊之寳虞祠始构献鳯管之玉旌蒲出鲁贲帛归齐颂声既兴盛业斯在伏惟陛下则天纬地乗正驭才沙汰八风澄明六合叶登梦之客日贲于丘园韦毂投钓之臣相望于魏故已物无遗寳矣振鹭有充庭之讴白驹罕空谷之咏洋洋济济无得而称者焉臣诚【`一作识`】愧知才职非选举窃以进贤上赏蔽贤显戮敢縁斯义用举所知伏见臣府中录事叅军东海鲍几年五十有七字景门庭雍睦立身贞退博渉文史颇闲刀笔忠公抗直出宰防平雅志深安贫専静觧巾入仕三十余年自游臣府一纪于兹前宰东邑实有二鲁之风近处南台欲尊两鲍之则伏揆天严已当简在脱蒙显居良局登以清贯将齐毛玠古人之服实同吴隠酌水之防昔丁隈牧州陈顾翟之好礼徐靖为郡荐袁奂之笃学桓范驱传先举管宁朱则剖符亦称董直臣才非徃哲识愧前脩轻尘听览伏待斧钺谨奉表  

荐顾协表　　　　　　　梁相东王【`即元帝也`】  

臣闻贡玉之士归之润山论珠之人出于枯岸是以刍荛之言择于廊庙者也臣府兼记室叅军吴郡顾协行称闾里学兼文义服膺道素雅量邃逺安贫专静奉公抗直傍阙知已志不自营年方六十家【`一作室`】无妻子臣欲言于官人申其屈滞协必苦执贞退立志难夺可谓东南之遗寳矣伏惟陛下未明求衣思贤如渇爰发明诏各举所知识非许郭虽无知人之鉴若守固无言惧贻蔽贤之咎昔孔愉表韩伯【`一作纉疑当作绩按晋书隠逸韩绩传孔愉荐之诏以安车束帛徴之韩伯传无此字`】之才庾亮荐翟汤之徳臣虽未齿二臣协实无慙两士  

一作皆梁书顾协传  

为宇文戸部荐隠沦表　　　樊　衡  

臣某言臣将使之辰特奉天防念及遗逸委臣明敭兼恤屡空令臣赒给臣谨依制命宣布遐迩承风籍【`一作借`】响隠沦皆出考其精尤所得如右伏惟陛下恢徴士之典饰蒲车之仪【`一作义`】昭示海内令知圣朝有宠贤之盛臣之报国志愿毕矣孰知多士盈朝四门已集微臣所奏不动圣衷诚愿陛下防意才难愿求邦本山髙惟积不厌髙深刍荛有禆伏希裁择臣无任恳廹之至  

自举表【`宗`】　　　　　　　苏源明  

草莾臣某言臣实陋微素乏才业将遂长徃守此无用天鉴孔明泽覃幽僻伏奉今年正月五日制诣自举不次之私无限于物岂伊庸菲所当膺荷伏惟开元神武皇帝陛下道宻旒扆徳孚天地忝在草木幸均雷雨朝夕防命虗受臣生偃卧穷薮讵知帝力展义介丘肆觐群后得列庶人之间不在役夫之上王者能事邦家烈光耳未前闻目所毕覩载懐涵育无荅造化孰谓圣恩曲贷岩壑顾惭庸近何阶对敭臣闻明主之临下也务求才以自辅量能以自进臣才非令问誉寂郷党志尚庸寡理絶闻知县令臣栁国状臣于编户之中刺史臣栁绛谕臣以明制之意且臣山东一布衣耳在升平之时徴求之口非自察者难审其可茍欲避严令发困蒙心灵震越寝寐惊悸无任承恩喜跃之至  

责躬荐弟表【`肃宗`】　　　　　王　维  

臣维稽首言臣年老力衰心昏眼暗自料涯分其夀【`集作能`】几何久窃天官每兢【`集作慙`】尸素顷又没于逆贼不能杀身负国偷生以至今日陛下矜其懦【`集作愚`】弱托病彼囚不赐疵瑕累迁省阁【`集作门非`】昭洗罪累每负恶名在于微臣百生万死【`集作足非`】昔在贼池泣血自思一日得见圣朝即愿出家脩道及奉圣主伏恋仁恩贪冒官荣荏苒嵗月不知止足尚忝簮裾昔【`集作始`】愿屡违私心自咎臣又闻用不才之士才臣不来赏无功之人功臣不劝有国大体为政本源非敢论议他人窃见【`二字集作窃以兄弟自此`】臣弟蜀州刺史缙太原五年抚养百姓尽心为国竭力守城臣即防在贼中茍且死命臣忠不如弟一也缙前后効【`集作歴`】任所在着声臣忝职甚多曽无裨益臣政不如弟二也臣顷负累状在三司缙上表祈哀请代臣罪臣之于缙一无优恤【`集作忧怜`】臣义不如弟三也缙之判防屡登甲科众推才名素在臣上臣小言浅学不足谓文臣才不如弟四也缙言不忤物行不尚人植性谦和执心平坦【`集作直`】臣无度量实是空疎臣徳不如弟五也臣之五短弟之五长加以有功又能为政顾臣谬官华省而弟逺守方州外愧其【`集作妨`】贤内慙比义痛心疾首以日为年臣又逼近悬车朝暮入地閴然孤独逈无子孙弟之与臣更相为命两人又俱白首一别恐隔黄泉倘得同居相视而没冺防之际魂魄有依伏乞尽削臣官放归田里赐弟散职令在朝行【`集作廷`】臣当苦行斋心弟自竭诚尽节并愿肝胆涂地陨越为期葵藿之心庶知向日犬马之意何足动天不胜私情恳廹之至  

为王戸部荐李谅表【`徳宗`】　　栁宗元  

臣某言臣闻知贤必进忠臣之多【`集作大`】方择善而举明主之要道况臣特受恩遇超絶古今报国之诚寤寐所【`集作深`】切是敢竭愚臣之微分助陛下之至明恢张羽仪辅理化臣诚惶诚恐顿首顿首窃见新授某官李谅清明直方柔恵端信强以有理敏【`一作干`】而甚文求之后来畧无其比臣自任度支副使以谅为廵官未及荐闻至【`一作去`】某月日荆南奏官勅下今见赴本道谅实国器合在朝行臣之所知尤惜其去伏望天恩授以谏官使备献纳冀他日公卿之任斯焉取斯则圣朝无乏士之名微臣缓蔽贤之罚无任诚恳屏营之至  

举前池州刺史张严【`一作岩下同`】自代表【`徳宗`】  

李　冉  

臣某言伏惟建中元年正月五日制条诸州刺史授讫于四方馆上表让一人自代者前池州刺史张严苦节立身直躬激俗洁防恵爱特异常流自军兴已来职役繁重江淮百姓多有流亡张严在任三年辟田加戸顷因公坐法至免官在理可容原情堪录臣当州自定两税以来距今四嵗戸口减省差科日増臣无政能坐待颠踬使严代处必有成功伏望天恩遂臣诚请无任悃欵之至  

## 文苑英华卷六百十二

　宋　李昉等　编进祥瑞  

齐王进白兎表一首  

齐王进苍乌表一首  

齐王进赤雀表一首  

为杭州刺史崔元将献緑毛表一首  

为司农卿宗晋卿进赤觜山鹊表一首  

为鳯阁侍郎进瑞牛一头额上有万字蒙赐马一疋表一首  

为鳯阁侍郎李元素进冬椹表一首  

为留守奏庆山醴泉表一首  

为留守奏羊乳麞表一首  

为留守奏嘉禾表一首　进鬬羊表一首  

为李北海作进芝草表一首  

为杨州李长史作千秋节进毛表一首  

进文马表一首　　　为崔中丞进白防表一首庐州进嘉禾表一首　进异马驹表一首  

为太原李说尚书进白兎表一首  

齐王进白兎表　　　　　　庾　信  

臣闻舆圗欲逺则玉虎晨鸣辙迹方开则银麞入贡伏惟陛下明明在上翼翼居尊徳动天闗威移地轴是以风烟照烛毛羽祯祥史不絶书府无虗日臣受服元戎用绥邉鄙辕门所届始次熊山前茅虑无乃获白兎光鲜越雉色丽秦狐月徳符徴金精表瑞呈祥舆颂効异披图尊敬之迹既明应事之机斯兆臣之龚行实従陜略瑞以素质弥雄西气庶重承庙筭方事申威揜代偃齐分韩裂赵不任鳬藻踊跃之情【`云云`】  

齐王进苍乌表　　　　　　前　人  

臣某言臣闻飞南阳之雉尚阐霸图下建章之鹄【`一作鹤`】犹调和气况乃虞庭告瑞姬社呈祥咸髙识哺之心实贵能知之性伏惟皇帝陛下徳教百姓孝刑【`一作刑于`】四海摄提従纪天下文明是以东海输禽乍改黔质西山度羽或变苍精臣去月三十日行到陜州获大都督莫仁回乐列称于州射堂内见一苍乌林薄囘翔循环不去驻乗木之精转司风之翼即召仪同某甲等同时观见斯实礼敬所覃孝慈之感理宜归瑞秘图书祥帝册用光至徳取效升平无令赤鳯留止偏为瘗玉之歌鹤徘徊独擅衘珠之舞  

齐王进赤雀表　　　　　　前　人  

臣某言臣闻南阳雉飞尚论秦霸建章鹄【`一作鹤`】下犹明汉徳当今天不爱寳地必呈祥自应长乐观符文昌啓瑞伏惟皇帝钦明文思惟以劬劳成务厯象日月允厘百工海水无波天星不动去四月十三日获陇右符府叅军李晖牒称戸属秦州清水郡伯阳县文谷林在家庭获一赤雀光同朱鳯色类丹乌降火飞精似入公车之府流金成制若上凌云之防谨按赤雀衘书止于酆戸周之受命兴乎此祥即事所观同符合契实可图形瑞谱书颂儒林事足成台名堪纪号岂直【`一作有非`】云中太守见赤心之奉主蓬莱童子知白环之报恩臣等预观休徴情廹恒庆不任鳬藻之至  

为杭州刺史雀元将献緑毛表  

李　峤  

臣某言臣闻五气殊方元列于武四灵异禀神蔡逰于紫泉用能藏徃知来发祥祚圣大禹之永终天禄文荐九畴隆姬之乃命帝庭兆言三吉永言秘寳录仔缣简伏惟金轮圣神皇帝陛下蕴灵沙刼屈道璿枢推正觉而御彛伦大悲而抚群俗云行雨施之泽下漏三泉春生夏长之人曲成万物恩洎草木恵覃飞走天泽感气而延和神灵应徳而呈瑞伏见所部钱塘县人聂干于市内水中获毛一枚脩尾长头甲緑毳名掩于楚宗状竒于灵绎虽六眸在首未足尚其祯祥五色成文讵能齐其诡异伏丛蓍而自乆下莲芳而暂出美兼旷代休逾群祉谨按孙氏瑞应图曰王者徳泽湛渍渔猎从时则灵出礼含文嘉曰内外之制各得其宜则山泽出灵陛下觧网收罟天地之大德创制改物穷帝王之能事冝其膺受冥贶克享珍符且益有十朋表贤才之入用夀逾千祀彰圣歴之无彊嘉祉不召而自臻乾象无祈而潜应臣谬当重寄亲奉洪庥灵异爰臻既骇于常观忭舞胥属实兼于恒品无任庆跃之至  

为司农卿宗晋卿进赤觜山鹊表  

前　人  

臣晋卿言昨于宿羽亭子园内捉得赤觜山鹊一枚其鸟有三足中足有五指近人相托爪上有毛仪观非常精彩特异虽貌在禽类而名髙羽族鲜毛孕碧劲觜含丹三足呈休与黔乌而比孝五指为瑞共白麟而同德塡河未足方其美绕树无以俪其珍故使緑衣翠襟羞言辩恵藻翰锦臆惮称竒伟将明天子之德遂入虞人之罗自非睿感潜通祯符显应岂能殊祥毕凑异物咸臻旷千古而难逢超百王而独异臣谬叅簮笏忝列葭莩忭跃之情实倍恒品无任喜庆之至谨奉表称贺以闻其山鹊谨随表同进  

为鳯阁李侍郎进瑞【`一作`】牛一头额上有万字  

蒙赐马一匹表　　　　　前　人  

臣某言臣昨轻率愚陋进瑞牛一头今蒙恩赐良马一匹伏惟陛下道超万古化穆三神故得天壤荐成幽明归奉植物动类变形质而呈休羽族毛羣革音容而表贶万为盈数化成于大武之元者粹文焕炳于纯离之畜斯乃自天灵命旷代殊祥实上圣之元符在微臣之何力猥蒙宸奨曲被皇慈移灭没于帝闲降权竒于御皁汉宫流赭遂出于玉台轩后飞黄俯回于驰道【`一作罄室`】岂直衣冠同羡固亦妻子相惊臣亦何人冒斯殊宠惟当附兹骥尾希自励于疲驽托此龙媒庶长承于驱防无任悚戴之至谨奉表陈谢以闻  

为鳯阁侍郎李元素进冬椹表  

前　人  

臣某言闻京兆万年县大宁坊宅内有桑树一株暮秋生子初冬椹熟今谨取得专輙进奉伏惟陛下恵覃区防仁洎草木故得神蚕之树发秀于寒露之辰帝女之林结实于繁霜之下出于万年之界彰一人万嵗之符生自大宁之坊表群生大安之庆鸱鸮已革见夷貊之懐音丝蠒行丰见府藏之逾实殊祯荐委絶贶仍臻凡在含生孰不欣庆无任忭跃之至谨奉表陈贺以闻为留守作奏庆山醴泉表【`武后`】张　说  

臣某言臣闻至徳洞微天鉴不逺休徴秘景时和则见是知绵代旷厯庆牒祥经帝王有必感之符神灵无虚出【`集作应`】之瑞伏惟天册金轮圣神皇帝陛下金镜御天璿衡考政钦若象济苍甿茂功将大造混成纯化与阳和俱扇朝百神之乐职宅万国之欢心嘉气内充滛雨外息岂止摇风纪月之草列莳于堦厨仪箫御箓之禽相鸣于戸阁而已固有发祯厚载抽贶泉源表徳之潜通显黄只之昭报臣去【`集作于`】六月二十五日得所部万年县令郑国忠状称去六月十四日县界霸陵郷有庆山见醴泉出臣谨差司戸【`集作戸曹`】叅军孙履直对山侧【`集作中`】百姓检问得状其山平地涌防周回数里列置三峯齐髙百仭山见之日天青如云【`集作天晴无云`】异雷雨【`集作风云非`】之迁徙非崖岸之骞震歘尔隆崇巍然葱欝阡陌如旧草树不移騐益地之祥图知太乙之灵化山南又有醴泉三道引注三池分流接润连山对浦各深丈余广百歩味色甘洁特异常泉比僊浆于轩后均愈疾于汉代臣按孙氏瑞应图曰庆山者徳茂则生臣又按白虎通曰醴泉者义泉也可以养老常出于京师礼斗威仪曰人君乗土而王其政太平则醴泉涌潜潭【`集无潭字`】巴曰君臣和徳道度叶中则醴泉出臣窃以五行推之六月土王神在未母之象也土为宫君之义也水为智土为信【`集作仁`】水伏于土臣之道也水相于金子之佐也今土以月王而髙水従土制而静天意若曰母王君尊良臣善相仁化致理徳茂时平之应也臣又以山为镇国水实利人县有万年之名山得三仙之类此盖金契【`集作舆`】景福寳祚昌图邦固不移之基君永无疆之夀自永昌之后迄于【`集作于`】兹辰地寳屡升神山再耸未若连岩结庆并泌防【`英华作疎非`】甘群瑞同区二美齐举髙视今古【`集作古今`】曽无拟议信可以纪元立号荐庙登郊彰贲亿龄愉衍万宇臣厚司京尹忝寄防台牧西土【`集作夏`】之疲人荷东蕃之余宠防泳鸿露【`集作霈`】震悚明神禧祉有归【`集作神禧嘉祉物感有归`】光启兹部喜覩殊观实百恒流踊跃一隅驰诚双伏请宣付史馆颁示朝廷无任鳬藻之至谨遣某官进图奉进  

为防守奏羊乳麞表【`武后`】　　前　人  

臣某言臣闻灵感无方每先时以见象神监【`集作鉴`】不昩必慿物以示人有徳着而休归或祥来而事应伏惟天防金轮圣神皇帝陛下端冕驭天舞干柔逺南越瑞贡久通译而归仁西域竒山近随方而应圣臣今月【`集作日`】得所部万年县令郑国忠状送新出庆山下羖牝羊乳麞麑一头狎扰因依动息随恋如生【`集作従`】所产若素同羣理有可嘉事无前例臣闻异物【`集作窃以异类`】相育外方慕化之徴野畜自驯荒服来王之兆必有逺夷觧辫欢心百兽之庭犷俗懐音稽首三朝【`集作稽颡三乘`】之防臣言可騐翘足自期昔马或生羊易占得人安之体犬时养彘天镜显代康之文援此比踪实为同贯况复晨饮醴浦夕下灵山翳仙杏之竒花拾嘉禾之余穂羊祯甚玉麞庆逾【`集作如`】银晦朔未移祥符累集福应之盛今【`集作前`】古未闻臣忝尹京都屡荐嘉瑞庆忭【`集作忭跃`】之至兼倍恒流谨差某官奉表随进  

为防守奏嘉禾表【`武后`】　　　前　人  

臣某言臣闻天听自人神和在徳代非乏瑞罕遇开【`一作交`】泰之期福不虚徴必俟休明之主伏惟天册金轮圣神皇帝陛下仁覆万灵孝理四海功莫【`集作罔`】髙于尊祖道莫大于配天严备郊禋崇肃宗祀秩百王之礼兼六代之乐恩【`集作化`】溢胶庠训优更老政每先于帝籍役不紊【`集作夺`】于农时嘉气横防【`集作浮`】祥风纷洒腾文炜色九光连合于贞明逸辈殊伦【`集作逸辈殊轮`】百寳骈滋于动植臣今月日奉进防告望鳯台庆山醴泉之瑞其日于山陵东【`三字集作东山`】栢城内得嘉禾一木臣初见众苖亘垄香頴垂秋嘉玩【`集作翫`】防滋欲观成粒左右无识折以呈臣异其緑叶缓舒葱芒壁秀熟视竒状乃知嘉祥下则异亩合茎上又同连双穂昔雍熈之代政理之君虽导出应时而生不择地未有托根神域彰孝徳之能深吐秀夀宫助粢盛之丰洁此盖睿诚通感灵【`集作天`】祐降祥中古以来未覩斯美臣籍庆宗枝久沐星潢之润躬持瑞颖预奉天保之符忭恱之诚倍兼恒品  

进鬬羊表【`宗`】　　　　　　前　人  

臣某言臣闻勇士冠鸡武夫戴鹖推情举类获此鬬羊逺生越嶲蓄情刚决敌不避强战不顾死虽为微物志不可挫伏惟陛下选良家于六郡求猛士于四方鸟无遁材兽不藏伎如蒙効竒灵囿角力天塲却皷怒以作气前踯躅以奋击趹【`古冘切疾也`】若奔云之交触碎如转石之相叩裂骨赌胜溅血争雄敢毅见而充冠鸷狠闻而击节冀将少助明主市骏骨揖怒蛙之意也若使羊能言必将曰苦鬬不觧立有死者所赖【`一作愿`】至仁无残量力取劝焉臣縁损足未堪履地谨遣男附马都尉垍谨诣金阙【`旧唐书作明`】门陈进轻冒宸严伏深战越  

为李北海作进芝草表【`宗`】　萧頴士  

臣某言臣闻郊祀尽敬粢盛丰洁则天降休祉地生灵芝大哉斯元和正气有感而昭敷者尔古先哲后所由尽心臣本郡道学讲堂中梁有芝英产见六茎共本正向堂门素色纯净流辉栋宇臣遐考曩厯旁窥瑞牒多矣至若神爵九枝青龙三干菌蠢池籞葳防甸服犹复登诸宗庙被以颂声又况极道徳之至精铄元之景命超汉轶魏光图掩牒之秘瑞伏惟开元天寳圣文神武皇帝陛下大孝尊先功兆物奂清宫于群国驱赤县于仁夀天弗违而寳厯重昌瑞有荅而金茎【`一作英`】特秀观其审曲靣势负隂抱阳当九月而生聿符阳数挺六茎之表遥叶乐章昭圣祚于天长返皇风于古始加之氷霰夺色缁尘不染迎晓日而相鲜与秋云【`一作空`】而共洁虽复晨敷者五竞爽于丹田嵗秀者三擢荣于圃以兹视彼奚其琐碎臣姓忝宗枝任叨藩首【`一作守`】吹万之化预禀陶钧耸倍百之情宁忘肺腑  

为杨州李长史作千秋节进毛表【`宗`】  

前　人  

臣某言臣闻在昔上皇之御极也则化有助嘉祥必臻故升中于天而四灵【`一作灵贶`】是格若夫出洛登坛青文丹甲之瑞王霸以降辽哉夐乎不可得而闻已然其缅邈郊薮威夷简牒与时而升降者亦徃徃而存未有含道徳之纯粹阐祖宗之休命俯视千载潜通百灵允符秘祉若今之盛者也伏惟皇帝陛下至诚允迪悬觧自衷神有契而斯辅道惟深而不测故锱铢系表寤寐胥庭七曜垂文则言【`一作元`】焯叙千秋表节则緑错来仪以今月某日所部江都县崇虚观讲圣注道徳经于元皇帝座隅有毛出见翠【`一作羣`】毫金介烁日霏烟迹殊生育来縁感召应陛下长灵之期符先圣谷神之妙知来藏徃实见于兹休徴委集万方幸甚手舞足蹈倍百恒情无任喜恱之至谨奉表以闻  

进文马表　　　　　　　　李　邕  

臣某言臣闻禽兽殊祥卉木竒状自古者【`疑`】也必有应焉伏惟陛下徳合天地道通神明天地所以来神物所以见且麟者仁兽主仁者则呈马者文身君文者即【`一作则`】降曽是上叶尊号下报太平也观夫豹蔚腾文龙章助圣书籍所未载耳目所未闻即知非常之君必有非常之物臣不胜忭跃欣庆之至谨遣某官驰表奉进以闻臣某诚惶诚恐  

为崔中丞进白防表　　　　李　丹  

臣某言以今月某日于所部宣城县谢亭郷百姓姚徳家获白防一素毛毵然净若氷雪体貌闲暇异于其伦臣为【`一作谓`】白者少隂之色也防者隂奸人之象也夫以昼伏夜动之质穴社穿墉之姿而乃禀金方之正色投笼槛以驯扰此盖小人革性之瑞西戎授首之符臣某中谢臣又闻白虎白防皆金行之祥也且兽之大者莫勇于虎兽之小者莫怯于防前志有之曰用之则如虎不用则如防则虎之与防其类之极乎臣愚以为天之意者又以防警陛下耳夫犬戎猾夏者乘金方沴气也陛下若临之以律防之以时则虽强如虎将弱如防矣陛下若临之失律防之后时则虽弱如防将强如虎矣今犬戎未灭秋律始行伏愿陛下鍳上天之炯诫纳微臣之刍词考金行従革之仪徴虎防强弱之势则当西极月窟率来王矣况复蠢尔犬戎乎无任  

庐州进嘉禾表　　　　　　符　载  

臣某言得庐州刺史裴靖状称巢县百姓唐海母丧庐墓手自耕植以备祠祭无何于粟田之中輙产嘉禾一本六穂一本五穂即时差录事叅军朱宁丁宁考验事状明白臣闻感天地者存乎诚通神明者极乎孝蕴而为精粹发而为祯祥上与之献酬后土为之泄露故使腾芳髙陇擢頴清秋冠九谷之英英増大田之蔼蔼此皆陛下圣徳茂鸿化洽名教立风俗厚生人之内有淳孝灵瑞之下有嘉禾迈风烈于前王奂丹青于唐史不然何幽膂答其若是乎臣猥以纯劣祗守风土宣陛下之恩泽抚陛下之庶甿覩兹盛美光荣耳目不胜欢忭踊跃之至  

进异马驹表　　　　　　　令狐楚  

臣某言得当道征马使穆林状称忻州定襄县王进封村界去五月十二日夜孶化【`一作生`】马羣内异驹一疋白騧文马画图送到者臣谨差虞候辛峻専徃考验并母取到太原府而毛色变换与青騧色驼头趺额红鼻肉骏尾上茸毛额帯星及旋肋骨左右各十八枝四蹄青两眼黒续得穆林状称当生之夜羣马皆嘶灵质炳然休徴备矣臣某中谢臣闻马之精也自天而降马之功也行地无疆是以武借其威文荣其徳谨按马经云肋数十六者行千里伏惟陛下握负图之瑞惣服皁之灵异物殊祥蔚然丛集臣观前驹灵表挺特雄姿逸异颈昻昻而鳯顾尾宛宛以蛇蟠信坤元之利贞诚太乙之贶自将到府便丽于宫每饮以清池牧于芳草则弥日翘立驱之不前及长风时来防雨新霁輙骧首奔骋追之莫及臣某恒亲省视専遣柔驯倘骏骨峯生竒毛日就获登华厩既备属车逺齐飞兎之名上奉应龙之驭天下大庆微臣至愿见今养饲至秋中即専进献伏惟陛下兼爱好竒想其风彩今谨图画随表上进伏乞圣恩宣付史馆俾此丕烈垂于无穷臣无任战越之至  

为太原李说尚书进白兎表【`见六百四十二卷进贡门`】  

前　人  

## 文苑英华卷六百十三

　　宋　李昉等　编杂进奉【`此卷英华所编失年代先后今正之`】  

为晋阳公进玉律秤尺斗升表一首  

为并州长史张仁亶进九鼎铭表一首  

为僧履空进图书古器物等表一首  

为蜀州刺史第八息进云母粉表一首  

代崔大夫进铜灯树表一首  

进佛像表一首  

进浑仪表一首  

为独孤中丞天长节进镜表一首  

进画松竹图表一首  

为信安王进冩圣容真图表一首  

齐賔客进所赐马表一首  

脩进继天诞圣乐表一首  

进岭南王馆市舶使院图表一首  

上礼食  

为绛州刺史孔祯等上献食表一首  

为纳言姚璹等上礼食表一首  

为定王上礼食表一首  

为魏王贺贼帅李画灭死及新殿成上礼食表一首为建安郡王献食表一首  

皇太子上食表一首  

为韦将军请上礼食表一首  

杂进奉  

为晋阳公进玉律秤尺斗升表　庾　信  

臣某言臣闻三才既立君臣之道已陈六位时成礼乐之功斯正故以叶和日月测度隂阳恱豫兆人仪刑万国者也伏惟皇帝应箓驭天披图受命据太阳而悬象履文昌而建极白环表让德之符珪告成功之瑞太阶既平升中可习必当水建千年山称万嵗伏见勅防刋正音律平章厯象奏黄钟而歌大吕变孤竹而舞云门莫不逺取踈通声从安乐四分既明三防且定是以闻钟于洛浦即辨声乖听铎于邯郸先知响韵二分二至行于司厯之官九变九成被于中和之职足以动天地感鬼神被风俗平寒暑岂直吟啸谿谷囬翔鸾凤而已哉是知零陵庙前徒防舜管始平城下空论周尺臣闻上制其礼下习其仪君定其法臣行其事谨造玉律一具并玊秤尺斗升合等始得成功至于分粟累黍量丝数籥实以仰禀圣规叅详神思所冀节移隂管无劳河内之灰气动阳钟不待金门之竹而琬琰事轻般倕虑浅不足展乎成均增辉度量赍器奉表以闻  

为并州长史张仁亶进九鼎铭表【`武后`】  

吴少防  

臣闻鼎者夏后氏作羣牧贡金逺方图物备诸山泽以御魑魅厥后嗣子昬囬【`一作嗣徳昬乱`】鼎迁于商夏之寳也不足徴殷既有之又患失之周徳休明神寳不坠百代可继伏惟陛下光大而当之若乃崇贵之器金玉之鼎镕首山发睢上列太庙序明堂克昭【`一作明非`】灵命以奉上帝非愚臣所敢议臣闻礼之兴也始诸饮食故先王之制日举九鼎盖筠药淳熬涤瀡【`一作澄`】膏饵御九州之美顺四时之和臣所以征缮北金敢贡新鼎夫有器必有铭臣窃见九州攸同乃述九号夫永昌天中所以基皇周也长安及岐所以纪灵瑞也武兴建都所以光帝闬也礼日观禅云亭所以美升中也少阳载青所以冀储徳也东原底平所以广封植也江都淮海所以肆朝宗也江陵作乂【`一作镇`】所以制荆蛮也成都奥区所以遏珍贡也夫此九者诚不足揄衍鸿休昭振方统庶覩者美其所称知有由作微【`臣`】朽老不达【`一有有慙二字`】歌颂惭【`作尘`】八命之宠章负中军之重任匪躬厥献伏表汗流其九鼎铭谨遣某官奉表以闻【`八字一作谨敢列上谨遣某官某奉鼎以闻`】  

为僧履空进图书古器物等表  

闾丘均  

僧履空言履空幸沐国恩谬齿和众虽居隣壤志尚幽古礼诵之余每得披玩前件真迹书及图书古物等积集既久众推竒异岂下僧蒙鄙之资所得自畜如将服用必是保卫圣躬谨因括图使臣某輙附进上表以闻尘黩旒扆伏增战灼之至  

爲蜀州刺史第八息进云母粉表【`武后`】  

前　人  

臣某言伏按云母者千二百玉石之精也七十二气雾之英体华而光不为水毁不为火煆夫万物之精者神气所防未有不化神而能长久者也是以服食者则翺翔自任役使百灵臣肌性虚羸小婴疾苦务求摄理验讨方书品丹石之名徴草木之气前圣所录粗知其体即味消邪厉力辅神年类非难得之珍价无兼金之重触疾则愈莫若兹物伏惟越古金轮圣神皇帝陛下福徳所符天祚攸久岂假上药方固南山然一日万几或烦圣虑色力营卫【`一作微`】必有相资臣从西山野人得其良者其色多白乃是【`一作是名`】云液臣不揆拙昩輙采古仙要方量事施艺剪弃粗类収聚轻英开防清之所逺淹秽之迹浸以茅露洮以东流旷日弥时然后功就果得光润融烂质理研微试之柔肤随手化灭皆云所见未始相侔臣意其精殊倘渉灵秘岂以凡妄所敢飡尝谨诣朝堂敢冒死封进伏希陛下兼爱博物受其区区不以凡人忽弃神寳无任下情  

代崔大夫进铜灯树表　　　薛　升  

臣伏见兵戈以来紊乱法度小有权位即为僭奢殚物竭财务恣嗜欲故俗无亷耻政有侵渔自陛下荡秽涤瑕躬俭节用渐清逺迩靡然从风夫以京邑翼翼四方取则故曰城中好髙髻四方髙一尺城中好广眉四方且半额伏愿陛下日慎一日使美化行乎万邦夫先近以及逺自家而及国文王所以造周也臣窃以所造灯树匠人计料用钱四万贯道路运致又约一万贯百姓辛苦将办实难况州到上都三千余里州县所过人皆见之未审此物欲将何用若圣意别有所在即非愚臣合知或有因时设施使夷夏共观愚臣窃谓有力者爱而效之侈心又萌何可复制非抑奢从俭敦本塞末之道也昔汉文罢露防之役晋武焚夏翟之裘岂徒惜一女之功爱十家之产焚而罢之盖欲慎所好而使天下知所焚【`疑`】矣书之青史千载美谈今陛下向明之理美事多矣宜更昭俭徳以示四方不轨不物明主所慎臣叨居重位师长百寮心有所疑敢不闻奏伏惟圣鉴裁择臣某无任  

进佛像表　　　　　　　　张　説  

臣某言去年行塞至朔州忍辱尼寺见有髙祖太宗造金像银趺刻题尊号【`集作讳`】彼州士女屡覩佛光臣恳思圣心如在咫尺伏以皇帝事业逺存荒塞拯溺救焚身勤虑苦归诚佛寳何神不据信知功遍区域泽周生人心凭神【`集作圣`】灵躬履危险故皇天眷命奄有邦家后嗣圣人钦承大寳当思积徳而兴帝国系本艰难而成事业【`二句集作当思由积徳而兴帝系本艰难而成王业`】先圣一心奉佛者盖为百姓求福也陛下为继文之主实创业之功再廓氛祲重安庙社垂统万亿同符祖宗夫惟兴王必借佐命咸有一徳克享天心书曰非天私我有商惟天佑于一徳非商求于下民惟民归于一徳功臣同徳可不念哉物有小而感深事有防而効【`集作传`】逺臣谨将金像随表奉进谨言  

进浑仪表【`宗`】　　　　　　　前　人  

臣某言臣闻迎日授时莫先于厯象先天成务必归于制作伏惟开元神武皇帝陛下建中立极纬武经文至徳难名神功不【`集作莫`】测于是定厯成嵗立象考天绍唐尧钦若之尊【`集作典一作文`】继【`集作尊`】虞舜在璿之义上皇能事于斯备矣臣书院先奉勅造游仪以测七曜盈缩去年六月造毕进奏又承【`集作奉`】恩防更立浑仪臣等准勅令左卫率府长史梁令瓒检校创造于是博考传记旧有张衡陆绩王蕃钱乐之等并造斯器虽浑体有象而不能运行事非经久旋即【`一作亦`】毁废臣今按据典故铸铜为仪圆以像天使得俯察上具列宿赤道周天度数注水激轮令其自转【`集作运`】一日一夜天转一周又别立二周轮络在天外缀以日月令得运行每天转一匝日行一度月行十三度十九分度之七凡二十九转有余而日月防三百六十五转而行匝仍置水【`一作氷`】柜以为地平令仪半在地上半在地下晦明朔望不差毫发又立二木人于地平之上前置钟皷以候辰刻每一刻则自然击皷每一辰则自然撞钟皆于柜中各施轮轴锔键交错闗鏁相持转运虽同而迟速各异周而复始循环不息隂阳不能逃其数分至【`集作度分`】不能隠其时究天地之回斡【`集作斡运`】极乾坤之变化斯皆上禀圣谟【`集作模`】傍获神助臣等愚思非所能及望录付史馆宣示百寮使知告成之功逈超前古无任懃恳之极谨随表奉进以闻臣某诚惶诚惧  

为独孤中丞天长节进镜表【`肃宗`】  

独孤及  

臣某言臣仕于太上圣皇之朝早蒙宠秩位至剖竹任兼干城摩顶至踵皆圣皇所赐陛下又不以臣菲薄加臣宪威殊私降临荣命重叠臣顷虽罄诚竭节竟未能夷凶靖难思所以仰酬天造缅邈无阶以去年五月五日于淮阳铸上件镜欲献之行在为圣皇寿冀申犬马之意臣子之心属豺狼方炽道路艰阻恳愿空积上达无由今宸极正而乾坤贞观氛雾収而日月开朗当白露戒序之秋是黄河澄清之日臣幸逢佳节愿展微诚谨遣某官某乙进上二镜一献圣皇一献陛下輙以愚悃上黩圣聪【`集作上续圣寿`】臣伏以圣皇执契垂化有如金玉之式陛下时乗驭天骋飞龙于国歩臣故以金龙餙镜以表圣徳伏冀纎尘莫翳朗鉴长悬挂仙防而如日之升含品物而无私不照而臣之肝胆亦庶呈于此轻凟宸扆战越交深臣无任之至  

进画松竹图表【`徳宗四月十九日生`】　　于　邵  

臣某言伏以今月十九日累圣储休之日陛下降诞之辰声教所加舟车所及固将骏奔大庆鼔舞升平瞻北极而效诚匝南山而献寿臣輙率鄙思绘松竹图一靣并陈赞颂愿跻圣祚伏贡阙庭臣某中谢伏惟皇帝陛下嗣圣居业统天握图奄宅九围光承丕搆元敷道湏有发明髙祖造邦义资纂大故得上天垂庆八叶腾辉诞圣神于正阳统清明于昊既徴下武将付中兴非徒履迹之祥实叶绕枢之异况臣特受荣遇思効微诚撰献珍竒则珪璋有可玷之理驰奉章防则文字非陈贽之仪故臣常于礼叹松栢有心之询于诗仰松栢【`一作竹`】植【`一作恒`】茂之兴则如佳其不朽岂【`疑`】着前闻载徴纎微爰有丛竹节虽谢于頴防操亦迫于嵗寒故臣輙绘长松佐之脩竹辨其位则松可君于竹抡其材则卑可奉于尊然松竹木中特最为有寿众材槎卉而翠盖方成暮霰飘零而繁枝益茂輙所赋形像外移色毫端敢借坚贞之姿愿増天地之寿况轻云瑞气必呈证圣之祥鹤仙禽每举冲天之翼臣所以縁义祝寿出幽入微不散氤氲之容同成俯仰之势徴画图之防诚慙创物求比兴之义庶近爱君不胜区区之极其松竹图并颂敢冒陈献无任战灼之至  

为信安王进冩圣容真图表　吕　温  

臣某言臣一昨扈从西狩岐阳时以有年事因农隙整六军之众备六田之礼戎卒是训威武载属草浅兽肥霜清气杀诏虞人以即鹿命荆州而起乌陛下亲御弧矢纡驾林衡曾不合围取其背者虽有逸羣之狡走险之挺而飞黄骋辔萦拂如组緑沉纵镝宛转若伏【`一作臣`】必命中于前皆应而絶倒其余变熊不测神妙无方非臣罄言所能模状既而备献禽之礼虔荐寝之诚教人以孝自天作则此外郊获毕赋懿亲兼禁羽骑无犯宿麦是行也典礼斯备仁恩允洽三令惟肃七徳以宣魏武何阶亦纪功于猛兽周文差拟将比义于飞熊臣忝借宗枝幸陪銮辂窃观神武冠絶古今以为载之空言不若图之绘事向所述圣今皆冩真虽天顔不违而丹青莫拟徒极愚思庶存万一谨录上陈献伏深战汗请宣付史馆  

齐賔客相公进所赐马表【`徳宗`】权徳舆  

臣某言臣顷待罪中枢特蒙睿渥既切维鹈之刺又叨锡马之荣忧在忝旷积成疾瘵圣慈全贷尚列师宾见矜【`集作惊`】福过之灾犹积喜中之惧况兹天骥輙自御闲实有代劳之功且期至逺之用特优赐与以宠宰司臣自改官即合进纳而心力衰耗晦明纒绵筋骸自便惟在床袵视听所知不过汤药沉疴余息有异常人平居故事皆所废忘顷年愧惧已切于负乗今日稽留自疑于夺魄因縁尸素积累罪辜踈愚昩瞀陨越无地谨随表奉进无任惶恐震惧之至臣某顿首颂首谨言【`贞元十九年闰二月二十三日`】  

脩进继天诞圣乐表【`徳宗贞元十二年`】王防休  

臣某言臣闻于师夫君子为能知乐是故审音以知乐审乐以知政治【`唐讳`】道备矣故清明广大终始周旋与天地同其和与四时合其序岂止于钟皷管磬云乎哉伏惟皇帝陛下继明御极治定功成则星辰之度以授人时酌昊穹之心以为政本五行随其用舍九有荷其陶钧鸟兽鱼鼈无不咸若伏见宗时天长节着于甲令每于是日海县欢娱称万寿之无疆乐一人之有庆故能追尧接舜迈禹逾汤自周以【`一作已`】后不复议矣臣窃以陛下降诞之辰未有维新之曲虽太和已布于六气而大乐未宣于八音毋乃臣子之分或有所阙愚臣不揆顽昩思所祖述每私歌窃忭忘寝与食矣【`唐书作贪久矣`】适遇有知音者与臣论及乐章探微赜奥穷理尽情臣乃遣造继天诞圣乐一曲大抵以宫为调表五音之奉君也以土为徳知五运之居中也凡二十五遍法二十四气而足成一气【`唐书作一嵗`】也每遍十六拍象八元八凯登庸于朝也所冀与云门咸池永传于律吕空桑孤竹同荐于宫悬不杂惉懘之声先协【`唐书作长作`】中和之颂【`唐书作之乐`】可使九域之人顿忘于肉味四夷之俗皆播于薰风与唐惟休终古尽善臣不胜恳欵其所造曲谱谨同封进  

进岭南王馆市舶使院图表  

臣某言臣闻无翼而飞者声也无根而固者情也无方而富者生也圣恩以臣谨声教固物情严为防禁以尊其生由是梯山航海嵗来中国镇安殊俗皆禀睿图伏以承前虽有命使之名而无责成之实但拱手监临大略而已素无簿书不恒其所自臣亲承圣防革刬前御府珍贡归臣有司则郡国之外职臣所理敢回天造出臣匪躬近得海阳旧馆前临广江大槛飞轩髙明式叙崇其栋宇辨其名物陆海珍藏狥公忘私俾其戴天捧日见圣人一家之为贵穷祥极瑞知天子万方之司存今年波斯古逻本国二舶顺风而至亦云诸蕃君长逺慕望风寳舶荐臻倍于恒数臣奉宣皇化临而存之除供进备物之外并任蕃商列肆而市交通夷夏富庶于人公私之间一无所阙车徒相望城府洞开于是人人自为家给户足而不知其然况北户之孱顔南冥之睢盱国异俗泰而安宅生振忘归而乐业百寳丛货罔黩于人心群瑞効灵顾懐于天宪臣谬専任重啓防不遑供国之诚庶有恒制海门之外隠若敌国海门之内宣知【`一作和`】变风后述职于此者但资忠履信守而勿失不刋之典贻厥将来圣恩以军府交代之际委臣在镇不获捧图陈荐拜舞天庭无任感恋慙惶之至  

上礼食  

为绛州刺史孔祯等上献食表【`武后`】  

李　峤  

臣祯等言臣闻式宴为欢易着需云之象晞阳展敬诗有湛露之歌伏惟金轮圣神皇帝陛下功掩大千化髙明一凭五乘而驭羣品秉六度而万机俯顺人心仰膺佛记尊名大号与日月而齐光凯泽欢酺共雷雨而俱作舞咏溢于三界声名殷乎四天臣等备守外藩幸欣入计瞻衢路而踯独望阙庭而悚踊欢情未展空思侧弁之娱圣造不赀仍赐合醵之礼三元告始万品惟新阳进而君道戴昌景延而圣寿弥固具寮称贺率土同欣愿申在藻之心輙效献芹之志谨上礼食五十轝具如别状和殊九沸美异八珍有慙殷鼎之滋岂益尧厨之膳轻荐蔬菲追增悚怍臣祯等诚惶诚恐  

为纳言姚璹等上礼食表　　李　峤  

臣某等言伏以坛场既毕文物惟新寰区被雷雨之恩宴乐动云天之曲髻黄髪式舞遍于康衢车马衣冠追赏穷于胜境瞻鳯闱而列鼎抗浦而开筵风光满佳丽之城烟雾上神仙之阁倾罍倒斚尽百辟之欢娱伏槛凭轩延九霄之眺瞻五日开十旬之赏千龄逢万嵗之期固以庆轶朝门【`一作闻`】忭深天造无任喜跃之甚谨上礼食若干轝不耻献芹之陋方期在藻之欢旋愿单菲追增悚怍  

为定王上礼食表　　　　　前　人  

臣某言伏惟陛下至徳动天深仁被物光辉格乎上下神化行乎中外故能使明只叶赞景贶骈臻承灵命于九锡祯图于万祀髙秋在律重九御辰陈法驾而展皇仪升紫坛而奠苍璧钦告类之典尽祗敬之容咸秩群神允厘百福然后玊銮囬轸金钹戒涂发雷雨之恩私展云天之宴乐百寮簪笏承恺悌而沐沉潜四海氓黎欣复除而荷优贷瑶图载永鼎命惟新忭舞同于十方欢娱迈于千古臣谬当维翰忝属葭莩敢申庆跃之情愿奉宴私之泽谨上礼食若干举野人何识徒致诚于献芹天奨曲成倘俯欢于在藻无任区区之至谨昩死奉表以闻臣诚欢诚喜顿首顿首谨言  

为魏王梁王贺贼帅李尽灭死及新殿成上礼  

食表　　　　　　　　　前　人  

臣承嗣等言伏见逆贼尽灭未诛先毙叛奚部落不守自降或贯盈而亡或慑惧而伏行从除殄不胜庆快臣承嗣等中贺臣闻违逆助顺穷昊所以照临振逺懐荒邦家所以底定蠢兹豺虺憬彼犬羊称乱白山虔刘苍海岂徒石砮楛矢式遏于天朝故亦桑弧鐡衣凭陵于邉朔陛下乃睠愚悖情深遵养聊用七旬之舞未加【`一作知非`】五戒之罚虽大圣之徳恒存于好生而冥只之心有切于除害驱桃都之厉鬼剿檀石之妖魁不资举网之勤而长鲸已曝无假合围之费而封豕先屠有以知神道之难诬有以见天心之不逺元凶既覆余孽旋殱畏威者防而离心懐惠者鴈行而革靣毳幙连路氊裘成市与夫姬得瑞頴期越裳于累年汉获骈柯俟匈奴于后嵗若斯而已也方倾巢而尽落伫匣刄而藏锋自非睿感潜通灵符叶赞岂能使天地假手幽显同心及有秩之方歌属斯干之肇献上栋下宇储百福而拥神休开阳阖隂积千祥而宜圣寿配南山而永固与北极而长尊仙圣所以安居黎元由其式忭臣等幸逢昌运叨延嘉奨喜遐陬之雾廓且觌归牛欣大厦之天临方同贺雀愿奉需云之庆思承湛露之欢无任区区之诚谨上礼食若干轝苹羞何有希陈上帝之筵刍豢非珍遂同野人之献旋顾单菲追増悚怍谨随表进奉以闻臣承嗣等诚欢诚喜顿首顿首  

为建安郡王献食表　　　　陈子昂  

臣某言谬籍葭莩叨荣圭社统戎出塞违鳯扆而逾年班师入朝拜銮闱而有日防勲饮至频承湛露之恩献夀奉觞未伸行潦之荐所以白茅微借愿享于钧防潢污菲诚思奉于瑶水谨輙献食一百轝伏知金鸡【`一作雄`】瑞鼎盈上帝之珍羞玉女行厨尽群仙之品味以兹菲薄有陋苹蘩多慙在藻之欢窃希【`集作有`】献芹之志所愿皇慈俯纳丹慊获申天子万年永庆南山之寿微臣百拜永【`一作长`】承北极之恩无任诚恳之至  

皇太子上食表　　　　　　崔　融  

臣某言伏见臣妺太平公主妾李令月嘉辰降嫔公族诗人之作下嫁于诸侯易象之兴中行于归妺又臣铜楼再惕常荷防于中慈金屋相惊忽承恩于内辅周官典瑞傍稽聘女之仪晋朝加玺兼采纳妃之制圣懐感慰皇泽霑濡愿垂扶木之光俯遂甘芹之请谨上礼食若干轝如列尊师四学虽有谢于温文问竖三朝窃无违于视膳谨遣某奉表以闻  

为韦将军请上礼食表　　　前　人  

臣某言臣闻坤徳承天所以曲成万类隂灵配日所以兼烛四方故妫水佐虞涂山翼夏殷之兴也有莘光其业姬之盛也太姒赞其功用能家道以正国风兹始伏惟陛下睿智神武文思聪明光复丕基惟新寳运混元而建极体造化而开阶流形日用而不知含气风从而自乐皇后坤维发祉轩宫正位黄云不散白气常流玉玺载耀椒涂以峻洛书畴能谕其懿河图不足纪其灵外理克和内徳惟茂臣滥逢明圣忝当姻戚荣宠被于门庭光耀生于道路西京六秩在昔何优东国七家方今未重鱼鳖咸若在品物而同欢鸟兽率舞顾防臣而倍跃臣闻饮食之礼圣贤所贵以奉君人以亲宗【`一作九`】族敢因斯义輙罄单诚特望时降特恩听臣上礼虽玉饔珍味固无假于献芹而臣下微心实有同于倾藿瞻言忭踊伏伫矜遂无任悃欵踊跃之至谨奉表陈情以闻伏听勅防  

【`此篇元误编在六百七卷杂上请门今移入于此`】  

## 文苑英华卷六百十四

　　宋　李昉等　编邉防一  

出师表一首　　　　　请罢姚州屯戍表一首爲乔补阙论突厥表一首  

谏銮驾亲征表二首  

爲清邉大緫管建安王奏失利表一首  

幽州论戎事表一首　　并州论邉事表一首  

出师表【`后魏`】　　　　　　　　髙　欢【`普防元年`】  

臣某言故天柱大将军荣援立圣明中兴寳厯而屠戮衣冠升降自已其勲虽大厥咎亦深以过比功则功不补过永安之末国祀权移疑贰已彰遂加大戮君犹天也理絶讐怨而世隆等鸠集犬羊倾覆京邑大行幽执酷害贼首且自立六王擅相署置或权重上将或官兼宰相辅滛贪乱肆行凶恶卖官鬻狱専货求财政令无恒朝改暮易虽复南山之竹岂可尽言陛下龙德先【`一作光`】天飜飞紫极斯乃宗庙之威灵亿兆之念望而世隆等沮【`疑`】众安忍自以爲功带甲勒兵唐突宫省篡逆之渐昭然有徴臣本无勲庸滥叨非防位班台铉爵等藩王质薄任隆忧深责重常恐颠沛负之无力主忧臣辱先达明规主辱臣死微臣宿志况拥百万之师罄四海之锐而坐观成败不恤国家之难哉方将防驭大军吊民伐罪其指麾形势备在檄书若世隆等退出藩维奉辞廷阙臣便按甲休兵一无所预事毕之后泥首归愆矫命专征分甘鈇钺若固执逆谋敢拒义师者当戮及妻孥罪延三族伏愿陛下神省察照臣丹欵大勲克举拜手有期心驰象阙载懐罔极  

请罢姚州屯戍表【`武后`】　　　　张柬之【`神功初`】  

臣某言臣伏闻【`一作窃按`】姚州者古哀牢之旧国絶域荒外山髙【`新唐书作阻`】水深自生人以来洎于后代【`旧唐书作汉`】不与中国交通前汉唐蒙开夜郎滇莋而哀牢不附至光武末【`旧唐书作季`】年始请内属汉置永昌郡以统理之乃收【`新唐书作赋`】其塩布毡罽之税以利中土其国西通大秦南通交趾竒珍异寳进贡嵗时不阙刘备防有巴蜀常以甲兵不充及备死诸葛亮五月渡泸收其金银塩布以益军储使张伯岐选其劲卒利【`旧唐书作搜`】兵以增武备故蜀志称自亮南征之后国以富饶甲兵充足由此言之则前代置郡其利颇深今塩布之利【`旧唐书作税`】不供珍竒之贡不入戈防之用不实于军【`新唐书作戎`】行寳【`新唐书作賨`】货之资不输于大国而空竭府库驱率平人受役蛮夷肝脑涂地臣窃爲国家【`新唐书作陛下`】惜之汉以得利旣多歴博南山渉兰仓水更置博南哀牢二县蜀人愁怨行者作歌曰歴博南越兰津渡兰仓爲他人盖言【`旧唐书作讥`】汉贪珍竒塩布之利而爲蛮夷之所驱役也汉获其利人且怨歌今减耗国储费用日广【`新唐书作引`】而使陛下之赤子身膏野草骸骨不归老母防子哀号望祭于千里之外于国家无丝发之利在百姓受【`新唐书作蒙`】终身之酷臣窃爲国家痛之往者诸葛亮破南中使其渠率自相綂顾不置汉官亦不防兵镇守人问其故亮言置留兵有三不易大率【`旧唐书作意`】以置官夷汉杂居猜嫌必起留兵运粮爲患更重忽若反叛劳费更多但粗设纪纲自然久定臣窃以亮之此策妙得覊縻蛮夷之术今姚府所置之官旣无安邉静冦之心又无葛亮且纵且擒之技惟知诡谋狡筭恣情割剥贪叨刼略积以爲常扇动酋渠遣成朋党折支谄笑取媚蛮夷拜跪趋伏无复慙耻提挈子弟唱【`旧唐书作啸`】引凶愚聚防蒲博一掷累万劔南逋逃中原亡命有二千余户见散在此州专以掠夺爲业姚州本龙朔中武陵县主簿石子仁奏置之后长史李孝让辛文协并爲羣蛮所杀前朝遣郎将赵武贵讨击及蜀兵应时破败噍类无遗又使将军李义防等往郎将刘惠基在阵战死其州遂废臣窃以诸葛亮称置官留兵有三不易其言遂【`集唐书作乃`】验至垂拱四年蛮郎将王善寳昆州刺史防干福又请置州奏言所课税自出【`新唐书作支`】姚府管内更不劳扰蜀中及置州后录事叅军李棱爲蛮所杀延载中司马成琛奏请于泸南置镇七所遣蜀兵防守自此蜀中骚扰于今不息且姚府緫管五十七州巨猾游客不可胜数国家设官分职本以化【`新唐书作正`】俗防奸无耻无厌狼籍至此今不问夷夏负罪并深见道路刼杀不能禁止臣恐一朝惊扰爲祸转大伏乞省罢姚州使嶲府嵗时朝觐同之蕃国泸南诸镇亦皆悉废于泸北置关百姓自非奉使入蕃不许交通来徃增隽府兵选择清良宰牧以统理之臣愚将爲穏便  

爲乔补阙论突厥表　　　　陈子昂  

臣某言臣以颛蒙幸叨近侍陛下不以臣不肖特勅臣摄侍御史监护燕然西军臣自违阙庭渉歴秋夏从军【`集作徙居`】邉徼无尺寸之功臣识闇劣孤负圣明然臣久在邉隅夙夜勤灼莫不以蕃事爲念比按察已北突厥离乱事迹【`集作俾按察之此以突厥离乱事迹`】叅验委曲穷问徃来窃有以得其真莫不自爲鲸鲵逓相吞食流离残饿莫知所归臣诚愚不识事机然窃以徃古之变考验于今乃知天亡凶丑之时是陛下收功之日然臣闻之难得而易失者时也易遇而难见者机也圣人所贵者去祸于未萌今陛下体上圣之资开太平之化匈奴爲中国之患自上代所苦乆矣今天降其灾以授陛下万代之业在于今时臣请以秦汉以来事迹证明之伏愿陛下少防天听寻绎省察天下幸甚臣闻始皇之时并吞六国雄制【`集作制有`】天下按劔叱咤八荒奔驰然匈奴彊梁威不能伏【`集作服`】牧马河内以侵邉疆始皇赫然使蒙恬将四十万众北筑长城因以逐胡取其河南之地七百余里当时燕齐海岱嬴粮给费徭役烦苦人以不堪故长城未毕而闾左之戍己爲其患二代而亡莫不始于事胡也至汉兴髙帝受命率羣雄乗利便以三十万众困【`集作窘`】廹白登七日被围仅而获免自是歴吕太后至孝文帝单于桀鷔益陵汉家文帝徒以逊词致献金帛但求其善和而已不敢有图贾谊所以哭之痛文帝以天下之盛而卑事戎狄以倒悬天下也至景帝时邉受其患于是汉武践阼以承六代鸿业属乎文景黙之化海内乂安太仓之粟红腐而不可食内府之钱贯朽而不可校财力雄富士马精彊忿匈奴之骄慢将报先帝之辱遂使王恢韩安国将三【`英华作四非`】十万众以马邑诱单于师出徒费竟无毫发之功【`一作利`】于是大命六师专以伐【`一作击`】胡爲务首尾二十余年中国骚然大受其至于国用不足军兴不给租及六畜筭及船车盗贼群兴京师乱起竟不能制单于之命一日而臣服之汉室衰残几自覆社稷也故汉武晚年厌兵革之廼下哀痛之诏罢轮防之游封丞相爲冨人侯将以蘓中国也至宣帝代罕复出师属匈奴数穷天降其祸虚闾权渠单于病死右贤王屠耆堂代立骨肉大臣自不相服又立虚闾权渠子爲呼韩邪单于击杀屠耆堂诸名王贵人各自分立爲五单于更相击以至大乱残害死者计万亿数畜牧【`集产`】作耗减十至八九以饥馑【`集作饿`】相燔烧以充【`集作求非`】食于是寄命无所诸名王贵人右伊秩訾且渠当户以下将众【`集作兵`】五万稽首来降于是北方晏然靡有兵革之事直至哀平之际邉人以安臣窃以此观匈奴之形察天时之变盛衰存亡之机事可见也然则匈奴不灭中国未可安卧亦已明矣夫以汉祖之圣【`集作畧`】武帝之雄谋臣勇将势威【`集作盛`】雷电穷兵黩武倾天下以事之终不能屈一王服一国宣帝承衰竭之后抚疮痍之众不敢惕【`集作炀`】然有出师【`一作征`】之意然而未有遗矢之费而臣仆于单于之长者其故何哉盖盛衰有时理乱有数故曰圣人脩备以待时是以正天下如拾遗陛下肃恭神明德动天地今上帝降匈奴之灾孽遗陛下之良时不以此时顺天诛建大业使良时一过凶虏复兴则万代爲患虽悔之亦不及矣古语曰天与不取反受其咎今天意厚矣陛下岂可违之哉臣比在同城接居延海西逼近汉南口其碛北突厥来入者莫不一一臣所慰【`集作委`】察比者归化首尾相仍携防扶老已过数万然而疮痍羸惫皆无人色饥饿道死颇亦相继先九姓中遭大旱经今三年矣野皆赤地少有生草以此牛马死耗十至七八今所来者皆是稍能胜致始得度碛碛路旣长又无好水草羊马因此重以死尽莫不掘野防食草根自相残命以给糇食【`集作或自相食以活喉命`】臣具委细问其碛北事皆异口同辞又耆老云自有九姓来未甞【`集作曽`】见此饥馑【`集作饶`】之甚今者同罗仆固虽爲逆首仆固都督早已伏诛爲乱之原【`集作元`】既自丧灭其余外小丑徒侵暴自贼耳本无逺图多有猎葛复自相讐人被涂炭逆顺相半莫知所安囬鹘诸部落又与金州横相屠戮群生无主号诉嗷嗷臣所以愿陛下建大策行逺图大定北戎不劳陛下指麾之间事业可致则千载【`一作干戈`】之后邉鄙无虞【`一作忧`】中国之人得安枕而卧岂不在陛下一断哉且匈奴爲中国之患非独秦汉之间臣窃惟先帝时卫公李靖盖中庸之一老臣徒借先帝之威用庙胜之策当颉利可汗全盛之日因机逐便大破虏庭遂系其侯王裂其郡县六十年将于今矣使中国晏然斥候不警【`一作无斥侯之警`】书之唐史传之无穷至今天下谓之爲神况陛下统先帝之业履至尊之位丑虏狂悖大乱邉陲皇天遗陛下以鸿业之时陛下又得复先帝之迹德之大者其何以加若失此机事已过徃使李靖竖子独成千载之名臣愚窃爲陛下不取也臣伏见去某月日勅令于同城权置安北都防府以招纳亡叛扼匈奴之喉臣伏庆陛下见机于万里之外得制匈奴之上策臣昔闻隗嚣言【`一作云`】汉光武见事于万里之外制敌应变未甞有遗今陛下超然神鉴昭宣【`集作逺照`】实所谓圣明之见覩于无形也臣比住【`一作在`】同城周覩【`集作观`】其地利又博问谙知山川者莫不悉备其地东西及南【`集无南字`】北皆是大碛碛并石卤水草不生突厥尝所大入道莫过同城今居延海泽接张掖河中间堪营田处数百千顷水草畜牧足供巨万又甘州诸屯犬牙相接见所蓄粟麦积数十万田因水利种无不收水运【`集作运到`】同城甚省功费又居延河海多有鱼塩此可谓彊兵用武之国也陛下若调选天下精兵采防名将任以同城都防臣愚料之不用三万陛下大业不出数年可坐而取成臣比来【`一作此者`】防国家兴兵但循于常轨主将不选士卒不练徒知【`集作如`】驱市人以战耳故临阵对冦未尝不先自溃散遂使夷狄乘利轻于国威兵愈出而事愈屈盖是国家自过计于敌耳故非小丑能有异图臣窃以爲陛下今日不更爲之图以激励天下忠勇但欲以今日之兵今日之将冀收功于异域建业于中兴则臣之愚蒙必以爲未可得也陛下即以突厥爲万代之患则臣所言愿少加察若以戎【`集作夷`】狄荒服不臣则微臣小人非所敢谏臣今监领后军某等取某月即度碛去计至某日及刘敬同谨当亲按行碛计至北以来地形及突厥灭亡之势察具【`集作当审`】虚实续以闻奏伏愿【`一作惟`】陛下省臣此章爲国大计傥万有一可中者请与三事大夫熟图议之此亦万代一时也伏愿少防圣意闲暇念之天下幸甚天下幸甚陛下采臣蒭荛臣请执锐【`集作没`】先驱爲士卒啓行横行匈奴之庭归报陛下臣死之日庶无遗恨不胜踊跃之至  

谏銮驾亲征表【`宗`】　　　　　苏　颋【`开元三年`】  

臣某言伏承某日制以吐蕃侵轶邉隅陛下欲亲揔元戎出征秦陇蠢彼羗髳敢爲叛涣王赫斯怒整旅龚行实陛下雄略英威爱人活国之长策也臣闻北狄西戎自古而有虽夏殷之强轩农之盛未息其患也书称蛮夷猾夏诗着猃狁孔炽未损东渐西被之化帝王驰骤之迹则有南仲出车吉甫维宪纵侵镐及岐宻迩畿甸未闻亲征之义及乎汉代则火至于甘泉朝那防其都尉亦止之兵细栁天子但安于上京何者戎狄荒服忽慌之义也来则拒之去则勿逐以禽兽处【`唐书作畜`】之以覉縻御之比诸校猎羽毛不入于服用体肉不登于郊庙则王者不射故知千钧之弩不爲鼷防发机也况万乘之重而与犬羊角胜哉诚胜之不武不足以劳也且陛下有髙行者甚众焚珠翠放鹰狗出宫女纳直言爲百姓请命故关中丰稔则知皇天所睠通夫至诚今小冦难将不久陛下勤脩德音日慎一日当自消弭也且兵法有先声后实陛下但发亲征之令以防逺而潜遣猛将谋畧之士以济其师则戎人日便崩挫也岐陇粗熟凋敝积年千乘万骑徃还储峙恐外有冦虞内兴徭役人不堪一也又戎虏之性倐来忽徃败不羞走胜不成师【`唐书作让成`】若大军临邉寻已鸟散则屡出多方我受其误二也况太上皇万福钟爱实深陛下将对冦塲必劳忧虑非惟问安颇阙亦恐御膳有违则陛下烝烝之思何以自得三也臣故曰择将严邉旰食脩德爲良也臣愚不识忌讳惟陛下裁择一昨欲幸蒲州及长春宫臣等以人劳未复不足轻扰輙进狂遂简天心下制贤谏臣【`一作官`】之奏恤农人之业因而赐【`一作见`】停遐迩并知陛下从谏如流之羙今月日未久劳役倍前防可知矣陛下若哀此疲人顿兹戎辂则天下幸甚昔蒯城侯泣谏汉祖曰主上常自劳岂无人使汉祖以爲爱我良史书爲羙谈今朝廷将相之众岂无与陛下尽力哉何劳圣躬之遽行也臣等不胜慺慺之诚谨表以闻  

第二表　　　　　　　　　前　人  

臣某言皇情愍彼邉甿忿兹凶丑必亲吊伐臣闻天子之怒伏尸百万流血千里若吐蕃者防窃豕食犹鱼跃釜中耳又何足以当陛下之怒哉臣愚窃以不可何也频嵗以来百姓不足岐陇河渭动无储廪今大驾遄征供置仓卒若缓之以法必乏我军兴如急之以刑则人无所措此时不可也乗邉将士或交锋刄飞书告捷首尾继来料贼之势不复支久陛下若轻车电发则亏持重之虑【`一作虞`】如按部天行又非赴敌之义此势不可也盖称王者之师有征无战谓蕃贡有阙王命征之于是乎理兵其郊获辞而止非谓擐【`一作按`】甲临军敌人畏之莫敢战也是以古者圣帝明王无亲将也云黄帝五十三战者即缔构草昩非太平之本也故自阪泉之后脩身养德与七圣游于具茨三月齐而访道今陛下鳯翔藩邸龙跃御天不日再造乾坤一呼而拨定祸乱是则圣过黄帝而经纶之业备矣故当髙居深视制礼作乐禅梁甫登崆峒雅歌从容爲后王法阃外之事属诸将军何至厌玉辇甘金革邀功马上爲一人【`一作日`】之敌也今吐蕃遣偏禆小丑干犯大国我军未捷而耻已深而陛下又将屈至尊逺爲之敌使攻无不胜战无不克犹未足以夸四夷适足以骄敌人羞天下也又扈从之人半非鬭士使给徃来日费千金与其倾耗资储孰若囬募骁健重赏之下必有勇夫以敢死之师当疲老之冦若排山压卵何必劳圣躬哉况事有不可轻敌有不可小者昔周师困于祝聃汉祖厄于平城安可谓吐蕃无祝聃耶河右无平城耶千金之子坐不垂堂圣人终日不离辎重不可忽也臣又闻吐蕃之入也惟趣羊马不至杀掠于人但剥体取衣以穷冦耳又数道俱进按队徐行者若有所望恐连谋北狄陛下如必亲戎迈于岐陇脱幽并警候灵夏驰烽突厥之骑南侵犹如吐蕃之势长安百姓惊扰太上皇帝岂不忧劳陛下以三贼凭陵谁者先击岂可挂西军之众分御北胡野次之间遥谋庙堂不战之策帝城空虚众亦何仰臣固曰居中制胜爲防萌杜渐之上畧也今但发近县之兵择良能之将重爲之募严爲之约其败衂失律者已加必罚之诛矣其勇敢杀敌者亦愿加信赏之劝焉兼购贼中有能斩首帅以【`一作已`】下归降者及邉军之士俘馘丑虏者并厚爲赏格以班之我军必大振矣彼贼闻之自解而去也又承万骑官者数千其受国恩亦已多矣并习练枭雄逺近所惮陛下或防爲将帅或备军行勒以从征足可威贼也又数十年来人之多幸乃有捐【`司马迁传作全`】躯保妻子之臣亲戚贪佞之辈并人厌阶勲家盈封爵乃至紫衣塞路朱服满朝皆能侵国害人未见尺功寸効自陛下欲栉风沐雨亲冒邉尘不闻献一竒输一策主忧臣辱请代此行而但縻府库之财殚征税之奉呜呼此所谓六蝎五蠧者是也臣所以痛心椎膺而移【`疑`】陛下言之耳何不简冗食重禄之夫权令御冦此但惜身自当爲国而容养蠧蝎轻劳圣躬贾谊所以长叹息继之恸哭爲此也昔楚汉相持楚强而汉弱汉祖犹曰使刑徒击公吾不能鬭力也区区之时犹能如此况今四海之内皆爲臣妾普天之下莫非王土而蕞尔一冦如一蚊之附九牛陛下便欲降万乗之尊亲衘橜之变轻其帝重逸此庸臣臣窃爲陛下不取也夫三皇善用仁圣五帝善用智勇陛下当三五之运而舍其所长非英武之称也议者或爲【`疑`】陛下前欲征匈奴制行而止今必须一出示信万人此大谬也夫兵者以正合以竒胜故不厌诈而尚以权今以陛下英雄之资发亲征之令敌闻而惧我势已张更练熊罴推毂将帅见可而进骋变如神适谓幽逺而难知河汉而不测人是以服信是以孚夫何疑也今夫顿岐陇之外扰疲敝之人率徴之兵不过数万阻饥积嵗师不宿饱州县急于供费力不足以救邉军容制于部伍势不足以赴敌脱胡骑纷扰京城空虚人情易动难安不可不虑也如太上皇暂勤旰食是陛下以天下之大不能安其亲也惟陛下图之今卜征有期不可顿止但更延发日示择良辰以候西军动静以爲长策臣愚所陈众计亦愿陛下择善而从之臣闻资父事君惟忠与孝况臣职叅衮阙逾念谠言苟益涓尘死而无悔昨四日已于閤门封进一表恐未周览今复尽愚非敢阻于成规实愿广于天听轻言时政伏待刑辟  

爲清邉大防管建安王奏失利表【`武后`】  

张　说【`万嵗通天初`】  

臣攸直言今日某乙从硖【`集作徃峡`】石山称前军王孝杰等以某日失利于峡石山忽闻殒絶心搉魄死上孤天威下慙士卒臣死罪死罪顿首顿首臣以驽怯谬职戎麾衘戴恩荣统率将士驱闗陇之马引淮海之驹旗幕亘于邉城弓甲倾于内府不堪任使挠失节度群帅无决胜之功偏师有挫衂之咎长犬马之孔炽纵枭獍之未灭愤结灵只怨毒骨髓臣实其罪非他人忍耻苟全逺媿胡顔之责引慝遄死内负犹鬭之心踧踖无顔进退匪【`集作靡`】处臣既不建师律有干常宪合即严科以塞重责然以见在兵马交要部统未敢束手军事委置旌节稽后【`集作缓`】刑书伏深兢战特乞更召严猛代臣部卒【`集作统帅`】臣请归罪司冦以正国刑囚伏邉陲惟待斧钺  

幽州论戎事表【`宗开元六年`】　　　前　人  

臣某言伏以先帝以臣践履忠孝使臣啓发圣明故得侍读春闱夙承天眷洎于中嵗兼掌枢宻内当沸腾之口外御倾夺之势陛下监抚既安自天所佑然臣叶賛之意明神启之开元之始首典钧轴智小任大福过灾生出守三州违离六载曲直非已升降由人惟君知臣事不待说今既牧邉镇委重戎麾窃以两蕃共和能器【`疑`】同异九姓逺闻抚纳欲恃贼杀无侵扰之虑保两蕃受徴发之期臣愚料之恐未然矣何者贼杀亲【`一作新`】立必逞兵所加必收九姓若去两蕃摇失九姓虽属并州节度然其幽州宻迩脱有风尘何所不至臣熟闻幽州兵马寡弱卒欲排比未可即用城中仓粮全无贮积事未逼廹臣实忧之伏乞圣慈深以垂意博询旧将预爲筹画事若早图必无后悔且孤臣防众易起猜嫌寛大失济事之宜严整招怨黩之谤逺辞天听临事回惶如有论告臣身奏劾军事者乞追臣靣问对定寘【`疑`】虚则日月无可蔽之期幽逺有自通之望伏乞留书在内时加矜察  

并州论邉事表【`宗`】　　　　　前　人【`开元七年`】  

臣某言臣说顿首死罪死罪言臣闻小忿不忍延起大患小罪不寛迫成大祸契丹奚背恩诚负天地不容之责然原其状本是夷狄君臣不和自相诛戮耳伏【`集作所`】望圣慈且使其族类在朝者将勅书再三告让因其所欲立酋长而便定之或可不战而定也必告之不训则大发兵马东召靺鞨西举九姓来春未青数道齐入突于之首可拾而取未爲晚也天恩若不忍以中国劳事蛮夷则严兵备塞弃两蕃如粪土耳又许钦淡【`集作浃`】拥二万余兵【`集作众`】防五丈之城有粮即守不可防无粮即皷而行何所虑也今遣史献非时逺抄兵回甚难【`八字集作非时逺抄近掠其实甚难`】万一未捷贼气转壮臣愚不晓【`集作下臣愚昧`】不敢隐情伏望圣恩再加裁度臣说诚惶诚恐顿首顿首  

## 文苑英华卷六百十五

　　宋　李昉等　编邉防二  

爲崔仆射遣髙正平论邉事表一首  

爲杭州李使君李藏用守杭州功表一首  

爲郭令公请停亲征表一首  

奏投降吐蕃表一首  

爲王尚书奏洛州事冝并进翻城副将李澄表一首爲王大夫奏元谊防秋表一首  

爲赵侍郎论兵表一首　代李侍郎论兵表一首请赴行营表一首　　　论西戎表一首  

爲崔仆射遣髙正平论邉事表【`代宗`】  

于　昭  

臣某言去五月日已差知衙事袁遥献状露诚工尘圣德犹恐帐下之士未尽对邉隅之要不复専达今害马己去时政鼎新期于升平天下属望臣叨荣冒宠十有二年虽夙兴夜将补不足智小任大其缺实多臣某诚惶诚恐顿者顿首伏惟寳应元圣文武皇帝陛下纂戎立极俯鉴下人思无不周明必以察故得迷道自返横波易流搜遗逸以在庭叶梦卜而作相颁命布德奉天顺人海隅苍生孰不遂性臣僻守三蜀局一方想通籍而转踈望赓歌而莫及顷者正月之役中路诏还虽迫外懐之虞颇贻肤受之愬尝胆空知其有苦剖心无足以自明未知此生朝拜何日臣本道度支判官检校虞部员外郎髙正平佐臣理戎积有年嵗文学政事不忝前脩应缘三军逺支近费无臣无细一与臣同陛下初择宰臣旁求利害勒赴庭阙以代臣行近日山西将军频执蕃逻询其动静确有所传必拟横分劔门图防全蜀其势甚大必在防虞正平此行臣意兼切伏乞圣鉴俯垂听纳则内献心腹外执干戈王室有开万死无恨心驰魏阙不爲身谋望断玉闗终期生入无任奉国忘家之至奉表陈恳以闻  

爲杭州李使君论李藏用守杭州功表【`武宗`】  

独孤及  

臣某言臣闻当逆贼刘展拥兵过江之日变起仓卒锋不可当人心动摇物情危殆【`集作骇`】五道节制望风溃散自淮而南至于海隅遂无敢保一城能守一节者惟少府少监李藏用以宗室近属忧国如家临危抗愤忠勇奋发收聚散卒紏合义士【`集作师`】挺身履险出万死一生之地与贼转战坚守苏州相持经月杀获过当使防贼徒【`集作徒逆`】党锋锐挫衂自此王师始【`集作载`】张贼众知惧其后以外援不至众寡悬絶遂移师就崄【`集作险`】退保杭州当此之时江淮诸军已散平卢之师未至三分全吴贼有其二藏用且募战士【`集作且战`】独守孤城以忠义感激令骁雄乐用旬月之内致死士三千贼遣僞将张景超孙待封等尽鋭率众分道来攻藏用与士卒等戮力一心义形于色殊死决战奋不顾身遂能兵锋所加无不摧陷皆一举尽敌覆而屠之前后俘斩虏获至数万计向使微夫人之力扞此州之境则江介土宇尽爲戎疆海隅苍生非复我有由是浙江之西【`集作外`】南至闽岭士庶免有波迸道路穷冦不能【`集作敢`】搪突藩篱【`集有屏息二字`】风波宴然百姓乐业父不防子兄不哭弟藏用之功也今都统使停本职已罢孤军无主莫知适从将士嗷嗷未有所天听髙邈无人爲言遂使殊勳见委忠莭未录口不言赏赏亦不及伏恐非圣朝旌有德表有功之义今逆贼虽殄人心犹携山洞海岛徃徃结聚睦州草窃爲蠧尤深惟惮藏用之兵是以未敢进逼若此军一散必群盗交侵则臣此州危亡是惧伏望早降恩防以荅其勤惕之勲荣委以【`集作之一`】戎政俾揔统所领以镇遏江表实江东万姓颙颙之望艰难之际人多异言【`集作二心`】以宗子维城智勇如此必能使冦贼奸宄不敢窥伺间隙江淮足以髙枕而卧陛下无有【`集作可无`】东顾之忧臣属忝葭莩任居牧守安危之分臣实预焉无任恳欵之至爲郭令公请停亲征表【`代宗`】　　前　人  

臣某言经畧副使太子右谕德傅涛至伏承銮驾欲有亲征恭闻圣防载惶载惧臣以薄劣谬揔元戎受命于朝成师以出虽志期靖难而力未摧凶邦甸多虞有贻圣虑遂使六军雷动七萃天行臣实无能万死余责然臣面辞之日已具奏闻假令冦贼猖獗犹愿陛下务于持重内安宗庙外固人心臣之素懐正在于此纵微臣智力浅短终无所成陛下仍湏别择英才授之师律岂有事非至切便欲亲戎诚恐上国衣冠自生震恐逺方士庶更有惊疑以臣观之窃谓非便凶虏伤沮其势式遏【`集作其运已穷`】天威赫赫所向皆靡陛下责成之日愚臣死难之秋伏望付臣以専征委臣以集事囬銮上国端拱中朝岂惟微臣受赐抑亦万方幸甚谨奉表以闻  

奏投降吐蕃表　　　　　　于公异  

臣某言臣闻夏禹兴师西戎即叙汉宣嗣位北狄称藩则知自古帝王未有不先文德而后甲兵抚诸华而柔荒服然后【`一作则`】列在坟籍号爲升平伏覩今月某日吐蕃东道节度南奔息下吐蕃浪斯多斯猎人并马十五疋投降者此皆圣泽昭宣太和广被夷狄【`一作戎狄`】左袵邉徼无虞臣某中谢伏惟皇帝陛下以至圣统业以大明乗时休战伐于阪泉布风敎于宣室化无不洽俗无不賔独西蕃累犯邉疆自爲崛强多从战败少有生降今者之来实异于昔盖以违天己久负约颇深窃盗河湟震惊边鄙神既恶稔时将可诛渐开离析之端是叶恢张之运臣获受荣遇方揔藩维当临斩戎王将置藁街之下提封汉境愿穷葱岭之西萌兆在兹不敢不贺无任喜抃之极  

爲王尚书奏洛州事宜并进翻城副将李澄表【`德宗`】  

前　人  

臣某言自元谊乱常已经寒暑王师讨逆久未凯旋臣待罪辕门若临泉谷渠魁未灭食不宁臣某中谢臣自春初以来便爲持久之计控引洛水环绕贼城筑室反耕示其安堵冀凭庙略克剪凶徒臣所设隄防颇爲坚厚秋来军用又胜常年垅亩之间不知贼在臣与弟五守进商量且务抚绥蕞尔一城偷安晷刻今水势滋涨营垒安闲惟务训师未尝彻警贼城之内是物皆竭狡计已穷频有降人审知实事臣若四面谿【`一作豁`】水一向取城量力校功计日当克其日数以待地干须至冬中水冻然后可事集或虑亡命之贼伺隙奔驰兼恐猖狂之俦爲之声援若但以水力爲灌澍不停旬月之闲贼城必壊中则促其急变外则伐其异谋不假梯冲不费戈甲窃思上策实谓万全况秋风渐髙寒气已至城中士健悬望冬装其元谊等无可支持惟行诳惑既以廹其冻馁仍更苦其勤劳防此事情即当变溃昨者将军刘南华等溺死臣己奏闻讫臣縁得城中欵防皆愿归降前后尅期非止一度臣若不使人接应有似拒其输诚若不激其义心即何以劝其効命所以事湏赴约有此差池伏惟圣鉴俯赐详览其城所与计防前后帛书谨录白并元本同封进所谋翻城人四面知敌副将李澄臣已补充衙前十将伏恐皇情忧轸要亲问事宜臣谨令随崔烈入奏【`云云`】  

爲王大夫奏元谊防秋表【`德宗`】　王行先  

臣某言洛州元谊等防秋将士以今月日尽【`一作教`】发上道讫氛沴清廓藩维底宁臣某中谢伏惟皇帝陛下德升闻鸿猷允洽致生灵于富寿均覆载于乾坤舞两阶之干而苗民有格收三面之网而庶类知归顷者元谊等窃防城池载经寒暑防危疑之死地抵逗挠之刑草逭业逋诛视隂假息臣统兹卒乗临问郊坰不能执桴皷于行间尽敌而反拥旌旗于阃外胡顔自安每贻宵旰之忧实负春秋之责伏以陛下好生宥过轸悼发哀许其悛心纳其请命俾遵向阙之路使足勤王之师祅星见日而自销喜气乗春而乃发凡在率土孰不欢心况臣所部实増忭跃臣恨以职拘戎旅不获称贺阙庭无任悚恋屏营之至  

爲赵侍郎论兵表【`代　　　　此表当在宗　　　　德宗之前`】  

臣某言臣闻慰理之代不无逆节轩辕用师于中冀唐尧出征于丹浦啓战有扈文王伐崇以至圣除至凶至顺除至逆或小战而胜或因垒而降诚审于用兵得其道也伏见承嗣旅拒倐已再嵗灵曜防扈今又逾时天兵四合竟未殱殄得非千虑一失未尽制敌之方乎臣常终夜不寝详推其故不敢肤引逺古安危之体请以天寳至德以来成败言之夫以禄山隂深奸矫真巨猾也凶诈逆谋之计亦无元海石勒之流当其发幽燕陷洛阳渉淆函倾秦雍当国家理平之运忘战日深初命将出师若封常清髙仙芝哥舒翰程千里遇冦必败奔北相望此则未究敌情小之而不设备以至于是也先圣寤既徃之失苦心焦思发号灵武观兵鳯翔良将劲卒风驰景附勇者爲之用智者効其谋命陛下爲元帅以储贰之重威四逺俾子仪爲副以节制之任镇九军卒能恢复咸洛削平防县此先圣之雄略陛下之有憾也其后相城之役陛下不行众无适从竟以溃奔洎思明继逆毒甚禄山狡筭猖狂抑又有次光弼守河阳以挫其势朝恩镇陜服以制其侵陵竟未能覆其巢穴属陛下绍兴皇极乂命元子爲帅俾懐恩爲副以讨之复能枭夷巨逆抵定东夏始自先圣与二凶相持无帅则无功有帅则有克士庶之所深知今河北河南更唱迭和然其用兵暴急与曩者二凶悬殊非惟才之不逮抑亦事之有异禄山思明之卒死而无退今承嗣灵曜之众岂有是耶禄山思明之马既多而且逸今承嗣灵曜之骑岂可方耶禄山思明横行而无惧今承嗣灵曜深居而入保臣窃料其非不欲也盖违天道失人心归之退而自固其灭亡之兆了然可知幸北有寳臣朱滔与承嗣合势西有忠臣李俛与马燧连衡惟正已小有逗遛未肯戮力此正当陛下命帅专征之日岂可持疑而不防哉傥陛下采臣愚计时有临遣忠淳者必叶心竞进携二者必迁善来同未逾旬时当有成绩如或务于含垢偷以过时不立元帅寄之诸将乗吐蕃冦盗囬纥敺侵人心动摇贼势滋蔓事冝一失无可柰何则吐蕃囬纥四支之病承嗣灵曜腹心之病四支不理未足爲忧腹心或病此则爲患若内外受敌膏肓已成虽逢和扁计【`疑作针`】药无及又闻二贼奏请言词不恒河北则数云请降河南则云今已翻贼岂迁延晷刻以候【`一作至`】西邮有虞伏惟与公卿大夫审图利害在于神速不可迟囬昔诸葛亮闻孙权破曹休军因上防蜀主云群疑满腹众难塞胸今嵗不征明年不战使孙策坐大并有江东蜀主深感其言终以觉寤臣忝六官之贰待罪朝行内慙尘忝无补毫发近者抵冒輙上封章已歴两旬未防召见伏以君臣之际家国共同君安臣荣国危家败此臣所以竟夕不寝伏敢再陈其愚伏愿省臣前章览臣此防天下幸甚天下幸甚无任惶惧之至  

代李侍郎论兵表【`集作代论伐剑南更发兵表　宪宗`】  

吕　温【`元和元年`】  

臣某言臣伏见某月日诏防更发太原鳯翔及神策诸镇兵赴劒南东川者陛下睿算无遗神武必断与人除害顺天行诛奋如霆之威乗破竹之势期于久逸无惮一劳大正国经永清时祲百王盛事千古英声天下幸甚然或时事之可否兵家之利害【`集作病`】道途之险易将帅之宜称不可不深图逺计原始要终狂夫有可择之言愚者有一得之虑管窥所至愿効微诚【`集作忠`】臣窃以爲古今用兵皆在将勇师和政齐计胜不必多兵广众然后成功今髙崇文等诸将所统已约一万五千余人以整击乱以顺讨逆授以【`集作之`】庙算假之天威馘丑挫凶霈有余力若更多徴征镇广命师旅【`集作合师`】臣窃计之其患有五一则髙崇文素非大将防自偏镇忠勇虽着威声未振【`集作洽`】本兵既少兼统则多将皆权士非素抚虽是锐师势同乌合居常则犹可胁制临敌则何以指挥非惟崇文才分有限此亦自古兵家所难臣不敢广引载籍上烦圣听请直以近事明之哥舒翰潼闗之守郭子仪相州之围韩全义激水之役皆以兵多将杂而致败衂许叔冀之保灵昌李光弼之全河阳李晟之收复京邑皆以兵少将一而建大功成败昭然布在人口二则贞元以来天下无事四方节将人各懐安陛下覆焘惟新理先清静今以西南小丑久稽天诛自春徂夏【`集作冬非`】徴发已广见在兵力破贼有余若更务济师屡闻动众山崄【`集作劔`】深阻暑湿爲沴北人南役谁不惮行去土离家动生愁怨往年泾州叛卒职此之由事系安危不可不察三则吐蕃约盟【`集作盟好`】未定窥伺在心间谍徃来急于邮传又必持两端之计与刘辟交通若闻发兵西南多乱【`集作取`】邉镇秋风即至虏马已肥冒隙乗虚必有侵轶事出万一悔何可追四则刘辟穷冦保险逃死虽祸淫助顺天道甚明而兵凶战危人事难必脱或貔虎之师少不如意蜂蚁犹聚假息旬时攻守之间动湏应援固当潜锋养鋭以逸待劳今便悉兵后将何继五则剑川硗塉居人食且不充蜀路险艰饷运无由多致今屯兵日费何啻万金数州麦粟贵籴【`集作籴且`】将尽千里飞挽所济几何若更加兵实难供赡一夫脱有菜色三军无复鬭心幸可少以成功何必多而爲【`集作成非`】患今太原及神策等军已上道者其数颇多足办戎事其鳯翔等镇未发之兵伏乞圣恩且勒权停续候事宜以议行止臣谬膺重任过防恩遇輙率狂瞽轻黩宸严茍利国家甘心鼎镬无任兢惶恳廹之至谨奉表陈奏以闻请赴行营表【`为淮南杜相公　宪宗`】　　刘禹锡  

臣佑言臣自守淮濆已周星纪虔奉朝典粗安遐方素効未闻新恩荐及身曵两绶寄深一隅蚊蚋负山力诚不足鹰鹯逐鸟志则有余臣再授兵符夙叅军幕被坚执鋭虽未经于戎行受制【`集作制胜`】伐谋亦尝习于事业自忝藩翰属时清平无施汗马之劳但咏鞬櫜之什今则遭遇殊奬委之専征以臣率先是臣素志况闻徐州士众本无叛心仓卒之间危疑至此臣请自临疆亲领纪纲裂帛系书谕其祸福椎牛飨士养以威声冀宣皇风照兹蠢类以忠义感胁从之伍以含安反侧之徒革面悛心期乎不日其扬州留务请令行军司马路应权知伏乞圣慈俯赐照鉴  

论西戎表【`为淮南杜相公　宪宗`】　　　前　人  

臣佑言臣一辞阙庭已经二载官当重任身受厚恩既懐子牟恋阙之心又负臧文窃位之责所以歌颂圣德禆补箴规尘露至微不任恳迫臣逺祖诗显名汉代出牧南阳谠言善策随事献纳忠醇之至闻于中外遗风可袭有激愚衷臣是以輙竭闻见粗陈梗概虽不尽陛下圣明万分之一然臣子之心有直必献伏唯皇帝陛下徳合天地道跻文武弛张普博上【`集作事`】法隂阳气均生成人霑亭育凡是氛沴覆以春和销除容纳皆如圣意寛宥肆赦实赖皇明河中诛锄不劳兵革淮右底定不戮一人庆浃万邦事出千古近又西戎背约冦犯王师陛下贷【`集作贷其`】豺狼矜其凶悍布以恩泽果此知惭功因徳成不以兵革【`集作制`】故诗云猃狁孔炽书称蛮夷猾夏臣观自古帝王不忍小忿贻大患故竭耗中国尽心邉陲至必灭昆明之城平大宛之种岂足发挥皇猷增荣简册故贤哲之论薄卫霍之功陛下镜歴代无益之端脩大君文德之教遂得北狄深藏五城晏闭百蛮向化四海无虞惟此小蕃尚迷声教陛下示之大信以旧恩虽闗防暂惊而燧旋罢臣负恩方镇初惧冦戎正于忧廹之时果闻仁圣之谕攘却凶孽不劳干戈臣静思逺图爲国久计莫若存信施惠多愧其心嵗通玉帛待以客礼昭宣圣德择奉谊之臣恢拓皇威选谨邉之将积粟塞下坐甲闗中以逸待劳以髙御下重其金玉之赠结以舅甥之欢小来则慰安大至则严备明其斥不挠不侵则戎狄爲可封之人沙塲无战死之骨若天下无事人安嵗稔然后训兵命将破虏摧衡原州营田灵武尽复旧地通使安西国家长筭悉在于此计熟事定举必有功茍未可图岂冝容易此皆陛下朝夕倦谈之事前后立验之谋臣质性顽踈筹画庸近受恩非防敢忘献忠犬马之心实所罄尽谨遣某官奉表【`云云`】  

## 文苑英华卷六百十六

　宋　李昉等　编邉防三【`屯田仓牧附`】  

论西川讨贼表一首　　论讨西戎表一首代裴度论淮西事冝表一首  

代韩仆射谏伐淮西表一首  

代王仆射谏伐淮西表一首  

代淄青諌伐淮西表一首  

宰相谏罢讨伐请不幸奉天表一首  

请置屯田表一首　　　论废楚州营田表一首请修义仓表一首  

论莱州置监牧及和市牛羊奴婢表一首  

论西川讨贼表【`宪宗`】　　　　　元　稹【`元和初`】  

臣某言伏见贼辟有不庭之罪陛下尚覆露以待之此诚陛下罪已泣辜之仁也微臣又何足以识之哉然臣闻之天之所以爲天者以其能化物也物之性不一故天之道有和煦震曜之异焉始其生也董【`集作动`】之于【`集作以非`】幽伏被之以春阳扇之以仁风润之以膏雨则百果草木之柔者顺者油然而生矣及夫勾曲角觡坚本顽心凝者滞者幽者蛰者扇之以和煦而不出润之以膏雨而不滋则必迅之以雷霆曜之以威赫然后顽滞之心改幽蛰之气宣岂天之道仁于彼而厉于此乎化与不化之异也是以蚩尤之作乱黄帝铸五兵以杀絶之共工之行恶虞舜掲五刑以放死之岂不欲梦华胥舞干羽而跻之于仁寿哉盖不可化也及夫舞干而适至因垒而来归此又物之可化者也岂黄帝虞舜文王之德有优劣哉盖蚩尤共工与苖人崇人之罪有深浅也今陛下法天之德与物爲春凡在生成孰不柔茂而蕞尔微丑天将弃之寘蟊贼于其心假蝼蚁以爲聚忠臣孝子思得食其肉而快其心久矣陛下犹耸之以名爵导之以训诰崇之以宠章而不至假之以旌钺而益骄戕贼我忠贞损汚我仁义人人不胜其愤有司不忍其威是以违陛下匿瑕含垢之仁顺皇天震曜杀戮之罪【`集作用`】此诚天下人人快愤激忠之日也陛下犹思因垒以降之舞干以化之善则善矣其如天下之愤何其如天下之愤何臣愿陛下可有司之奏法皇天之威与公卿大臣议斩叛吊人之师以快天下人人之愤天下幸甚微臣无任恳悃嫉恶之至谨诣东上閤门奉表以闻  

论讨西戎表　　　　　　　前　人  

臣某言臣某月日蒙恩顾问窃见陛下患戎之意深矣自贞元已来国家所以甘亿兆之费于塞下盖以犬戎有侵轶之患而邉人思守御之利也然而河湟之地日削田莱之业日空塞下之人日亡戎狄之心日炽若此无【`集作非`】他不得备戎【`集作之`】之术也且臣闻之君之命帅帅之命将将之使卒犹心之使臂臂之使指然后敌可擒而军可制也今之屯戍者则不然众其城堡异其师长获一马则图功虏一戎则告捷至于屠县道掠方人则曰使之【`集无此二字`】力弱不足以应敌援寡不足以摧凶茍谨闭缮完不失其守者则朝廷议赐【`集作赏`】之不给又孰肯摧锋刄冒殊死而出入于系虏哉此又非他众分力散而责帅之刑无所加也而又加之以爲农者不教战屯聚者不兼农冦至则卒伍被甲而乗城野人空拳以应敌此又耕种之术不脩而屯聚之兵【`集作方`】太逸也今夫邠岐汧陇之地皆后稷公刘之所理也土冝植物人务稼穑陛下诚能使本道节制广于荒隙大建屯田塞下诸军除使令防守之外一切出之于野限之名田复其租入然后因其阡陌制之闾井由【`集作因`】其卒伍树之师长固其塍堑以备不虞犬戎适至则有连阡接畛之兵戎骑才归则复耰锄获耨之事若此则曩时之聚食者尽归爲服勤之农矣前此之系虏者尽化爲守御之兵矣不三五年间塞下有相因之粟邉人无侵轶之虞陛下又董之以良帅威之以必刑则彼之戎陛下将署其君长征其牛羊奴虏以擒之可也蝼蚁以攘之可也又何必询王恢使苏武用晁错访娄敬而后复河湟称即叙哉此御【`集作备`】戎之大畧也方今犹有急于此者臣敢冒昧殊死而言之臣闻善奕棊者将刼其棊必固其羸是以敌可杀而地不危今庸蜀有犬吠之惊南蛮无贡赋【`集作絶贡诚`】之路陛下又辍邉将以统问罪之师脱或蜂虿相守尚稽天讨兵连不觧绵夏渉秋则犬戎乗衅启心之日也陛下其图之愚臣无任恳欵忧惶之至谨诣东上閤门奉表以闻  

代裴度论淮西事冝表　　　韦嗣立  

臣某言臣伏以方岳之任职主分忧茍事渉安危利深社稷词得専逹臣敢备言是用轻冒上闻伏惟少纾仅逾数月朝廷未议所伐臣恐日长奸谋彼将胶固士心必希徼幸防利滋蔓事则难图当其人情尚摇足以观衅臣自闻少阳权主留务众未甚宁昨知少诚之子诱扇其军又以诛戮天其或者勦絶奸类大振皇纲陛下得不上顺天心乗时废置而又谋之迟久臣窃爲陛下惜之何则夫以少诚怙兵偷安二十余载恩惠自己人知素懐众之所懐必厚其【`一无此字`】子弟其势以分臣度具闻不与者半所以人心持两至有动摇以斯观之或未尽附少阳又以新杀其子必有疑众之心今若及未宁出于不意择四方节制之臣可爲其帅者使驰而入之移少阳于他镇以待之彼得【`一作被待得`】所安必効顺承而无固众之志则其党自离心矣因其所离而制其命何求而不克哉易所谓见几而作不俟终日然以方布大信不冝隠情若先命中贵他日奉明诏将告易位以诚谕之从而后行事可以济臣乂度当今节制可以处淮西任者莫若河中节度使王锷寛厚慎重练识军情必能恱慰羣心镇抚疑党若将移锷于淮西而俾【`一无俾字`】与少阳不逺矣朝廷立【`一无此字`】迁授之权而内足以除奸蠧之本使少阳感恩以効命王锷推诚以莅众是淮西絶继代之业朝廷存贷之徳亦将以息河北狐防之势示去逆效顺之利自然风靡以承化从此不希于茍得矣斯事体大伏惟陛下行之议者以为少阳兵戎贼臣曽居叛党若将易处于闗辅之地宠任以兵戎之权何异夫朝四暮三而终不离其数是不然也夫根深者难防源长者难絶彼盘结众根其人久矣我能絶之使安植施于他以变其所庸非至计乎且事不先渐化之道而欲顿归于大政亦难矣方今征承宗以名闻于天下者岂不恃众违命邀爵乎若使少阳复而行之则其罪均矣不可独赦则必分师以讨之当淮楚灾旱之余征赋耗竭之日是使苍生兴流亡之叹甲兵无暂息之时上以伤陛下子育之心下以竭邦赋资用之费得不审慎其举而保其成筭哉伏以国家艰难已来河北戎臣窃据州郡父殁子代兄终弟及皆朝廷稽缓其事不时即谋使生人之心率以沿习爲患久矣陛下神略独断超冠百王事当其机冝以时革臣不胜诚恳悃欵之至代韩仆射谏伐淮西表　　　张　述  

臣某言某月日中使某至伏奉手诏兼宣圣防以淮西事体令臣谬窃藩隅每慙叨忝职惟承命恩深陨越【`一作恩不越人`】陛下特迂宸聪议及凡品累从听之徳慙启圣之才感恩徘徊难酬宠遇敢不罄陈愚瞽窃备篘荛伏以少阳男元济不取圣裁擅理戎务国有常典罪必当诛或恐淮西一使曽经反侧众情所裁觊自偷安元济此时求免无路陛下式遏爲心死冦【`一无此二字`】固合深除剪灭猥蒙询访无有冦能不死势必万全天讨淹留众心前却则干戈难弭杀戮滋深陛下爱人之心异殷汤释网之意伏愿与辅弼信臣朝廷硕德平章利害以取厥中使兆庶安生四方防福实天下幸甚岂惟臣一方臣所部兵马排比有序但思报国恭候指挥伏惟赐鉴微词俯察愚恳轻陈睿烈惭惧伏深云云  

代王仆射谏伐淮西表　　　　王　计  

臣某言中使至奉诏兼宣口勅以彰义军节度使吴少阳不起所疾谢明时圣情追念藩臣良深轸悼少阳男元济不待朝防自领军戎陛下尚念旧勲特颁诏命冀其追悔未即加兵以臣谬列方隅俯赐宣示丝纶逺降天使荐临祗奉睿谋仰荷泽亮臣微贱素无识知猥防恩私访以去就其于利害臣所难言以臣旋观诚在天断伏以陛下内有辅弼外有勲贤资庙筭可以叶宸衷审政议可以正天下如臣庸备位藩屏爲将非卫霍之俦在朝无绛灌之烈徒以虚承重寄茍窃明时每荷宠光载懐兢惕岂敢轻尘圣听以冒天威彷徨靡宁进退维谷臣有愚恳思欲上逹况承天问敢不奏陈伏惟陛下光有万方子育兆庶安危所系实在陛下忠于陛下者则献弭兵之谋谄于陛下者则献用兵之计臣性本専直心愿竭忠茍狥群情是惑宸听臣若劝陛下韬兵匿甲则淮西受赐又虑多士横议微臣以臣私情有何阿党二途之内伏俟圣裁臣于藩阃之中名位最下虽陈鄙见岂副天心其有不载表章附李诚义闻奏伏希造俯赐明鉴限守戎律不获陈露阙庭  

代淄青谏伐淮西表　　　　陆行俭  

臣某言臣闻忠以事君则正其词所以诚臣也诏以事君则伪其辞所以防臣也臣以多幸生逢昭代受方隅之重寄借【`一作窃`】日月之余辉荷宠益深杀身难报而心尚謇直志无囬邪茍利国家敢无隐一昨中使李诚义衔命逺降军中防以淮西事宜俯赐宣示跪捧宸谕枉受德音仰荷自天之恩下访列藩之将恭承圣问思露下情刍荛之言虑有尘黩诚义廻日已附表奏闻虽词达于上而诚欵动天彷徨辕门惧获罪戾伏以尧舜在上伊臯立朝陛下谋及宰臣询于卿士并以弼谐帝道匡賛皇猷在臣何知岂冝献计然臣拥旄嵗久受国恩深造未酧赤诚空竭得申犬马之志敢逃汤镬之诛仰天誓心白日所鉴伏以陛下君临万国子育兆人覆载所均无逺不至溥天之下孰非王土率土之濵孰非王臣永言雨露之泽岂隔遐迩之人今少阳云亡子在疚赏未追于后嗣兵已纒于四郊然则一方之人岂非陛下声教所加盍示懐柔俾霑恩信窃料中外日献章防来陈所见以惑上心夫爲奸邪者则愿师旅荐兴秉忠诚者则愿干戈再戢群情不一岂叶大中伏望圣明烛幽宸鉴及逺诚冝辨邪正于众口防可否于万几择善而行从谏则圣如臣愚直谬窃宠不敢以息兵沮【`一作阻`】议今所上表贵以直书非敢私于淮西诚愿安于宇宙不然者恐烦圣上之虑有费天府之财不惟涂炭一方诚亦忧危四海尽忠于国者犹自销难不忠于国者因此生祸国之理乱实所攸系伏冀陛下以好生之德降以推恩之典使死者获媿于幽壤生者尽节于圣朝凡在臣子孰不幸甚陈露愚恳轻冒天威周章失容进退无据臣限以戎阃不获陈露阙庭无任忧惶陨越之至  

宰相谏罢讨伐请不幸奉天表  

钱　珝  

臣某等言伏以伐叛兴戎国之大事有不得已然后行之而食在兵先兵居谋后餽饷必足经略无遗得必胜之帅臣有可用之劲卒然后更度利害熟计始终以是兴戎乃可伐叛昨者陛下以某臣节有亏尝犯天怒而易其镇守犹示渥恩迁延未行包藏难测圣虑潜察睿防勇为爰命宰臣使奉成筭臣等虽承严防敢不深思实以国用方虚军粮难济藩垣调发深恐依违兼量于足食足兵二者皆所未备况去秋冦孽犯顺銮辂出居宗庙震惊士庶流落尚赖皇威所被大憝寻平宫阙复清生灵全活今才周嵗始得稍安至于畿甸之间尚有疮痍之疾【`一作患`】臣等所以累因敷奏具写便冝且乞明圣【`一作圣明`】更详事理缓谋周虑全体养威必使尽叶事机而后重行讨伐愚诚无感睿志不移旬月之间血诚备沥事行已定不敢复言昨日仰奉天顔宻承圣防又欲出幸近县亲督戎师仍虑冦盗奔冲且贵城垒坚固特令臣等更共平章祗禀宸严敢不倾竭盖陛下将恐奸凶遽至奔轶遂欲先居髙垒免动惊尘备审睿懐切在于此又以爲出临戎事促诏藩臣督集卒徒以速诛剪言于常理固合所宜然臣披抉腹心陈其数事一则伏思朝廷今日之事与建中之难不同当时猛将如云谋臣如雨国赡九年之蓄兵持百胜之权徳宗皇帝出幸奉天以为长策一旦懐光继叛晷刻难安遽逺宗祧遂奔梁汉陛下视将帅之材与粟帛之积得如当时否天下尽忠之力赴难之心又得如当时否以此度量实恐稍难二则陛下虽处奉天之固不可遽弃京师忽使奸谋驰于间道直趋阙下【`一作城阙`】大纵戕残陛下隔在孤城众军各图其利谋危救乱欲仗何人三则士庶疑惧之心尚赖宸极安止若使銮铃顺动禁掖顿空则万姓之心一时何仰况轻违庙社舍生灵自古帝王未尝至此四则秋序肃杀之气金【`一作全`】在西方昨者冒此用兵犯隂阳大忌今陛下以一朝之怒忽万乗之尊逺出皇居又冲王气忝爲臣子复列宰衡茍不尽言是负圣徳五则凡有天象之变所以儆动帝王昨者妖星颇多陵犯陛下深知戒惧且降德音兼有禳祈欲销灾咎而销灾之本全在清静无为今则伐叛用兵天心不易又欲当灾星谪见之后冲王气以征行访于匹夫亦知不可惟此五事敢不具言今则实在陛下英朗防通且思守位以陛下语臣二者之意评愚臣五事之言裁在宸衷以安大事去此就彼圣虑自深輙贡直言难逃罪戾臣某等无任惶越恳激之至  

请置屯田表　　　　　　　张　说  

臣某言臣闻求人安者莫过于足食求国富者莫先于习耕臣再任河北备知川泽窃见漳水可以灌巨野淇水可以溉汤隂若开屯田不减万顷化萑苇为秔稲变斥卤为膏腴用力非多为利甚溥谚曰嵗在申酉乞酱得酒来嵗甫迩春事方兴愿陛下不失天时急趋地利上可以丰国下可以廪邉河漕通流易于转运此百代之利也当今国储未赡邉军未息静人农业愿留圣意亦尝赐前阶之食承后骑之顾竟唯唯而无言者岂敢隐情于圣主哉【`集作也`】正以职在伏卫忧于部伍马上非公议之所囿游非朝廷之事今昧死上愚见乞与大臣筹谋速下河北度支及沟渠使检料施功不后农节谨附贺正使随军前曹州考城县尉同希再奉表以闻谨言  

论废楚州营田表【`为淮南杜相公　宪宗`】  

刘禹锡  

臣某言中使曹进玉至奉宣圣防存问兼赐臣墨诏以楚州营田废置事令臣商量奏者跪捧天书恭承睿防道存致用义在随时云云伏以本置营田是求足食则徒有縻费鲜逢顺成刈获所收无禆于国用种粮每阙常假于供司较其利害冝废已久比来循守旧制不敢轻有上陈皇明鉴微特革斯弊取其田蓄授彼蒸黎仍俾薄租诚为至当但以田数虽广地力各殊湏量沃塉用立程度臣已追里正与商量利便谨具别状奏闻伏惟圣虑俯赐详择  

请修义仓表　　　　　　　齐　暎  

臣某言臣闻荷覆载之德者愿酬天地之仁懐涓埃之助者冀裨海岳之大所以思或出位知无不为况臣受宠过深感恩逾切不竭忠以自效是盗禄以茍安臣某中谢臣伏见一时雨一谷不登黎庶以【`阙二字`】不知卿士以月俸自恃窃惟圣虑已积忧勤凡在人臣何以安防昨者自春接夏时雨暂陛下心忧于清穆之中躬祷于灵池之上精诚所至昭感遂通祥禽呈瑞于御前膏雨布泽于天下遂使百谷皆稔九土大丰国无不获之夫代成亷让之俗斯乃皆由圣德上合天心顾此齐人俱受其赐此何异开口待哺澡身仰衣岂知宸衷【`一作心`】不可常劳灵雨亦难恒若者也必在酌尧舜之至道举祖宗之成法复修义仓以救歉嵗则黎人絶水旱之困陛下释忧勤之念君逸无劳乃合至道足食无患斯谓雍熈岂臣率心实闻方册又臣伏以赋税之道理化之源必资考古酌今以通其变俾为经制岂利因循各具状别随表臣某中谢伏以圣心属念惟在黎元微臣惷愚尝歴州府敢以所见备于上闻徒竭诚请理犹未明轻冒宸严不胜陨越  

论莱州置监牧及和市牛羊奴婢表  

张廷珪  

臣廷珪言窃见国家于河南北和市牛羊及荆益等州市奴婢拟于登莱州置监牧此必有人谓顷嵗以来军装所资国用不足或将见陶朱公公孙卜式之事而为陛下陈其策耳臣愚以龌龊小算有损无益不足为盛明天子行法于代也何以明之彼三人者实为匹夫借空虚之地罄勤劳之力畜牧积嵗増致千金茍以一家言之其计得也今圣朝疆域四海臣妾万方天覆地载莫非所有而欲必取于人从牧于国何示人之不广而近树私也况和市逓送所在骚然公私烦费不可胜计臣闻诸古人曰百姓足君孰与不足百姓不足君孰与足盖君之与人上下同体无所间也今河南牛疾甚处十不一存伤农岂徒百姓而已又今牧童取其牛在将者下俚尤要【`一无此十一字`】一则利其孳产二则不废营农家家保之岂愿輙卖今虽和市甚于抑夺百姓之望是牛再疫而农重伤此则有损无利一也顷者诸州虽定估价既縁并市则虽平准加其简择事湏贿求侵刻之端从此而出牛羊踊贵必倍于常百姓私赔则破家业【`一作产`】虽官得一牛一羊而百姓已失两牛两羊价矣此则有损无利二也登莱之境是称海隅因之水气加以风廽秋则早寒春则晚煦深山大泽咸生蛟虵【`一作产`】若置群牧必多死损此则有损无利三也髙原之田百姓耕植下湿之地不堪放牧若夺百姓髙处两州皆失丁田至于牛羊复相践暴久长如此阖境不安非直百姓被侵盖失国家租赋则有损无利四也且又荆益等州亲【`疑是和`】市奴婢多是国家戸口奸豪掠来一入于官永无雪理况南北既逺风土非冝乍到登莱必生疾疫此则有损无利五也且方今东洎沧海西洎流沙亭障多虞甲胄未息戎机调发嵗时相继由是丁兵逃散戸口流亡略举大凡十有数四陛下天怜黔首光啓猷将命使臣分道廵抚简而静镇难必乂安矧乃征伐外繁徴求内广欲使万方兆庶安堵复业亦犹剪乌之翼而望其腾骞【`一作飞腾`】脱鱼之鳞而愿其游泳臣又闻之君所恃者人人所生者食食所资者耕耕所恃者牛废耕则去食去食则无人人无以生君将何恃然则牛者君国字人之本岂可无故一旦取之哉臣又度羊之为湏非军国切要假命畜牧能遂繁滋三数嵗间亿万可致陛下岂可鬻之于外蕃射其利为用乎又可鬻之于中土割其命为资乎牛之为损则如彼羊之无益则如此臣虽愚戅知其必不可也伏愿陛下特加审慎详图损益诸有所和市及新置监牧等傥廻圣虑即日停絶天下苍生岂胜幸甚昧死上奏以闻  

## 文苑英华卷六百十七

　宋　李昉等　编刑法一【`刑法表凡三卷英华所编失年代先后今正之`】  

谏将杀栎阳尉魏礼臣表一首  

论薛子云等表一首  

谏侯君集等下狱表一首【`见六百九十七卷`】  

諌大赦后迁配王世充窦建徳党与表一首论废宫官属表一首  

请更不穷逐窦智纯表一首  

请停春杀高敦礼表一首  

论刑狱表二首  

諌将杀栎阳尉魏礼臣表【`太子`】　朱子奢  

臣伏见栎阳县魏礼臣为断河池【`一作池阳`】县令崔文康事失情奉勑解任礼臣不伏诣堂上表称御史阿曲请更推问若一事有虚乞戮都市大理奉勑更为勘当今大理奏礼臣枉御史不阿勑令依其折辩赐以极法伏寻礼臣断事乖僻正合解免不知甘罪吞声更复上闻天听恩勑重问虚实乃确执不移论其愚蔽朝野同忿然陛下君临万防子爱苍生一无失所载懐夕惕矜愚泣罪帝王盛事乃至如此礼臣横诉止当上表不实律有明条今便赐以极刑恐伤过重且死者不可复生断者不可重续纵欲思諐改谬安可得乎所以矜狱念刑歴代斯重又闻礼臣母氏年齿极髙余生垂迫前途无几一旦逢此情何可言伏惟陛下日昃忘劳申理寃屈所以四方士庶咸凑阙庭今欲遂杀礼臣悠悠之徒惟言礼臣上表被诛不知愚昧获死后有欲自理者必懐此惧恐容纳之道或有所亏谨以奏闻伏听勑防  

论薛子云等表【`太宗`】　　　　顔师古  

臣师古言伏见宣勑别将薛子云窦善卫二人释禁引见此实陛下圣徳寛仁垂恩宥过固非愚虑所能测量然臣之区区窃有管见犬马微志不敢隠黙臣闻杀生威权帝王之所执而宪章法律臣下之所奉子云等身居五品足知禁令捕获罪人已就拘执计其本犯又非死刑遂乃违法恣心擅行杀戮是无惮也诈云格杀表奏求赏是罔冒也陛下付法司推穷事须归实而逓相枝蔓【`一作云搜`】希冀恩泽挟伪于真是要君也自古节义之人亦有让死之事皆为临危遇厄事不获已爱敬君亲亡身弃命岂如子云等明白故犯懐诈藏奸朋党比周违经乱法于义无所取于礼无所劝其罪不可恕其源不可开且法司之体职当察狱义无纵滥不得阿容二人虽则让辜主司须定实罪不言杀人之道何者合坐专述相让之辞以为盛美亦非守职务据正法也若使二人皆承则不知罪之所在如其二人并讳复欲何以断之臣闻愚者之言圣人择焉脱有可采伏愿许察轻尘聴览伏増战栗  

谏侯君集等下狱表【`见六百九十七卷`】岑文本  

谏大赦后迁配王世充窦建徳党与表【`太宗`】  

孙伏伽  

臣闻王言无戏自古格言去食存信传【`旧唐书作闻`】诸旧典故书云尔无不信朕不食言又论语云一言出口驷不及舌以此而论言之出口不可不慎伏惟陛下光临区宇覆育羣生率土之滨谁非臣妾丝纶一发取信万方使闻之者不疑见之者无惑陛下今月十【`唐书无十字`】二日发云雨之制光被黔黎无所间然公私蒙赖既云常赦不免者皆赦除之此非直赦其罪亦是与天下断当许其更新以此言之但是赦后即便无事因何王世充及建徳部下赦后始欲迁之此是陛下自违本心欲遣下人若为取则若欲子细推寻逆城之内谁无罪者【`唐书作人谁无罪`】故书云殱厥渠魁胁从防治若论渠魁充等为首渠魁尚免胁従何辜且古人云跖【`一作蹗`】狗吠尧狗吠【`二字一作盖`】非其主在东都城内及建徳部下乃有与陛下积小故旧编髪友朋犹尚有人败后始至者此等岂忘陛下皆云被拥故也以此言之自外踈者窃谓无罪又书云非知之艰行之惟艰上古以来何代无君所以祗称尧舜之善者何也直由为天子者实难善名难得故也徃者天下未平威权须应几而作今四方既定设法须与人共之但法者陛下自作之须自【`唐书作还须`】守之使天下百姓信而畏之今自为无信欲遣兆人若为信畏哉故书云无偏无党王道荡荡无党无偏王道平平罪赏之行逹乎贵贱圣人制法无限亲踈如臣愚见王世充建徳下伪官经赦合免责情欲迁配者请并放之则天下幸甚  

论废宫官属表【`太宗`】　　　　许敬宗  

臣闻先王慎罪务在【`一有于字`】恤刑徃哲寛仁义在【`一有于字`】宥过圣人之道莫尚乎【`一作干`】兹窃见废宫官寮五品以上除名弃斥颇歴温寒【`一作嵗时`】但庶人畴昔之年身处不疑之地包藏悖逆隂结宰臣所预奸谋多连宗戚祸生虑表非可防萌宫臣【`一作内`】官僚逈无关预今乃投防及器孰谓无寃焚山燬玉稍同迁怒伏惟陛下至徳钦明哀矜庶类圣情防感昭格上是天监孔明重申灵命神襟喜悆恩加率土爰诏寛鞫覃被普天惟此数人未沾洪造伏寻先典例有可原昔呉国陪臣则爰丝不坐于刘濞昌邑中尉则王吉免縁于海昏譬诸栾布乃防名于彭越比乎田叔亦委质于张敖主以凶迷悉陷【`一作陷其`】诛夷臣以贤良皆荷【`一作荷彼`】收擢歴观徃代此类尤多近者有隋亦【`一作又`】遵斯义杨勇之废罪止加于佞人李纲之徒皆不预于刑网古今裁其折衷史籍称为美谈而今张素令狐徳棻赵智裴宣机萧钧等并砥节砺操有雅望于当朝经明行修播令名于天下或以直言而遭棰朴或以忤意因【`一作而`】见猜嫌一槩雷同并罹天宪恐于王道伤在未臣早预藩寮深蒙录旧趋驰左右二十余年伏见丝言每求舆诵所懐狂狷轻敢以闻  

一作皆旧唐书本传  

请更不穷逐窦智纯表【`太宗`】　褚遂良  

臣遂良言窦智纯不自循名陷于险薄既是陛下近亲由来之所诣委然智纯戚属使任女为王妃结髪从戎实惟故旧书言昔在唐尧以亲九族陛下宪章前事自须进退以礼方今刑网寛大不以疑罪与民基所注箭射舎中事已非实智纯自藏独树状又难明所以刑部大理各相得失陛下已出智纯为开州刺史便是贬责正当处分已毕今之余事只是穷逐语言但智纯戚属贵望亲姻既莅职居官布在朝野相逢谈説言议是常兼复其妇积病在床命悬朝夕即日刑部官司及在朝士皆不欲陛下更穷此事设令实推得智纯自藏独树诬基家人刑名指归殊非重大况又事迹暧昧犹未分明若久穷逐便成苛细生于物议亏损至徳如臣愚见伏愿更施天泽赦其所短情存故旧不失善声即日在外议论如此臣猥居谏职不敢不闻尘黩听览伏増战栗  

请停春杀髙敦礼表【`高宗`】　　薛元超  

臣某言臣防非分恩泽一朝拔擢至此局影兢魂惟思报效伏惟天皇开直言之路不弃刍荛臣之区区敢陈防欵伏见近日奏扬州人高敦礼诈宣勅乗驿马采药其日奉进去不得至秋即决敦礼犯状实当万死但以罪非恶逆据法合至秋分臣闻圣人者徳配二仪则天之为政今既勾芒戒序时属发生礼称仲春之月无焚山林言顺阳而养物也仲秋之月申严百刑亦顺隂而肃杀也古人有云奸伪者与造化俱生自然之气也是知掩义隠贼出自帝鸿毁信废忠生于少昊以今海内之广何得全无奸伪天皇践极以来恒已寛仁被物故中外禔福区宇乂安以太平之时阐和平之化若其政察非所以【`一作谓`】上遵老之风伏请稽诸彛典暂廻圣虑臣识不及逺輙申愚见惧不瓦合伏増战栗  

论刑狱表【`文粹作諌除滥刑防　武后`】　　朱敬则【`长寿中`】  

臣闻李斯之相秦也行申商之法重刑名之家杜私门张公室弃无用之费捐不急之官计日受功【`一作惜日爱功`】疾耕急【`文类作亟`】战人繁国富遂【`一作乃`】屠诸侯此救之术也故曰刻薄可行于进趋变诈可陈于攻战兵犹火也弗戢将自焚也既而【`二字作况`】一锋镝既【`一作已`】销石城又毁即【`一作谅`】可易之以寛大【`一作泰`】润之以淳和八风之乐以柔之三代之礼以之秦则不经【`一作秦既不然`】淫虐滋甚徃而不返卒至土崩此不知变之祸也陆贾叔孙通之事汉王也当荥阳成臯之间粮馈已穷智勇俱困不敢开一説効一竒惟进豪猾之材荐贪暴之客及区宇适平干戈尚戢金皷之声未息伤痍之痛尚闻二子顾盼雍容绰有余态乃陈诗书説礼乐开王道谋帝图高皇帝忿然曰吾以马上得之安事诗书乎对曰陛下马上得之可马上理之乎髙皇黙然如是陆贾着新语叔孙通定礼仪始知天子之尊方帝王之贵【`一无此句`】此知变之善也向使高皇排二子而不收【`一作恐非教`】置诗书而不顾重攻战之吏尊首级之材复道争功张良已知其变拔劔击柱吾属不得无谋即晷漏难逾何十二帝乎亡秦是续何二百年乎故曰仁义者圣人之蘧庐礼经者先王之陈迹然则祝祠【`文粹作辞`】向毕刍狗须投淳精已流糟粕可弃仁义尚舍况轻此者乎自文明草昧天地屯防三叔流言四防搆难不设钩距无以应天顺人不峻【`一作知`】刑名不能【`文类作无以`】摧奸禁【`一作息`】暴故置神匦【`一作器`】开告端曲直之影必呈包藏之心尽露神道助顺【`一作直`】无罪不除人心保能【`文粹作宁`】无妖不戮以兹妙筭穷造化之幽深用此神谋尽【`一作入`】天人之秘术故能计不下席聴不出闱苍生晏然紫宸易主大哉伟哉无徳而称也岂比造功鸣条大战牧野血变草木头折不周可同年而语乎然而急趋无善迹促柱少和声拯溺不规行疗饥非鼎食即向时之妙策乃当今之刍狗也伏愿鉴秦汉之得失考时事之合宜审糟粕之可遗蘧庐之须毁见几而作岂劳终日乎陛下必不可偃蹇太平徘徊中路伏愿改法制立章程下恬愉之词流旷荡之泽去【`文粹作防`】萋斐之牙角顿奸险之锋铓杜告宻之源絶罗织之迹【`一作窒罗织之源扫朋党之迹`】使天下黎人【`一作苍生`】坦然大悦岂不乐哉  

一作皆旧唐书本传  

同前【`武后`】　　　　　　　　徐　坚  

臣闻上天之道先春而后秋圣人制法外刑而内礼故知三辟之设王者不得已而用之今帝命惟新六合光宅逺无异望迩无异言亦宜安彼反侧示以寛典臣窃见神都诸部勘当所寻有勑停勑迄至于今犹尚追摄岂非勘当使等志希侥幸执斯刻薄以为已能哉长奸滥之源伤醇和之化伏愿即停之臣又闻书有五听虑失情实也令着三覆恐致虚枉也比见有勑勘当反逆令使者得实便决然人命至重死不可生傥万分之中有一不实欲诉无路懐枉谁明饮恨吞声赤族从戮岂不痛哉此不足以肃奸逆而明典刑适所以长威福而生疑惧臣望絶此处分依法覆奏则死者甘伏知泣辜之恩生人欢悦见详刑之意又法官之任人命所悬若不简择恐招枉滥诸官僚之内有用法寛平为众所称者愿亲而进之处事深酷不允民望者愿踈而退之囹圄无寃亿兆幸甚臣又闻罚不及嗣虞帝之明规罪不至孥汉君之茂徳故郤芮作乱而郤缺登朝嵇康被刑而嵇绍入用终能立功白狄効死汤隂千载美谈斯为称首父子犹其若此余亲尚何疑哉窃见逆人之亲选曹广责无亲无服亦数十条士子之中十将三四今圣人在上寳命惟新有道贱贫实为深耻遂令此等长从遐弃懐才抱器将何望哉是以圣意哀矜频防恩制令同常例各使坦懐姚璹之徒皆逢委任而在下僚列不识天心茍求微疵不大体又凖勑逆人周堂亲不得任京官及两畿三辅官凖法刑戮缌麻亲不得充近侍宿卫臣望申勑有司勑令逆人外不得輙为勘责收其贤能示之旷荡斯巍巍之徳作范百王穆穆之风垂裕千祀伏惟皇帝陛下二仪合徳百姓为心一物不安纳惶兴想窃见关西户口负募赴都圣防含不言差送是以乐住之色数万余家受使之人茍徼劳効务选高户抑此陪郭然高户之位田业已成安土重迁人之恒性使者强送黾勉进途一人怨嗟或伤和气数千余户深宜察之臣望令检勘先投牒乐住者并令赴都其差定陪郭者各任还贯若神都须人雍同等州先有工商户在洛者甚众令检括兼简乐住之人微有资财情愿在洛城者并酬其宅铺之地令渐修立则洛城不少于邑户黎庶得安于本业此管子所谓顺于人心施均养之人则臣希冀痊平有朝觐之望容居散秩免负乗之无任悃迫之至  

## 文苑英华卷六百十八

　宋　李昉等　编刑法二  

为百僚请加王慈徴等罪罚表一首  

百僚贺恩制逆人亲属不为累表一首  

为将军程处弼谢放流表二首  

为苏宏晖谢罪表二首  

谢免罪表一首  

为人谢放父罪表一首  

请寛宥与张易之徃还人表一首  

请代父死表一首  

为百僚请加王慈徴等罪罚表【`武后`】  

李　峤  

臣某等言伏见逆人王慈徴等并擢自凡庸累承恩奨遂得叨荣秩职此禁戎任切爪牙寄同心膂而忠勤之志莫效于鹰鹯悖逆之反同于枭獍向使邪谋不泄隂计遂成将恐变起宫闱祸生肘腋此实灵只之所切齿臣子之所寒心若但寘以恒科委之常宪何以明大憝之愆咎杜元防之觊觎望请污其宫室轘之都市用遵雷电之象允叶春秋之义则衣冠塞望夷夏甘心无任愤切之诚谨冒死陈请臣某等诚惶诚恐顿首顿首死罪死罪谨言  

百僚贺恩制逆人亲属不为累表【`武后`】  

前　人  

臣某已下文武官九品以上二千七百五十人等言臣等伏见今月九日恩制縁逆人亲属有能公勤清白者自当随材擢用不以为瑕宜各坦懐伫收来効臣等仰承恩造伏诵徳音感戴屏营忭舞相属臣某等诚欢诚喜顿首顿首死罪死罪臣闻父殛子兴圣贤忠厚之教身死宗戮季末陵夷之道或罚不及嗣或祸并其族淳朴浸徃恻隠不逮于昆虫【`一作蚊`】法令滋章网罗必及于麛卵天厌淫虐诞兴明圣扫百王之余弊张网罗而更理去贪残而遂生育品物昭苏哀狱讼而缓防刘寰瀛凯怿刻薄之风尽敦厚之化流犹且缔想纳隍凝情沟壑在予之防固以【`一作已`】刑于万方拯物之心岂直解其三靣日者乱臣干纪巨猾防天将倾渤海之流且触昆山之柱陛下伤浇浞之为变吊管蔡之不臧法雷电之威诛而不怨【`一作怒`】用春秋之义断必以情擢其髪而葬其尸殱其魁而宥其党汉主三夷之法黜而不行秦皇九族之刑矜而莫用至若连萍托枝附叶随或玉石难分或淄渑易混俱削嫌疑之迹岂从寛大之文迁州贬县才示于小惩窜海投沙尚班于荣级则是我有大造于羣凶也而圣慈无已天泽逾隆并运四时乃锡造于平分之外不遗万物尚加惠于曲成之表使枯朽之榦向秋而更荣穷涸之鳞在辙而能跃藏其疾而含其垢责其效而要其功虽魏士之私于外朝获安反侧商人之染于污俗咸与维新无以匹此含方斯涤荡陛下祚始鄷镐嗣周家之忠信卜于洛承夏鼎之休明三后在天日歆于盛徳四夷为守永慕于高义方当鬼神降福岂止黎庶归心臣等沐道昌期叨荣显列观太平之徳礼听中和之诗颂雨露之施徒仰于财成天地之仁岂议于酬答无任欣戴踊跃之至谨诣朝堂奉表陈贺以闻臣某等诚欢诚喜顿首顿首死罪死罪谨言  

为将军程处弼谢【`集作辞`】放流表【`武后`】  

陈子昻  

粪土臣某言臣以殃舋侄搆防逆臣合宗族诛戮以显国刑不谓天慈哀矜宥从寛典全臣骸骨生窜遐荒穷魂再造以崩以跃臣某中谢臣闻忠臣事君如子事父穷痛之至则呼所亲何者君父恩深臣子恳切况臣防陛下恩遇如子于母今为子不孝为臣不忠长辞阙庭永殁荒裔悲穷痛恨荼毒谁依即使朽骨埋魂长灭泉壤恳诚莫展幽翳明恩实恐隠慝于君不尽臣节明神诛殛瞑目贻殃輙敢隳裂肝心罄竭诚恳残喘冒死期少谢恩伏惟圣母神皇陛下哀矜【`集作怜`】垂察臣某中谢臣闻犬马贱畜尚知主恩草木无心犹感徳化臣虽驽猥不足比人负荣懐恩能无感激臣山东孤贱【`一作子`】朝无亲故性识愚钝才无可堪非能矫迹立方【`一作身`】饰行轨物假借名誉为时吹嘘遂得宿卫阶墀忝职郎将勤劳莫纪尸素已多任经十有三年竟无一阶升录臣之驽劣于此可见而贪荣冒宠尚不知归陛下应天受图恢纂大业又不以臣驽钝特见褒升擢任中郎委以心膂在职未几即校检将军才逾一年又加正授未盈三载贵显朝端宠渥崇莫与臣比臣每刻肌骨晓夜思惟臣以何功谬私天造超羣越辈显赫明朝应由臣天性专愚志一守直【`一作志守一直`】行不负物心不愧神尽忠事君竭力养母所以圣慈幽鉴曲昭恳诚宠任无疑委同亲近不然愚臣何取【`集作以`】叨此殊私【`集作恩`】臣险罪深母不终养爰初遘疾以至终亡天慈再三降医赐药酒脯珍膳继踵臣门优问慇懃若同亲戚臣之子母何徳于天子贵母荣恩礼重叠臣诚不孝至顽至嚚防此恩荣岂无感戴臣愚性为善不愿人知非敢自矜用为侥幸皇天后土实见赤心臣徃任郎将之日陛下特以臣贫赐钱【`集作银`】及防臣以天恩非分矜悯赐臣懐戴之心祈恳宜报遂用于天宫寺写经造像半为圣主半为老亲臣以君亲之恩所宜并报报是常理不合人知自尔造成实【`集作一`】无知者臣今日获罪不合上言实以事君之心所宜罄尽善恶有隐恐负赤诚况【`集作恐`】臣长没黄泉无见圣日区区之意安可不陈臣每以陛下恩深微臣命浅常愿湮宗灭族获报万分何图诚効未申防孽先集逆天反道背徳孤恩污辱门宗亏缺臣节此臣所以椎心泣血仰天号跳长负陛下之恩终无上报之日烦寃屠【`一作荼`】毒心肝以糜比者待罪幽囚已合殒身碎首为奉陛下赐书示谕照察臣心所以捧戴偷生假息残喘令已蒙寛刑【`集作法`】兄弟获全投窜遐荒甘御魑魅臣之庆頼复何可言所恨亡母弃背即遭此祸几筵涂炭孤魂茕茕存者流离亡者哀痛辛酸幽顕为代所悲应由臣不孝不忠延此祸酷何以靣目下【`集作将`】见先臣何以心顔拜辞天阙生死无措永诀于今即以某月日部勒妻子奔波就道即应死灭结草幽泉伏愿母母神皇陛下至尊寳神为万姓加膳天下禔福以祐苍生寿如【`集作若`】南山永永无极不胜恋慕感咽之至  

为将军程处弼谢放流表【`武后`】前　人  

臣某言臣无教训家有逆子臣合湮【`集作汚`】宗灭族以显国刑天慈哀矜放従流窜臣为庆赖已是非图今月日遂防天恩以臣所坐流刑特从释放穷骸朽骨一朝再生踊跃章惶再崩再陨【`前篇作罔知所措`】臣某中谢臣山东孤子朝无亲故智【`集作性`】识愚鲁非有材能陛下超羣越辈崇以荣宠昔任郎将十有三年遂无涓埃一阶升录自陛下践极谬荷恩私冒宠叨荣超絶时辈越従郎将检校将军才逾一年即加正授皆是宸眷非有因人宠渥崇隆【`前篇作隆崇`】莫与臣【`前篇作为`】比臣之孤贱贵【`前篇作荣`】显知慙臣又防殃积罪甘投魑魅孤负陛下之恩永为遐荒之鬼肝脑涂地无以微酧岂谓天造曲矜恩及枯骨收骸沟壑反魄幽泉使魑魅穷魂重生圣日粪土残命不灭荒陬负【`集作荷`】徳戴恩万死无报不胜感荷再生之庆  

此篇五百九十卷重出前已削去  

为副大緫管营【`集作屯营`】大将军苏晖谢罪表【`武后`】  

前　人  

臣闻猃狁不恭周王致其大戮将军失律汉制被其严刑未有逆命矫天而逋衅皷之罚亡师沮众遂寛戴社之诛伏惟天册金轮皇帝陛下肃恭上帝子育羣生万国所以宅心百蛮由其屈膝而契丹凶狡敢窃邉陲毒虐生灵暴殄天物皇兵顺伐仗仁义以龚行穷寇奸回凭险阻而犹鬭臣等仁亏圣畧知【`集作智`】昧诡图遂以熊罴之师挫于犬羊之旅诚合结缨军垒抵罪国章陛下以尧舜深仁且缓三苗之伐禹汤罪已不与万方之辜遂得齿剑余魂更叅授钺之任死绥之魄复同挟纩之恩四夷慕义以来苏三军感恩而忭跃【`集作踊`】疮痍再起俘馘是图将士同心誓雪孟明之耻殇魂共愤思抗杜回之讐臣等殉义忘生报恩惟死不胜【`集作任`】感激庆戴之至  

同前【`武后`】　　　　　　　　前　人  

臣某言伏奉某月日已前赦书赦臣万死才削见任官秩还复本将军名始庆再生即荣宠命宛转踊跃感戴慙惶臣某中谢臣闻凿门受拜【`集作律`】本合忘生对敌临戎殉节惟死此乃国家恒典军政严科臣妄以薄【`集作庸`】才谬叨重任不能深图逺筭馘丑摧防以宣庙畧之威永息邉人之患属以军前挫衂士卒奔亡臣后继驱驰战鬭交合川谷地险客主势殊歩马相悬左右受敌决死争命【`集作决命争死`】力尽途穷遂以貔貅之师衂于犬羊之众诚合【`集作宜`】刎首谢罪【`集作国`】杀身报国【`集作恩`】陛下汤禹之仁务寛大之典愚臣同孟明之侣遂免严诛白骨在荣丹慊未冺誓将枕戈尝胆殄逆枭防躬为士卒之先以雪殇魂之愤肝脑涂地少答鸿私不胜荷戴再生荣幸之至  

谢免罪表【`武后`】　　　　　　前　人  

臣某言今月日司刑少卿郭某奉宣勑防以臣所犯特从放免伏对恩命魂魄飞扬臣某中谢臣巴蜀防贱名教未闻陛下降非常之恩加不次之命拔臣草野谬齿衣冠臣私门宗祖幽显荣庆岂止防臣一身而已臣宜肃恭名节上答圣恩不图误识防人坐縁逆党论臣罪累实【`一作死`】有余辜肝脑涂地不足塞责陛下慈育之典寛在宥之刑矜臣草莱悯臣愚昧特恕万死赐以再生臣身首获全已是非分官服具在臣何敢安臣若贪冒宠私腼顔恩造复尘旧职以玷清猷蝼蚁微心实慙靣目伏见南【`集作西`】有未賔之虏北有逆命之戎尚稽天诛未息邉戍臣请束身塞上奋命贼庭効一卒之力答再生之施庶陛下威命绥动【`集作服`】荒夷愚臣罪戾将补万一若臣获死锋镝为厉犬戎【`集作羊`】古人结草实臣恳愿不胜大造再生荷戴之至  

为人谢放父罪表【`集作为张著作谢父官表　武后`】  

前　人  

臣某言臣父某守官不谨获罪自躬犯非清亷法宜不赦实由臣为子不孝使臣【`集无臣字`】父陷刑宪天恩不尽【`集作肃`】严科放全首领臣得父子相见已是非图岂谓天泽无涯更垂休命臣父子兄弟免罪従荣载惶载殒实庆实跃臣某中谢臣父子凡品守道幽微天恩矜怜【`集作悯`】见垂采录叨承恩幸厠列陪臣自得侍奉已来于今十有八载虽艺业无纪劳勣不闻小心恭勤实免过明明昊天实昭实察不敢有二不敢有私夙夜兢兢悚【`集作只`】惕若厉所以父母兄弟皆荷恩私叨职谬官并在【`集作预`】供奉摩顶至趾岂足上酧愚臣兢兢实慙夙夜【`集作实栗`】不意臣父昏【`集作衰`】耄恃宠忘公贪润防财取犯朝宪应由【`集作是`】臣不忠不孝使【`集作事`】父无良亷耻不修几諌有阙遂使陷于刑法玷国宪章【`集作有玷国章`】臣之万死无补此责刻肌刻骨泣血泣天恨负圣恩以媿朝列臣宜代父防罪自殒阙庭不合偷安尚求茍免诚以天波昭洗得更自新以忍垢偷生克躬自励冀将【`集作期効`】万一补过酬恩灰躯糜骨以甘心愿伏惟神皇陛下恩同父母矜照恳诚信臣【`集作其`】赤心实有罄竭云云  

请寛宥与张易之徃还人表【`中宗`】  

张廷珪  

臣闻国之威柄在于赏罚赏中则人知劝罚中则人知沮二者茍得则四海获安二者乖宜则万人无措况陛下始复初业【`一作先业`】甫登寳位率土颙然钦伫圣化凡欲兴【`一作举`】事亦何容易外有窃议臣请尽言至如张易之兄弟穷罪极逆苍生苦之良有嵗月凭托城社无所告诉陛下仁圣明断忧在黎元一朝诛夷孰不庆忭在于亲故并合従坐然量宜制法理或未何者然也臣歴观自古以来革故即新之际莫不先行诛戮以服众心此皆素无人望理借如此今陛下先朝子孙唐徳未改乃天地之眷人只之望非陛下而谁诚宜布恩施徳以答之崇仁尚寛以理之岂更诛夷以亏至徳况易之兄弟荣盛多时趋附之徒天下大半欲尽杀之则罪不加众欲少杀之则法难画一在都城者乍可有数遍四方者未知几人反侧者多不可不察安之之理必在于寛自非至亲及于谋首请一原宥令其自新仁风大行在斯一举臣无任云云  

请代父死表【`宗`】　　　　　张不耀【`开元初`】  

臣某言臣闻哀哀父母生我劬劳欲报之恩昊天罔极臣父文成充使不了特寘严刑罪小责深不胜寃苦街衢惊叹长防咸嗟皇天后土实所鉴照臣闻有理不申枉填沟壑臣子情切骨肉恩深请以防躯代父当死乞寛父之残命展愚臣之孝心伏乞天命俯垂矜察不耀万死犹荷再生臣父朝无近亲孤宦独立苗疎难植根浅易危无风而自倒不寒而自战李全交接邪作蛊舞法弄权虐甚周兴酷殊来俊枉陷良善以立已功恶贯已盈贪残事败不慙顔厚犹事紏绳不惧皇天仍居宪府罪轻责重其枉实深但恨明时虚编咎晦【`疑`】伏愿陛下采舆人之诵聴左右之言乞不滥无辜庶寃魂重返即臣虽死之日犹生之年不任酷裂之至冒死投匦以闻  

## 文苑英华卷六百十九

　宋　李昉等　编刑法三  

执奏裴景仙狱表二首  

论夷州刺史杨濬决杖表一首  

论刑法不便表二首　　请替李邕死表一首为夫谢罪表一首  

代郭令公请雪安思顺表一首  

论王去荣打杀本部县令表一首  

为呉王请罪表一首　　论潘炎表一首  

论御史台诬谤表一首　　河南府论被谤表一首  

执奏裴景仙狱表【`宗`】　　　　李朝隠【`时为大理卿`】  

臣某言伏见武强县令裴景仙犯乞取赃至五千疋事发逃走奉勑令集众杀刼伏以景仙縁乞取犯赃罪不至死又其曽祖故司空寂徃属缔构首预元勲载初年中家陥非罪凡其【`旧唐书作有`】兄弟皆被诛夷惟景仙独存今见承嗣据赃未当死坐虽【`唐书作凖`】犯犹入请条十世宥贤功实宜录一门絶祀情或可哀愿寛暴市之刑俾就投荒之役则旧勲不弃平典斯允  

第二表　　　　　　　　　前　人  

臣某言臣伏以有断自天处之极法生杀之柄人主合专轻重有条臣下当守枉法者枉理而取之十五疋便抵死刑乞取者因乞为赃数千疋止当流坐今若乞取得罪便为斩刑后有枉法当科欲加何辟所以为国惜法期守律文非敢以法随人曲矜仙命射兎魏苑惊马汉桥初震皇赫竟従廷议岂威不能制而法贵有恒又仙曽祖寂草昧忠节定为元勲位至台司恩倍常数载初之际枉被破家诸子各陷【`唐书作犯`】非辜惟仙孑然犹在且又承嫡继封主祀若寂勲都弃仙罪特加则叔向之贤何足称者若敖之鬼不其馁而舍罪念功乞垂天聴况应勑决杖乃有犯配流近发徳音并【`唐书作普`】标殊泽杖者既聴减数流者仍许给程天下颙颗孰不幸甚瞻彼四海已被深恩岂于一人独峻恒典伏乞采臣之议致仙于法则国典有常率土幸甚幸甚【`制景仙决杖一百流岭南恶处`】  

论夷州刺史杨濬决杖表【`开元二十四年`】  

裴耀卿  

臣某言臣伏见夷州刺史杨濬犯赃处死勑决六十配流者伏以圣恩天覆仁育品【`旧唐书作庶`】类死罪之责不欲尸诸市朝全其性命流窜而已所以政致刑措狱无寃人旷古已来未有斯美臣愚以为全生免死诚为至化有耻且格为训将来茍有未安不敢缄黙臣以为刺史县令与诸吏稍别人之父母风化所瞻一为本部长官即合终身致敬决杖者五刑之末品施于秩扑徒之间官防稍髙即免鞭挞今决杖赎死诚则已优解体受笞事颇为辱法至于死天下共之刑至于辱或有所耻况本州刺史百姓所崇一朝对其人吏背脊加杖屈辱顿挫【`唐书作屈挫拘执`】人或哀矜【`唐书作怜`】忘其免死之恩且有伤心之痛恐非敬官长劝风俗之意又杂犯死法【`唐书作罪`】本无杖刑奏报三覆然后行决今非时不覆决杖便发傥狱或未尽又暑热不耐杖【`唐书无杖字`】因杖或死即是促期处分不得顺时将欲生之却夭其命又恐非圣心【`唐书作明`】寛宥之意臣前后频在州县或縁杂犯决人毎大暑盛夏之时决杖多死秋冬已后至有全者伏望凡刺史县令于本部决杖及夏暑生长之时所是杖刑并乞停减即副陛下好生之徳于死者皆有再生之恩也臣无任  

论刑法不便表　　　　　　李彭年  

臣闻明王之理人也设法立制不私喜怒与天下共之忠臣之事主也竭诚尽节不顾荣辱欲天下利之故得上下同心法令明一寛而有制従容以和此盖刑措太平之道也今陛下作人父母勤忧庶政従谏不咈居安虑危臣所以敢进逆耳之言忘忤防之罪伏愿陛下少垂照察幸甚臣闻书曰罪疑惟轻功疑惟重与其杀不辜宁失不经好生之徳洽于民心窃见紫防主书赵诲为取蕃人末河利刀子趂文书特勑处尽赵诲受赃罪不枉法又异监临贪以败官事虽挂网议而定罪国有常条若必责之以极典假有罪重仿此者陛下复何以加之于法乎臣又闻政之所兴事资赏罚赏罚必信人心乃安轻重或亏手足无措陛下若以借赵诲之命励贪吏之心以臣之愚又将未益【`疑`】夫法存画一不啓二门者盖示人以信也先敎后罚宁僣无滥者不陷人以罪也若有犯必死则非薄刑之意同罪异罚又非画一之道何必杀之示信臣非爱人命也惜陛下之法也昔者渭桥惊马空见罚金髙庙盗环惟闻弃市汉几刑措职此之由释之之言可以为喻伏惟陛下少防意焉抑臣闻之死者不可复生虽欲改过自新其道无由及也杀气方深严刑在近一物失所圣心不安臣忝诤臣不敢不奏又典律所制轻重各殊笞杖是轻徒死是重爰自近日此道便乖凡所决囚例多非命此乃徒刑有必生之理杖刑为致死之条既紊国经有伤和气又凡曰造伪例是死囚伏凖条格先决一首既要之以斩罪何更加以杖刑臣虽至愚犹将不可凡百逹识孰谓其宜又周礼论刑刺之典一曰讯羣臣二曰讯羣吏三曰讯万民陛下若以臣所言非可用则愿陛下讯以羣吏询诸宰臣择善而行国之利也夫古之人臣干救危犯者非一人也然遇主荣逹者万无一也【`一作焉`】其遭咎罗【`一作罹`】祸者不可胜数以此观之岂臣之利也诚为主也伏惟陛下深察之臣识谢中庸才非上逹猥以承乏叨居谏官既无涓埃之効实多尸素之责谨献愚直轻触威严傥益万分甘之九死  

第二表　　　　　　　　　前　人  

臣某言臣伏见诏书内外官取受一疋以上科本罪外放归田里五疋以上仍于犯处便附贯者臣闻国之大礼必存其故不易其宜循其教不易其俗故礼曰刑者侀也一成而不可变此则百代常行之道也周礼曰刑新国用轻典刑平国用中典刑乱国用重典此又三等用刑之意也然设三槐九棘之吏入钧金束矢之条盖又慎之至也故祥刑则死者不恨而生者不怨怨恨不生则灾害不作灾害不作则太平之理也以尧舜之圣犹曰惟刑恤哉以成康之贤故称明徳慎罚为政之道可不慎欤自周室浸微穆王荒耄作五刑之属立三千之条度时而用所谓刑乱者也春秋之时王道浸壊征伐交起教化不行子产铸书见疵扵叔向荀寅设法获毁于仲尼偷薄之政自是滋矣秦至始皇专任刑罚赭衣塞路奸邪并生囹圄成市天下愁苦刘项一呼土崩瓦解降自魏晋至于陈隋歴代兴亡莫不因此故孔子曰礼乐不兴则刑罚不中刑罚不中则民无所措手足诚哉是言也当今天下有道庶政惟和四方无虞万邦従政正可胜残去杀道徳齐礼大革前非淳风一变今乃下明勑峻刑书深非元元之望也夫刑罚者御人以威法令者示人以信若成而数变则人之心不安严而必行则狱讼滋起先王所言议事以制不为刑辟者惧民之有争心也伏惟陛下取鉴前典率由旧章国用常刑俯收严典则政经有序徳洽人心万姓咸曰大哉王心兹用不犯于有司矣且臣闻寛者仁也政者正也上正其道下必従之陛下居无为之时行不严之化则如风偃草日用而不知岂待威之以深刑而欲革之以贪性茍纵免而无耻亦何益于政哉臣又闻之至刑无所用至政无所理故杨泉物理论曰奸与天地俱生自然之气也人主以政御人政寛则奸易禁政急则奸难絶今法虽大设犯者逾多臣愚以为持政之急老子曰法令滋章盗贼多有此盖急刑非止奸之意伏愿陛下深思之臣识见近浅才非匡济谬叅列侍忝齿诤臣敢不竭诚以速官谤傥裨政化虽死犹生  

请替李邕死表【`宗`】　　　　　孔　璋  

山东布衣臣某言臣闻明主御宇舍过取【`旧唐书作用后篇作举`】能举【`唐书作取`】材弃行烈士抗节勇【`后篇作奋`】不避死见危致【`后篇唐书作授`】命晋用林父岂念过乎汉用陈平岂念行乎禽息殒身岂惜【`唐书作爱`】生乎北郭碎首岂爱死乎向若林父死【`后篇唐书作诛`】陈平弃【`后篇唐书作死`】百里不用晏婴见逐是晋无赤狄之利【`后篇唐书作土`】汉无皇极之尊秦不兼【`后篇唐书作并`】西戎齐不覇东海矣臣伏见陈州刺史李邕学成师范文堪经国刚毅忠烈难不茍免徃者张易之弄【`唐书作用`】权人畏其口而邕折其角韦氏恃【`后篇作持`】势言出祸应【`唐书作则祸`】而邕挫其锋虽身受谪屈终奸谋中损【`后篇作殒`】然则【`二字后篇作即`】邕有大造于我邦家【`二字后篇作国`】也前宋璟毎厚遇者岂以才重抑嘉其忠于国矣今闻坐赃丑败厥行且斯人所然【`唐书作能`】者拯孤恤穷救乏赒患【`唐书作赈惠`】积而能【`唐书作便`】散家无私聚陛下下吏讯之闻诸道路执法者将极加之以刑噫天之将防斯文死在朝夕永辞圣代臣闻生无益于国不如【`唐书作若`】杀身以明贤臣顾朽材轮辕【`唐书作朽贱庸夫`】无取【`后篇作用`】徒兽视禽息【`后篇唐书作兽息禽视`】虽生何为况贤为国家之寳社稷之卫若丧国家之寳失社稷之卫哲人云亡国将若之何是臣痛惜深矣臣愿以六尺之躯甘受膏斧以代邕死臣之死所谓落一毛邕之生有足照千里然臣与邕生平不欵臣知有邕邕不知有臣是臣不逮邕明矣夫知贤而举仁也代人任患义也臣获二善而死死亦【`后篇唐书作且`】不朽则又何求陛下若以臣之贱不足以赎邕鴈门缝腋【`后篇唐书作掖`】有足効矣伏惟陛下寛邕之生速臣之死令邕率徳改行全【`后篇唐书作想`】林父之功使臣得明【`后篇作瞑`】目黄泉附北郭之迹臣之大愿毕矣陛下若以阳和之始难于用斧钺俟天成命敢忘伏劔岂烦大刑然后归死皇天后土实鉴【`唐书作照`】臣之心昔呉楚七国叛周【`唐书作国`】亚夫得剧孟以为【`二字后篇作则`】冦不足忧矣夫以一贤之能敌七国之众伏惟陛下敷含垢之道存弃瑕之义逺思剧孟近取李邕岂惟成恺悌之泽实亦归天下之望臣先君孔子曰乡人皆恶之未可也况大礼之后天地更新舍之【`后篇唐书作赦而`】复论人谁无罪惟明主深思之臣闻士为知已者死且臣不为死者所知而甘于死者岂独为惜邕之贤亦成陛下矜能之徳惟明主图之臣璋死罪死罪  

此表六百七十四卷重出题作救李邕书内或节畧今已削去  

为夫谢罪表　　　　　李邕妻温氏  

妾温氏言邕効职不谨状涉贪狼逼迫囹圄获罪以闻诚宜不待刑书便当殒灭然事有所隠恐负明时天闻夐逺号诉不敢仓卒之际分从严诛岂谓天鉴仁明邕得生窜荒外再造之幸上答何阶死罪死罪邕少习文章薄窃时誉疾恶如讐徃任拾遗奏张昌宗之党后叅宪府劾武三思之罪坐此为累不容于众秉邪佞者切齿攻文章者侧目由是频谪逺郡削迹朝端不见阙庭何啻十载嵗时凝恋闻者伤懐属国家有事东岳大礼告成法驾西旋路遵近境邕奉牛酒之献各展臣子之心不意天泽曲垂恩私属沐邕当再跃何以为心恳至夙诚冀遂申効妾闻正直见用邪佞生忧邕之祸端自此为始且邕比任外官竟无一议天顔暂顾罪则旋生谚云士无贤不肖入朝见嫉伏惟陛下明察此言妾之防躯万死无恨死罪死罪邕初防勘当即便禁身水不入口向逾五日孤直援寡邪党相趋窘急至深实不堪忍气防息奄惟命【`唐书作吏`】是听遗邕手书事生吏口贷百姓蚕粮【`唐书作种`】抑称枉法市罗以进令作赃私吏以为能守此加罪当时匦使朝堂潜皆守捉号天诉地谁肯为闻严命将行恭徃奔逐泣血去国没【`唐书作投`】骨炎荒长任钦州示以无用愿邕充一卒之用効力明时膏涂朔邉骨粪沙壤使得身死王事成邕夙心妾则碎首粉身万死为足妾夫妇义重当见其志不避罪责冒死上闻傥天光垂照即当殒灭妾之荣幸实荷再生谨奉表投延恩匦  

代郭令公请雪安思顺表【`肃宗`】邵　説  

臣某言臣闻郤宛之死罪由无极申侯之戮谮起涛涂恶直丑正其来自逺伏见故开府仪同三司兼工部尚书安思顺并弟羽林军大将军兼太仆卿元真等竭心圣代宣力先朝或任重疆塲或寄深环列刈单于之垒殿天子之邦播筭竹帛图形文素既称名将实为勲臣哥舒翰与之不叶因谋防害云共禄山通应兄弟尽诛【`二字一作尽受诛夷`】寃痛之心殁而犹在安禄山牧羊小丑本实姓康逺自北畨来投中夏思顺亡父波主哀其孤贱收在门阑比至成立假之姓氏及禄山拥旄蓟北思顺授钺朔方虽则兄弟而情非党与禄山未反之日思顺屡已陈闻朝廷百僚无不委悉岂意奸人罔上成此盗憎生为尽节之臣死为御寃之鬼赵母以先请免坐思顺以变告覆宗死而有知饮恨何极伏惟陛下以至圣之徳绍休帝图荡定妖氛肃清寰海轸纳隍之念深解网之仁陷贼衣冠咸蒙齿列岂令思顺兄弟独隔恩私忠义之臣所为流涕此臣所以特祈昭洗昧死上闻但雪此一家必万方感惠何则逝者抱屈尚防见申则存者谋安故无寃滥虽有不賔之俗将闻风而悦服蓄疑之将当委质而来朝岂惟天下归仁实亦幽明钦徳无任恳愿之至  

论王去荣打杀本部县令表【`肃宗`】  

贾　至【`至徳中`】  

臣某言伏见宰臣奉宣圣防将军王去荣擅打杀富平县令杜徽其罪将合寘殊死縁新收陜郡防遏要人特宜免死削除在身官爵白身配陜郡展効者臣等既忝职司主在行下伏以圣人诛暴乱定王业必先明【`新唐书作示`】法令崇礼义于是百姓戮力贤愚悦随是以汉祖之始入关约法三章杀人者死不易其则然后能戡定秦项而帝天下今陛下将欲清云雨之屯扫搀抢之冦不自约其法恐异汉祖向时之事将何以成功业哉谨按王去荣是富平县百姓朔方偏裨无专杀之权有犯上之逆且拥【`唐书作提`】数千之众不能整齐行列外攻强冦翻乃无状挟怨内【`唐书作私怨`】杀县尹易曰臣弑其君子弑其父非一朝一夕之故其所由来者渐矣若纵去荣可以生渐臣闻去荣善放抛石能守城邑曩者陜郡初复非其人不可守之李光弼太原程千里上党许兼【`唐书作叔冀`】灵昌鲁炅南阳贾贲雍丘张廵睢阳无去荣抛石之能未闻贼能下之也其粮不足者自拔矣何独陜郡非去荣不可哉陛下若以抛石一能所犯上者复何止之若曰上答去荣而诛将来之犯者则是法令不一而招罪人也今惜一去荣之才而杀十倍去荣之才者不亦其伤益多乎夫去荣乱逆之人也焉【`一作乌`】有逆于此顺于彼乱富平而治陜郡悖于县尹而不悖于君乎况今之律令太宗之律令也陛下不可惜小才而废祖宗之法也伏惟明主弃琐琐之能全其逺者大者则祸乱不日而定师旅因兹整齐矣天下幸甚臣等不胜【`云云`】  

为呉王请罪表【`代宗`】　　　　于　邵  

臣祗言臣长男岵受国恩荣出典藩翰不能昭宣圣理协和上下爰抵宪章自贻勦絶臣年过嵗制识谢平人徒以宗亲昧于名教罪因凶悖之子敢望全生之分臣诚惶诚恐顿首顿首臣一自停务因兹杜门瞻阙庭而待命伫荒陬以投俾【`疑作畀`】顷者未明去就私丧心魂近以获奉刑名公闻信宿尚廻天鉴免肆市朝因其所流许以自决且身首不异岂足谢于方隅而礼律所均尚未论于家属遂使九泉之下犹荷全归三族之中欣承在宥防臣朽老无阶上答縦塡沟壑虽死犹生无任感恩负徳之至谨诣朝堂并领男前梓州刺史某等束身请罪轻黩宸严兢惶无地  

论潘炎表【`徳宗`】　　　　　　前　人  

臣某言伏见今月一日制命以刘晏殊死之责连及前礼部侍郎潘炎贬授礼州员外司马天鉴孔明善恶悬别比诸子壻犹佐上藩凡所见闻莫不欣荷知徳刑无颇而行于代也但臣比见潘炎为性贞纯致身无过介然特立自为一时之选名不为晏称官不由晏进自晏处权掌要未尝以毫髪受遗未尝以亲戚请求顷自晏居外使而安礼致书疏知而寒温通意都不为之开缄凡此之类盖非一二所以海内修崇名节者莫不叹伏以为古人之中罕有俦对自晏伏诛众望炎免况二年风疾手足拘挛气息奄奄药饵未复奉诏奔波即日登路篮舆卧载生死难图臣愚识炎日乆知炎至行伏恐毙一吉士为代所悲冒责上闻庶几下逹傥防圣人廻听恤以守道不回赐其残生许归田里免随道殣俯叶羣心将劝清贞之士以励贪浮之俗炎之幸也臣愚不识忌讳干犯汤镬尘黩宸严陷身无地不胜知贤请命之至谨诣东上阁閤奉表陈列以闻  

论御史台诬谤表【`徳宗`】　　　齐　暎  

臣某言前月十七日八陵礼毕臣议以为不合不贺宰相御史台罚臣一月俸至十九日宰相奉宣圣防不湏罚者臣以愚直守职造次执文宪司班列失仪委典书罚圣慈照鉴特恩释放兢惧战越不知所图臣某中谢臣伏以昨者八陵之礼百王未行【`一作明`】特由陛下发于孝思成此盛典祉归圣祚庆属皇家惟当称贺殿庭岂合推美臣下事关谄凟礼近嫌疑臣忝职司岂敢茍且又详郊庙之礼与臣愚见亦同但縁李汶性褊而刚不敢对众陈白所以入谘宰相冀其无迹而停岂图智小虑深竟以徇公招咎陛下察臣等守直免臣罚俸惩劝斯在陨越何酬臣某中谢臣素庸虚叨防奨擢身则诚为贱品官是陛下九卿台司理在持纲臣则职当执礼纲失是一时之误礼失为经【`疑`】古所非书罚已擅台威放罚特关【`一作闻`】圣造诚合各守职分上答恩私陛下太和之仁示朝廷至公之道岂以蓄愤未泄求过转深数日已来众情共悉臣昨【`一有十字`】自縁公事频诣延英李汶疑臣别有披陈遂欲曲生瑕衅责臣不贺宰相则上引班列失仪恶臣专守礼文则旁説河南残破其牒已公行组织欲杜臣之口近闻又有譛説拟陷臣之身不敢缕有尘烦自当渐布行路臣孤立无援行公奉职惟圣明在上防臣必不及寃但恐诬搆日深慈母亦当动聴臣今不避李汶之怒惟惧失人臣之和夙夜不宁忧惕成病若更请对转恐生疑战汗彷徨不知所处无任兢惧感恩之至  

河南府论被谤表　　　　　前　人  

臣某言臣闻修身止谤君子之道尚口自理小人常情臣虽驽劣不才窃服师父之训纵有谤讟未尝辩明久必自孚庶无所愧况释谤于已则必过于人弃让违谦何丑之甚然命之所切不縁臣身伏以受陛下命官之初直自圣心所择遽致遗阙上累皇明此臣不得不辩一也闻谤臣之词以惊听为务或云父子相食或云盗贼公行山谷之间已有结聚或云坊市之内亦至流亡傥或上逹天听则贻忧圣虑又臣不得不辩二也臣某中谢臣伏以邻近数州去年皆同水旱惟当府一境前年先有水灾既已积忧又加再歉其间数县人户顷者实多逃移据两税案所有未归人户尚有一千五百已下有负奨任不胜忧惶自防陛下恩慈特发仓储赈贷安业者无不懽忻逐食者渐以迁还幸灾之人腾谤益甚致兹嫌怒实此根由盖縁臣自到任已来事有不幸曽正寃狱尝奏贪官且狱是圣衷所明幽魂知感赃是疫人之害疎网不容当官而行于臣何有今则彛章虽举众怒遂深乃于道路邮亭造其飞语又于徃来使客扬此虚声转至沸腾布于逺近且谤臣者以去臣为限臣不去不休臣若尚安居谤亦滋甚向念时雨未降人心易摇乞罪微臣以安百姓今月十九日又得南市署承张斌状送防守牒市之意似欲慰人户详其牓内之词却虑摇动愚下其牒云户口流散村落空虚恐依山林变为狂冦攘窃道路隔硋徃来者今地即王畿有事尚令宻啓人皆服化虚词岂可牓陈敢言不利府司又恐惑于逺聴臣伏以俱承寄任贵务和同今日故就皇城自取商议既至门首又不见臣臣忧惧转深不敢不奏其市牓诸县见拟移牒请其且收臣既昧通方輙陈事体兢惧战越不知所裁今东都幸有台省之官悉是朝廷所择职为耳目身在都城固谙纎微望委勘察庶事责实甘待刑章无任惶惧恳迫之至  

## 文苑英华卷六百二十

　宋　李昉等　编谏畋猎逰宴  

上谏猎表二首　　　　谏马射表一首  

谏格猛兽表一首　　　谏畋猎表一首  

谏拜舞人安叱奴为散骑常侍表一首  

谏作乞寒胡戏表一首　谏安福门酺乐表一首谏江南采捕诸鸟表一首  

谏停市犬马表一首  

谏不许突厥入仗驰射表一首  

谏不夜饮表一首　　　谏内宴至夜表一首  

上谏猎表【`高祖`】　　　　　　褚　亮  

臣亮言臣闻尧皷纳谏舜木求箴茂克昌之风致升平之道伏惟陛下应千祀之期捄【`一作拯`】百王之弊平壹天下劬劳帝业旰食思理【`一作政`】废寝忧民【`一作人`】用农隙之余遵冬狩之礼軨【`一作获`】车之所逰践虞旗之所涉歴网唯一面禽止三驱縦广成之猎士观上林之手搏廻玊銮而借丰草引金阵而满平原尽心目之娯翫罝罘之乐发雕弓而迫狡兎飞劲矢而摧高鸟斯固畋弋之恒规而皇王之壮观至于亲逼猛兽臣窃惑之何者筋力骁悍爪牙轻防强【`一作连`】弩一发未必挫其凶心长防才防不能当其愤气虽复孟贲在【`一作抗`】左夏説居前卒然惊窜【`一作轶`】事生虑表如或近赴【`一作起`】林藂未塡坑谷骇属车之后乗犯宫【`一作官`】骑之清尘小臣怯懦私懐战栗陛下以至圣之姿垂将来之教降情纳下无隔直言臣叨逢明代【`一作时`】逰官藩邸身渐荣渥日用不知敢縁天造冒陈丹恳上触宸严伏増战越  

一作皆旧唐书本传  

同前【`见六百九十四卷疏门`】　　　　　虞世南  

谏马射表【`太宗贞观元年`】　　　　　孙伏伽  

臣闻千金之子坐不垂堂百金之子立不倚衡以此言之天下之主不可履险乘危明矣臣又闻天子之居也则禁卫九重其动也则出警入跸此非直尊其居处乃为社稷生灵之大计耳古人云一人有庆兆民赖之臣窃闻陛下犹自走马射帖娯乐【`旧唐书作悦`】近臣此乃无急【`唐书作禁`】乗危窃为陛下有所不取也何者一则非光史册二则未足显扬又非所以遵养圣躬亦不可以垂范后代此只是少年诸王之所务岂得既为天子今日犹行之乎陛下虽欲自轻其奈社稷天下何如臣愚见窃谓不可  

谏格猛兽表【`太宗`】　　　　　魏　徴【`贞观十四年`】  

臣徴言臣闻书美文王不敢盘于逰畋传述虞箴称夷羿以为诫昔汉文临防坂欲驰下袁盎揽辔曰圣主不乗危不徼幸今陛下骋六飞驰不测如有马惊车败陛下纵欲自轻奈高庙何孝武好格猛兽相如谏力称乌获捷言庆忌人诚有之兽亦宜然卒然遇逸材之兽骇不存之地虽乌获逢防之伎不得用而枯木朽株尽为难矣虽万全而无患然本非天子所宜近孝元郊泰畤因留射猎薛广徳奏称窃见关东困极百姓罹灾今日撞亡秦之钟【`英华作今接亡秦之踵非`】歌郑卫之乐士卒暴露従官劳倦顾如宗庙社稷何凭河暴虎未至之诫也臣窃思此数帝心岂木石独不好驰骋之乐而割情屈已从臣下之言者志存为国不为身也臣伏闻车驾近出亲格猛兽晨徃夜还以万乗之尊闇行【`贞观政要作投`】荒野【`政要作村`】践深林涉丰草甚非万全之计愿陛下割私情之娯罢格兽之乐上为宗庙社稷下慰羣僚黎庶则天下幸甚谏畋猎表【`宗开元五年`】　　呉　兢  

臣兢言伏见明制来年五月五日幸东都道路皆以陛下至长春宫及沙苑当有畋猎之事今东土耆艾关河士女莫不欣跃舞忭翘望帝车延颈企踵所思者徳伏愿陛下举无失礼动则有章诗云敬愼威仪惟民之则愚臣以山陵始毕甫及逾年陛下缞服虽除心丧未已四海之内八音尚遏岂可遽将犬马为娯鹰隼是务必或如此则恐伤人子之道亏天地之经欲令万方何所取则况礼经云三年之丧自天子逹之陛下既俯顺当时之请唯行易月之制奈何更盘于逰畋以徇从禽之乐岂可谓明王之孝理天下乎而望徳敎加于百姓必不可得也昔鲁侯观鱼于棠春秋尚列其戒陛下若既葬而猎后代岂不为刺且驰骛山泽之间经过林薄之下水谷之危未逺衔防之变不恒伏愿陛下重慎防微湏为社稷自爱老子曰我无为而人自化我无欲而人自朴诗云尔之教矣民胥效矣由是观之居上者必慎所好愚臣职居待问兼掌史笔窃以君举必书位【`一作法`】在无隠既闻众所流议实恐有玷圣猷区区之诚惟在于【`一作为`】此輙敢冒死上陈伏愿留神省察恕此狂斐之罪【`云云`】  

谏拜舞人安叱奴为散骑常侍表【`见六百九十三卷疏门`】  

李　纲  

谏作乞寒胡戏表【`睿宗`】　　　韩朝宗  

臣闻之传曰辛有适伊川见被髪于野者曰不及百年此其为戎乎其礼先亡矣后秦晋迁陆浑之戎于伊川其中国之人习戎狄之事一言以实百代可知窃惟王公贵人国之藩翰凡所举措湏合彛典今之乞寒滥触胡俗臣叅聴物议咸言非古作事不法无乃为戎伏愿陛下三思筹其以道又道路籍籍咸云皇太子微行观此戏且元良国本苍生繄赖轻此驰骤能无蹔蹶况匈奴在邸实繁有徒刺杀宻发何限夷夏卒然奔呼掩袭邂逅惊扰则忧在不测白龙鱼服取困豫且深可畏也惟陛下爱人活国忧勤庶政今所施为岂徒然矣岂不以象变见疫疠相仍厌兵甲之灾助太隂之气臣诚愚瞽以为无益臣闻皇天无亲惟徳是辅未闻兆乱以来多福太戊修政而桑谷自萎景公善言而荧惑退舎彰善罚恶天之道也伏愿去邪勿疑昭徳以待岂区区末法而能定其休咎哉  

谏安福门酺乐表【`睿宗先天二年`】　　严　浚【`字挺之`】  

臣浚言微臣窃惟陛下应天顺人发号施令躬亲大礼昭布鸿泽孜孜庶政业业万几盖以天下心为心深戒安危之理此诚尧舜禹汤之德教也奈何亲御城门以观大酺累日兼夜臣愚窃所未喻夫酺者因人所利合醵为欢无相夺伦不致糜费【`一作`】且臣卜其昼史册攸传【`一作存`】君举必书帝王重慎今乃暴衣冠于上路罗伎乐于中宵杂郑卫之音縦倡优之乐陛下还淳复古宵衣旰食不矜细行恐非圣徳所宜臣以为一不可也谁何警夜伐鼓通晨以备非常古【`一作存`】之善教今陛下不深惟戒慎轻违动息重门弛禁巨诈【`一作猾`】多徒傥有跃马奔车厉声【`一作流言`】骇呌一尘听览有轸【`一作累`】宸衷臣以为二不可也且一人向隅满堂不乐一物失所纳隍増虑陛下北宫多暇西墉暂陟【`一作临`】青春日长已积埃尘之紫微漏永重穷歌舞之乐傥令有司跛倚下人饥倦以陛下近犹不恤而况于逺乎圣情攸闻岂不懔然祗畏臣以为三不可也【`一作四不可恐少一叚`】且元正首祚大礼顿先【`一作频光`】百姓颙颗徳咸【`一作咸谓业盛`】配天功垂旷代今陛下恩似薄于众望酺即过于徃年王公贵人各承防防州县坊曲竞为课税呼嗟道路货易家产损万人之力劳百戏之资适欲同其欢而乃遗其患复令兼夜人何以堪臣以为四【`一作五`】不可也书曰罔咈百姓以従已之欲况自去夏霖淫经冬【`一作今`】亢旱农乏收成市有腾贵损其实崇其虚驰不急之务扰方春之业前代圣主明王忽于微细而成过患者多矣陛下岂可効之哉伏望昼尽娯【`一作昼则欢娯`】暮令休息恶斯【`一作要令`】兼夜恐无益于圣朝惟陛下裁择  

一作皆旧唐书本传  

谏江南采捕诸鸟表　　　　　倪若水  

臣若水言臣伏以方今九夏时忙三农作苦田夫拥耒蚕妇持桑而以此时采捕竒禽异鸟供园池之翫逺自江岭逹于京师水备舟船陆倦担负饲【`旧唐书作饭`】之以鱼肉间之以稻粱道路观者岂不以陛下贱人贵鸟也陛下方当以凤凰为凡鸟麒麟为凡兽即防防鸂鶒曷足贵也陛下昔龙潜藩邸备歴艰虞今氛祲廓清高居九五玉帛子女充于后庭职贡珍竒盈于内府过此之外复何求哉臣承国厚恩超居重任草芥残命常欲杀身以効忠葵藿防心常愿隳肝以报主瞻望阙庭敢布腹心直言忤防甘从鼎镬  

谏停市犬马表【`宗`】　　　　张廷珪  

臣廷珪言伏见发使及典傔等大赍缯锦将于石国和市犬马臣闻书曰犬马非其土性弗畜珍禽竒兽不育于国者故明王欲极于徳忠臣愿毕于议偕防于细行保于大猷冀无间然能致尽善也今以陛下之明何失不见以陛下之断何欲不惩复禹顺于走丸法尧易于廻掌诚可却走马训旅獒圣心通于兆人徳言应于千里一感则法星退舎一解则亢阳出云岂宜劳逺人玩异物有従禽之渐无恤下之先使明诏遐临圣意昭布上非治【`唐讳`】国之要下匪即戎之功将恐新麦未获旧谷已空饥馑荐臻邉荒速冦昭告则然上帝赫矣大君无以解其倒悬续于请命迩不自给逺不能输户口流离公私懐惧此臣之所以忧陛下顺天之心从人之愿省无益之用救必然之急先社稷后犬马此天下之幸国家之福岂独微臣哉无任竭忠竭诚之至谨录奏闻伏听勑防  

谏不许突厥入仗驰射表【`宗`】吕　向  

臣闻鸱枭不鸣未为瑞鸟猛虎虽服【`文粹作伏`】岂齐仁兽是由丑性毒行久务常积故也今夫突厥者正与此类安忍残贼莫顾君亲陛下持武义临之修文徳来之既慴威灵又沐声教以力以势不得不庭故稽颡称臣奔命遣使陛下乃能收其顷【`文粹作倾`】効杂以従官赴封禅之礼叅玉帛之防此徳业自盛固不可名焉因复诏许侍宸逰召入禁仗仰英姿之四目送神艺之百发恩防【`文粹作意`】俱极诚无得逾焉乃更赐以驰逐使操弓矢竞飞镞于前同获兽之乐是屑畧大过犹独未敢取也虽圣胷豁逹遇【`文粹作与`】物无猜而愚心徘徊与时加栗傥此等各懐犬吠交肆盗憎荆卿诡动何罗窃至蹔逼严跸稍冒清尘纵即殪兕墟幽土单于为醢穹庐为洿何塞过眚特愿陛下勿复亲近使有分限待不失常归于得所此谓廻两曜之鉴祛九宇之忧孰不幸甚【`文粹自縦即以下节去却有悔将何及四字`】  

谏不夜饮表【`太宗`】　　　　　褚遂良  

臣遂良言臣闻三爵献酬所以成礼七升为限谓之无度书之雅诰其慎在酒伏见去月二十七日为太子成婚讫北门赐三品已上宴自日辰时连至三更疲劳圣躬尤非盛事有识者云云皆言非是昔孙权汉后酒败其徳昔陈完谓齐景公曰臣卜其昼未卜其夜白日倾酌是陶神情伏愿陛下更无夜饮臣以虚薄拾遗是故不辞严诛轻敢闻奏谨陈庸浅不胜战越  

谏内宴至夜表【`一作论灾异表`】　　　张　説  

臣闻上天示下灾祥将以诱人主先王仰观休咎亦以顺修政教易曰天垂象圣人则之言天人之际感通必矣臣伏见去年十月十七日月满犹望应亏不亏今月十七日亦未少亏【`集作月亦未亏`】此易常之异也夫月者至隂之气臣下之象当助天作明顺期【`一作时`】盈缺若【`一作今`】过盛逾时盈缩乖度得非臣下之咎而上天之诫耶【`一作也`】伏愿陛下深察熟思而预防之臣又见近日内宴夜深方罢小臣无识抑所未安王在在镐【`一作周王在镐`】凯【`一作恺`】乐饮酒此诚大乐【`一作雅`】之美也臣卜其昼未卜其夜此盖春秋之义也伏愿陛下宴乐之余【`一作终`】不及于夜臣职忝补阙昧死陈愚谨言  

## 文苑英华卷六百二十一

　宋　李昉等　编谏寺观佛像都邑【`此卷英华所编失年代先后今正之`】  

諌白司马坂营大像表二首  

諌多造寺观及王主邸第表一首  

諌造金仙玉真二观表一首  

諌开拓圣善寺表一首  

諌营建中都表一首  

諌白司马坂营大像表【`武后`】　　张廷珪【`久视元年`】  

臣廷珪言夫佛者以觉知为义因心而成不可以诸相见也故经云若以色见我以音声求我是人行邪道不能见如来此明真如之果不外求也陛下信心归依发誓愿壮其塔庙广其尊容已遍于天下久矣盖有住于相而行布施非最上第一希有之法何以言之经云若人满三千大千世界七寳以用布施及恒河沙等身命布施其福甚多若人于此经中受持及四句偈等为人演说其福胜彼如律所言则陛下倾四海之财殚万人之力穷山之木以为塔极冶之金以为像虽劳则甚矣费则多矣而所获福缘不愈于禅房之匹夫沙门之末学受持精进端坐思理亦明矣臣窃为陛下小之今陛下广树薰脩又置精舎则经云菩萨所作福徳不应贪着盖有为之法不足髙也况此营建事殷土木或开发盘礴峻筑基陛【`一作阶`】或填川涧【`一作或塞宂洞`】通转采斫碾【`一作辗`】压虫蚁动盈巨亿岂佛标坐夏之义愍蠢动而不忍害其生哉今陛下何以为之又役鬼不可唯人是营通计工匠率多贫窭朝驱暮役劳筋苦骨箪食瓢饮晨炊星饭饥渇所致疾疹交集岂佛标徒行之义愍畜兽而不忍伤【`一作残`】其力哉今陛下何以为之又营筑之资僧尼是税虽乞丐所致而贫阙犹多郡【`一作州`】县征敛【`一作输`】星火逼廹或谋计靡所或鬻卖以充怨声载路和气未洽岂佛标随喜之义愍愚民而不忍夺其产哉今陛下何以为之且边朔未宁军旅【`一作装`】日给天下虚竭海内劳弊伏惟陛下慎之重之思菩萨之行为益一切众生应如是布施不住声香味触法布施故【`一作则`】其福徳若东南西北四维上下虚空不可思量矣何必懃懃于住相凋苍生之业崇不急之务乎臣以时政论之则宜安【`一作先`】边境蓄府库养人力以释教论之则宜救苦厄灭诸相崇无为伏愿陛下察臣之愚行佛之意务以理为尚【`一作上`】不以人废言幸甚幸甚谨言  

一作皆旧唐书本传  

第二表【`中宗`】　　　　　　　前　人  

臣某言臣奉勑河北道宣劳今发都下从白司马坂所遇见转运材木顾役人夫臣勘问检校官左蔵置监事冯道得状奉今月八日勑于坂所脩营臣窃以天后朝僧怀义营剏大像并造天堂安置令王义李昭徳等分道采斫大木虐用威势鞭捶官寮凿山填溪以夕继昼伤杀丁匠不可胜言费散钱数动以亿计其时百姓愁苦四海骚然皇天孔明实兹降鉴凡所营构并为灾火所焚懐义之徒相次伏法而死自此之后停十年近者狡竪张易之昌宗昌仪等将欲潜图大逆为国结怨下人兼售私木以规官利遂又与僧万寿等设计移此坂营建今暨逆竪夷灭皇运中兴陛下先发徳音频下明制除不急之务罢土木之功所以少监杨务亷逺徙屏黜颁示天下凡在中外不胜忭跃若此像阁重复脩营则与制书义殊乖越尚令二逆遗恶未除臣虽至愚固知不可且穷土木之作竭仓库之资将非崇树胜缘求诸福徳者也今则兴起营造采木作坂蠕动含生因缘致死每遇一日之内筭数尚不可知比及累嵗而成譬喻岂复可【`一作能`】及广杀而求福徳所获焉补所亡慈悲之理深未畅方今仲春作候当务农业臣今在路经过全未见人耕种访闻咸称乏絶茍求朝夕米粮此则百姓切急诚若倒悬矣陛下受天明命作民父母可不先觧倒悬之切而方罄财竭力脩营不急之务乎特乞即日停造大像等仍量抽其钱赈济穷乏如天恩允臣等所请天下苍生幸甚谨递表奏闻伏听勑旨谏多造寺观及王主邸第表【`见六百九十八卷疏门题谏中宗置  

公主府官疏`】　　　　　　　　辛替否  

谏造金仙玉真二观表【`睿宗`】　　裴　漼【`太极元年`】  

臣某言臣谨案礼记春夏月令曰无聚大众无起大役不可兴土功恐妨农事若号令乖度役使不时则人加疾疫之危国有水旱之变【`一作灾`】此五行之必应也今自春及【`一作至`】夏时雨期下人忧心莫知所出陛下虽降哀矜之旨京【`一作两`】都仍有寺观之役【`一作作`】时旱之应寔此之由且春令告期东作方始正是丁壮就功之日而土木方兴臣恐所妨尤多所益尤少耕夫蚕妾饥寒之源故春秋庄公三十一年冬不雨五行传以为嵗三筑防僖公二十一年夏日大旱五行传以为时作南门劳人兴役陛下每以万方为念睿旨殷忧【`一作勤`】安国济人防防虑逺伏愿陛下下明制发徳音顺天时副人望两京公私营造及诸和市木等并请且停则苍生幸甚若农业失时户口流散纵寺观营构岂救黎元饥寒之弊哉  

谏开拓圣善寺表　　　　　宋务先  

臣闻有国有家者以恤人为务节用为先故唐尧至化采椽不斵汉文深仁露防罢构西方之圣道贵融心使下人不宁匹夫窃叹岂菩萨无相布施如来慈悲本旨哉陛下孝思罔极崇建明固【`疑作因`】土木之功庄严斯毕僧房精舎宴坐有余禅寺道塲经行已足若开拓夺人便利贫者有挤壑之忧富者无安堵之所幸非急切何至于斯况阳和发生播植伊始兴役丁匠废业农功一夫不耕必有饥者三时之务安可夺焉臣闻失鬼神之心可因巫祝而谢失君长之心可因左右而谢失父母之心不可解也陛下以万方为念何欲伤一物之心臣虽至愚犹有所惑方今西戎尚梗北虏未覊战士老于边亭役车屯于塞下甿户流散府蔵空虚卒然候兴一面之虞水旱虐数州之地乗其不意何以御之伏惟陛下体唐尧父母之用心思菩萨如来之本意伤边卒艰勤之弊察下人劳怨之声董逋逃休役力实仓库急农桑杜邪枉之门正尚耻之路诸不急务一切总停应湏拓寺请俟农隙如此则国用充足黎元幸甚  

谏营建中都表　　　　　　韩　覃  

臣闻古者明王之制也史书过瞽诵诗公卿谏士传言庶人谤于道商旅议于市然后君得闻其过失而后改之见义而从之所以永有天下者也陛下不以臣不肖忝在学士敢不竭忠尽节有隐避乎诗曰靡不有初鲜克有终老氏曰慎终如始则无败事曩者韦氏称制万邦忧惶实頼陛下神武克复社稷其初也贱珍宝禁奢华罢土功敦朴素革众弊代天工垂拱无为削疑心【`阙`】虚静追踪尧舜比徳羲轩天下颙颙倾耳注目喜遇非常之主复在于今日矣康哉之歌复闻于黎庶矣柰何简易未几而又兴建中都乎蓄于闲廐数倍乎溺于声色无极乎躭于游畋不节乎营为缮造众多乎都邑课税烦剧乎不省亡国之风因循覆车之轨天下失望四海惊嗟朝野心知而惧罪钳口以斯綂御天下岂所谓可乆可大之业耶且自歴代之君皆欲建万代之业使子孙长有天下者也岂使子孙倾覆天下者哉子孙若觉所行必将败亡则必恐惧不敢为之矣以亡国之主自谓必不亡也然后至于败亡也存国之君恐惧必将亡也然后至于不亡也易曰知进退存亡得防而不失其正者其惟圣人乎又曰其亡其亡系于苞桑此言惧亡获坚固也管仲曰古之隳国家失社稷者非故且为之也有乐焉不知其防于恶也陆凯曰有道之君以乐乐人无道之君以乐乐身乐人者其乐弥长乐身者不久而亡惟陛下居安虑危在得图失防患于无形之始慎祸于纎防之初念管仲之至言弃少乐而存社稷览陆凯之笃论思乐人而弥长也礼记曰孟夏之月无有壊隳无起土功无发大众无伐大树昔鲁夏城中丘春秋书之垂为后戒今建国都乃长久之大业也犯天下之大禁袭春秋之所讳诗曰敬天之怒无敢戏豫孝经曰治国者不敢侮于鳏寡而况于士人乎今不恤庶人之扰而建都国不畏上天之怒而长戏豫弃安就危弃存就亡弃易就难弃约就奢而欲永有天下恐不可得也但恐顷年已来水旱不节天下虚竭兆庶困穷戸口逃散流离艰苦巩洛暴水所防尤多江淮赤地饥馁者众加以东北有不賔之冦西凉有防失之军干戈嵗増疆场骚动近又胡羯逆命征发不宁料事度宜岂应更建中都乎至若两都虽旧制矣然而分守官众多矣费耗用度尚以为损岂况更建中都乎夫河东者国之股肱郡也劲鋭强兵尽出于是其地隘狭今又置都十万之戸将安投乎夫惟所造城阙爰及苑囿毁拆闾阎令其别创损壊冡墓令其改卜殷富者破其产业贫窭者莫知所从外廹威诏内懐汤火怨嗟之声惊惶之扰盈于途路逮于鬼神老小孤惸茫然无计忧悲苦恼不可胜说此甚不可也且陋东都而幸西都自西都而造中都取乐一君之欲以遗万人之患务在都国之多不恤危亡之变恱在游幸之丽不顾兆庶之困非所以建深根固蔕不抜之长策矣昔汉帝感钟离意之言息事徳阳之殿魏主采续咸之谏止造邺都之宫臣职非其位言发微细然圣主不以人废言不以防摈人矣臣愚诚愿陛下发徳音垂明诏深恤黎庶罢事中都则福履无疆天下幸甚谨言  

## 文苑英华卷六百二十二

宋　李昉等　编上封事  

论时事表一首  

直谏表一首  

进封章表一首  

上封事表一首  

献事表一首  

论谏职表一首  

论时事表【`唐髙祖`】　　　　　李　纲  

臣纲言臣伏见武徳五年之后四海初定陛下自负太平日就骄侈伤于酒徳稍怠万机専与幸臣旦夕游宴所重唯声乐所爱唯鹰犬夷夏进送道路不絶又斥辱功臣多所轻侮或发其防时细过或加捶挞于殿庭徳泽渐亏下将疑惧而戚藩公主皆逾宪式嫔缓之家多违法度不加禁止颇有侵渔行路之间非无喧籍又皇太子令及秦齐二教共诏勑并行唯计日之先后州郡之职无所的从授官分赏在意所欲不复论功伐简才行矣加以每嵗秋冬田游无度王公妃主杂揉其间或时逢考选皆在原野至于歴时不返京邑畧无居人亿兆失望阴懐叹息朝之纲纪渐以弛紊而陛下不悟政教日頽在内不许论事当朝略无谏者愚臣窃懐栗畏诚有危亡之虑臣不敢不尽言伏待刑宪  

直谏表【`代宗`】　　　　　　　独孤及  

臣及言伏见陛下屡发徳音招延献纳使左右侍臣得直言极谏忠謇者无不听犯计者无不容又辛丑【`唐书作壬辰`】诏书诏裴冕崔涣等十有三人并集贤殿侍制以备询事考言之问此五帝之盛徳也而臣以目睹生则幸矣然顷者陛下虽容其直而不录其言进匦上封者大抵皆事不报书留不下但有容谏之名竟无听谏之实遂死谏者稍稍自省【`集作引`】钳口就列饱食偷安相招为禄仕此忠鲠之士所以窃叹而臣亦耻之也十室之邑必有忠信如孔丘者况以朝廷之大卿大夫之众而陛下选授之精与假令不能如文王之多士尧舜之比屋其中岂不有温故知新可使懋陈政要而亿则屡中者乎陛下惟虚存其议令条奏不旷及议政之际曽不采其一说尧之畴咨禹之昌言岂若是耶昔尧设谤木于五逹之衢孔子亦曰以能问于不能以多问于寡又曰丘也幸茍有过人必知之然则多闻阙疑不耻下问圣人之心也臣不胜大愿愿陛下诚以尧孔之心为心日降清问启其说其不可者罢之可者议之于朝与执事者共之使知之必言言之必行行之必公则君臣无私论朝廷无私事天下无私政陛下以此辨可否于献替而建太平之基可也况国体乎自师兴不息十年矣百姓之生产空于杼轴拥兵者第舘亘街陌奴婢厌酒肉而贫人羸饿就役刻剥及肤长安城中白昼稚剽京兆尹不敢诘加以官乱职废将惰卒暴百揆隳刺如纷麻沸粥百姓不敢诉于有司有司不敢闻于天听士庶茹毒饮痛穷而无告今其心颙颙独恃于麦麦不登则易子齩骨可跂而待眠于焚薪之上其危如此陛下不以此时轸薄氷朽索之念厉精更始思所以救之之术忍令宗庙有累卵之危万姓悼心而失图臣实惧焉去年十二月丁巳夜中星陨如雨昨者清明降霜三月苦热寒暑气候错综颠倒沴莫大焉岂下陵上替怨讟之气熖以取之耶不然天意之丁宁告戒以此警陛下陛下宜反躬罪已旁求贤良而师友之黜弃贪佞不肖而窃位者诏去天下所疾苦废无用之官罢不急之费禁止暴兵节用爱人罔使宦官乱国政佞言败厥度兢兢干干以徼福于上下必能使天神感而地祗应反妖灾以为嘉气彼太戊桑谷宋景荧惑焉足为陛下道哉臣昨陈奏请减江淮山南等诸道等兵马以赡国用陛下初不以臣言为愚妄许当施行然及今日未有霈然之诏臣窃迟之今天下惟朔方陇西有吐蕃仆固之虞邠泾凤翔等兵足以当之矣自此而往南洎海东至番禺西至巴蜀万里无防窃之盗已积嵗矣而兵不为之解倾天下之货竭天下之谷以给不用之兵而为无端之费臣不知其故假令居安虑危用【`唐书作以`】备不虞自可于阨害【`集作要`】之地少置屯御余悉休之以其粮储扉屦之资充疲人贡赋嵗可以减国赋之半陛下岂持【`集作迟`】疑于改作逡廵于旧贯使大议有所壅而兵卒【`集作率土`】之患日甚一日是益其弊而厚其疾也臣窃惑焉夫疗痈者必决之使溃今兵之为患犹痈也不以渐戢之其害滋大大而图之必力倍而功寡岂周易不俟终日之义欤伏惟图其始而要其终天下幸甚臣无任恳欵之至  

进封章表　　　　　　　　齐　暎  

臣某言臣闻恩之重者非命可酬诚之切者无言以代但无以非命又无以可伸臣某中谢臣又闻君亲之恩天地之理在臣所感异于常恩臣于广徳二年曽授徐州一尉既不赴任即同无官建中之初便荷圣泽自此累擢以至台司此臣所感异于常恩一也圣朝特重史官宰臣先获兼授况臣不逮忽窃殊私此臣所感异于常恩二也敢言守直实禀至愚是以凡所歴官必遭飞谤慈母有投杼之惑古人着窃鉄之疑臣独何人累蒙圣察此臣所感异于常恩三也但夙多羸疾今廹衰龄常恐殊恩未酬朝露溘尽负天愧地不知所云臣某中谢臣又闻西晋山涛之事君每有所知必有宻奏晋代谓之山公啓事实若令之牓也意在臣展尽忠之道君择可采而行使政自上施言无外见但以臣性本庸浅识又暗劣每有闻见莫辨是非若合陈不陈惧乖耳目之任不合奏妄奏则当尘凟之辜是积慙惶函歴星嵗竟未能举一贤以自代兴一利以上陈冐宠偷安其罪至重更以臣除官制云尔其竭诚啓沃以广视听故臣得以尽其管见尘浼天听谨别录状同进以闻无任兢惶战汗之至  

上封事表　　　　　　　　李　渤  

臣渤言臣伏见今月一日赦闻中外僚例应有策略可济时者悉许上陈无有所隠臣窃以陛下登极已来擢自岩野者惟一人而已臣感殊奬不合私身身既不私岂宜爱死若臣者得死于义则荣于生逺矣以元和九年十二月二十六日奏平贼三术并皆请不舍元济其上是感其次是守其下是战又言感不成不失为守守不成不失为战此求庙战为陛下万全之谋也其直言必战者是见无礼于君如鹰鹯之逐鸟雀奋不顾身真陛下义勇之臣也昔汉代先零羗反赵充国守屯田辛武贤请讨袭宣帝两行之虽各成本功岂如陛下雄迈独断竟斩灭凶虏则防臣前者上言为国之道也今扫清淮西是陛下之圣也社稷之福也臣独不胜恳欵愿朝廷増脩徳政以享外宁之功輙复自忘幽朴逺献刍言冀以尘露少禆海岳窃以陛下天纵生知又嗜学不倦故臣敢依托经史敷陈下情特乞圣慈容其迂繁曲赐终览则疎退小臣死骨不朽矣臣某中谢臣昔负薪偷暇读书至周礼见春官外史掌三皇五帝之书即楚灵王所谓三坟五典是也书叙又云三坟言大道也五典言常道也然则三五之君君之至者矣臣曽学易见三皇之道加之以书见五帝之徳加之以诗礼见三王之仁加之以春秋见五覇之义寻战国防极于隋史见沿代得失叅以百家綂以九流又遗其繁华摭其精实收视黜听顺其所自故游渉中理也髣髴三皇之化自防于天天法道者不疾而速不行而至范围天地曲成万物易称先天而天不违又云鼔万物不与圣人同忧是三皇在上至朴未散天下大同无思无为逍遥而已五帝之教自防于地则天者其徳广运乃圣乃神乃武乃文书曰天聪明自我民聪明天明畏自我民明威孔子曰唯天为大唯尧则之是也五帝在上惟精惟一允执厥中百姓不知其徳至矣三王之政自防于仁仁效地者不识不知无思不服本以六徳六行文以五礼六乐孔子曰以仁治人又曰克已复礼天下归仁焉是也三王在上上仁下义仁义相感天下太和故行苇天保之诗作成康袭政刑措四十年至于五覇力义綂盟功过糅駮伤壊王猷秦政贼隳周法刬去井田残蚀六国知及之仁不能守之故二世【`唐讳`】而亡汉髙帝寛仁大度与人同利任能使善听纳竟甸万国孔子曰其或继周者虽百世可知也彼萧曹辈生于秦长于秦习于秦惑于秦不尽刷秦恶特见制度与夫三代聮辉此其未至也然皆根于忠朴与清静其世【`唐讳一作上疑`】代长久者亦在此文帝躬约素徳罢构露防却千里马熙然与刑措无异贾谊尚以为皇号甚美论徳不称岂非兼以造程裁范未抵大中欤景武昭宣亦各有美皆以乐贤从谏风流无穷元成哀平过有轻重皆以黜贤嬖佞稔叠亡国光武皇帝跃白水乗旧徳贼莽百万且溃且溺又平赤眉铜马陇蜀诸冦非项氏等夷其佐命与三杰亦异校其武踪功次髙祖若乃稽古宅周勲臣寿儒学光教化浃洽躬践治平自牧以谦自勤以劳兢兢若不及过矣无次也明帝孝思敦九族旰食以逹幽枉无幸私无矜色章帝性仁厚行春令徤胎养法赋贫人以苑地和帝抑符瑞省贡献有明章余风皆洛都之令主自殇以下不足征也桓灵不道羣丑侵政诛灭贤俊流毒蒸人鬻官于朝列肆于内羣盗大起腥闻在上赤帝之祚其亡也忽焉蜀先主任托孔明有仁人风烈魏文帝席父业擅妄大言轻议舜禹摧末疎本其昏塞剧矣然灾眚罪已罢劾三公终制省薄亦足称也此外无他胜略继以荒邻豪敌臣奸雄延数代而亡实为幸矣晋武承三叶权力通一淮海焚怪服让泥金容刘毅直辞辉光霭然违钦言峤议使黼衣左袵数百年华风不振者罪杇【`疑`】矣南北分朝质文术背造邦者挺雄才骋竒算约之以勤俭必有忧吕之功焉残国者皆淫逸其心猜毒溺私移之以务禽奢奔必有失鮌之败焉嗣主善恶紊駮三者拟诸二汉凶或逾之美不及者也大槩吴风巧其失也浮虏俗愚其失也鄙滞名不胜质故陈灭于隋昔汉世【`唐讳`】祖帝陇蜀更诏以书贵服其心耻以虚为胜也何以造以【`疑`】岛夷索虏相济得不愧顔于让畔通乐乎自隋没唐祚十一帝颁春向二百年矣革土垂号亚姬敌刘但房杜病同萧曹祖述秦汉宪章周隋使周邵得擅美于前代者龟玉毁于椟中矣乃宗中兴崇敏璟直敏未逹直不深皆辅理名才不宜责以经国也李林甫元载媚君以佞谀迷君以嗜好引同诛异封其邪志致逆羯啓衅燎原不灭者非二子而谁异代同共污三纪遂使朝多忌讳俗尚茍容波惊云挠荡动未息易曰通其变使人不倦神而化之使民宜之穷则变变则通通则久自天祐之吉无不利窃闻至徳以来天下常思太平君臣之心非不恳切迄于今来未称者是人倦而不知变虽君侪尧禹臣越伊周诏如尚书典诰日下既不行之行之亦何由得通且久乎易曰化而裁之存乎变推而行之存乎通神而明之存乎其人黙而成之不言而信存乎徳行天祚圣唐以变通之数遗陛下顺而革之则悠久大歴必自此而更始矣臣观前代嗣帝功未有如陛下今日之盛也宜乗今戳淮冦之势以徳制恒兖则恩威兼畅矣恩威兼畅而又加之以舍小过举贤才则陛下虽欲让太平之勲美臣知必不得明矣伏望廓开圣徳以拨乱意自兼剧奏灭政志于炎昊间再造鸿业与天地惟新驰之于无穷昔舜禹以匹夫宅四海其烈如彼今圣代以五朝营太平其难如此臣又窃闻之陛下使工伎必能是不欲其两伤也如此推而进之则建皇极致雍熙如指诸掌乎臣疑宰相公卿蕴其略但启沃之次第未及使陛下翘思文武凝望殷汤主忧臣辱孰不愤叹今陛下蹈道据徳安仁存义则三皇五帝三王五覇之美兼矣与人同利从谏如流尚约素斥珍竒则汉髙孝文之美兼矣尊儒学兢兢若不及幽枉必逹无幸私无矜色则光武孝明之美兼矣任托不惑容受直言则蜀先主晋武之美兼矣约以髙祖太宗之善训贯以陛下之明圣总萃前美混论消息融而为至徳发而为化以王道为尺以大中为刀度时之宜裁酌古今引知荡寃驱末还本正六官叙九畴举王制于月令调兵食崇孝弟敦九族辟諌路显儒学退文华黜选举复俊造定四人省道释明刑以行令理兵以御戎然后经之以礼乐纬之以道徳推诚信以化之播风雅以畅之坐明堂登灵防休息乎祥气之间陛下袭羲轩于上公卿侪稷契于中黎元懽鼓腹于下挹甘露潄醴泉禽畜四灵不为难矣臣愚寡闻不识逺大伏望下宰相公卿大夫议之如瞽言可采伏乞搜岩封野博引海内巨儒耆徳识明断之士大开学舘与朝贤叅讲令其稽古应时据经更俗仍使切磋周洽复出精义重作制度使合乎宣父继周之旨夫正气振彼承家防冦戎狄裔夷若槁业迎霜轻氷渉暑瞥然已去闲然已亡固不足尘于圣虑矣今臣谨竭管见献五事如后是非疏宻悬在天鉴蕞尔昏塞何能自分若乃沿革次第时政所切伏计宰辅必已详奏亦不敢更言臣今幸生圣代又曽谬处谏垣逢中兴将启之期知太平必成之术实惧不言为罪也狂瞽防臣不胜感恩中愤之过谨勒祗承人某奉表披露丹恳以闻臣渤诚惶诚恐  

献事表【`宪宗`】　　　　　　　元　稹【`元和元年`】  

臣稹言臣闻理乱之始各有萌象二者无门在君上啓之而已所谓萌象岂有他哉容直言广视听躬亲【`集作勤`】庶务委信大臣使左右近习者不敢【`唐书作得`】蔽疎逺之臣庶此理之象也此而不理万无一焉大臣不亲直言不进抵忌讳者杀犯左右者刑与一二近习者决事于深宫之中羣臣莫得叅预筹画此乱之萌也此而不乱亦万无一焉是以古者人君即位之始萌象未见之时必有狂直敢言之士抵忌讳献危言在上者茍或宥而容之激而进之则天下之君子望风而恱曰彼狂而犹容于上上之人其欲来天下之士乎吾之道可以行矣其小人择【`唐书作竦`】利而言曰彼之直可以得幸于上吾将以直言【`集作直言以`】徼利可也由是天下之贤与不肖各以所忠贡言于上下之志霈然而通得失之情幽逺必逹合天下之智理万物之心人人乐得其所戴其上如赤子之亲慈母也虽欲诱之为乱其可得乎臣故曰容直言广视听而不理者万无一焉及夫进计者入而不出直言者戮而不容则天下之君子自谋于心曰与其言且不用而身为戮吾宁危行言逊以保其终乎其小人择利而喜曰君之所恶者拂心逆耳之言也吾将茍顺是非以幸【`集作事`】之可也由是进见之者隔【`集作革`】而不纳言事者寝而不闻若此则十歩之事不得见也朝廷之事【`集作情`】不得闻也而况于天下之大四方之逺乎故曰聋瞽之君非无耳目也盖在【`集作任`】左右前后者屏蔽之不使视听耳此而不乱其可得乎【`集作哉`】昔太宗文皇帝初即位时天下之人莫有谏者唯孙伏伽尝以小事持諌于上文皇帝大恱厚赐田宅以勉之自是言者唯惧乎言不直諌不极不能激文皇之盛意曽不以触龙鳞犯忌讳为不可矣于是房杜王魏之徒议可否于前天下四方之人言得失于外不三四【`集作四三`】年而天下大理岂文皇独运聪明于上哉盖亦羣下各尽其忠言以宣发畅于天下也且夫乐安全而恶戮辱古今之情一也岂独贞观之人轻犯忌讳而不恶戮辱哉盖文皇激而进之之切【`集作功`】也喜顺从而怒謇犯亦古今之情一也岂独文皇甘逆耳而怒从心哉盖以顺从之利轻而危亡之祸大无穷之业重而奉已之事防思为子孙垂不朽建永安之计也为后嗣者岂【`集作其`】可顺一朝之意而轻用【`二字唐书作篾`】文皇之天下乎累圣传序于今垂二百年矣莫不率由斯道致俗和平况陛下以上圣之资绍复前綂即位之日天下惟新罪叔文之徒而凶邪之党散县恵琳之首而悖乱之气清【`集作消`】发承光之诈而假威之孽除反焦陂之田而蒸庶之情感其余涤瑕缓死薄赋恤人赐帛耆年旌闾孝弟脩废学建义仓莫不曲被殊私覃于【`集作于`】有截斯皆陛下上法尧舜近法太宗致理之萌形见者数十岂臣庸劣一二而能明然而臣窃复孜孜蚩蚩【`集作咄咄`】有所未决者独以陛下即位以来既周嵗矣百辟卿士至于天下四方之人曽未有献一计进一言受陛下伏伽之赏者左右前后拾遗补阙亦未有奏一封执一諌受陛下激而进之之劝者设諌鼓置匦函曽未闻雪一寃决一事明陛下无幽不烛【`集作察`】之意者若臣等备位諌列名为供奉官旷日弥年不得召见每就位屏气鞠躬不敢仰视又安暇议得失献可否哉供奉官尚尔又况于疏逺之臣庶虽有特逹不羣之智思欲自効其路何阶遂使凡今之人以諌鼓匦函为虚器谓拾遗补阙为冗员臣窃思之以陛下之睿博深励精求理岂或入而不言出而不用哉盖羣下因循不能有所发明之罪也且臣思之今之备召见承顾问者独一二执政而已每一对不及俄顷之间议天下之事臣窃料之恭承圣问仰谢宠光之不暇又安得【`集作暇`】陈理乱议教化哉其余有司或时一召者【`集作见`】言簿书之出入计钱谷之登降不暇又安足致齿牙间臣窃惟陛下以受【`集作景`】命维新之初何如贞观致理之后以房杜王魏匡辅之智而犹上封进计者荐至献可替否者日闻今陛下当致理之初在四方多虞之日然而言事进计者终嵗无一人岂非羣臣【`集作下`】因循窃位之罪乎若臣某者禀性驽钝昧然无识然以当陛下临御之始首陛下防贤之科擢授諌司恩万恒品若复黙黙与在位者处则臣莫大之罪亦万于恒品矣輙将【`集作贡`】冒昧殊死伴奏十事于后一曰教太子以崇【`唐书作正`】邦本二曰任【`唐书作封`】诸王以固磐石三曰出宫人以消水旱之灾【`集无此二字`】四曰嫁诸【`唐书作宗`】女以遂人伦五曰无时召宰相以讲庶政六曰序次对百辟以广聪明七曰复正衙奏事以示躬亲八曰许方幅紏弹以慑奸佞九曰禁非时贡献以絶诛求十曰省出入畋游以防衔蹶凡此十者设使言之而是是而见纳【`集作用`】非臣之福也天下之福也苟或言之而非非而见罪乃臣之分也亦臣之愿也无任恳悃奋激効节爱时之至谨诣东上閤门奏表并事件以闻臣稹诚惶诚恐顿首顿首罪死罪死谨言  

论谏职表【`宪宗`】  

臣某言臣闻先王之制禄也居其位不行其职者诛是以上无虚受下不隠情臣窃观今时【`集作之`】备位素餐不行其职者莫过于臣辈臣闻太宗文皇帝时以王珪魏征为諌官文皇虽宴游寝食之间王魏实在其所用至于文皇发一言则王魏详之而后出举一事则王魏虑之而后行以文皇之明合王魏之智是以举无遗事言有典常文皇犹以为视听未广也因许【`集作命`】三品以上入议军国必遣諌官一人【`一作员`】随入以叅验之当是之时耳目股肱之任者有君臣之义焉有父母之恩焉有朋友之欢焉是否无不替可无不行不四三年而天下大理蛮夷君长带刀入侍者不可胜计岂干戈征伐之所致盖壅蔽之患销而幽逺之情逹也若此然后可以称天子之争臣矣近之司諌争者则不然大不得备召见次不得叅时政排行就列累累【`集作累累`】而已且臣闻之谏臣【`集作官`】之职曰左右前后拾遗补阙大则廷议小则上封近年以来正衙不奏事庶臣【`集作官`】罢廷对若此则不见遗阙补拾何阶不得敷陈廷议安设其所谓举谏职者唯独诰令有不便除授有不当则奏一封执一见而已以此【`集作臣`】思之君臣之际论列是非讽谕未形筹画于至宻尚不能廻至尊之盛意备谗慝之巧言而况于既行之诰令已命之除授然后执【`集作奏`】一封奏【`集作执`】一见而私欲收丝纶之诏廻日月之光信无裨于万一矣至使凡今之人以上封进计为妄动拾遗补阙为冗员此称供奉官与王珪魏征为等列臣虽至愚能不自愧且陛下若以为臣等无所裨补不足叅侍从固不当假以名器无立【`集作立之`】于朝苟以为务广聪明稍问【`集作関`】理道又不宜【`集作当`】屏弃疎贱之使至于此伏愿陛下许臣于延英候对召臣一见赐以温顔使臣得尽愚恳之诚备陈谏官之职苟或言有所【`集作可`】采得禆陛下万分之一是臣千载之一时也如或言不诣理尘黩圣聪则臣自寘刑书以谢谬官之罪亦臣之所【`集作以字`】甘心也无任恳欵发愤守【`集作効`】职忘躯之至谨诣上东閤门奉表以闻  

## 文苑英华卷六百二十三

宋　李昉等　编杂谏论一【`杂諌论表凡三卷英华所编失年代次序今正之`】  

谏山陵制度过厚表一首  

论封建表一首  

论左右丞湏得其人表一首  

谏诰难公卿表一首  

论太子初立请尊贤学表一首  

论摄养表一首  

谏五品已上妻犯奸不没官表二首  

请宫中眼花浪见不得輙奏表一首  

谏东宫物少于魏府长表一首  

谏欲观起居纪录表一首  

谏山陵制度过厚表【`太宗`】　　虞世南【`贞观九年`】  

臣闻古之圣帝明王所以薄葬者非不欲崇髙光显珍宝具物以厚其亲然审而言之髙坟厚陇珍物毕备此适所以为亲之累非曰孝也是以深思逺虑安于菲薄以为长久万代之计割其常情以定之耳昔汉成帝造延昌二陵制度甚厚功费甚多諌大夫刘向上书其言深切皆合事理其略曰孝文居覇陵凄怆悲懐谓羣臣曰嗟乎以北山石为椁用纻絮斮陈漆其间岂可动哉张释之进曰使其中有可欲虽锢南山犹有隙使其中无可欲虽无石椁又何戚焉夫死者无终极而国家有废兴释之所言为无穷计也孝文寤焉遂以薄葬又汉氏之法人君之在位三分天下贡赋以一分入山陵武帝歴年长久比葬陵中不复容物霍光暗于大体奢侈过度其后至更始之败赤眉贼入长安破茂陵取物犹不能尽无故聚敛百姓为盗之用甚无谓也魏文帝于首阳东为寿陵作终制其略曰昔尧葬寿陵因山为体无树无封无立寝殿园邑为棺椁足以蔵骨为衣衾足以朽肉吾营此不食之地欲使易代之后不知其处无蔵金玉【`一作银`】铜铁一以瓦器自古及今未有不亡之国是无不掘之墓防乱以来汉氏诸陵无不发掘乃至玉柙金缕骸骨并尽岂不重痛哉若违诏妄有变改吾为戮尸于地下死而重死不忠不孝使魂而有知将不福汝以为永制蔵之宗庙魏文此制可谓逹于事矣向使陛下徳止如秦汉之君臣则缄口而已不敢有言伏见圣徳髙逺尧舜犹所不逮而俯与秦汉之君同为奢泰舍尧舜殷周之节俭此臣所以戚戚【`一作尤戚`】也今为丘陇如此其内虽不蔵珍宝亦非【`一作无`】益也万代之后人但见高坟大塜【`一作墓`】岂谓无金玉也【`一作即`】臣之愚计以为汉之【`一作文`】防陵既因山势虽不起坟自然高显今之所卜地势即平不可不起宜依白虎通所陈周制为三仞之坟其方中制度庶【`一作事`】事减少事竟之日刻石于陵侧明丘封大小髙下之式明器所湏皆以瓦木合于礼文一不得用金银铜铁使后【`一作万`】代子孙并皆遵奉一通蔵之宗庙岂不美乎且臣下除服用三十六日已依防陵今为坟陇又以长陵为法恐非所宜伏愿深览古今为长久之虑臣之心赤唯愿万嵗之后神通常安陛下之孝名于无穷耳  

论封建表【`太宗`】　　　　　　顔师古  

臣师古言臣伏闻前年亲发圣虑将降明勑博问卿士议欲封建斯诚天机独悟妙防深逺既合事宜实惟治要然而议者不一各执异端或欲追法殷周逺尊上古天下之地尽为封国庶姓羣官皆锡茅社或云承弊之后人稀土旷封建之事并未可行不臻至理两失其中何者今古异俗文质不同不可空采虚名以乖实効若即废罢州县分为列国无功而受封爵庶姓而専臣吏非直于理不合亦自制度难成至于盘石之基实资藩屏皇枝帝子维城是寄伏以汉祖拨乱惩艾前失大启九国杂行覇道规模逺歴祚延长近代浇浮不树宗子虽有王侯之号了【`一作而`】无藩辅之实故易为倾动颠而不扶前哲往贤论之已备臣愚以为当今之要莫如量于逺近分置王国均其戸邑强弱相济画野分疆不得过大间以州县杂错而居互相维持永无倾夺使各守其境而不能为非协力同心则足扶京室陛下然后命分诸子各就封之为置官僚皆一省选用法令之外不得擅作威刑朝贡礼仪具为条式一定此制万世永久则狂狡絶暴慢之心本朝无怵惕之虑臣輙献愚管伏听采择尘黩非宜退増战惧惶恐谨言  

论左右丞湏得其人表　　　刘　洎【`贞观十一年时为治书侍御史`】  

臣某言臣闻尚书万机实为政本伏寻此选授受诚难是以八座比于文昌二丞方于管辖爰至郎曹【`旧唐书本传作曹郎`】上应列宿苟非称职窃位兴讥伏见比来尚书省诏勑稽停文案壅滞臣诚虽庸劣请述其源贞观之初未有令仆于时省务繁杂倍多于今而左丞戴冑右丞魏征并晓逹吏方质性平直事应弹举无所廻避陛下又假以恩慈自然肃物百为【`唐书作司`】匪懈抑此之由及杜正伦续任右丞颇亦厉下比者纲维不举并为勲亲在位品【`贞观政要作器`】非其任功势相倾凡在官寮未循公道虽欲自强先惧嚣谤所以郎中抑【`政要作与`】夺唯事谘禀尚书依违不能【`唐书作得`】断决或惮闻奏故事稽延案虽理穷仍更盘下去无程限来不责迟一经出手便渉年嵗【`唐书作载`】或希旨失情或避嫌抑理勾司以案成为事了不究是非尚书用便僻为奉公莫论当否递相姑息唯务弥缝且选贤授能非才莫举天工人代焉可妄加至于懿戚元勲但宜优其礼秩或年高耄及或积病智昏既无益于时宜当致之以闲逸久妨贤路殊为不可将救兹宿弊且宜精简四员【`致要作尚书`】左右丞左右司郎中如并得人自然纲维恪【`唐书作畧政要作备`】举亦当矫正趋竞岂唯息其稽滞而已【`二字唐书作哉`】  

此篇六百九十六卷疏门重出今已削去  

谏诰难公卿表【`太宗`】　　　　前　人  

臣某言臣闻帝王之与凡庶圣哲之与庸愚上下相悬拟伦斯絶是知【`文粹作若乃`】课【`旧唐书作以`】至愚而对至圣以极卑而对极尊徒思自强不可得也陛下降恩旨假慈顔凝旒【`后篇作神`】以听其言虚襟以纳其说犹恐羣下未敢对况动神机【`文粹作聪`】纵天辩饰辞以防【`唐书作拆`】其理援古以排其议欲令凡庶【`政要并后篇作蔽`】何阶应答臣闻皇天以无言为贵圣人以不言为徳老君称大辩若讷庄生称【`防要后篇作云`】至道无文此皆不欲烦也是以齐侯读书轮扁窃笑汉皇慕古长陈讥【`文粹作词`】此亦不欲劳也且多记则损心多语【`文粹作言`】则损气心气内损形神外劳初虽不觉后必为累湏为社稷自爱岂为性好自伤乎窃以今日升平皆陛下力行所至欲其【`文粹作令`】长久匪由辩博但当忘彼爱憎慎兹取舍每事敦朴无非至公若贞观之初则可矣至若秦政强辩失人心于自矜魏文宏才亏众望于虚说此才辩之累较然可知矣伏愿略兹雄辩浩然养气简彼缃图【`后篇作宏机`】淡焉怡目【`唐书作自怡后篇作恬想`】固万寿于南山齐百姓于东戸则天下幸甚皇恩斯毕矣【`文粹后篇作皇恩斯毕天下幸甚`】  

此篇六百七十五卷书门重出今已削去  

论太子初立请尊贤学表【`后篇作请太子尊贤重道书`】  

前　人  

臣某言臣闻郊迎四方孟侯所以成徳齿学三让元良由是作贞斯皆屈主祀【`后篇作礼`】之尊申下交之【`后篇有明字`】义故得刍言咸荐睿问傍通不出轩庭坐知天壤率由兹道永为鸿基【`后篇作业`】者焉至若生乎深宫之中长乎妇人之手未尝识忧惧无由晓风俗虽复神机不测天纵生知而开物成务终由外奬夫宗彼干籥听兹謡颂何以辨章庶绩甄覈彛伦歴考贤圣咸资琢玉是故周储上哲师望奭而加裕汉嗣【`政要作两`】深仁引园绮而昭徳原夫太子宗祧是系善恶之际兴亡斯在不勤乎始【`合要作苟不勤始`】将悔于终是以晁错上书令先通政术贾谊献防务前知礼教窃惟皇太子玉裕挺生金声夙振明允笃诚之美孝友仁义之方皆挺自天姿非劳审谕是以华夷仰徳翔沛希风矣然则门视【`后篇作问`】膳已表于三朝艺宫论道宜于四术虽则春秋鼎盛饬躬有渐实恐嵗月易往惰业兴讥【`后篇作志业难成`】取适宴安言【`唐书后篇作方`】从此始臣以愚短幸叅侍从恩广离明轻愿闻彻不敢曲陈故事请以圣徳言之伏惟陛下诞叡膺图登庸歴试多才多艺道着于匡时允武允文功成于□祀万方即序九围清晏尚且虽休勿休日慎一日求异闻于振古劳睿思于当年乙夜观书事髙汉帝马上披卷勤过魏后陛下自励如此而令太子优游弃日不习图书臣所未谕一也加以暂屏机务即寓雕虫纡【`唐书作综`】实思于天文则长河韬映摛玉字于仙札则霁【`唐书作流`】霞成彩固以锱铢万代冠冕【`政要作首冠`】百王屈宋不足以升堂钟张何阶于入室陛下自好【`防要作好古`】如此而令太子悠然静处不寻篇翰臣所未谕二也陛下备该【`后篇作通`】众艺【`唐书作歴该众妙`】独秀寰中犹晦天聪【`唐书作听`】俯询凡职听【`后篇作视`】朝之隙引见羣儒【`防要并后篇作官`】降以温顔访以今古故得朝廷是非里闾好恶凡有巨细必闗听览陛下自行【`唐书作好后篇作为`】如此而令太子久入趋侍不接正人臣所未谕三也陛下若谓无益则何事劳神若谓有成则宜申贻厥后蔑而不急未见其可伏愿俯惟【`政要作推`】睿范训及储君授以良书娱之嘉客朝【`唐书作晨`】披经史观成败于前踪晚接賔游访得失于当代间以书札继以篇章则日闻其所未闻日见其所未见副徳逾【`后篇作愈`】光羣生之福也窃以良娣之选遍于中国仰惟圣防本求内助防防慎逺之虑固非羣臣所测暨乎防简人物则与聘纳相违监抚二周未延一士愚谓内既如彼外亦宜然者恐招物议将谓陛下重内而轻外也古之太子问安而退所以广敬于君父异宫而处所以分别于嫌疑令太子一侍天闱动移旬朔师傅以下无由接见假令供奉有隙蹔还东宫朝谒【`政要作拜`】既疏且【`政要作但`】事欣仰规諌之道故所未暇陛下不可以亲教宫寀无因【`唐书作由`】以进言虽有具寮竟将何补伏愿俯循前躅稍抑下流逺大之规展师友之义则离【`唐书作储`】徽克茂帝图斯广凡在黎元孰不庆頼太子温良恭俭聪明睿哲含灵所悉臣岂不知而浅识勤勤思効愚衷者愿沧溟益润日月増华也云云  

此篇六百七十七卷重出今已削去  

论摄养表【`太宗`】　　　　　　岑文本  

臣某言臣闻生者天地之大徳人者有生之最灵是以物无大小咸爱其命人无贵贱咸惜其生故圣人全身之道而能免于忧患贤者着养生之术而能终其寿考嵇康有云导养得理以尽性命上获千余嵗下可数百年而皆不精故罕能得之又云夫为稼于汤代偏有一溉之功虽同焦烂必溉者后枯然则一溉之益不可诬矣诚哉斯言实为笃论但养生之术固非一途详求至理语其大略莫若顺阴阳之序节寒温之中何则人资阴阳以育俟寒温以成虽禀于五常而连类于万物在春夏也万物因而生长人亦宜防受温暖以丰其肌肤在秋冬也万物因而收成人亦宜防受寒凉以坚其筋骨是以贫贱之人皆顺其性而疾病者少富贵之人多违其真而疾病者多是知春生夏长秋收冬蔵此天道之大经也不顺则无以为天下纪纲故日月四时之顺不可失也仲长统曰百年者人之常寿之上者也顺四时节饮食适衣服逺声色避灾患者跻上寿之常道至于吐故纳新熊经鸱顾此乃山林之术非庙堂所行养生之要唯斯而已窃惟帝王之位尊贵斯极夏则复殿清暑长庑生寒金罍浮蚁无赫曦之色玉馔含氷有凄凉之气冬则温室墐戸曲房掩轩前盈兽炭轻扇可以在握躬御狐白防汗可以沾襟斯皆阴阳交易寒温过度虽适一时之性实乖四序之宜故荀卿曰喜怒哀乐好恶必得其中所以养神也寒温盈虚消息必得其中所以养气也兴动静屈伸必得其中所以养体也是知摄生之道必在得宜况陛下忧勤之心劳于内岂可使冬夏之节候亏于外哉伏愿降日月之明览圣贤之旨顺阴阳之序节寒温之中则南山之寿更増于亿年北极之尊永固于万国云云  

谏五品以上妻犯奸不没官表【`太宗`】  

褚遂良  

臣遂良言臣闻大圣文明必垂宪法使听之者知善闻之者自新谓之中刑而终久无弊糠粃古昔而树之风声冠盖百王光兹至道伏惟陛下心记五车坐谈千卷断决机务必先至理臣昨日伏见勑门下五品已上官人妻及女等有犯罪者并没为官婢夫犯恶逆始用此刑不然歴代杂刑曽无此凖圣主可以理干臣乞以一理敢烦天听夫禁秽防奸既张罗网生民干犯必有其事今忽有三公六尚书等官当重寄或有子数人半居文武而此三公六尚书之妇忽犯奸淫披猖衢路没为官婢其夫既耻其子亦愧更何顔以在列亦无面以当官合门耻辱一时俱弃至于九卿之室十二衞将军之妻没为官婢夫岂不愧虽有文武之榦珪璋之质朝廷之所嗤笑侪流之所指防自贻伊戚理湏屏迹臣恐失诸人伦其从此起是以古者存其大体而略其细防掩其家室而用其才能若没其女亦为狼狈厥父与兄胡顔自处乞陛下审教化之本详刑罚之要臣甘从鼎镬更请一言忽若郡王近亲县主宻属有如此者若为处置若没为官婢则非复国章若不为则同罪异罚臣详案前载叅验当今轻敢思量实为不可臣荷陛下殊恩擢居近侍披迹庸流位班四品官髙禄厚于臣愿足俛仰而无过从容而恱圣顔所以敢犯雷电献心帷扆者夙奉深恩愿罄防节昔臣有慕汲黯而愿其后为尧舜守兹愚诚欲崇主徳虽则畏惧必冀陈闻伏愿天明一垂矜察陛下必以为此事难容理湏惩肃可更付近臣详议増加其罪臣未敢出勑手执踟蹰敢冐宸严伏待罪宪  

第二表　　　　　　　　　前　人  

臣遂良言昔人输冩至诚必通幽显是以落日廻光飞泉上出臣丹心不着空祈听览擢臣之髪不足雠臣今月五日诣防化门进封表论五品以上官人妻及女等有犯罪者没为官婢既未逹旨下情惶惧臣又再三思量实为不可唯有身犯叛逆天下不容妻女等始合配没自兹以往曽无比例若犯奸罪身即没官不敬舅姑则依常律自非中刑不可为教至于一妇没官其夫及子同宗合门有大羞辱见在朝者皆不可用郡王近亲县主宻戚或有如此事并具前表夫帝王作典谓之利用恐其罪而化之不因其罪而利之不惊人心不兴物议教民以善不为异罚则三皇以来二百余帝禁止奸秽皆无此法至于明圣独用此刑既慙古昔终尘徳义然则刑为政教之用政为宗稷之本若再三如此天下依行臣恐政道因兹渐就流壊是以不避严诛更敢一请若即班行四方谈议臣缄口不言罪合万死执以陈闻伏候刑宪谨言  

请宫中眼花浪见不得輙奏表  

前　人  

臣遂良言昔者圣人之于鬼神也闻之而不独信知之而不専恃是以颛顼依于鬼神制之以正不惧惊异増脩仁徳孔子不语怪力乱神伏惟陛下气盖区中威移海外拥百万之阵顿九夷之颡自书史所载未之前闻夫人欢乐则意气髙悲哀则胆力少自不可信兹讹惑转移常操而宫中嫔列谓之妇人恇弱周章眼花浪见更相恐惧动一惊百虽有孟贲壮志孔翟精诚终不免听之心疑闻之意动变异之来具诸前志自湏制之以贞正厉之以安静谓之为吉则变谓之为祥则嘉如臣愚见宜勑宫中眼花不浪见不得报告傍人更相恐动亦不得専輙奏闻如此而不安然臣受死罪谨录前载所见皆为吉庆具别状以闻  

谏东宫物少于魏府长表【`通鉴在贞观十六年政要作十三年非`】  

前　人  

臣遂良言昔圣人制礼尊嫡卑庶谓之储君道亚睿极其为崇重用物不计泉货财帛与王者共之庶子体卑不得为例所以塞嫌疑之渐除祸乱之源而先王必本人情然后制法知有国家必有嫡庶然庶子虽爱不得超越嫡子正体特湏尊崇如当亲者疎当尊者卑【`一句一作不能明立定分`】则佞巧之奸乗机而动私恩容分【`旧唐书作宫公`】或至乱国伏惟陛下功超邃古道冠百王发号施令为世作法一日万机未尽其美【`唐书作武未尽美`】臣职在諌诤无容静嘿伏见东宫料物嵗得四万叚付市货卖凡直一万一千贯魏府别州封及廪物一年凡直一万六千贯此便储后俸料飜少于诸藩【`唐书作魏王`】朝野闻见以为非是【`唐书作不以为是`】陛下往年行幸自洛阳还太子于阙首献食家令无物可用遂内出绫防货充鼎实预是宫臣谁不闻见陛下必以为魏府支用见不足人多费广此理可通然则至于储君更宜増益臣谨按文帝披舆地图等储君戸口诸子租嵗不过二千万明徳马后为言亦不偏得此方防其嗜欲节其骄恣伏愿陛下颇择汉世荡无偏储君之用防附古者然晋王陛下亲自抚养至于成立上圣深慈偏所钟爱传曰臣闻爱子教之以义方忠孝恭俭义方之谓国家于东宫略同魏府即日所覩未有殊别语其将来不可不虑若多其室宇唯欲崇髙赐以金贝使其盈积家人多于余国良马超于列藩王成童之年已得如此长世以后嗜欲方生嵗増则欣喜防减则失意财多则溢罕有克全宠禄过骄安能自制昔汉窦太后及景帝遂骄恣梁孝王封四十余城苑方三百里大治宫室复道弥望财巨万计入警出跸小不得意发病而死宣帝亦骄恣淮阳宪王几至放败辅以退让之臣仅乃获免伏愿陛下【`四字唐书作且魏`】王既新出閤恒存礼制【`政要作训唐书作则`】言提其耳且示节俭自可在后月加嵗増爱子岂虑不足微臣庸暗不知大体所有管见愿悉言之特愿天明曲垂省览即日诸王僚佐皆选上才或榦职有余识见犹阙莫不诱王财贿偏曲闻奏他王皆不得我王独得之以此自矜以兹为美即日僚佐率多如此愚臣所见特谓不然传曰上之化下如风之靡草也则众人万语不及陛下一言能成就保全唯在陛下留意子弟置严师傅诸王之国帝弟归藩何尝不徳音恳切示其成败此皆皇唐美制以为称首诸王尊奉则无失然则刍荛之说更有可观愚臣千虑或一可采伏愿陛下广加教谕他王皆求请有一王独足陛下则崇赏之他王皆戏有一王独爱学陛下则崇赏之他王好猎有一王独不游陛下则崇赏之他王皆营作有一王独静处陛下则崇赏之上好之则下为之上赏之则下趋之雕琢诸王皆成退素如斯防败臣所不闻薰风所扇日驰千里既教【`唐书作敦`】之以谦俭又劝之以文学惟忠惟孝因而奬之道徳齐礼乃为良器此所谓圣人之教不肃而成者也臣以不才叨居諌职甘从鼎镬轻敢以闻烦讟之伏増战惧  

諌欲观起居纪录表【`太宗`】　　朱子奢【`贞观中`】  

臣子奢言今月十六日陛下出圣防发徳音以起居纪录书帝王臧否前代但蔵之官人主不见今欲亲自观览用知得失愚以为圣徳在躬举无过事史官所述义归尽善陛下独览起居于事无失若以此法传示子孙窃有未喻大唐虽七百之祚天命无改至于曽已后或非上智但中主庸君饰非防短见时史直辞极陈善恶未必省躬罪已唯当致怨史官但君上尊严臣下卑贱有一于此何地逃刑既不能朱云廷折董狐无隠排霜触电无顾死亡唯应希风顺旨全身逺害悠悠千载何以闻乎所以前代不观盖为此也其或有未允谨以奏闻伏待刑宪  

## 文苑英华卷六百二十四

宋　李昉等　编杂諌论二  

諌农时出使表一首  

为河内王论功表一首  

论天官秋官及理匦使愆失表一首  

论灾异表一首  

论则天不宜合葬干陵表一首  

论李多祚充夹侍表一首  

论中宗皇帝请内朝西宫表一首  

论别宅妇女入宫表二首  

论太庙屋壊请脩徳表一首  

为从叔鸿胪少卿论旱请掩骼埋胔表一首諌拜陵早表一首  

河南府奏论驿马表一首  

諌农时出使表【`髙宗`】　　　　刘思立  

臣思立言臣伏见河南河北旱俭勑遣御史中丞崔谧给事中刘景先分往【`一作道`】存问兼量事赈贷窃以水旱流行古今代有不尃示责【`一作`】亦以戒盈伏惟天皇徳越尧汤恩隆父母才逢殊候即轸冲襟但谓圣人隔于九重不知皇心遍于四海所以分道出使量使优矜曲成赒给特加存问诚非愚闇所合名言然刍荛之情尚有未逹敢献狂直乞垂省览何者麦序方秋蚕功未及【`一作毕`】三时之务万姓所先敕使廵抚人皆悚忙忘其家业冀此天恩踊跃来【`一作参`】迎必难抑止集众【`众英华作其积聚非`】既广妨废亦多加以途程往还兼之晨夕停止【`一作滞`】设遣物【`疑`】去决不尽还况宣问湏见众人赈给湏作文簿少处犹经两月多处必更淹延都计所歴州县烦扰不可胜纪又一使之下凡有一十六人并防所湏防乗一马无驿之处湏动公私简弱取强非五十匹不可禁马之所求覔甚难使人欲求必湏预追简择雨后农要【`唐书作务`】特切常情蹔废湏臾即亏嵗计每为一马遂劳数家从此相乗恐更滋甚又刺史县令委任不轻准勑即成合称明防用仓给户不足为难且令赈贷庶免饥乏若湏出使褒贬请待秋后闲时臣备位宪司不敢不奏云云  

一作皆旧唐书刘宪传  

为河南王武懿宗论功表【`武后`】  

臣懿宗言伏奉某月日制书录臣等在军防功将加勲封嘉命聿至宠灵载优伏对慙殒魂守颠越臣某中谢臣闻古者名将先士卒而后身故其功劝末世庸将穷人力以宠已故其政乖然则箪醪投河三军告醉刓印在手万夫以失与众共功専以独利成败之纪兴亡继焉赏者国之大柄不可忽焉日者林胡搆孽敢乱邉陲陛下徴义兵诛不道天下士众焱集星驰皆忘身忧国纾祸却难至于躬矢石血草莽冐难险歴寒温气腾青云精贯白日诚亦勤矣虽则圣灵威逺逆虏自灭然士卒戮力亦尽其劳今大功未酬众议犹在而臣等驽怯猥加先封臣不能折冲虏庭还师袵席今坐加第一【`一作茅土`】之赐以先将士之勤使鹖冠虎【`唐讳`】臣将何以劝今战夫留滞于外府军吏咨嗟于下寮臣等胡顔敢冐天造夫赏一劝百犹恐未孚利一沮万其弊谁救爵命不可以招谤国章不可以假人伏愿俯廻天光照詧军礼请以臣前件勲封廻授征战之人及立功将士等上以明国之大赏下以知臣等谬功使人恱忘劳士感知死然后兵可训励士可诛屠此诚国之元经不可苟而利者臣等不胜区区悚廹之至  

论天官秋官及理匦愆失表【`武后`】  

徐有功  

臣有功言自陛下即位已来海内官【`旧唐书本传作职`】员一定而天下选人渐多掌选之曹用舎不平补拟乖次应留即放应放飜留嘱请公行顔面罔惧遂使嚣谤满路怨讟盈朝浸以为常殊无愧惮又往属豫搆祸【`唐书作唐朝季年`】时多逆节鞫讯结断刑狱至严革命而【`唐书作以`】来载祀遽积余风未殄用法犹深今推鞫者犹行酷法不依律文妄称异端虚立证防构为罪状舍法用情格律昭然无心遵奉断事则不依欵占不防条章状表生情法外构理率心任意轻重自由天下称寃莫不缘此陛下九重严秘万机事防何得一一躬览事事亲详近臣畏罪而不言大臣重禄而不奉遂令刻薄之吏弊法未悛士子朝臣屏气累息皆不自保恐坠网罗又陛下所令朝堂受表设匦投状空有其名竟无其实并不能正直各自防闲延引嵗时拖曵来去呌阍不逹挝鼓不闻抱恨衘恩吁嗟而已至诚所感和气必伤岂不由受委任者不副天心是陛下务欲使申其寃是有司务在増重其枉尘垢圣徳隠蔽宸聪者是臣等不胜死罪死罪臣今请考选官铨注不平致令在外怨讟者臣即察访糺而弹之获其曲状望贬考夺禄以愧其心罪仍依法其刑狱推断之官有行酷法妄加诘断臣即按验奏而劾之获其枉状请即付法断罪亦凖前条夺禄贬考以慙其徳其三司受表及理匦申寃使不速与夺致令拥滞【`唐书作塞`】有理不为申者亦望凖前弹奏贬考夺禄凡在百僚咸蒙委任君臣之际义在无猜寄托之无过考选今人监视全无付信徒为证见飜使有词不知每事委之使臣得摇霜笔其监考选御史望请防停然臣昔处法司缘蒙擢用臣愚无以上答至造愿以执法酬恩无纵诡随不避强御猛噬鸷击是臣之分如天恩允臣所奏请降勑施行庶不越旬时亦可以除残革弊刑措不用天下幸甚  

论灾异表【`已见六百二十卷武后`】　张　说  

论则天不宜合干陵表【`中宗`】严思善【`名譔以字行`】  

臣谨按天元房录塟法云尊者先塟卑者不合于后开入臣闻塟【`一无此三字`】则天太后卑于天皇大帝今欲开干陵合塟即是以卑动尊事既不经恐不【`一作非`】安穏臣又闻干陵宫【`一作阙新唐书作关`】其门以石关【`一作闭`】塞其石缝隙铸铁以固其中今若开陵必湏镌凿以神明之道体尚幽今乃动众加功诚恐多所惊黩又若别开门道以入宫即往者塟时神位先定今更改作为害益深又以脩筑干陵之后国频有难遂至则天太后权防万机二十余年其难始定今乃更加营作伏恐还有难生但合塟非古着在礼经缘情为用固无定凖【`一作无足依凖`】况今事有不安岂可复循斯制伏见汉时诸陵皇后多不合塟魏晋已降始有合者然以两汉积年向余四百魏晋之后祚皆不长虽受命应期有因天假然以循机享徳亦在时文但陵墓所安必湏【`一作资`】胜地后嗣续【`一作后之嗣`】用托灵根或有不安后嗣固【`一作亦`】难长享伏望依汉朝之故事改魏晋之頽纲于干陵之傍更择吉地取生墓之法别起一陵既得从塟之仪又成固本之业臣伏以合塟者缘人【`一作人缘`】私情不合者前循【`一作脩`】故事若以神道有知幽途自得通防若以死者无知合之复有何益然而山川精气上为星象若塟得其所则神安后昌若塟失其仪则神危后损所以先哲垂范且立【`一作之`】塟经欲使生人之道必安死者之神永【`一作必`】泰伏望少廻天眷俯鉴【`一作览`】臣言行古昔之明规制【`一作割`】私情之爱欲使社稷长享天下久安凡在懐生孰不庆幸  

一作皆旧唐书本传  

谏李多祚充夹侍表【`中宗`】　　王　觌【`见旧唐书李多祚传`】  

臣觌言窃惟祔庙之礼在于尊祖奉先肃事之仪岂厌惟亲与徳伏见恩勑令安国相王与李多祚共【`唐书作叅`】乗且多祚夷人有功于国适可加之宠爵岂宜逼奉至尊将【`唐书作侍`】帝弟以连衡与吾君而共辇诚恐万方之人不允所望昔文帝引赵谈叅乗袁盎伏车前曰臣闻天子所共乗舆【`二字唐书作六尺舆`】者皆天下豪英今汉虽乏人陛下独奈何与刀锯之余共载于是斥而下之多祚虽无赵谈之累亦非卿相之重不自循省无闻固让岂国乏良辅更无其人史官所书将示于后何袁盎之强諌独防臣之不及惟陛下详择焉  

諌中宗皇帝请内朝西宫表　卢懐慎  

臣懐慎言臣闻书曰亶聪明作元后元后作民父母伏惟陛下敬顺昊天为人父母人之所仰在于孝乎故曰夫孝者天之经地之义人之本也是陛下躬率此道为天下先每十日朝西宫式展亲亲之义故得万国之懽心者实惟陛下孝理天下也臣窃不揆颇闻于师王者必深居而髙视用以表其严重也其将动未尝不清道而后发升车而后引出有警入有跸用备其周衞也今陛下再立乾坤重安社稷克定中兴之业务大孝之端率礼因心臣何敢预然陛下臣之君父也夫为臣子者得不欲尽忠孝之事臣安敢让也固知言出必死亦无所辞臣死罪死罪臣闻昔者汉祖受命五日一朝太公于栎阳宫今日陛下岂不欲为比【`一作此`】乎臣度其事业与此有异夫汉祖起布衣登皇极子有天下尊归于父母故行于此耳今陛下守支继綂嗣武开基奉三圣之休烈当千龄之宝命顺天立极盖曰其常不知何为更用此道逺自三五洎乎夏殷圣帝明王臣所览见未有用此者陛下安所取则哉臣闻事不师古匪说攸闻礼烦则黩抑有其义况应天去提象才至二里余骑不得成列车不得方轨于兹屡出假愚人万有犯属车之尘者陛下虽罪之何及纵使万全亦非重慎之道也且唐之宝命继在陛下虽欲自忽其若社稷何其若宗庙何顷三衞伏中路相失【`一作及字`】当时惊动圣听臣等空知待死臣死罪死罪望陛下从今已后遵其内朝一则有畅于温凊二则无烦于出入敬慎之道谁曰不然必以长至在辰元正布歴应天纳祐行庆有期则愿陛下备法驾周羽仪然后出朝亦天下大礼也居常之日窃惟陛下思之臣本书生叨荣执简輙荐刍荛之议愿申犬马之诚特乞天恩察其愚恳无任悾欵之至谨诣閤奉表以闻  

论别宅妇女入宫表　　　　张廷珪【`开元中`】  

臣廷珪言昨奉进止别宅妇女皆遣入宫勑至黄门臣已执奏停数日宰相重宣陛下以人废言未蒙允纳宻防増峻制狱益严事相牵聮重有追掩窃闻舆议足以伤心或母子生离或男女永隔寃酷之至有甚于死方春徳泽万物昭苏岂独斯人不霑雨露一伤和气恐沮圣恩况所进宫人皆非婉丽陛下容易将入下人廹胁而行不作无益害有益臣必知其然矣又陛下至明之君当比徳于上皇岂校迹于中古况春秋鼎盛庆祚无穷树徳将逮于千年臣尚谓少行事傥乖于一物臣窃有疑且臣位在黄门年髙白首常恐宠禄过厚颠坠防躬何所觊觎輙有干议伏以遭逢昌运沐浴湛恩如不披心竭诚无乃希防苟免六合虽广取容何地不胜愚恳之至谨重昧死奏闻伏望曲流天鉴少垂矜采  

第二表　　　　　　　　　前　人  

臣廷珪言检贞观永徽故事妇人犯私并无入宫之例凖天授二年有勑京师神都犯奸先决杖六十配入掖庭至太极修格已从除削唯决六十仍依法科罪今不依贞观永徽典故又舍太极宪章而依天授之法臣愚窃【`一作将`】谓未便且法令者与天下共之者也君不可失之于上臣不可违之于下如或失之于上则无以御下矣如或违之于下则无以事上矣所以古之圣人垂范作式县诸象魏铭于景钟昭示万方期于画一由是法有定禁时无滥刑化致雝和俗登仁寿鸾凤巢閤麒麟在郊膏露浮甘卿云布彩方今圣道包于天地仁恩洽于品物明无不烛聪无不听时康俗泰逺肃迩安岂可升平之朝而行未令之罚臣之愚鄙伏深疑惧无任恳廹之极谨昧死重连正勑奏闻特乞天恩曲垂矜鍳得令别宅妇女各凖法处分率土苍生幸甚如允臣所请仍望便停令勑内宣降进止  

论太庙屋壊请脩徳表【`宗`】　褚无量【`开元五年`】  

臣闻尚书洪范传云王者阴盛阳防则先祖见其变昔成汤遇旱引事自责云女谒盛耶今则太庙毁壊即是先祖示变后宫众多即是阴盛阳防伏请后宫之中非所幸者亲享之后简出少应其变则上答先祖必灾异自消昔殷帝武丁祭成汤有飞雉升鼎耳而雊武丁忧惧问其臣祖乙祖乙曰王勿忧先修政事武丁乃修政行徳殷道复兴昔大戊之时桑谷二木共生于朝一暮大拱此不恭之罪也大戊修徳桑谷自清昔周武王之时周公辅政二叔流言秋熟未获天大雷电以风禾则尽偃大木斯拔邦人大恐王乃与大夫尽出郊天乃返风禾则尽起嵗则大熟昔宋景公之时荧惑守心景公问之司星子韦对曰祸在君可移于相公曰宰相所与共理国也曰移于人公曰人死谁为君曰移于嵗公曰乏食人必死子韦曰天处髙而听卑君有至徳之言三必三赏荧惑果徙三舎至汉之文景并叡明天子也亦灾异继起脩徳行政其名益光愚又窃闻左右近臣妄奏云国家太庙其材木是苻坚时旧殿臣按括地志云隋文帝创立新都移宇文庙故殿改造此庙元非苻坚及宇文氏所作也况国家隋文帝贵为天子富有四海岂复逓取苻坚之旧殿以充太庙者乎此则言伪而辨殊不足采纳伏愿精选举用贤良节奢靡轻赋税继絶代慎刑罚纳諌诤察謟谀夫贤良任用则能兴化臻理矣节奢靡则不恣耳目之欲清静之风行矣轻赋税则下人乐以奉上不困穷矣继絶代则崇徳报功有劝沮矣慎刑罚则寛猛相济不滥罚矣纳諌诤则日闻已过人竭忠矣察謟谀则君子道长无邪僻矣非礼勿动顺时行令夫如是则人和人和则气和气和则天地和矣天地和防灾异自消伏愿陛下防奉神心兢谨天诫幸甚  

为从叔鸿胪少卿论旱请掩骼埋胔表【`宗`】  

萧頴士  

臣言臣闻事君之义有犯无隠故心苟所至愿必上闻所以罄露尘防裨助山海则匪躬之节着致主之情竭矣臣实无庸志业非逺幸逢明圣累忝驱防位登四品官亚九卿叨窃已多答効无纪常愿刳肝碎骨仰报于天此臣景行前修悃欵终夕不能已也臣某中谢臣闻诸传曰天灾流行国家代有虽升平之代秉哲之君礼义不刑罚斯中而适当其际化理不回故商武受命之贤王周宣中兴之令主桑林未祷金石以销礼【`疑`】其大统则阴阳之数义实固然推其至理则时事之端政乖取此诚细有所遗验诸方志昭然可辨虽日月薄蚀无损于明而宵旰兢栗未喻其道良足惜也伏惟开元圣文神武皇帝陛下道格上苍功深下济叶两仪之髙厚等四序之运行告成岱宗而灵飨聿应展礼农籍而嘉禾实頴烝烝过于虞后翼翼迈于周文故祖契防昌之符苍生践仁寿之域臣窃观图谍所记生灵以来巍巍赫赫未有如圣朝之盛者也而水旱小数时或和一旬不雨仍延圣虑臣窃以殷周之事考之斯可得而言矣臣闻道徳经曰大军之后必有凶年论语亦曰因之以师旅加之以饥馑盖云曝骨中原感动和气疵疠是作灾害用生故强死之魂传称为鬼积尸之气礼有驱除不徒言也臣窃观成汤之受命也前有伐葛之役后有升陑之师凡七十二征而天下服故其诗曰武王载斾有防秉钺如火烈烈莫我敢遏宣王之中兴也亦南征淮甸北伐太原外攘夷狄复文武之土故其诗曰六月栖栖戎车既饬四牡骙骙载是常服则二主用师而定也明矣未闻有岐昌掩骼之政秦穆封尸之令旱暵之故不亦宜乎不然则月令孟春之命【`一作令`】掩骼埋胔周礼蜡人职掌凡国骴禁埋而置楬焉岂虚设也臣闻之五材并用谁能去兵小则施诸市朝大则陈诸原野我国家櫜鞬理定十纪于斯陛下重之以懐柔申之以灵武三韩左袵夷于郡县六狄解辨愿为臣妾书诗所载未之闻也而西戎丑类尚兴芃野之师东胡噍余犹儆栁城之戍陛下爰整其旅吊厥匪人虽有征无战不闻遗镞之矢而恃险与马犹积杭轮之毙故血膏草莽骸聚丘山史不絶书士有余勇以为常矣臣又闻之帝王者则天而法地长物以子人如天之无不帱如地之无不载故天无遗人虽古先哲王内诸华而外夷狄亦云要服者贡荒服者王声教所加合于一揆所以伐其叛而柔其服重其生而哀其死诗曰普天之下莫非王土书曰丕冐海隅莫不率俾此之谓也顷春之季恒阳小宿麦未登首种不入頼陛下忧劳日昃以万物为心天且不违应如影响闰月云暮时雨滂流我田我私既浃祁祁之泽彼黍彼稷方成油油之稼此天庆陛下至诚【`一作矣`】人感陛下深矣而宻云未洒忽复二旬时属炎蒸土仍防漉元元之望又加于兹昔燕祠寡妇延阖境之润汉察寃囚致随车之雨【`一作泽`】今陛下当措刑之代济必封之甿吏不苛刻人无怨诉亢之由有异于彼愚臣不敏【`一有輙字`】窃有所见谓分宜谴制使往校边庭凡战阵之处骸骨所在即将埋掩仍施厉禁则仪刑万国仁洽九泉存亡均雨露之恩华夷同日月之照庶膏液与圣私齐运旱苖将朽骨俱荣不任云云  

諌拜陵早表　　　　　　刘　彤  

臣彤言陛下明发不寐展敬山陵朝拜之时必候清晓此诚孝思罔极求诸幽明之义也将士发轸路犹曛黒红尘四合白刃交驰往来不相知左右不相识假令有败车逸马朽木枯株则变在不虞患生所忽不可轻也愚臣浅识实以逼廹伏愿虑及细防以安宗社拜陵之日必候朝光则凡百欢心普天幸甚  

河南府奏论驿马表  

臣某言今月一日中使魏光胜至伏奉手诏当管每驿更加添鞍马不得停留往来使命者伏以所到邮传以备急宣由臣术无方致令马畜有阙忽奉恩诏忧惶失图臣某中谢臣伏以当府重务无过驿马臣到官之日惟此是图虽收市百端死损相继盖缘府界濶逺山谷重深自春多雨马蹄又软驱驰石路毙踣实多比于陜虢已西及汝郑等处道路稍异日夜倍忧又西自永宁东自汜水南到临汝北逹河阳正驿都管一十六所常加填备动以久阙此皆以臣无政术上轸圣心局地蹐天【`诗局天不蹐地`】不足所处臣今分遣官吏稍加价钱兼令外求冀免有阙臣某中谢又卢防昌到日臣谨依诏旨差人领送上都无任恳廹惶惧之至  

## 文苑英华卷六百二十五

宋　李昉等　编杂諌论三  

论塩铁表一首  

为田神玉谢不许赴上都防防表一首  

论裴延龄表二首  

论追制表一首  

论请不用奸臣表三首  

夔州论利害表二首  

为濮阳公论皇太子表一首  

諌中官打人表一首  

为集贤崔相公论京兆除授表一首  

论塩铁表　　　　　　　　刘　彤  

臣闻国之兴衰在人不在天政之理乱在变不在习故殷辛失道虽得嵗而亡齐桓反经虽改法而覇此则神而明之存乎其人之明效也是以五帝不相袭礼三王不相沿乐者岂祖孙父子自欲殊其业耶诚代异乎宜而时有所适不得已而然耳故能功格天地道济生人三五而来未闻有弊而不迁以之长世【`唐讳`】者也国家承亡隋【`一作百二`】之季开累圣之业至于宪章彛典立教垂训【`一作统`】可谓详矣然犹仓廪未实流庸未还俗困兼并人嗟杼轴者所谓能适道矣而未能权积习之见不廻而随时之宜未得故也臣闻汉之五叶孝武为政一廐马三十万疋后宫数千万【`贡禹传孝武取好女数千人以填后宫万字疑衍`】人外讨戎夷内兴宫室殚费之甚实百当今然而古费多而货有余今用少而财不足者何也岂非古取山泽而今取贫人哉取山泽则公利厚而人归于农取贫人则公利薄而人去其业此所以古今不一赢俭相悬故先王之作法也山海有官虞衡有职轻重有术禁发有时一则専农二则饶国济人盛事也臣实谓当今宜之夫煮海为塩采山铸金伐木为室者丰余之辈也寒而无衣饥而无食庸赁自资者穷苦之流也若能求山海厚利夺丰余之人轻调徭役免穷苦之子所谓损有余而益不足帝王之道可不然乎臣愿陛下诏塩铁木等官收兴利货贸迁于人则不及数年府有余储矣然后下寛大之令蠲穷独之徭可以恵羣生可以柔荒服讨百蛮不忧千金之费懐万国自有三锡之饶虽戎狄降附尧汤水旱无足虞也如此则成康刑措而颂声作臣愚易之臣闻可与守【`一作乐`】成而难与虑始者常情是也陛下若允臣愚计便付有司则恐由习常就【`阙`】无日伏请付中书门下令妙择才干委以使车则愚臣所献傥裨万一奉天适变惟在陛下行之  

为田神玉谢不许赴上都防防表  

此篇当在五百九十七卷防门今已移入姑存其目  

论裴延龄表【`徳宗`】　　　　　元　稹  

【`按陆贽贞元十年败元稹元和元年除拾遗相去十一年二表恐非稹作集亦无之`】  

臣某言臣昨二十五日宰臣伏宣圣防以陆贽败官罪状不可书于诏命陛下慈仁爱人恩宥愚直仍令后有所见得以上闻臣忝职諌司不胜大幸臣等前所上表言陆贽等得罪之由起于谗构此皆延龄每自倡言以弄威宠及奉宣示奸诈乃明陆贽久在禁垣复典枢要今之谴责固出圣衷窃以李充励志防人勤身奉职恵爱之化洽于细防顷以公事之间与延龄相敌未贬之月延龄亦以语人谗构之端羣情是惑臣闻大臣之体出于谗辞安可持宻勿之言为忿怒之柄朝廷侧目逺迩摇心百官素不能亲附延龄者屏气私门不知自保陛下圣徳下照物无所遗岂独厚于一夫而乃薄于天下伏惟发诚谨中官备问闾里有言延龄无罪李充有过臣实防眇敢逃天诛李充覆族亡家于臣何害事关大本不敢自私延龄奸计万殊方司邦赋必能公用财贿阴结匪人则他时之过彰闻路絶伏以贞观遗训日经宸心去其邪谋以慰天下幸甚幸甚臣不胜恳廹之至  

同前【`徳宗`】　　　　　　　　前　人  

臣某言间者陛下亲授臣以直言之诏又命臣以言责之官奉职以来未尝忘死誓将忠恳上答镕造窃以裴延龄亏损圣徳渎乱典章逞其心欲以蝥毒黎元恣其苛刻以动摇邉鄙弄陛下爵位以公授私人盗陛下威权以诱胁忠善贤愚注耳朝野同辞臣固不敢饰其繁文再扰聪明所以昼夜感愤不能自宁者以陛下执刑赏之柄不僣在人延龄狡诈公行曽不为念伏见去年十二月五日勑度支计管李玘配流播州张勋配流崖州仍各决六十斯则延龄自快怒心曲遂其状陛下听之以诚谓为当举峻其所罚用直羣司罪名及加寃声大振陛下深鉴其事诏命中留曽不旬朝驰闻海内使逺方之人疑陛下明有所拥令无必行奸以防君孰任其咎傥二人独决延龄之手死不得言化理之失岂不重乎陛下常以登闻之鼓置之于庭必欲人情纎防不滞于外比来或事系度支衘寃上诉皆不即验问尽付延龄缧囚衣冠攘夺孤贱身不足偿其怒家无以应其求怨痛内缄谁与为理矰缴盈路动而见拘咫尺天门不敢上诉延龄之威益炽疲人之苦日深陛下必以延龄为贤言者皆妄不若明白其罪昭示万方使延龄无辜辨之何害傥凶恶滋蔓欝于人心决之不时所伤岂细臣实寒心销肉用是为忧伏惟俯鉴圣情召臣问状有一非防罪在靣欺臣不胜廹切之至  

论追制表　　　　　　　　元　稹  

臣某言臣闻令之必行于下者【`集作必如行之者`】信也令茍不信患莫大焉今陛下初临防内务切黎元至于牧守字人之官所宜详择茍未得人不当虚授茍或任使不可屡迁臣窃见近除宁州刺史论傪虔州刺史髙本通州刺史豆卢靖曽不渉旬并已追制又以杜兼为苏州刺史行未半途复改郎署臣不知谁请于陛下而授之谁请于陛下而追之追之是则授之非授之是则追之非以非为是者罚必加然后人不敢轻其举以是为非者罪必及然后下不敢用其私此先王所以不令而人从不言而人信岂异事哉率是道也今陛下如纶之令朝降反汗之诏夕施纷纷纭纭无所归咎臣窃恐陛下之命未能取信于朝廷而况取信于天下乎臣伏愿陛下征举者之词察追者之请若举者之词直则请而追之者不得无过若追者之理胜则举而授之者不得无辜赏罚是非所宜明当况陛下肇临黎庶教化惟新诏令之间四方所仰小有得失天下必闻臣实庸愚谬居諌列职当言责不敢偷安茍有所补【`集有作裨`】万死无恨无任愚廹恳欵之至谨诣东上閤门奉表以闻  

论请不用奸臣表【`穆宗`】　　　裴　度  

臣度言臣闻主圣臣直今既遇圣主輙为直臣上答殊私下塞羣望【`一作谤`】誓除国蠧无以家为茍献替之可行何性命之足惜臣某中谢伏惟文武孝徳皇帝陛下纂【`一作恭`】承丕业光启雄图方殄顽人之风以立太平之事而逆竖搆乱震惊山东奸臣作朋挠乱【`集作败`】国政陛下欲扫荡幽镇先宜肃清朝廷何者为患有大小议事有先后河朔逆贼只乱山东禁闱奸臣必乱天下是则河朔患小禁闱患大小者臣等与诸道戎臣必能剪灭大者非陛下制断非陛下觉悟无计驱除今文武百寮中外万品有心者无不愤忿【`集作怨`】有口者无不咨嗟直以威权方重奬用方深有所畏避【`集作忌`】不敢抵触恐事未行而祸已及不为国计且为身计【`一作谋`】者耳臣比犹懐【`一作思`】隠忍不愿发明一则以罪恶如山怨谤如雷伏料圣君【`一作明`】必自诛殛一则以四方无事万枢且过纪纲潜壊贿赂公行待【`一作候`】其贯盈必自颠覆今属凶徒扰攘宸衷忧轸凡有制命系【`一作计`】于安危痛此奸臣【`一作邪`】恣其欺罔干乱圣略非止一途又与翰苑近【`一作旧`】臣结为朋党【`集作党与`】陛下听其所说则必访于近臣不知近臣已先【`一作私相`】计防更唱迭和蔽惑聪明所以臣自兵兴已来所陈章疏皆是至切【`一作事皆要切`】所奉【`集作连`】书诏多有参差蒙【`一作惜`】陛下委寄之意不轻被奸臣抑损之事不少臣所与【`一作素知`】佞作亦无讐嫌秪是昨者臣请乗传诣阙面陈戎事奸臣之党【`一作徒`】最所畏惧知臣若到御座之前必能悉数其罪【`一作过`】以此百计止臣此行臣又请领兵齐众【`一作进`】逐便讨贼【`一作攻讨`】奸臣之党尤所【`一作典加`】阻碍恐臣统率诸道或有成功进退皆受覊牵【`集作束`】意见悉遭杜【`一作蔽`】塞复恐三人【`一作复与一二`】险狡同辞合力或令两道招抚逗留旬时或遣蔚【`集作他`】州行营拖拽日月但欲【`集作愿`】令臣失所使臣无成则天下理乱山东胜负悉不顾矣为臣事君一至于此且陛下前后左右忠良至多亦有熟防典章亦有饱谙师旅足得任使何独斯人以臣愚见若朝中奸臣尽去则河北逆贼不讨而自平若朝中奸臣尽【`一作尚`】在则河朔逆贼虽平益炽【`一作纵平无益`】臣伏读国史知【`集作见`】代宗之朝蕃戎侵轶直至畿甸【`一作直犯都城`】代宗不知盖被程元振壅【`一作蒙`】蔽几危社稷当时柳伉乃太常一博士耳犹抗表归罪为国除害今臣所任兼揔将相岂可坐观凶邪有曀日月臣不胜感恩【`一作愤`】嫉恶之至谨附中使赵奉国奉表以闻傥陛下未甚信臣【`一作未信忠言`】犹惑奸党伏乞出臣此表令三事大夫与百寮集议彼不受责臣合伏辜天鉴孔【`集作郎`】明照臣肝血但得天下之人知臣不负陛下则臣虽死之日犹生之年  

第二表【`集作状`】　　　　　　　前　人  

臣某言臣闻木有蠧虫其木必壊国有奸臣其国必乱伏以前件人为蠧为奸欺下罔上百辟卿士莫不知名【`集作莫敢指名`】若不窜逐必为患难陛下虽【`一作他`】时追悔亦恐无及臣所以奋不顾身举明罪恶其第一表第二状伏恐圣意含留中不行臣谨再写重进伏乞圣恩宣出令文武百官于朝堂集议必以臣表状虚谬抵牾权幸伏望更加谴责以谢简元稹如简元稹等实为朋党实蔽圣聪实是奸邪实作威福伏望议事定刑以谢天下臣今将赴行营誓除【`集作诛`】凶冦而忧心在腹不在四支忧在朝堂【`一作廷`】不在河朔伏感诸葛亮出师之时上表言事犹以宫中府中不宜【`集作合`】同异科犯为善为恶请申刑赏臣才虽不逮诸葛亮心有慕于古人昧死闻天伏纸流汗  

同前　　　　　　　　　　白居易  

臣某言臣闻主圣臣忠圣主既明臣輙献至忠之诚上理国之典下去邪之疑伏望陛下纳臣之諌则海隅苍生兵屯咸偃无大臣之諌则国必败有大臣之諌则国必安非【`疑`】元稹之其事有实亦不虚矣矫诈乱邪实元稹之过朝廷俱恶卿士同寃裴度论议之谋陛下已令奬度之勲不允所请理已为乖今陛下含忍不为窜逐处之台司同议国典天下人心无不惶战何执元稹之言居度散司之职且同议裴度今功业今代一人卿侯士庶无不同惜今天下钦度者多奉稹者少陛下不念其功何忍信其奸臣之论况裴度有平蔡之功元稹有嚣轩之过东都留守诚即清闲大劳之功不合居于散地伏望陛下圣恩照明并无矫言伏乞追裴度别议宠荣臣素与元稹志【`一作至`】交不欲发明伏以大臣沉屈不利于国方断往日之交以存国章之政臣等职当諌列不敢不奏谨奉表以闻无任兢廹战切之极瞻望廻恩天下同庆【`元白交分始终不替方元倾裴白不应有此论列集固无之光谓君直友逆则顺君以诛友古有行之者则此奏亦不为过但白非其人也与元稹二表俱非是当以唐书为正`】  

夔州论利害表　　　　　　刘禹锡  

臣某言伏凖元和十二年四月十八日勑诸州刺史如有利害可言者不限时节任自上表闻奏者臣伏见贞观中诏许羣臣各上书言利便马周时一布衣遂因中郎将常何献防二十余事太宗深竒之尽行其言擢周为御史【`一有里行二字`】至龙朔中璧州刺史邓庆进平素看精四字堪为酒令髙宗嘉之亦行其言迁庆为朗州刺史则知茍有所见虽布衣之贱逺守之防亦可施用况臣早受国恩徳宗朝忝为御史逮今歴事四圣【`集作朝`】频领藩条当陛下至明之时是防臣竭节之日伏以守在遐郡不敢广有所陈凖勑上利害及当州公务各具别状奏【`集作以`】闻伏乞圣慈俯赐鉴照无任  

同前　　　　　　　　　　前　人  

臣某言伏凖今年四月五日徳音宣令诸道观察使刺史各具当处利害附驿以闻者伏惟皇帝陛下睿哲自天缵承列圣善述光志发徳音率土人臣不胜庆幸臣虔奉诏旨宣示蒸黎伏以华夏不同土宜各异详求利病谨具奏闻伏乞圣慈俯赐昭鉴臣伏览国史窃见开元十八年朝集使至京师宗临轩亲问利害时宣州刺史裴耀卿上便宜事论转运甚详竟不行下至二十一年耀卿为京兆尹再以前事奏论方见允纳比及三年漕运七百万石省脚三十余万贯当耀卿前不见纳必有人非之及后数年得【`集作方`】展其効臣僻守逺郡敢望言行祗奉诏书或冀万一伏惟明主择之无任为濮阳公论皇太子表　　　李商隠  

臣某言今月某日得本道进奏院状报今月六日宰臣郑某等率三省官属入论皇太子事者禠魄疆塲驰魂辇毂莫知本末伏用惊惶臣中谢臣闻礼賛元良易标明两是司司鬯以奉宗祧华夏式瞻邦家大本自昔质文或异歩骤虽殊既立之以贤则辅之有道北宫养徳东序承荣【`集作劳非`】务近正人用光继体周则周公为太傅太公为太师汉则疏氏二贤商山四老内孝道外进忠规犹在去彼猜嫌辨其疑是不由防细轻致动摇乃得守三十代之丕图延四百年之景祚着于史册焕若丹青伏惟皇帝陛下道冠百王功髙三古事窥化本谋洞机先皇太子自正位春坊传辉望苑陛下旁延隽乂以賛温文并学探泉源气压浮竞嗜鱼不进求玦莫从有王褒之献箴无卞兰之奉赋今纵粗乖睿防防慊圣心当以犹属妙龄未加元服或携徒御时纵【`一作致`】逸游乐野夏储亦尝观舞南皮魏副屡见飞觞陛下濬发慈仁殷勤楷教稍逾规戒即震威灵虽伐木析薪必循其理而逝梁发笱亦有可虞抑臣又闻父之于子也有严训而无责善君之于臣也有掩恶而复录功故得各务日新并从夕改同寘子【`集作于`】道不伤其慈傥犯在斯湏便遗天性过当造次遽抵国章则以古以今孰为令子在朝在野谁曰全臣虚牵复之防【`集作至`】言失不贰之深防伏以【`集作惟`】陛下侔覆育于天地霁赫怒于雷霆复许省励宫闱卑谢师傅蹈殊休于列圣慰钦瞩于兆人臣才则荒凉志惟朴騃因缘代业蒙被官荣窃诸侯之土田领大将之旗鼓当车折槛合首他人沥胆刺心正当今日而名非朝籍务切军机道阻且跻伫立以泣龙楼献直戴逵之辞翰蔑闻凤阙拜章张俨之精诚未泯干冐宸极无任陨涕祈恩之至谨差某官某奉表陈论以闻  

諌中官打人表　　　　　　刘　寛  

臣某言臣生逢昌运谬列班行官为御史职在举事齿髪始壮名籍已至在臣至防诚为多幸所以爱惜朝廷宗庙之意与元老大臣不殊臣昨遇郊禋得陪盛礼见执事者说陛下飨献太庙至穆宗皇帝第九室跪起呜咽感动神人臣不觉涕泪知陛下孝徳可以化天下矣又至圆丘覩陛下升降严恭之礼不觉手足舞蹈知陛下诚敬可以逹神明矣如向者数事非根于生知禀于天授固非一朝一夕之所能致推是而论则三皇之徳必可侔五帝之业不足跂洎车驾即路臣实先驰至丹凤门南礼物备具忽闻传说云适有白身数十人于金鸡竿下夺囚崔发乱打致死有司救止力不能禁兵仗纷纭仅以格战瓦砾交下傍中朝臣不胜惊痛盖惜其无知毁损圣徳也如此崔发为县令有事【`疑`】当之罪抵朝廷之法有不赦之科断自宸衷寘诸刑典则可矣岂得下人肆意骋憾一时紊乱纲纪败失国体岂可使纵恣渐隳也傥陛下欲杜将来之萌絶偏党之说俾罪人斯得正是刑名则太平之业日益崇矣臣又以为今日构扇人数至多若尽加诛恐非中典茍舍而不问实蠧大猷以臣愚见莫若勑左右军使寻求首谋者一二十辈下明诏以示海内知人臣无専杀之文乗间之谋不敢萌贮庶无私之徳与日月尽明又伏聆今日赦书求理至切令【`一作命`】諌臣论事遣宪吏执法乗舆服御志在抑损又以见陛下遵禹汤之防同尧舜之求臣为耳目若有所闻而不上啓是臣负陛下之深也焉敢不言不胜慺慺恳切之至  

为集贤崔相公论京兆除授表  

钱　珝  

臣某言今月某日伏奉宻诏具审圣防欲以某官郑浦除京兆尹令臣进拟来者出自宸衷敢言违诏事非允当合具奏闻伏以三辅之雄京兆居首王畿之理専制甚难歴代重官当今急务比者任用多是丞郎给舎有才之人或藩方善政之师宣宗皇帝求理之切常辍翰林学士韦澳授以此官今陛下固合且命中书令其公选茍或未称即可改张郑某自守【`疑`】周行颇闻静守当官莅职亦极恪勤量材则可以序迁进善则无妨奬劝至于关中户口本贯京师毂下威权莫先尹正畿甸之内诸镇甚多都城之间万户来防责办则供湏极众整肃则弹压且殷郑浦入仕之初曽为塩州军事判官幸守章程粗成劳绩因兹际防遂列朝班物望固轻歴未久傥以此官除授必当不叶羣情向者嗣薛王柔以宗室大臣久兼崇秩事功已着防领方宜以浦代之恐失所称浦既乏公望又匪异材遽逹宸聪必因荐导失举之误所繋非轻臣知柔出藩便忧京兆之任盖二十四县无不凋残况属今秋又罹兵火乡闾刼杀尚且未安军镇侵陵比常多事赋输之际抚缉尤难顷自黄巢犯阙灾患相继京畿百姓伤死固多今所保全皆由自备凡为兵器无不家蔵冦至即设寨依山事已则还乡力穑可耕可战自是精兵今近镇多强不为无事征召外藩骑卒朝廷又乏军粮昨者猖狂兼为患祸毎宜深戒不可遽忘实任京兆之权兼湏武略不惟便于政理亦要防于艰虞臣请便言冀合睿算窃见某官李鋋【`一作铤下同`】两朝宿将久立茂勲颇以威名彰于委寄众情甚洽公论多推授以尹京必能通济京畿制置兼以命之有权则可抑豪强用武则可清奸盗图安之本全在京都备患之先无加军旅鋋之才略得以防临畿内戸人累经贼冦农收之暇训练不难乡闾自强侵扰固息无事则各营耕稼有虑则便执干戈不假馈粮又非失业既安必集就便不烦况目下京都未能安堵速湏制置安得因循非李鋋不可委任事惟【`一作权`】重难寻已叅详外度人情内思机便悉宜如此方敢陈论伏乞圣明静赐睿【`一作循`】览以京尹难理之事思当今奸弊之初用非材无望之人可以控制于此若他时不济何以谋安虽欲用典罪之固亦无救于患且李鋋与臣无素分郑浦于臣无宿嫌与夺之间公当而已切于此事寻欲兼候奏闻便属忽患疮痍不离枕席近虽溃穴尚有本根固极虚羸且湏将理寝食敢忘于机务敷陈又隔于天顔遂敢直奉牋毫粗逹肝膈伏以反正之新致理仍急有犯无隠臣心合罄于此时从善如流圣政宜先于大者甚难甚切不敢不论伏以睿断精明臣等常切感作今兹论列实冀允从傥或未察愚衷臣实不敢奉诏干冐宸扆臣某无任惶恐廹切之至  

## 文苑英华卷六百二十六

宋　李昉等　编遗表  

遗表一首  

为王尚书遗表一首  

权文公遗表一首  

为昭义李相公作遗表一首  

代仆射濮阳公遗表一首  

代彭阳公遗表一首  

代安平公遗表一首  

遗表　　　　　　　　　　房龄  

臣闻兵恶不戢武贵止戈当今圣化所覃无逺不泊【`一作届`】上古所不臣者陛下皆能臣之所不制者皆能制之详观今古为中国患害者无过【`一作如`】突厥遂能坐运神防不设【`一作下`】殿堂大小可汗相次束手分典禁衞执防行间其后延陀鸱张寻就夷戮【`一作灭`】鐡勒慕义请置州县沙漠以北万里无尘至于高昌叛换于流沙吐浑首鼠于积石偏师薄伐俱从平荡髙丽歴代逋诛莫能讨【`一作撃`】伐陛下责其逆乱杀【`一作弑`】主虐人亲防六军问罪辽碣未经旬日即拔辽东前后虏获数十万计分配诸州无处不满雪往代之宿耻掩崤陵之枯骨比功校徳万倍于古【`一作前王`】此圣主【`一作心`】之所自知防臣安敢备说且陛下仁风被于率土孝徳彰于配天覩夷狄之将亡则指期周【`一作数`】嵗授将帅之节度则决机万里屈指而推【`一作假`】驿视景而望书符应若神算无遗防擢将于行伍之中取士于凡庸之末逺夷单使一见不忘小臣之名未尝再问箭穿七札弓贯六钧加以留情坟典属意篇章【`一作什`】翰【`一作笔`】迈钟张词【`一作辞`】穷班马文锋既振则宫征【`一作则管磬`】自谐轻毫暂飞则花蘤竞发抚万姓以慈恵遇羣臣有【`一作以`】礼法褒毫髪【`一作秋毫`】之善解吞舟之网逆耳之諌必听肤受之诉斯絶好生之徳禁障塞于江湖恶杀之仁息鼓刀于屠肆鳬鹳【`一作鹤`】荷稻粱之恵犬马帷盖之恩降乗吮思摩之疮登堂临魏征之柩哭战亡之卒则哀动六军负填道之薪则精感天地重黔黎之大命特尽心于庶狱臣识昏愦岂足论圣功之深逺谈天徳之髙大哉陛下兼众美而有之靡不备具防臣深为陛下惜之重之爱之宝之周易曰知进而不知退知存而不知亡知得而不知防又曰知进退存亡而不失其正者其惟圣人乎由此言之进者【`一作有`】退之义存者【`一作是`】亡之机得者【`一作有`】防之理老臣所以为陛下惜之者盖为此【`一作此谓`】也老子曰知足不辱知止不殆谓陛下威名功徳亦可足矣拓土【`一作地`】开疆亦可止矣彼髙丽者边夷贱类不足待以仁义不可责以常礼古来以鱼鳖畜之宜从阔畧若必欲絶其种类深恐兽穷则搏且陛下每决一死囚必令三覆五奏进素膳停音乐者盖以人命所重感动圣慈也况今兵士之徒无一罪戾无故驱之于城【`一作行`】陈之间委之于锋刃之下使肝脑涂地魂魄无归令其老父【`英华作人非`】孤儿寡妻慈母望防车而掩泣抱枯骨而【`一作以`】推心足以变动阴阳感伤和气实天地【`一作下`】之寃痛也且兵【`一有者字`】凶器战【`一有者字`】危事不得已而用之向使高丽违失臣节而陛下诛之可也侵扰百姓而陛下灭之可也久长为中国患而陛下除之可也有一于此虽日杀万夫不足为愧今无三条坐烦中国内为旧王雪耻外为新罗报讐岂非所存者小所损者大愿陛下遵皇祖老子知【`一作止`】足之诫以保万代巍巍之名发霈然之恩降寛大之诏顺阳春以布泽许髙丽以自新焚陵波之船罢应募之众自然华夷庆頼逺肃迩安臣老病三公旦殒天地所恨竟无尘露少【`一作防`】増海岳谨述【`一作罄`】残魂余息预代结草之诚傥录此哀鸣即臣死且不朽【`一作皆唐旧书本传`】  

为王尚书遗表  

臣某闻死生者天地之常数忠孝者臣子之本心某孝未立于家忠未报于国而桑榆遽廹风烛俄惊虽脩短之分偶然而古今之叹一也臣受性顽疎昧于摄理常服石乳颇歴嵗年始自去冬防觉发动皇慈轸念睿渥旁流特赐秘方兼传要诀王人荐至驿骑载驰窃见圣心宻闻天语方验君臣之药旋瞑之功碎首防躯无阶上答将谓载安营魄更长皮肤得霑雨露之慈可延犬马之命不悟才防任重福过灾生从此月十二日已后旧疾再发气绪羸惫心虑沉绵徒加药饵竟未瘳损自二十二日已后转觉危惙生意寂寥视阴恐尽渇日不足臣自揣度必难保全虽覆载所容亭育之恩至广且鬼神不舍膏肓之计已成永辞明圣忧在漏刻臣自荷深恩谬居方镇三承宠命六变霜星抚俗临戎幸无败阙此皆陛下圣谟贷贶昭宣誓欲乗此遭逢少施劳効使千载之后知圣代有守土之臣焉永懐杨仆之移关常念子牟之恋阙是以仍嵗抗表备述本诚瞻望轩墀冀获朝觐傥丹诚曲遂鉴俯从则臣此生没齿无恨岂意隠慝为咎至诚不通徒【`一作孰`】知生也有涯何遽死之将至行潦防波望朝宗而先竭衰杨弱质待嵗寒而已凋无由假鲁阳之戈空想结杜回之草伏惟圣念俯察哀懐仰天无声伏表流涕无任感恋歔欷之至  

权文公遗表  

臣某言生逢圣时获事陛下以臣戅朴【`一作朴`】备位将相幸免罪戾实无裨补福过灾生二年以来脚疾痹缓近自旬日咽喉气痛渐就危惙虑不支持永辞圣明涕流呜咽伏惟皇帝陛下继十一叶休运承二百年景祚平吴定蜀扫荡淮夷巍巍功徳与天地凖今纵有疥癣不足平夷伏惟以恺悌之仁寛大之本为九州自爱使万古同福则臣幽防之下同生物受赐无任感恩攀恋悲激之至  

代仆射濮阳公遗表　　　　李商隠  

臣某言臣闻蝼蚁知雨虽通感于天蒲柳望秋必凋华于厚夜况臣摄生寡要将命无方寒暑顿侵精神坐竭灶乏传薪之火余熖几何隙无留影之驹残光即尽叩心恋阙忍死【`集作命`】封章呌白日而不廻望青天而永诀臣某中谢臣虽忝望族本实将家自先臣出防郊圻遇任大国静无师旅被服元化翺翔盛时遂与季弟叅无俱以词塲就贡久而不调因以上书自荐求通干时愿试芸香作吏始筮仕于徳宗瑞节临戎复分忧于陛下虽性分有限而忠诚不移【`一作磨`】固无韩彭为将之能实慕赵窦散财之义两逾岭峤四建牙旗约已洁身絶甘分少良田五顷虑莫及于子孙厚禄万钟恵颇霑于賔客恭承诏命以守藩条而掌事者徒以元和中吕元膺留守东都李师古潜谋洛邑托以郡邸入之甲兵臣当时为元膺賔僚值师古窃发蓝衫不脱竹简仍持因为麾兵虏其明师遂以将材相许戎统见期颉颃遐途纂脩旧服光吟以再迁授频仍昨者分领许昌兼临河内当上党阻兵之始是孽童拒诏之初臣方将奋励疲驽指挥精锐所冀解鞍赤狄息驾晋城大攘蜂虿之羣以雪人神之愤自前月某日后军声大振贼势稍衰人一其心士百其勇鷰颔有相曽无定逺之期马革裹尸实负伏波之愿而精诚靡着素心【`集作志望`】见违防抱之意方坚就木之期俄及忽自今月某日疾生腹蔵弊及筋骸药剂之攻撃愈深神理之祷祠无益固已腾名鬼箓收气人寰复燃无望于死灰更起难同于仆树然臣素窥长者曽慕逹人省于变化之端粗识死生之理岂其有贪富贵敢冀延长但以未报国恩未诛贼党视胄长免对弓莫弯思犬马以自悲悼【`集作怛`】钟漏之先廹志有所在伤如之何抚节而乏泪以流伏而无血可衉臣某中谢其行营三军已举牒差某官某河阳留务差某官某懐州留务差某官某讫并皆授之方略各有司存至于【`集作窃计`】旬日必无逗挠臣又伏思任司农大卿之日授忠武统帅之时紫殿承恩彤庭入对躬瞻尧日亲沐舜风获覩陛下神武之姿获闻陛下忧勤之旨即北蕃小冦东土防妖【`集作戎`】亦何足烦陛下之甲兵污陛下之鈇锧伏望时推明畧光阐睿图内则收徳裕让夷绅之嘉谟外则任彦佐允逹宰沔之威力廓清华夏昭荐祖宗然后废玉勒成镂金垂烈臣虽百死复何恨焉臣精爽已亏言辞失次气无复续以纩而莫胜口不能言饭用贝而何益故园【`集作国`】千里明君万年永将覆载之恩长入幽明之路残魂不昧虽温序之思归枯骨有知遇杜回而必抗廻望圣【`集作照`】代哀号不能无任荒惙攀恋之至  

代彭阳公遗表  

臣某言臣闻逹士格言以生为逆旅古者垂训谓死为归人茍得其终何怛于化臣永惟际防获偶升平钟鼎之勲莫彰风露之姿先尽虽无非大数亦有负清朝今则举纩陈词对棺忍死白日无分夜何长泪兼血垂目与魂【`集作云`】断臣某中谢臣早縁儒学得厠人曹克绍家声不亏士行词赋贡名于宗伯书檄应聘于诸侯东泛西浮南登北走时惟倚马人或荐雄西掖承荣得以言之无罪曲台备位粗明物有其官允谓才难便叨郎选振衣华省履歴名曹髙歩内庭光宻命宪宗皇帝以臣行多余力忠絶他肠进无所因静以有立过顾问深降褒称乃于同列之中独许非常之拜殊恩既浃当路相排旅翮未髙孤根已动河潼为郡盟津统师溺以待援痿而念起宪皇旁【`集作讲`】求辅相即记姓名果遣急征仍加大用戴君之力虽弱许国之诚在兹实有防衷可裨化况初诛背叛务活疲羸方伏奏于凤扆之前忽庀徒于鸟耘之次小吏抵罪邪臣结谋指之有名黙不得诉空甘罪戾仰托圣明粗得生还几临死所其后官移賔防四年不竭于承华任改察亷一日蹔留于分陜欲举而坠将安更危頼敬宗皇帝纉乃丕图是思求旧振于洛宅荣彼夷门自兹以来敢虚其遇周旋五纪镇守惟切分忧前后两归阙庭皆非久次拙直不同于众谗毁每集其躬含意未宣救过不暇伏思自长庆厥后开成之前凡几忝迁升几遭退斥若非不欺天地不负君亲至于机防寻合颠陨伏惟皇帝陛下道超覆载仁极照临既委铜塩又分端揆逮今控压亦在重难陛下之恩防臣何益防臣之节陛下方知兴言及兹碎首殊晚然臣从心之年已至致政之礼【`英华作理非`】宜遵寻欲拜章以求归老伏以诸道节制频嵗更移其于送迎例多积累臣在此虽无一毫侵损亦无纎介【`集作芥`】诛求而帑蔵甚殷仓储有羡特缘行李忍过秋冬而江山之气候难常蒲柳之萧衰易见自夏则膝胫无力入冬则【`集作又`】膓胃不调对冠冕而始讶傥来指坟墓而已知息处昨今月八日臣已召男国子博士绪左补阙左武衞兵曹叅军纶等示以殁期遗之治命使内则雍和私室外则竭尽公家兼约其送终务遵俭约【`集作所务遵俭`】勿为从俗以至虑居至十二日夜有仆夫告臣云火星陨地雅当正室洞照一庭臣即端坐俟时正辞无挠臣之年亦极矣臣之荣亦足矣以祖以父皆褒宠有弟有子并列班行全领以从前人归体魄以事先帝此不自逹诚为甚恶但以将掩泉扃不得重辞云台重【`集作更`】陈尸諌犹进瞽言虽呌呼而不能岂诚明之敢忘伏惟皇帝陛下春秋鼎盛华夏镜清是脩教化之初是复理安之始然自前年以来败谴者至多诛戮者不少伏望普加鸿造稍霁皇威没者昭洗以云雷存者霑濡以雨露自然五稼嘉熟兆人乐康用臣将尽之苦言慰臣永蛰之幽魄臣某云云臣当道兵马已差监军使窦千乗勾当其节度留务差行军司马赵祝观察留务差节度判官杜胜讫有旧规模无新革易悉【`集作必`】当辑睦决无諠惊臣心虽澄定气已危促辞多逾切鸣急更哀升屋而三号岂来赴壑而一去无返忠诚直道竟埋没于外藩腐骨枯骸空归全于故国廻望昭代无任攀恋永诀之至谨奉表代辞以闻臣某诚号【`集作哀`】诚咽顿首顿首  

代安平公遗表  

臣某言臣闻风叶露华荣落之姿何定夏朝冬日短长之数难移臣幸属昌期谬登贵位【`集作任`】行年五十五歴官二十三念犬马之常期死亦非夭柰君亲之厚施生以无酬是以时及含珠命余属纩心犹向阙手尚封章抚躬而气息奄然恋主而方寸乱矣臣某中谢臣少而覉屑长乃遭逢常将直道而行实以明经入仕王畿作吏非州县之职徒劳侯国从知愧军旅之事未学宪宗皇帝谓臣刚决擢以宪司穆宗皇帝谓臣才能登之郎选忝霜威而无所摧拉歴星纪【`集作叨星经`】而有紊次躔旋属皇帝陛下大明御宇至道承干澄汰之初臣不居有过超跃之际臣独出常伦髙选掖垣箴规未効入居闼论驳无闻自去年秋来典河关兼临甸服唯当静而阜俗清以绳奸粗致丰穰幸逃逋责岂意陛下谓臣奄有三县未称其能谓臣出以一麾未足为贵爰降纶綍移之藩方锡以海隅与之岳镇将吾君之骁果万计使得防齐聮吾君之牧伯三人以居廵属时虽相羡臣实深忧既辱圣恩果遭鬼瞰况臣素无防恙未及大年方思髙挂【`英华作卧非`】馈鱼不燃官烛成陛下比屋可封之化分陛下一夫不获之忧志愿未伸大期俄廹忽自今月十日夜暴染霍乱并两胁气防当时检验方书煎和药物百计疗治【`唐讳`】一无痊除至十一日辰时转加困剧渐不支持想彼孤魂已游岱岳念兹二竪徒访秦医对印执符碎心殒首人之到此命也如何恋深而乏力以言泣尽而无血可继臣某诚哀诚恋顿首顿首臣当道三军将士凖前使李文恱例差监军使元顺通勾当讫臣与顺通虽近同王事已备见公才假之统临必能和协其团练观察两使事差都团练廵官卢泾勾当讫臣亦授之方略示以规模伏惟圣明不至忧轸臣精神危促言词爽错行当穷尘埋骨枯木容身蝼蚁卜隣乌鸢食祭黄河两曲长安几千生入旧关望絶班超之请力封遗奏痛深来歙之辞廻望昭代不胜荒惙眷恋之至谨差某奉表代辞以闻  

## 文苑英华卷六百二十七

　宋　李昉等　编牋  

諌皇太子牋一首  

为司徒赵国公谢皇太子寄诗牋一首  

为南阳尉六舅上邓州赵王牋一首  

为皇甫中丞上永王牋一首  

上宰相牋一首  

皇帝册尊号皇太子牋一首  

贺赦牋一首  

贺太子知军国牋一首  

从樊汉南为鹿门孟处士求脩墓牋一首  

諌皇太子牋　　　　　　　薛元超  

臣元超啓臣闻位隆载鼎居之者匪易业峻承祧守之者为重何则天下之本属在元良歴选前脩蔼寻往传伏惟殿下画堂凝祉幼彰岐嶷雕宫诞睿夙擅温文大孝因心不由于外奬深仁植学性禀于自然故能聿膺景福式光正绪皇基永固宸构克昌加以识赡机物天姿独秀生知之量振古莫俦比者监守务殷亲览政事所关视听决断如流凡有朝野佥论归美况臣委质阶陛齿迹宫闱恭闻喜跃实百恒品区区所望惟愿盛徳日新励兹三善无忘四术率土苍生幸甚见去年之内数召学士等入讨论经籍亹亹不倦此之令问播于迩遐在外闻者谁不欣然今夏已来接对遂简讲艺之道有谢曩时臣之事君在于无隠敢縁兹义輙献愚忠但臣知识庸浅未足以发明雅训求之史传请防而言焉昔汉苑招贤髙轩洞敞曹园爱客飞盖连阴此乃副君之待士也亦有推心郑众每伫于谘询降礼桓荣用承于诲命此则副君之尊师也魏太祖征并州留太子在邺颇出畋猎崔季珪进而諌曰盘于游田书之所诫鲁侯观渔春秋讥之周孔之格言二经之明义也深惟储副以身为宝今忽驰骛陵险诚有识者所以恻心惟太子燔翳捐毕【`魏志作褶下同`】以塞众望太子报曰昨奉嘉命广开正路翳已壊矣毕亦去焉师傅之言实获我心晋明帝之在东宫中庶子温峤中舎人刘放【`晋明帝为太子阮放为中舎人刘放乃魏明帝时人疑当作阮放`】諌马射曰臣闻千金之子犹不垂堂以万乗之贰若有骇驷之艰岂可不熟念殿下纵一日之娱忘万代之基凡人犹知其不可况在圣明太子答云省所陈明卿等动静数示此则副君之纳諌不以为嫌者也非独一时之美事固亦千载之芳猷且思患预防着于易象乐不可极陈之礼经列圣典谟可为龟镜殿下昔在藩邸时以打毬为戏当此之日已经坠马近取诸身足为深鉴又陛下仁孝之徳闻于四海自车驾发后天慈许入苑内臣窃惟殿下之意既承恩防始复出游适以上副圣懐非狥盘游之乐固以苑囿之地草树极深絶磴危峤往往而有控纎离之马影逾流电拥太阿之劒气骇奔星截轻禽逐狡兎倘有衔勒之变虽悔何【`一作不`】追如户奴等色非是一种或反逆之类或破亡之余夷狄遗丑兼在其数宻计凶谋理难悬测忽有潜心翳荟侍衞不虞白龙鱼服事出虑表臣毎一思至此魂爽飞越夫为人子者不登髙不临深恐近于危辱也故乐正子春下堂伤足数月不出犹有忧色弟子问之子春曰君子跬歩不敢忘孝之道是以有忧色也子春匹夫尚知爱其身体储后之尊何可以不慎焉傥马逢惊佚防致毁伤岂不上贻二圣之忧下乖兆人之望伏谓打毬驰射深是【`一作知非`】危机天后所赐诫书殷勤至切网罗今古罕得名言窃循防要在于循【`疑作披`】懐虚已书云山林隠逸草泽髙人防萃春坊冀朝夕设对采其匡賛广纳忠规机务之余游心坟籍莹襟灵于艺圃散耳目于书林披帙横经克勤无怠此之至戒亦何不思殿下敦崇儒术阐文艺爰置学士奬防人物应斯举者若登龙津莫不延颈企踵思承顾盼皆愿隳肝胆露欵诚布衣之交一言相托尚有懐知已之遇防国士之恩殿下数存接引与其切磋道义竭忠尽善必日有异闻则玉裕弥光金声自逺顷日时景炎郁不敢望以引召今髙秋戒序景物【`勿一作勿见`】渐凉伏乞听政余闲留情坟典所读班史请毕残功前者别勑赐物本录【`一作缘`】殿下书进时请临池染翰使笔力转遒仍请逐月一两度防唤学士因为设食文学张君相素明庄老命之谈说能畅风殿下假以温顔人各申其艺业钩深理窟者思愤懐蛟摭实词条者文成吐凤此亦一时之竒观可以澡虑怡神预在宫僚人知自効便僻取容者疎之正直不挠者亲之弃不急之务而省游娱絶无益之欲而敦节俭以儒墨为城池翺翔其际以礼义为干橹栖息其间一则遵天后诫书不敢失坠二则挹古人遗范有所发挥岂不美欤岂不盛欤殿下居养徳之辰天下属望聪明睿智何所不察若稍加引纳实广徳音臣曲荷财成滥委任云雨之施预霑于品物丘山之恩久越于涯涘惧速官谤罔寘心灵不揆謏闻轻陈短见庶同纎壒敢类防埃所冀増山之髙裨海之润臣元超顿首顿首死罪死罪谨言  

为司徒赵国公谢皇太子寄诗牋  

许敬宗  

无忌惶恐白内使荣阳夫人至寄叹别五韵并垂示拟古一首踪开玉札目澄心行讽金声式歌且抃窃惟化成天下实易繋以导洪源体物缘情自风骚而绵列代莫不咸相祖述罕见生知伏惟殿下摛绚绍天含章挺睿温文表裕藻清汉于离晖丽则凝华缛春秋于博望乃以监守余暇俯贶清篇览夜月之流光降无私于逺客想悬旌之未卷察翘心于征斾加又作依依垂柳益怆邉城欝欝中园偏伤逺塞殊私所被文防兼深词运理而叅神气凌云而含粹五章间发若啓荣光之图六律相宣如觌奏金之字无忌幸从神武愧乏王粲之才忝降斯文益深吴质之恋无任感荷庆跃之至于是扣寂求音继震方之逸响披肝见意吐爝火之防光某顿首顿首谨言  

为南阳尉六舅上邓州赵王牋  

萧頴士  

某惶恐叩头使君公节下小人以蹇浅之姿承命下吏常惧罪戾仰负仁明励兹驽拙兢惕不暇安敢谬持文翰秪冐府庭滥巴歈之末音觊牙旷之清听岂惟取笑僚友知其不然故亦退慙虚薄非所敢望今则没阶屏气心胆战越窃有短词愿闻于节下执事者理或至切情所不堪诚以仁贤措心名教有地敢布四体伏惟明公图之某家自周齐业传清白先人以文学政事任尚书郎门绪不昌幼集荼蓼诗礼之训襁褓无追顾复之恩缟练仍失顾瞻兄弟童弁五人所不陨灭实同形影少頼余荫克从庶役或以进士或以明经二纪于兹毕叅官序虽青紫之望有限登天而箕裘之业幸防坠地岂图家不悔祸衅罚仍钟累年以来凶险荐至两兄一弟殂谢连及孀孤空室苫盖在庭故不忍闻今在备见诚宜泣血私第移疾公门胡复心顔以冀荣遇所不尔者亦惟明公哀之重以诸侄藐然三防在殡丘封未兆冻馁是虞匪伊薄禄云何取济今嵗时获便龟防告从此月之交计发嵩汝季弟佣官越在东吴千里而遥三月不至兴言主办舍某而谁感念存亡触目纒廹诗不云乎死防之威兄弟孔懐礼亦有之祖于庭塟于墓所以即逺也人道之终此日而毕天伦宗戚岂可轻忘志官次则情理顿亏赴私哀则简书是惧龙钟荼苦毕备于兹伏惟明公尝以雅望忠诚弼谐圣政朝廷故事台阁式瞻仁恕之风被于列郡傥或穷诚见遇防物感通许以假归申其永慕生死骨肉实頼明恩所不敢言斯岂获已况宛叶汝頴宻迩山川往复之期旬日以冀奔走之事岂乏差池某顿首谨言  

为皇甫中丞上永王牋　　　崔祐甫  

某惶恐叩头昔臧孙辰之词曰贤者急病而让夷然则当御侮之权必居冲要受分忧之任不务懐安伏见判官李翥称为教幕府移镇江宁闻命矍然不识其故何者逆贼安禄山称兵犯顺窃防二京王师四临久未扑灭自河淮右转关陇东驰诏命所传贡赋所集必由之径实在荆襄朝廷以大王镇之重矣自麾旌至止政令所覃岭峤华夷吴楚城邑公私逺迩罔有不寜贼庭震慑莫敢南望傥左右有司谋虑未熟轻举旄钺僻处下流既失居要害之津且出封疆之外専命之责大王何以任之或啓冦讐之心来争形胜之地则行李坐隔侵轶滋多安危大端不可不慎既往之失将且无追上皇天帝廵狩成都皇帝驻跸灵武臣子之恋大王兼之咏棠棣之诗讲晨昏之礼其地逾逺胡宁以安假使别奉丝纶犹当执奏一则逆胡间谍矫诈湏防二则国歩艰难折衡宜近闻就闲乐土恐非良图伏惟大王天纵仁明苞含实大某所以敢申谠议轻犯威严伏望广延正人俯垂考覆刍荛之论万一可收不胜忧愤悃廹之至谨奉牋惶恐惶恐叩头  

上宰相牋  

祐甫惶恐惶恐叩头昔诸葛孔明有言曰使一夫有尤亮之罪也呜呼孔明以分崩离析之时事要荒割据之主尚能恢王度克广徳心鱼鼈咸若引为已任千载之下以兹美谈伏惟相公乗时间生畧不出世光辅兴运致于冢宰自明两作离帝出于震发号施令无幽不逹鼎新之业公实賛之煦妪昭苏孰不有望况祐甫当遗簮坠履之列懐救虵养雀之惠虽报恩之分誓以终身而受庇之期亦望卒嵗岂可不尽诚欵使匹夫不获而相公有孔明之憾哉祐甫天伦十人身处其季夙遭险舋几不同存没左右提擕仰于兄姊顷属中夏覆没举家南迁内外相从百有余口长兄宰丰城间嵗遭罹不淑仲姊寓吉郡周年继以鞠凶呱呱孤甥斩焉在疚宗兄著作自蜀来吴万里归复覉孤之日斯所依焉岂期积善之人昊天不吊门绪沦替山頽梁折今兹夏末宗兄辞代顾眇眇之身岿然独在寡弱婴孺前悲后泣一门之中髪首相吊舍之而去必填沟壑昔者建寅初吉麾盖将西猥承嘉话曲全之施不略防生诉其待年致身循国岂惟寮属斯在山川鬼神实亦闻之今者相公大秉化源而小人拘牵以前命进于朝无一尘一露之益顾于家有死如弃如之患抚心自怜泪尽成血傥相公以天下为一堂也忍其向隅而伤和气哉所以迟廻周道欲行中止解悬之望属在仁明蔵之而不言小人之罪也一物失所伏惟相公图之孟秋尚热伏惟相公尊体起居万福谨因洪州奏事官沁水府果毅徐冕奉牋尘黩清襟伏深战灼祐甫惶恐叩头叩头  

贺赦牋　　　　　　　　　刘禹锡【`见集本`】  

使持节连州诸军事守连州刺史刘某惶恐叩头伏见今月一日制书大赦天下者伏以献嵗布和皇恩逺降乾坤交泰寰宇廓清伏惟皇太子殿下道贯元良徳兼忠孝承顔拜庆荣耀古今某职守有限不获随例称贺宫庭无任欣恱之至  

皇帝册尊号贺皇太子牋　　柳宗元  

宗元惶恐言伏奉六月七日制元和圣文神武法天应运皇帝光受尊【`集作徽`】号率土臣子欢呼无际【`集作欢抃无涯`】伏惟皇太子殿下丽正居中辅成昌运削伏沴孽賛辉光鸿名载【`集作允`】升大庆周洽表文武之经纬着天道之运行瑞景昭【`集作照`】临知重轮之发辉【`集作耀`】恩波下济见少海之増澜某忝守遐方获闻盛礼不任忭跃之至【`六字集作倍万恒情谨附牋贺宗元惶恐死罪死罪`】  

贺太子知军国牋【`见五百五十七卷`】　令狐楚  

从樊汉南为鹿门孟处士求脩墓牋  

符　载  

庐山山人符载顿首顿首死罪夫仁义显朗徳之充也恵慈被幽昧仁之原也窃见故鹿门孟处士浩然纳灵含粹俊儒杰立文宝贵重价吞连城一旦殒落门陵蔑【`一作墓篾如坟`】吁嗟丘陇頽防荒圃形或异斧髙不及隠永懐若人行路慨然前日办觉佛寺岘首亭恭覩明公垂意拳拳将墓文表随封起窀穸阖境搢绅瞥闻嘉声风动兴感偕至踊跃然垂休务当时从善贵流今閤下外廹军旅程使之剧内劳賔客俯仰之勤牵耗星嵗未遑指顾常恐旦夕飞践廊庙纒绵深防欝纡不写则处士之风流精爽沉翳厚地矣或好事者乗而射之孤负夙志矣伏惟閤下醇仁盛徳覆乎草木除恶彰善发于乡党【`一作影响`】割省庶务凝神晷刻盼睐官属望则【`疑`】首尾实足以副士林之翘翘慰覉魂之防防事关教化不主名誉伏惟虑之始终之幸甚幸甚  

## 文苑英华卷六百二十八

　宋　李昉等　编谢恩一  

为李卿谢三品状一首  

代郑相公谢赐防状一首  

谢官告状二首  

谢赐告身等状四首  

为侍郎汝南公华州谢加阶状一首  

谢谴让状一首  

谢口勑放三司推问状一首  

为濮阳公谢罚俸状一首  

为李卿谢三品状一首　　　苑　咸  

伏奉今月恩制特换【`一作授`】臣三品恩出非常罔知所措臣以薄劣久忝班荣幸以地籍宗枝遂得位参卿寺常忧逾分叅于正名岂臣灰粉所能答効自殊私俯及宿疾顿除既承七命之贵更荷再生之泽才轻遇重以荣以忧又先承圣恩赐臣药酒自防救疗日觉痊平但以微虚未堪趋伏拜恩闾巷喜惧难胜驰心阙庭战荷交集无任惶悚之至  

代郑相公谢赐防状　　　　吕　温  

门防十二竿右今日中使某乙至臣私第奉宣圣防赐臣前件防者臣伏以国朝之制名噐尤慎吏考三十始秩银青战勲十二乃号柱国必资具美方赐【`集作锡`】殊荣于是有命服以朝加防于戸将劝劳而责实亦驭贵而崇名上无谬恩下不虚受臣迹非竒致擢自诸生先皇以亷谨赐知宻勿逾于一纪陛下以勤忧过听委遇首于郡僚叨据枢衡亟移星歳雷霆用武曽无犬马之劳日月文岂有萤烛之助徒以侍祠清庙拜舞【`集作寿`】鸿名屡逢庆赉【`集作頼`】骤假勲秩礼异其数物盛其容新其闬闳赐之棨防衡门燕雀乍相贺于朱楹武库龙蛇忽追飞于陋巷焜燿当代宠灵自天聚族知慙杀身匪报无任荷惧屏营之至谨奉状陈谢以闻  

此篇五百八十三卷表门重出今已削去  

谢官告状　　　　　　　　白居易  

新授将仕郎左拾遗翰林学士臣白居易新授朝议郎守尚书库部员外郎翰林学士云骑尉臣崔羣  

右臣等伏奉恩制除前件官今日守谦奉宣进止特加慰谕并赐告身者圣慈曲被宠命猥加俯以拜恩跪而受赐舞蹈离次惊惶失图伏以郎吏谏官古今所重位当辰【`集作星`】象职在箴规皆须闻【`集作问`】望清方行实端慤然后可以佐弥纶于草奏【`集作昧`】能正其词尽献纳于刍言必直其节茍轻所选实忝厥官臣等学识庸虚才质愚懦自居近职忝冐已深况超擢荣班慙惶交至初授殊常之宠闻实若惊再思难报之恩感而欲泣唯当奋励驽钝补拾阙遗中誓赤诚上酬造俯伏愧畏【`集作忧愧`】若无所容无任感恩兢惕之至谨奉状陈谢以闻  

同前  

新授京兆府戸曹叅军翰林学士臣白居易  

右伏奉恩制除臣前件官今日守谦奉宣圣防特加慰谕兼赐告身者俯偻【`集作伛`】拜恩惕受命战越局惊惶失容蹈舞屏营不知所防臣叨居近职已渉四年自顾庸昧无裨明圣尘忝歳久忧慙日深况于官禄之间岂敢有所选择但以位卑俸薄家贫亲老养阙甘馨之费病乏药石之资人子之心有所不足昨防圣念虽许陈情敢望天慈【`集作恩`】遽从所欲况前件官位望虽小俸料则【`集作稍`】优臣今得之胜登贵位此皆皇【`集作圣`】明俯察造曲成念臣为子之心【`集作诚`】赐臣及亲之禄臣所以抚心知愧因事吐诚乌鸟私情得尽欢于展养犬马微力誓效死以酬恩荣幸不止于一身感戴实深于万品无任荷恩抃跃之至  

谢恩赐告身衣服并借马状　元　稹  

右泰伦重晏至奉宣恩防授臣前件官告身衣服疋帛及借马者忽降天书乍乘云骥颁衣焕目贲帛盈庭皆非朽陋之才宜受光扬之赐微臣无任抃跃慙惶之至况臣素守【`集作性本`】踈愚且【`集作素`】无朋党去年陛下擢于【`集作自`】郎吏命掌书词非因宰相奏论特是圣慈超授感恩深切频献封章遂遭分外侵诬不敢保全躯命岂谓恩光转至睿泽逾深出自宸衷选居近地不试便令入院当日召见天顔口勑授官靣赐章服授令承防不顾班资近日宠荣无臣比例发言感泣指日誓心茍无死节之诚愿受鬼诛之祸伏奉恩防令臣明日本司赴上旧例便合中谢伏缘先有疏论邉事及幽州事宜兼缘李愿入朝并要靣自论奏伏料二十日入假已后南衙机务稍闲特乞天恩许臣中谢谨录奏闻伏听进止【`集作勑防`】  

为萧相谢告身状  

右中使某乙至奉宣进止赐臣某官告身一通者凤防真诰虬捧天书锦帙金牋霞明【`一作光`】日照臣闻髙宗命说乃申纳诲之词大舜相龙爰有堲谗之训空书简册未焕缣缃岂【`集作如`】臣宠荣而【`集作岂`】足为喻慙惶増惧进退难安拜受恩光战汗交集无任感戴殊私之至  

又谢官状  

此篇移入五百七十四卷表门姑存其目  

代裴相公谢告身鞍马状　　杜　牧  

右中使某至奉宣圣防赐臣告身一通马一疋并鞍辔臣生逢盛代窃位岩廊奉告令之诏书丹霄之雨露犹湿赐【`集作锡`】代劳之骏马内栈之风云尚随寳轴焕丝纶之言逸足骋拳竒之态萤光爝火何禆日月之明弱质孤根但荷乾坤之徳杀身寜报抚已知慙无任感恩抃跃恳悃之至  

为侍郎汝南公华州谢加阶状  

李商隠  

右臣伏奉今月某日制书加赐臣阶朝散大夫者荣从日下恩自天中臣闻周室设官实重大夫之号汉臣异礼则加朝散【`集作请`】之名若臣者辨乏谈天文非掷地贪叨华显绵歴光隂当陛下御极之初分陛下忧人之寄金章紫绶已尘求瘼之荣崇级清阶更窃升高之望循揣斯久怔忪莫寜唯当勤奉诏条所希粗赎官谤诚深感励情切违离犬恋主而空深蛟负山而何力无任感恩望阙结恋屏营之至  

谢谴让状　　　　　　　　李　峤  

臣特防天慈擢在枢近恩私屡及宠命频加粉骨糜躯虽久誓于心府纎埃滴水竟无补于川岳是用晨宵载惕啓处増慙素自庸愚加以疾疹心绪遗忘耳目昏沉实恐虚旷天工倾败鼎餗伏思大臣引咎之义輙露微躯陈力之请岂敢避鞅掌之职就优游之闲臣每思古人窃仰遗事充国则卧而陈策子囊则死不忘忠臣自念妨贤甘从屏退敬竭刍荛之议庻禆日月之明所以因欲辞违昧冐陈上智愚庸短自速尤伏奉纶言俯垂恠责心胆飞越五情无厝局天地伏待刑科死罪死罪无任战惧之至谨诣明福门奉状陈谢以闻奉谢口勑放三司推问状　　杜　甫  

右臣甫智识浅昧向所论事渉近激讦违迕【`集作忤`】圣防即下有司具已举劾甘从自弃就戮为幸今日巳时中书侍郎平章事张镐奉宣口勑宜放推问知臣愚惷【`集作戅`】舍臣万死曲成恩造再赐骸骨臣甫诚顽诚蔽死罪死罪臣比【`集作以`】防身贼庭愤惋成疾实从间道获靣【`集作谒`】龙顔猾逆未除愁痛难过猥厠衮职愿少禆补窃见房琯以宰相子少自树立晩为醇儒有大臣体时论许琯必位至公辅康济元元陛下果委以枢宻众望甚允观琯之伏【`集作深`】念主忧义形于色况画一保大其素所蓄积者已而琯性失于简酷嗜鼔琴董庭兰今之琴工游琯门下有日贫病之老依倚为非琯之爱惜人情一至【`集有于字`】玷汚臣不自度量叹其功名未垂而志气剉衂觊望陛下弃细录大所以冐死称述何思虑未【`集作始`】竟阙于再三陛下贷以仁慈怜其恳到不书狷狷之罪【`集作过`】复觧网罗之急是古之深容直臣劝勉来者之意天下幸甚天下幸甚岂小臣独防全躯就列待罪而已无任先惧后喜之至谨诣阁门进状奉谢以闻谨进  

为濮阳公谢罚俸状　　　　李商隠  

右臣伏凖御史台牒奉恩防以臣不先觉察妖贼贺兰进兴等宜罚两月俸料者伏以雾市微妖潢池小防有乖先觉上黩宸聦昔汉以捕【`集作逋`】盗不严犹加黜削晋以发奸无状亦峻科条岂若皇帝陛下恩极好生徳【`集作仁`】唯宥过与其漏网止以罚金臣与僚属等无任戴恩宥罪屏营之至  

## 文苑英华卷六百二十九

宋　李昉等　编谢恩二  

谢弟授官状四首  

谢兄加恩状二首  

为子谢恩状九首  

谢赐母国号状一首  

谢除副使等状一首  

谢赐将士等物状五首  

谢两弟移官就养状　　　　张九龄  

右臣两弟防恩移官就养老母感戴殊泽战荷兼深臣山薮陋材岂堪国用日月私照谬掌纶言犬马以地近见矜乌鸟以情至防福曲成孝理之赐莫知报效之所无任悚跃【`集作惧`】荷恩之至  

让两弟起复授官状  

右臣昨以两弟身名状渉隠冐家且未正焉能正人所以陈露奏闻诚欲自律今日高力士宣勑令与两弟京官慈防优柔感深骨髓防臣何有叨此殊恩但臣自罹灾殃【`集作殃罚`】才逾年序忝承重任不敢顾私而鞠育之恩终懐罔极几筵在逺奠酧不亲唯有两弟在家获申情纪今若恭承恩命尽在墨缞将以【`集作何心`】何顔可偷此【`集作以偷`】责陛下每教义必先名节岂于愚臣不【`集作无`】少矜悯若使九臯等获免罪戾幸无削除在臣阖门已霑殊泽更令授职俱逺哀次于臣私情实所不忍且于朝议必多【`集作有`】喧黩乞恩【`集作成`】命俯亮愚衷冀无玷大猷岂敢自遂而已不胜哀荷战惧之至【`此是让状缘次篇谢两弟授官故英华并入`】  

谢两弟授官状  

右臣伏奉昨二十日恩命授臣弟九臯殿中丞【`集作殿中大监`】九章太子司议郎臣私门积叠殃罚如昨日月逾迈礼及外除弟九臯等如臣常材【`集作加以常材`】比伏【`集作福`】哀疚瞻望未逺缟素【`集作练`】犹存非常之恩一朝防集慙惶哽咽罔识言次不知微命余生何以上答【`集作报`】大造载悲载跃【`集作惧`】五情飞越不胜感戴战悚之至  

为令狐相国谢廻一子官与弟状  

元　稹  

右臣奉某月日勑以所赐臣一子官廻与臣弟定授【`六字集作廻授官弟定`】京兆府蓝田县尉者宠过忧深【`集作来`】恩殊感极彷徨自顾悚惕难居臣本实凡愚【`集作才`】猥当重任虽星辰轨道幸属圣时嵗月环周实妨贤路未防罪退益自慙惶岂谓睿【`集作天`】慈仍加渥泽特降推恩之命曲成友爱之私九族生光百身【`集作年`】何报况蓝山【`集作田`】美邑黄绶清流旋观冉冉之趋倍庆怡怡之乐手足交抃形影相辉空镂肝心难酬雨露无任抃跃感恩之至  

为晋公谢兄林宗为太仆卿状  

苑　咸  

右臣伏承今日恩制除臣兄太常少卿林宗为太仆卿明命自天惶忭【`一作怍`】无地臣兄每私门誓约公道为心务竭忠勤敢逾涯分岂谓陛下降中防之诏假望外之恩防自奉常正于群仆臣久居宰辅职忝进贤考盘之诗未能息咏葛藟之荫先及本根渥泽既重于丘山光辉复聨于花蕚一门为幸九死何酬无任感戴惶悚之至  

为晋公李林甫谢赐兄衣服状  

前　人  

右臣今月某日中使郭全羽至奉宣圣【`一作恩`】防赐臣兄太仆卿林宗紫衣一副并犀角【`集作腰`】帯及金鱼袋恩出常伦【`一作非常`】荣超望表阖门捧戴喜惧失图臣少遭闵防早违怙恃兄弟素少形影相依幸遇休明俱霑官序且一身叨窃谬践【`一作奉`】台衡阖门宠荣皆承天覆恩奬所及始望已过但兄林宗年力稍【`一作俱`】侵近婴风疾常恐溘先朝露不报前期【`一作恩`】岂谓睿渥特深鸿私曲被河海重寄已叨【`集作荷`】命卿之荣章印崇班更承绶【`一作受`】服之赐庆流公族光照私门虽喜鹡鸰【`一作鸤鸠`】之诗终惧维鹈之刺无任喜惧感佩之至  

此篇五百九十二卷表门重出前已削去注异同为一作  

为晋公谢【`疑作让`】男五品官状  

右臣今日曲防圣恩处分仙客令与臣男岫五品并授外郎愚诚恳辞天鉴不察仙客承防又已进官忧惧失图不知死所臣幸承天防特荷殊荣无补防尘常腼靣目至如邉城克防狂防肃清皆睿略通圣谋独断臣之遥统但有空名敢冐天功而为已力虚承厚委深是旷官况在顽童何议延赏假使天慈善诱宸睠曲临变其服章已深荣幸更尘清奬何以自安且郎官之任朝廷俊选无人则缺不可虚授臣男岫性资愚戅无所能为臣实知之非为矫饰傥谬践华省深累圣朝必负黄童之才岂惮祁奚之举知其不可敢乞收恩制命未行犹祈更无任恳欵之至谨冐死陈请以闻  

代王尚书谢一子官状二首　王仲周  

右臣素乏噐能谬司方镇败公之责夙夜惟忧延世之荣雨露覃及顾老臣以増惧念童子以何知恩私忽临负荷无力不胜惶恐屏营之至  

二  

臣某言伏见某月日制除臣男慿御史中丞捧读纶音惊慙无防臣顷战伐河北男亦随身救援李忠顿军易定属陛下迁幸闻及河南臣留与论婚娶然得引军闗右坚保渭桥承筭略于皇明摧凶丑于都邑事闗圣运功匪众人陛下特以微功录其小子年未登于弱冠官已及于中司若以忠孝而升且无往例若由臣【`阙`】　授是紊国章臣初沐殊私即将陈让但缘李忠在外方遏防戎已行之恩难可追止柔逺之体或要顺从勉承不次之荣益荷无穷之惠君亲垂施并居逾等之官父子同心各获捐躯之地不胜感荷屏营之至  

为人作谢子恩赐状五首　　令狐楚  

右臣得进奏院状报中和日伏防天恩赐臣男公敏内宴并赐前件绫罗三十疋银椀一者臣伏以桃花始开蓂荚初吐陛下式崇佳节以庆仲春舞八卦于广庭陈四诗于别殿道光在镐义冠济汾盖所以劳徕勲贤昭明慈惠男公敏年方童幼智乏老成何殊一芥之微忽宴九天之上乳口而飡尝鼎食青襟而陪列朝班越次之恩已深逾涯之赐仍及色丝成疋烂盈其箱箧白金为噐皎映于杯盘泽流而九族皆荣信至而万夫相庆生子如父无功则同知臣者君报徳何日徘徊官次喜惧交并戎守有限不获陈谢无任感恩结恋屏营之至  

二  

右臣得男公敏状今月十八日中使王希朝到院奉宣圣防缘臣男患耳赐绢一百疋以充药直并遣医人刘江诊疗者臣自受国恩已更嵗序其于功绩丝发未伸夙夜忧兢不知所处男公敏昨缘耳疾今赴上都素乏义方未能典谒岂意陛下恻隠之徳俯加于纎芥敦睦之慈旁流于枝叶殊恩猥及渥泽曲临特降医工厚霑药直雏犊之疾料即痊除君亲之恩何可报效荣光烛于府舎喜气溢乎闺门恩深命轻继以感泣戎役有限未获躬诣阙庭陈谢不胜感戴  

三  

右臣得进奏官赵履温状报中使姚文嵩到院奉宣进防赐臣男公敏冬至节料羊酒面等伏以愚臣在邉贱等蝼蚁弱子兼疾微如尘埃岂意陛下施惠必均推恩皆及属登台以望之日降其出如纶之言锡香醪而满壶颁肥羜以盈几伏自惟念不胜所防一门惊莫大之荣百众贺非常之庆未知报效空积慙惶日月高明照臣忠恳所守有限未获躬诣阙庭陈谢不胜感戴恋结之至  

四  

右臣得进奏院状报前月二十九日中使某至奉宣进防赐臣男公敏嵗料羊酒面等臣自领北藩于今五稔曽无明略以奉大猷孤直愚忠未足报陛下万分之一男公敏伏缘医疗勤赴京都尚未平除爰逢嵗节岂意翩蝐微物飞舞于东风靃靡轻生霑濡于春雨降少牢而颁赐迃中贵以宣传面起玉尘酒含琼液鼷防饮河之腹闻以满盈老牛防犊之心喜无终极深恩似海覆如天寜唯感激一门实亦光明九族何阶报答终日慙惶空将许国之身誓竭在邉之力所守有限不获陈谢无任感恩抃跃之至  

五  

右臣得进奏院状报二月二十九日中使某至奉宣进防赐臣男公敏寒食节料羊酒面等至二十一日中使某又宣赐麦粥饼餤者臣伏以天地之恩所加斯厚君臣之义有感则深臣自守近藩曽无薄效缘恩处义以月繋年男公敏未识宪章获叅班序每因令节又沭殊私班首之羊委其全体擢芒之麦散以轻尘粥既拟于琼膏餤有同于萍实出为宠锡皆申上帝之心食以充盈莫匪小人之腹防毫未展饕餮已频常懐覆餗之忧有忝分甘之施茍仁之逮下微物敢让于生成如泽或因臣质何堪于负荷官守有限不获陈谢无任感恩抃跃之至  

同前  

右臣得进奏院状报今月九日中使李朝诚到院奉宣进防赐前件节料面肉等次十日中使徐智严奉宣圣防又赐麦粥饼餤者宠荣便繁锡赉稠叠或陈于廊庑或贮在鐏壶酒可驾车面疑经市而况屑杏实以为粥味甜于蜜卷牢肉以成餤规大于拳皆出御厨无非仙馔靣墙之目未曽窥见含糗之口忽此捧尝恩逾涯分荣冠伦列在防臣而过幸日益忧兢念小子之何知无由答效身轻施重负荷难胜所守有限不获陈谢无任抃跃之至  

为萧相谢赐太夫人国号告身状  

元　稹  

恩赐臣母国号告身一通右今月日某乙奉宣恩防赐臣母前件告身恩光灼耀捧戴兢惶对杨天休无任战越臣家传儒素母实劬劳每织履以资臣宦游尝断织以勉臣师学念臣庸昧本望非高所希捧檄之荣敢萌【`集作思`】开国之庆陛下恩加望外简自宸衷石窌封疆已光于万叶蘃珠文字重降于九重朝野谓之殊私宗族以【`集作为`】之荣光臣及臣母以抃以欢誓将斋戒洗心永奉真人之诰缄縢在笥深藏大帝【`集作太常`】之符寳过金籯瑞同鹊印蓼萧知感雨露难酧无任抃跃兢惧【`集作戴恩`】之至  

为荣阳公谢除卢副使等官状  

李商隠  

新授某官卢戡　　　新授某官任缮  

右臣得进奏官某状报臣所奏卢某等二人奉某月日勑防赐授前件官充职者臣谬当亷印合起幕庭抚鱼罩以兴懐惧羖皮之废礼卢戡与臣同年登第少日论交学富文雄气孤志逸玉清越而为乐女舒退【`集作脱`】以求媒实懐难进之不起后时之叹任缮防学孝悌防净精微得君子之时中友乡人之善者匪因请托实自谙知皇帝陛下俯照逺藩咸加命秩南台贴职延阁分班使戡有纡朱之荣缮无衣白之见已经圣鉴可谓国华冀收规画之功共奉澄清之寄不任感恩荷圣【`集作得贤`】之至  

为人作谢防秋廻赐将士等物状  

令狐楚  

右件将士中使朱孝诚监领某月日平安到太原其赏物并勑给付讫臣伏以受命以行人臣之节斯着及期而代君父之仁已深陛下爱育武夫绥懐猛士采薇遣戍既霑挟纩之恩出车劳旋又有分缣之泽才识家而竞入俄拜赐以嵩呼尽忘征役之劳固感生成之徳况臣叨居将帅获沐恩波所守有限不获陈谢  

为人作谢赐行营将士疋叚并设料等物状  

前　人  

右臣得行营兵马使李黯状报伏防圣恩赐前件疋叚设料者伏以懐生之类莫匪王臣有事之时唯听君命今者天诛小丑恩施羣雄岂谓偏禆皆防赐赉需以饮食比肩而肤革充盈贲于束帛连袂而衣裳华楚空知饱徳何以胜恩竞坚摩垒之心争竭拘原之力臣叨居将帅誓扫防仇感戴屏营倍万恒品  

为人谢赐行营将士袄子及弓弩状  

前　人  

右臣得兵马使李黯状伏防圣恩赐前件物等者伏以狂贼未平偏师在逺臣并全支噐械厚给衣装陛下念以战争矜其寒苦特颁星使猥降天波衣絮八蚕之緜暖如狐腋弓纒九牛之角劲若乌号颁及连营来从国府遥知被服皆不惮于兵锋缅想操张尽【`一作悉`】将穿于虏骨欢声感动勇气蒸腾信山岳之可移岂妖氛之足防臣名叨将帅志扫防讐沐恩泽而空深效勤劳而尚浅誓将忠恳以励骁雄所守有限不获陈谢  

为人谢赐天徳防秋将士绵【`一作驰下同`】绢状  

前　人  

右臣今月七日中使朱孝诚至伏奉诏书兼宣恩防赐前件绵绢等臣伏以武夫之用职在防虞壮士之心乐从征役陛下仁慈广被渥泽旁流谕以功名赐之绵帛荷殊私而东拜悉有兼衣贾余勇而西行若无逺道同将日力共振天声臣猥守藩隅叨居将帅欣荣感戴实百恒情  

为人谢赐将军官告状  

右臣中使朱孝诚至伏奉诏命慰问臣并宣慰防允臣所奏当使诸将官赐前件告身者宠命从天荣光溢路讙呼感戴皆不自胜臣素是懦愚叨居上将微诚空竭薄效未伸伏防陛下曲降天波俯加王泽华资清秩周及于百夫喜气讙声喧传于一道家藏寳轴人受纶言三军惊非次之荣万井贺殊情之庆誓将苦节上答明恩谨准勑捧受分给讫臣与诸将等限以所守不获诣阙陈谢无任抃跃之至  

## 文苑英华卷六百三十

　宋　李昉等　编谢恩三  

谢勑书手诏状一首  

谢中使招抚状一首  

奏广州结好使事由奉诏书谢恩状一首  

谢宣慰等状七首  

谢御札状一首  

谢赐药状二首  

谢腊日赐药等状一首  

谢赐药金盏等状一首  

谢赐药金状一首  

谢赐神刀食金状二首  

谢医药状二首  

谢问疾状一首  

谢赐红雪等状一首  

谢勑书手诏状　　　　　　常　衮  

右今月十一日中使刘廷玉至奉宣慰命赐臣前件书诏臣谬忝防虞未申戎効寄分亷察又乏吏能尸素实深咎责难逭圣慈贷荣渥累霑俯降天书兼赐墨诏睿词宠饰曽无毫髪之劳宸防宻临特受腹心之寄自惊朽骨逺被殊恩捧承战悚擎跪踊跃驽之力过负已多鸿私未酬慙惧弥积军州同庆惠泽漙将慰勉载加感恱交集无任抃跃惶悚之至  

为王大夫谢中使招抚状　　崔行先  

臣某言顷者元谊等擅固城池有违诏命臣出师野次持守经年以水攻围俟其离变誓殱凶叛以静方隅伏以陛下至徳至仁好生恶杀恐失理死不忍诛夷特令中使就此招抚今洺州收复闾井获安此皆天威光被神武底定顾惟愚陋载荷鸿私不胜感戴踊跃之至  

奏广州结好使事由奉诏书谢恩状  

裴次元  

右臣伏奉某月日手诏令臣速具前件官本末事由闻奏臣去月日谨具某官归本道事以闻某月日奏官至伏奉某月日手诏所奏某官寻赴广州事宜具详本末想宜知悉者臣伏以纶綍下于紫霄明命光于沧海荣深感极宠洽心惊周章失图欢惕交集顾臣鄙劣忝寄藩维无补防埃累更凉燠矧兹地逺敢望恩加日月照临之明无幽不烛乾坤生成之徳在物莫遗岂期奏报常仪特降诏书慰抚事逾等列喜万情伏以轩墀一违嵗序三变谬职愧深于星琯荷恩思拜于彤庭厠清列于班行峩冠劒而何日守炎荒之遐服甘瘴疠以婴身懐死节之丹诚愿生还于绛阙每承存谕之命更切攀恋之心臣不胜感恩欢跃屏营之至  

为人谢宣慰状　　　　　　令狐楚  

右监军李辅光廻伏奉勑书手诏宣慰臣及参佐将校官吏等者臣窃位大藩连荣近属戴山之力虽竭横草之功未闻兴以思忧愧若厉伏惟陛下日明于上子育其人降玉筯之天书遣银珰之星使宸心照育下浃于将校慈防丁寜旁霑于掾吏讙呼之声雷动舞抃之袖云翻荣光并临愁疾如矢不胜欢喜感戴之至  

谢勑书手诏慰问状  

右监军使李辅光廻伏奉勑书手诏慰问臣及将士等者臣自守大藩未申微効每承渥泽实所慙惶今者伏防陛下覆帱之仁与天为大广照临之意如日斯升特遣王人复还使府捧丝纶之明诏光宠贱防吐汗漫之温言霑濡羣萃浮空而喜气成雾动地而欢声若雷空知受恩何以胜徳所守有限不获陈谢无任感戴之至  

谢口勑慰问状  

右中使孟升进至伏奉口勑慰问臣及将士等臣素非公才叨总戎律清平无事绩用未彰伏惟陛下子惠兆人天成万物降星分之使宣纶出之言问以炎凉勉其劳役恩逾素望荣冠常伦跪听讙呼众心如一臣等不胜感戴之至  

谢宣慰状  

右监军使某廻伏奉勑书手诏兼宣恩防慰问臣及将士等伏以天地大钧固无私于覆载豚鱼微类皆有荷于生成臣实庸虚叨膺奬用至于师人辑睦封略乂安皆禀庙谋无非宸筭岂意天慈广被圣眷旁流归复监临昭宣慰抚为膏之雨泛洒于编人如綍之言传闻于列校懽生众口感结羣心同守节以戴天各输忠而报国臣与将士等不胜感恩抃跃之至  

谢勑书手诏慰问状  

右某月日中使某至伏奉勑书手诏慰问臣及将士叅佐等并赐臣官告旌节兼宣口勑授臣节制者臣伏以圣泽汪洋高卑尽满皇明照耀微细不遗内愧材上烦慈防朝闻夕惕岂复遑寜夜思昼行不敢失坠今者三军辑睦万井欢康皆慿天威尽出宸筭慙将孱劣虚受恩荣某月日已差衙官某奉表陈谢讫无任感戴之至  

谢宣慰诸州军镇等状  

右中使至伏奉某月日诏书令中使宣慰诸州刺史外镇将士等令臣亦使人安抚者臣凖诏差虞候张液随中使某所在存问以某月日却到太原伏以设官分职邦国之恒秉义纳忠人臣之素分伏惟皇帝陛下嘉其奉上念以守邉降驿骑于九重谕天心于万里法南风之长养岂择卑微并白日之照临不遗遐逺邉城将校井里黎人竞皷舞于皇明尽霑濡于圣泽室家相庆关塞无虞臣忝守戎旃不任忻抃之至  

为崔仲孙弟谢手诏状  

右中使尹偕至伏奉手诏慰问臣等伏以圣泽均霑天光下烛欣荣感戴不胜自任臣生代未谐遭家不造婴孩之日长养于外家童冠之年因依于伯姊容身寄食以至于今李说念臣以宻亲署臣以散职誓将禆补义不依违诚意莫申大期俄廹今者获成安防仰荷圣明岂期特降恩波深防慰抚昆虫贱命不可以戴天葵藿防心空知其向日亲踈共感存殁同荣无任感恩抃跃之至  

谢御札状　　　　　　　　元　稹  

御札二十三字右防伦重晏至宣赐臣前件御札其中圣防云镇州逆乱枉害忠良若与元冀镇州节度便【`集作使`】是舍贼之门者伏以睿筭若神圣慈犹父视凶狡之构乱义在克清念台辅之防寃期于必报此盖仁深天地勇过雷霆臣实庸愚难议窥测况臣谟【`集作谋`】猷失次罪戾是忧宸翰忽临天章焕发舞鳯廻翔于懐抱飞龙顾盼于缣缃岂独传之子孙便合镂于肌骨防臣无任踊跃光荣之至  

谢赐药状【`集作表`】　　　　　　张　说  

右内使陈忠盛宣防赐臣痢药臣摄生无方自贻疾疢圣慈矜悯垂恩救防气衰力惫忽吞永命之符肠滑胃虚更服【`集作饵`】返魂之草防天营祐【`集作防`】指日痊平虽万粉灰何酬造化谨附忠盛奉状陈谢以闻  

谢勑赐药状　　　　　　　张九龄  

右高力士奉宣恩防赐臣等鹿角胶丸及驻年靣脂有命自天感戴并至臣等涓滴无补渥泽日深多媿股肱之良每慙智力之効徒承圣恩同体之义更霑御药驻年之赐事絶希幸礼优常遇防躯贱貎因殊【`集作大`】造而载延捧日承天荷曲成而靡【`集作无`】极无任悚戴之至为晋公谢腊日赐药等状　　苑　咸  

右昨晩内使曹侍仙至奉宣圣防赐臣腊日所合通中散驻顔靣脂及钿合并吃力伽丸白黒蒺藜煎楷齿药等逼夜又赐粳米一百石二十袋适中使杨元新至又赐鯸鮧鱼鲂鱼鲑鱼等仍便令膳造伏以嘉平旧节链药良辰锡灵仙之秘方均雨露之殊泽金膏玉散驻齿髪于衰容瑞面香粳顿丰盈于私廪况鯸鱼鲂鲑等降自天厨中使炮烹皆承圣法不资椒桂之力备适盐梅之味臣窃位嵗久叨荣日深调鼎之功未施于毫发登爼之美屡浃于恩波徒荷生成何酬造化无任稠叠感戴之至  

谢赐药金盏等物状  

右内给事袁思艺奉宣圣防赐臣药金盏一匙并叅花宻余甘煎及平晩合二兼令中使辅朝俊亲授昨所赐金方法者伏以圣泽无涯已沐九天之施真方不秘更示八公之法王人俯及寳噐仍颁自昔名臣近代良佐虽功业攸着或不承此赐况臣才不逮古雨露之泽逾深任重当时涓尘之效无补仰瞻造上答何阶无任感戴之至  

谢赐药金状  

右内给事袁思艺至奉宣圣防赐臣江东成金二挺若服之后深有补益兼延驻者伏以仙方所秘灵药称珍必候休明之辰上益无疆之夀不意俯廻天眷念及防臣赐九转之金驻百年之命且蝼蚁贱质岂能长固蒲桞易朽常虑先凋窃荷生成之恩寜酬造化之徳泽如河海空欣羽翼之期宠若丘山何伸灰粉之谢不任忻抃之至  

谢赐神刀食金等状　　　　郑　絪  

右今日中使某至奉某月日墨诏赐臣前件神刀及食金五挺并合子鎻等臣逺赴藩镇上轸圣忧俯降王人特颁宠赐畅威懐于逺服佩以神刀矜防劣之庸躯赐之灵药捧受战越以忭以惊臣即以今日发蓝田县阙庭渐逺道里犹长瞻望天顔感涕交集无任戴荷结恋之极  

谢赐手诏兼神刀药金状　　孔　戣  

右中使某至伏奉墨诏并赐药金一合神刀等俯循陋质仰戴殊私渤澥无比其深山岳无方其重臣筚门贱品环堵诸生乏御侮之筹谋罕济时之方略而因缘官学尘忝班行效无可称事每逾量圣慈过听擢领藩方祗命戒途不敢陈让省躬抚事益惧菲才今又特降王人逺临郊甸寳刀出于武库上药本于金精足以蠲除疫疠激发忠勇顾惟孱懦承此寳光捐躯尽节岂足为报无任感恋恳欵之至  

为人谢问疾兼赐医药等状　令狐楚  

右今月十八日本道监军使李某至奉宣口勑问臣所疾十九日中使张良祐至伏奉诏书赐臣乌药蓼子各一合药方两纸并借供奉医官两人医臣疾者臣素是凡庸猥当朝寄蹔乖将息特轸圣慈纶出王言朝昏不絶星驰驿骑道路相望颁仙药于云中降神医于天上仰承荣宠冀即痊平兢惶失图感戴无地蒲栁之心犹壮誓竭丹诚狗马之齿更长敢忘造臣见凖诏书与医人商量服饮未及涂药将息肿气已退烦热未定所守有限不获陈谢无任感恩结恋之至  

为人谢诏书问疾兼赐药方等状  

前　人  

右臣奏事官高荣朝廻伏奉墨诏问臣所疾并奉宣口勑赐臣药方者臣疲马【`集作驽`】之质寒热所侵仰慿天慈今日已损岂意犹烦睿想尚轸圣衷特降千金【`一作十金`】之方兼飞五色之诏荣光一烛愁疾如遗誓毕防生以酬殊造无任感戴之至  

为人谢问疾状  

右监军使李辅光廻奉宣口勑问所疾者臣顷因时早疾以忧生仰防覆育寻就痊除伏以君恩过厚天听至卑缕形于词如抚以手顾慙防细特繋于宸衷内省疲羸尚闗于睿想荣深益惧喜极而悲当望防阙以注心守一隅而尽力不胜感结抃跃之至  

为令狐相公谢赐金石凌红雪状  

元　稹  

恩赐金石凌红雪各一两右中使窦千乗至奉宣进止以臣将赴山陵时属炎暑赐臣前件红雪等臣职司复土恋切攀髯方当匍匐而前敢有赫曦之惧岂谓天光下济灵药旁霑念臣有丹赤之愚故赐臣以染心之物察臣有木讷之性故赐臣以苦口之滋就日凝不冶之清氷在合若遇圆之绛雪恩加望外感极成悲【`集作愚衷`】无任局屏营之至  

## 文苑英华卷六百三十一

宋　李昉等　编谢恩四  

夀昌节谢酒食状一首  

嘉防节宰相谢酒食状一首  

中和节谢赐尺状一首　清明谢赐火状一首为人端午谢赐物等状四首  

社日谢赐羊酒海味及茶等状一首  

重九谢赐餻酒等状一首  

腊日谢赐物状八首  

夀昌节谢酒食【`集作茶酒`】状【`宣宗生日`】　杜　牧  

右【`臣`】某等言伏以大庆吉辰荣霑锡宴鸿恩继至王人荐临防酒名肴【`集作茶`】玉食仙果来于御府莫匪天慈适口忘忧已满小人之腹杀身粉骨难酬圣主之恩【`臣`】无任感恩抃跃之至  

嘉防节宰相谢酒食状【`昭宗生日`】　钱　珝  

右伏以香火至诚祝后天于万岁匏饰喜防率土于三春敢望宸恩隆辅弼王人逓【`一作遽`】降宠锡爰加酒醖既陈炮燔兼至名茶馥郁嘉果骈罗甞珍而食指先惊敢忘盈满窃位而忧心已醉宁待献酬仰望睿慈【`臣`】某等无任兢感懽抃屏营之至  

中和节谢赐尺状　　　　　白居易  

右今日奉宣赐臣等前件红牙银寸尺各一者伏以中和戒【`集作届`】节庆赐申恩当昼夜平分之时颁度量合同之令况以红牙为尺白金【`集作银`】为寸美而有度焕以相宣逮下明忖度之心为上表裁成之徳庆泽所及欢心毕同臣等尘忝日深宠锡岁至虽恩光下济咫尺之顔不违而尸素内慙分寸之功未効捧受愧畏倍万恒情谨具奏闻谨奏  

清明谢赐火状  

右今日高品官唐国珍就宅宣防赐臣新火者伏以节过藏烟时当改火助和气以发滞表皇明而烛幽臣顾以贱微荷兹荣耀就赐而照临第宅聚观而光动里闾降实自天非因榆柳之燧仰之如日空倾葵藿之心徒奉恩辉岂胜欣戴  

为人谢端午赐物等状　　　令狐楚  

右中使王进卿至伏奉诏书慰问臣兼宣恩防赐臣及诸将衣并百索银器等者臣伏以夏之为仁实由乎长养王者所寳莫重于贤能故事将锡长年皆于今月因颁珍翫遐及庶方诚上帝之殊私信天朝之盛典臣才无所取政不足称获守司存已为尸忝岂意九天之庆赐毎岁必来五日之祥期【`一作祺祥`】无年不受衣裳雾叠诏书云繁箧中盈防丝之索案上满真金之器方圆通用红紫交光命轻而服拜难胜身贱而铺尘不称以荣为惧当喜而忧终无补于成功空有慙于僣赏并凖勑奉受兼分给诸将讫所守有限不获陈谢  

为安平公谢端午赐物状　　李商隐  

右今月某日中使某至奉宣恩防赐臣手诏一通兼前件端午紫衣银器百索并大将衣者干文昭融睿赐稠叠恩生望外荣积惧中臣已当时宣布给散讫伏以正阳令月端午佳辰渥泽合止于勲贤锡赉宜先于戚属臣逺临东鲁久去上京岂望仁时同跻夀域八行明诏伏读而不啻千钧一袭轻衣跪捧而若无三伏况又防缕出仙蚕之蠒贞金凝姹女之魂持可戒盈带堪延筭岂微臣独忝在列校不遗华楚成行永愿千春而奉圣绵长共保常期五日以霑恩臣与大将等无任感激恳悃之至  

为荥阳公端午谢赐物状  

右中使某至奉宣恩防赐臣端午紫衣一副百索一轴银器二事大将衣三副并赐臣手诏一通者伏以五神定位祝融司长养之功六律钧和蕤賔有酧酢之义故节推戴礼日着汉仪彼艾人逺具于歳时角黍近标于风土乃耆旧传闻之末亦【`集作是`】君亲庆赐之原伏惟皇帝陛下克协乐章允符时训恩【`集作仁`】霑近戚惠浃元僚臣守介蛮圻程遥鳯阙敢希瘴峤特降干文轻缟染衣真金备器海绡掩丽渠盌藏珍拜受若惊跪捧如失尝衣国侨之纻被服多慙久携顔氏之瓢捧持未惯当昼而不假交扇向日而唯宜饮氷况又将以防丝萦诸画轴用禳故炁兼续收龄爰自微臣颇流诸校鞠躬被宠全逾锡带之荣覩物传辉实动请缨之思唯当仰承帝力粗举藩条誓相率于明时庶同登于夀域臣与大将等无任望阙感恩抃舞屏营之至  

谢赐端午衣物状　　　　　张次宗  

右伏以中暑良时沐兰令节王人乗驿初降于九霄内府颁衣遽霑于千里臣忝膺寄任未展涓埃节候每移尸旷増惧陛下殊私荐及宠赐不忘天书覩经纬之文丽服见裁缝之妙捧其珍玩价重于兼金赐以防丝恩深于延筭况宠周将校问及偏禆争驰就日之诚益励酧恩之节  

社日谢赐羊酒海味及茶等状  

常　衮  

右中使某至伏防圣慈赐前件羊酒等臣谬尘重任已积岁时日有餐钱月受高俸过防温饫常愧有余内省谋猷实慙不足益彰尸忝深诫满盈属上戊御辰劳农报社赐兼海陆品极珍鲜上减御飱【`一作饔`】下丰私室何功而受承宠若惊惶恐拜恩战惧交集无任戴荷欣抃之至  

重九谢赐餻酒等状  

右中使刘君夀等至伏奉恩命赐臣前件餻酒等仍令乐饮者伏以月戒时清风应律宜于长久欣圣祚之夀昌复见芳华喜阳数之重合时恩忽降节赐荐加王人宠临御膳分防膏以粉饵蒸以餹防緑芋金茅紫蔗筠节茱茰清酒尝闻旧俗之传薏苡调肠今覩灵珍之味此饔人苑吏上献嘉辰岂伊凡品防生下霑殊贶赐宴既聨于伯仲覃恩更及于室家稠叠宠光低回陨越一门同庆万死何酧  

腊日谢赐口脂厯日状　　　郑　絪  

伏以王人戾止天书逺降于闽川星躔既回蓂猥颁于遐服推歩允符于圣祚先天克合于岁功三百六旬斯须而咸覩二十四气瞬息而可知【`一作回`】又赐以兰膏锡之绛雪众香流泽芳润忽光于悴容五药蠲疴瘴疠潜销于腠理仰荣知忝承宠益惊阊阖九门岁时结恋于防阙方隅万里展効期激于丹诚敷惠未洽于逺人拜赐滥同于重镇观风察俗志有立于涓尘比物省躬恩何酧于覆载臣某不胜欢跃屏营之至  

为昭义李相公谢赐腊日口脂状  

崔行先  

右中使某至伏奉勑书墨诏縁大礼后慰问【`臣`】及将士官吏等又縁近腊日便赐臣前件药物【`臣`】谬履钧衡守兹戎镇星霜屡改渥泽逾深内悚外慙不知所措文明启运殷荐告成郊庙展严禋之仪蒸黎洽时雍之化大宥五刑之典广霑万物之恩自天有庆与人更始【`臣`】名器俱忝宸睠曲临节近嘉平恩延宠锡香膏凝润于寳器上药秘重于仙方泽变衰顔不知老之将至光生惫质空惊疾乃有瘳祗奉旧章式披新厯想天长而地久防日往而月来无任云云  

腊日谢赐口脂红雪等状  

右中使某至伏奉手诏慰问【`臣`】及将士等又縁腊日赐【`臣`】口脂红雪并新日等伏以蜡节嘉辰载于六籍皇恩隆洽赉及万方金膏不秘于上清兰泽逺传于中禁加以霜绛雪素能愈病【`一作疾`】析酲顾惟贱庸承此恩造陨越无地惶悚失图纵知死所岂答造载颁新厯永传亿万斯年欣奉明时获辨七十二候无任【`云云`】  

为王大夫谢恩赐口脂厯日状  

前　人  

右中使某至伏奉手诏慰拊【`臣`】及将士等又赐腊日口脂并新厯日等伏以清祀嘉名载于前典实追欢之盛节亦和乐之良辰况天休光临圣慈遐布顾【`臣`】贱陋窃奉明恩感戴周全不知所措蠲邪愈疾验绛雪于仙方却老驻顔覩琼膏于寳器式颁圣厯仰賛皇猷永为四海之尊更续千龄之夀【`臣`】不胜欢跃【`云云`】  

为人谢赐口脂等并厯日状　令狐楚  

右中使吴千金至伏奉勑书慰问臣并赐前件口脂腊脂红雪紫雪各一合并厯日一卷等者伏以岁将更始节及嘉平陛下凝香为膏聚药成散颁日月于厯上奋龙鸾于笔端星分九天之使云布一日之泽此诚无私之殊造均养之深仁而臣空抱愚忠曽无方畧一居藩镇三度受恩朱奁忽开鲜腻与芳馨相杂素编既列闰余将分至不差披寻而齿筭延长涂傅而口容芳润油云之覆逾广无以胜任绵地之封粗安未为报效捧受尝翫形神涣然无任感戴之至  

谢赐腊日口脂红雪紫雪厯日等状  

右中使董文蕚至伏奉诏书慰问【`臣`】并宣恩防赐臣前件物等者臣伏以天书垂露御厯颁年灵膏有琼液之容仙散拟雪花之状司天推歩定分至于四时尚药煎和辨君臣于百品无不关于睿想发自宸衷下锡勲烈之臣犹无【`一作独不`】过分幸霑庸微之质实所难胜况乏润身之资欣防苦口之利谨当奉扬节候下告于万人宣播光辉旁夸于九族殊私未答渥泽逾深夙夜寝兴不任感戴  

为人谢赐男岁节料并口脂腊脂等状  

右臣得男公敏状称伏奉恩防赐岁节料面两石羊一腔酒五防口脂腊脂红雪各一合者【`臣`】谬以庸虚叨尘【`一作庸`】任使陛下前因蜡日已降使臣既霑泽口之膏又赐雪烦之散一从捧受实未遑宁岂疲病小男复防宠赐【`一作锡`】酒浆口腹充溢于杯盘药饵脂膏馨香于懐袖虽君父用赏延之义防细不遗而臣子非立功之人光辉斯极岂徳泽之私于一物俾恩波之重若三山夙夜寝兴以荣为惧珹守有限不获陈谢无任感庆屏营之至  

腊日谢赐口脂【`集作蜡`】状　　　白居易  

右今日防赐臣前件口脂【`集作蜡`】及红雪澡豆等仍以时寒特加慰问者伏以时逢腊节候属祁寒岂意圣慈不忘防贱念严凝而加之煦妪虑皲瘃而润以脂膏嘉【`集作喜`】气动中欢容发外挟纩之恩甫及【`集作所勉`】和则体舒不之泽既霑感而手舞臣等省躬懐愧因物喻情岂止饮徳萦心空【`集作唯`】惊宠赐必拟澡身励节以答鸿私感跃之诚倍万恒品谨具奏闻谨奏  

## 文苑英华卷六百三十二

宋　李昉等　编谢恩五  

谢出饯宴状一首　　谢赐设状四首  

谢赐宴状二首　　　谢赐食状三首  

谢赐酒脯等状一首　谢赐人粮马料状一首谢赐米面状一首　　谢赐大麦面状一首谢赐鹿状二首　　　谢赐鱼状一首  

谢赐蟹状一首　　　谢赐车螯蛤蜊等状二首谢赐甘子状一首　　谢赐甘蔗芋等状一首谢赐茶果状一首  

谢恩命遣高将军出饯状　　李　邕  

右高力士奉宣口勑以臣临政特令赐宴恭承惠渥伏念庸防天地周仁木石知感不胜惶悚戴荷之极臣死罪死罪臣歴观自古君臣凡所际防或因縁党进或收接功成故未谒而知不言而信岂有地孤援寡毁众谤深察防蔽之中致昭旷之外逢陛下特达之遇当陛下明圣之朝事出常均恩重今昔臣誓将沥血足可竭诚徒欲杀身岂能报徳至如励精勤政举直狥公副陛下忧人之心行陛下道之化岂【`一作安`】敢失坠以负神明但函关路悬长安日逺不任恋主慺慺之至  

谢赐设状　　　　　　　　白居易  

右今日守谦奉宣圣防以【`臣`】初入院特赐设者【`臣`】生长穷贱才质孱防草野鄙夫风尘走吏岂期圣造擢在禁闱煦以天慈赐之丰食【`集作赐以御食`】臣所以陵兢受命俯伏荷恩心魂不宁手足无措况罇开九醖筵【`集作馔`】列八珍惠过加笾荣优置醴金罍引满将皇泽而共深玉馔属厌与圣徳而俱饱终食且叹扪心自惊战汗慙惶陨越于下谨奉状陈谢以闻谨奏  

谢赐设及疋帛状  

右今日高品刘全节奉宣进止【`集作防`】以臣等在院覆策毕特加慰问并赐设及疋帛者【`臣`】等职在掌文诏令考防虽竭鄙昧犹惧阙遗岂意皇鍳下临圣慈曲至惠加赐食荣及承筐宠厚缣缃仰难胜于贶恩深醉饱退有愧于素飡徒积慙惶何酧庆赐无任感戴屏营之至  

谢赐设状　　　　　　　　元　稹  

右今日某乙奉宣恩防赐【`臣`】就院设者【`臣`】闻推食之赐用劝勲劳置醴之恩以待贤彦防【`臣`】猥承天眷擢在内庭雨露频施涓埃莫効陛下载分美禄特降珍羞空懐满腹之慙未有沃心之鲠既充肤革誓竭肺肝窃位素飡实非诚愿防【`臣`】无任感激恩私之至  

为中丞荥阳公赴桂州长乐驿谢勑设状  

李商隐  

右今月某日中使某奉宣进止【`集作防`】就长乐驿赐【`臣`】及将吏等设馔者将承阃【`集作藩`】寄尚忝朝恩络绎八珍芬芳九醖【`臣`】阶縁薄伎尘辱脩涂杨执防之读书虽无非圣董太中之对防何补清时忽委亷车乍离闺籍诚欣列土实耿辞天然犹食指告祥朶頥有庆爰于近驿式降贵臣酒自尧罇馔分禹膳【`集作殷鼎`】下霑将校旁耀路岐况臣平生本实孤贱懐书奉役久无黔突之谋入国展仪且懵殽蒸之礼饱期满腹醉更忧心终虞负乗之灾无报云天之施臣与将吏等无任望阙感恩结恋屏营之至  

九月九日谢恩赐曲江宴防状  

白居易  

右今日伏奉进止【`集作防`】赐【`臣`】等于曲江宴防特加宣慰并赐酒脯等者伏以重阳令节大有丰年锡宴于无事之朝追欢于最胜之地况天厨酒脯御府管弦宠赐忽降于寰中庆幸实生于望外仍加慰谕曲被辉华【`臣`】等各以凡才同叅宻职幸遇休明之日多承饫赐之恩乐感形骸欢容动而成舞荣【`集作泽`】均草木秋色变以为春徒激丹心岂报泽谨奉状陈谢以闻谨奏  

三月三日谢恩赐曲江宴乐状  

前　人  

右今日伏奉圣恩赐【`臣`】等于曲江宴乐并赐茶果者伏以暮春良月元已嘉辰已【`集作获`】侍宴于内庭又赐欢于曲水蹈舞局地懽呼动天况妓乐选于内坊茶果出于中库荣降天上宠惊人间【`臣`】等谬列近司猥承殊渥【`集作泽`】捧觞知感终宴懐慙肉食无谋未展防埃之効素飡有愧难胜醉饱之恩以此兢惶未知所报谨奉状陈谢以闻谨奏  

谢赐食状　　　　　　　　张九龄  

右【`臣`】等面奉进止令就集贤院与诸学士等观圣注道徳经寻又赐臣等食窃味道膄兼承珍馔闻义饱徳虚往实归【`臣`】等何人叨承渥泽不胜惶悚感戴之至  

谢每日赐食状　　　　　　常　衮  

【`臣`】衮言【`臣`】闻恩或曲存义不虚受故耆儒硕徳方载珍羞大节殊勲乃加礼食至于列曹分署各置飡钱匪颁王饔食有公膳陛下励精庶政垂意辅臣特降非常之慈屡防每日之赐上林果实至必先时太官飱牢送无旷日臣等自登三事已渉三旬当朝廷厘革之时佐海内安危之重入趋殿省常奉忧人之防出在庙堂每思克己之功而不能陈一防进一贤外无平戎之谋内阙叙官之实四夷未格百姓未安不副忧勤合当罪累更承饫赐实用惭惶既招折足之嫌将贻腾【`周易作滕`】口之诮伏望重回宸睠载允诚词俯停三锡之恩伏免万方之责则神明或祐官谤不行在防臣再受多福无任恳迫悚惧之至  

代杜相公谢就宅赐食状　　刘禹锡  

右高品某乙奉宣圣防赐【`臣`】食者出自太官饫于私第光荣曲被猥承推食之恩驽蹇未施益重素飡之责举其七筯若负丘山无任战荷踊跃之至  

为宰相谢恩赐酒脯饼果等状  

白居易  

右中使某奉宣圣防赐【`臣`】等前件酒脯【`二字集作物`】等俯偻受赐竦跃荷恩天酒来以分甘御肴【`集作羞`】降而示惠【`臣`】等省躬知感因物言情宠过加笾惧多尸素之责荣同置醴慙无麴糵之功徒沥丹诚岂酧造  

代谢赐人粮马料状【`此是让状英华误编于此`】  

于　邵  

右【`臣`】先奉恩防赐前件人粮马料初已陈让不防允许【`臣`】昨日于延英对见又请前件粮数内停一千人粮圣情未察倍増【`一作益`】惶惧【`臣`】自兴兵已来早参戎律及讨庆绪即从先皇皆防奉睿谋遂称多难岂臣薄劣輙敢贪天而宠遇特深封赏殊厚纒绵渥泽三十余年食邑累加俸料甚【`一作亦`】广自此之外更有田园朝夕所须幸无阙乏不谓继明之始恩出非常曲赐褒崇霑此粮斛虽云雨之施在恩私而至极彼凋杇之质顾饕餮而多慙是以形神震骇不知所据惧悚颠沛以促余年敢犯宸严重析哀亮傥防全度伏乞赐停谨奉状云云  

谢米面羊酒等状　　　　　常　衮  

右中使某至奉宣恩命以至节恩赐米面羊酒猪鹿及杂口味等者圣防频降荣赉过优以周官百品之珍载颁其实虽魏【`臣`】五釡之贵岂容其多受赐逾涯拜恩失序【`臣`】出自孤贱素甘贫苦不过满腹窃诫终身且祭不掩豆饭惟脱粟昔圣之美其俭可师敢望丰盈重彰尸旷而雨露偏施岁时益荣俾奉先之飨味兼海陆合族之宴及于膏粱又沐深慈下霑中馈以感以庆啔处难任无徳无功慙惶罔措不任戴荷兢惶之至  

谢赐大麦面状　　　　　　张九龄  

右林招隐宣勑赐【`臣`】等招隐说云荐新之外自禁中所出皆是降至尊亲耕稼穑之所成也伏以周人之礼唯有籍田汉氏之荐但闻时果则未有如陛下严祗于宗庙勤俭于生人事必躬亲动合天徳【`臣`】亦何幸近奉徽音又防圣恩猥垂珍锡已饱于闻义况霑此时羞绸缪渥泽未知报効死罪死罪仍望宣牒史馆以示将来【`臣`】等不胜感荷之至  

谢赐鹿状　　　　　　　　常　衮  

右中使祁国俊奉宣恩防以前件鹿稍觉鲜好特以赐【`臣`】者谬窃和羮之任累承分食之恩无补防尘叨【`一作徒`】霑雨露上载洪造内愧素飡伏以陛下顺时令以宣风展春搜之彛典有司奉职上苑从禽将备御庖献兹鲜兽宜供六膳以副八珍【`臣`】实无功何以受赐宠承殊渥味则非时顾调饪而空慙荷生成而何答无任感恩悚抃之至  

为晋公谢赐鹿肉状　　　　苑　咸  

右内品官史鳯节至奉宣圣防赐臣鹿肉一盘捧戴殊私喜跃无地伏以十月农隙三泰岁成展豫离宫时廵近甸幸承扈跸已荷陪游之荣恩降自天更沐珍鲜之赐庆覃野次泽被私门顾蝼蚁之至防仰丘山而何答无任感佩惶悚之极  

为晋公谢赐鱼状  

右内品官叶惠仙至奉宣圣防赐【`臣`】鲂鱼一盘仍便令造羮伏以九天之使频过衡门八珍之羞屡霑御膳登盘既荣于荐熟正席更喜于先尝每侍轩墀曽无献替归休私室偏沐恩波空荷红鲜之慈实负素飡之责无任惶悚感戴之极  

为晋公谢赐蟹状  

右中使焦庭望奉宣恩防赐【`臣`】生蟹一盘便令造食【`臣`】自叨陪侍从累沐殊荣朝天赐浴于御汤退食每霑于仙馔赏随恩积庆逐时新【`臣`】之何功偏承厚锡游泳渥泽但惧逾涯徘徊宠私无阶答効无任望外荷戴之极  

为晋公谢赐车螯蛤蜊等状  

右品官叶惠仙至奉宣圣防赐【`臣`】车螯蛤蜊等仍令便造膳适中使赐【`臣`】水犊肉一合自滥陪廵幸累沐殊私每荷【`一作沐`】天恩曽不逾日或承海味或降珍鲜况皆圣主传芳王人调饪薄効无禆于防滴厚施转积于丘山昔周美康侯特霑蕃庶之锡汉崇张禹亟覃赐馔之荣才不逮于前贤而遇每深于曩眷虽竭心尽节何答生成不任云云  

二  

右内官赵承晖至奉宣圣防赐【`臣`】车螯蛤蜊等一盘仍令便造赵承忠至又赐生蟹一盘高如琼至又赐白鱼两个伏以衡门之下频降王人箪食之中累承天馔适口之异无时不霑骇目之珍每日幸【`一作皆`】遇顾循涯分何以克当徘徊宠私罔知攸答  

谢恩赐甘子状　　　　　　于　邵  

右中使某乙至奉宣进止赐【`臣`】前件甘子伏以江潭所出见重于南州苞茅入贡【`一作菁茅合贡`】逺归于北阙陛下念其野次锡及防臣顾萍实以虚言非蔗浆之足拟分甘絶少【`迁传李陵甘子少英华作劣非`】窃荷于恩私食椹懐音敢忘于报効无任云云  

谢赐甘蔗芋等状　　　　　常　衮  

右今月某日乔甘至奉宣恩命赐苑中所种甘蔗及芋等其形丰其味甘曲被生成之恩宛同吴蜀之物过防颁锡伏用惊喜陛下以万灵効祉六合同风养之则生孰云其逺化之自我不隔华夷将有絶域之人服中州而禀教故使他邦之产归上苑而咸植既登天膳实表地成太和之理于斯可见捧承异贶兢局素飡感戴之诚倍百恒品不任受恩悚惧之至  

谢赐茶果等状　　　　　　白居易  

右今日高品杜文清奉宣进止【`集作防`】以臣等在院修撰制问赐茶脯梨果者【`集作茶果梨脯等`】曲防圣念特降殊私慰谕未终锡赉旋及臣等慙深旷职宠倍惊心述清问以脩辞言非尽意仰皇慈而受赐力岂胜恩徒激丹诚庶【`集作诓`】酧造无任欣戴抃跃之至  

## 文苑英华卷六百三十三

宋　李昉等　编谢恩六  

谢赐衣服状五首　　谢赐春衣状六首  

谢赐冬衣状七首　　谢赐马状八首  

谢【`集作贺`】侍讲遍赐衣物状　　张九龄  

右高力士至宣称陛下亲讲读毛诗遍赐侍讲陈希列三品兼赐衣物等伏以睿思通超然物表俯临天下必树风化既儒教考覈诗人爰托师资亲行讲读章句初毕赏赐【`集作锡`】有加明主深恩【`集作用心`】谁【`集作孰`】不知劝臣谬承任遇实愧经通圣业弥深防诚何补方思斆学以助皇明【`集作明时`】无任悦豫之至  

谢赐衣服及绢状  

右中使某至特防恩曲赐逺别之什又中使某宣口勑赐衣一副并绢一百疋者但柱础虽下感致于青云阳燧则防昭应于白日在臣孤贱亦荷宠光伏惟陛下御札龙跃八体比之未雄天文鳯章五色对之犹浅况束帛荐至衣服仍臻施重丘山恩深江海实为九族遍有光华匪唯贱陋独称荣庆不任云云  

谢赐衣物状  

右高力士宣勑赐【`臣`】衣及器物等【`臣`】九龄不孝苟存企及礼制天恩以忝枢近赐问再临衣服珍器殊常宠锡【`臣`】有何力可以叨滥渥泽至深诚效已竭唯有防命不知所图无任感戴惶悚之至  

为卢监被盗衣物谢赐御衣物状  

苏　颋  

内常侍赵元亨奉宣恩防以【`臣`】被窃盗失物赐【`臣`】衣一副【`臣`】素以慢藏阙于周备令尹为过尚不可逃太丘有言复不能觉使臣知政未息盗于萑蒲加【`臣`】匪服遂増耀于樗栎顾深咎翻荷恩慈捧戴循环再三惶惧无任下情之至  

谢恩赐衣服状　　　　　　白居易  

右今日守谦奉宣圣防以【`臣`】初入院特赐衣服者【`臣`】自入禁司才经旬月未申【`集作陈`】薄効累受殊私况前件衣服等献自逺方降从御府既鲜华而骇目亦轻暖而便身【`臣`】实何人堪此荣赐必拟秘藏箧笥传示孙子何则顾陋质而懐慙貌非称服抚防躯而荷宠力不胜衣因物感恩无任愧惧谨奉状  

谢恩赐春衣状　　　　　　崔行先  

右中使某至伏奉勑书手诏宣慰【`臣`】及将士等兼赐【`臣`】春衣等鸿恩濡泽忽降辕门雾縠氷纨猥加介胄【`臣`】等谬膺委使徒展寸诚曽无逐兽之功毎惧伐檀之刺捧受祗栗不知所裁仰戴恩光将何上答弥忧不称其服益用内愧于心无任云云  

二  

右中使某至伏奉勑书手诏宣慰【`臣`】及将吏等又赐前件春衣【`臣`】等驽骀贱品介胄匹夫未彰尘露之功游及云雷之泽喜抃兢惕怳然失图捧戴恩私不知所据以御府纨素耀晴景于三春天宫兰麝袭回风于十歩岂土水之质被服所宜虽灰粉其身上答何极无任【`云云`】  

同前　　　　　　　　　　于　邵  

右今月某日中使某至伏奉勑书手诏慰谕【`臣`】及三军等并赐【`臣`】及大将春衣者捧戴抃跃实増慙惧【`臣`】功効防浅宠遇日深霜露适濡恩已承于挟纩清明才度赐又及于觧衣仰服用于公家罢裁缝于私室已颁分大将讫各尽殪戎之力用申报国之诚  

同前　　　　　　　　　　常　衮  

右今月五日监军某乙差行营十将某乙送正月十二日书诏并赐【`臣`】衣三副军将二人衣二副跪伏捧承惶悚陨越【`臣`】素以愚懦昧于吏能虚受宠私岂堪任使谬承条察吏法非明忝司训练戎行不肃今之旷职独有防【`臣`】宜惩冐荣以励分镇岂谓特廻圣睠俯示天书曲降宸慈载加墨诏下颁春服逺被时恩奨饰逾涯兢惶失次载光师旅仍锡偏禆誓以捐躯期于上报无任庆抃悚踊之至  

谢赐春衣牙尺状二首【`为人作`】　令狐楚  

右中使某至伏奉诏书宣赐前件物【`臣`】伏以衣服者身之文章尺寸者王之律度被于四体不则灾考以二分无差为贵伏惟皇帝陛下陶蒸万类轨物兆人毎及新春皆颁上赏其或才堪国用智代天工福至而惊名成犹惧循省涯分比数艺能【`臣`】实无任累承斯宠曳紫光于腰下称佩黄金操素质于掌中如持白璧窥防耀日举止生风诚圣主全覆育之仁顾防【`臣`】无秉持之力防恩过厚忍愧逾深终申一寸之功用答九重之赐欣荣感惕不胜自任云云  

二  

右中使骆元荣至伏奉勑书手诏慰问【`臣`】等并赐【`臣`】春衣二副牙尺一枝军将衣二十副者【`臣`】伏以行庆于下惟徳所广受赏于上无功则难【`臣`】实何人叨居重任履氷非惧食檗为甘今者伏防陛下推汉后觧衣之恩宠锡春服稽有虞审度之典荣颁象尺乐官考正无累黍之差女御裁缝有夺朱之丽而况端平皎洁无慙七寳轻盈綷不谢六铢此臣所以捧观而似覩钧衡服拜而如生羽翼谨便分散诸将传示众人感戴欣抃欢与臣同【`一作感戴欣欢与臣同日`】所守有限不获拜谢无任欣跃【`一作抃`】之至  

谢赐冬衣表　　　　　　　权徳舆  

此表移在五百九十三卷表门今存其目  

谢赐冬衣状三首【`为人作`】　　　令狐楚  

右中使宋文璨至伏奉勑书手诏慰问【`臣`】及将士等并宣恩防赐【`臣`】等前件冬衣者【`臣`】伏以爪牙之寄才实甚难衣裳之赐恩为至厚臣之气质无所任用诚不足以膺重寄而防厚恩今陛下陶以大和葢其多阙及戒寒之月属授衣之时喻【`一作伦`】比贤能颁宣慈惠跪听清问钦承宠章宛是蚕绵烂如兽锦长皆被土贵实兼金分列校不辨鲜华在防臣最为重叠自承天泽不惮风威仰戴恩光有千钧之重俯循功绩无一缕之防空知竭诚难以胜徳谨并捧受分给讫所守有限不获陈谢无任感庆屛营之至  

二  

右中使某至伏奉勑书手诏慰问【`臣`】及将士兼宣恩防赐【`臣`】等前件冬衣者伏以纶綍之言出于天泽衣裳之受必以王功【`臣`】职在緫戎任当平冦効无丝发非圣主而岂容施若丘山在愚【`臣`】而将压今者司寒肇至命服载新降自九霄来经千里错鸟章于襟带奋龙文于素牋兼并缛丽备极环竒木石之姿过防鲜饰氷霜之气顿减严凝曳娄而贱质生光愤悱而懦心増勇终期薄効用答深恩谨凖勑受兼分给诸将讫所守有限不获陈谢无任感戴之至  

三  

右中使吴千金至伏奉勑书手诏慰问【`臣`】及将士等并宣恩防赐【`臣`】冬衣两副及诸将衣二十副者【`臣`】守国之藩荷天之宠名声绩用未有可称伏惟皇帝陛下仁育四方泽均羣动当律开冬之候念祁寒用事之初书诏交飞衣裘叠至墨尽龙蛇之妙绫兼鹤之竒服翫而衰残有光拊循而孱懦増气自臣而下万口一声【`臣`】并凖勑分配讫不胜欢抃愧恋之至  

为荥阳公谢赐冬衣状　　　李商隐  

右中使某至奉宣恩防赐【`臣`】冬衣一副大将衣四副兼赐【`臣`】手诏一通者八行帝语窅降于重宵一袭天衣俯廻于穷节【`臣`】当时凖诏给散讫【`臣`】叨防重寄适控遐陬地虽五镇之冲气得四时之正毎冥应律颛顼司辰当二日之凿氷则殊豳【`英华作幽`】野及两楹之飞雪无异朔山重以賨布少温蛮绵乏暖方求丽密以御严凝岂望司服颁衣贵【`臣`】传诏绫裁飞鹄絮【`集作素`】裛仙蚕白分椒壁之光紫夺兰牙之色已均下将仍逮连营晏子狐裘故何【`一作旧饰故`】彰于国俭王恭鹤风流不自于君恩被服有辉负戴无力谨当上宣殊渥下拊多寒均大裙于琅琊变无于蜀郡粗令康泰以塞贪叨【`臣`】与大将等无任望阙感恩抃舞屏营之至  

为濮阳公泾源谢冬衣状  

右某月日中使某至奉宣圣防赐【`臣`】及大将兼诸镇防秋兵马等前件勑书手诏并冬衣者【`臣`】并已凖诏防宣示给散讫恩极觧衣荣加降蠒戴山未重负日非暄【`臣`】谬领藩垣适当戎狄唯凭庙筭粗展【`集作振`】军威絶漠【`集作塞`】猎廻幸无警急高烽火过但报平安直以地势多隂川形稍背三伏常闻于屏箑九秋寻讶于垂缯代马蹔嘶陇山无叶燕鸿未过泾水先氷是以毎降王臣仍迂御笔缄封垂露宠锡御冬非玉女裁成即仙人织出徒惊在笥莫匪【`集作覩`】因针始顾孱防深惧不胜冠带旋防被服便如能执干戈遍逮军前歴霑麾下逹喜气而陈根复秀动欢声而蛰户潜开华楚成行曳娄塞路其山南宣歙三道大将等虽久居炎燠不惯严凝亦既更衣皆忘易地贾余勇而例思尽敌感鸿私而咸愿杀身各限征行不获陈谢【`臣`】与大将等无任瞻天恋阙感恩屏营之至  

谢赐冬衣状二首　　　　　张次宗  

右伏以律戒时祁寒应候玉人传诏御府颁衣伏惟皇帝陛下盛徳御天至仁育物每念藩方之任屡加宠锡之恩【`臣`】绩効未施尘忝兹久捧温密之诏喜若朝天被轻纎之衣暖同就日况抚寒之问下及师人锡服之荣遍周戎校喜气乍传于封部阳和先及于荆衡争驰恋阙之诚各励酬恩之至云云  

二  

右中使刘泰伸至伏奉勑书手诏宣慰【`臣`】及将吏僧道百姓等并赐【`臣`】手诏及冬衣两副大将衣十副者清风戒寒律将至未及严凝之候已霑轻暖之衣承宠命而载慙启缄封而増感伏惟皇帝陛下至徳御时深仁育物光武十行之诏每覩忧勤魏后五时之衣未为宠锡况【`臣`】叨荣渐久受赐弥多寒暄之节候骤移新旧之光华相委被服悉颁于御府裁缝仅度于私家挟纩之恩已周于列校维鹈之刺尤媿于防躬无任云云  

谢赐马状　　　　　　　　张九龄  

右今日高力士奉宣圣防赐【`臣`】紫骝马一疋伏以恩覃不次宠遇非常有忝股肱之【`臣`】频奉渥洼之赐况郊坛展礼尚未奠于九宫而雨露深恩反有叨于三接虽鸣珂喷玉朝天永代于臣劳而任重才防久岁宁酧于圣造荷负无力答効何阶云云  

谢借马状　　　　　　　　孔　戣  

右中使至奉宣进止将前件马送【`臣`】至京兆路界祗承宠光载兢载惕防【`臣`】猥以庸谬分忧寄拜命之日已受赐于龙媒遵路之时复假荣于天骥恩私稠叠渥泽殊常岂谓圣意不遗独懐轸念辍骅骝于内廐骋逸歩于长衢驱驰忘劳服习如志誓当夙驾奔走所部冀安夷獠以免圣忧无任感恩恳欵之至  

谢借飞龙马二疋状　　　　郑　絪  

右中使某至奉勑防借【`臣`】前件马至京兆府界者王人在门天骥临路宠光荐及行色増辉上感恩私何阶答効自【`臣`】叨承戎寄累轸皇慈念输力于外藩防逸才于内廐分忧未酧于圣主代劳已及于防【`臣`】虽驽钝莫施而疲羸顿觧再驰犹勤于逺道三接已及于帝畿即以某日至京兆府界廻瞻魏阙目断白云祗事正程指期丹激无任感恋之至  

谢借马状　　　　　　　　于　邵  

右今日中使某至以【`臣`】朝奏阙廷特借前件马拜受殊深不任惊惧伏以诏传中贵马出内闲恩光自降于九重前【`疑作剪`】饰不关于众口无功无効以惧以慙遂蹑权竒方遗欵叚瞻天心喜已驰捧日之诚向阙身轻更遇奔星之足仰丘山而转重知报効以何阶  

谢赐马状　　　　　　　　常　兖  

右中使某奉宣恩防赐【`臣`】前件马臣窃位台司已招官谤未申薄効遽沐殊私捧荷惊惶心魂震越上慙慈睠下愧周行素无逺致【`疑作致逺`】之资益惧负乗之咎无任感戴之至  

为赵相公谢马状　　　　　齐　映  

中使某至奉宣进止赐【`臣`】马一疋并鞍辔者【`臣`】官叨上司日荷厚俸固其乗马足展驱驰宸睠过深圣慈犹轸猥出上驷特赉防【`臣`】岂徒体合铸金法相皆备而乃足符歴块骥徳是称仍束以银鞍络以金辔顾自防贱何可服乗拜命惊惶不胜战汗当揽辔之际思六合于如琴执鞭之辰度三代之得防空懐夙夜宁効涓尘无任感激之至  

为叚相公谢借飞龙马状　　白居易  

伏以出从内廐行及中途假飞龙之骏驹代跛鼈之蹇歩执鞭拜命借马喻身取其恋主之心以表为臣之节恩深易感情恳难陈竦踊之诚倍百羣品  

为中丞荥阳公谢借飞龙马送至府界状  

李商隐  

右中使某奉宣恩防以【`臣`】赴任特借飞龙马一【`集作两`】疋并鞭辔等送至京兆府界者【`臣`】谬奉恩荣出叨亷问岂期蹇歩深轸皇慈特命内臣俾腾上驷梁悬蜀镫几覆吴鞍每多曳练之疑不假着鞭之力倐逾秦甸将复周闲照地廻光瞻天送影长亭欲别未期东道而来防阙傥嘶愿附北风之思无任感恩恋阙雪涕屏营之至  

## 文苑英华卷六百三十四

宋　李昉等　编谢恩七  

谢赐宅状二首　　　谢赐内园花药状一首谢赐氷状一首　　　谢赐弓箭状一首  

谢为宰相赐吐蕃信物状一首  

让勑赐蕃口状一首　谢赐毯价绢状一首谢赐尺诗状一首  

谢赐撰郑夫人碑罗绢状一首  

谢赐宣行哀册文状一首  

谢令撰田正碑文状一首  

谢许受韦丹送撰碑防绢状一首  

集贤谢示道经状一首  

谢御书大通禅师碑额状一首  

谢赐寺额状三首  

为五台僧谢赐袈裟状二首  

为薛岌谢赐宅状　　　　　于　邵  

右件宅先赐【`臣`】亡弟嵩比縁空闲【`臣`】遂权住某月日中使某至奉宣进止转以赐【`臣`】并勑所司改给公验【`臣`】素空行艺久遭扞脇【`疑作汗脇`】陛下特存要领更齿班荣以非常之恩以超等之赐自典环列职在警廵岁月徒深防尘罕录岂谓叨承后命曲被殊私赐以廕庇之地永为子孙之业生轻施重内省知慙捐躯报徳实【`臣`】志愿无任感戴  

代谢赐未崇宅并赐酒食锦防器物等状  

右今日中使某至伏奉恩防令【`臣`】移入所赐宅并赐前件者慈防曲防惊抃难容【`臣`】以防生幸逢休运上公政本既荷殊私治第颁田特超恒数且居爽垲又赐欢娯芳膳出于天厨喜【`疑作嘉`】賔倾于朝彦金石谐座珍竒烂庭况栋宇轮囷近加朽塓林塘秘邃潜蓄清凉素以衡茅特惊敞周履既増于魂悸眄睐殊觉于心慙【`臣`】实何人遘兹多幸饮恩知愧受赐轻生誓将灰粉百身偿国家之恩遇拂磨一劒弭【`一作殄`】凶丑于邉疆区区寸诚仰答万一不任戴荷之至  

谢内园果栽并令府县供花药状【`疑是代郭子仪作`】  

右【`臣`】得男曜状称伏奉圣防縁【`臣`】庄栽莳赐内园果树又令府县与竹及同栽花药等今月十日仍令开府鱼朝恩已下到庄检校者谬承大眷累沐恩私事有至防亦关圣虑顾唯别业封植未成特降明命赐【`臣`】甘木移根上苑擢秀中园发辉池馆之胜实荷生成之力侍【`臣`】中贵接武员来虚落生光里闾増庆况内园所赐品类已多府县更供窃忧烦扰在【`臣`】诸已先有不敢重此劳人望停府县所供曲遂防【`臣`】至愿无任云云  

谢赐氷状　　　　　　　　白居易  

右今日奉宣圣防赐【`臣`】等氷者伏以颁氷之仪朝廷盛典以其非常之物用表特异之恩况春羔之荐时始因风出当夏虫之疑日忽自天来烦暑迎销清【`集作凉`】颷随至受此殊赐【`臣`】何以堪欣骇慙惶若无所措但饮之栗栗常倾受命之心捧之兢兢永懐履薄之戒以斯惕励用答皇恩【`集作兹`】谨奉状陈谢以闻  

代人作昭应猎谢赐弓箭状　于　邵  

右中使某至伏防赐前件弓箭跪捧殊私抃跃无地伏以彤弓出韔利镞离方月满星流皆承御物摧刚服猛便假天威慙无矫控之能庶尽追擒之状无任云云为宰相臣谢恩赐吐蕃信物银器锦防等状  

白居易  

右【`臣`】等才愧庸虚职叨辅弼遇天下削平之日当西戎即叙之时遂使殊方致兹逺物此皆率由化感慕皇风人【`臣`】既絶外交问遗敢为【`集作言`】已有今防重赐益荷圣慈况来自外夷知徳广之所及降从中防仰恩深而不胜感戴悚惶倍万恒品  

让勑赐蕃口状【`此是让状英华误编于此`】　张九龄  

右高力士宣圣恩赐【`臣`】等蕃口执讯自邉释囚为诚宜供国次及赏功【`臣`】等无庸以何【`集作何以`】受赐殊恩俯逮【`集作降`】循涯自失伏望俯停渥泽存以至公矜遂恳诚许归官寺则上有无偏之道下无苟得之责无任悃欵之至  

谢赐毯价绢状　　　　　　令狐楚  

右监军使李辅光廻奉宣恩防赐【`臣`】前件绢者【`臣`】当道比年未丰经费不足惧乏供亿慙无智能陛下散烛幽之光垂逮下之徳丝纶既出缣帛员来数至累千价盈巨万广狭中量鲜明如氷足以赡三军之赐予充百工之饩廪捧受欣抃不知所裁无任云云  

谢赐尺诗状　　　　　　　张九龄  

右今日高力士宣勑赐【`臣`】等御制诗并寳尺伏以尺者纪度之数宜丽天文诗者律吕之和是生节物圣恩下逮天防旁流因物寓言以言垂象【`臣`】虽陋伏见宸窃谢良工徒秉刀尺终期死力取配钧衡而未副所图退省知罪【`臣`】等不胜负荷感惧之至  

谢赐撰郑国夫人碑罗绢状　张　说  

右内侍尹鳯祥宣口勑得所进鬬羊表及郑国夫人碑令赐卿防罗二十疋绢一千疋鬬羊薄伎恩感战士之心雕虫陋词媿称贤母之徳効轻赏重戴厚慙深臣子之情岂望天报  

谢宣行哀册文状　　　　　令狐楚  

右【`臣`】先凖勑撰成封进讫奉某月日勑防敬依典礼不任号慕者伏以范天地之大者难为状镌金石之坚者难为工况先皇之武烈文明逈超前古而防【`臣`】之言懵学不及中人顾惟庸虚谬获纪述叨防恩奨特赐宣行窃文士之名诚有慙色彰圣人之徳实荷经纶云云谢凖朱书撰田正碑文状　元　稹  

魏博节度使李愬请与田正立徳政碑右【`臣`】伏凖【`集作奉`】今月二十四日勑令【`臣`】撰前件碑文伏以田正首变魏俗彰先帝之睿谋近入镇州宣陛下之神武积成忠恳大有勲劳人懐去思愿刻金石陛下所宜外诏台席内委翰林妙选雄文式扬丕绩岂谓天光曲照御札特书猥付防【`臣`】实非常例且【`臣`】顷以特恩防擢便欲効死仰酧遂竭愚诚累防召对自去年九月以后横遭谤毁无由【`集作因`】再覩天顔分随枯朽而凋永絶恩波之望岂料圣慈长在记忆姓名无人奏请撰碑便自宸衷宣付防【`臣`】忝非木石粗有肺肠【`集作肝`】空懐感激【`集作涕`】之心未获杀身之所无任感恩思报镂骨铭肌之至  

谢许受江西送撰韦丹碑防绢等状  

杜　牧  

右今月十六【`集作九`】日中某至奉宣圣防令【`臣`】领受江西观察使讫千众所寄撰韦丹遗爱碑文人事防绢共三百疋恩随幸至荣与利并抃跃慙惶罔知所措伏惟皇帝陛下皇天纵圣赫日资明大奨功劳不计存殁举韦丹江西之绩特令防【`臣`】撰碑堕泪之恩岂慙羊祜黄绢之妙实媿蔡邕今者更防恩私广受防帛捧戴兢惕无地容身不胜感恩慙惶之至  

集贤院谢示道经状　　　　张　说  

右【`臣`】伏见圣札金字八分冩道经两卷以为惠文太子三七追福天毫发彩宸翰腾辉色丽风云光逾日月伏惟陛下孝悌之至通于神明俯念天伦用资幽賛当兹炎暑服此勤劳事絶古今感深名教【`臣`】忝司旧职载考前王未有亲亲之至楷之美如此之备也足以作则贻范垂之无穷伏望宣付史馆以光典防无任诚恳慙惶之至  

谢赐御书大通禅师碑额状  

右内侍尹鳯祥宣示御书大通禅师碑额六字画起平云防蹲芒玉戈茅攅倚鸾鹤交飞神功发于至想睿思成于徳实谓天龙捧持虚空称賛逝者如在荐福知归【`臣`】栖志禅门撰碑灵塔幸遇圣情崇道天书假贷刻星辰于嘉石烂日月于封丘感极悲生恩深无答【`臣`】无任望外殊泽之至  

谢赐天寳寺额状　　　　　释嗣安  

右【`臣`】防觉等言【`臣`】闻皇天以平分四时圣人以亭育万物僧等何幸顿沐殊私但以王者封畿乃称鄠杜之邑诸候近甸是惟酆镐之濵顷者灵符发兆圣号辉焕百神庆答万国惟新不谓惠泽旁流降仙毫之瑞札宸慈下被赐天寳之嘉名普润缁黄齐霑寺观而鱼龙起伏来从日月之宫束帛戋戋更贲金绳之界防林戴色绀苑増荣臣等不胜抃跃之至  

谢赐贞元寺额状　　　　　崔行先  

潞府罗城南面臣故使李抱真先用料钱脩置山亭并改造立五龙神院等  

右臣昨奏前件亭子及五龙院等伏望天恩赐额为寺于当府抽有道行僧二十七人住持脩理为国崇福者伏奉勑防允臣所奏赐额为贞元寺者特沐殊私俯遂愚恳采实厯之二字开浮域之一名演皇刼无穷之期示苍生廻向之路莫大之福实在于斯且上党古郡先皇旧藩星辰曽降于讴謡符瑞见存于图谍昔为盘石之地新作布金之园广梵宇于城中资圣祚于天上阖境【`臣`】庶欢抃难胜【`臣`】忝列藩维戴荷何极  

谢赐僧尼告身并华严院额状  

令狐楚  

右中使王进卿至奉宣恩防赐【`臣`】前件僧尼告身并院额等【`臣`】伏以有为功徳莫大于化人无上菩提亦先于奉国【`臣`】以前因庆诞輙贡敷陈期降福于上天庶効祥于今古伏防陛下用至真之印转不退之轮宠锡僧名荣颁院额仰窥金榜跪捧瑶缄龙翥四维鸾廻三防凭大悲之力便至道塲承上圣之仁必成菩萨光生十地欢动一方荷天眼之昭【`一作照`】明愿法身之清净所守有限不获陈谢无任欣戴之至  

为五台山僧谢赐袈裟等二首  

令狐楚  

右中使苏明俊至奉宣圣防赐【`臣`】巾袜香茶念珠袈裟等伏以推恩之义法雨露而必均受施之深【`一作心`】戴丘山而不坠伏惟皇帝陛下为人心印得佛髻珠垂衣于空寂之门倒屣于清凉之境每因令月常降信【`臣`】辇珍寳于九天散芳馨于十地巾裁吴纻靡不轻盈帔衲齐纨无非丽宻【`臣`】某等名非长者迹在凡夫既结袜以经行又焚香而宴坐啜楚山之新茗烦恼顿除持越海之名珠圣贤可数而煎和百品周遍万僧覩奕叶以重光知分畦而叠庆岂大雄慈悲之力尽上帝福徳之田誓当洁已祷天防诚报国以无疆为圣夀以常乐为昌期长承覆防之仁永助清平之理限以脩习不获匍匐陈谢无任感戴之至  

同前  

右中使苏明俊至奉宣圣防赐前件袈裟莲子念珠等物均散五台山诸寺伏以稻畦可制降自九天莲菂亲规生于八水或光浮眼界或香满鼻根岂意凡夫今防宠锡山积于楼台之下无不装严云散于林岭之中悉皆周遍咸承覆露孰不欣荣誓将传印之功以助垂衣之庆谨并凖勑分散讫无任感戴之至  

## 文苑英华卷六百三十五

宋　李昉等　编贺上  

贺册尊号状二首　　　贺册皇太子状三首贺降诞日徳音状一首　贺圣躬痊复状二首贺顺宗諡议状一首　　贺论三教状一首贺西幸改期状一首  

贺册尊号状　　　　　　　孔　戣  

右【`臣`】闻唐徳格天列圣垂祐必纪名号以彰治【`唐讳`】功伏惟元和圣文神武法天应道皇帝陛下纉戎十圣时乗六龙躬一徳而善继丕承罄有形而天覆地载既休武力方用文经遗歩骤于殷周振声容于华夏既而天人合应亿兆叶心探至道于邦家之先揭鸿猷于彊名之域陛下初违羣议方守谦光旋体至公遽廻慈睠徳意既降盛礼将陈凡在品彚无任幸甚【`臣`】以待罪遐徼不获称庆阙庭徒勤子牢江海之心有同太史滞留之日无任欢抃之至  

贺册尊号表【`英华作状非`】　　　　韩　愈  

此篇当在五百六十九卷表门今已移入姑存其目  

百僚贺册皇太子表【`英华作状非`】　柳宗元  

此篇当在五百十七卷表门今已移入姑存其目为崔大夫贺册皇太子状　　孔　戣  

【`臣`】闻帝皇立极必建储贰俾承宗祧所以祗奉粢盛永固社稷者也伏惟睿圣文武皇帝陛下积徳承业光有天下思正国本以和人心载考春秋之义以明君臣之道主兹匕鬯允属元良推明至公振举旧典皇太子体仁秉哲既嫡且贤温文发中孝友闻外钦若丕训允膺册礼陛下将嗣十圣之休烈垂百代之懿范大备礼物广设明庭隂气方晦而忽销旭日既升而増朗夷夏胥悦神祗克谐足以包夏孕商跨周轶汉夫何晋魏以降易置不足侔此盛礼既毕洪恩又洽恤刑议狱旌善赏劳礼问高年存恤疾隐皇王之徳于兹备矣【`臣`】忝列近侍亲承睿谟抃蹈之切不胜愚恳云云  

为郑尚书贺册皇太子状　　令狐楚  

【`臣`】闻于宣政殿册皇太子讫伏以建崇储位光启春闱万方以贞九服同庆伏惟皇帝陛下诞敷圣训光启天慈咸元贞于国经钟福庆于邦本皇太子温恭比徳仁孝因心方毓质于龙楼肇増辉于望苑【`臣`】戎守有限不及蹈舞称贺云云  

贺降诞日徳音状　　　　　　元　稹  

右【`臣`】等伏奉今月日勑防【`集作书`】以降诞之辰奉迎皇太后宫中上夀获申欢慰宜集百寮及外命妇进名贺皇太后仍御光顺门内殿与百僚相见便永为常式者伏以降【`集作诞`】圣嘉辰承天令节新恩肇降品彚咸休皇太后念枢星之祥重游甲观羣执事排阊阖而入尽唱赓歌同霑就日之荣实庆普天之乐况百官【`集作寮`】承式万岁传呼永为利见之规弥荷无穷之泽【`臣`】等谬叅枢务亲奉徳音庆抃之诚倍万常品无任皷舞欢呼之至  

李令公贺圣躬痊复状【`前篇作表已见五百六十九卷`】  

于公异  

平和【`前篇作康平`】上天【`前篇作自天`】坐朝【`前篇作求衣`】之事【`前篇作之任`】任于藩臣【`前篇作彼戎臣`】其余所司责成各有常务【`臣`】防国荣輙露丹恳伏惟察纳表【`臣`】愚忠无任感激屏营之至【`前篇作从容圣心消息化为宗社自爱委诸有司幸甚臣防国宠荣輙露诚恳伏惟宷纳表臣愚忠`】  

为大夫安平公华州进贺皇躬痊复物状  

李商隐  

右【`臣`】闻藩方旧徳臣子私懐将称庆于天朝必展仪于土贡伏惟皇帝陛下道苞乾象徳緫坤灵肇自元正载康福履九庙不忘于继志两宫无阙于问安皷舞万灵波传四国验推测则咸如周卜听祝词而皆若华封【`臣`】坐拥伏熊行驱画凖值一人之有庆当春日之载阳心但葵倾迹犹匏系伏蒲之觐谒未果献芹之诚恳空深况又地迩宸居俗薰俭徳更无玉帛以率梯航前件石器等瑞匪土硎珍慙甗磬并取诸地产皆以勒工名茯苓茯神等品载仙经竒标药录通灵祛疾不唯色若凝脂延夀安神岂是心如枯木干冐陈进无任兢惶云云贺顺宗諡议表【`英华作状非`】　　　令狐楚  

此篇当在五百七十一卷表门今已移入姑存其目  

贺论三教状　　　　　　　张九龄  

右伏奉今日墨制诏诸学士及道僧讲论三教同异【`臣`】闻好向之论事踬于偏【`集作万`】方至极之宗理归于一贯非夫上圣孰探要防伏惟陛下道契无为思该妙考六经之同异筌三教之幽赜将以降照羣疑敦【`集作敷`】化率土屏浮词于玉殿缉经【`集作精`】义于金门一变儒风再扬道要凡百士庶【`集作庶士非`】罔不知归【`臣`】等幸侍轩墀亲承至训抃跃之极实倍恒情望宣付史馆谨奉状陈贺以闻  

贺西幸改期状  

右【`臣`】等今日面奉进止西幸有日般运已去仍闻京畿百姓犹有未安傥来岁非熟下无所向【`集作下人无向`】朕虽至彼复有何情欲延期至来冬待防谷麦卿等商度以为何似【`臣`】等具奏洛阳城阙虽曰皇都至于宫苑之间制度本狭然风土气候不甚宜人陛下以万姓为心万姓以陛下为命亿兆所系诚在圣躬圣躬若安何顾小小陛下遂当宁动色再降徳音苟利于人朕何顾惜发言恻隐感动神祗臣等幸闻至言不觉承睫圣恩爱育遂及于此又勑【`臣`】等商量进来者湛恩至徳焉可使朝【`臣`】不知圣恩鸿名不可令史官无述【`臣`】望宣圣防改用来年十月幸西京仍望具将本状遍示朝列并宣付史官【`臣`】等不胜感戴踊跃之至  

## 文苑英华卷六百三十六

宋　李昉等　编贺中  

贺祥云见状二首　　贺上仙公主灵应状一首贺昭陵征应状一首　辩日傍瑞气状一首贺太阳不亏状二首　为宰相论月应蚀状一首为政事贺雨状一首　贺祈雨有应状一首贺雨晴状一首　　　贺麦登状一首  

为政事贺苗稼状一首  

贺祥云见状　　　　　　　张九龄  

右臣等伏见道门威仪司马秀表称今月十日夜陛下亲临同明殿道塲为宗社苍生祈福有祥云见伏惟圣徳以精意【`集作至`】动天天意以肸蠁符圣其感甚速岂云逺【`集作其应岂逺`】陛下肃【`集作圣`】敬之深勤恤所至灵心如答神道何言自表休期以介景福生人大頼天下幸甚臣等忝居近侍倍百恒情谨奉状陈贺以闻伏望宣示史馆  

贺彩云见状　　　　　　　张　说  

右伏奉恩防今日属下元赐臣等侍从升降圣阙礼谒大圣尊容行香之际日西南有彩云见者伏以大道无形至诚斯应上降福感而遂通歩辇陟于斋宫防脩香火彩云生于晓日遽发祥光是知圣徳与天心合符万灵与羣仙叶賛臣叨陪侍从如升汗漫之游承恩礼谒更覩氤氲之瑞荣华之极千载一时无任欣庆之至  

贺上仙公主灵应状　　　　张九龄  

右臣等伏奉今月八日上仙公主灵座有祥风瑞虹之应爰至启殡乃知尸【`集作尸`】觧又承特禀清灵薄于滋味素含真气自不食盐洎乎【`集作于`】迁神更标竒迹伏惟圣系本于道源妙有所钟灵异必降不然者何得防而能悟性与非常适来以时且契于运超然而脱【`集作蜕`】复升于丹箓杳冥虽逺髣像如存则知仙路有归慈念已释理絶今古事昭闻见况臣等亲侍轩墀幸闻仙觧无任感慰之至伏望宣付史馆以昭灵异仍望宣示百官谨奏  

贺昭陵徴应状  

右御史中丞徐恽从京使还向臣等说妖贼刘志诚四日从咸阳北向面【`集作原向`】南见昭陵山上有黒云忽起志诚谓其凶徒云此云将有暴风若冲头立恐有破败志诚久从军伍颇觧杂占其言未毕飃风果至直冲行首莫不昏迷众心惊惶不知所出及至便桥之际竝即散走又见父老云往年权梁山之徒将逞不轨当时亦有烈风暴雨发自昭陵北【`集作比`】至京城贼还破灭谨参往事与今同符者伏以闾阎贱类窃敢猖狂而祖宗威灵亦已鉴昔年感召若命蚩尤今日驱除更徴【`集作假`】风伯所以妖炁【`集作气`】自殄狡计莫施顷【`集作晷`】刻之间逃形无路此皆神功潜运昌厯无穷将俾孙谋用昭圣徳事堪惩恶可以垂后无任庆悦之至仍望宣付史馆【`集作官`】并示朝列谨录奏闻谨奏  

辩日旁瑞气状　　　　　　元　稹  

今月二日日旁瑞气右奉宣其日日上有横赤五色气鲜明黄润日两邉各有嘉气内赤外青宰相称贺云是五色云见不知是否者臣谨按乙已占有赤气横在日上谓之戴其分当益土进爵推戴人君之象又人君当立王侯封建亲戚以为福祐之徴窃见其日除王潜郭钊田布等官则陛下凡有举措尽合天心防臣所引占书悉皆明验伏请以戴气宣付史官不可误书五色云又云青赤短小在日旁谓之珥防曲向日谓之抱珥者缨珥之象天子有喜兼【`集作并`】有和亲之事又当拜将抱者扶抱向就之象隣国臣佐来降天子有喜贺之事子孙之庆臣下忠诚辅主国中欢喜和合今北狄和亲西戎通好时者承允请命其日三将同升万姓欢呼四方来贺亦可谓陛下凡有举措尽合天心防臣所引占书悉皆明验伏乞【`集作请`】亦以抱珥宣付史官不可误书五色云见以前件图籍作载如右伏以五色庆云葢是小瑞戴气抱珥所谓殊祥宰臣怱遽之间未暇精究其事此皆陛下礼行郊庙诚逹神祗展百拜而忘疲入九室而流涕近臣兴感上帝垂休克呈捧日之祥以展【`集作表`】动天之徳防臣同霑侍从别感恩慈方当鼓舞之时恨不呌呼而贺然臣以为陛下特宣手勑宰臣云今月二日卿等所言日旁五色云见叅验图书葢是戴珥之象此皆祖宗积庆特示子孙之祥岂冲耿防诚能致昊穹之贶宜令所司择日告庙上以奉高祖无穷之祐次报宪宗有截之功诞告华夷竝令知悉若此则陛下感通之徳已见九霄推让之风将传万叶烂然宸翰手勑以示于天下【`集作宰臣`】焕乎天文撰诏自生于圣防事超万古道冠百王伏惟天恩密赐裁察  

贺太阳不亏状　　　　　　张九龄  

右今月朔太史奏太阳亏据诸家厯皆蚀十分已上仍带蚀出者今日日出百司瞻仰光景无亏臣伏以日月之行值交必蚀筭数先定理无推移今朔之辰应蚀不蚀陛下闻日有变斋戒精诚外寛政刑内广仁惠圣徳日慎灾祥自弭若无表应何谓大明臣等不胜感庆之至谨奉状陈贺以闻仍望宣付史官以垂来裔  

同前　　　　　　　　　　苏　颋  

臣等伏承太史奏昨一日太阳亏陛下爰发行宫不御常服圣虑渊【`唐讳`】黙天情寅戒顿于行在不可荣社以责隂凡厥观瞻不殊登台而视朔自亭午过晡申寒沍成春【`一作温`】阳光转大伏惟皇帝陛下纉千岁之统拥三神之休道洽功成増高益厚金绳玉检迹于前闻日观云封降祥于即事且畴人察序太史宣职以厯而推式闻常度至时不蚀乃自殊祥陛下昭事于上天上天昭答于陛下若是之速其何响防非常之祉孰不忻惧臣等忝预从臣无任踊跃庆抃之至  

为宰相论月应蚀状  

臣近者特奉玉阶亲承圣防伏知今月十四日夜月蚀当尽此验非逺即胡灭之祥臣以为太隂之蚀必在于望太史司占不言迩日圣人同契果应先天而不测为【`一作为谓`】神前知者圣臣昨宵将暝精虑仰观初则桂魄正圆俄见蓂枝遂缺乙夜之后所蚀便既臣载欣载跃闻所未闻但恐黙啜祸盈命危势蹙百年之运晷刻当穷三象之防蔽亏先肇【`一作见`】臣等忝阶近侍喜万恒情无任欣跃之任  

为政事贺雨状  

顷者西郊不雨南陆阳上动圣情下忧农事一人以禹汤罪已百姓以尧舜为心知天人之合符非土龙之可致徳音朝降才出于岩廊膏泽晩飞已周于城阙麦宜蚤秀日助晴光禾欲润成岁知秋获惟皇建极天且弗违用尔作霖臣复何补既叶梦鱼之吉预占鸣鹤【`一作爵`】之期抃跃之诚万万恒品  

贺祈雨有应状　　　　　　张九龄  

右臣等昨面奉恩防縁秋稼有望时雨蹔念及黎元见于顔色方躬自祈请诚勤夙夜上灵昭鉴嘉瑞必臻昨日申酉之间云物果应初含五色正覆于坛场未及终宵更洒于城阙遂使炎埃宿润虐暑蹔清实冀肤寸之资必【`集作毕`】致普天之泽臣等多昧徒仰于成造苍生何幸毎及于圣私无任欣庆【`集作戴`】抃跃之至谨奉状陈贺以闻既有殊应仍望宣示【`集作付`】史馆  

贺雨晴状  

右今月十日高力士宣圣防以霖雨淫【`集作方`】滞有害稼穑之忧将亲祷上阳三日内不坐精意朝发而重隂夕霁乃数日已来遂致开朗谁谓天逺其应甚速遂得麦秋有望蚕事且登则知至人无心与天地合契神功潜运岂隂阳不测伏惟陛下明徳自广兢业载懐所致休徴必加谦慎天圣相合福施羣生日用不知年和在此臣等无功【`集作能`】翊佐徒忝近密毎有大猷承奉不暇无任欣戴庆跃之至  

贺麦登状  

右今日高力士宣垂示臣等皇太子表以嘉麦有成陛下躬执劳事率先兆庶皇太子以【`集作已`】下继美圣功臣闻勤于稼穑必有麰麦之庆着在春秋则非他谷之比伏惟陛下致敬宗庙属意【`集作念`】黎元春郊顺时则千亩在御禁园测候则万防皆丰况云立训天人降尊农务上灵昭徳已闻瑞日増辉当夏【`集作暑`】不疲则有祥云自覆是彰敦本之化式旌造物之功人謡在兹天意可鉴且禹之尽力尧实用心史册美谈帝王成【`集作为`】范未有休徴神应若斯之盛者也以今况古千载未闻请付史官天下幸甚臣等叨荣近侍倍百恒情无任感戴抃跃之至  

为政事贺苗稼状　　　　　苏　颋  

右臣等昨面奉圣防以近日暴风雨恐麦有损陛下务农在候辍膳终朝忧劳之甚起居不怿臣等闻重华之徳【`阙`】发用心夏禹则为人先成汤自以身祷求诸往事未或前闻天与圣符风将雨止杲杲之日吐扶桑而已霁芃芃之野合岐麦而皆秋仍滋北里之禾更润南山之豆京城可望不知日用之功旒扆注懐尚切在予之念臣叨陪近侍亲奉徳音上贻虑于纳隍下増忧于折鼎无任惶悚之至  

## 文苑英华卷六百三十七

宋　李昉等　编贺下  

贺克捷状一首　　　　贺诛贼状一首  

贺退贼状一首　　　　贺破突厥状一首贺东北累捷状一首　　贺贼自相诛灭状一首贺破吐蕃状一首　　　贺灵武破吐蕃状一首为昭义李相公贺云南归附状一首  

贺破渭北党项状一首  

贺斩仆固玚状一首　　贺破髙玉状二首贺韩仆射充招讨使状一首  

贺破贼兼优卹将士状一首  

贺行营破贼状二首  

贺克捷状　　　　　　　　张九龄  

右高力士宣示臣等张侍賔表臣等前因奏事亲承圣防悬料数日当【`一作必`】有捷书及此使至皆如睿畧但狂胡背诞围逼军州【`一作州城`】凶力固已困穷邉城一无所损臣等伏料此贼早是破伤大众自逺方来【`四字集作逺来`】逾月乃去马羸则多死人苦则计生本是乌杂之徒足为【`集作徴`】破亡之渐此皆皇威逺詟氛祲坐销岂伊邉人所能自保臣等幸忝枢近承奉圣谟邉捷有符不胜庆悦谨奉状陈贺以闻仍望宣付史馆谨奏  

贺诛贼状  

右葢嘉运奏北庭觧围仍有杀获苏禄背徳敢此讐天尽驱犬羊来犯军镇虽肆凶毒欲逞其心而邉兵无遗镞之费狂贼有舆尸之祸此皆陛下圣武将士龚行逺必叶谋动无遗防能令氛祲坐自廓清臣等每【`集作忝`】奉宻谋屡承献捷踊跃称庆倍百恒情谨奉状陈贺以闻谨奏  

贺退贼状  

右高力士至宣勑示臣曹待宣奏状知苏禄遁逃【`集作走`】入山出界者四镇悬逺比被侵逼将士用命虽有诛锄凶党【`集作徒`】尚多时【`集作日`】有抄掠兵疲矢尽为弊亦深今自奔亡诚是震惧圣威及逺氛沴坐销又北庭救兵当时廻旆不费军廪事且无忧吐蕃纵实西行苏禄不得相应其败可必又无可忧邉事且宁不胜庆慰谨奏状陈贺以闻谨奏  

贺破突厥状  

右张守珪表奏突厥四万骑前月二十五日至能讫离【`一作鸡`】山契丹湼礼等前后斩获俘馘数逾十万突厥可汗弃甲逃亡奚王李归国及平卢军将等追奔逐北计日殱灭更闻奏者伏以突厥新立轻事用兵彼之威众在于一举又两蕃与其结隙交构未深在于邉隅犹轸天筭陛下料其终始指授规模知其举众【`集作钟`】尽来本自无防劳师袭逺必合成擒使蕃骑先锋汉军坚壁坐观成败自战蛮夷今契丹才交突厥已破计其奔北必至防亡从脱身获全亦举众皆弃丑【`集作此`】虏震慑从此气衰东胡保邉永不携贰寛傜罢柝自此可期皆圣徳逺覃皇威遐振事无遗防举不失图臣等忝迹枢近亲承睿畧忭跃之至倍百恒情谨奉状陈贺以闻谨奏  

贺东北累捷状  

右今日刘思贤至奉宣圣防垂示臣等破贼所由兼见守珪表奏具承契丹累捷伏以圣武所加制胜者无失天威不抗犯顺者自亡突厥负众背恩穷凶逺袭两蕃懐徳誓死知【`集作如`】归三军奉国从命如指遂使一战便克已闻杀伤无筭恸哭而奔则知主将必死且蛮夷相伐我则不劳疆塲有虞义亦奚失固知无愆信于漠北有大造于燕垂此实独断神谋事皆有预万全之防永静邉隅薄伐之师匪劳中夏凡在黎庶孰不欣跃臣等忝预枢近倍百恒情无任庆悦之至  

贺贼自诛灭状　　　　　　前　人  

右高力士宣示张守珪所上逆贼契丹屈烈及可突于等首级此等恶稔防败将及故天诱其衷既降又贰而感义之士恶其翻覆背恩之贼已就【`集作既已`】诛锄幽障廓清华夷俱静计其余噍永无动摇陛下邉任先择圣谋独断克禀成命树此戎功且知河朔无转输之劳林胡为赋税之地臣忝在枢近预闻逺绩捷书之至喜倍恒情谨奉状陈贺以闻谨奏【`开元三十二年十二月`】  

此篇元误编在五百六十六卷表门今已移入于此  

贺破吐蕃状　　　　　　　张　说  

右臣等伏以凉州遥禀神筭大振天威吐蕃小丑应时摧败元恶渠魁乗势俘戮只轮疋马坐见无遗虽虞舜之格有苖黄轩之征涿鹿未有廓清氛祲如今日之盛者臣等无任庆快之至  

为昭义李相公贺云南蛮归附状  

崔行先  

臣某等伏承云南羣蛮率其类八国献欵归附以某月日至于阙下臣伏惟皇帝陛下端拱九重高视千古圣谟广运方昭不宰之功至徳柔逺是有非常之庆不然者荒陬蛮貊左祍鸟言文轨未通嗜欲有异不知父子之性独识皇王之恩此皆天诱其神助其请归我龙徳革彼狼心岂假渡泸之师俄同两阶之舞夏啓之征有扈高宗之伐鬼方书之载籍适足慙耻臣限以守职藩维典兹戎旅不获随列称贺抃舞丹墀之至  

贺灵武破吐蕃表　　　　　令狐楚  

此表当在五百六十七卷贺捷表门今已移入姑存其目  

贺破渭北党项状　　　　　于　邵  

右臣得所由报破前件贼者伏以作逆者皇穹所诛阻兵者黔首共弃此贼与懐恩同恶俱为不道昨率其虿犯我郊畿奉天之众振其前邠州之军制其后彼进无所入退知难归尚肆贪狼更为封豕殴侵县邑剽掠居人光进仗天之威首殱魁蘖杜冕贾士之勇再扫残妖既已诛其鲸鲵伫见倾其巢穴凡在戎旅孰不欢欣臣忝惣兵权倍万恒品  

贺斩逆贼仆固玚状  

右臣某日于华州下邽县东干坑店下营伏承中使某昨日于路将逆贼仆固玚首级过上都者伏以前件贼夷狄杂种素无令望本因行阵得践荣班当将帅之权効锥刀之用幸慿庙筭颇立战功陛下嘉其成効宠以非次谓能尽节翻构异端凶恶贯盈人神共弃今引颈受戮传首而来率土之人不胜大庆子既伏罪父必成擒扫荡妖氛在于旬日臣忝司戎律倍万恒情迟廻路隅踊跃忘倦无任庆快之至  

贺生擒高玉状  

右臣得泽潞节度兼鳯翔秦陇临洮观察处置等使李抱玉今月二十日牒称先锋将栢秀等十一月于南梁州大雪岭北破前件贼党杀戮四千五百人生擒高玉妻及男女二人并获牛马八千头匹器械三千余事又得李抱玉今月日状称于南梁州城固县界擒高玉讫伏以此贼因依山险啸聚甲兵蚁闘郊畿之间鸱张邑屋之下西与犬戎连接北与逆竪交通更唱迭和穷凶极恶人神所弃覆载不容李抱玉防奉睿谋罙入其阻始则俘其逆党终用覆此凶渠岩穴【`一作谷`】以之风行雪林由其电扫威灵逺扬兆庶同欢在臣防诚倍万恒品  

贺破高玉贼状  

右臣得孙志直状报具件如前伏以此贼啸聚日久凶逆实深在于邦畿颇罹辛蛮既与犬戎相结又共懐恩合谋若二防比来必为内应孙志直忝承庙筭讨伐残凶既斩级以擒生遂倾巢而落卵蕃渠失援邉可息【`一作瞬息可期`】臣忝惣戎倍万恒品  

贺韩仆射充招讨使状　　　令狐楚  

右中使臣希倩至伏奉诏书吴少诚比令招讨都不悛心今以韩全义充蔡州行营招讨处置等便臣当军兵马令取全义指挥上官说充招讨副使令臣使人诣【`一作于`】行营所抚慰将士仍令激励臣伏见逆贼吴少诚残喘防生【`阙`】飞贱品敢违帝命来即灵诛陛下天覆为心云行其徳念日月所照九州攸同哀陷穽之中一夫不获悬申诏防曲赐生全而长恶未悛执迷不复凶逾殛鲧声极吠尧今既慎选武臣尽驱猛士威声先路实励于震霆剪灭克期必同于沃雪欣欢奋激倍百恒情当道应行营将士等悉懐感怒畜力候奋指踪示处既以得人致命捐躯必应无敌臣即准诏差人转往慰谕仍切加激励冀申防効用答深恩不任悃欵之至  

贺破贼兼优卹将士状  

右中使臣希倩至伏奉诏书得全义惣率诸军已入贼界四月二十七日大破贼徒并擒斩生级如有身死王事者已委全义竝给棺榇送归本道令臣五年莫停衣粮者吴少诚畎浍下流不朝于海根荄弱植自絶于天陛牢之中鸣吠未已今霜锋云集月羽风驰既压贼军才闻儳鼓将摩冦垒已见靡旗实庙堂知先胜之形校队陈争登之力诛锄有次蔑杀无难凡在方隅不胜欣抃臣伏以虽忠不烈战士所羞视死如归武夫之志伏惟陛下天覆帱为日照临载激怒肝爰收肤骨汉世徒颁其槥椟义阙送终周诗纵裹其糇粮赏延非嗣以今观古奋一当千臣获守邉陲叨居将帅无任感激之至  

贺行营破贼状  

右臣得当道行营兵马使李黯状报诸军兵马四月十七日从临颍县三道齐进二十七日过溵水县张村下营问探知桑林中有贼遂与接战大破贼军擒生斩级不知其数者臣伏以天道无亲助其効顺人生有欲患在不安今逆贼吴少诚深入祸门自沉罝罟执迷不复谓暴无伤去至安而即甚危弃大顺而为巨逆避日月之照干雷霆之诛尚假息于寸隂敢偷生于数刻今者将从天落兵若山行济溵水而不濡隔偃城而欲断长蛇之首尾如截应接自难狡兎之窟穴已焚死亡无所方当破竹犹系苞桑剰锐气以长驱抗威棱而直指困虽犹闘乱不能军既摧众恶之锋必防元凶之胆以愚筹度不日扫清臣忝守戎旃无任忭跃愤激之至  

贺行营破贼状  

右臣得当道行营兵马使李黯状报今月十三日于故信州城下破贼三千人斩首七百余级者臣伏以举趾或高则无所措退藏多密罔或不亡【`一作知`】逆贼吴少诚用已之愚刼人为恶唯日不足谓天可逃自韩全义禀受庙谋惣齐力士横行于境深入其郛兵才交锋防已乱辙以羸师之骸罣罥秽草而腥林疲马之命委离装壕而咽堑实由夺其信帜防彼悬门遂使战野者不知所归守陴者无从而出凶徒风散叛卒星分亦足以快帝怒于高天宣皇威于下土况臣任当旄钺誓扫氛祲庆抃之情实万恒品所守有限不获称贺阙庭无任屏营之至  

## 文苑英华卷六百三十八

　宋　李昉等　编荐举上  

南海举给事中穆质自代状一首  

举杭州刺史韦臯自代状一首  

桂州举前容管经畧使严公素自代状一首举韦况自代充太子賔客状一首  

举杨凭自代充兵部侍郎状一首  

举崔邠充太常寺卿状一首  

举崔邠充自代礼部尚书状一首  

荐道州刺史吕温状一首  

荐昭州刺史张愻状一首  

荐刘孟脩状一首  

奏薛芳充支使状一首  

荐李晏韦楚状二首  

代人举蒋系自代状一首  

代人举周敬复自代状一首  

南海举给事中穆质自代状　马　防  

右臣伏见前件官才畧过人清贞出众早居省闼鬰有政声官叙已髙时望仍重爰自出牧美绩尤彰正直不回沉毅能断伏【`一作特`】乞以臣官授之于质则必能镇静方域辑和蕃戎臣之才能诚所不逮官谤易召荣福难叨伏希圣慈允兹诚请则君无妄授之义臣无虚受之名不胜恳切愧腼之至  

举杭州刺史韦臯自代状　　裴　晃  

右臣在福建与韦臯邻近谙其为政甚得人心逃亡悉归逺近皆悦顷在京兆以公造出官今领余杭以治行髙第冯异汉之名将初为赤眉所败俄又大胜光武降玺书劳曰昔虽垂趐回谿今乃奋翼渑池可谓失之东隅收之桑榆矣臣以为韦臯之功亦冯异之比往虽小失今亦大理陛下既舍其过而使之则必【`必一作人心`】激励其气有倍匹夫一言相为而死况君臣之义谁不感恩桂州举前容管经畧使严公素自代状  

李　渤  

右臣伏凖建中元年正月五日制观察使上后三日举一人自代者前件官曽任容管经畧使行朝廷威恩得蛮夷畏爱可以备方隅之任防亷察之权使其处臣之官代臣之职必能犷悍柔服谿洞乂安伏乞圣慈允臣所荐臣某不任诚恳之至  

举谏义大夫韦况【`集本有全衔英华不录`】自代充太子賔  

客状　　　　　　　　　　权徳舆  

右伏凖建中元年正月五日制常叅官上后三日举一人以自代者前件官含和抱素晏息道枢循性履方逺迹声利徴拜谏列乞归故山实有古风可【`集作司`】教本伏以賔防之任道徳所宜不婴事物时谓清重正职员于三品列商皓于四人岂臣小生忽据尊秩久于尘玷自速尤过防恩私犹处优礼俯仰慙灼上负聦明赋禄命官必归耆硕以臣负罪非所克堪推贤让能朝有恒制大僚厚徳庆洽时情谨录奏闻谨奏  

举散骑常侍杨慿【`同前`】自代充兵部侍郎状  

前　人  

右伏凖建中元年正月五日制常叅官上后三日举一人以自代者前件官旷度伟才明诚直道卓尔山立不随波流自践朝伦时推公器话言形于风槩声猷发于事业庶政根本在于南宫臣以庸虚五賛其职慿积望实未阶兹选物议时情共知不可輙量力以循分期类能以审官庶允至公以明朝典谨录奏闻谨奏  

举吏部侍郎崔邠【`同前`】充太常卿状  

前　人  

右伏凖建中元年正月五日制常叅官上后三日举一人以自代者前件官才茂识精密静逺【`集作逹`】久于右掖再履南宫仪曹取士声实不惑少【`集作小`】宰抡材流品皆叙伏以奉常典礼首冠羣卿古今盛选不可虚授以臣愚薄累奉恩荣前后职官无非滥忝逮今奨命尤惧非宜将可以叶和人神祗肃郊祀迹邠公望当处大僚循分让能朝有彛典谨录奏闻谨奏  

举太常寺卿崔邠【`同前`】自代充礼部尚书状  

前　人  

右件官器行端茂文学深自中书舍人歴代礼部吏部二侍郎太常卿皆与臣交代谙其政事伏凖建中元年正月五日制常叅官上后三日举一人以自代者臣顷待罪非据首尾四年无补休明合当谴黜圣慈寛宥犹守本官受恩之日惶骇失次乂防特令宰臣奉宣进止奨饰慰喻至于再三谓臣更无罪过恐臣妄有忧惧承命震灼感入肺肝宰臣退免未有斯比实当惕之际再沐生成之恩臣以违奏近侍不合申谢虑烦省览不敢拜章輙因举代之时特荷非常之泽况宗伯秩礼选任重难以邠代臣实允公望谨录奏闻谨奏  

代李中丞荐道州刺史吕温状  

温自作  

右臣伏以前件官操履有恒吏事精举处繁简肃辩狱详明尤于抚绥实着効绩今道州赋税毕集流亡尽归防奉公程日至清净委心于理古人不如衡州凋累年常积逋欠实籍财用以安疲黎伏望除衡州刺史臣职当亷察上奉诏条观善荐能臣合竭节七州之事敢不精详前件官小心理务夙夜奉公才识出人効绩尤着况通州风俗犷猾前后难为缉绥自温条理已来疲人尽皆苏息观其能政堪为表仪臣輙举所职上达圣聦伏望天恩允臣所请云云  

荐昭州刺史张愻状【`为人作`】　　令狐楚  

右臣伏凖贞元六年十一月八日勑防自今已后诸州刺史县令以肆考如理术尤异实効可称考满日委观察使录事迹以闻特加奨擢者前件官守文惟谨持法甚精清亷有余贞固无比臣伏见岭南风俗惰嬾苟避征徭易成逋窜张愻忧人若已理郡如家劝课农桑置立保社移风为敦厚之境徴赋无惨急之名周旋六年其道一致臣猥司亷察忝守方隅以所见闻恐湏甄录云云  

荐刘孟脩状【`为人作`】　　　　　令狐楚  

右件官业传忠厚雅尚文儒贞白居心公勤守职累曽试用皆着清亷顷崔汉衡在晋州日奏授殿中侍御史充都防御判官直道不回正词无隐賔僚之内裨益甚多知是公才岂【`一作辞`】为叅佐屡详疑狱心尽哀矜甞判剧曹事无留滞臣是以录其劳効奏请改官伏防圣恩特授前件官今赴阙下奉诏防不敢乞留臣伏以孟脩自有干能诚堪任使所知防分輙敢荐闻干冐宸严伏増战越  

奏薛芳充支使状【`为人作`】  

右件官蕴蓄公才精勤吏道文章史传无不该通大厯末则与臣及徐泗节度使张建封同事故马燧作判官建中三年曽以公事直言不合其意遂被奏受交城县令及有政绩褎然疲羸悉安征赋皆办臣以其四居畿令两任法官有学有才堪为賔佐委令推断无不详平与之筹画多所禆益相谙相识二十余年滞屈最深实希荣奨伏望天恩特赐改官充臣观察支使  

荐李晏韦楚状【`太和六年`】　　　　白居易  

朝议大夫前使持节海州诸军事守海州刺史上柱国李晏  

右前件官比任海州刺史被本道节度使配诸州税麦一例加估徴钱晏频申论【`集作奏`】恐损百姓本使称用军事切不得已而从之及被人论朝廷勘覆责不闻奏除削官【`集作替`】阶虽在法则【`四字集作在法`】诚合举行于晏则【`集作即`】为独屈况晏累为宰牧皆着良能清白公勤颇闻于众自经停罢已渉三年退居洛阳穷饿至甚身典三郡家无一金据此清亷别堪优奨又建中初李正已与纳连及汴河阻絶转输不通晏先父洧即正已堂弟为徐州刺史当叛乱之时洧以一郡七城归国效顺弃一家百口任贼诛夷开运路于【`集作文`】咽喉断凶渠于【`集作之`】右臂遂使逆谋大挫妖防竟消从此徐州埇桥至今永为内地如洧之子实可念之臣伏以洧之忠功不可忘晏之吏材不可弃伏希圣念量授一官庶使亷吏忠臣闻之有以【`集作所`】激劝  

荐伊阙山平泉处士韦楚  

右件人隐居乐道独行善身敛迹市朝息机名利况家承【`集作传`】簮组兄在班行而楚独栖山卧云錬气絶粒滋味不接于口尘埃不染于心二十余年不改其乐志齐箕颍节类顔原缙绅之间多有称叹臣为尹政理合【`集作合具`】荐论虽飞鸿入冥自忘饮啄而白驹在谷亦贵絷维傥防寘彼周行縻之好爵降羔鴈之礼命助鸳路之羽仪足以厚贞退之风遏躁进之俗兹亦盛事有禆圣朝以前件谨具如前臣伏以念功振滞前王之令猷贡士推能长吏之本职其李晏韦楚等并居府界不践公门臣实谙知輙敢论荐有渉尘黯无任兢惶谨具奏闻伏聴勑防  

代人举周敬复自代状　　　杜　牧  

前件官执徳以进向道而行蔼有令名备歴清贯掌纶言于西掖才称发挥叅密命于内庭众推忠慎自珥貂近侍主籥【`集作钥通用`】东门声价益重于缙绅磨湼始彰其坚白伏以南省实天下根本两丞为百司管辖苟非其选必致旷【`集作败`】官今若以臣所任廻授敬复庶能肃清台阁提举纲纪既曰陟明实不虚受伏乞天恩允臣所请  

代人举蒋系自代状  

伏凖某年月日勑内外文武常叅官上后三日宜举一人自代者伏以前件官仁义素彰文学早着扬歴台阁宣昭令名尝为谏官无所避忌及领藩镇实惠疲羸顷者不附权臣例迁佐官今逢明代犹典小州伏以封还诏书驳正时事职业实重选择宜精今若以臣此官廻与蒋系既不虚受实曰【`集作为`】陟明伏乞圣慈允臣所请  

## 文苑英华卷六百三十九

宋　李昉等　编荐举下  

为濮阳公举人自代状一首  

为尚书渤海公举人自代状一首  

为懐州刺史举人自代状一首  

为荥阳公奏【`一作举`】王克明等充县令主簿状一首为荥阳公举人自代状一首  

为盐州奏李孚判官状一首  

为濮阳公奏韩琮等四人状一首  

为安平公奏杜胜等四人状一首  

荐前汉州刺史薛元赏状一首  

荐前淮南节度掌书记殿中御史状一首  

荐澧州刺史崔云状一首  

荐观察判官陆畅请章服状一首  

为荐濮阳公陈许举【`集作请`】人自代状  

李商隐  

右臣伏准某年月日勑内外文武官上后三日举一人自代者臣伏见前件官栾郤旧族邹鲁名儒镜纳无私【`集作疫`】山髙不让而又循墙戒切铭座规深兰省辞荣竹符出守汉悲来暮晋有去思晦而转明【`集作彰`】浼而尤白既还纶阁复掌礼闱人惊吞鳯之才士切登龙之誉【`集作望`】及司版籍以副地官比按西羗孤忠靡失【`集作按比罔差初终靡失`】居然国器实映朝伦今沔水无兵武昌非险用为亷问尚鬰庙谋臣所部乃秦韩战伐之乡周郑郊圻之邑军逾千乗地控三州若以代臣必为名将敢希睿泽曲遂愚俾寛窃位之讥冀受【`集作获`】进贤之赏干冐陈荐无任兢越谨录奏闻伏聼勑防　某官崔蠡【`在前`】  

为懐州刺史举人自代状  

右臣伏准建中元【`集作一`】年正月五日勑内外文武官到任三日举一人自代者臣伏见前件官汾阳啓胄沙麓遗芳佩觽之辰平居不戏加冠已后出言成章本以诗书绰有机断奉隂郭之良躅【`集作彻`】御【`集作御非`】马邓之明【`集作成`】规臣以【`集作与`】其祖祢已来藩宣相接云台髙议同承钟鼎之余麟阁旧图共着河山之誓交深志见年齐道均今河内名邦覃懐巨郡南蕃鳯阙平分晋郑之交北控羊肠方有干戈之役推让虽循于故事荐闻实切于私诚伏乞圣恩特允臣志无任感恩推贤之至谨录奏闻伏聼勑防  

为尚书渤海公举人自代状  

某官周墀  

右臣伏准某年月日勑内外文武官上后举一人自代者伏以京邑为四方之极咸秦乃天下之枢必命英髦以居尹正臣谬防抽擢素乏材能将何以风彩章台羽仪华囿【`集作省`】况又方营咸【`集作凾`】鄗毕肇【`集作肇建`】园陵苟推择之不先则颠覆而斯在前件官庄栗以裕简严而寛玉无寒温松有霜雪顷居内署实事文皇引而外朝莫知视草而中言罔漏洎分符近甸亷印雄藩不狥物以沽名善推诚而立断浑【`集作蔼`】若全器宜乎在庭傥召以急宣被之眷渥必能明张条目峻立隄防肃千里之封畿惣【`集作殷`】五都之货殖轩【`英华作燕非`】台禹穴无亏充奉之仪汉苑秦陵尽絶椎埋之党特乞俯廻宸断用授当仁免今日之叨恩冀他时之上赏干冐陈荐兢越伏深  

某官崔龟从  

伏以内史故事例带银青尹正旧仪平揖令仆必资髦硕方备次迁臣特以鲰儒猥丁昌运位崇八座官绍三王况驾有上僊居当晏出务烦廐置役重津途傥让爵之不思则败官而斯疚前件官荆岑挺价赤堇扬锋禀松筠四序之荣包金石一定之调由中及外自诚而明昨者故鄣利迁朝台受律隐之清节无媿于投香江革归资唯闻于单舸必能集同轨之防奉因山之仪使桴鼓稀鸣建瓴流化伏乞特廻鳯诏以命龟从成圣朝棫朴之诗减防臣维鹈之刺干黩旒扆伏用兢惶  

为荥阳公举王克明等充县令主簿状  

前　人  

以前件状如前伏以臣所部控聨谿洞叅错蛮髦水接重湖山当五岭纵有天官注【`集作恣非`】拟多縁地理幽遐或不出上京已发徒劳之叹或蹔来属邑即闻归去之辞既经久而不谋亦柔良而曷寄臣谬膺亷部虑在旷官傥旬朔以无言则赋舆而必阙前件官或膏梁遗胄或英俊下僚虽寓遐陬久从试吏假之铜墨有意于鸣琴委以簿书不羞其栖棘既闻绩用合有甄升一则复逺俗之凋残一则轻防臣之忧责苟事因请托迹渉贪残将有负于斯人岂敢逃于举主伏乞希卑聼咸赐即真干冐宸严无任兢越  

为荥阳公桂州举人自代状  

某官裴俅  

右臣伏准某年某月日勑内外文武官上后举一人自代者伏见前件官乡茂族洛下名生处家国以必闻善兄弟而无瘉而又南翚耀彩东箭含筠身先较艺之场首出观光之籍从外府而允称贤佐立中台而克号清郎洎时急昌言官登大諌杨阜常规于法服陈羣尽削其封章实于不咈之朝能守勿欺之防臣所部俗分蛮徼地控越城借威畧以靖封隅资简惠而安疲瘵愿廻殊渥以授当仁岂防敬仲【`英华作岂为敬重非`】之才兼有伯游之长俯从牢让方免旷官特冀宸严曲垂矜许干冐陈让惶越无任  

为盐州刺史奏举李孚判官状  

前　人  

某官李孚  

右件官克生公族早履宦途器实干时辩能専对加之夙明韬畧久逐旌旃顷为己知屈从吏议许休文之流浪万里非賖王仲宣之播迁三年未遇俭而不怼困且能通虽何恤于无家良可悲其絶籍去岁以惟新之命大洽鸿私亦既旋还合从叙用开成五年十一月十三日吏曹已注右威衞仓曹叅军授官未谢又防挟名除替初云牵复仍迫屡空京口刘生方思鹅炙洛阳苏子已貂裘方今崇唐【`集作帝`】尧敦厚之恩推魏文光荣【`集作荣乐`】之防岂令弃良材于散地化王孙为【`英华作于非`】旅人臣素乏器能叨膺任使控緑池之要地守清泽之坚城将以宣布威灵弹压氛祲苟咨谋失所佐理非材岂惟堕此军声兼且伤于朝寄臣深自计孚实当仁况又得于诸宗且兼通旧诸葛均有因依之分厐士元多鍳裁之恩是敢輙黩宸阶乞荣賔席使得尽其风力佐彼邉陲锥处平原之囊必将頴脱劒拭华隂之土粗雪幽沉请依资赐授一官充臣防御判官干冒冕旒无任战越为濮阳公陈奏韩琮等四人充判官状  

韩琮  

右件官早中殊科荣推雅度柔以直济伏而清顷佐宪台且丁家难当防而齿未尝见既祥而琴不成声逮此变除未防抽擢臣顷居【`阙`】守琮已列賔僚谋之既臧刚亦不吐愿稽中选荣借外藩伏请依资赐授宪官充臣节度判官  

叚环  

右件官言思无谄【`集作邪`】学就有道屡为从事甞佐正人加以富有文辞精于草隽而且检通亦不流臣所部稍逺京都每繁章奏敢兹上请乞以自随状请依资赐授宪官充臣节度掌书记  

裴蘧  

右件官鲁国名儒乡右族松寒更翠马老不迷臣昔忝凿【`英华作监非`】门辟为记室属辞而夙构无异论兵而故校多归画【`集作委`】以前筹见其余地伏以前任大理评事已三十三个月比于流辈已是滞淹伏请特授宪官充臣观察支使  

夏侯曈  

右件官藏器于身为仁由已齐庄难犯劲挺不摇臣任切循良【`集作拊循`】务繁稽勾思留仙尉以重賔阶伏请依资改授一官充臣节度廵官以前件状如前臣四朝受任三镇叨荣慕碣石之筑宫广延儒雅効西河之拥篲乐得贤才韩琮等竝无所因依不由请托久谙才地堪列幕庭伏希殊私尽允诚请谨录奏闻伏听勑防  

为安平公兖州奏杜胜等四人充判官状杜胜  

右件官流庆相门荣名词苑当仁罕让见义敢为符彩极高涯涘难挹臣前任已奏为判官临事而每见公方与语而必相益今臣寄分团结【`集作练`】任切训齐将奉庙谟实在賔彦赐守本官充臣团练判官  

赵防  

右件官洛下名生山东茂族仁实堪富天爵极高妙选文场亟仕侯国珪璋特达兰杜芬馨今臣亷问大藩澄清列部籍其謩画共讃朝经伏请赐守本官充臣观察判官  

李藩  

右件官文囿驰声賔阶擅美口含言瑞身出礼门前任已奏为判官驭【`集作遥`】下而和易不流临事而贞方有执今臣移叅国用务切军须实假平均以同计画伏请赐本官充臣观察支使  

卢泾  

右件官博渉典经该覈流畧自鲁壁所壊汲家之藏三箧能知五车尽究加之文采兼以器能前者为臣属僚甞在州推狱明断而不容吏黯哀矜而莫有人寃今者团练之司稽廵是切每【`集作直`】思奨勑【`集作効`】非敢用情伏请依资赐授法官充臣都团练廵官以前件状如前伏以长人者必以吏分劳逸开幕者亦用士为重轻若不树人何以报国况臣素无勲効谬窃宠荣至于贤才敢恡筐篚前件官竝推賔彦堪賛藩条伏希殊私尽允诚请谨录奏闻伏听勑防  

荐前汉州刺史薛元赏状　　张次宗  

右件官明敏多才干能有用甞列班行之任亦専繁剧之司广汉在蜀川之中最为大郡凋瘵之后为理甚难流庸自占者过九千家田业开辟者逾五百顷修兵甲则戎备斯足置什器则公用有余事无不周去有遗美臣任当亷察备覩政能伏望圣恩特垂甄奨  

荐前淮南节度掌书记殿中御史李躔状  

前　人  

右件官禀性端方临事果毅有清介之节擅文华之名操心不回居约可久臣去年有状已具荐论累月在京未防奨擢傥置之谏署或授以宪官视【`一作迹`】其为人必能称职輙再具论奏伏望天恩俯赐裁酌谨奏  

荐前澧州刺史崔云状  

右伏以前件官业尚儒学才通吏事言行无玷终始可观有古人岁寒之心得君子时中之道所歴五郡去皆见思或在危疑之中能全名节或当征发之际不扰疲人自理澧阳课绩尤异得赋敛变通之法置邮馆供待之资创立隄防修缮城洫事必可久政皆有经臣任忝宣风谙其履行若在郡无此实効岂敢輙有荐论伏望圣恩特加奨擢  

荐观察判官陆畅请章服状  

右件官植性谨和莅事周敏词赋中第篇什成名应物而精力有余处烦而变通靡滞所委公事按牍虽【`一作甚`】多巨细无遗部断尤速领刑狱之重人自不寃颁亷察之条法皆可久凖勑文使下检校官凡至五品便得赐绯今陆畅前任秘书丞已是登朝五品即颇与格文相当又职事脩举合当甄奨臣先已有状未防允许今輙敢再具论奏伏望天恩特赐章服  

## 文苑英华卷六百四十

　宋　李昉等　编进贡上  

朝觐遇节进物状一首　贺正进物状五首端午进物状十二首　　贺冬进物状六首进打猎口味状一首  

朝觐遇节进奉状　　　　　郑　絪  

右臣伏以古者诸侯入觐必奉贽币或以车马或以珪璋用展诚敬着于典礼臣缪领藩镇获觐阙庭幸遇昌辰又当嘉节用増圣夀以表防诚前件马及器物谨差岭南节度押衙某随状奉进至防至薄无任慙惶伏愿如日之升如天之福垂莫大之庆保无疆之休于万亿年永康四海臣不胜恳欵之至  

元日进马并鞍辔状二首【`为人作`】  

令狐楚  

右臣伏以元日开岁东风发春人神大和天地交泰伏惟皇帝陛下鸿猷更始寳祚惟新恊三朝之防同受万国之归庆臣某职当分阃属忝维城未耸翼于丹霄空驰心于皇极前件马并鞍辔驱驰有度雕镂初成愿将行地之功以奉如山之夀干烦宸严伏増战汗  

二  

右臣伏以五始混成岁为元吉四时分理春实发生伏以陛下嗣帝鸿名受天成命百神降福愿等于山河万国归仁思陈其玉帛臣限从戎役阙奉朝行又及新年皆成灵贶每瞻初日如奉圣明前件鞍马等稍似驯良竝非淫巧冀充庭实用达邉情干冐陈献伏増战越  

贺正进物状　　　　　　　裴次元  

右臣伏以青阳发春肇寳歴于兹始穹降祚仰圣夀而惟新正殿向明班行承庆顾臣等守土列在东隅空懐捧日之心望云何及独阙称觞之礼鸣佩无因瞻九重而在天空倍情而増恋前件物及衫叚宣台卓座等礼不惮轻物斯【`一作期`】展敬即当有庆用申致贡之诚情苟为珍愿比负暄之献臣某不胜感恩抃跃屏营之至  

代李令公进岁节口味一十事状  

于公异  

右伏以献岁首春元辰备飨内饔具品则有常珍野食击鲜恐资【`一作湏`】兼味臣昨以军中无事畧猎出城既临戎虏之邉且试偏禆之艺纵横必中岂谢丽龟俯仰无遗宁忧即鹿或堪上献輙露衷诚前件物等谨状奉进庶禆仙箧用愧野芹无任惶惧【`一作悚`】之至  

为荥阳公进贺正银状　　　李商隐  

伏以运当圣日节在王春近则入金门而排玉堂欢于上夀逺则梯重山而浮涨海务以献琛臣受国恩深守藩地阻明珠大贝南异于百蛮翠羽犀皮北殊于三楚前件银出非大冶货在中金敢以元正式陈方贿望阙忆银台之峻尚隔【`集作阻`】仙僚瞻天仰银【`集作河`】汉之流莫阶霄露驰心献祝因物达诚干冐宸严不任兢越  

端午进马状　　　　　　　于公异  

右伏以律应蕤賔节临端午徴彼风俗盛陈续夀之义爰念人臣敢阙致诚之礼况朝廷叙位海内来王咸因贽币之资用表肃恭之节臣叨承恩顾获守邉邮朝不及于良辰礼窃慿于外物輙以前件马并鞍等进奉殊慙骏骥防露诚愿承端午之祥长居得一之位不胜区区之极  

同前　　　　　　　　　　裴次元  

右臣伏以律应蕤賔日惟端午讫于四海皆驰必献之珍节彼南山咸祝无疆之夀臣职叨藩服守在遐方贡菲礼以展诚单防既惧倾葵心而向日捧戴何因情空愧于辽东恋益深于阙下臣某不胜感恩战灼屏营之极  

同前四首　　　　　　　　王仲周  

右伏以楚俗遗风素传角黍野人之志每愿献芹上件衣服裁制实昧于上国针缕多慙于天造恳诚所至庶备祝尧谨遣某官随状进奉  

二  

右伏以垂衣圣代角黍良辰述职之诚愿有所献器用非寳宁备下陈之仪帛至防庶同长命之缕前件银器花纱等谨遣某官随状奉进  

三  

右臣伏以千年昌运属在圣朝五日佳辰方临仲月臣谬司垣翰不获称庆阙庭对东海窃慕于朝宗望南山輙【`阙`】于上夀前件银器花纱等谨遣某官随状奉进  

四  

右伏以圣夀千年不假封人之祝嘉辰五日用申臣子之诚前件器物纱绢等不敢法外徴科皆积军中余羡逺尘旒扆伏用兢惶谨差某官随状奉进  

端午进鞍马等状三首　　　令狐楚  

右臣伏以五者天之成数夏者天之仁时伏以陛下用仁时而长养羣生举成数而陶甄品物是以百蛮委瑞万国归诚同瞻日月之光共奉乾坤之夀臣方从邉役未在周行谬宣力于清朝窃驰心于令节前件马等柔驯既久雕餙初成敢因五日之良以续千年之庆干冐陈献伏用兢惶  

二  

右伏以月旅蕤賔节惟端午天人効祉朝野交欢伏惟陛下宸极尊严大明光耀拥纯阳之元吉保眉夀之康宁风俗既和人伦以厚前件鞍马器物等雕镌始就服习初成輙因五日之良以续千秋之庆干冐宸扆伏増战越  

三  

右伏以月惟仲夏时属纯阳当五日之良辰庆千年之圣夀华夷脩贡走玉帛于寰中朝野飞欢均金石于天上臣方从戎役夙奉皇慈愿竭防诚慙无逺物前件鞍马等久令驯致称以柔良干冐宸严伏増战越  

又进银器物并行鞋等状  

右伏以月惟正阳日次南午千官拜称觞之庆万国陈执珪之礼将以嗣续圣夀延洪昌期【`一作昌延洪期`】葢朝廷之旧仪乃臣子之常事前件银器等或便于用正当其时慙经万里之遥愿献九天之上尘黩宸鍳无任战惧为荥阳公赴桂州在道进贺端午银状  

李商隐  

右臣伏以【`集作闻`】握丕图而御物必相见于离推小正以辩时则盛徳在夏故着为令节稽以旧章通脩任土之宜仰续后天之夀臣方乗传置未至藩维前件银已及中涂实从前政拜章献祝虽令尹以告新纳賮展仪欲长府之仍旧谨以前观察使杨汉公封印进上千春属庆亿载储休繋以藩条阙觐丹墀之下徴诸货志且媿白金为中干冐宸严无任兢越  

为安平公赴兖海在道进贺端午马状  

前　人  

右伏以浴兰令节采艾嘉辰百辟合祝于尧年万方宜脩于禹贡臣方夙驾之部驰传出关欲献琛而未识土仪愿祝夀而已悲日逺前件马伏枥斯久着鞭亦多粗觉柔驯未甞逩逸虽非龙孙骥子邈一举以絶尘愿陪月驷云螭庆千斯【`集作嘶`】于扈跸干冐宸扆无任兢愓之至  

贺冬进物状　　　　　　　裴次元  

右伏以履长之庆咸欢比日之休率土之濵皆祝如山之夀况臣早叅近侍出镇遐藩望阙既遥瞻天积恋手舞足蹈既不及于九流任土展诚空用驰于一献轻渎旒扆战越惟深前件女口及紫袍叚银叠子等谨遣某官随状奉进  

贺冬至进马鞍弓劒香囊等状二首  

令狐楚  

右臣伏以建子实三防之宗黄钟为六律之本冬气方至璧星正中伏惟皇帝陛下统驭天正发生阳数夀等南山之固万姓具瞻恩均东海之波百川皆赴臣某限从外役叨奉殊私秉戎律以输诚望宸居而积恋前件鞍马等非追风照地之骏丽无切玉穿札之坚强用媿含香名慙承露輙备祝尧之礼愿申朝禹之心干冐宸严无任战越  

二  

右伏以四海无外三冬正中伏以陛下大明烛幽鸿化御极居堂而布政登观台以视朔受万国之庆拥百神之休臣守在邉陲职司戎旅朝天之路由限于山川向日之心増勤于草木前件物等皆生其地竝考于工愿奉如山之夀敢修任土之贡干冐陈献伏増战越  

又进鞍马器械等状  

右伏以迎日良辰书云令节始生一阳之数首出三统之正华裔交欢天人同庆臣某名班将帅守在封疆阻罗拜于彤墀空注诚于紫阙【`一作闼`】前件鞍马器械等虽无犀利稍似驯艮恭陈逺路之心愿备广庭之实干冐宸扆伏増战越谨遣某官随状奉进  

又进银器唾盂等状  

右件银物等非有可观甚无所直以其方圆不碍斟挹酒浆洁白自持宜承咳唾敢因长日愿献上天干冐宸严无任战越  

为荥阳公进贺冬银等【`二字集作银乳白身`】状  

李商隐  

右伏以黄钟应白琯舒和近访晋仪礼同元日遐观鲁史事重朔朝伏惟皇帝陛下与天同休如日之盛将融汉道兼举周正臣方驾亷车阙称夀酒心悬土炭空循【`集作思`】太史之书身逺江湖徒积子牟之恋苟无纳赆曷庆履长前件银等禀和于天地之鑪擢粹于神仙之府岂为方贿且自地征对三品之金庶陪白璧撰【`集作厠`】一丸之药请映霜私白身等虽长在遐乡而生知望阙比从训示堪备指呼冀因物以达诚窃先时而効祝七百年之卜愿过成周八千岁为春敢徴防叟干冐陈进兢越无任  

进打猎口味状　　　　　　于　邵  

右伏以平野未春寒山余雪陛下俯令畋猎遥借宠灵丰狐难脱于重寰狡兎莫遗于三窟观同将帅艺角偏禆况节号嘉平时兼蜡祭承威禀命恩已贷于戎臣登爼充庖味宜先于君上虽八珍丰衍六禽填盛輙倾诚于金鼎庶慕义于野芹前件品味谨随状进  

## 文苑英华卷六百四十一

　宋　李昉等　编进贡中  

降诞日进物状十五首  

进农书状一首  

进碑文状二首  

进诗状一首  

进新旧文十卷状一首  

进画马屏风状一首  

进东封圗状一首  

进西北边圗经状一首  

进哀册文状二首  

降诞日进光明砂等状　　　吕　颂  

右臣伏以大电绕枢千年感圣神光照室六合归尊恭惟降诞之辰是啓乾坤之祚普天称庆率土同欢仰舜日而徘徊望尧云而忭跃前件光明砂等金丹上品着在仙经愿因【`一作延`】不朽之姿永固长生之寿  

二  

右臣伏以上降圣之时皇帝出震之日天垂景曜绕北斗以呈祥人竭欢心愿南山而为寿前件光明砂丹石等管内所出服饵所尚生依山谷诚有验于仙方贡自蛮夷幸得充于御府臣藩守有限不获称庆阙庭  

降诞日进物状　　　　　　裴次元  

右臣伏以摇光之祥贯月于佳夕绕枢之感降圣于良辰欢浃寰瀛庆延寳祚百灵効祉固増寿于南山万国一心皆贡珍于北阙臣谬膺廉问分镇瓯闽当朝宷之称觞身居遐逺望长安而瞻日恋积心魂前件女口及银器衣箱等稽禹贡之文敢遵任土比野芥【`疑作芹`】之献空愿竭心冀因此而展诚岂以菲而废礼轻凟旒扆陨越伏深  

降诞日进马及织成红绵地衣状  

于　邵  

右臣伏以今月十九日陛下降诞之辰万国骏奔二仪交泰玉帛方陈于阙下庆抃实匝于寰中臣谬荷殊恩思登寿域伏以马则雄姿未织【`此句疑`】诚谢于权竒织成乃异于宷箱宜或存于焕烂懿慈致逺之用宜秉含章之资慿物遵【`疑`】诚感恩祝圣所献虽慙于万国均情实迈于等夷臣不胜恳悃之至  

为京兆李尹降诞日进衣状　刘禹锡  

衣一副四事【`云　云`】右伏以徳水方清真龙下降天长地久瞻北极而常尊献寿称觞配南山之【`集作而`】永固臣地叨【`集作居`】宗属职忝尹京庆贺之诚倍万常品前件衣服谨诣银台门奉进轻渎旒扆伏用兢惕【`集作皇`】  

降诞日进银器物及零陵香等状  

令狐楚  

右伏以千年元命之符四月正阳之气出震吉日继干良辰黄河再清冠中古之表徳恒星不见掩西方之诞圣前件器物或坚白无玷或馨香有闻敢同率土之心以续如天之寿干冒宸扆伏増战越  

降诞日进鞍马等状  

右臣伏以绕枢之电曽委瑞于轩皇照室之光昔呈祥于汉后伏惟皇帝陛下贵従天下明在日中当四月之正阳【`阙`】千年之圣运人神叶庆朝野同欢臣任重戎旃路遥天阙懽呼万嵗如闻山岳之声倾竭一心庶均葵藿之志前件马等诚非珍异颇似柔驯干冒宸严伏増战越  

二  

右伏以月惟首夏气叶正阳一人庆诞之辰万国乐康之日臣某属连枝叶守在边陲覩河水之既清知冬松之盛【`一作益`】茂前件马并鞍辔等安其驯教考以精诚敢縁九族之恩愿续万年之夀干冒宸扆无任战越  

三  

右臣伏以大电绕枢之辰普天咸庆神光照室之夜匝地同欢臣限守边陲未朝云阙尚想河清之色如闻里社之声前件马鞍等久似柔驯皆经考教任土作贡慙述职于防臣如日之升愿并明于圣主干冒陈献伏増战越  

四  

右臣伏以里社既鸣斗枢爰电诞生元圣允叶纯阳实万国同欢之时而千龄兆庆之日臣某限従边役违奉天慈饮河每挹于清澜向阙遥瞻于紫气前件鞍马等骏非金骨丽乏锦鞯慙无照地之光愿献呼嵩【`一作山`】之夀干冒陈献伏増战越  

降诞日为杨大夫奏修功徳并进马状  

前　人  

右臣伏以居至道之尊其唯元命助无疆之祚亦在胜因是以千年为庆诞之期百福有庄严之义伏惟皇帝陛下以文武道为天人师降生于纯阳之月缵承于大寳之位効祉而四天奔走流懽而万国讴歌臣某职在鍳司土无珍异恨无以拜上之庆酬厚载之仁敢伏普通转修经戒仰申诚恳以就有为之功上为圣神庶资无量之夀其马久令教习颇似柔驯愿承内廐之恩以备属车之驾干冒尘渎不任战汗之至  

降诞日进器物状　　　　　王仲周  

右伏以执气牧人运归圣徳天临日照庆集嘉辰瞻太极之肇分仰蒙汜之初浴欢忻感戴踊跃屏营臣限守方隅不获称贺上件银器等随伏奉进  

二  

右伏以紫气充庭黄河变色用符昌运式表诞弥虽圣夀齐天不假封人之祝而献芹为礼空驰野老之诚上件银器绵锦绫绮等谨遣某官随状奉进  

三  

右伏以厥日诞祥惟天降圣欢连率土庆集兹辰前件器物虽竭愚诚欲申上献顾惟简薄难备下陈伏以陛下勤恤为心慈俭成徳是用恭行圣防为礼不寳逺物为珍臣限以局守遐藩不获申庆天阙窃同纎草长倾向日之诚愿比封人逺献如山之夀无任恋慕欢跃之至  

四  

右伏以四月孟夏千年圣期社鸣表祥河清叶庆臣于是日限守列藩不获望南山以献觞闻击石以率舞屏营恋慕不知所裁上件品物等谨遣某官随状奉献  

进农书状【`农书三卷`】　　　　　　栁宗元  

右伏奉某月日制【`集作勅`】宜以二月一日为中和节所司进农书永为恒式者臣伏以平秩东作虞书立制俶载南亩周雅垂文此皆奉天时以授人尽地利而丰食自陛下惟新令节益励农功既立典于可传每陈书而作则耕凿之力敷帝力于嘉谟稼穑之艰动天心于睿覧【`集作鉴`】勤劳率下超迈古先凡在率土不胜幸甚前件农书谨函封进谨奏  

进田正碑文状　　　　　元　稹  

田正魏慱徳政碑文右前件碑文伏防御札朱书遣臣撰述恩生望外事出宸铭镂骨肌难酬雨露中谢臣伏以陛下所以令臣与正立碑盖欲遣魏博及镇州将吏等并知正首懐忠义以致功勲臣若苟务文章广徴经典非惟将吏不防亦恐正未详虽临四逹之衢难掩万人之口臣所以効马迁史体叙事直书约李斯碑文勒铭称制使正见铭而戒逸将吏观叙而爱忠不隐实功不为溢美文虽朴野事颇彰明伏乞天慈特留宸鍳其碑文谨随状封进谨具奏闻伏聼勅防进幽州纪圣功碑文状　　　李徳裕  

奉宣令臣撰述者伏以北狄悍勇于四夷前代圣王莫能制伏昨者回鹘虽乗危蹙势已内侵豺狼之师尚余十万陛下神武雄断智出无方震天威以霆声碎獯戎而瓦觧武功盛烈髙视百王岂比周穆犬戎之征荒服不至汉武马邑之诈群帅无功将垂耿光宜命鸿笔臣学惭【`集作艺`】荒浅久病衰羸【`集作残`】纪轩后之功徒知竭思叙唐尧之徳终愧难名采其功状稍似摭实今已撰讫谨连进上轻渎宸严【`集作扆`】不任惶越谨录奏闻  

进诗状　　　　　　　　　元　稹  

臣某杂诗十卷右臣面奉圣防令臣写录一杂诗进来者伏惟皇帝陛下学深江海文动星辰乙夜观书秋风赋咏微臣入院之始学士等盛传陛下亲批贺雨一章体备鸾凰思深【`集作含`】珠玉臣虽不得目覩宸翰臣实窃得心念圣言既仰烛龙之光难逞聚萤之照欲为陈献益自惭惶况臣九嵗学诗少经贫贱十年谪宦备极恓惶凡所为文多因感激故自古风诗至今乐府稍存寄兴颇近讴謡虽无作者之风粗中遒人之采自律诗一百韵至于两韵七言或因朋友戏投或因悲欢【`集作或以悲伤`】自遣既无六义皆出一时词防繁芜倍増惭恐今谨随状陈进【`集作进呈`】无任战汗屏营之至  

进新旧文十卷状　　　　　李徳裕  

四月二十三日奉宣令臣进来者伏以扬雄云童子雕虫篆刻壮夫不为臣往在弱龄即好词赋性情【`集作情性`】所作衰老不忘属吏职嵗深文业多废意之所感时乃成章岂谓击壤庸音谬入帝尧之聼巴渝末曲猥防汉祖之知局蹐慙惶神魂飞越谨录新旧文十卷进上轻渎宸严无任兢惕  

代李尚书进画马屏风状　　李　翺【`集无`】  

右臣近得前件马様以其圗写诸家稍殊试为短屏备以文彩观其体闲色浮气逸神骏练影吴浦指山川而不摇花攒上林若雨露之新洗或屈膝千里或长鸣九霄昔以负圗为寳今愿捍蔽成功形影不殊効用何别谨裁成十二扇随状奉进若以时従啓闭犹足靖于埃尘傥将用以驱驰庶可效其防力輙敢轻冒战惧伏深为裴相公进东封圗状　　　刘禹锡【`见集本`】  

集贤殿御书院开元东封圗一面右臣谨按开元十三年宗皇帝以天下太平登封东岳声名文物振耀古今伏惟陛下丕承耿光再阐鸿业祖宗盛事绍复有期臣所以写成此圗輙敢上献至于绘画躬自指防徴史氏之文纂礼容之要山川气象悉拟真形羽衞威仪咸稽故实所冀睿情一覧遐想踪臣叨荣过深抱疾已久望陛下告成之日心必前知嗟老臣将谢之年身恐不见疲羸之际感激倍深前件圗差某官乙谨诣光顺门奉进谨奏  

进西北边圗经状　　　　　元　稹  

京西京北圗经四卷右臣今月二日进京西北圗一面山川险易细大无遗犹虑幅尺髙低阅覧有烦于睿鉴屋壁施设俯仰颇劳于圣躬寻于古今圗籍之中纂撰京西京北圗经共成四卷所冀袵席之上欹枕而郡邑可观游幸之时倚马而山川尽在又太和公主下嫁伏恐圣虑念其道逺臣今具录天徳城已北至廽鹘衙帐已来食宿井泉附于圗经之内并别写一本与圗经序谨同封进其圗四卷随状进呈  

进宪宗哀册文状　　　　　令狐楚  

右奉勅令臣撰者臣今撰了谨连如后窃以扬先帝无疆之徳荐陛下罔极之恩宜择能者永垂不朽圣意以臣备位相府防名文塲忘其庸虗赐以撰述顷自哀迷重叠心绪摧落虽磨铅雕朽已竭其精诚捧日窥天难穷其髙逺干冒封进无任悲跃屏营之至  

进贞懿皇后哀册文状　　　常　衮  

右奉进防令臣撰词讫谨随状封进伏以纂述坤仪宣圣悼礼有追册文以叙哀前代以来旧章不易属词之重髙选文臣晋之恭后则王彪之顔延年咸制其词哀华著称至贞观中文徳皇后迁座特诏虞世南撰述编于文馆永播徽音此二臣者皆以鸿藻奋于一时用能纪皇壸之风焕青史之简臣才学甚浅典防非工承诏兢悚匪惶夙夜伏自循省叨窃至深陛下徃命贵妃追封殊号册諡之令皆臣奉行徳范柔明多所遗阙退思鄙薄于今愧赧况又获承慈防重纪芳猷虽竭庸虗惭无丽藻属文明天下多士盈朝顾其式瞻何以昭示冒严上献益用兢惶无任战惧之至  

## 文苑英华卷六百四十二

宋　李昉等　编进贡下  

进金花银樱桃笼等状一首  

进白蕉状一首  

进娑罗树枝状一首  

进古铜器状一首  

进金盏并瓮子状一首  

进甆器状一首  

进马状一首  

进异马驹状  

进白兔状二首  

进鹰状三首  

进防鸡状一首  

进白雀状一首  

进金花银樱桃笼等状　　　令狐楚  

右伏以首夏清和含桃香熟每闻采撷须有提携以其鲜红宜此洁白前件银笼并煎茶具庆等羡余旧物销錬新成愿承荐寝之羞敢効梯山之献其通犀瑇瑁上药等买并依价采皆及时诚非珍竒恐要聚蓄勤奉丹欵不敢不进  

进白蕉状　　　　　　　　令狐楚  

右伏以半夏欲生正阳初王将胜时热在新其衣前件白蕉先时织成依价市得光虽让雪疎不碍风愿充当暑之服爰申任土之贡干冒宸聪无任战汗  

进娑罗树枝状　　　　　　张　谓  

右所管四镇境天竺山压枝【`一作祗`】园国有防汗那最为宻近乃【`一作木`】有娑罗树特称竒絶不庇凡草不栖恶禽耸干无惭于松栢【`一作杓`】成隂不愧于桃李但以生非得地誉絶因人荣枯长在于异方委弃不闻于中土陛下髙视三代横制四夷威信浃于君长仁恵沾于草木前件树枝臣去载已进讫臣伏以凡遵播殖贵以滋多今属阳和之时愿助生成之徳近差官于防汗那计防又采前件树枝二百茎并堪进奉如得托根长乐擢頴建章布叶垂柯隣【`一作连恐非`】月中之丹桂连枝接影对天上之白榆于物无遗在人知感谨差军将李滔押领赴京  

贺衢州进古铜器状　　　　张九龄  

右伏见衢州所进瑞鱼铭等神物环竒形制纯古鱼为龙象既章受命之元铭作文更表锡年之永河圗旧事无以加之臣升【`集作叶`】赞休明屡承福应恭惟拜庆倍百恒情伏望宣付史馆传之不朽无任喜跃之至进贡扶风县平地穿得金盏二枚并瓮子一枚  

状　　　　　　　　　　于公异  

右臣得所由状送前件物至臣所者輙令莹拭非是常珍宜在升闻輙敢上献隂阳造化神妙潜功羣生既偶于昌期灵贶岂私于圣徳伏惟皇帝陛下化通黙躬赞升平神功所以服不庭大孝所以尊清庙故天惟储庆云物表瑞于非烟地不韬珍寳玉腾光于内府陛下方至道爰纪殊祥仰圣徳而弥髙在天心而难让至如此寳安敢无言观其形制标竒非一时之物精辉旁射逾百錬之珍臣輙比拟他金光芒独映求之故事未或前闻表孝通诚美已彰于盈缶征神录异庆常美于化钧况其赋质坚刚销形盏斚膺大雅献酬之用告太平欢乐之符时伫休明潜跃久同于瓦砾道合交泰成器堪佐于罇罍况因封管而生似表防而获傥従殊货是更褒扬必取类于金坚至遂成于家寳期于铭刻传在子孙长承圣主之恩使効防臣之节  

代人进甆器状【`甆器若干事`】　　　栁宗元  

右件甆器等并艺精埏埴制合规模禀至徳之陶蒸自无苦窳合太和以融结克保坚贞且无瓦釜之鸣鸣是称土铏之徳器惭瑚琏贡异砮丹既尚质而为先宜当无而有用谨遣某官某乙随状奉进谨奏  

进马状　　　　　　　　　元　稹  

同州防御使供进乌马一疋八嵗堪打毬及猎右臣窃闻道路相传车驾欲暂游幸温汤未知虗实者臣职居守土侍従无由【`集作因`】羡魏阙之埃尘犹随日御恨新丰之鸡犬亦聼车音目断魂消形留神往幸又得进奏官状知河中华州京兆府并于昭应排比进献臣当州素乏所出无以粗展丹诚臣既别受恩私又不合独无壤奠伏以前件马北方正色东道竒踪调习多时备谙材力【`集作色`】解击毬者每嘉其环回斗转动可【`集作必`】惬心善猎射者皆叹其度堑逾沟走不换足欲随正至献贺窃虑群众混同徘徊顾瞻蓄锐斯久今者宸游近甸帝降灵泉施展是时戢藏何益伏望陛下扬鞭顿辔取騐其驯良结尾络头试观其神彩臣某深恩未报愚志空存自惭驽钝之姿莫展驱驰之効扪心恋主因马喻身轻冒天威无任战汗其马谨随状进谨进  

进异马驹状　　　　　　　令狐楚  

右臣得征马使穆材状谨具毛色如前者臣伏以行地之用莫神于马擅华名者则众効竒质者甚稀伏惟陛下广大际天髙明配日殊祥竞发休祉荐臻前件马禀天驷之精体坤元之徳毛拳惟细鬛赤而髙尾掉肉而蜿蟺额帯星而倜傥臣谨差虞辛峻専往覆视俱如前列峻云防瞳有耀四蹄如削宛然天产定是龙媒允协建午之辰光昭太一之贶臣见今就太原府养调旬月稍任行歩即専陈献谨差某官闻奏  

为太原李说尚书进白状【`前篇作表非`】  

前　人【`贞元十二年`】  

右臣得岚州刺史赵挺六月二十九日状称岚州合河县太平乡大庆村收获前件白差行官李希林送到者臣谨按瑞应圗曰白夀千年满伍百则色白又曰王者恩加耆老则白见臣伏以白为正色实仁兽来皆有为【`前篇作应`】出必以时伏惟陛下圣夀无疆神功不宰是故太隂精魄降以为瑞皓质玉立素毛霜垂清明不让于殷狼皎洁可齐于周鹿况村为大庆乡号太平无为而成不索而获协元符之一气彰皇徳于千龄虽标中瑞之科实应太庙之曲【`前篇作典`】臣忝守藩【`前篇作方`】镇覩兹休祥无任忭跃欢庆之至  

此篇六百十二卷表门重出前已削去  

同前  

右贞元十二年六月岚州刺史于州界太平乡获白一只臣已并圗进献死【`一作毙`】于中路惜其诞生灵质不达明庭诚意所求祯祥荐至今又得状宜芳县孝义乡百姓王贞收得前件白送到者臣谨按瑞应圗云王者仁及鸟兽则白见臣伏以免之为兽毚狡者多兽之有毛庞杂者众臣观前件皓然养素恬尔守柔处群萃以自殊抱贞明而不污皎如叠雪灿若凝霜克生孝义之乡实表中和之化伏惟皇帝陛下恩覃动物泽及毛群方宏三靣之仁果应千龄之瑞若非上天慈恵下土清平则安得四年之中再见其地信可以摛皇上之懿徳荐臣子之明诚昭彰可征肸蠁如荅臣覩兹洁朗宛在封疆踊跃欣欢实倍恒品谨遣某官并圗随状奉进  

为易定张令公进鹰笼状　　郑　絪  

右件鹰臣去秋来频令入草一一拣择皆有所能试其抟击下韬必中伏以上囿五方固多殊异之选下土一物实表臣子之诚敢望备羽猎于长杨从搜狩于天仗轻渎旒扆无任屏营之至  

进白鹰状　　　　　　　　张　谓  

右臣管内大小鹰娑罗山采得前件鹰简择并堪进奉特禀异气挺生殊姿头圆顶平臆润胫短丹目时转志凌云霄花毛始齐色浄霜雪既防竒而赏异实超等而殊伦但四镇川原千里砂碛草木既少禽兽亦稀砺志【`疑`】爪距调其羽翮徒有愿于击抟竟无阶于効用今寒风凛冽杀气严凝万乗时廵六龙冬狩出樊笼之地登校猎之塲必能随人指踪驱御苑之狐顺时行令逐禁林之鸟雀物性有适天心所知  

进异鹰状　　　　　　　　令狐楚  

右臣所管采捕得前件鹰两翅齐肩防翎对防虽非神俊稍似瑰竒以臣微诚輙敢陈献风霜之后傥或得用于三驱鸟雀之中曽兾成名于一掷干冒宸扆无任战越  

同州进防鸡等状　　　　　元　稹  

同州防御使供进鸟鹘并防鸡共四聨右臣当州元和十五年奉宣令采防鸡五聨各重四斤频年采取一聨不获自臣到州询问采捕人等皆云二十年前采得一聨防鸡尔后不曽采得昨旬日之内并获两聨斤两轻重稍符诏防况浚郊初啓既已大剪狼鸷鸟自来可以助清袅獍臣所以恨身无羽翼不获陪奉属车擒狡兎之根源破狐狸【`集作妖狐`】之群党臣某无任忘躯思奋覩物感恩之至谨遣某官某乙随状奉进谨进  

为政事进白雀状　　　　　苏　颋  

右巢于黄门外雀过官廰事丹眸莹彻明若流珠嘉毳鲜华光如蕴玉臣等谨按瑞应圗白雀主鐡劵隂之精也不来则国无俊嗣伏以清宫践位庆重离于上天黄阁曽巢属五瑞于明日固以事优御符声髙作颂臣等叨陪近侍喜万恒情无任忭跃之至  

## 文苑英华卷六百四十三

宋　李昉等　编杂奏状  

奏度女道士等状二首  

代伊仆射奏请女正度状一首  

奏得嘉禾嘉状一首  

奏行营兵马状一首  

奏投降囬鹘状一首  

奏黄家贼事宜状一首  

奏太原官吏选数状一首  

奏教习长鎗弓弩状一首  

奏排比第二般差拨兵马状一首  

奏教兵马状一首  

奏差赴许州兵马状一首  

奏加岭南州县官料钱状一首  

奏擢管长平义仓状一首  

奏令子弟主办迁奉状一首  

奏孝子刘敦儒状一首  

奏百姓割股状二首  

奏诛逆人等状一首  

奏黄州录事叅军张绍弃妻状一首  

奏贬姜鉥状一首  

奏度女道士无名尼等状　　王仲周  

右伏以代理道三教同归圣诞佳辰万灵叶庆上件女道士无名尼或早授毕法已闻具戒愿编僧道之录永遂修持之心今因降诞日伏乞赐其正度  

奏姚季立妻充女道士状  

右件骁将自贞元年身亡其妻行服三年情礼毕备去岁秋首已及祥除素习真经志愿入道伏以草野之人能修栢舟之誓义足以劝志不可移今因圣诞之辰愿崇景福请度充女道士法名真仍请就润州道林观代伊仆射奏请女正度状　　吕　温  

光禄大夫尚书右仆射南充郡王臣女请度尼  

右臣伏以陛下降诞之辰率土防幸臣于含气之内独受深恩【`集作受恩独深`】思所以称庆南山献心北极遂割骨肉之爱俾归岑寂之门结幽愿于金仙奉胜因于寳寿冒昧上请精诚匪他陛下以厘革初行涣污无反怜臣罄至之分事与恩违念臣愚鲁之忠贷于法外特降中使俯加慰谕臣忝居端右之地首干画一之科【`集作文`】诚虽奉上义乖率下合当严谴忽被殊私震惊失圗慙局罔防荷降鉴之眀原情斯在防曲全之泽为感则深輙【`集作轻`】凟宸严伏增陨越谨奏  

奏汴州封丘县得嘉禾浚仪得嘉状  

韩　愈【`集无`】  

右谨按符瑞图王者徳至于地则嘉禾生伏惟皇帝陛下道合天地恩霑动植迩无不协逺无不賔神人以和风雨咸若前件嘉禾等或两根并植一穗连房或延蔓敷荣异实共蔕既叶和同之庆又标丰稔之祥感自皇恩防茎何极于造化亲逢嘉瑞小臣喜遇于休明无任【`云云`】  

奏差赴唐州行营军马状　　崔行先  

右伏奉今月日墨诏令选择马军三日骑随中使赴唐州臣当时已具闻奏讫臣所管士马常经校试蓄锐斯久惟忠益彰常持报国之心尽秉【`一作尽`】懐恩之分忽奉诏命顿生光辉岂意宸私俯察诚愿三军抃舞阖境欢呼并喻以勲忠形于感激虽慙数寡不愧众多蔚为天讨之师自假神威之福其器械军容等并得鲜防亦稍丰饶以今月十三日从凤翔府随中使进发讫臣軄当护塞志切除奸不获齿列诸军身先士卒助铦锋于破贼逆节斯摧俾付寸烛以燎原焚枯可待臣无任愤悱踊跃之至  

奏投降回鹘大首领大将军安达于等状  

于　邵  

右臣得邠州节度使牒上件人等背逆归顺云被怀恩招来打鸣沙县便拟将收长安为不奉可汗处分遂却廻邠宁投降并到使讫谨遣监军使徐钦令领赴阙庭者回鹘逺蕃素効诚节自中原俶扰累建勲庸陛下约为弟兄式崇惠好我即示以恩信亲仁善隣之道彼亦懐于徳泽为不侵叛之臣而逆竪猖狂间行招诱初遭诳惑虽衿甲而即戎遽感恩私竟束身而请命可汗既不逆懐恩当即成擒残孽永清指期非逺  

代裴中丞奏邕管黄家贼事宜状  

栁宗元  

右今月四日邕管奏事官严训过称押衙谭叔向等与黄家贼五千余人谋为翻动虽已诛斩犹未清宁臣当时差本道同十将试光禄卿雷绕至邕管界首賔州以来刺【`集作迎`】探事宜兼为声援昨得雷绕十四日状并严训状报同到其黄家贼并已退散各归洞穴讫伏以防窃狗偷非足为患陛下威灵逺被神化旁行遂使奸狡【`集作猾`】之谋先期而自露囬邪之党不戮而尽灭【`集作夷`】伏恐飞章已达吉语未闻上轸天心犹烦庙算臣谬居方镇忝接疆界所得事宜不敢不奏  

奏太原府资望及官吏选数状　令狐楚  

右臣得司录叅军李旦等状称前件府名三都望同两府吏曺近日稍易旧规格限之中增加选数特乞奏闻者谨检开元十一年正月二十八日勑置北都府县资望并凖京兆府河南府中间吏曺蹔有降下前使王缙薛兼训马燧李説并有举奏寻防复旧今凖三月十五日勑停减诸州府双曺司录判司及甲曹叅军特防勑旨京兆河南太原三府不在减限伏以太原府龙兴盛业天啓雄藩有义旗起建【`一作建起`】之堂为仙驾防逰之地官标防守驿署都亭典章甚眀制度咸在数年来吏部选格不同京兆河南两府官资稍下选数则深掾吏诸臣恳有披诉傥伺【`疑作狥`】从权之义恐乖仍旧之规伏乞圣慈特勑吏部凖元勑与京兆河南一例处分  

奏教习长鎗及弓弩状  

右淮泗防犹或未【`一作未扫`】除天下人臣皆思奋击臣伏以射渠魁之目劲弩为先舂大憝之心长鎗是切比虽兼习多不专精臣今选定前件官健取八月四日于城东起教不敢不奏  

奏排比第二般差拨兵马状  

右臣伏以逆贼吴少诚孤负圣明作为奸乱尚延晷刻之命未即雷霆之诛天下人臣皆同愤激况臣任当旄钺誓扫烟尘割肌肉以资军亦无所苦执干戈而卫国惟恐不堪况将士等忠义居心坚刚挺质勇于战阵乐此征行臣谨差前件兵马如前其资装器械一事已上并无所阙续具发日闻奏仗其忠顺兵气自雄谕以功名众心皆励矧兹穷防非足劳师伏望天恩不至忧轸  

奏教当道兵马状  

右臣伏以不教视成为国之蠧政有备无患前王之格言今呉少诚叛换汝南慿陵淮右虽鸟鸢啸聚见弹已惊而枳棘萌生须锄其本昨臣所陈章奏愿徃讨平及奉诏书但令排比在军中之百事诚有旧规以麾下之万人要知新令谨取今月二十五日于东城凖敕教习至二十九日大设后各勒归本镇不敢不奏  

奏差兵马赴许州救援并谢宣慰状  

前　人  

右中使臣希倩至伏奉诏书兼宣恩防慰问臣今差前件兵马者臣伏以呉少诚内怀奸诈上负圣明因幸隣防遂亏臣节提携逆党逼迫孤城凡在忠良不胜愤切况臣谬居方镇便合封平伏防陛下委曲照临丁寕诲谕感槩而毛髪尽劲愤启而肺肠皆激诸军防合计日剪除当道兵马差定讫已具列状奏闻  

奏加岭南州县官课料钱状　孔　揆  

右伏以前件州县或星布海壖或斗【`一作云`】絶荒外首领强黠人户伤残抚御缉绥尤借才干刺史县令皆非正员使司相承一例差摄贞亷者恳不愿去贪求者茍务狥私臣自到州深知其必若责之以理莫若加给料钱今具分折如前并不破上供钱物輙陈管见务在逺图伏乞天恩允臣所请  

奏擢管常平义仓状　　　　李　渤  

臣伏详勑文本救荒歉忽有危切贵及其时当州去京徃来万里奏廻方给岂及饥人臣请所管忽遇灾荒量事赈贷讫续分折闻奏庻使逺人速活圣泽遐流臣之所管僻在岭外廹以山贼人尤难理若令数改必困蟊食常平义仓本救灾害向为歉沴擢臣处之方镇臣宜竭力上荅皇明伏乞圣恩允臣所奏庶使皇灵逺被犷俗知恩  

奏凖诏令子弟主办迁奉事状　裴次元  

臣某言伏以幸遇通年奏请迁奉事伏奉月日手诏令子弟主办以趂时日者私愿上陈天书下降跪承恩【`一作明`】命荣感失图臣实不天幼丁家祸荐钟防衅方在童防逮于成人终鲜兄弟比以时日非便顾室且贫日居月诸未办归祔痛心疾首以吉辰昨日【`一作者`】陈露下情求替迁奉赴任之日亦具奏闻今奉诏书令子弟主辨虽恳辞上凟而天听未廻荷朝廷之寄深望阡兆而心殒臣即凖诏遣子弟专徃扬州舒州主办便赴上都续具闻奏臣揆以才劣职任非轻不敢重陈烦睿覧懐罔极之感章奏冀允于深诚奉丝纶之书奬任益彰于圣防顾违恩重哀荷难任臣不胜荒塞摧逼之至奏孝子刘敦儒状【`元和八年`】　　　权徳舆【`时为东都留守`】孝子刘敦儒年四十九【`曽祖子祖贶父浃住东都从善坊`】  

右件人名儒史官之家积成教义至性诚孝感动人伦母患风狂心绪乖乱无辜榜棰常至僵仆或冻于积雪之下或曝于赫日之中腐烂皲瘃【`一作裂裂`】畧无完体见其楚毒方上【`集作与`】饮食敦儒苏而复起常惧人知承顺恬然不觉疾痛因心之道贯于神眀欲盖弥彰事久方着蒸蒸不匮十有六年贞元二十【`集无此字非`】年留守韦夏卿具状奏闻奉其年八月二十九日勑宣付史馆旌表门闾臣至洛都具详事实闻诸族类布在风謡今又十年不改其飬饥寒所廹衣食阙然晨昏所奉朝不继夕伏以底禄筮仕资廕多门至行絶人尤可嘉奬伏望天恩特授一觧褐京官使分司就飬则私计【`集作计食`】可给寸禄为荣庻厚时风以孝理特乞圣慈允臣所奏【`集作请`】谨录奏闻伏勑防  

奏百姓王士昊割股状　　　令狐楚  

右臣得太原府牒前件人为母阿张患病割股奉母其母所得疾渐损者臣伏以登于大孝在礼为难忍其甚痛于人不易王士昊长于市井利在锥刀誓以诚明之心疗其羸老之疾割肉于股馈羮于堂信可以感通神眀风变人俗某猥司亷察获守方隅以此至性恐湏旌表  

奏榆次县冯秀诚割股奉母状  

右臣得太原府牒前件人为母久患割股奉母所疾渐损者臣差当县主簿刘戡检验得状具如前申者臣伏以纵螫及肤口犹难忍援刀刺骨心岂易安前件人出于畎畆之中长在草茅之下天生仁孝日用元和忘甚痛于已躯期有瘳于亲疾人伦共感名教所宗斯实陛下仁掩周王孝逾虞帝陶蒸动物之性启迪仁人之心况臣守在方隅职司廉察防其至行恐合褒称  

奏诛逆人等状　　　　　　于　邵  

右前件官等或久登清贯或厚受国恩天歩艰难不随清跸伪庭颉颃忍饮盗泉或脩撰文书或统制兵马或动众以资敌或作奸以蠧人事迹昭彰实不可掩臣等初命禁锢伏圣恩舆议嚣然皆将倳刃此軰大逆无道覆奏难容臣叅诸礼法按军令讫匿瑕含垢诚君父之恩私嫉恶刚肠亦臣下之职分擅此处置伏増战越奏黄州录事参军张绍弃妻状　牛僧孺  

右臣得张绍妻卢氏状其张绍宠婢花子每令无礼相陵臣推问有实者伏以张绍忝迹衣冠幸陶徳化不敦二姓之好敢渎三纲之经嬖惑女奴蔑侮妻室非特【`一作徒`】衣服饮食贵贱浑同兼亦待遇等威袵席颠倒欵招明白愆尤至多纵禀性庸愚靡及于教义而歴官州县合闻于宪章逞其邪心曾不惧法顾兹丑行恐玷大猷臣职在观风事先按俗有闗政理敢不申闻伏乞明示罪名流窜逺地使人知家道以诫士林谨具奏闻伏聴勑防  

奏贬晋阳县主簿姜鉥状【`为人作`】令狐楚  

右臣刘氏堂外生即故硖州刺史伯华嫡孙左补阙某第三女是臣亡叔庻子绛州刺史勋外孙父身早亡臣妹多病遗孤寡妇无所依投及臣緫戎来相依止臣见其长成湏有从归其姜鉥久在太原曽任主簿诚非匹敌误与婚姻岂料如兽之心同人之靣纵横凶悖举止颠狂旬月之间豪横备极恶言丑语所不忍闻有忝祖宗难施面目臣以为夫妇之道无义则离因遣作书遂令告絶矜其愚下拟许生全而将校等二十三人播进于庭确论其事具如前例请以上闻虽忍孤儿可欺其如众怒难息特希窜谪以雪寃疑干冒宸扆伏増战越之至  

## 文苑英华卷六百四十四

宋　李昉等　编陈请  

请亡母邑号状一首  

请公除状三首  

论清舜庙状一首  

处州请随例行香状一首  

请施行六典开元礼状一首  

奏新罗请广利方状一首  

请孙守亮代男行营事状一首  

为南承嗣请从军状一首  

请行军司马及少尹状一首  

奏请不叙录将士状一首  

奏请东都洒扫状一首  

闲廐使奏判官改名状一首  

请立前节度使李徳裕徳政碑文状  

为长安马明府亡母请邑号状　宋之问  

臣亡母在于【`一作属在`】外戚夙忝末姻不防庆云早先朝露臣髪肤遗体是亡母所生金紫通班乃圣朝所赐臣每服一轻妙甞一甘鲜何曽不逺媿劬劳近惭荣宠又见同列有太君拜邑命妇入朝臣早孤偏不胜感羡母因子贵幸者何多禄不及亲臣独含恨眀年某月改葬有期私门大事莫逾于此臣内寡材术谬忝朝恩外无愆尤夙承母训郡县之号翻及臣妻哀荣之礼不霑臣母臣生不侍养殁未追荣若惧不敢祈防偷生以安厚禄傥归泉壤何对慈顔臣死罪死罪臣凖某年月日制令加一阶伏乞廻臣此阶追赠亡母又臣身死之后合有皷驾出郊在臣何顔存殁叨僣亦许臣亡母用臣威仪臣身当以籧篨存荣死足所祈越礼罪实干诛伏惟陛下孝理寰瀛仁及草木皇室之戚轩冕盛于前朝太后之亲防泽逾于曩日臣幸遇非常之主敢祈不次之防伏乞陛下少念葭莩垂哀犬马回臣休宠以慰营魂则今日以前报恩于亡母自兹以后尽命于圣朝无任慊恳悲慕之极谨进状陈请以闻  

为政事请公除状　　　　　苏　颋  

臣等闻防礼俯就所贵从冝古先哲王莫非孝子则知服纪渐变以至于除既除之后无不从吉祔即吉祭示不可逾顷者正自山陵奉安宗庙终服变礼今则其时执而不行将何用礼伏惟皇帝陛下孝思罔极首冠礼经然以神器至公理循故实今尚未临正殿犹御惨衣夫以安上理人莫善于礼今若顺情废礼何以正人群下颙然不知所措臣等谬陪枢宻輙敢陈祈伏乞以礼制情式遵常典无任悚迫之至  

二  

臣等伏奉墨制固违羣情【`一作请`】未许公除臣等茫然罔知攸措臣闻孝者贵合道礼者贵从宜合道始可行孝从宜始可逹礼况先皇遗防行孝者共遵国朝旧章逹礼者同守非宜将焉用礼违命岂得称孝伏以至尊之制与凡庻不同故易月更除以时渐降山陵既毕谓之反虞宗庙当祔无不从吉今若除不易月降不以时岂得虞而不祔尚居防服所以先儒执礼适变而除王者从权将除必降伏惟圣懐永慕虽増罔极故事不逺孰可亏违臣等至愚期于死请  

三  

臣等愚昧颇观礼典数百年来汉晋间事主天地者不以私废公行防纪者故以日易月贞观之后三宗遗训着在实录垂之不朽匪臣等敢率下情屡希上逹伏以圣懐罔极孝思永慕失人祗之大愿持曽闵之小节使祖宗之礼家国成规陛下因而违之臣等固知其不可皇极神器天下至公旷时不亲众务皆阙阻群情非顺也颙颙亿庶仰望天光徂夏及秋旬有四月陛下何以承顾托何以抚黎元臣等惶然不知忌讳敢昧死陈请冀垂昭纳明日望于别次视事以宁臣子荒迫之心  

论清舜庙状  

右臣谨按地图舜陵在九嶷之山舜庙在太阳之溪舜陵古老已失太阳溪今不知处秦汉以来置庙山下年代寖逺祠宇不存每有诏书令州县致祭奠酧荒野防命而已岂有盛徳大业百王师表没投【`集作于`】荒裔陵庙皆无臣谨遵旧制于州西山上已立庙讫特望【`集作乞`】天恩许蠲免近庙三五【`集作一两`】家令岁时扫【`集作拂`】洒以【`集作示`】为恒式岂独表圣人至徳及于万代实欲彰陛下泽被于无穷谨录奏闻【`勑依`】  

处州请随例行香状　　　　齐　映  

右准式文臣当州不在行香之数伏以圣朝孝御下崇徳追先凴法力于传香表永懐于率土下垂甲令旁感物情臣州稍以遐逺比于列郡遂漏防私俱成亭育之中独隔情礼之外况语桂广则道里犹近并接衢婺则州望悉同推于等夷倍切诚恳又垂白之老一命之士或生于开元天寳或逮事肃宗代宗从顶至足生成是頼五月六月思慕弥深方当感切之辰难抑众庻之意臣又以国家荣建寺观继度缁黄所种田畴已为优厚食时受供皆荷殊恩忌辰脩斋当兹别给如防圣泽许同隣州应縁香灯所需皆率官吏取足于刺史以至末班轻减俸钱敬脩法事庶使山越遗老咸覩汉仪海郡具僚率由唐典无任至诚至恳之至  

代郑相公请删定施行六典开元礼状  

吕　温  

右臣闻化人成俗莫大于礼乐垂统建中必资于制度然而忠敬有质文异数群儒之得失蜂起歴代之沿革丝棼或荣古而漏今名实交防或违经而便事本末相忘或烦杂【`集作防`】以为详或阔略而【`集作以`】为要未闻折以叶通方国家与天惟新改物视聼太宗拯焚溺之余粗立统纪宗承富庶之后方暇论思爰勑宰臣将眀睿防集儒贤于别殿考古训于秘文以论材审官之法作大唐六典三十卷以导【`集作道`】徳齐礼之力作开元新礼一百五十卷网罗遗逸芟剪竒邪亘百代以旁通立一王之定制草奏三复祗令宣示中外星周六纪未有明诏施行遂使祭防冠婚家犹异礼等威名分官靡成规不时裁正贻方逺伏惟睿圣文武皇帝陛下恢纂鸿业升于大猷雷霆奋有截之威日月廓无私之照三叛就戮四夷来賔牛马放【`集作散`】于农郊兵革藏于武库严禋上帝祗受鸿名惟懐永图不自满假昧爽听政子夜观书处成功而弗休率【`集作求`】至理若不及毎懐经始则知贞观之难言念持盈思复开元之盛臣谬沗宻【`集作枢`】务兼掌图籍无能辅弼【`集作匡补`】已负于恩私有所建【`集作发`】明岂先于典礼伏见前件开元礼六典等圣【`集作先`】朝所制欝而未用奉扬遗羙允属钦明然或损益之间讨论未尽或弛张之间宜称不同将贻永代之规必俟【`集作`】不刋之妙臣请于常叅官内选学艺优深理识通逺【`集作敏`】者三五人就集贤院各尽异同量加删定然后敢尘【`集作冀纾`】睿覧特降徳音明下有司着为恒式使公私共守贵贱遵行苟有违必正刑宪如此则軄官有制将兴济济之诗风俗大同坐致熈熈之咏见可而献知无不为輙渎宸严伏増陨越谨状  

代淮南杜司徒奏【`集作论`】新罗请广利方状  

刘禹锡  

淮南节度观察处置等使勑赐贞元广利方五卷右臣得新罗贺正使抃【`集作朴`】如言状称请前件方状一部将归本国者伏以纂集神効出自圣药必易求疾无隐状搜方脉之秘要拯生灵之夭瘥坐此华胥咸跻仁夀遂令絶域逖聼风声羙兹丰功爰有诚请以其久称藩附素混车书航海献琛既以通于华礼释疴蠲疾【`集作疠`】岂独隔于内【`集作外`】区正当四海为家冀覩十全之効臣即欲冩付未敢自专谨录奏闻  

请孙守亮代男行营事状【`代郭子仪`】于　邵  

右臣前日靣奉进防前件男领兵马赴灵州伏以朔方军幕宿将颇多任以兵权合先勲旧非独借其时望亦以厌伏众心男晞年才成立素不更事虽薄闲骑射而未有智谋军政弛张或非详练昨縁逆徒在近畿甸多虞令统先军以当大敌仓皇之际不可固避毕力捐躯幸摧坚阵此天威所及非童子有成欲速赴边陲实恐未堪专任右厢兵马使开府孙守亮出身入仕皆在军行将校畏威士卒懐惠智能料敌勇可摧凶使与浑日进同行必冀免贻圣虑又男晞自幼及长首末随臣常在私庭未曽逺行深愿容其澣濯许以旬月休闲他日更有任使敢不奔波道路臣位崇寄重効浅恩深常恐委任失人以速官谤知子者父敢不上陈伏乞天慈俯哀诚请  

为南承嗣请从军状　　　　栁宗元  

故某官赠某官某乙男某官某乙右臣亡父至徳之岁死节睢阳陛下毎降鸿恩必加褒宠臣自七岁即忝班荣垂五十年常居禄秩再守遐郡绩用无成终贻官谤甘就严谴无以负荷先志报効殊私以惭以惧陨越无地伏见某月日勅以王承宗负恩干纪命将徂征雷霆所加残【`集作殄`】灭在近臣窃不自揆思竭忠诚愿以【`集作预`】一卒之任以荅百生之幸庶得摧【`集作推`】锋触刃摩垒搴旗冀获尽于防诚傥不坠于遗烈踊跃之至夙夜靡【`集作不`】寕敢希皇明俯鉴丹恳臣闻周官考艺国子置车甲之司汉道推恩孤儿备羽林之用千秋思奋于事越仲孺期死于奔吴义激君亲名高竹帛臣虽无似有慕昔人虽身涂草野死而不朽披肝沥血昧死上陈无任恳迫愤激【`集作忠愤`】之至谨录奏闻伏勅防  

请行军司马及少尹状【`为人作`】　令狐楚  

右臣适防恩奬获守方隅力小任大常忧败累伏以行军司马相副之軄知府少尹共理之官未得其人久空此位毎均平征赋缮理邉陲实借通材以分重寄伏惟陛下察臣心之垦欵知军务之殷繁选于中外为此别贰陛下所用即臣所知茍获同心庻无阙事谨遣某官奉状奏请  

为荥阳公奏请不叙录将士状　李商隐  

使当道将士及管内昭贺等州军士共二千一百二十六人凖去年五月五日制叙勲阶使司去今年四月二十五日具将士姓名及甲授年月日申省讫右臣当道将士等逺当戎寄式控遐陬乗觧愠之和寕亲矢石望拱辰之列实隔烟波近者朝廷奄靖北方惟荒东道当隂山之哭虏靡効纎埃及天井之摧防不横寸草徒以皇帝陛下非烟结彩【`集作防`】滚露流光向明才及于凤楼布泽逺霑于蛮徼固合同承国庆共禀朝荣伏以当管近无丰年亦经小水海上有分屯之卒邕南有未返之师歉冗食于居人困裹粮于戎士臣初叨亷问方切拊循虽拾级升阶各思受宠而濡毫执简无以为资仰虑后期敢忘积惧伏见比者诸道有物力未足者圣恩洪贷许且权未叙录窃縁徃例冒此上陈伏冀天慈曲垂矜许臣与将士等无任感激冒昧战越之至  

为杨賛善奏请东都洒扫状  

右臣先臣赠太保其茔在河南县界臣自终防纪便防朝伦三年賛道于宫庭千里违离于坟墓窃惟令式合许芟除追逺兴情敢希荣于陆报恩未死寕自誓于羲之伏乞圣慈特从【`一作鍳集作允`】丹恳  

为闲廐使奏判官韩励改名状  

右前件官名与再从叔故妫州防军自励向下一字同伏以韩自励顷因官游殁于幽朔覊孤未返亲党莫知近始言归因之合族虽为子之道则慎更明于已孤而诸父之【`集作具`】来固难举讳于其侧伏请改名融谨录奏闻伏聼勅防  

请立前节度使李徳裕徳政碑文状  

张次宗  

右伏以勲着王室者则铭于景钟功及生人者则刋于乐石故扶风存必拜之地岘山有堕【`一作坠`】泪之思固有旧章盖无虗羙窃以李某纉庆相门服膺儒业得却縠诗书之学兼祭遵儒雅之风自授任坤方镇安全蜀亭戍多警灾旱相仍外有定戎【`一作镇定`】之功则城栅相望内有缮完之备则器甲维新强防将罢其东渔隣敌自止其南牧况今令【`一作收`】行属郡威肃连营来暮之謡已彰于昔岁去思之羙无谢于古人今合境同词诸郡献状虽黄覇入用宠方盛于登贤而邓侯不留情犹深于爱树臣谬当交代备闻政能愿嗟卧輙之情特允纪功之请无任云云  

## 文苑英华卷六百四十五

宋　李昉等　编檄文【`此卷英华所编失年代先后今正之`】  

为彭城王檄征镇文  

为太祖檄齐神武高欢文  

为东魏檄梁文  

为行军元帅郑国公檄陈文  

为北齐檄陈文  

为侯莫陈悦檄陈萧摩诃文  

隋檄陈尚书江揔文  

为彭城王檄征镇文　　　　孔熈先【`令弟休先作`】  

扬州刺史徐湛之告四方王公守宰夫休否相乗天道无常【`一作道无恒泰`】狂狡肆逆明哲是殛故小白有一匡之勲重耳有翼戴之徳自景平肇始皇室多故大行皇帝天诞英姿聦眀睿武【`一作哲`】防自藩国嗣位统天忧劳万几秉【`一作垂`】心庶务是以邦内安逸【`英华作邦家安危恐非`】四海同风而顷【`一作比`】年已来奸竖乱政刑法违衷【`一作刑罚乖滛`】隂阳乖【`一作违`】舛致使衅起萧墙飞祸卒集【`一作危祸萃集`】贼臣赵伯符积怨含毒遂纵凶丑【`一作奸宄`】肆兵犯跸祸流储贰【`一作宰`】崇树非所【`一作类`】倾坠皇基罪百浞过千元莽开辟以来未闻斯比率土叩心华夷泣血咸懐亡身之诚同思糜躯之报湛之毕与行中领军萧思话行防军将军质行左卫将军孔熙先建威将军孔休先忠贯白日诚期【`一行着`】幽显义痛其心事伤其目投金奋戈万殒莫顾即日斩伯符首及其党与虽豺狼即戮惟新告始【`一作王道惟新`】而普天无统【`一作主`】羣蒙靡系【`一作莫继`】彭城王体自高祖明明【`一作圣明`】在躬徳格天地勲溢区宇世路威夷勿用南服龙潜凤栖于兹六稔苍生饥徳亿兆渴化岂惟东征有鸱鸮之歌陜西有勿剪之叹【`一作思`】而已哉灵祗告征祥之应防记表帝王【`一作者`】之符上惬【`一作荅`】天心下合人望【`一作下惬民望`】正位辰极非王而谁今遣行防军将军臧质等赍皇帝玺绶星驰奉迎百官备礼络绎继进并命羣师镇戍常若干挠义徒有犯无贷昔年使反湛之奉赐手勑逆诫祸乱预覩期萌令宣示朝贤共拯危溺若无防谋事失于后机遂使圣躬滥酷大变奄集哀恨崩裂抚心摧梗不知何地可以厝身辄督励尫顿死而后已【`一作皆宋书苑毕传`】  

英华录谋逆之檄未详  

为周太祖檄齐神武高欢文【`西魏永熈三年`】  

盖闻隂阳逓用盛衰相袭茍当百六无闻【`周书作无间`】三五皇家创歴陶铸苍生保安四海仁育万物运距孝昌屯沴屡起陇冀搔【`北史作骚`】动燕河狼顾虽灵命重啓荡定有期而乗衅之徒因生羽翼贼臣高欢器识庸下出自舆皂罕闻礼义直以一介鹰犬効力戎行腼冒恩私遂窃【`北史作堦`】荣宠不能竭诚尽节专挟奸囘乃劝尔朱荣行兹簒逆及荣以专政伏诛世隆以凶党外叛【`英华作世济凶党非`】欢苦相敦勉令取京师又欢吐万儿复为弑虐【`英华作伤杀暴虐`】蹔立建眀以令天下假推普欲窃威权并归废斥俱见酷害于是穪兵河北假讨尔朱亟通表奏云取防贼【`周书作败`】既行废黜遂将簒弑以人望未改恐鼎镬交及乃求宗室权允人心天方与魏必将有主翊戴圣明诚非欢力而欢阻兵安忍自以为功广布腹心跨州连郡端揆禁闼莫非亲党皆行贪虐窫窳生灵而旧将名臣正人直士横生疮痏动挂网罗故武衞将军伊琳清贞刚毅【`北史作贞直武毅`】禁旅攸属直閤将军鲜于康仁忠亮骁杰爪牙斯在欢收而之曽无闻奏司空髙干是其党与毎相影响谋危社稷但以奸志未从恐先泄漏乃宻白朝廷使杀髙干方哭对其弟穪天子横孙腾任祥欢之心膂并使入居枢近伺国间隙知欢逆谋将发相继归迯欢益加抚待亦无陈白然欢入洛之始本有奸谋令亲人蔡儁作牧河济厚相防赡以为东道主人故闗西大都督清水公贺防岳勲徳隆重兴亡攸寄欢好乱乐祸深相忌毒乃与侯莫陈悦隂图防害幕府以受律専征便即讨戮欢知逆状已露稍懐旅拒遂遣蔡儁拒代令窦泰佐之又遣侯景等云向白马辅世珍等径取石济髙隆之及娄招等屯防壶闗韩轨之徒拥众蒲坂于是上书天子数论得失訾毁乗舆威武【`疑作侮`】朝廷借此微庸冀兹大寳溪壑可盈祸心不测或言径赴荆楚开疆于外或言分诣伊洛取彼防人或言欲来入闗与幕府决战今圣明御运天下清爽百僚师师四隩来暨人尽忠良谁为君侧而敢威福自己生是乱阶缉搆南箕指鹿为马包藏凶逆伺我神器是而可忍孰不可容幕府折冲宇亲当受脤鋭师百万彀骑千羣裹粮坐甲唯敌是俟义之所在糜躯匪恡频有诏书颁告天下称欢逆乱徴兵致伐今便分命将帅应机进讨或趣其要害或袭其窟穴【`周书作宅`】电绕地击雾合星罗而欢违负天地被毒人鬼乗此扫荡易同俯拾欢若渡河稍逼宗【`北史作宫`】庙则分命诸将直取并州幕府躬自东辕电赴伊洛若固其巢穴未敢发动亦命羣帅百道俱前辕裂贼臣以谢天下其州镇郡县率土人黎或州乡冠冕或功勲【`此史作勳庸`】世济并宜舍逆归顺立効军门封赏之科已别有格凡百君子可不勉旃【`周书作欤北史作哉`】  

【`时济神武稍逼京师魏帝遂入闗周太祖乃奉魏帝都长安披草莱立朝廷军国之政咸取决于太祖`】此篇英华所载甚略今以周书北史増入  

为东魏檄梁文　　　　　　杜弼【`艺文类聚作魏収`】  

观夫辰象丽天山岳镇地方以类聚物以羣分建之以邦国树之以君长日月于是莫二【`一作贰`】宇宙【`一作皇帝`】所以揔一虽五运相推百王革命此道之【`一作所`】行孰之能改【`一作孰云能易`】而皇家承统光配彼天义洽幽明化周动植崇文徳以来逺脩礼让以止讼舞干戚于两阶执玉帛于万国功潜运至徳旁通百姓日用而不知兆民受赐而无迹唯彼吴越独阻声教匪民之咎责有由焉而元首懐止戈之心上宰薄兵车之防遂觧絷南冠喻以好睦舟车遵泝川陆光华亭徼息奔走之劳屯戍无逼卒之变虽嘉谟长筭爰自我始而罢兵息民彼获其利侯景竖子本无事【`一作土`】业乃枉道于人间遂干没于世上鸣伏于尔朱之门镇守于普泰之日曽无为主之识讵有挈瓶之智既而投命义旗归身幕府殊异雍齿有类丁公时逢寛政得免大戮弃其瑕滓收其力用预在行伍叅迹驱驰及秦陇逋诛每事经略以河南是空虚之地汉阳非兵战之冲薄存掎角聊示旗鼓岂资实効寄以游声军机催勒盖维景任揔兵统旅则有司存而愚有积骄愤遂甚屡犯军纪自生疑贰祸心潜搆翻成乱阶负恩弃徳罔恤天讨不义不昵厚而必颠委慈母似脱屣弃宠弟如遗芥龙钟稚子痛苦成行娈彼诸姬破亡为伍防伯春之婉转慕姜儿之爽言不与狼虎同仁而共豺狸等恶及逺托闗陇依慿奸异逆主定君臣之分贼臣结兄弟之亲觧其倒悬仰人鼻息一日无恩终成难养俄而易虑躬擐干戈衅暴恶盈侧首无托以金陵逋迯之薮江南统御【`一作流离`】之地甘辞卑体进孰图身谗言浮说抑可知矣叛竖投命岂将择音而伪朝大小幸灾忘义主荒于上臣蔽于下逐雀去草曽不是图窃寳叛邑椒兰比好人而无礼其能国乎亦既失信不亡何待今帝道休眀皇猷允塞四民乐业百灵効祉故丞相材标国贞道润时雨义冠伊霍勲盖桓文大君立徳世功世禄作民舟檝为国栋梁内外齐心上下同徳蛟腾虎啸风生云起摩日则车悬转舍排山则龙门洞开吞云夣于胷中运天下于掌内虽有贼臣去国亡卒出境何异一毛之落牛体双鳬之飞海曲【`一作濵`】彼既连结奸恶断絶隣好追兵保境纵盗侵国盖物无定方事无常势或乗利而受害或因得而更失是以吴侵齐境遂致勾践之师赵纳韩地终有长平之役矧乃鞭挞疲民侵轶徐部筑垒拥川舍信邀利此而可忍孰不可懐是以援乗麾殒之将投石防距之士深衞伪主信纳亡叛含怒作色如赴私讐意存渉血义不旋踵攻战之利实若有神征兵聚众依山傍水举螳蜋之斧被结蜣之甲当穷辙以待轮坐积薪而燎及其锋刃蹔援埃尘且接便已亡防弃戈土崩瓦觧贞阳以从【`一作犹`】子之亲为戎首之任非独【`一作但`】力屈道穷亦将无路还蜀兼亦【`一作复`】挟子垂翅俱在笼樊将士以昧祸之心为助乱之事皆掬指舟中披甲皷下同宗异姓累累相望曲直既殊强弱不等父出子孤自取其败违卜愎諌何以辞责虽复贪利茍得背同即异获一人而失一国见黄雀而忘深井食钩吻以疗饥饮鸩毒以救渴智者所不为仁者所不向诚既徃之难迹犹将来之可追景以鄙俚之夫遭风云之防位登三事邑啓万家揣身量分久当止足而周章向背离披不已夫岂徒然意亦可见彼乃示之以利器诲之以慢藏使其势得容奸令其时堪乗便既南风不竞天亡老贼奸谋将复作矣然则摧坚强者难为功拉枯朽者易为力计其虽非孙吴猛将燕赵精兵犹是久渉行阵曽习军旅岂同轻剽之师不比扼腕之众距【`一作拒`】此则作气不足攻彼则为势有余恐尾大于身踵麤于股倔强不掉狠戾难驯呼之则反速而衅小不徴【`一作惩`】则叛迟而祸大防应遥望廷尉不为臣自防淮南亦欲称帝但恐楚国亡猿祸延林木城门失火殃及池鱼横使汉江【`一作江黄`】士子荆扬人物死亡矢石之下支【`一作天`】折雾露之中彼梁王操行无闻轻险有素工用其短以少为多反覆山渊颠倒冠履射爵论功荡舟称力年既老矣耄又及之政荒民流礼崩乐壊改换朝章变易官品虽世异汉朝而事同新室加以用舍乖方立废失所矫情动众饰智惊愚毒虫满懐安敢试业躁竞盈贯茸谬治情内恣鸱靡外逞残贼人人厌苦家家思乱灾异防于上怨讟兴于下履霜有渐坚冰且至恃浮【`一作将隂`】躁之风俗任轻薄之子孙朋党路开兵权在外必将祸生骨肉难起腹心强弩冲城长防指阙徒探雀鷇无救府藏之虚空伺【`一作请`】熊蹯讵延晷刻之命外崩中溃今实其时鹬蚌相危【`一作扼`】我乗其弊方使髙旗舒斾长毂启行迅骑追风精甲耀日四七并列百万为羣风飘云动星罗海运以此赴敌何敌不摧以此攻城何城不防犹为岸上之虎当作水中之龙以转石之形为破竹之势将使钟山渡江青盖入洛荆棘生建业之宫麋鹿游姑苏之馆但恐兵【`一作革`】车之所轥轹剑骑之所蹈践杞【`一作椅`】梓于焉倾折竹箭以此摧残若吴之王孙蜀之公子顺时以动见机而作靣防衘璧肉袒牵羊归欵军门委命下吏当使焚榇而出拂席相待必以楚材将为晋用固乃喜得异度实自利获士衡士龙即援客卿之族将加骠骑之号斯盖壮士封侯之日丈夫立节之秋冬冰可折时不再来先事预懐有如皎日王侯无种工拙在人凡百君子勉求多福若不改迷坐待沦没一旦暴骨草莽流血成川犹且不悟噬脐何及故宣徃意驰此简书檄之到彼咸共申省  

此檄与艺文类聚资治通鉴所载并同惟魏书岛夷萧竹传文既谆复先后亦异今并录之其仅同者白字是也  

夫乾坤交泰明圣兴作有冥运行之力俱尽变化之途抱识含灵融然并至呈形赋命混而同徃所以功潜运至徳旁通百姓日用而不知万国受赐而无迹岂徒凿其耳目易其心虑悟以风云一其文轨使夫日月之照不私雨露之施均洽运诸仁寿之域纳于福禄之林自晋政多僻金行沦荡中原作战闘之塲生民为鸟兽之饵则我皇魏握帝之图纳水灵之祉驾云车而自北防龙御以图南政符上帝援溺下土恠物殛死淫水不作运神器于顾盼定寳命于蜘蹰恢之以武功振之以文徳宇内反可封之俗圆首识尧舜之心沙海荒忽之外瀚漠覊縻之表方志所不传荒经所不缀莫不绳谷钩山依风托水共仰中国之圣同欣大道之行唯夫三吴百越独阻声教匪民之咎责有由焉自伪晋之后刘萧作慝僣擅一隅号令自己惟我祖宗驭宇爱民重战未极谋臣之画不穷节将之兵聊遣行人降以尺一圆台已筑黄屋輙去赐其几杖置之度外萧衍轻险有素士操蔑闻睥睨君亲自少而长好乱乐祸恶直丑正巧用其短以少为多惑愚浅大言以惊俗驱扇邪僻召兵以作威曲体胁肩摇唇鼔舌当朝之顾指邀在位之余论遂污辱冠带偷窃藩维及寳卷昬狂下不堪命曽无北靣有犯之节遽灭人伦在三之礼慿妖假恠鬼语神言称兵指阙倾朝鸩主陵虐孤寡聋愚士民天不悔祸奸丑得志内恣雕靡外逞残贼驱羸国之兵逼糊口之众南出五岭北防九江屯戍不觧役无宁岁死亡矢刃之下夭折露雾之中哭泣者无已伤痍者不絶托身人上忽下如草遂使顽嚚子弟肆行婬虐狡猾羣小纵极贪惏剥割苍生肌肉略尽刳剔黔首骨髓俱罄猛虎未方其害饿狼讵侔其祸惵惵周余救死无地至于矫情饰诈事非一绪毒螫满懐妄敦戒业躁竞盈胸谬治清静至乃大兴寺塔广缮防堂昭阳倒景垂珠衔璧峥嵘刻削千门万戸鞭挞疲民尽其筋骨延壤运石悲歌掩途死而可祈甘同仙化智浅谋踈曽不自揆遏桐柏之流翻为己害子亡齐之忽为戎首书契迄兹罕闻其事至于废捐嫡崇树愚子朋党路开彼我侧目疾视扼腕十室而九翘足有待良亦多人二纪于兹王家多故始则车驰之警终有惊坠之哀神祗痛愤防县崩震于是故相国齐献武高王感天壤之惨黩激云雷以慨然伏高义而率民奋大节以成务爰有匡国定覇之图非直讨贼雪耻之举于是睿略纷纭灵武冠世荡涤逋孽尊主康邦皇上秉歴受圗天临日镜道随运徳与神行既而元首懐舞戚之风上宰薄兵车之防遂觧絷南冠喻以好睦舟车遵遡川陆光华亭徼相望欣然自泰反肉还童不待羊陆虽嘉谋长筭爰自我始罢战息民两获其泰王者之信明如四时岂或为人君父二三其徳书而不法可不惜哉侯景一介役夫出自凡贱身名沦敝无或可纪直以趋驰便习见爱尔朱小人叨窃遂忝名位及中兴之际义旗四指元恶不赦实在羣胡景荷人成防借其股肱主人有丹颈之期所天防族灭之衅虽不能蔽捍左右以命酬恩犹当惨顔后至义形于色而趣利改图速如覆手投身麾下甘为仆献武王侧弃其瑕秽录其小诚得厠五命之末预在一队之后忝迹驱驰庻其来効长鞭利铩术以制之既闗陇逋诛毎事经略以河南虚空之地非兵战之冲薄存掎角聊示旗鼔岂资实効寄以游声军机催勒盖惟景任揔兵统旅则有司存而愚褊有积防愎遂甚犯违军纪仍自猜贰祸心潜搆翻为乱阶负恩弃徳罔恤天讨不义不昵厚而必颠委慈母如脱屣弃少弟如遗土羣子陆陆妻侄成行慕姜儿之爽言蔑伯春之宛转跳梁猖獗夫欲谁欺比之枭獍异类同丑欲拟蛇防顾非其伦及逺托闗右委命防逆寳炬定君臣之分黒獭结兄弟之亲授以名器之尊救其重围之死慿人系援假人鼻息俄而忘恩背惠亲寻干戈衅暴恶盈侧首无托以金陵逋迯之薮江南流御之地甘辞卑体进熟图身诡言浮说抑可知矣叛竪救命岂将择音伪朝大小幸灾忘义主耄于上臣蔽于下逐雀去草曽不是图窃寳叛邑椒兰比好人而无礼其能国乎夫安危有大势成败有恒兆不假离朱之目不借子野之听聊陈刺心之说且吐代谋之言今帝道休眀皇猷允塞四民乐业百灵効祉虽上相云亡而伊陟继事秉文经武虎视龙骧驱日下之俊雄收一世之英锐击刺犹雷电合战如风雨控跃马固敌是求蠕蠕昔遭离乱辐分瓦裂匹马孤征告困于我国家深敦隣附愍其入懐尽忧人之礼极继絶之义保卫出于故地资给惟其多少存其已亡之业成其莫大之基深仁厚徳镂其骨髓引领思报义如手足吐谷浑深执忠孝胶漆不渝万里仰徳奏欵属路并申以婚好行礼如归蠕蠕境斜界黄河望通幽夏飞雪千里层氷洞积北风转劲实筋角之时沍寒方猛正氊裘之利吐谷浑疾彼凶逆强兵岁举倾河及鄯尘通陇峡驱龙池之种借常胜之气二方隙企其移踵加以独孤如愿拥众秦中治兵刼愶黒獭北备西拟内营腹心救首救尾疲于奔命岂暇称兵东指出师函谷且秋风扬尘国有恒防闗河形胜之际山川襟带之所猛将精兵基跱岳立又寳炬河隂之北黒獭邙【`北史作芒魏书作亡`】山之走众无一旅仅以身归就其不顾根本轻懐进趣斯则一劳永逸天賛我也言之旦旦日月经天举世所知义非徒语持此量之理有可见则侯景游辞莫非虚诞夫景防枢席牖之子阡陌鄙俚之夫遭风尘之防逢驰骛之日遂位在三吏邑啓千社揣身量分久当止足而乃周章去就离跂不已夫岂徒尔事可折扬度其众叛亲离守死不暇乃闻将弃悬瓠逺赴彭城老贼奸谋复将作矣固扬声赴助计在图袭吞渊明之众招厌虐之民举长淮以为防仍鸱张岁月南靣假名死而后已此盖蜯鹬之祸我承其且伪主昏悖不惟善隣贼忍之心老而弥笃纳逋叛之诡谲蔑信义以猖狂天防其神人重其怨将践圃之踪且追儿侯之辙今征发犬羊侵轶徐部筑垒拥川觊觎小利此而可忍孰不可懐兵凶战危出不得已谬奉朝规肃兹九伐扛鼎防树之众超乗投石之旅练甲争途波聚雾合虎斑龙文之逸兰池蒲梢之驵嘘天陆野蹑影追风振旅南辕长驱讨防非直三吴防面一麾鱼骇乗此而徃青盖将归且衍虐网蚩兵权在外持险躁之风俗兼轻薄之子孙萧纶凶狡之魁岂无商臣之恨萧誉失志之愤当召专诸之客外崩中溃今也其时幕府师行以礼兵动以义吊民伐罪理有存焉其有知机审变翻然鹊起立功立事去危就安赏典未忘事必加等若军威所至敢有拒违尺児已上咸从枭戮今三礼四义之将豹虎熊罴之士深衔逋伪信纳叛亡违卜愎諌实兴伐役莫不含怒作色如赴私讐茹肝渉血义不旋踵攻战之日事若有神莽积麻乱匪旦伊夕以彼曲师危卒望我军锋何异蛣蜣被甲蝍蛆举尾正恐旗鼔一接芝藋俱摧先事喻懐备知翰墨王侯无种祸福由人斯盖丈夫肉食之秋壮士封侯之防冬氷可折时不再来凡百君子勉求多福檄之所到咸共申省知我国行师之意  

为行军元帅郧国公韦孝寛檄陈文【`周宣帝大象元年`】  

伪陈私署公卿将校州镇郡县村屯邑落盖闻五精上列曜魄揔其威灵万国下分皇王摄其区域至其创业垂统革命受终奄有神州光宅函夏莫不垂极袭圣积徳累仁播厚利于人民建大功于天地然后幽明賛叶兆庶归徃瑞之以龙图凤纪崇之以玉玺黄屋故能照临九县对越两仪永保鸿名长为称首未有蛮陬夷落裔土荒隅崛起阡陌之中妄窃帝王之号斯则僣越之首县【`一作悬同`】于汉阙亡吴之主防于晋臣布在方册可以镜者也我太祖文武皇帝自天攸纵膺运挺生屈道藩条或跃伊始属运将改禄去王室三川已震九鼎将飞事功在泥禄【`疑作祸`】深流彘乃推诚仗义援手濡足迎卫乗舆崇建旐社举天维于将坠振【`一作正`】地轴于已倾血气食毛咸受其赐是则我有大造于区夏也重以辟土服逺包荆卷蜀功高于九合业重于三分愈执忠贞之操终以人臣之礼至哉大矣无得称焉既而讴歌允属金石变响神器大寳用集我有周我闵皇帝乃上膺灵命俯顺乐推揖譲而登皇极垂衣而归抚运世宗纉统克隆洪绪武功文徳腾茂飞英我髙祖武皇帝以上圣防下武以至道丕业其寂也象系不能究其微其动也雷霆不能比其变伪齐窃防中原绵歴世祀【`一作纪`】带之以巨海长淮镇之以峻岱崇岳其地广其民众其俗冨其兵强而帝迁明徳人思睿后金钺一麾廓然大定申吊伐之义答亿兆之心陟方之驾虽逺鼎湖之神未絶天元皇帝负四圣之休烈恊千载之昌期悬金镜振玉皷宏天纲广地络东穷海外西极河源邛管夜郎之所冒顿呼韩之类莫不屈膝稽颡泛水梯山被华夏之仁风仰中国之圣道唯彼扬越独为匪民菆芮鱼鸟之郡晏安蛇之穴故伪魁陈覇先火耕水耨之夫荜门圭窦之子无行检于乡曲充部于藩侯施彼呼船之伎展其盗裘之用值萧氏防乱金陵扰攘烂羊啓邑防卒为将遂得洗濯江汉奋迅泥滓王僧辩秉文经武挹义怀仁志在鹰扬诚深鹤立扫江表之巨防复梁室之宗社提挈覇先成其羽翼而背恩忘徳毁器折枝宻相掩袭忍加屠害节士为之扼腕名臣所以流涕萧方智世有江外实主梁祀覇先义则臣民任惟辅佐御下于戻虎轻上逾于老年【`疑作牛见左传`】包此祸心遽行簒弑遂令羣盗歘起宫闱窘逼梁栋之间颠死【`一作毙`】锋镝之下既甚南宫絶宋公之脰又过淖齿缩齐闵之防自古逆子乱臣穷凶极悖未有如斯者昌实覇嗣旧加簒戮残虐相袭报复循环陈顼获自储宫我之俘先朝深寛宥免其衅皷置之夷邸淹歴岁时刍豢费上林之牧廪防索长安之米其兄蒨发常山之念屡致诚请国务狐首之感以礼遣送顼禀性凶嚚不义不昵害厥犹子僣其伪位朝廷逺抚长驾含垢匿瑕遍省不亏輶轩继路东夏克平威震淮海乗胜席卷咸请南辕高祖以得原失信义有不取【`一作敢`】怀逺字小理存久大而违盟背惠忽从兹始摇荡我邉陲侵轶我彭泗我是以有吕梁之役麾下裴忌程文秀之軰李绪蒋元举之徒束手军前不可胜计积甲等孤桐之岫溺卒防浮声之流顼长恶愈甚守迷不变防如掌之地延翘足之项犹怒臂当辙举尾支山习黄旗之谬谈志青盖之妖说贯盈数尽今实其时加庚子应年金火入斗天道人事宛若合符混一之期昭然可见寡人不武董兹戎律内禀帷幄出制天渊部勒诸将雷奔电击大将军龙门公拓防王述领巴蜀之兵一十二万出于白帝水陆俱下大将军安昌公拓防则领骁骑五万济于南防循江东转梁王举一国之师尽舳舻之盛发自江陵首尾不絶行军揔管上柱国杞国公亮率歩骑一十五万扫荡山林自东阙行军揔管上柱国郕国公士彦领人马一十万济自泗口径取广陵幕府精鋭二十万余长驱淮水直指江左并同集石首大防金陵凡此诸军皆从陇骁雄幽并勇侠捩犀防象之夫斩蛟挈兕之士上谷渔阳之骑追风啸云荆门邓塞之舟浮江沿汉象弭餙堂谿之材鹫羽加淇园之竹旌旗麾电戈劔竟野皷怒则江湖荡沸叱咤则山岳簸跳以此攻城何城不防以此众战谁能抗御将恐程门霣霜梧桐与樗栎同淍昆山火燎天球共珷玞俱尽故示以祸福冀相全济陈顼若识机知变舆榇辕门当增安乐之封有加归命之礼伪公卿以下或中华之冠帯流寓江淮或东南之隽椘世载名位岂安危乱之邦事夷裔之主良由身居伪网迹沦冦地虽心存魏阙无由自防故耳今正丈夫转祸【`一作福`】之秋君子见机之日若能投诚进欵展効立功富贵荣华义同俯拾如有不达机运敢拒王师军有严科刑兹罔赦檄之所到咸共申省  

为北齐陈文　　　　　　卢思道  

告三江之表伪署君臣将帅州郡邑落士民等盖闻上垂象列宿拱辰极之忠厚载成形百谷指沧溟之大是以三五以降王元后逺覃声敎大燀威灵日月之所照临俱荷亭育舟车之所通泊咸附象鞮我大齐积徳累功开物成务光宅寰海覆帱蒸民虞夏受终顾有慙徳汤武革命未云尽善沧波已东九译请吏玉门之右万里无尘诸华冠带之俗肆勤南畆皮服引弓之渠顿颡北阙内外禔福区宇慑然皇上垂拱岩廊司契而已惟夫太伯之后实号勾吴少康之裔是为于越江界湫湄如掌之陋涂泥所集瘴疠自兴自昔皇王列壌班瑞春秋之义爵不过子在晋永嘉运圯数极司马炽众无一旅播越江濵刘萧已还多歴世祀魏氏奄一神州置之度外且西吞巴蜀北防淮淝善人君子可以为国陈覇先下愚小丑品极舆属扬部沦胥之日幸梁人殱败之秋骋其奸囘妄自尊大蛮触之战争似防魽之跳跃昙顼昬顽贼忍不义不慈剿厥犹子窃其伪位蜂虿非毒谿壑易满事甚楚围之缨理切吴光之劔国小地狭虐用其民坑戮侔于屠伯芟夷过于薙氏加以沉迷麴糵酣终朝浇灌取尽夜以继昼货贿公行政刑不立踈弃良士狎近小人守宰蚕渔子弟荒暴头防箕敛杼轴其空灾异相仍稲蟹不熟江左黎献戴目而视齐之季世实多徳江淮之间蹔为顼有便谓三眷易求百年可致违卜愎谏黩武穷兵吴眀彻程文秀之徒并早经行阵粗有风力彼朝上下系以存立吕梁之役贯盈恶稔曽未交绥云卷雾彻组练塞垣艅艎噎水顾眄之顷只轮不归及周宣驭歴将一淮海荆舒之民奢侈为怨聊命偏禆拯其荼毒长江已北若火焚毛是则杨越之地为陈孤立卒壌蹙邦羸政塞【`阙`】乗奔无辔譬兹非险坐薪待燃方此为泰司马消难切【`疑`】荷特私任居连率猜狂使酒窃地外犇昙顼背恩弃徳是信是使引盗纳奸无愧无畏天夺其魄慿犯不悛縁邉诸城犬羊荐食圣主以轩开万国属尽九州一隅不庭宜置天讨爰诏六军分阃受钺西征秦陇之锐北引燕代之英五校雄儿超乗俱起三河猛士援距争奋虎夫万队豹骑千羣并骨勇肉飞风骧雾合憬彼江黄之众逿矣彭濮之民巨舰高舻顺流东指江都寿春之域扼喉抚背之兵飞龙赤马絶水南越汉后昆明未足方其训旅魏王武不能比其师以江湖之泥短衣祝髪轻舠利舸便习者多陈上迷天意下慿地险所以举尾支山怒臂当辕【`一作辙`】今荆门锐卒【`一作士`】致命前驱淮南义师贾勇竞入扬舲振楫疑兎走鳬飞然则彼之所长我亦兼有我利渉大川匪旦伊夕江郢运遭吴防裔旅东西遏絶通致无由伪朝军旅或陈诚欵宻使相寻蕞尔危邦表里携贰兼弱攻昧今也其时扛鼎蒙轮之卒事均驱兕三礼四义之将晩【`疑作俛`】视韩白正正之旗百道俱进并云移雷动大防金陵牙旂暗【`一作旗英`】山原金鼔沸天地呼吸则江汉廻流叱咤则衡疑可防运岱山而压春卵引渤海而濯秋萤当不足等其销防譬其虀粉猥以不武谬揔戎律上禀庙堂之谋下资素饱之气使张悌之魂先游【`一作逝`】北斗吕嘉之级逺至新乡漂橹溺骖孱然已至乱麻积莾可为寒心伪主若天诱其诚去危转祸审青盖之欲归知蒋山之应渡衘璧舆榇拜手辕门则上比吴蜀之君不失公侯之宠陈之百辟卿士编户黔庶有能深识逆顺因事立功亦当服冕乗轩纡青佩紫防爵酬庸待以不次王者之师全救为本万姓毫厘靡所侵轶勉求多福无待噬脐檄之所到咸共申省此檄述吴明彻及司马消难事以史考之明彻吕梁之败在周宣政元年先一年周已灭齐后二年消难方奔陈又明年周禅隋开皇元年伐陈文华既题作北齐又文有我大齐之语未详其误今两齐字疑皆为隋当考  

为侯莫陈恱檄陈萧摩诃等文【`案侯莫陈悦西魏永熈三年卒后隋代陈以侯莫陈颍为行军总管悦当作颍`】  

夫文轨未同江湖致阻风云宻迩良用依然肇岁犹寒想如宜也经始戎务念以劳懐寡人肃禀天防爰征不庭悬旌秣马今次枫岸夫时有盛衰运有兴灭积徳必庆延后嗣长恶则祚不及逺陈氏徃因际防窃有金陵蒨顼承立遽相屠害叔寳嗣伪弥复忍虐沉日増内荒愈甚雕墙峻宇加锦綉于土木严刑酷法防人物于涂炭諌士防身元良钳口无道之极自古罕闻有一于此何可不灭斯皆公等所悉素匪寓言我皇诞膺灵命光临大寳再辟乾坤重悬日月歴代逋诛之防旷古不覊之民感我仁风咸沐至道唯彼吴越犹未革心主上义存字小含以寛大冀能抚育彼民守其封域而穷凶极暴日就月将士庶无聊人神共愤乞师继轨献欵相寻愍彼黎元实兴我役已有别诏止废伪主之身此外士民咸从荡涤西自巫峡东逹沧海巨舰覆波涛楼船出云雾歩六合当心腹之冲渚宫汉口防上逰之势曲江镇扬防其要津鐡马价夫千羣万队攘袂扼腕唯所用之彼国兵士多少备见以寡御众理在非敌救首救尾将何以及况复士无闘心人懐二志身虽擐甲情在倒戈假使穣苴更生孙武犹在亦不能施其智略况异昔日者乎徃者吕梁之师一举殱防淮南之地二旬悉平彼之将帅皆奔走之余何可用也世【`疑衍`】公早渉戎旅备经征行安危之势如近目前得防之机若观掌内以国家今日之盛伪主若犹可全为其展効容复可尔江东难立有识同知陈氏必亡贤愚共见天之所废谁能兴之既无所成徒自倾覆夫毒蛇螫手壮士防腕岂不惜其肌骨所存者大也公若转祸为福因机立功翻然奋飞共大业则江东士众免于锋刄之苦天下生民欣然太平之世公当位极台鼎福延子孙爰及宗族咸加荣宠岂与夫不识天命拒我王师举死扶伤履渉膏血同年共日而语哉斯皆肝膈至言成败大理幸非可惑宜早图之  

隋檄陈尚书江揔等文  

南北虽殊风云在望载懐虚迟窹寐为劳献岁犹寒比当清豫匡賛乎国良亦□懃寡人忝膺朝寄董律专征防渉山川今次江际公等文儒自立器用适时冠盖二世齿徳兼重孔老殊教名墨异家金匮朱韬银编玉策莫不腾于舌杪散在笔端古成败之机近代安危之迹照同悬镜明若观火无待指南自应神悟犹恐思之未审差以毫厘聊烦翰墨略申梗槩自穹昊生民树之司牧羲轩以防书契可纪咸一姓承立四海无两帝汉道云季三方鼎立时惟板荡世匪休明涂炭起而蜀亡典午兴而吴灭永嘉防乱紫宸旷主刘石符姚之俦伪夏僣燕之丑妄尘大寳事乖图箓魏室乗时兆基朔野经始嵩洛未暇江湖有周受命敌非齐氏务在兼并不遑外略蕞尔吴越自相君长窃拟王者之仪妄谈天子之气偷安假息绵歴世祀我大隋之肇开寳祚光有神州皇帝感曜魄之灵应太防之座千年啓圣万代一时深仁至徳宁济羣品越海穷河东渐西被旄头之属歴代之覇作我臣民匍匐服裳唯彼江表独隔皇风夫物极则反否终斯泰郭璞有云年经三百天下大同兹实运已定于前圣主膺期而出欲以区区之陈国违上天之冥数其不可存者一也大必包小天地之常规明能通暗日月之常理论道徳以唐陶而征有苖语众寡举海内而当羣小在长江舟檝之用矜其积习而山川共有我防上游鼓棹之能吴楚不异髙舻巨舫东西万里扼喉抚背水陆千途彼之兵士不过十万首尾分布所在危急加以屯戍邉方淹积岁序风雨以为栉沐虮虱生于甲胄望我寛仁恩倒戈防通在戎行更成敌国守以时月则鱼烂土崩接以锋刃则鸟惊鹿走理在必然不假枚卜此不可存者二也丰侯好酒实防厥邦梁伯役民溃其宗社彼之伪主覆车是袭日夜沉湎曾无节度缮造宫室莫知穷已竭四民之产荒纵其心敛百姓之哀以为已乐寳衣玉食填积后宫短褐麤饘不充编户一芥之善蔑尔无闻五子之歌宛然悉备虽欲勿防其可得乎此不可存者三也伪主忌能防短酷法滛刑骨鲠之臣尽见踈斥諌诤之士皆被屠害遐迩结舌衣冠觧体人妖鬼恠触类呈灾稚齿耆年咸知残灭此不可存者四也以此小邦摄于大国邉烽夜动照彼都城戍鼓晨严震其宫殿累基十二方此未危悬缕千钧比斯非切而莫知忧恐更自骄矜曽无事大之心专行犯上之志侵轶我邉鄙招纳我叛亡国家爰自受命毎从含飬敦以隣睦申其聘好冀能守彼宗祊静其疆域而长恶益甚纵毒弥深吴防雄棱之人湘郢耿介之士乞师请命盈庭满阙帝乃悯然矜彼黎献授钺推毂吊民伐罪已有别诏唯废伪主之身自余士庻普从肆赦向所陈说咸是格言非曰游谈共相欺误且刘叔【`疑`】纳谯周之计而获存孙皓用薛莹之词而致福此二子者终有良臣之誉皆无防君之讥何则所耻者小所存者大若宪章徃彦聿遵前轨则为主享封侯之业祖祢延血食之期江东士民实受其赐公等身保荣贵名垂竹帛岂不羙欤若柱不移守迷莫变率其蚁众【`一作聚`】敢拒王师军有常刑悔无及矣祸成俄顷宜早图之使人今还迟有委曲言不尽意岂复多云杨广白  

## 文苑英华卷六百四十六

宋　李昉等　编檄二  

为李宻檄洛州文  

为李宻檄窦建徳文  

为窦建徳檄秦王文  

为李宻檄荥阳守郇王庆文  

代徐敬业传檄天下文  

为濮阳公檄刘稹文  

为李宻檄洛州文【`后篇作移郡县书`】　祖君彦  

自元气肇改【`一作辟`】厥初生人树之帝王以为司牧是以羲农轩顼之后尧舜禹汤之君靡不祗畏上爱育黔庶【`一作首`】干干终日翼翼小心驭朽索以同危履薄【`一作春`】冰而为【`一作是`】惧故一物失所若纳隍而愧之一夫有罪遂下车而泣之谦徳轸于责躬忧劳切于罪已普天之下率土之濵蟠木距于流沙瀚海穷于丹穴莫不鼔腹击壤凿井耕田致之升平驱之仁夀所【`一作是`】以爱之若父母敬之若神明固能享国多年祚延长久【`一作世`】未有暴虐临人克终天位者也隋氏徃因周末预奉缀衣狐媚而图圣寳胠箧而【`一作以`】取神器及纉戎【`一作承`】负扆狼虎其心始曀明两之晖终干少阳之位先皇大渐侍疾禁中遂为枭獍便行鸩毒于是罪【`一作祸`】深于莒仆衅酷于商臣天地之所不容神明之所嗟愤【`一作天地难容人神嗟愤`】加以州吁安忍阏伯日寻【`后篇作寻戈`】劒阁所以懐防晋阳于焉起乱【`一作所以兴乱`】甸人为罄【`礼记作磬`】淫刑斯逞夫九族既睦唐帝阐其钦眀百世本支文王表其光大况乃【`一作复`】隳壊磐石剿絶【`后篇作灭`】维城唇亡齿寒寕止虞虢欲其长久其可得乎其罪一也禽兽之行在于聚麀人伦之礼【`一作体`】别于内外而兰陵公主逼幸告终谁谓敤【`音课`】首【`舜女弟名敤首`】之贤翻见齐襄之耻逮于先皇嫔御并进银环诸王子女咸贮金屋牝鸡鸣于诘旦雄雉恣其于【`一作羣`】飞衵服戱陈侯之朝穹庐同冒顿之寝爵赏之【`后篇作不`】出女谒遽【`一作遂`】成公卿宣淫无复纲纪其罪二也平章百姓一日万几未晓求衣昃晷忘【`一作不`】食是以大禹不重【`一作贵`】于尺璧光武无【`一作不`】隔于反支体此【`一作是`】忧勤深虑幽枉而荒湎【`后萹作腆`】于【`一作于`】酒俾昼作夜或号或呼【`一作式号且呼`】酣【`一作甘`】嗜声伎常居窟室毎借糟丘朝谒罕见其身羣臣希覩其面断决自尔【`一作此`】不行敷奏于焉【`一作是`】停壅中山千日之酒【`一作饮`】酩酊无知【`一作名`】襄阳三雅之杯留连讵比又广召良家充选宫掖潜为九市亲驾四驴自比商人见邀【`一作要`】逆旅殷纣【`一作辛`】之谴为小汉灵之罪更轻内外惊心遐迩失望其罪三也上栋下宇着于【`一作在`】易爻茅茨采椽陈诸史籍圣人本意唯避风雨讵待珠玉之华寜湏绨锦之丽故琼宫【`一作春室`】崇构商辛以之灭亡阿房崛起秦族以之【`一作二世是以`】倾覆而不遵古典不念前车【`一作章`】广立池台多为【`一作营`】宫观金铺玉户青丹墀蔽亏日月隔阅寒暑穷生人之筋力罄天下之资财使鬼尚难为之劳人罔知【`一作其`】不可其罪四也公田所借【`一作彻`】不过十畆人力所供才【`一作才通用`】止三日是以轻徭薄赋不夺农时寕积于人不藏府库【`一作无藏于府`】而课【`一作科`】税繁猥不知纪极猛火屡烧漏巵难满头防箕敛逆折十年之租杼轴其空日有万【`一作损千`】金之用【`一作费`】父母不保其赤子夫妻相弃于匡牀万邦【`一作户`】则城郭空虚千室【`一作里`】则烟火断絶【`一作灭`】西蜀王孙之室翻同原宪之贫东海糜竺之家俄成邓通之鬼其罪五也古先哲王卜征巡狩唐虞五载周则一纪本欲亲问疾苦观省方俗乃复广积薪刍多聚【`一作备`】饔饩年年歴览处处登临从臣疲敝供顿辛苦而飘风冻雨聊窃比于前【`一作先`】驱车辙马踪【`一作迹`】遂周行于天下秦皇之心未已周穆之意难穷宴西母以【`一作而`】歌云浮东海以【`一作而`】观日家苦纳秸之勤人阻来蘓之望且夫天子有道守在海外【`英华作内`】夷不乱华在徳非险长城之固【`一作役`】战国所为乃是狙诈之风非闗稽古之法而乃追踪秦代版筑更兴广营【`一作袭其`】基趾延袤万里遂使尸骸遍【`一作蔽`】野血流成川【`一作河`】积怨比于丘山【`一作满于山川`】号哭动于天地其罪六也辽水之东朝鲜之地禹贡以为荒服周王弃而不臣示以覊縻逹其声教苟欲爱人非求拓土又强弩末矢不能【`一作理无`】穿于鲁缟冲风余力非敢【`一作讵能`】动于鸿毛石田得而无堪鸡肋食【`一作啖`】而何用而恃众怙强【`一作力`】穷【`一作强`】兵黩武务在吞并【`一作唯在并吞`】不思【`后篇作务`】长防夫兵犹火也不戢则【`一作将`】自焚遂使亿兆夷人只轮莫返夫差防国实为黄池之盟苻坚灭身良由夀阳【`一作春`】之役欲捕鸣蝉于前不知黄雀于后【`一作挟弹在后`】复矢相顾髽吊成【`后篇作连`】行义夫切齿壮士扼腕其罪七也直言啓沃王臣匪躬唯木从防若金湏砺唐尧建鼔思闻献替之言夏禹悬鞞【`一作鼗`】时聼箴规之美而乃愎谏违卜妬【`一作蠧`】贤嫉能直士正人皆由屠戮【`一作害`】左仆射齐国公高颎上柱国宋国公贺若弼或文昌上相或细栁功臣暂吐良药之言飜加属镂之赐龙逄无罪遂【`一作更`】遭夏癸之诛王子何辜滥被商辛之戮遂令君子结舌贤人钳【`一作缄`】口指白日而为【`一作比`】盛射苍天而敢欺不悟国之将亡不知死之将至其罪八也设官分职贵在铨衡察狱问刑无闻赂【`一作贩`】鬻而钱神起论铜臭为公梁冀受黄金之蛇孟佗荐蒲萄之酒遂使彛伦攸斁政以贿成君子在野小人在位积薪居上验【`一作同`】汲黯之言囊钱不如伤赵壹之赋其罪九也宣尼有言无信不立用命赏祖义岂食言自独夫【`一作昬主`】嗣位每岁行幸南北巡狩东西征伐至于【`一作如`】浩亹陪跸东都固守【`一作守固`】阌郷野战鴈门被【`一作解`】围自外征伐【`一作夫`】不可胜纪既立功勲湏酬爵赏【`一作官爵`】而志懐翻覆言行浮诡临危【`一作危急`】则勲赏悬授克定则丝纶不行异商鞅之赉【`一作颁`】金同项王之刓印芳饵之下必有悬鱼惜其重赏求其【`一作人`】死力走丸逆坂譬【`一作匹`】此非难凡百骁雄莫【`一作谁`】不讐忿至于匹夫蕞尔宿诺不亏况【`一作既`】在乗舆二三其徳其罪十也有一于此未或不亡况四维不张三空【`三空见后汉陈蕃传`】揔萃【`一作三灵揔萃`】无小无大愚夫愚妇共识殷亡咸知夏灭罄南山之竹书罪无穷决东海之波流恶难尽是以穷竒灾于上国猰防暴于中原三河纵封豕之贪四海被长蛇之毒百姓歼亡殆无遗类十分之【`一作为`】计才【`一作才同`】一而已苍生凛凛【`一作栗懐`】咸忧杞国之崩赤县【`一作子`】嗷嗷俱愁歴阳之防且国祚将改必有常期六百丧殷【`一作殷亡`】之年三十终姬之数【`一作姬终之事`】故防录皆云隋氏三十六年而灭此则厌徳之象已彰代终之兆先见皇天无亲唯徳是辅况乃欃枪竟天申繻谓之除旧岁星入井甘公以为义兴兼以朱雀门烧正阳日食狐鸣鬼哭川竭山崩并是宗庙为丘墟之状荆榛是庭旅之事【`一作宗庙为墟之妖荆榛旅庭之事`】夏后【`一作氏`】则灾衅非多殷人则咎徴更少牵牛入汉方知大乱之期王良防马始騐兵车之防今者顺人将革先天不违大誓孟津陈盟【`一作命`】景亳三千列国八百诸侯不谋而同辞不召而自至轰轰隐隐如霆如雷雕虎啸而谷风生应龙骧而景云起我魏公聦明文【`一作神`】武齐圣广渊备七徳而在躬包九有【`一作功`】而挺秀【`一作出`】周太保魏国公之孙上柱国蒲山公之子家传盛徳武王承季歴之基地启元勲世祖嗣元皇【`英华作皇室`】之业笃生白水日角之相更【`一作便`】彰载诞丹陵天表之文斯着加以姓符图防【`一作纬`】名恊歌謡六合所以归心三灵于焉【`一作所以`】改卜文王厄于羑里赤雀方来高祖隐于砀山彤云自起兵诛不道赤伏至自长安【`从篇作安平非`】锋锐难当黄星【`英华作屋非`】出于梁宋【`英华作苑非`】九五龙飞之始大人豹变之初歴试诸艰大敌弥勇上柱国司徒东郡公翟让功宣缔构翼亮经纶伊尹之賛【`一作佐`】成汤萧何之奉【`一作辅`】髙帝上柱国揔管齐国公孟让柱国歴城公孟畅柱国绛郡公裴行俨上大将军左长史邴元真等并运筹千里勇冠三军击劒则斩蛟截鳌【`一作截蛟防鳌`】弯弧则啼【`一作吟`】猿落鴈韩彭绛灌成沛公之基冦贾吴冯奉萧王之业复有防轮挟辀之士防距投石之夫冀马追风吴戈照月【`一作日`】魏公属当期运抚兹【`后篇作拯斯`】亿兆躬擐甲胄防渉山川栉风沐雨岂辞劳倦遂兴【`一作起`】西伯之师将问南巢之罪百万军【`一作成`】旅四七为名呼吸则河渭絶流叱咤则嵩华自防以此攻城何城不克【`一作防`】以此击阵何阵不摧譬犹决沧海而濯残荧【`英华作涝`】举昆崘而压小卵鼔行而西【`一作进`】百道俱进【`一作前`】以四【`一作今`】月二十一日届于东都而昏朝文武防守段达韦津等昆吾恶稔飞廉奸佞尚【`一作久`】迷天数敢拒义师【`一作兵`】驱率丑徒众有十万回洛仓北遂来举斧于是熊罴角逐貔虎争先因尔【`一作其`】倒戈之心乗我破竹之势曾未旋踵瓦觧氷消坑卒则长平未多积甲则熊耳为小逹等助纣【`一作桀`】为虐婴城自固梯冲乱舞徒设九拒之谋皷角潜【`一作将`】鸣空凭【`一作凭`】百楼之险鷰巢衞幕鱼逰宋池殄灭之期匪朝伊夕然兴【`后篇作回`】洛虎牢国家储积我并【`一作已`】先防为日久矣又【`一作既`】得回洛复【`一作又`】取黎阳天下仓廪【`后篇作仓储一作之仓`】尽非隋有四方起【`后篇作赴`】义万里如云足食足兵无前无敌裴光禄仁基雄才上略【`一作将`】受命东【`一作专`】征遐迩攸凭安危是托乃识机知变迁虞【`后篇作既`】事夏袁谦擒于蓝水张须陁获在荥阳窦庆战没于睢阳【`一作淮南`】郭绚授首于河北隋之亡殁【`一作候`】断可知也清河公房彦藻近秉戎律畧地东南师之所临风行电击安陆汝颍【`一作南`】则随机荡定淮安济阳【`英华作淮南济北`】则俄然送款徐圆朗已平鲁郡上柱国东平孟海公久【`一作又`】破齐隂于是海内英雄咸来向应封民瞻取平原之境郝孝徳据黎阳之仓李士才【`一作雄`】虎视于长平王徳仁鹰扬于上党滑郡公李景考功郎中房孝基发自临榆【`一作渝`】刘兴祖起于北【`一作白`】朔崔白驹自【`一作在`】颍川起房【`一作方`】献伯以谯郡来各拥数万之兵俱期牧野之防沧溟之右函谷之【`后篇作以`】东牛酒溢于军前壶浆迎【`一作盈`】于道左诸君等并衣冠华【`一作世`】胄杞梓良材歆神灵泽【`一作神鼎灵泽`】之秋裂地封侯之始豹变鹊起今正其时鼍鸣应见机而作各宜鸠率子弟共建功名耿弇【`后篇作门`】之赴光武萧何【`一作宗`】之奉髙帝当以【`一作岂止`】金章紫绶轩【`一作华`】葢朱轮富贵以重当年珪璋【`一作忠真`】以传奕叶岂不盛哉若隋代官人同夫桀犬【`一作同吠尧之犬`】尚荷王莽之恩仍懐蒯瞆之禄【`英华作诈`】审配死于袁氏不如张郃归曹范曽【`汉书作増`】困于项王未若陈平从汉魏公推以赤心当加好爵择木而处幸【`一作令`】不自疑脱其猛虎犹与舟中敌国夙沙之民共缚其主彭宠之仆自杀其君髙官上赏即以相授如暗于成事守迷不返昆冈纵火玉石俱焚义等噬脐悔将何及黄河带砺眀余旦旦之言皎日丽天知我勤勤之志【`一作意`】布告天下【`一作海内`】咸使闻知  

一作皆旧唐书李密传  

此篇六百八十三卷书门重今已削去  

为李宻檄窦建徳文　　　　房彦藻  

公逸气纵横鹰扬河朔引兰山之骁骑驱易水之壮士跨蹑燕齐牢笼赵魏好通戎夷声振华夏昔隗嚣之居陇上非不险也项籍之据彭城非不强也然而援无所恃躬违厯数遂使楚徒歔欷于垓下秦泥不封于函谷故托身得地窦融保西河之功协契非人刘表防汉南之业魏公英雄电逝类晨风之拂北林率土星奔甚涓流之赴东海今隋主拘囚于世充身制于朱灿白旗之首已悬乌江之船未舣去月二十日总管兵马防同黎阳莫不投盖蒙轮贾勇求敌逺懐归义分讨不庭公能观火鹿台枉道垂报或以冀方犹梗愿协力齐盟南临则黄河可清北指则幽云自卷公之逺度宏规髙勲茂绩必将俯盼伊吕吞并韩彭自余碌碌复何足数绛灌尚警干戈未戢想军旅之事各有司存指踪之劳无疲于眀镜也内懐悃欵形于翰墨情之所寄言不能适  

为窦建徳檄秦王文　　　　孔徳绍  

【`建徳师众渡河与王世充相援船运军粮泝河而上舳舻相继首尾不絶水陆并进筑城营垒于成臯之东见号三十余万隂令人与王世充相约乃遗秦王书`】  

夏王敬问唐秦王彼朝发迹太原奄有闗内郑氏光啓伊洛崇建宗社予则创基燕赵包举山东郑国何辜兴师致讨深懐固存不惮濡足方今千乗雷动万骑云屯投石防距蒙轮击剑统三燕之义勇驱六齐之雄杰制勍敌如拾遗殄髙墉若摧朽郑都鞠旅誓众雪讐我师跃马砺戈克荡氛祲彼则外无救援内絶军粮将聴楚歌之声方见崤陵之哭若能反郑国之侵地守秦川之旧邦更修前好不乖来请  

为李宻檄荥阳守郇王庆文　魏　征  

【`宻既屯巩洛东得黎阳河南郡县莫不响应惟荥阳不下王即隋之宗室故郑疑宻以一城之地不足以动大兵先命行人开陈祸福`】  

早挹芳猷未谐披展甚为翘伫兴寝増劳寒势转严比得清吉及处危城无乃忧悴自猜【`隋书作昏`】狂嗣位多歴嵗年剥削黔黎【`隋书作生民`】涂毒【`一作炭`】天下琼室瑶台之丽未极骄奢糟丘酒池之荒非为滛乱加以违忠臣之諌从妇人之言杀戮忠良【`一作多`】科税无已是以猬毛而起豹变其文共举义旗同【`隋书作戡`】翦凶虐今者屯营巩洛开发大仓赈恤饥羸咸从充健吴戈电照首算而无穷冀马云屯羊计而难尽是以八方并凑【`隋书作同徳`】万里俱来莫不期入闗以亡秦争渡河而灭纣东穷海岱南洎江淮凡厥遗黎【`隋书作人`】承风慕义唐公起兵黎【`疑作晋`】阳兵【`一作军`】临防岸三秦父老千里犒师叶义同心共为犄角元寳藏武阳兴义即取黎阳燕赵之郊来苏成咏唯荥阳一郡仍【`隋书作王`】独守迷爱【`疑`】以宗盟尚疑衔璧敬陈鍼药冀愈膏肓夫防子纣之长【`隋书作元`】兄亲【`隋书作族`】实为重项伯籍之季父戚乃非踈然其【`隋书作犹`】去朝歌而处周背西楚而归汉岂不眷恋宗祊留连骨肉但为识寳鼎之迁【`隋书作将`】移知神器之先改河决不可壅树颠不可维所谓览通人眀鍳君子者矣而王之先代家住山东本姓郭氏乃非杨族只【`隋书作止`】为宿与隋朝颇【`隋书作先`】有勲旧遂得预沾磐石遂【`隋书作名`】在葭莩娄敬之与汉髙殊非血吕布之于董卓良异天亲芝焚蕙叹事不同此又王之昏主心若虎狼雠忿同胞乃甚【`隋书作有逾`】沉阏惟勇及谅咸罄【`礼记作磬`】甸师魏文之毒任城汉武之鸩河献假使宗祧是一踈不间亲况乃族类为非有何疑阻【`隋书作何能自保`】王之为臣无所献纳不能曲突徙薪除烦去惑致令四海鼎沸百姓乱麻髙垒深沟自固而已藩屏之寄岂若是乎欲免大责其可得也为王计者莫若举城从义开门送欵识机知变足为美谈乃至子孙长守富贵【`十六字隋书作安若泰山髙枕而卧长守富贵足为美谈乃至子孙必有余庆`】今王世充屡被摧破偷存漏刻段达守东都窘廹自救无聊【`隋书作今王世充屡被摧蹙自救无聊偷存晷刻讵能支乆叚逹韦津东都自守何暇图人`】世充朝亡彼【`隋书作达`】便夕死又东都荒酣酒色【`六字隋书作江都荒湎`】流忘归内外崩离人情【`隋书作神`】怨愤上江米船皆被抄截士卒饥馁半菽不充事切析骸义均煑弩举烽火于骊山诸侯莫至浮胶船于汉水还日未期近得朱粲啓词鋭师百万以破襄阳总帅熊罴沿流东下尅期指日定灭江都分项籍于五侯切王莽于千段王独守孤城援絶【`隋书作絶援`】千里糇粮之计仅有月余敝卒之多才【`隋书作才`】盈数百何以【`隋书作何有`】恃赖欲相抗拒飞【`隋书作求`】枯鱼于市肆即事未遥因归鴈以运粮竟知何日然城中雄【`隋书作豪`】杰王之腹心思杀长吏将为内应【`隋书作啓`】只恐祸生首衅起【`隋书作发`】萧墙枉【`隋书作空`】以七尺之形【`隋书作躯`】徒【`隋书作悬`】偿千金之购可为寒心可为酸鼻者也今貔豹百万马首欲东惟待王世充破了鼓行东迈梯冲乱舞鼓角潜鸣笑虢叔之死马【`疑作焉左传制岩邑也虢叔死焉在隋属荥阳郡`】悲襄阳【`疑作城汉书襄城无噍类`】之噍类南阳首【`疑作守`】齮封侯之事杳然东门逐猎临刑之叹何晩深相爱惜裂帛裁书幸可三思自求多福【`庆得书惧召父老计乃出降宻`】代徐敬业传檄天下文　　　骆賔王  

伪临朝豺豕行武氏者【`集本文粹并作伪周武氏者`】人【`文粹作性`】非和顺【`旧唐书作温润`】地实寒防昔充太宗下陈曽【`唐书作防`】以更衣入侍洎乎晩嵗【`诸书作节`】秽乱春宫宻【`文粹作潜`】隐先帝之私隂图后房【`唐书作庭`】之嬖入门见嫉蛾眉不肯让人掩袖【`集作袂`】工谗狐媚偏能惑主践【`集作蹈`】元后于翚翟防【`集作致`】吾君于聚麀加以虺蜴为心豺狼成性近狎邪僻残害忠良杀姊【`集作子`】屠兄弑君酖母人神之所同【`集作共`】嫉天地之所不容犹复包藏祸心窥窃神器君之爱子幽之于【`唐书作于`】别宫贼之宗盟委之以重任呜呼霍子孟之不作朱虚侯之已亡燕啄皇孙知汉祚之将尽龙漦帝后识夏庭之遽衰敬业皇唐旧臣公侯冡子奉先君之成业荷本朝之旧【`文粹作厚`】恩宋微子之兴悲良有以也袁君山之流涕岂徒然哉是用气愤风云志安社稷因天下之失望顺宇【`集作遂海`】内之推心爰举义旗誓【`文粹作以`】清妖南连百越北尽三河鐡骑成羣玉轴【`唐书作舳`】相接海陵红粟仓储之积靡穷江浦黄旗匡复之功何逺邉【`唐书作班`】声动而北风起剑气冲而南斗平喑呜则山岳崩頺叱咤则风云变色以兹【`一作此`】制敌何敌不摧以此图功【`集作以斯攻城`】何功【`一作城`】不克公等或居汉地或叶周亲【`唐书作或家传汉爵或地叶周亲`】或膺重寄于爪牙或受顾命于宣室言犹在耳忠岂忘心一坏之土未干六尺之孤安在【`文粹作何托`】傥能转祸为福送往事居共立勤王之功【`文粹作啚`】无废旧【`文粹作大`】君之命凡诸爵赏同指【`唐书作裂`】山河若其【`集作或`】眷恋穷城徘徊岐路坐昧先几之兆必贻后至之诛请看今日之域中复【`文粹作竟集作合`】是谁家之天下移檄州郡咸使知闻  

为濮阳公檄刘稹文【`集作书`】　　李商隐  

足下前以肺肝布诸简素仰承复命犹事枝词夫岂告者之不忠抑乃聴之而未审择福莫若重择祸莫若轻一去不廽者良时一失不复者机事噫嘻执事谁与为谋延首北风心焉如灼是以再陈祸福用释危疑言不避烦理在易了丁宁恳欵至于再三者诚以某与先太师相国俱沐天光并为藩后昔云与国今则亲隣而大年不登同盟【`英华作门望非`】未至饭贝才毕禭衣莫陈乃睠后生遽乖先训迁延朝命迷失臣职不思先毂【`左传作縠`】之忠将覆栾书之族此仆之所共惋【`集作惜`】儿女之所同悲况某拥节临戎援【`集作防`】旗誓众封疆甚迩音防犹存忍欲卖之以为已功间之以开戎役将祛未寤欲罢不能愿思苦口之言以定束身之计昔先太尉相公常蹈乱邦不从逆命翻身归国全家受封居韩之西为国之屏弃代之际人情帖然太师相公【`集作国`】以早副军牙乆从征斾事君之节已着居防之礼又彰故乃【`集作前`】奬其象贤仍以旧服纳职贡赋十五余年于我唐为忠臣于刘氏为孝子人之不幸天亦难忱才加壮室之年奄有壊梁之叹主上深固义烈是降优恩盖将显足下之门为列藩之式不欲刘氏有自立之帅上党为辜恩【`集作姑息`】之军防之还朝以聴故【`集作后`】命其义甚着其恩莫偕昨者秘不发防已逾一月安而拒诏又歴数旬秘防则于孝子未闻拒诏则于忠臣已失失忠于国失孝于家望此用人由兹保族是亦坐薪言泰巢幕云安智士之所寒心谋夫之所齚舌矧于仆者得不动心窃计足下之懐执事之论当以赵氏传子魏氏袭侯欲以逡廵希恩顾望谋立耳夫事殊者趣异势别者迹暌胡度其始而议其终搴其华而寻其实愿为足下一二而陈之赵魏二侯于其先也亲则父子于其人也职则副戎赏罚得以相恩威得以相抗故朝廷推而与之今足下之于太师也地则相近职非副戎赏罚未尝相叅恩威未尝相抗稽防则于义爽拒诏则于事乖此赵魏二侯信事殊而势别矣此施之于太师赵魏则为继代象贤之美施之于足下足下则为自立擅命之尤得失之间其理甚白又计足下未必不恃太师之好贤下士重义轻财吴国之钱往往而有梁园之客比比而来将倚以为墙藩托以为羽翼使之谋取使以数求细而思之此又非计山髙则羝羊自至泉深则沉玉自来已立然后人归身正然后士附语有之曰政乱则勇者不为鬬徳薄则贤者不为谋故吴濞有奸而邹阳去燕惠无徳而乐生奔晋宠大夫卒成分国之祸衞多君子孰救渡河之烖此之前车得不深镜代宪四祖文眀继兴当时燕赵中山淮阳齐鲁连结者几姓旅拒者几侯咸逆天用人背惠忘徳据指掌之地谓可逃刑倚亲戚之私谓能取信一旦地空家破首裂支分闇者不能为谋明者固以先去悔而莫及末如之何先太尉与李洧尚书齐之宻戚杨太保与苏肇给事蔡之懿亲并据要地方州领精甲锐卒及其王师戾【`集作莅非`】止我武惟扬则割地驱人以降送欵输忠以入非不顾宻戚非不念懿亲非不思恩非不懐惠直以逆顺是逼死生实难能与其同休不能与其共戚故也况足下大未侔齐蔡乆未及李吴将以其人动于不义仆固恐夙沙之国缚主之卒重生彭宠之家不义之侯更出又计足下当恃太行九折之险部内数州之饶兵士尚强仓储且足谓得支乆谋而使安危哉此心自弃何速昔李抱真相国用彼州之人破朱滔于燕国困田悦于魏郊连兵转战绵嵗经时而潞人夫死不敢哭子死不敢悲何者李相国奉讨逆之命为勤王之师义着而诚顺故也及卢从史释防就位卖降冀功将乗讨伐之时欲肆凶邪之性计未就而人神已怒事未立而兵众已离以万夫之长困一卒之手驱轞北阙弃尸南荒而潞之人犹老者扪胷少者扼腕谓朝廷不即显戮深为失刑其故何哉以从史不义不昵去安就危众黜其谋下不为用故也二帅去就非因传闻鸠杖之人鲐背之叟知其本末尚能言之则太行之险固不为渤【`疑作悖`】者之守数州之众固不为邪者之徒此又其不足恃也由此言之则何以败名誉【`六字集作则以何名`】隳家声何事舍君命何道求死士何计得【`集作固`】人心此仆之所以对案忘飡推枕不寝为足下惜为足下危而不知其所以然也况太师比者养牛添卒畜马训兵旁招武干之材中举将军之令然而经【`集作聴`】于逺近颇有是非虽朝廷推赤心大度然而不逞者已有乖异【`集作异图`】之説横议者屡兴悖恶之叹人之多言亦可畏也谁为来者宜其弭之今足下背季父引进之恩失天朝文诰之令则是实先太师之浮议彰昭义军之有谋为人侄则致叔父于不忠为人孙则败乃祖于无后亦何以对燕赵之士见齐鲁之人耶又计足下旬日之前造次为虑今兹追改惧有后艰此左右者不明而咨询之未尽也近者李尚书祐董常侍重质之軰并亲为贼将拒我官军纳质于匪人効用于戎首乆乃来复尚防殊恩皆受郡符咸领旗鼓不能悉数厥徒实繁岂有足下借两代之余资弄【`集作委`】数万之旧旅俛首聴命举宗効诚则朝廷又岂以一日之稽迟片辞之疑异而致足下于不测沮足下于后至【`集作图`】故事具存可以眀验幸请自求多福无辱前人防龙旐以归洛师秉象笏而朝魏阙必当勲庸继代富贵通身无为隣道所资使作他人之福傥尚淹归欵未整来轩【`集作辕`】戎臣鼓勇以争先天子赫斯而降怒金玦一受牙璋四驰魏衞压其东南晋赵出其西北防距投石者数逾万计科头击手者动以千羣兼驱挽虎之材官仍率射雕之都督感义则日月能驻拗愤则砂石可吞使兵用火焚城将【`集作兼`】水灌魏趣邢郡赵出洺州分二大都之间是古平原之地车甲尽输于此境糗粮反聚于他人恃河北而河北无储倚山东而山东不守以两州之残【`集作饿`】殍抗百道之竒兵比累卵而未危寄孤根于何所则老夫不佞亦有志焉愿驱敢死之徒以从诸侯之末下飞狐之口入天井之闗巨浪难防长颷易扇此际必当惊地底之皷角骇楼上之梯冲丧贝跻陵飞走之期既絶投戎【`集作戈`】散地灰钉之望斯穷自然麾下平生尽忘旧爱帐中亲信即起他谋辱先祖之神灵为眀时之哂【`集作戮`】笑静言其渐良以惊【`集作兢`】魂今故再遣使车重申丹素惟鍳前代之成败访歴【`集作用`】事之賔寮思反道败徳之难念顺令畏威之易时以吉日蹈兹坦途勿馁刘氏之魂勿污潞人之俗封帛增欷含毫益酸延望还章用以上表成败之举慎惟图之不宣河阳三城节度使王茂元顿首  

## 文苑英华卷六百四十七

宋　李昉等　编露布一【`露布二卷英华所编失年代先后今正之`】  

兵部奏姚州破贼诺没弄杨防栁等露布一首兵部奏姚州破贼设防俭等露布一首  

为河南郡王武懿宗平冀州贼契丹等露布一首为幽州长史薛楚玉破契丹露布一首  

兵部奏姚州破逆贼诺没弄杨防栁露布  

骆賔王  

尚书兵部臣闻北辰【`集作极`】列象六合奉天子之尊南面乗干一统成圣人之业是知衣裳所防义有辑于殊隣霜露所均诚兼育于异类故山万国诛后至者防风丹浦一戎缓【`集作绥`】前禽者就日然则陈【`集作利`】弧矢以威天下法雷霆而【`集作以`】震域中四时行焉天道不能去杀五兵备矣皇业所以胜残虽事切救焚茍顺时而济物恩深祝网不获已而用兵伏惟皇帝陛下登翠妫以握图宪紫防而正象功不宰混太始以凝神至道无名伫华胥而得梦阐文教以清中夏崇武功以制九夷环海十洲通波太液之水邓林万里交影甘泉之树反冲穿胷之域袭官带以来王竒肱儋耳之酋奉正朔而请吏逆贼防俭和舍等浮竹遗沉木余苗邑殊礼乐【`集作义`】之乡人习贪残之性日者皇朝广烛帝道遐融颇亦削左袵而被朝衣觧椎髻而升华冕而豺狼有性枭獍难驯遂敢乱我天常率九种【`集作变九隆出后汉乃哀牢夷之先也`】而背诞负其地险携七部以稽诛搔动【`集作乱`】邉疆冦【`集作敓`】攘州县【`集作郡`】是用三门授律长驱无战之师五月渡泸深入不毛之地去月二十一日军次三朏昆仑镇前后捕得生口知守捉山羌傍山连结十部蛮首徒五万众此山即南郡中之巨防也冈峦千里西通大荒之外【`集作郊`】谿谷万重南极炎洲之境耸乔林而挿月隂兎【`集作灵`】有假道之标防崇岩以隐天阳乌无廻翼之地峰危束马路絶悬车贼据临岱【`集作代`】之形乗建瓴之利【`集作势`】徴风召雨猬起蜂飞驱杂种以挻妖【`集作灾`】封狐千里肆沉黎而作孽雄虺九头臣以为制敌以权柔逺者理或存于徳教伐叛以义决胜者不必在于干戈于是广布朝恩恭宣帝徳申之以安抚晓之以存亡信重蛮陬无负黄龙之约赏隆汉爵不逾白马之盟地接冉【`见司马相如谕蜀文集作周非`】駹词屡殚于谕蜀俗通盘瓠声不辍于吠尧臣遣左三【`集作二`】军子总管宁逺将军前守右骁骑万安府长史折冲都尉上柱国刘防基率检校果毅骁骑尉井陉县开国男刘暕等衔枚逺袭卷甲前驱偃危斾而设潜兵疑从天落乗间道而掩不偹似【`集作若`】出地中又遣右三【`集作二`】军子总管眀威将军行右【`集作左`】武衞翊府中郎将上柱国髙奴弗率左武卫天水府折冲都尉张仁様【`集作操`】等渉【`集作陟`】南山之南冲其要害之路又遣左一军子总管前右金吾卫翊府左郎将上柱国孙仁感率卫尉府右【`集作左`】果毅都尉王文雅等陵北山之北絶其飞走之途贼首领杨防栁诺没弄诺覧斯等振螳螂之力拒辙当轮肆【`集作纵`】蚊蚋之羣弥山满谷刘防基髙奴弗孙仁感等并忠勤克着智略逺闻识明君之重恩轻生有地提太阿之雄【`集作神`】剑视死无时弯弧而凶党土崩举刃而妖徒瓦觧虽危苕【`见荀子英华作阽危`】沸鼎未穷枭首之诛救死扶伤犹致析骸之请二十二日臣遣副总管兼安抚副使定逺将军前左骁骑翊府中郎将令狐智通率右武卫良将壮府左果毅都尉韩惠徳等拥貔豹之雄顺天机而右【`集作左`】转遣管内安抚副使朝议大夫使持节守银州刺史上柱国宜春县开国李大志率前左武衞静初府右果毅都尉上柱国陈宏义等驱【`集作萃`】象犀之卒乗地轴以右廻又遣行军司马朝散大夫守嶲州都督府长史上柱国梁待璧【`集作辟`】率守右金吾卫宜昌府果毅都尉阎文成等总投石防距之材蹈中权而拊其背又遣前守右威卫陇西府果毅都尉康留买等腾跃铁歕金之骑犯前矛【`集作茅`】而扼其喉臣等率守左卫清官府左果毅许懐秀等横玉弩以髙临纵金钲而直进云结阵影宻西郊赤堇挥锋气冲南斗飏烟尘【`集作尘埃`】而匝地白日为之昼昏积氛祲以稽天苍为之晦色兵交刄接鸟散鱼惊自夘及申追奔逐北斩首千余级转战三千里激流膏而为泉似变苌之血委乱骸而挤壑若沉鼈令【`集作若泛鼈灵`】之尸既而照尽髙舂云昏乙夜贼乃収集余众深【`集作保`】据重岩臣度彼逰魂虑其宵遁使三军齐进四面合围二十三日乗鱼烂之危啓蛇形之阵扬麾誓众杖节训兵一鼔先登赏必悬于芳饵九攻失律罪无救于严诛五都【`集作部`】材雄三河侠少或生居燕地尤工即墨之围或家本秦人早习昆眀之战叱咤则江山摇荡慷慨则林壑飞腾举鹏翼【`集作力`】以扬威耀熊渠而贾勇澄氛廓祲回夏景以溃春氷灭迹扫尘若霜风之卷秋萚战逾百里时歴三期前后生擒四千余人斩首五千余级诺没弄杨防栁等殒死【`集作元`】行阵悬首旌门防俭和舍等委众奔驰脱身挺险虽复刑以止杀丁壮咸伏于诛夷礼不重伤班白必存于寛宥昔魏成伐【`集作赋`】蜀徒闻蒟酱之竒汉使开邛才通竹杖之利岂若膺紫泥而吊伐指丹徼以临戎一战而孟获已擒再举而哀牢授首斯显皇威逺畅庙略遐宣奉徳【`集作猷`】以配天徒知帝力掩黄【`集作皇`】舆而辟【`集作阐`】地岂曰臣功无任【`集作不胜`】庆快之诚【`集作至`】谨遣某奉露布以闻军资器械别簿条上  

兵部奏姚州破贼设防俭等露布  

骆賔王  

臣闻七纬经天星分张翼之野八纮纪地炎洲限建木之乡西距大秦杂金茎而孕气南通交阯枕铜柱以为隣俗带白狼人习贪残之性河沦赤虺川多风雨之妖水积炎氛山涵毒雾竹浮三节肇兴外域之源木化九隆颇为中国之患年将千祀代歴百王郑纯之化不追孟获之风逾扇故三年疲众徒闻定笮【`英华作郑管非`】之讥五月出师未息渡泸之役然则大人拯物上圣乗期法乾坤以握枢体刚柔而建极知仁义不能禁设刑网以胜残知揖让不可济时用干戈而靖乱伏惟皇帝陛下神摛载玉【`集作祥螭载玉`】出【`集作拓`】地轴以登皇道契书【`集作寝`】绳掩天纮而践帝云入户纂灵庆【`集作瑞`】于丹陵苍箓【`集作緑错`】升坛荐祯图于翠渚垂衣裳以朝万国崇玉帛而礼百神昭俭防奢露台惜中人之产宣风布政明堂法上帝之宫致羣生于太和登品物于仁夀四神践雪五老飞星君囿祥麟乐班文于先乐【`集作卉`】女牀鸣凤韵归昌于帝梧四隩同文五风异色配林万里才防苑囿之原【`集作基`】层城九重未浚【`集作出`】池隍之域合璧【`集作六合`】照临之地候月归琛大鑪覆载之所【`集作间`】占风纳賮蠢兹夷【`集作蛮`】貊敢乱天常横赤标【`集作烟`】以防疆背朱提而设险石林万仭岩邑千重【`集作里`】望秦阜以相倾崤陵失四塞之阻对梁山而错峙劔门成一篑之峰自谓絶壤幽【`集作遐`】荒中外足以迷声教慿深负固江河【`集作山`】可以逃灵诛殊不知玉弩垂芒涵【`集作陶`】水无九婴之沴瑶阶舞戚洞庭有三苗之墟臣等谬以散材忝专分阃白招乗候顺秋官【`集作帝`】以扬旌绛节临邉通夜郎而解辫自营开嶲穴斾转邛山峻岐折坂之危尽亡衿带滇池漏江之固曽失藩篱惟逆贼设蒙俭等未革狼心仍懐豕突陆梁放命旅拒偷安地【`集作城`】接祠鸡竟无心【`集作希`】于改旦山多神鹿终未息于择音【`英华作隂杜预注`】臣以大帝宣威有征无战明王杖顺先徳后刑【`集作加`】圣泽于中孚缓天诛于大造庶南薰解愠仰云闗【`集作阙`】以翔魂东律和【`集作变`】音扣辕门而啓【`集作顿`】颡祝禽踈网徒开三面之恩毒虺挻妖愈【`集作逾`】肆九头之暴乃鸠集余众蚁结凶徒儋耳椎髻之渠千里雾合凿齿雕题之孽一呼云屯叠【`集作陵`】石菌以开营拒岩椒而峻垒崇峦切汉若登藏寳之山絶壑慿霄似瞰封泥之谷去前月十七日连营布阵据【`集作踞`】险扬兵东西三十余里马歩二十余万聚蚊蚋而合【`集作成`】响声若雷霆纵蛇豕以为羣气稽宇宙臣遣中郎将令狐智通等拥防山超海之师当其歩阵遣银州刺史李大志等以【`集作驱`】跃景腾云之骑乗其马军遣嶲州都督府长史行军司马梁待璧【`集作辟`】等领劲卒二千絶其飞走之路遣临源府果毅马仁静等勒精兵九百断其潜伏之军臣率行军长史韩余庆等负霜戈而直指扫云阵以长驱庶令斩馘七擒将士挟雷公之怒伏尸百里蛮夷识天子之尊【`集作威`】于是三略训兵五申誓众先登防敌唯标【`集作无遗`】大树之功后拒乱行必致曲梁之罚楚人三户蜀郡五丁气拥云精贯白日喑呜则乾坤摇荡呼吸则海岳【`集作林壑`】沸腾列旗影以云舒似长虹之东指横剑锋而电转疑大火之西流刄接兵交洞胷达臆自辰逾午鱼烂土崩沸残息于层峰更切守陴之哭积圎颅于重阜殆成京观之形【`集作封`】唯贼帅夸干未悟倾巢之兆敢懐拒辙之心犹【`集作独`】率马军平川转鬬惊尘乱起六合为之寝光杀气相稽四溟为之【`集作由是`】变色副总管李大志忠惟狥国义则忘躯临危而贞节愈【`集作逾`】明制敌而机谋【`集作神机`】独逺丹诚自守虽九死其如归白刄交前岂三军之可夺投袂则妖徒雾廓搴旗而逆党氷摧【`集作凶党山崩`】于是乗利追奔因机深入困兽犹鬬似化【`集作战`】廪君之魂穷鸟尚飞如惊杜宇之魄斩甲卒七千余级获装马五千余疋僵尸蔽地【`集作野`】临赤坂而非遥流血洒途视丹徼而不【`集作何以`】逺首领和舍等并计穷力屈面缚军门寛其万死之诛以再生之路惟防俭脱身挺险委【`集作负`】命穷山顾巢穴以【`集作而`】靡依延【`集作逃`】晷漏其【`集作而`】何几况妖徒革面荒【`集作徼`】外非复他人部落离心舟中皆为敌国瞻言枭首指日可期凡所归降随事招抚与之更始复其故业首丘懐恋疑临旧国之墟安堵知归【`集作识家`】似入新丰之市【`集作邑`】然后班师遯水振旅禺山建鸿业【`集作勲`】于武功畅猷于文教庶荒陬袭中邦【`集作原`】之礼邉疆息外冦【`集作户`】之虞华人【`一作封`】祝尧兆皇基于千嵗【`集作载`】夷歌颂汉美王泽于三章宜与夫天帝前星广赐秦公之册坤元益地遥开王母之图盖示有云曽何足纪斯并谋广达【`集作运`】妙略遐覃一战【`集作戎`】而荒景肃清再鼓而邉隅底定岂臣等提戈擐甲克全百胜之功杖节扬麾能通九变之防谒藁街而献防【`集作旅`】大帝成规闻杕杜以劳还小臣何力不胜庆快之至谨遣行军司马朝散大夫守嶲州都督府长史上柱国梁待璧【`集作辟`】奉露布以闻军资器械别簿录上  

为河南郡王武懿宗【`集作为神兵道`】平冀州贼契丹等露布【`按新唐书神功元年武懿宗为神兵大总管讨契丹一本作为建安郡王武攸宜作`】  

张　说  

大总管右金吾卫大将军兼检校洛州长史河内郡王臣某前军总管行左衞翊府中郎将上柱国定阳郡开国公臣杨基行军长史朝奉大夫守给事中防军臣唐奉一行军司马通议大夫行天官郎中臣郑果等言臣闻氛祲薄霄戎狄谋夏则武库兵动中国有弧矢之威文昌将飞邉城用金革之事盖以式遏奸暴大庇黎人震蛮荡夷明罚耀武者也伏惟天防金轮圣神皇帝陛下仁覆有截化被【`集作行`】无外皇图未臣之党先帝【`集作帝载`】不庭之俗罔不依被声教浸润邕【`集作雍`】熈望云向风宻迩遐裔而契丹凶丑奴余【`集作根`】苖非冒【`集作`】顿之雄族异单于之贵种徒以错居逺郡渐化平时田牧混于四甿贸迁通于三市【`集作贾`】戍人【`集作战士`】解甲邉马垂辔禽兽饱而忘恩蜂虿养而恣【`集作成`】毒敢孤亭育自絶生成乃狼心干纪鸱谊窃发虐我邉吏覆我镇军大棘残于夷落孤竹沦于荒虚【`集作徼`】陛下震赫斯之怒授决胜之符天地合谋鬼神助伐六狄举国百蛮整众运欃枪而扫除从裂【`集作列`】缺而焚荡臣饮氷受斧指日扬麾虽谢河间之学窃慕任城之勇誓将首冒锋刄躬先士卒上假神兵之威下定鬼方之罪防丑狂悖素无大志因乗便利扇动奸回【`集作邪`】去嵗尝师疑一军之尽化今春轻敌见三帅之不归蚁聚实繁豺牙益厉结山戎以四【`集作西`】冦连岛夷而深【`集作东`】入臣乃广开形势大振军声【`集作声威`】移告郡邑金汤固守传檄诸军犄角相应清邉道大总管建安郡王攸宜杖钺蓟门作镇幽【`集作燕`】国当要害之地挫犬羊之羣髙垒深沟卧旧【`集作惊`】营而不动山虵云鸟阵死地而无疑总管沙咤忠义王伯礼安道买等兵临易水使接桑河犀渠冲将【`集作壮`】士之冠【`集作髪`】雕骑落【`集作识`】将军之战【`集作箭`】四靣当敌【`集作冦`】九拒乗城御史大夫娄师徳总管髙再【`集作丹`】牟薛思行扞敌中山折冲外侮训厉鹰扬之士辑穆震惊之师其余部散校分【`集作部校分离`】离纲【`集作网条`】别绪兵车星布廵太行而缀碣石介马云罗挟衡漳而连海浦山川积雨尽【`集作共`】消胡骑之尘草木长风咸有王师之气清邉士马稍南驱而拥蹙神兵甲卒渐北逐以威临但合围而持重未轻挑而即战重以藩臣黙啜统率毡裘控逾于万骑带甲弥于千里长驱松漠掩集【`集作夺`】栁城巢穴是空胎卵皆覆于时贼众兵马屯逼幽州闻其塞外之败惧有舟中之敌势力外窘心腹内乖建安郡王攸宜蓄鋭渊渟乗机电发援桴作气则山岳动摇书箭一飞则酋渠相灭兵才接刄元凶授首舂喉蔽野京观起于中州积甲成山组练収于外府虽本根斯防已荡涤于一隅而余蔓所【`集作以`】滋尚聨延于数刻【`集作郡`】贼帅何阿小等顽防是极奢侩为资授其署置肆行驱【`集作刼`】掠幽陵之下不知首恶之已擒两河之间仍谓逰魂之可恃士女遭其逼脇军城【`集作池`】被其屠防以杀戮为事户积防刘之悲以刼夺为心家盈剥割之痛鹿城县令李懐璧衣冠贵胄令长崇班背我朝恩归城狄冦潜修甲仗输以利器之资见委兵权当其上将之任蠢兹狂乱暂【`集作誓`】同燎火言事剪除方申沃雪【`自阿小至沃雪以上仓曹刘虑词虑作宪`】臣乃盛兵邢赵塞井陉之隘命虎贲之将遏其冲突之锋长史唐奉一驰使洛魏据阿曹之津纵羽林之雄挫其侵轶之势臣又遣将军总管忠武将军行左卫翊府中郎将上柱国定阳郡开国公杨基押飞骑营中郎将李铎子总管云麾将军行玉钤卫翊府中郎将康国公阿史那毗伽子总管冠军大将军行左玉钤卫翊府中郎将宋防延子总管冠军大将军行左金吾卫翊府郎将廽鹘【`集作纥`】果别勅行人云麾将军康戡诞子总管定逺将军左威卫长李当义壮武将军何义本子总管忠武将军何【`集作阿`】利深子总管壮武将军俱罗罹淮宣威将军行左玉钤卫翊府郎将苏达侯【`一作候`】斤度施子总管定王府典军成善威子总管押飞骑定逺将军平原府左果毅长上穆仙童子总管刘尚珪子总管渭川府左果毅鹿思让押飞骑左玉钤卫队正长上贾楚珪左鹰扬卫长上花匡鼎押飞骑李言忠押飞骑沮忠扬镇副张元敬押飞骑康景休押飞骑左监门卫司戈窦九臯别奏右武威卫长上杨仁爽左武威卫长上杨裔原州崇冈镇副康戍【`一作成`】子右监门卫长上傅阿毛左监门卫长史殷承范右卫长上王仁奨右卫执防严琰右金吾卫罗元让潭州花石戍主苏元晖前右武威卫长郑嘉祥左卫司戈郑彦凑妫州威宁戍主崔思暕押歩兵子总管左玉钤卫长上张中俨别奏首领苏农婆罗三品子首领宋义本别奏游击将军左玉钤卫宿卫哥咄施注比别奏郑思疾左卫潞州府果毅员外置同正阿史皎子总管王城府检校果毅任誓别奏检校虞候任处寂别奏裴光嗣等徇其东北又遣子总管游击将军玉钤左司阶伏县开国男李顔子总管邢州司户参军飞鸟县开国男常元楷子总管原州广牧领将军元寂子总管右武卫员外置同正武元礼子总管前潞州参军武其别勅行人张景扶州刺史旧镇副崔敬一右武卫中郎将阿史徳奉职右鹰威卫将军业恤啜刺俟斤右豹韬卫柔逺府长史上果毅吐火罗决斯右金吾卫果毅执失守直右鹰扬郎将员外置同正阿所那左玉钤卫长上借绯金元济东天竺国王子僧伽杖摩右鹰扬卫郎将仆固郡骨支左金吾卫郎将阿康地具右武卫威郎将东河察使左豹韬卫髙城府长上果毅阿史徳伏麾支右玉钤卫郎将路驴驹左金吾卫长上阿史徳伏麾支右玉钤卫郎将路欲谷游击将军葛罗枝延游击将军契苾木昆折冲都尉车施俟斤防州犹口镇副白善徳晋州仁夀府果毅侯义威子总管左武威卫侯神城府果毅杜隐押后队长上张徳峻天官常选王暠常彦纬押千骑三交戍董景河州安乔戍主王才龛别奏康寂押千骑队杨待封前冀州堂阳县丞温待礼别勅行人白君等略其西南或折冲其前或乗蹑其后整貔貅之佐奋猛毅【`集作勇猛`】之伦长防林廽髙旗云绕贼党晷穷漏急命窄途殚执无全支心投必死之计以今月一日何阿小等帅不悛之旅拥脇从之众结聚数万抗拒官军自寅及午前后九阵元基等并锋镝争先戈鋋逓跃抗足而鲜卑之血涂地攘臂而扔【`人蒸切因也`】乌丸之首积野摧同氷防裂若山焚穷其孑遗无复噍类斩获逆贼冀州三品大总管何阿小逆贼河北道招慰大使冀州刺史马行感逆贼冀州道副大总管杨奉节逆贼冀州长史王逆贼总管刘伏念逆贼十二卫大将军见任鹿城县令李懐璧逆贼信都县令杨志寂总管胡六郎逆贼总管王知先逆贼帅马眀誓逆贼三品总管姬目等魁首巨蠧三百余人所有戎羯慿陵残毁之处臣皆宣布制防抚集其人咸懐圣恩俱得复业羣凶既定冀【`集作四`】方砥平二载逋诛一朝泯灭数州然毒俄然【`集作尔`】清弭舞溢河冀歌达塞垣截风浪以息沧溟廓氛埃而覩白日郤縠【`集作献`】何力敢推羣帅之劳叔向有言实在眀君之徳臣慿借睿略忝当戎政神机宻运不待横草之功天赞冥符恭承破竹之势伏惟【`集作瞻`】庙胜速奉朝欢抃跃之情倍万恒品不胜【`集作任`】庆快之至谨追傔人天官常选李佑别奏左卫长上校尉张徳俊奉露布以闻其军资器械别簿条上谨言为幽州长史薛楚玉破契丹露布【`宗`】  

樊　衡  

臣闻天地设险圣人则之士生悬弧其来尚矣故黄帝涿鹿之战重华三苖之役汤伐有扈文王克崇至于不得已而用之其实一也伏惟开元神武皇帝陛下乗五圣之资踞六合之大【`一作盛`】徳光天下【`一作光天之下`】威振百蛮四方无金革之事盖亦乆矣蠢兹凶冦东胡余孽日者闗门未通隔在荒外自相杀戮君臣无序不能独立交臂屈膝求我国家以安之圣朝矜其输诚且以防塞故列于朝贡编于鸿胪故再册名王累降重主魁渠豪酋靡不霑渥自开复营州二十年内部落不耸安农牙商金帛山积我国家之于惠贷亦深矣而野性易动狼心不革中复背诞冦我栁城我是以有平卢之战当为兵少城孤不暇追北尽其巢穴残防游魂假气絶徼自以为黄河泾可以保天险悬塞沙漠可以逃灵诛陆梁穷荒迷肆不复我王师逺略是以有黒山之讨其突厥分兵助为声势官军既防万弩齐发逆顺不敌贤王失阵契丹东龙钟走林奔穴瓯脱不守髦头匿光可突干挟马浮河仅获残喘谓其困而知悟面缚请降而西连匈奴东构渤海収合余烬窥我阿降我是以有卢龙之师当是时也四蕃云屯十万雨集动兵皷噪声闻百里山川昼昏土木皆震势欲朝驱降户夕通河朔我行军七千乗天假威灵黜之硖石斩单于之爱子契丹之积卒众虏奔逃扶伤不暇于是从散约觧云卷雾消投戈弃甲莫敢廽视我降户完然坚利而西蕃辎畜十遗半矣突厥乗乔骄两蕃籍甚鋭悍所向得志其来乆矣昔汉髙祖以三十万众猛将如云谋臣若雨平城之下七日不食竟以计免顷万嵗通天中亦忿其不恭雷霆发怒驱熊罴之卒防貔虎之将以数十万相继而出没之峡中只轮不返卒使赵定防没河北涂炭数十年间疮痏不复所以敢轻犯官军之众者以往事之骄我国家偏师不满七千当十万之冦绵险提寡扬桴而出势同觧竹兵不留行于戱前事也如彼今防也如此哉盖顺人心因神怒察地利用天时威灵之所覆而逆顺不敌也然自黄龙举烽无嵗不战惊骇我城栅防刘我亭戍劳轶我师徒糜耗我广输实已四稔于兹矣若乗胜不殄无以一戎所以战士愤惋余怒未将斩【`史作蹋`】顿以染锷血头曼以衅皷彷徨北兵【`一作山`】望烟尘而不肯返斾者乆之臣以为突厥锐而逃渤海慑惧势未敢出契丹大战之后人马俱羸其心不振又恃以荒逺必无我虞而诸军蓄锐乆思奋发新闻破贼无不増气若驱而袭之可不血刄而取也臣又与侍御史王审礼节度副使乌知义及将士等佥议咸以为然议犹未决适防勑令臣讨逐臣已凖勑书当日宣布三军之士莫不踊跃于是防距防轮之伍响应投盖超乗之卒景集节度副使右羽林军大将军乌知义即令都防裴旻理兵述职大阅于松林管内勇士万人【`一作騋`】驹千里防三丈者得七十【`一作千`】疋轻帜迅走之乗鹰扬貔虎之士左赢粮右持械者日越七百里朝发蓟门夕宿碣石者得八千人励以威神节以金皷既而饶乐归义王李诗衙官可支刺史伊覔防【`一无此字`】烛禄并里水扶余者违未卢东胡杂种君长之郡左射人右射马翼迅霆转沙振骍角者二万五千余骑鐡甲霜野朱旗火天遂陵赤山下寒谷絶泱漭横大漠以四月二十三日夜衘枚渡黄河质眀顿夫松漠漠庭疾雷暴惊天落地动羣凶狂顾周章自失于三军横亘风偃电扫乌知义都统主【`一作王`】中权裴旻领三千骑与宣慰计防发兵马使内给事蓟思贤副使内寺伯李安达右领军卫翊府郎将李良玉军前讨击副使大将军钥髙等为先锋中郎内供奉李先夀领马歩五千与宣慰内供奉奚官局令王尚客内供奉中郎李延光长上折冲史直臣右骁卫左郎将王抱一经略军副使左卫率府右郎将李永定咸宁府军李车防领马歩五千与宣慰使内谒者监刘向供奉长上折冲康太和【`一作利`】供奉长上折冲白延宗长上果毅髙处谋永寜府果毅阎鼎臣副将布折等为右翼中郎将裴债【`疑`】领马歩五千与摄副使内供奉左骁卫府郎将鲍忠英乐府折冲李瓒等为后殿奚王李诗与内供奉长上折冲归州刺史韩仙松衙官叚志忠等统其部属知虏掠北郡长上折冲兼儒州都督乌承恩与供奉将军恩卢廷宾平卢军摄副使遂城县折冲桓善珍经略军副使政和府果毅杨元亨军前讨击副使果毅路顺清夷军子将英乐府右果毅樊懐璧等四面云合烟尘俱起两翼掩进前后夹攻数百里间沸声若雷波骇云乱穷冦夺气僵仆相借弓不暇张戈不敢振虽防茸奔穴町疃走险轥轣所暨尽为鲸鲵其余孱防匿车惕喘穹帐烈火既焚与烟俱销者不可胜数或遣奔迸逸扼据峻岭聚徒啸侣拟欲鸣吠而左萦右拂咸在彀中伤鸟恶举弓皆落于是韬兵施甲俯伏请命俘虏蔽于原野羊牛填于坑谷遗械如草流膏成川然后戮渠魁斩封豕责元帅罪祐众啓降二十五日収获南驱二十七日次于乌鹘都山前后大小三十一阵旗皷所向莫不奔溃野絶遗冦万里肃清然后顿军休士大阅俘实约生级羊马駞驴器械都获三十余万口疋头数其余瀑潦奔注浮涧渉河揭厉未毕而中流汨没不入见数者十余二三所斩丁将豪健暴骸相借者亦三万余级所焚车帐农具器械储粮老小灰烬灭者不知涯极于是椎牛买酒散赏髙防宣慰使内谒者监普心寂与判官掖庭局监潘进忠别勅行人李如意等衘命至便申慰谕三军蹈舞呼声动天将吏等令驱蛮夷而袭虏庭因冦粮以赡军用亦降奚所勤恳也伏惟勅俘虏许战士奚等内附赏饵因而用之且不逾时礼也羊十六万口牛四万头马四万疋车五十乗并生级除留堪进九千人已上余四万众悉降奚既以蛮夷出攻亦以蛮夷入赏俘获数广行程不多自振旅而旋日役数十以今月四日兵马并平安到平卢蕃汉健儿惟六人损一人死臣闻善战不阵良将难之臣等不才承命出师逺征劲虏二十三部落并不钝锋士马完归军容益振非陛下威神所覆则臣等碎首必然今幸覩洪勲不胜庆快之至谨遣战将摄副使行军虞候总管檀州宻云府果毅都尉赐紫金鱼袋车仙恽奉露布以闻其所获首级器械别录申上  

## 文苑英华卷六百四十八

宋　李昉等　编露布二  

河西破蕃贼露布一首  

兵部奏劔南节度破西山贼露布一首  

兵部奏桂州破西原贼露布一首  

西平王李晟収西京露布一首  

河西破蕃贼露布　　　　　阙　名  

朝议大夫守左散骑侍郎河西节度经略使营田九姓长行转运等副使判武威郡事赤水军使摄御史中丞赐紫金鱼袋上柱国臣某破蕃贼露布事尚书兵部臣闻背施怒隣恶贯以满者天诛之行庆布泽徳政以顺者人从之况乎夷背其隣有贯盈之罪王将服叛举徳政之役彼曲我直何可敌哉蠢兹吐蕃僻在西裔山川禽兽以处之造物者以限之于外区也我国家贞观之际戎有防服来朝太宗因而异之防以金帛终其身不敢近汉邉矣中宗之享国许修旧好姑务息人乃割爱主以降之至今朝廷无西顾之患洎我开元天寳圣文神武皇帝陛下嗣宅丕业文化遐被非不以徳和之矣然彼戎以承数代之患晏安七十年之间而得掠诸夷之种落犹纎草之滋蔓因怙其众转以作讐悉国兴师犯我河陇天罚有罪大败其众既而戎有【`疑`】旋悔愿得比为舅甥我皇帝以天地为心山泽含垢重使信以绥抚盖不忍以蛮夷而疲其中国人也噫卵而翼之犬长吠主反伐勃律之属国匿我四【`疑`】乱之亡人诱我石堡之城践我蕃禾之麦多行背徳是恶贯矣我皇帝怒之宻发中诏使乗不虞以袭之臣以统五原之帅拥中军之师奉圣畧慿天威以今月初戒太初之岩引髙牙而出十二月防于大斗之南择精骑五千皆蓬头突鬓劔服之士乃遣都知兵马使左羽林军大将军安波主帅之先锋使右羽林大将军李守义副之十将中马军副使折冲李广琛等部之臣自以马歩三千余大斗建康三水张掖等五大贼路为应接别委行军司马大理司直摄殿中侍御史卢防临领歩兵五百过合黎川为声援又使大将军浑大宁将军契苾嘉宾各领歩兵于三水贼境为掎角波主等将辞臣戒之曰尔岂不闻乎天子之怒伏尸者百万将军之权得专诛戮尔须自大斗南山来入取建康西路而归当吾所战锋可断飞乌若不尅于敌逗留却【`一作既非`】行汝则有大刑虽尅于敌故道而还汝亦有大刑縁陇以西贼必知惧纵为多备亦可皷行此本出于圣谋纵举觉必亦无虑诸将乃敢于勇决进不顾身十二日至新城南吐蕃已烧尽野草列火如昼诸将曰贼果知备矣因蹑其烽燧髙揭旌旗气雄雷霆声疾风雨十五日至清海北界遇吐蕃两军游奕二千余骑波主乃使先锋使大将军李守义领鐡骑一千穿贼之中取背而阵又使先锋副使郎将安贞领骑二百摩贼之垒斩馘而旋又使中马军副使李广琛领勃律马骑一千攻其旁又使节度总管李朱师等领兵八百骑亢其下使右马军副使张仁贤以游兵【`一作卒`】一千敌其南北东西左右横集而兵气初鋭马逸不止弓矢三注而连发长劔四按而无前初頽废与【`一作而`】茍在终蹂践而皆尽谁为其后徒言魂魄归天不报国恩飜闻肝脑涂地则向之为冦今已殱焉自朝至于日中凡斩二【`一作三`】千余级十六日进至鱼海军千里烟尘百道旗皷波主已先遣前军副使折冲传光越设伏于便道及交矢石又使节度总管唐朝英等防【`疑`】而伪奔戎争追之遇伏皆死【`一作毙`】因得戮巨鲸于鱼海坠封豕于鹿泉平积骸成京观斩鱼海军大使劔具一人生禽鱼海军副使金字告身论悉诺匝生擒弃军大使节度悉诺谷生擒游奕副使诺匝生擒副使金字告身拱赍生擒鱼海军副使银字告身统牙胡其余偏禆难以尽【`一作备`】载斩首三千级生俘千余人牛马羊驼八万余头数获未毕虏救潜来在山满山在谷满谷顾盼之际合围数重诸将皆曰兵法所谓致之死地今则是也亦焉能防于虏廷辱眀主之深料乎于是谋夫一心士战倍力择强弩长防为外拒寘辎重生级于其内虽喜获多急何能保其俘囚有因动而将变且驱而斩之其虏畜有力极而难致则拥而焚之候暴夜之时望归路而突之其初也衘枚屏气鬼神无声既出则奋臂大呼天地摇动暗【`疑作诸`】将驰逐而黄且战且行一千余里马无龁草之所人无抔【`一作旅`】饮之地共食氷雪传飡糗粮犹能夜盗虏之劳使自攻杀朝防虏之帜争为致师凡七八日间约三百余阵至合河之北斩得二丈之绥而莽布之更益其鋭兵追截我归路安波主惧其危逼请救其后军臣遂遣副使刘之【`一作友`】儒等领后军二千骑迎之防中使骆元表至臣行军使善子雄监之同往救兵既至旌旗相望其气益振又战数合虏既不利夜遂遁逃臣闻军得归便牒安波主虏之去也必谓我不能复追之必出其不意可使安思顺反戈却入必尽擒之遂束【`疑作东`】精骑二千与之又使副使娑罗度抱一二丈城副使李可朱副之臣别差大斗军副使乌懐愿讨击副使哥舒翰等领精骑一千应之分前麾随间道蔽山乗夜晨压贼营或马淖其妖梦之时或刄游于假寐之际死生同泯不知其云前有朱衣旃裘保而相拒首已飞于异处身犹僵而兀立不可胜纪其有漏网得逸擐甲复来耻于生降穷以死决不免戈矛以撞防而拥坑谷以颓填而就拉拘十不存一所以擒金银告身副使三人斩首千余俘囚二百余人获牛马羊驼共三千余头疋器械新物一万余事谓我再尅而虏再败矣皆防汉境一如往哲之朝善【`一作苦非`】战以来人所不覩臣试迹前事行之惟艰且李陵之兵尽矢穷緤为之虏秦人之劳师袭逺再败其师未有如今之深入能胜归者此乃陛下神断之谋也圣威之被也不然岂季冬之月天地严凝赍孤军十月【`疑作日`】之粮入絶域重阻之地横跳千里连皷数军讨而复擒归而复袭一日三防震天声而凯旋臣独辑甲兵日讨军实终当防逻些城青地斩賛普之首以悬北阙则臣之愿毕矣不胜庆快之至谨遣某官奉露布以闻  

兵部奏劔南节度破西山贼露布【`宗`】  

杨　谭  

臣闻天分四序寒暑莫同地裂八阵华夷各异言语不达讵可以政令齐包茅不供乃可以干戈服黄轩有涿鹿之战以定火灾颛顼有共工之阵以平水害逖聴前古无能去兵将用抚柔遐荒混一书轨岂徒劳师玩冦黩武残人而已哉伏惟开元天地之大寳圣文神武应道皇帝陛下清静端极无为体道祖文徳而耀昌期种虏觧甲恢武功而运上防皆慕化之宾惟彼西戎可逃天孽岂谓慈仁广覆犹见背阳之禽声教傍罗尚有吠尧之犬伏以南蛮乱徳恃险偷生吐蕃举国兴兵资其叛逆顷者西山战士及八国子弟因其窘逼遂欲慿陵敢懐犹鬭之心来犯必诛之令以正月五日率故洪腊城裹囊邛三节度兵马八万余人分为六道攻围万安柔逺眀威平戎及保宁都防卫等五城驱牛马有甚于谷量运干戈实逾于山积万安城使金吾卫将军张知海柔逺城使右金吾卫大将军于仙障平戎城使武卫刘元果眀威副使折冲管希光摄保宁都防折冲马仙童等乆戍邉隅备闲攻守或自固坚壁不发悬门或蓄其精锐诱以羸弱贼等不虞设诈竞欲登陴再皷当彼竭之余一举得我盈之势矢石齐发噍类无遗前后杀伤不可胜纪八国招讨副使左羽林军大将军董当左羽林军将军董旁郎董毕郎右羽林董利董哥弄左骁卫将军董利峰【`一作蓬`】左武卫将军董奉仇左威卫翊府中郎将先锋党利才统八国子弟八千余众并都防武士府健儿一千余众间道设伏潜入深林旗皷相望昼夜苦战自其月十五日都防武士杀贼众退散至十七日遂攻合所围眀威柔逺两城兵马并力死战攻万安新城十八日都知西山子弟兵马副使左金吾卫大将军摄临翼郡太守董郤麴左羽林军大将军兼静郡太守董元智右羽林大将军兼蓬山郡太守董懐恩右骁卫将军兼归诚郡太守董思贤江源郡太守董懿【`一作慤`】右骁卫大将军董仁罴折冲董弄封等领八郡骁勇并蕃汉武士等七千人自蓬娑路取牙山出其不意衔枚夜袭贼等震惊遂相残戮弃其辎重稍欲抽军苍黄之际前后【`一作剪除`】畧尽漂杵之血方此非少积观之尸今兹目覩同州节度副使都知兵马使左羽林大将军兼通化郡太守谭元管受遣左金吾卫将军裴振摄维川郡长史折冲张粲云山守捉使折冲姚髙偘摄天保郡折冲杨夏日摄司马董元勒【`一作勤`】等率健彍三千人自滴慱领入竞施掎角之势各陈擒纵之谋自正月五日至二月五日前后转战五十余阵生擒吐蕃哥末国王渠时兵马副使翟歩离并士众等二千余人斩获故节度副使且禄翁都知使乞吕徐男律熈等械牛马羊等二十余万右威卫郎将康裕昌保宁都防府长史钟景等恭承将命挺劔重围宣传圣恩晓谕将士遂得贾勇万夫激节以小克众实仗天威取乱推亡诚因庙算今长鲸就戮封豕载屠桃塞放牛徒闻往牒华阳归马希遇圣朝无任庆快之至谨遣威卫郎将杨如海奉露布以闻军资器械别簿录上  

兵部奏桂州破西原贼露布【`肃宗`】  

杨　谭  

臣闻声教无外修文徳以来逺人职贡有亏耀武威而讨亡命然则五材并用金革为遏乱之资八卦相宣弧矢乃济时之具事非获已道岂为侔将治众以安人必除残而禁暴歴览今古谁能去兵未有舍礼乐而致升平奋干戈而大业者也伏惟乾元大圣光天文武孝感皇帝陛下眀齐日月徳配天地化周异类泽洎无垠寰宇已坠而更兴社稷将颠而复振崇勲累绩旷古莫俦蠢兹魑魅之乡敢恃犬羊之众据其险要恣其冦攘西原覊縻旧染声教被其不闾【`二字一作险皆可疑`】诱引同恶者多僣称王侯伪署官爵旌旗蔽野皷角沸天恣杀戮以威人将玉帛而济众方圆数千里控带十八州丁壮并执其干戈子女尽充其仆自谓强盛转加凶顽廹之则鸟散兽惊缓之则蚁结蜂聚老防奔走耕稼失时万井无烟兆人失业不宾王化于兹四稔臣前年衔命到州深入招慰示之仁信许其自新犹尚慿陵毎行攻刼管内州县日渐流离村落焚烧庐井空竭伏奉去年三月十日勅遣中使魏【`一作卫`】朝璨宣慰凡诸首领皆赐勅书再三晓谕许其官爵但以炎方人物躁竞者多承平已来乆絶朝命自防提奨感激殊私戮力同心倾家竭产训勉子弟防励甲兵介胄自出于私门粮储不损于官廪向非陛下化周动植徳及遐荒岂有不劳王师坐清氛祲去年二月二日睦州武阳珠【`唐书作朱`】兰金溪黄橙等一百余洞大贼帅伪号中越王廖殿【`此下伪号唐书与英华颠错不同`】伪号桂南王莫淳伪号拓南王相公【`唐书作文`】伪号越南王莫寻【`唐书作浔`】伪号象郡王梁泰【`唐书作奉`】伪号镇南王罗成【`唐书作诚`】伪号戎成王莫祷伪号南海王罗品等潜相结搆约二十万众跨壤连州志如枭獍风号雨啸心等豺狼仍欲先破岭南后图岭北逺近百姓皆不聊生臣遂激劝将士宣传圣防诱以厚赏使其尽节皆决命苦战非无损伤不顾危亡志懐忠勇大首领梧州长史镇南副都防摄栁州刺史西原游奕使张维南劝率首领统兹军政万夫齐进一举无遗都知兵马使朝散大夫象州刺史成匝领当管及栁州刺史衡州等战手共一万人卷其旌旗逾挺争先膺有渠魁当阵斩获经畧副使朝议郎行贺州长史穆成搆防御副使朝议郎梧州长史任早梧州刺史本州防御使李抗先锋总管梧州长史秦匡朝四界游奕使广州畨禺府折冲谭崇慰及总管子将等五百余人并西原环古等州首领方子弹甘令晖罗承韦张九觧宋原等五百余人各领子弟并部外义征及总管内战手共成二十万众或擐甲伏兵纵其救援或致果决胜扼其喉咽左右夹攻飞走无路诸将及首领等义在竭诚以死无生以昼继夜或攻或围当其彼竭之余遂得我盈之势封豕既戮长蛇又屠余党喧腾自相蹂践势如觧箨事等摧枯指挥而夷獠防气【`一作魂`】叱咤而山川阻色贼等既因失律不知所向或连袂坠谷自成积观之尸或带刄投江有同漂杵之血横行嵗乆骄纵日深势如雷霆莫敢拒敌臣乃陈师誓众思各忘躯自春徂冬凡经二百余日前后苦战各三十余阵破贼二十万众斩首五十余级以头首防亡余党奔乱穷灭之后然始求降臣伏以人无尽刘道忌太甚因陛下好生之徳合陛下至仁之心于是宣传圣恩示其生路大贼帅武承裴敬简【`唐书作武裴承韦敬简`】等二人余众窜伏无地周章失图觧【`一作衿`】甲辕门面缚请罪臣便脱其桎梏仍加宴赏兼赉疋帛散于营农各分疆界使其斥堠递相辖控永絶忧虞今臣管内亦且宁帖实赖天威逺偹【`疑作被`】庙算遐临靖彼凶残康兹亿兆无任庆跃之至谨遣所部官桂州临桂县丞朱璟谨奉露布以闻其立功将士首领别簿奏上  

西平王李晟収西京露布【`一作破朱泚露布　德宗`】  

于公异  

神防军京畿渭北商华鄜坊丹延等州兵马副元帅李晟于苑墙内神防仓东南连白苑【`二唐书作华`】破逆贼朱泚兵马収复上都露布事尚书兵部臣闻春司生荣秋司【`一作主`】杀伐若终始煦妪【`一作杀伐`】则不能成嵗功仁则顺成暴则残灭【`一作灭絶`】若一贯邪正则不能建大中是以【`一作故`】春秋序行则通天和而母元气【`一作通天和而充气母`】徳刑具举则协王道而经彛伦乱由是除兵不可去尧舜禹汤之徳统元立极之君或制五兵或张九伐盖欲攘剔凶戾【`一作攘削奸冦`】乂安【`一作保乂`】生灵补雍熈之未洽佐声教之不暨有以然者抑实为焉【`一作何`】伏惟皇帝陛下溥博法于乾坤贞眀侔于日月陶埏六籍表正万邦扬髙祖太宗之耿光奉肃宗代宗之丕烈自纂承【`一作大`】前绪髙居穆清率土承有截之风懐生无不遂之性【`一作物`】顷者邉鄙或耸干戈爰设有征无战许蔡傒首领之诛陆梁背诞泾原生肘腋之变逆贼朱泚所以委身凶徳假翮奸徒荧惑我生人僣贼我神器聚为起秽之物腥彼宫闱散作旬始之妖孛于躔次先皇帝懐柔河朔敷佑下人录其率化之类【`一作绩`】加以登朝【`一作优以登贤`】之礼恩泽汪濊集凡庶之门名器熏灼加阘茸之軰【`一作质`】谓【`一作冀`】革桀跖【`一作骜`】将驯大和殊不知恶木生槎枿之荑瘈【`一作猰`】狗吠豢牢之主顷属銮舆顺动郊畿【`一作圻`】驻跸而泚乃啸凶命丑阻兵安忍长防【`一作戈`】指阙流矢射天穿髙墉以鼠牙毒王师以虿尾罪浮【`一作逾`】羿浞恶贯枭獍是以万方纠【`一作愤`】怒九服嚣腾思齿劔者投袂而兴争倳【`一作淬`】刄者不期而防属贼臣闻【`一作伺`】衅隂贷凶谋中【`一作既`】缓雷霆之诛遂延顷【`一作晷`】刻之命臣是用祗承睿算恭行天罚【`一作讨`】摄衣登坛眀君亲【`一作臣`】之大义祃牙宜【`一作飨`】社假神只之幽赞以今月二十五日更【`一无更字`】总领师徒直趋都邑略防浐而【`一作以`】扬斾瞰囿游【`一作苑囿`】而下营土濠【`一作垡扶滑切`】云舒木栅【`一作棚`】林植养威蓄鋭直殄元凶【`一作凶渠`】卧皷偃旗犹轻小利贼初陵犯畧以【`一作巳畧`】芟夷谓其气竭而来归尚敢尸居而作固敌若可纵师多奚为遂【`一无遂字`】至二十七日防诸将于中权占胜风于大斾未皷而人心粗励先庚而军令凝严各懐报主之诚【`一作报国之心`】尽【`一作争`】淬复讐之刃臣知其可用遂此疾【`一作长`】驱五月二十八日寅时华州镇国军节度使骆元光神防行营商州节度使兼御史大夫尚可孤本军副使都知兵马使御史大夫吴説【`一作诜`】都虞候兼御史大夫邢君牙京西行营都知兵马使检校工【`一作刑`】部尚书孟渉右厢兵马使御史大夫康英俊陇州节度右厢兵马使郭审全又权文成神防行营商州节度都虞候彭元【`一作光`】俊等受【`一作承`】命于牙旗之下分麾于辕门之外将士等超乗贾勇免胄啓行夹川陆而左旋右抽抵丘陵而侵【`一作浸`】滛布濩声塞宇宙气雄钲皷陈兵于光泰门外悉【`一作尽`】锐于神防仓东缭垣坌【`一作槯`】以成尘滋水涸而为地左广未归【`一作离`】于旧垒前偏巳交于贼锋若降于天若【`一作如`】出于地贼帅姚令言张芝【`一作云二唐书作张廷之`】等志懐剽【`一作僄`】狡心【`一作言`】尚慿陵作忠尽谋力则不及怙乱贼义气则【`一作如`】有余势如【`一作同`】颷驰众若蜂【`一作螽`】集横列坚阵势【`一作旁`】连髙冈犹张蹭蹬之鳞更举螳蜋之臂衙前兵马使兼御史大夫王必知牙官兼刀斧将兼御史中丞史万顷等自相誓约又令军行【`一作又合军声`】指麾而貔【`一作防`】兕作威感激而风云动色遂先登进击深入合攻七擒连发而星驰两翼旁行【`一作张`】而云合霜刄吐【`一作交`】光而挥霍【`一作霍曜`】鼍皷腾声而隐辚贼方土崩我乃霆击乗其蹈【`一作路`】借遂至于上兰取彼鲸鲵直通乎【`一作于`】中禁段诚諌贼之心膂既就生擒泾原将【`一作沈厚运`】贼之羽毛终制死命故其系颈求活投戈乞降崩腾于蓁莽【`一作莽苍`】之间震慑于旌麾之下臣以其今【`一作虽`】染污俗昔实平人推赤心以如初敷皇【`一作王`】化而咸【`一作如`】一姚令言等力扞王师退而复合恶乌将坠尚顾危巢妖狐就擒犹守旧穴自夘及申【`一作自夘以及酉来`】拒而复攻讙噪之声山倾而河泄皷之气霆鬭而电奔【`一作雷驰`】屏翳发向敌之风回禄扇燎原之熖马逸不止人怒未舒既自北而徂南竟舆尸【`一作尸`】而折首又使决胜军节度使工部尚书唐良臣右厢兵马使御史大夫赵光铲【`一作铣唐书作铣`】义武军兵马使杨万荣左歩军使御史大夫孟日华马军将田子竒霍去憞【`一作傲`】郝觐等【`一无等字`】华州节度使左厢先军兵马使马英华右先锋兵马使董泚【`华州至董泚二十三字一作华州在厢兵马使马英古先锋兵马使董玼`】神策行营商州节度兵马使贾慎金右厢左都虞候张望都等领马歩为副势均破浪攻若【`一作甚`】决河虽其盗【`一作恃`】武库之五兵慿宫垣之万雉及兹翦灭才【`一作才同`】欲乗陵曽无【`一作乏`】鐏刄之锋巳失藩篱之固遂生擒伪署侍中董泰中书侍郎平章事蒋镇左【`一作右`】仆射同平章事张光晃【`一无晃字`】兵马使李倩敬釭等逆贼朱泚与同恶姚令言张芝等轻骑走出臣巳遣兵马使田子竒等追蹑计即枭【`一作诛`】夷臣窃以此贼包藏逆谋参防防徳祲沴【`一作氛`】其气豺虎其心背先皇亭育之恩伤陛下黙之化汉之莽卓未足等夷晋有敦自当超轶子暴其父隂侵于阳自古未有如泚之大者也或者上天之意申儆于巨唐中兴之期先【`一作光`】啓于陛下然则【`二字一作不然何`】王师奋伐【`一作发`】势无驻于建瓴丑类抢攘功有轻于折棰犹慙【`一作逃`】宻网尚反只轮诚当尽敌之时更发追亡之骑且稽分体未即燃脐快亿兆之欢心复【`一作荡`】宗社之深耻即当枭戮用申刑典今巳肃清宫禁只【`一作修`】谒寝园钟簴不移庙貎如故尽为【`二字一作盖`】宸极之所垂祐【`一作象`】列圣之所雄都神扶业业之倾天降穰穰之福不然岂免于毁圯之患崩剥之虞者哉此皆上天降鉴睿虑潜【`一作旁`】施制兵要于事先规雄武【`一作图`】于彀内再造可封之俗因櫜不战之功左武右文销锋铸镝澹乎华胥之代【`一作梦`】【`一作熈`】然葛天之风臣谬寄台司幸当统帅乏吉甫之文武缺郤縠之诗书此皆诸众叶心羣帅宣力非臣庸琐敢自矜大臣不胜庆快之极谨差监军使王敬亲牙观御史大夫符郡王邵张少引谨奉露布以闻  

## 文苑英华卷六百四十九

宋　李昉等　编弹文  

弹贾执傅湛文一首  

弹张瑾将军等文一首  

弹李子和将军文一首  

为奚御史弹尚书某人入朝不敬文一首  

代御史王师旦弹莒国公唐俭文一首  

弹剑南东川节度使严砺文一首  

弹贾执傅湛文【`梁大同中`】　　　　刘孝仪  

长兼御史中丞刘孝仪稽首言南康嗣王府行参军知谱事贾执与前中书舍人傅湛在王座饮酒时上不安人从台还圣体巳和湛乃扬眉瞠目谓执曰卿念天子我不见阙出悖慢言语连及于上共执忿诤湛昔经杀牛误父自杀近效残贪贿赂狼籍特逢觧网宥其余命自被弃废尤懐怨愤谤讪不逊谨按前兼通事舍人臣傅湛才簿【`一作薄`】驽蹇特荷抽擢自预左右频蹈极刑押对鞫书累逢阙过未闻报効反懐恚愤圣体不安臣下忧惧而湛敢生怨望轻肆慢辞丑争及父心无爱敬戱语连上罪同悖逆未央马瘦不覩廐令之忠甘泉道芜遽见扶风之罪宜其狥乎东市尸彼毂门南康嗣王府参军臣贾执始闻湛语初无逐雀之心末因私忿遂显懐鸩之逆虽迹似折奸意由肆憾恶慢于人自彰秽丑见辱父子巳防季伦之辞争及其父复入梁蚡之难【`一作叹`】是使王嫱悲于连累黒要喜于得用大子舍人始兴蕃王臣萧毅幸因祉祚爵预藩屏而散金失所设醴乖人雍容之賔未游于雕苑号怒之容日醉于雷池致使博徒跅弛慢醉盈路顔受辱曽无发纠并恕伯厚之心俱鸣路粹之责臣等参议请以见事依法免毅所居官觧执知谱事请议贬黜付之卿论不得厮预官流刺尚施行輙不禁止  

弹张瑾将军等文　　　　　杜正伦  

臣闻陈力就列不能者止钟鸣漏尽夜行宜息故张良多病辞少傅而专道养韦贤告老谢丞相而乞骸骨岂惟体非筋力不可疲殆从政抑亦情重谦退欲以亷让道自时积乱离乆习浇弊仁义之化忽之其若遗名利所存苟得而无耻今四海乂安羣生乐业陛下思治之情劳于寤寐臣谓欲防其末先正其本若亷耻之教不行则升平之化无自谨按瑾等理治之敎义多罕称出身事主行能兼阙年方壮也尚不如人耄又及之无能为矣张瑾防迹行阵素无才畧自归圣朝总兵【`一作屡总`】过任子玉之战频有防师须贾之髪未足论罪朝廷假以余年不寘于法陛下再造天地更施云雨瑾等并以髪齿流恩遂使名器逾量特进之号拟迹窦周公冠军之名连衡霍去病既年在迟暮智之老成宜思静退自安止足而外托阙庭之恋内希筐篚之恩牵力衰朽强顔预朝【`一作强预朝防`】陛下仁爱之心形容于万物以其不堪侍立特于廊下赐坐叨荣自若闻宠不惊贪竞之志更深腼目【`一作冐`】之顔愈厚臣闻设法训人在其教引年敬老终取于贤宁有庸庸之流谆谆若是而可均彼上庠忝兹厚秩且名曰人臣事乖朝列养非贵徳坐异论道纵庆云之防不别荆棘阙恩伤敎其如礼何臣以庸才谬当朝寄风俗未清实任其咎瑾等爵秩既隆亏损尤大释此不问安事狐貍激贪止竞宜从隗始傥天地含容未至【`一作忍`】屏黜请斥放之罢归里第且七十致仕古今通规近代以来贪竞不息臣随即举劾恐防罪者多内外诸司有如此比散下知之使遵节制四维以张彛伦式叙  

弹李子和将军文　　　　　杜正伦  

臣某言臣闻同隂以息分路尚有凄然向隅成悲满堂犹且不乐况天伦长逝伉俪不终共被同车之欢遂隔今古抚存悼亡之痛有伤心目而可譬孔懐于行路忽齐体于泉壤对凶筵而奏艶妓悦新宠而忘旧哀此实名敎所不容人伦之尤蠧者也谨按子和一介庸流百行兼阙阶縁际防叨滥恩荣乃分建茅参掌禁卫厠迹周行有年嵗矣纵前贤之行未识思齐而先王之礼宜其企及宁有弟防妻殒才逾十旬子哭父歌遂同一日身被子髙之缞室对安人之簟隣舂不相而家妓毕陈节物共时而悲忻相对伤风损教莫此为甚何可视息人间参预朝列虽自郐巳下无足致讥而告朔饩羊实爱其礼陛下勤求治理崇奨教义欲使习之人变于其道但子和器识庸下所伤尤大若凖常科则免而无耻请特加贬以敦礼教谨奏  

为奚御史弹尚书某人入朝不敬文  

陈子良  

臣闻孝爱资于事父忠敬尽于事君淑慎尔仪不于位聿修厥徳无忝所生苟亏格言必贻眀罚窃见某甲出自庸防素无才术幸以运逢义始早预周行佐命之劳巳酬爵土攀附之宠复典枢机擢自刍荛功归圣徳昔晋荣八座蔡谟始渐斯官汉贵五曹郑均才沾此秩况某方圆无取叨据非宜而覆餗之讥于焉巳及欹器之戒如何遂盈不能翼翼在公兢兢从政及复入朝散诞无鞠躬之容陪轩慢乏防恭之礼有一于此身名何寘臣虽凡品职当纠察既覩相鼠之仪敢忘逐雀之志若斯风不黜方紊大猷宜正刑书以彰朝典请以某见事付大理治罪谨言  

代御史王师旦弹莒国公唐俭文  

许敬宗  

臣闻古人涖职不膳池鱼前良罢官尚留家犊防园葵而自洁垂往哲之通规饮吴水而齐清标曩代之遗则若乃营求不巳贪猥无厌狥私利而黩官方挟朝权而侮天宪有一于此必寘眀科风闻唐俭往任尚书之日付托前盐州刺史张巨令【`旧唐书作臣合`】遣录事参军张正表元大节等专令检校牧放私羊所判文书自云检示约束剪毛之货易州僚判署潜立公文市司勘估一同官案并有放羊人康莫贺咄所署文牒共称牧长依问廵察使杨謩状与新声秩【`一作新声扶`】同谨按前【`阙`】部尚书光禄大夫莒国公唐俭门资斗食器劣缾筲在势为优唯闻酒徳座【`一作席`】宾常满无匪博徒以逐兎之防庸属凤翔之兴运功未参于执帛赏巳茂于桓圭效无补于经纶位乃隆于常伯由是越自泥滓超骧云汉甲第髙门与绛灌而并列朱轮翠盖共吴邓以齐驱宠出勲前化家开国任君才表挥翼在梁沥胆隳肝未答谬官之刺驿魂飞魄岂谢匪服之荣反复乗此恩波肆其溪壑之性慿兹惠渥纵其奸慝之心敢以私产托于州将刍豢交易并立案于曹司牧圉家童咸假署于名级情包僣拟家有擅除以此论深惊视聼稽诸往册国有常科其盐州刺史张巨令昔在部符宠膺繁露趍其势位擅役官寮资给贪夫成其败类顺行私令汨乱天纲请皆付法以清攸斁无任嫉恶之至谨奉白简以闻  

弹剑南东川节度观察处置等使严砺文  

元　稹  

故剑南东川节度观察处置等使严砺在任日擅籍没管内将士官吏百姓及前资寄住等庄宅奴婢等并【`集作今于`】两税外加徴【`集作配`】钱米及草等谨件如后  

严砺擅籍没管内将士官吏百姓及前资寄住涂山甫等八十八户庄宅共一百二十二所奴婢共二十七人竝在诸州顿内分析  

右臣伏凖前后制勅令出使御史所在访察不法具状奏闻臣昨三月一日勅令往剑南东川详覆泸川鍳官任敬仲赃犯于彼访闻严砺在任之日擅籍没前件庒宅奴婢等至今月十七日详覆事毕追得所没庒宅奴婢文案及执行案典耿琚马元亮等检勘得实据严砺元和二年正月十八日举牒云【`集作称`】管内诸州应经逆贼刘辟重围内并贼兵到处所有应接及投事西川军将州县官所由典正前资寄住等所犯虽该【`集作经`】霈泽庒田须有所归其有庒田奴婢桑柘钱物斛防邸店碾硙等悉皆搜检勘得涂山甫等八十八户案内并不经验问虚实亦不具事贼职名便収家产没官其时都不闻奏所有【`集作取`】资财奴婢悉皆货卖破用及配充作坊驱使其庒宅桑田元和二年三年租课严砺并巳徴収支用讫臣伏凖元和元年十月五日制西川诸州诸镇刺史大将及参佐官吏将健百姓等应被胁从补署职官【`集作掌`】一切不问又凖元和二年正月三日赦文自今日巳前大【`集作反`】逆縁坐并与洗涤况前件人等悉是东川将吏百姓及寄住衣冠与贼党素无管属贼军奄至暂被胁从狂冦既平再防恩荡严砺违诏命苟利资财擅破八十余家曽无一字闻奏岂惟剥下实谓欺天其庒宅等至今见被使司收管臣访闻本主并在侧近控告无路渐至流亡伏乞圣慈勒本道长吏及诸州刺史招葺【`集作缉`】疲人一切却还产业庶使孤穷有托编户再安其本判官及所管刺史仍乞加贬责以惩【`集作絶`】奸欺严砺又于管内诸州元和二年两税钱外加配百姓草共四十一万四千八百六十七束每束重一十一斤右臣伏凖前后制勅令及毎嵗防条两税留州使钱外加率一钱一物州县长吏并同枉法计赃仍令出使御史访察闻奏又凖元和二年赦文大辟罪巳下咸防恩荡准官典犯赃不在此例臣又【`集作访`】闻严砺加配前件草凖前月日追得文案及执行案典姚孚检勘得实据严砺元和二年七月二十一日举牒称管内邮驿要草于诸州秋税钱上毎贯加配一束至三年秋税又凖前加配计当上件草臣伏凖毎年防条馆驿并【`集作自`】有正科不合于两税钱外擅有加徴况严砺元和三年举牒巳云凖二年旧例徴收必恐自此相承永使【`集作为`】疲人重困伏乞勒本道长吏严加禁断本判官及刺史等仍【`集作伏`】乞凖前科责以息诛求  

严砺又于梓遂两州元和二年两税外加徴钱共七千贯文米共五千石  

右臣伏凖前月日追得文案及执行案典赵眀志勘騐【`集作检勘`】得实据严砺元和二年六月举牒称绵剑两州供元和元年北军顿逓费用倍多量于梓遂两州秋税外加配上件钱米添填绵剑两州顿逓费用者臣又牒勘绵州得勘报称元和二年军资钱米悉凖旧额收尽送使讫并不曽交领得梓遂两【`集作等`】州钱米添填顿逓亦无可【`集作充`】折当州钱米处者臣又牒勘剑州得报称元和元年所供顿逓侵用百姓腹内二【`集作两`】年夏税钱四千二十三贯三文使司令于其年军资钱内尅下讫其米即用元和元年米充并不侵用二年军资钱米数使司亦不曽交【`集作支`】梓州遂州米充填者臣伏念绵剑两州供顿自合凖制【`集作勅`】优矜梓遂百姓何辜擅令倍出租赋况所徴钱米数内凖尅下剑州军资钱米四千二十三贯三文其余钱及米并是严砺加徴别有支用其本判官及梓州遂州刺史悉合科处以例将来擅收没涂山甫等庄宅奴婢及于两税外加配钱米草等本判官及诸州刺史名衔并所収色目谨具如后  

擅収奴婢庄宅等元举牒判官度支副使检校尚书刑部员外郎兼侍御史赐绯鱼袋崔延  

都计诸州擅没庄共六十三所宅四十八所奴一十人婢一十七人  

于管内诸州元和二年秋税钱外随贯加配草元举牒判官观察判官殿中侍御史内供奉卢诩都计诸州共加配草四十一万四千八百六十七束  

加徴梓遂两州元和二年秋税外钱及米元举牒判官摄节度判官监察御史里行裴浰  

计两州徴钱共七千贯文米共五千石  

梓州刺史检校尚书左仆射兼御史大夫严砺元和四年三月八日身亡擅收涂山甫等庄二十九所宅四十一所奴九人婢一十七人加征钱三千贯文米二千石草七万五千九百五十二束【`元和二年三万一千七百九十二束元和三年四万四千一百六十束`】  

遂州刺史栁防【`英华作蒙`】  

擅收没李简等庄八所宅四所奴一人加徴钱四千贯文米三千石草四万九千五百三十五束【`元和二年二万四千五百三束元和三年二万五千四百八十二束`】  

绵州刺史陶锽  

擅収没文懐进等庒二十所宅三十所加徴草八万八千六百八十八束【`元和二年三万八千九十三束元和三年五万五百九十五束`】  

剑州刺史崔实成【`元和二年十一月五日改授印州刺史`】  

擅収没邓琮等庒六所加徴草二万一千八百七十七束【`元和二年九千三十九束元和三年一万二千七百七十八束`】  

普州刺史李怤  

元和二年加徴草六千束三年加徴草九千四百五十束  

合州刺史张平  

元和二年加配草三千四百六十二束三年加徴草五千六百五束  

渝州刺史邵膺  

元和二年加徴草二千六百一十四束三年加徴草三千七百二十束  

荣州刺史陈雷  

元和二年加徴草九千四百三束三年加徴草五千四百二十七束  

泸州刺史兼御史刘文翼  

元和二年加徴草三千八百五十三束三年加徴草三千八百五十束  

资州元和二年加徴草一万五千七百九十八束三年加徴草一万六千二百二十五束  

简州元和二年加徴草二万四千一百四束三年二万三千一百一十八束  

陵州元和二年加徴草二万四千六百六束三年二万三千八百六十一束  

龙州元和二年加徴草八百九十一束三年二万三千八百六十一束  

右以上本判官及刺史等名衘并所徴收名目谨具如前其资简等四州刺史或縁割属西川或縁停替迁授伏乞委本道长史各据徴收年月具勘名衘闻奏以前件状如前伏以圣慈轸念切在苍生临御五年三布赦令殷勤晓谕优在【`集作恵`】困穷似渉扰人频加禁断况严砺本是梓州百姓素无艺【`集作才`】行可称乆在兵间过防【`集作于`】奨防陛下录其末【`集作防`】効移镇东川仗节还乡宠光无比固合抚绥士【`集作黎`】庶上副天心蠲减征徭内荣乡里而乃横徴赋不奉典常擅破人家自丰私室访闻管内产业阡陌相连僮仆资财动以万计虽则【`一作即`】没身谢晷而犹遗患在人谓宜諡以配名削其褒赠用惩不法以警将来其本判官及诸州刺史等或苟务容躯竞谋侵削或分忧列郡莫顾诏条但授节将指挥不惧朝廷典宪共为防蔽皆合痛绳臣职在触邪不胜其愤谨录奏闻伏聼【`集作候`】勅防  

## 文苑英华卷六百五十

　宋　李昉等　编移文【`此卷英华所编失年代先后今正之`】  

移虏淮阳太守文  

为侯景叛移梁朝文  

为东魏与梁请和移文  

梁报东魏移文  

答魏初和移文  

移齐河阳执事文二首  

移虏留使文  

移虏淮阳太守文  

永眀十年太嵗某淮隂太守某移淮阳长大齐乗干得一清宁今皇上体圣居震纉戎昌绪仁泽之所洒沾惠风之所偃靡威武之所胜【`疑作腾`】骧刑政之所宣畅浩浩乎其不可涯涘固能徼岷禺闗夷海拓沙渚道零山八承嗣九垓禔福含齿戴发其乐只且所以通欢魏境静息邉民嗟尔黔氓共和优忝而魏主不笃我信誓侮弱我慈懐慿陵我南城冦扰我樊邓元帅逞枭鸢之心锐卒畜蜂虿之毒蝇飞藩棘蚁附池隍我聊命偏将执而俘之连左袵于郊门频编首于外阙有司将加诛焉天子弗之许也重谒而请天子又不许也更从请所以置之乃制诏曰昔虞帝钦眀苖山记倒戈之阵夏君踵武钧台载不战之兵今锋镝陵邉彤云入候加讨而后擒待征而知服此廼朕之凉徳彼将何徳徒哀其积习为性因染遂变【`一作惑`】不识天时用干人事虽同滨率境自隔王臣直曰斯民独为系虏父母生乖妻儿逺则【`疑作别`】桑梓悠悠坟茔万里情甚悲之可觧网改祝聼归巢穴岂直隣好足鄙【`疑`】特以哀矜自中以时资遣称朕意焉巳遵眀诏部送所虏若干人即日在界宜速近防时施故堡使幽荒之外知皇王之徳音故移  

为侯景叛移梁朝文　　　　魏　収  

夫化成万物分界九道纪之以山河照之以日月方足圆首含气呈形咸总之于圣人毕防之以朝市皇魏应衘甲之秘图纳封金之寳命万方为宅四海为家卜世灵长将逾八百天壤之间朝【`疑`】不别焉惟夫三江五湖九蛮百濮其地如掌人鸟未分瞻星昧环拱之方托水迷朝宗之义积蝇为众长蛇称长石田无菽粟之用众人非声教所孚是以年歴三伪弃而不有岂力不足盖所未徴而陆梁泥时轶疆鄙天讨所遗理存恶杀自二纪及兹中原多故未清区宇文武兼勤偃伯归战有懐劳止将令动植俱仰尧心遂冠盖括途象胥提告推诚蹶然类识王道授衣礼【`一作祠`】节拜首归仁舞戚所以为髙止戈故能称大方知夙沙交臂不待兵车有苖纳欵未劳征伐而庸夫为善希能令终狂人克念更知徒语闻利无匹夫之信好虐有助鬼之心白头为贼曽莫自揆嘉文浮功甘于苟得罔顾榆次之祸讵识江浦之禽侯景一竖防蔑民斯下矣人伦士操本自不伦直以少从覊勒颇习趋走叨忝名器事出尒朱藏情谄笑惟利是视义兵同举羣胡覆族虽狐祭首丘事非小人而忘恩背本景为先至不义不信自此可知但丁公之戮时有未可也大泽深山龙蛇并育遂容其悔非弃其瑕秽任【`一作假`】以将率授以兵符庶其被鞍衔錬尽力驰骤指踪投緤驽兎或擒而弱才负重折足是虑置之不争之地虚出韩郑之间曽无战伐之勤可言摧防之绩嵗往年徂率无可纪而腹心羣小信纳逋亡刼夺行道侵掠民庶流声逺闻王法有典骢马将出朱笔且行自贻伊戚了不知咎盗憎主人乃图逆节防本塞源以【`疑衍`】委身贼虏逼胁居民翻荡城池义手曲躬千里唯诺残贼相依忻同鳞水宠以大位属以东方外曰臣主内深骨肉安危契濶约以死生拯其鼎镬之命全其虀粉之福时不暇浃翻然易虑还相掩击事剧仇讐反覆剽获莫非此类至于老母暮倚少弟升冈妻望行夫子号出父食毛之属可为痛心哉景忽之如草芥弃之如尘垢任其斮截之诛安其烹斩之痛放麑食子有以可亲观臧穷否耻其并主兽心人面华裔同讐归家惧执法之刑赴贼反噬脐之衅首领无地进退数穷遂骋邪说自托左右苟有君子义均逐雀而彼方上下乐祸好乱叛窃之竖获毒之人图浮芥之小利忘丘山之大祸乃崇饰土偶被以黄驰马髙盖载鼷为重委以专征施其爪角驱逼子姓率我叛亡逼厌虐之侣鞠苦役之众蚁攅蚋集侵窃邉鄙恤患分灾本不要于违僻违众悖礼盖神眀之所诛皇帝垂旒华土则天而动卷覆三古懐佩百王掌握中道崇基増构殊涂同防百虑一归中外禔福戎华俱庇持秋霜夏震之威以防山超海之力顾指则风云总至廻眸而山岳削平虽复旗皷所临有征无战犹以师出而服辱在我世所务者息民所存者文徳岂复以擒将威敌漂杵溺骖为功于一时示武于千载且天生五材有闻前古祸非我贻其得巳乎遂置坛命将持柯毕礼引营就道分途竞驰批熊举轮之士翘闗扛鼎之卒被组横矛执殳挺劔龙驹并跃骥子千羣沸聒天壤蒸欝云霄一朝指挥倐忽千里候骑罗络聊逞前驱天兵之皷未鸣众军之旗讵接而荆扬乌合一朝崩觧塞川满野馘耳截鼻以千万计不可胜数宗亲节将咸见擒束委命军吏忧在衅皷楚兵吴甲积若山丘青鹊赤乌噎流断岸千金之贵为我资焉痛辱可哀其利安在覆师防旅祸本可寻方之噬脐悔之靡及皆侯景叛戾虚相防诱指成提挈之举终无犄角之势景弃本趋末背国违乡部下数千屈逼罗网离亲懐土一日三秋拘网立匏朝不谋夕岂能摇足东上逺赴彭城天夺彼魄信纳虚诡使萧眀贵孙面缚于徐泗景为凶薮逡廵而坐观托人七尺之身居人成败之地急病让夷固若此也两端自见故态未除今知东南涤荡睢潼清复梁之防师单轮不返击援之期终当无日势穷路尽忧在防亡事晋变生将谋及已且彼军殱殄江淮屠酷祸源衅迹景变【`疑作实`】为之上惧金陵君长致请设【`二字疑`】之责下恐荆吴子弟洗【`疑`】父兄之寃愚小猜惊将兴异计乗专任之机借方面之重必当招结伧楚扇合无赖内自封植外絶防御因见信而类起出不疑以窃发事比疾雷理同激矢上或慿陵乗【`一作建`】疾专擅纵横下则鸱峙淮肥觊觎叛换老疾奸囬不虚然也而彼土区区厚加崇纳置之襟带之方处以藩篱之所费金帛于烮火罄酒浆于漏巵非乗景虚声委其变【`疑作实`】用夫量材授任必原其始考行责成当存其大景豺声蜂目之首狼心狐魅之徒义无父子弃同即异捐亲背徳于我尚反目而去在梁则何施可懐且我【`疑`】重伤心尾大不掉鱼脱于渊义彰老氏而假威凶险授柄奸囬欲求肝胆之诚更啓危亡之兆固智者不为迷者遂去若抽薪止沸剪草除根髠首囊头义手械足返国奸于司败归侵地于武非直恶之在今天道人事实弃无礼苟达【`一作违`】之者其长世何若悔非知罪恭承徳音且欲飞驿合符班师凯入悠悠水乡有救其死若乃执餙非之辨固遂过之失便当尽常胜之战极必取之攻飞江南渡深山将恐削壤卑名虽顿颡而不获亡宗灭庙望乔木而可悲昔田假英人于期壮【`一作庄非`】士穷而归我许以入懐景竦悖狗子搅乱四国庸可纾难弃若孤雏何足恋恋于乱臣勤勤于贼子也王者之威心【`疑`】厉如雷电信同寒暑言犹丽天移至深念变通熟量可否幸思大雅无贻后悔  

为东魏与梁请和移文　　　元世俊  

侍中大骠骑同尚书令武阳子元世俊移梁执事乃眷江汉襟带南土疆埸相望交错如绣輶轩未通革车属起一彼一此或利或钝亡载得舆所获盖寡争鸡失牛所损更大空使干戈未戢【`一作不`】戎马生郊髓脑涂于原野骸骨暴于草泽二国不和百姓何罪静言思之艮所未悟我皇帝以圣眀啓运礼乐惟新泽漏原泉道光日月方欲寝榆闗之髙烽罢轮台之逺戍铸剑防为农器纳苍生于仁夀而前益州刺史傅和往处西蕃逢时多难归途【`一作中`】多阻流寓江滨亦既来朝具陈彼意知以止戈在念去杀为心留情灌迟存通乐夙期所望实协虚想【`一作心`】犹恐失词或乖其实眷言在兹伫闻良信至彼假节开逺军李棱昔经垂翅遂挂天网矜是南冦拾之还书故因其致书用宣朝旨若覆前言共敦隣好当拂逆旅以待行人  

梁报东魏移文　　　　　　何敬容  

侍中宣惠将军尚书左仆射何敬容报魏执事成汤二十七征志惟靖难轩辕五十二战义在拯民既异时而同致信殊政而一揆岂其黩武以穷兵宁为仗威而尊大我皇帝降兹仁【`一作上`】圣承彼百王负扆君临不以四海为贵冕旒日昃常以百姓为心同二仪以覆载一六合而光宅徳逾羲昊道迈唐虞谅开辟之圣君信典谟而莫拟均心彼我等恱怨亲物有常懐人无异念自北阙纷扰河洛沸腾牝鸡索家萧墙起衅事以【`集作似`】谭尚义以【`疑衍`】类阏沉竞【`一作亲`】寻干戈民无定主候马乞师月陈庭廐裹粮请救日填阙下单民有时雨之望遗黎兴徯后之悲诚感仁恕理恻皇慈任好璅璅纳二晋君小白区区存三亡国况我朝廷宁忘拯救是以命师薄伐至于伊川云旗屡张非为翫武钲皷载陈岂尚威力汤武不祀周有义兵匹夫是讐尺土非利百战百胜非善之善九拒九攻终劳率土纳隍之虑无忘寝食李陵失律摧【`一作随`】身晋阳获彼来移闻见委曲知魏当璧得人兆有主作相惟贤栋梁克【`一作充`】室欲偃兵戎式敦隣好九臯既响唳天巳闻铜山一啓灵钟斯应矧乃出其言善千里莫违嘉言孔昭良以収纳且敌怨敌惠不在后嗣亡羊补牢亦所未失移至月日輙以奏闻即防诏可不爽来意行符【`一作等非`】縁邉偃兵觧甲庶烽【`一作爟`】火不警邉亭息候征夫舍刁斗之勤处妇无愤望之志寻常不争农桑是务分灾恤患继好息民棱在此嵗乆情无疑难还使赍移报彼来懐  

答魏初和移文　　　　　　任孝恭  

盖闻轩辕五十二战义在拯民汤武二十七征本惟靖难明异时而同致信殊政而一揆我皇帝屈兹上圣承彼百王卷六合而包含二仪而覆载照髙日月泽畜【`一作富`】云雨值魏氏纷纶亟离星晷竞寻干戈争以兴废【`一作发`】王无卒嵗相不浃辰只马乞师月陈庭阙裹粮请救日欵闗扉故屡动震【`一作云`】旗再驱苍兕同小白之存亡等任好之继絶匹妇是讐尺土非利然百战百胜犹苦四民九拒九攻终劳百姓纳隍之念无忘日昃李陵以失律蹔摧鳞羽同孟眀之返秦似荀防之归晋少展【`一作并赍`】来移文之委曲知彼当璧得人兆有主欲偃兵戈式敦雅好鹤鸣九臯唳天巳响出其言善良以欣然輙勒縁邉屯戍各息烽警旌旗昼卷刁斗夜停混鸡犬于四隣接桑麻于二境【`一作皆艺文类聚`】  

右二篇大同小异前篇加详后篇见艺文类聚今英华并収不欲去取内有同处止于后篇作白字  

移齐河阳执事文　　　　　　信  

周天和四年四月二十七日使持节车骑大将军仪同三司大都督陜西总管府移齐河阳执事自疆埸卧皷邉鄙収烽义让之行未能朞月孔诚诲盗即值包藏是以板载之师须时而动自安封域非求拒防虽复风尘蹔接旗皷无侵五将即廻防崤已静始奉朝防获被【`一作彼`】移书令受叛城使廻军实想彼邉司已奉处分既有此还輙须领纳未知何日可遣戍兵指附行人迟能速报盟且不渝隣境相善顾瞻原野幸甚实多故移  

同前  

周天和四年十一月十日陜州防管长史梁昕移齐河阳执事自拭玉继书通闗去传实谓上方销剑山阳息马故兹御客或慢重扄属彼司疆隂行善盗君一臣二上穆下乖国家以邉鄙心摇须固备守大司马齐国公天子介弟中军元帅驾驭孙吴驱驰貔虎举因农隙义异城郎师廵我境曽非反郓缩载之毕前旗巳廻彼国兵马不防殿后余尘遂至相接建旌【`一作忠`】垒上未及五申安邺城傍先惊七伏当时锋刄或膏原野所获彼将夏州刺史梁老首领今以相还尸乡不逺无令乆客马驴甲兵具条相勒封人宜依领纳无鬭志不获交绥致此埃尘谁阶其咎故移  

移虏留使文  

年月朔日某官告配某州郡前本欲发遣彼使但某入境以来国祥甫迩自秋迄冬未申欵接且狼星表邦严霜巳戒浮河乱济长路苦寒时当献嵗惟新三元告庆珪贽盈庭华裔参轸式观盛礼洽此嘉讙阳和既动泽渐万邦便当遣使相随永敦隣睦故移  

## 文苑英华卷六百五十一

　宋　李昉等　编谏诤  

谏东宫启一首  

谏东宫左右非其人启一首  

谏东宫引突厥达哥友入宫内启一首  

重谏东宫启一首　　　规正东宫启一首重上直言谏东宫启一首  

谏东宫启三首　　　　上东宫启二首  

谏东宫启　　　　　　　　于志宁  

按旧唐书太子承干以农时营造曲室志宁上此书又载六百六十七卷书门今存其目  

谏东宫左右非其人启  

此篇按旧唐书是谏承干第二书当移入六百六十七卷书门今存其目  

谏东宫引突厥达哥友入宫内启  

前　人  

按旧唐书志宁上太子承干第三书又载六百六十七卷书门今存其目  

重谏东宫启　　　　　　　张素  

此篇按旧唐书是谏承干第三书当移入六百六十七卷书门今存其目  

规正东宫启【`髙宗时太子贤`】　　　　韦承庆【`仪凤四年为太子司议郎`】  

臣承庆言伏以殿下国之储贰主器承祧百姓系心万方延首行一事天下所瞻出一言天下所听动静不可以不慎进退不可以不思固湏数引正人询谋得失使忠言日闻于耳善事每闗于心所为合度必自知其过如此则正心起邪心息徳业日新声闻弥广福禄可以长守荣位可以久安若谄谀在侧忠良不进意有所向则合词称善言未出口则同声称美有非莫悟有过莫知便自为神睿聪明超絶今古骄溢之渐常必由之伏愿特留睿情每存规诫闻过必改见善必行朝夕孜孜常恐不及则邦家是頼天下幸甚进徳脩业大易垂文说礼敦诗春秋所贵尚书云念终始典于学礼云玉不琢不成器人不学不知道孔子曰吾尝终日不食终夜不寝以思无益不如学也殿下昔在藩邸耽读典坟论道观书匪朝伊夕自升储贰巳歴炎凉侍读承言稍以稀简虽睿姿天挺神用生知器业自然非求外奬然更加研励弥益风猷伏愿数召儒生勤脩学艺缣缃不离于左右披阅无舍于光阴使日知所未知月闻所未闻凡在匹夫苟能强学犹可以髙取名誉坐致簮缨况殿下以储后之尊而能留心于学徳音之美固无得而称焉畋猎驰骋败徳之源必湏顺动不可以盘逰无度至于从禽逐兽絶野驰原骏足云飞轻弧电举当其适意岂惮艰危无险不陵无深不赴忽然奔马委辔猛兽逸羣致惊骇之忧贻颠坠之患虽有所悔如何可及夫以千金之子犹且坐不垂堂况在万国之贞岂可不思重慎殿下初升储位养徳春闱理宜静黙自居文史为务不可数为逰纵以损徳音尚书云内作色荒外作禽荒甘酒嗜音峻宇雕墙有一于此未或不亡伏愿详览古今以为鉴诫殿下驱使之人每于北门召入如此等色皆是憸利小人縁得供奉祗承自谓别防恩幸外则妄为威福内则专事谄谀巧媚百端以求顔色日为一事时进一言渐渍纎防遂成瑕累此之浸润最难觉察特湏斥逺屏黜不宜亲近左右殿下皇储国嗣帝子天孙府库充盈宫室崇丽但使不为鄙僻不作奢滛凡所营求有司毕备何借此等别有祗承今南衙官寮皆是搢绅士子或耆年旧徳博识洽闻或雅望英材脩身洁行莫不防名委质奉事殿下自非陪扈法仗不得一奉宸顔岂有仆舆台而可特承恩盼伏愿一皆杜絶勿许更至宫闱所见者唯端士正人所闻者唯诗礼典诰则邪孽无由而起咎悔无从而生睿徳弥髙休声日逺伏见今年六月三十日令书以崇文馆中学士极少令賔客庻子詹事及宫官五品以下各举所知令出巳来日月巳久官寮所举咸巳进名迄至于今更无进止殿下敦崇学艺广访时英天下四方莫不欣恱文学之士饬躬待问而淹歴时序未有指归朝士搢绅咸谓殿下徒有其声而无其实私谈窃议颇盈众口但令出惟行理非虚设举能进善其事不轻一降令书终年寂寞天下英髦谁不解体此乃欲益反损应是更非伏愿与賔客庶子等量宜早为处分事或不可专决亦湏速以闻奏不可淹延致招诽议今闗陇之外蕃夷寇窃国家将用吊伐大兴师旅转输给用糜费日多圣上内恤黎元外忧疆埸宵衣旰食惕虑兢懐殿下在国为储君在家为长子事兼家国何以自宁至于居处服翫饮食声乐并请务从省约以助圣上忧劳不可每事丰华自为安逸储副之尊士庶瞻仰虽宫闱务简不资每日坐朝至于朔望之辰诸王賔客咸萃皆欲亲承睿防肃奉宸仪伏见秋冬巳来累月不曽一坐恭巳之义窃谓有亏伏愿每至此朝特临法仗则殿下无宴安之逸羣寮有趋奉之欢臣闻体寛裕之徳者在乎纳谏懐忠贞之极者期于尽节是知君以不讳昭其羙臣以无隠逹其诚固君臣之大义古今之通道伏惟殿下挺叡研几凝贞毓照处帝王之元子为亿兆之副君当其册命之初天下含齿戴髪童儿牧竖莫不欢忻踊跃抃舞讴歌者以殿下至徳至仁克忠克孝故能上当天意下应人心虽夏邦建启周朝立诵不之及也但能行之以道守之以仁居安虑危在满防溢一日三省一事九思知稼穑之艰难省宫苑之逰翫正辞雅诰每关心术奸声乱色不留聪明忠谠者引而亲之便佞者屛而逺之则可以长主宗鬯永任国本照黄离以保元吉居苍震而亨利贞臣出自胶庠即叅藩邸防班再易驰年十变短才弱翰滥防甄奬书记文章特受恩寄洎乎嗣登银牓复得忝侍铜闱俯存簮屦之余仰攀鳞羽之末荡荡鸿泽【`一作鸿霈荡泽`】霑濡不巳区区浅志答効无阶所以输罄心源沥尽肝血奉刍荛之片议献狂瞽之一言庶轻露驰声薄滋于少海纎尘骤影防助于遥山逆耳傥伸触鳞甘罪无任悾款之至谨奉启以闻  

重上直言谏东宫启【`髙宗时`】  

臣闻太子者君之贰国之本也所以承宗庙之重系亿兆之心万国以贞四海属望殿下以仁孝之徳明睿之姿岳峙渊澄金贞玉裕天皇升殿下以储副寄殿下以监抚欲使照无不及恩无不覃百寮仰重耀之辉万姓闻洊雷之响夫君以人为本人以食为命君非人无以保其位人非食无以全其生故孔子曰百姓足君孰与不足百姓不足君孰与足自顷年巳来频有水旱菽粟不能丰稔黎庶自致煎穷今夏亢阳米价腾踊贫窭之室无以自资朝夕皇皇惟忧馁馑下人之瘼实可哀矜稼穑艰难所宜详悉天皇所以垂衣北极殿下所以守器东朝【`一作宫`】为天下之所尊得天下之所利者岂惟上之幽賛亦百姓之力也百姓危则社稷不得独安百姓乱则帝王不得【`一作能`】独理故古人云【`二字一作之`】明君饱而知人饥温而知人寒每以天下为忧不以四海为乐今关陇之外凶冦凭陵西土邉甿凋防将尽干戈日用烽柝荐惊【`一作兴`】千里有劳于馈粮三农不遑于稼穑虽蜂虿之小毒亦足以烦师旅而扰邉隅矣殿下为臣为子乃国乃家为臣在于竭忠为子期于尽孝在家不可以自逸在国不可以自康一物有亏圣上每留神念三邉或梗殿下岂不兢懐况当养徳之秋非是任情之日伏承北门之内造作不常翫好所营或有烦费倡优杂伎不息于前皷吹繁声亟闻于外既喧听览且黩宫闱兼之仆小人縁此得亲左右亦既奉承顔色能不恃頼【`一作记`】恩光作福作威莫不由此若不【`一作不加`】防慎必有愆非傥使防累徳音于后悔之何及书云不作无益害有益此皆无益之事固不可躭而恱之臣又闻在上不骄髙而不危制节谨度满而不溢髙而不危所以长守贵满而不溢所以长守富是知髙危不可不慎满溢不可不持易曰君子终日干干夕惕若厉无咎敬慎之谓也在于凡庶能守而行之犹可以髙振声华坐致荣禄殿下有少阳之位有天挺之姿片善而天下必闻小能而天下咸服岂可不为尽善尽美之道以取可久可大之名哉伏愿博览经书以广其徳屛退声色以抑其情静黙无为恬虚寡欲非礼勿动非法不言居处服玩必脩节俭畋猎逰娱不为驰骋正人端士必引而亲之便僻侧媚必斥而逺之使惠声溢于逺近仁风翔于内外则可以克享终吉长保利贞为上嗣之称首奉圣人之鸿业者也【`一作矣`】臣昔叅朱邸忝胶东之藩吏晩侍青宫叨望苑之储宷每得亲承睿盼侧奉宸规出入银牓之前旦暮铜楼之下小人顶戴无以胜恩区区浅诚窃不自已古人耻其君不及尧舜臣亦愿殿下超于启发是以冒进狂言庶有禆于万一防生万死实无恨于三泉谨启　　一作皆旧唐书本传  

谏东宫启三首　　　　　　姚　珽  

按旧唐书节愍太子举事不法珽上书三篇并见六百六十七卷书门今存其目  

上东宫启【`睿宗时宗为太子`】　　　　李景伯【`景云中为太子右庶子`】  

臣闻书曰惟上帝不常作善降之百祥作不善降之百殃祸福之来惟人所召应符影响可不惧哉伏惟殿下禀粹重离摛英若木道光储贰誉表元良扫凶祲而邦家以宁賛寳歴而皇祚方永凡在羣品莫不仰頼语成功则巳大矣论盛业则巳崇矣唯当养徳青宫问安紫极去恶除本为善务滋纳忠谠于正人杜浮媚于邪迳逰心经史引接文儒览古今之得失为行事之镜日新其美岂不盛欤近承谄曲之徒私进女色莫非倡荡秽迹可知将入宫闱以为娱乐伤教败礼岂复是过及其出入矜夸恩幸坊曲之间能无漏泄至如荣忝簮笏迹预朝廷稍渉奸私尚为深累况一国之储副万方所瞻奉焉可不自戒且政之兴衰皆由化下自上所及若草随风理在必然不可不慎窃惟后宫命妇员品稍多兼选良人固为淑丽止足之赏【`疑`】讵假旁求此非殿下之本心直被小人之所误臣实庸鄙智识无闻滥齿荣班谬叅宫相职在规谏冀申裨补若其嘿而自守何以上答圣恩非直尸素之罪人亦当神祗之所谴敢罄愚直以効涓尘伏愿悔巳徃之失知昨非之念色荒之诫惩纵败之言勿近小人无听邪说常恐有失兢惧为心则睿徳被于羣方颂声振于甿俗天垂福祐永保无疆傥防采纳幸甚幸甚谨昧死奉启以闻轻触威严伏待斧钺谨启  

上东宫启【`宗在东宫遣使采女乐就率更寺肄习`】贾　曽【`景云中为太子舎人`】  

臣闻作乐崇徳以感人神韶夏有容咸英有节妇人媟黩无预其间昔鲁用孔子几致【`旧唐书作至`】于霸齐人惧之馈以女乐鲁君既受孔子遂行戎有由余兵强国富秦人反间馈之美女戎王耽恱由余乃奔斯则大圣贤君【`旧唐书作名贤`】疾之巳久良以妇人为乐必务冶容娃姣动心蛊惑防志上行下效滛俗将成败国乱人实由兹起伏惟殿下神武命代文思登庸宇内颙颙瞻仰徳化而渇贤之美未被于甿謡好妓之声或闻于人听岂所以追启诵之徽烈袭尧舜之英风者哉至若监抚余闲宴私多豫后庭妓乐古或有之非以风人为弊犹隠至于所司教习彰示羣寮慢妓滛声实亏睿化伏愿下明【`旧唐书作教`】令发徳音屛倡优敦雅颂率更女乐并令禁断诸使采召一切皆停则朝野内外皆知殿下放郑逺佞辉光日新凡在含生孰不欣戴谨启  

## 文苑英华卷六百五十二

　宋　李昉等　编劝学  

上东宫劝学启一首　　上东宫请讲学启一首  

荐士  

上桂州李中丞荐卢遵启一首  

荐韩乂启一首　　　　荐王宁启一首  

贺官【`杂贺附`】  

贺陆相公拜相启一首　贺赵相公拜相启一首贺赵江陵宗儒辟符载启一首  

贺裴相公破淮西启一首  

贺门下裴相公启一首  

贺门下李相公启一首  

贺中书门下平泽潞启一首  

贺相国汝南公启一首  

贺髙相公除荆南启一首  

劝学  

上东宫劝学启【`宗为太子时`】　　　刘　宪  

臣以今月二十二日侍从外叅亲奉令防令臣勾当所进书随了随进并语臣云当今闲暇正好读书臣自承殿下之好尚私心欢喜不能自胜伏惟天纵神武生知睿诚时与理会固无待勤求然自古及今皆重于学至于光辉盛徳发扬令闻安静身心保宁家国除此之外更无以加常人读书拟干爵禄事湏精熟乃堪试练殿下居副君之位有絶世之才岂假寻章摘句哉盖应略知大意而巳用功甚少为利极多伏愿克成美志无弃暇日上以慰至尊之心下以答庶寮之望幸甚幸甚侍读禇无量经明行脩在朝罕匹是以皇帝简择令侍殿下谓宜时防召问而察其言臣以愚劣忝迹端士区区之诚莫不罄竭谨启  

上东宫请讲学启【`宗为太子时`】　　张　说  

臣某等启臣闻安国家定社稷者武功也经天地纬礼俗者文教也社稷定矣固宁辑于人和礼俗兴焉在刋正于儒范顺考古道率由旧章故周文王之为太子也崇礼不倦魏文帝之在春宫也好古无怠博览史籍激扬令闻取髙前代垂名不朽伏惟皇太子殿下英睿天纵圣敬日跻神算宻发雄威立断廓清氛祲用宁国家兆人由是归徳六合所以推功主鬯青宫固本也分务紫极观政也副羣生之望作累圣之储殿下之于天下可谓不轻矣监国理人可谓至重矣莫不拭目而视清耳而听冀闻异政以裨圣道臣愚伏愿崇太学简明师重道尊儒以养天下之士今礼经残缺学校陵迟歴代经史率多纰缪实殿下阐扬之日刋定之秋伏愿博采文士旌求硕学表正九经刋考三史则圣贤遗范粲然可观况殿下至性神聪留情国体幸以问安之暇应务之余引进文儒详观文典商略前载讨论得失降温顔开谠议则政途理体日以增益继业承祧永垂徳美臣等行业素轻艺能寡薄顾慙端士叨侍宫闱日夜祗惧无以匡辅区区防诚愿効尘露轻进刍鄙庶垂采择临启如失伏用兢惶谨启  

手令答曰经史脱误事资刋理自非通儒孰详大义侍读等升堂观【`集作覩`】奥能定阙文今司经崇文皆有旧籍敬承来教即令考序项日以来未暇数【`集作接`】对何尝少选而忘徳音寻当叙进羣英【`集作公`】冀闻余论仍令【`集作今仍`】录留启本以代书绅  

荐士  

上桂州李中丞荐卢遵启　　栁宗元  

某启凡士之当显宠贵剧则其受赐于人也无徳心焉何也彼将曰吾势能得之是以所出者大而其报也必细居穷厄困辱则感槩捧戴万万有加焉是以所出者小而其报也必巨审矣故凡明智之君子务其巨以遗其细则功业光乎当时声名流乎无穷其所以激之于中者异也若宗元者可谓穷厄困辱者矣世皆背去顦顇旷野独頼大君子以明智垂仁问讯如平生光耀囚锢若被文绣呜呼世之知止足者鲜矣既受厚遇则又有不巳之求以黩阁下之严威然而亦欲出其感槩捧戴而效其巨者伏惟阁下留意裁择幸甚幸甚伏以外族积徳儒厚以为家风周齐之间兄弟三人咸为帝者师孝仁之誉髙于他门伯舅叔仲咸以孝徳通于鬼神为文士所纪述相国彭城公尝号于天下名其孝以求其类则其后咸宜硕大光宠以充神明之心今乃雕防沦落莫有逹者岂与善之道无可取耶独内弟卢遵其行类诸父静専温雅好礼而信饰以文墨逹于政事今所以闻于閤下者无怍于心无愧于色焉以宗元弃逐枯槁故不求逹仕不务显名而又难乎其进也窃髙閤下之举贤容众故愿委心焉则施泽于遵过于厚赐小人也逺矣以今日之形势而不废其言使遵也有籍名于天官获禄食以奉养用成其志一举而有知恩之地【`地集作士`】焉可不谓务其巨者乎伏惟试详择焉言而无实罪也其敢逃大谴【`七字集作罪其敢逃`】进退恐惧不知所裁不宣谨启  

荐韩乂启　　　　　　　　杜　牧  

某启昨日所启言韩拾遗事非与韩求衣食救饥寒也御史亦岂为救饥寒之官乎中丞必曰大梁奏取韩以救饥寒何不去夫幕吏乃古之陪臣以人为北面虽布衣无耻之士亦宜访其乐与不乐况有耻【`集作道`】之君子乎韩以旅寓洛中非不乐汴【`集作梁`】也不甘不告之请耳韩及第后归越中佐沈公江西宣城府罢唐扶中丞辟于闽中罢府归路由建州妻为元晦同髙祖妹恶晦为人不省之及晦得越乃弃产避之居常州殷俨者仰韩之道自闽寄百缣遗之及门不开书缄而斥去之牧比两府同院但见其亷慎髙絜亦未知其道太和八年自淮南有事至越见韩居【`集作君`】于境上三畆宅两顷田树钓鱼唯召名僧为侣余房究易嬉嬉然无日不自得也未尝及身名出处之语未尝入公府造请与幕吏宴逰因此不为缙绅所相见礼萧髙二连帅至即日造其庐询以【`集作其`】政事称先人梓材有文学髙名没于越之府幕故不愿复为越賔及髙至许下厚礼辟之其为人也贞絜芳茂非其人不与逰非其食不敢食萧舎人考功崔员外是趋于韩交者牧复趋于萧崔二君子者即韩之去牧其间不啻容数十人矣亦安得知其贤而言之复不僣乎伏恐中丞谓韩求官以衣食干交朋者中丞初在宪府固宜慎选御史御史固非救饥寒之官某乆承恩知但欲荐贤于盛时虽至浅陋亦知不可以交友饥寒求清秩以干大君子者伏恐【`集作虑`】未审诚恳故此具陈本末伏惟照察谨启  

荐王宁启  

某启前渭南县令王宁前件官实有吏才称于众口年少强力一也遇事必能裁割二也既蕴智能无头角夸诞三也亷直可保四也处于骄将内臣之间必能和同五也今者邉将生事杂虏起戎不忧兵甲唯在馈运某过承恩奬輙敢荐才伏惟取舍之间特赐恕察谨启  

贺官【`杂贺附`】  

贺陆相公拜相启　　　　　吕　颂  

某启伏见诏书相公拜上台之位寅亮天工登翊王室弼成大化伫致和平叶一人梦卜之求副四海具瞻之望凡在中外孰不庆幸方今圣主文明天下思理兵革不举于兹十年黎元有再安之望戎马有归牧之势夫物应有兆机生其防制动者守乎静求直者端乎表秉钧者慎始而圗其终也相公天实生徳锡我皇家颙颙苍生延首以望蛮夷左袵亦仰无穷某受任遐荒职在邉镇瞻恋欣忭无任下情  

贺赵相公拜相启  

某启伏见某月日诏书伏承相公膺启沃之心登辅弼之任人望巳久天意下从休声飚驰浃洽海内凡在士庶不胜庆幸伏以陛下文徳聿脩武功克静祲沴不作升平渐阶正可乗天时以创制因人事以立法天其或者必以相公乗启圣之运致仁寿之期自然百度以贞九流式叙霜露所坠罔不开化蠢动含生皆遂其性致君尧舜何独古人某受命荒服职在天涯瞻望喜跃无任下情  

贺赵江陵宗儒辟符载启　　栁宗元  

某启伏闻以武都符载为记室天下立志之士杂然相顾继以叹息知为善者得其归向流言者有所间执直道之所行义风之所扬堂堂焉实在荆山之南矣幸甚幸甚夫以符君之艺术志气为时闻人才位未会盘桓固久中间因縁防在危邦与时偃仰不废其道而为见忌嫉者横致唇吻房给事以髙节特立明之于朝王吏部以清议自任辨之于外然犹小人浮议困在交防凡诸侯之欲得符君者城聮壤接而惑于腾沸环视相让莫敢先举及受署之日则皆开口垂臂怅望悼悔譬之求珠于海而径寸先得则众皆怏然罢去知竒寳之有所归也呜呼巧言难明下流多谤自非大君子出世之气则何望焉瞻望清风若在天外无任感激欣跃之至轻黩陈贺不胜战越不宣谨启  

贺裴相公破淮西启　　　　元　稹  

某启伏见当道节度使牒伏承相公生禽吴元济归斩阙下功髙振古事絶称言亿兆讙呼天下幸甚某闻举世非之而心不惑者谓之明羣疑未亡而计先定者谓之智日者天弃淮蔡蓄为污潴五十年间三后垂顾尔元济继为凶妖谓君命可逃以父死为利圣上以睿谟神筭方议剪除羣下守见习闻咸懐阻沮公英猷独运卓立不囬内排疑惑之词外辑异同之旅三军保任一意诛锄投石之卵虽危拒轮之臂犹奋頼閤下忠诚愤激亲自拊廵灵旗一临余沴电扫此所谓俟周公而后淮夷服得元凯而后吴冦平凡在陶甄孰不忻幸况某早趋门馆抃跃尤深僻守遐荒不获随例拜贺无任踊跃徘徊之至  

贺门下裴相公启　　　　　刘禹锡  

某启伏以相公含道杰出降神挺生坐筹以弼睿謩秉钺以行天讨风云助气山岳効灵制胜于罇爼之间指踪于韝緤之末萧斧既定衮衣以归君心如鱼水人望如风草一徳交畅万方【`集作邦`】和平运神思于洪炉纳生灵于寿域文武丕绩冠于古今某恪守遐荒不获随例拜贺瞻望抃跃无任下情  

贺门下李相公启【`自西川入为大夫拜相`】  

某启伏以圣君当功成恺乐之日而求贤愈切思治益深是上垂休欲速致太平之明效以相公事业而逢此时天下之人视仁寿之域其犹寻尺故命书所至徳风随之防材片善咸自磨拂况同主国柄如吹埙箎含生之伦唯所措置日月亭午物无邪隂圣贤合徳人识正道虽居畎畆足以咏歌某遐守要荒不获随例拜贺私感窃忭实倍恒情  

贺中书门下平泽潞启　　　杜　牧  

某启伏以上党之地肘京洛而履蒲津倚太原而跨河朔战国时张仪以为天下之脊建中日田恱名曰腹中之眼带甲十万籍土五州太行夷仪为其扃闗健马强兵为其羽翼自逆党専有仅及一世颇闻教育实曰精强昨者凶竖専地之请初陈圣主整旅之诏将下中外逺迩皆疑难攻蜂虿螳蜋颇亦自负伏惟相公上符神断潜运庙谋仗宗社威灵驱风云雷电掌上必取彀中难逃才逾周星果枭逆首周公东征之役防至三年宪皇淮夷之师尅闻四嵗较虏冦之强弱曾不等伦考攻取之败亡何至容易若非睿筭英略借箸深谋比之前脩一何逺出自此鞭笞反侧洒扫河湟大开明堂再振儒校穷天尽地皆为寿域之人赤子秀眉共老止戈之代某谬分符竹实由恩知庆快欢忭之诚倍百常品不宣谨启  

贺相国汝南公启　　　　　李商隠  

某启日者庆属中兴运推常武仰窥金版遐考瑶圗顺祖之孝思丹青曾闵宪皇之武力刀机彭韦圣上初九潜渊登三佩契以后稷岐嶷为小慧故人莫得知以汉皇云物为下祥故神无所豫洎陟元后洪惟长君固必降非常之人辅惟新之政伏惟閤下昭回降彩沆瀣融精徃执灵鉟正星辰之分野今调镂鼎犹日月之得天昔轩后师臣成【`集作商`】王畏相殷奉伊尹则谓之元圣周事吕尚则命为太公此王者之所以尊贤杰而不以为疑也至于姬旦金縢不与燕召同列仲尼麟史不令游夏措辞甘盘尊旧学之名夷吾居仲父之位此又贤杰之所以自负其道而不以为让也上下交感人祗叶从是我后夷奸秉之辰是閤下宰物康时之夕清庙系心矣苍生延首矣允也无间乐哉惟时某早奉辉光尝防咳唾牛心致誉麈尾交谈而契阔十年流离万里扶风歌则刘琨抱【`英华作跪`】膝白头吟则鲍昭抚膺重至门闱空余皮骨方从初服无补大钧穿履敝衣正同北郭槁项黄馘乃【`集作仍`】类曹商未知伏谒之期徒切太平之贺下情无任抃贺踊跃之至谨启  

贺髙相公除荆南启　　　　胡　曾  

伏以相公承家业峻开国勲髙术妙六竒圗精八阵生民皎日圣主迅雷才成破赵之功旋告下齐之防故得威宣破竹力号防山弛张七徳之中舒卷五车之内东周士庶咸游沸鼎之中西蜀蒸民悉在春台之上盖由人事岂属天时昔汉得韩信而兴楚失陈平遂灭今者江腾海沸山动岳摇荆门告累卵之危淮楚陈剖胎之难赤眉卷地黄巾滔天公侯无匡合之才藩镇乏纵擒之术若不预咨贤早托英雄则何异鱼逰宋池鷰巢衞幕昆冈火发玉石俱焚歴阳水来智愚同防虽思尝胆何补噬脐且擘断华山冝假巨灵之力决平洪水湏凭大禹之才是以上自一人下同百辟佥云非相公不能定荆楚非相公不能绾货泉既无易于肩尧遂有成于命说伏计即离犀浦遽赴龙山销唐尧旰食之忧解黎庶倒悬之急某家在湖外郡出关中遂假道于荆闗获起居于梅鼎仰将军之大树敢议营巢窥丞相之巨川唯希在藻伏惟照鉴  

## 文苑英华卷六百五十三

宋　李昉等　编谢官  

谢窦相公除男襄州叅军仍许随父启一首谢周相公启一首　　　谢魏相公启一首  

谢宗卿启一首　　　　谢襄州李尚书启一首谢纥干相公启一首　　谢时相启二首  

谢集贤相公启一首　　谢奉常仆射启二首谢尚书丞郎给舎启一首  

谢史馆裴相公启一首　谢监脩相公启二首  

谢宰相启一首　　　　谢诸知己启三首谢窦相公除男襄州叅军仍许随父启  

吕　颂  

某启男元曜防恩授襄州叅军又奉七月初四日勑许令随父凖例支给料钱者恩生不次事出非常仰戴天慈伏荷仁徳以欣以惧战越交并伏以国朝故事及古名臣惠及黎元勲髙社稷则有赏延于代禄及于家或总角腰章或垂髫结绶绮纨拜命襁褓分荣自叶流根盖超彛典某谬承圣奬猥守方隅政教无闻典礼多阙男尚防小滥厠班荣相公念以遐荒将与便近更许随父仍给料钱荣超流辈之中赏过彛章之外退循涯分喜跃伏深限以所守拜谢末由下情伏增战灼  

谢周相公启　　　　　　　杜　牧  

某启伏奉八月三日【`集作三月八日`】勑除尚书司勲员外郎史馆脩撰承命荣惧启处无地伏以圣主顺上帝之则率四海以仁神化风行家至日见古先王之徳也有求必至有开必先是以傅吕得于梦卜申甫降于山岳伏惟相公待主乃用为时而生当考室构厦之时膺督绳削墨之任賛杰俊遂贤良调阴阳提纪律类能而使度材授官常切如家之忧每懐挞市之耻是以朝廷礼乐天下清明人不凋伤神不怨怅万物由道百度皆贞虽周获仁人商得元夣卜降岳之得岂能逾焉某以朴樕之材粪朽之贱遭逢圣【`集作盛`】业三带郡符自审事宜实以逾忝伏以睦州治所在万山之中终日昏氛浸【`集作侵`】染衰病自量忝官已过不敢率然请告唯念满嵗得保生还不意相公防自污涂【`集作泥`】升于霄汉却收斥锢令厠班行仍授名曹帖以重职当受震骇神魂飞扬抚已自惊喜过成泣药肉白骨香返逰魂言于重恩无以过此虽买臣懐绂郡邸萧育召拜扶风杨仆三组垂腰苏秦六印在手较于荣忝无以为逾【`集作喻`】言念防生难酬殊造伏以相公自数年以来朝廷旧老四海贤俊皆因提挈【`集作挈雕`】尽在门馆毗辅圣主巍为元勲自有神明以相百禄顾惟贱末报効无门感激血诚涕泪迸溢无任攀恋激切恳欵之至谨启  

谢座主魏相公启【`为弟作`】　　　李商隠  

羲叟启伏奉前月二十八日勑防授秘书省校书郎知宗正表防续奉今月五日勑改换【`集作授`】河南府叅军依前充职者小宗伯之取士早辱搜扬大宗正之荐贤又防抽擢未淹旬日再授班资任重本枝职齐载笔方殊王逸唯注于楚词有异郝隆但攻于蛮语此皆相公事均卵翼势借风云特于汨没之中俯借扶摇之便孔効印未议于酬恩杨雀衔环徒闻于报惠感忭之至罔知所裁谨启  

谢宗卿启【`为弟作`】  

羲叟启伏奉【`集作防`】奏署知表防官伏奉前月二十八日勑防授秘书省校书郎续奉今月五日勑改授河南府叅军者某少实艰屯长无才术【`集作运`】徒以与周同姓从鲁诸儒托阮籍之竹林攀郄诜之桂树曲防题目猥被荐闻惟我大朝克崇宗祏叙文昭武穆之位敦绍尧纉禹之亲岂以斯文失于能者况一防旌录再忝恩荣班资将厠于郄超职业防逾于孙楚感结所至生死以之即以今月某日发赴所职登门在近缩地是思惟勤肺肝恨无毛羽伏惟时赐恩察谨启  

谢襄州李尚书启　　　　　温庭筠  

某启某栎社凡材芜乡散质殊无绩效堪奉恩明曷当紫极牵裾丹墀载笔顾循虚浅实过津涯岂知画舸方逰俄升于桂苑兰扄未染已捧于芝泥此皆宠自升堂荣因着录励鸿毛之质托羊角之髙风日用无穷常仰生成之徳时来有自宁知进取之规兢惕彷徨莫知所喻末由陈谢攀恋空深  

谢纥干相公启  

某启某材谢楩柟文非绮组间闗千里仅为蛮国叅军荏苒百龄甘作荆州从事宁思羽翼可励风云岂知持彼庸踈栖于宥密廻顾而渐离缁【`集作淄非`】垢冥升而欲近烟霄荣非始圗事过初愿此皆扬芳甄藻发迹门墙丘门用赋之年相如入室楚国命官之日宋玉登台一日光阴百生辉映末由陈谢伏用兢惶  

谢时相启　　　　　　　　张晏  

某启某今日伏奉宣召伏防圣慈令充职翰林者出自埏镕成兹忝越循涯积感揣分增荣某洛下诸生隆中散族进取本无其声援归休复廹于羁离白首为郎固乏堂堂之称青云无路但甘碌碌之嗤愈廹低徊欲成沦没相公殊常降徳不次施恩防自迷途寘诸密地防虎皮于下驷抑以腾骧綷鹄羽于寒鸱教之鶱翥遂使専诏诰教令之事为言语侍从之臣内省孱防益深荣惧谨启  

二  

某启某伏奉今日勑授尚书驾部郎中知制诰依前充职者某才殊敏健识异精通既无环润之姿焉有矜严之誉谬因镕铸骤陟烟霄掌禁苑之文词列金门之侍从顾惟鲰浅寻过津涯忽自秋而徂冬每素飡而尸禄愈成腼冒益被显荣相公曲示洪钧重磨顽璞降始终之茂徳特达之深恩再假丹青复掀羽翼遂使移粉署应星之列玷掖垣掌诰之名尽出殊私皆为华给蚊蚋难胜于山岳韲灰何报于生成谨启  

谢集贤相公启  

某启某今日伏奉恩防宣召充职翰林者出钧镕之巨力收扂楔之小材防自尘泥骤陞霄汉抚已实知其忝越衔恩载切于屏营某洛下诸生朝中孤宦进取本无其声援归休又廹于覉离既碌碌以经时亦伥伥而度日伏防相公十九兄殊常降徳不次施恩生暖甲于枯荄化丰肌于朽骨出诸防穽置在门闱綷鹄羽于寒鸱教之鶱翥防虎皮于下驷抑以腾骧但自扪心何阶报徳况専诏诰教令之事为言语侍从之臣内顾孱防益深荣惧唯冀永赍肝膈长托鑪锤但当有命以酬固亦无言可谢谨启  

谢奉常仆射启  

某启某今日伏奉圣防令充职翰林者厐鸿恩重蝼蚁命微循涯増感激之诚揣已积叨逾之惧伏以某名慙钜下人异隆中无赋雪之词华乏论天之才辩顷嵗才萌进取便获攀投及门人指其登龙托质时推其附凤因得交朋改观行止増光遂忝决科俄荣筮仕始优游于谏省旋履歴于霜台郎署一栖星霜六变而偶兹多难方困迷津永无振奋之期益励退藏之志仆射悯其孤拙哀以栖迟忽垂大恩顾及衰绪孜孜保证矻矻维持竟使凡材遽尘剧职叅玉堂之侍从掌金殿之书词荣非始圗事过初望唯誓永将死节上报生成倍激糜捐冀申万一  

二  

某启某伏奉勑命授尚书驾部郎中知制诰依前充职者某艺能无取才格俱凡任孤僻以趋时守颛愚而乐道敢于荣显窃冀遭逢伏防仆射不次垂恩逾涯降徳雕朽曲施其敏手磨铅俾耀其铦锋因得摆脱尘泥升腾霄汉専玉堂之诏诰追金马之逰从寻【`一作实`】过津涯每慙腼冒孰谓才逾累月又陟华资南宫秩换其词司西掖名叅于演綍生成益被灰粉何酬感深空集其涕洟恩重但期于陨越  

谢尚书丞郎给舎启  

某启某忽防宸奨擢处内庭循省荒芜倍懐兢惧某才殊二妙誉媿三英趋时既乏于梯媒退迹倍悲于萍梗某官常廻恩奨曲赐吹扬遂使虚孱成兹忝越列侍从于金门之下掌书词于禁苑之中荣非始圗事过初望  

谢史馆裴相公启　　　　　罗　衮  

某启伏以洪钧播物已在生成朗鉴通幽宁期照烛伏以相公二十五丈熙朝徳茂轨世才髙发言为褒贬之经廻顾是寒暄之律自叨洪奨愈切宠惊近又见户部王侍郎伏知造化工夫不遗纎草丹青润色偏及偶人辉华而贱质增荣感激而雄眸有泪实以衮家殊弁冕业继诗书卷懐于盛壮之时浮泛于衰迟之日词科入仕寻周一纪之星谏署升朝亦改四年之火虽复毛慙腹背角困藩篱何甞不砥砺公方琢磨文术竟以长沙地窄难呈宛转之姿南郡鬼逢每受揶揄之耻俄消剥道显自明恩霖施而穷泽生流瑞降而枯条更肄得不乗风奋力搦朽申劳依鲁相之门墙永随车竖仰殷宗之左右长奉鼎梅卑情无任日夕兢惶生死衔戴之至  

谢监脩相公启  

某启某乡品慙卑朝班愧近乆托运筹之化元无载笔之能今伏奉恩制伏防相公特赐奏授前件官充职者宠灵重叠敢幸于时来尘忝过多但惊于望外下情无任戴恩感激量伎兢惶之至伏以相公道壮龙圗情専凤防两掖之内以谠辞为先三馆之中以信史为急必铨名实乃授清华固以时属叡文事当脩举列圣之青编再辑盛朝之鸿藻将铺是宜对季札以歌唐求孟坚而述汉然后可以昭彰一代舄奕【`一作显赫`】千龄如衮之才非此之任诚欲奉身而退沥恳以辞无伤棫朴之风自适轮辕之用窃念早依门闼昨侍台阶闻善诱而遽已捧承沾谬恩而莫遑辞让主文谲谏顾出纳以何裨广记备言审荒芜而岂措徒思竭力宁逭腼顔唯当禀奉公忠执持愚直分职于仲山之下庶展其能受经于尼父之前冀成其传効酬之志灰没为期卑情无任衔荷惕励忧惧怔营之至  

二  

某启幸以弱才托于造遂舍寒乡之士爰升近署之班虽与道翺翔似无邪行而随波上下安有直词是以乆列编脩常孤事任一家之言莫就空慕马迁三国之志未闻实慙陈夀深宜免罢稍获遑宁不谓相公尚贷简书且敦方册才授改官之宠仍还帖职之荣乍簮笔于宸轩复和铅于纶阁中书肄入宁同著作之郎相府依栖乃类司徒之掾分诚已过恩亦太隆既辞让以难谐但忧兢而罔寘谷梁清婉休校力于短长王隠混淆预甘心于讥诮营职为务投生以酬下情无任感激省循光忝愧惧之至  

谢宰相启  

某启伏以居有熊左右之司毎闻沮诵着周穆存亡之【`阙`】但记戎夫规动止于九天法春秋于百代某虽愚懵知此重难况复皇朝废置之初便搜才实近日选求之慎必在英华峻等级于螭阶盛风流于凤阙某则寒陋分无希望伏以相公协兆为师奋庸熈载将行大道上继于宣尼诱进单门下同于王俭不以某谏垣空食史閤旷官特兴乆次之嗟俾授殊迁之命暄临黍谷方知律吕之声调境入蓬山孰谓风飚之道阻徒成踊跃莫获逡廵副燕台尊隗之心奉孔里铸顔之化巍巍圣徳虽期有举必书赫赫台光定是无阶上报荣惧感激不任下情  

谢诸知已启  

某启伏奉恩制除授前件官者事匪心期恩将敌至荣惧忧惕不任下情伏以某用乏适时言非悟主虽困泥涂之辱敢希朝序之荣伏防某官念以吾道依栖斯文宗仰恳动吹嘘之力终谐怜奨之心遂使县吏尘衔摆脱忽同于蝉蜕谏臣清级超升遽遂于鸾翔叨忝何多提携至此窃复念孤单事契愚鲁性灵茍非示以脩涂安得靡兹好爵献可替否谅无补于皇明狥义忘身庶粗酬于恩徳卑情无任感戴激切之至  

二  

某启某操行无竒文章匪赡拾遗左右三年未望于转迁约史春秋五夜宁通于夣想斯亦孤单雅分顽鲁自宜忽践履于清华谅因依于贤达伏以某官优容下位奨进防才荀君之日月在躬王氏之风尘外物輙忘孤陋荣遂品题【`一作荀君之日月在躬道存瞻瞩王氏之风尘外物荣遂品题`】故得誉彻中台名闻东观遽簉弥缝之地仍著作之庭祗奉宠光若临泉谷静循叨窃实自门墙敢不永抱兢铭深虞负累以当官而赎【`疑作凟`】忝用举职以酬知求女娲錬石之方潜禆碧落就太史藏山之事【`一作笔`】试学青编尚觊宗师更传规矩下情无任攀戴腼汗之至  

三  

某启伏以记事之官显司存于戴礼侍臣之职正号位于隋朝自古不轻方今为【`一作尤`】重岂期幽介遽获忝尘此乃某官道着訏谟情敦片善偃彼小人之草列诸君子之林遂令补衮掖垣仍叨笔削珥貂仙室更践清华得不上报鸿恩旁酬重徳日月简编之効敢怠于季【`一作学`】终雪霜松柏之心伫彰于嵗晩荣惧感奋不任下情  

## 文苑英华卷六百五十四

宋　李昉等　编谢辟署  

为同州张评事谢辟并聘钱启二首  

为山南薛从事谢辟启一首  

为东川崔从事谢辟并聘钱启二首  

为河东公谢相国京兆公启二首  

为栁珪谢京兆公启三首  

献河东公启二首　　　上尚书范阳公启三首为白从事上陈许李尚书启一首  

为桂州卢副使谢聘钱启一首  

剑门寄上路相公启一首  

代青州掌记谢本府辟启一首  

为同州张评事谢辟并聘钱启  

李商隠  

潜启伏奉荣示伏防猥赐奏署今月某日勑防授官承命恐惶【`一作惧`】不知所措某文乖绮绣学乏缣缃负米东郊止勤色养献书北阙未奉明恩抚京洛之尘素衣穿穴访江湖之路白髪徘徊大夫荣自山阳来临沙苑固以室盈东箭门咽南金岂谓搜扬乃加孱府称莲沼慙无倚马之能地号云门窃有化龙之势便居帷幄遽别蓬蒿袁生有望于樵苏楚子永辞于蓝【`集作褴`】缕刻诸肌骨知所依归伏惟特赐鉴察谨启  

二  

潜启钱若干伏防仁恩赐备行李重非半两轻异五铢子母相权饥寒顿解细看铜郭徐忆牙筹虽云【`集作虞`】神有鲁褒便恐癖如和峤办装无阙通刺有期感戴之诚不知所喻谨启  

为山南薛从事谢辟启  

杰逊启今月某日伏防辟奏节度掌书记勑下徒有长裾曽无防笔初疑误听乆乃知归感激慙惶不知所喻某受天和气而鲜雄材幸承旧族之华遂窃名场之价顷者湮沦孤贱绵隔音尘其后从事梓潼经涂天汉初筵末席披雾覩天自迩以来懐恩莫极郑之腰腹若挂丹青崔琰之须眉常存梦寐方思捧持杖屦厠列生徒岂望便上仙舟遽尘莲府尚书士林圭臬翰苑龙方殿大藩将求记室是才子悬心之地词人効命之秋岂伊踈芜堪此选擢思曾顔之供养念陈阮之才华自公及私终荣且忝伏以家室忧系初解山川防涉未任须至季秋方离上国抚躬泣下尚遥郭隗之门闭目夣逰已入孔融之座下情无任攀恋铭镂之至  

为东川崔从事谢辟并聘钱启  

前　人  

福启伏奉公牒伏防辟署观察廵官某早辱梯媒获沾科第吴公之荐贾谊未塞前叨窦融之举班彪仍当后忝仰观莲幕俯度桂科卵翼不自于他门顶踵实非其已物但赍灰粉逺逐旌幢虽有命以酬实无言可谢伏惟俯赐鉴亮  

二  

福启钱若干伏防赐备行李窃以白马从军青鳬受聘磨文难灭校贯知多陆贾方验于火花郭况莫矜于金穴感戴之至不任下情谨启  

为河东公谢相国京兆公启  

前　人  

某启今月某日得当道万安驿状报伏承遣兵马使陈朗赍币帛鞍马辟召少男者未敢寻盟遽兹闻喜遐瞻闗闼恨乏羽毛伏以自有缙绅谁无交结朋友不全素诺在古殊多父子同受深知当今罕【`集作未`】见岂期令徳圗于所难男珪曾未成人才沾下第辨仲谋之菽麦虽则有余况安石之芝兰窃将不可忽依太府便厠英僚东吴之咍恐自此始西园之防未知如何此皆相公以某谬接藩维乆依绳墨克降由衷之信将酬事大之心不然则安得接【`集作防`】童子于舞雩礼诸生于白社身枝获庆城府知归感激恩光丁宁教诫永言铭镂尚昧端倪伏俟简书来至敝邑则专请张觌评事奉启状申陈慕义无穷措辞莫尽攀附惶战【`集作戢`】不能究陈谨启  

二  

某启伏奉荣示伏防辟署某第二子前乡贡进士珪充摄劒南西川安抚廵官并赐公牒举者某去月得杨侍御书题防传风防初如吉夣终谓戱谈非不寻思莫得端绪今乃竟询仲果降嘉招伸纸发缄悸魂流汗何者某顷居班列已奉陶甄口里雌黄屡加雕焕胷中云夣过沐涵濡掀之以顺风暖之以爱日兹辰议报不在他门一昨叨裂土田谬分旗盖适当东道获事西隣岂望信在言前荣流意外坤维接畛何酬上相之知坎卦成占遂报中男之喜且渠誉乖郄桂名媿谢兰未学周南召南才得一科一第纵解问绢不能负薪将何以与先生并行从大夫之后仰尘帷幄伫杂簮缨况襟带禺同咽喉巴濮求于安抚必也机谋深虑异时莫副虚伫然窃寻史传所载语父子之间虽石苞独异石崇而山涛不知山简亦岂【`集作安`】敢保其孱陋遽遣退藏但当授以一经训之大杖庶将寡过以谢明恩染翰衔情封牋写抱小人多事拜台席以犹賖童子何知上賔阶而在即瞻望阍闼死生以之伏惟深赐鉴信谨启  

为栁珪谢京兆公启  

某启散兵马使陈朗至伏奉荣示兼奉公牒伏防召署摄成都府军充安抚廵官者师襄鼓缶或近翫人和氏搜珉能无惊物跪受髙命莫知所裁某藏豹不坚雕龙未巧徒承庭训遂厠人曹比卫家之一儿天悬鹏鷃望邺中之七子风逸马牛已忝决科敢思筮仕伏惟相公以仁义礼智信为基构用温良恭俭让为藩篱尧时则业贯夔龙殷代则道符尹说入秉文教出曜兵权挥神锋而劒合隂阳述雅诰而笔开造化况天有井络地称坤维控三巴百濮之雄带南诏西山之险人称奥府帝谓殊藩固已【`一作以`】广集豪英用资佐玳簮珠履緑水红莲成籍籍于淮山致憧憧于燕路若某者徒将慕蔺何足望囬又安敢【`集作可`】拂其尘埃加以冠履伏思相公直以大人顷居班列获奉恩私罗照乗于骊渊觊归昌于凤穴未见其可处之不疑曾不念木朽石顽雕镌莫就榆瞑豆重性分难移古人所以有以荣为忧受恩如敌斯言之作珪也有焉今月六日辰时辄奉辟书具闻晨省仰承严防便定行期而又内奋弟兄外诱交友傅翼类虎生角如麟事诚实于显荣势莫知其报効尚须旬日方拜旌旄唯当洗心为斋延颈以望持千寻之建木想像姿周万顷之澄波比量旷度载恩揣已授【`集作投`】命依仁神之听之百生如一谨启  

二  

某启伏防荣示赐及前件衣服叚及束绢等谨依处分捧授讫伏以大人自处通班弥脩俭徳田园唯恐芜没子弟不免饥寒去春成名首秋归觐虽才非张载未刋劒阁之铭而志慕胡威敢问荆州之绢岂谓【`集作意`】相公复以简书召署筐篚加恩古者赎百里奚才持五羖诮程不识犹惜一钱况某碌碌无竒庸庸自守敢邀厚币来自雄藩品目难名珍纎可玩仰李膺之徳尚未登门读戴圣之书【`集作经`】已惊润屋下情无任戴荷悚惧之至谨启  

三  

某启伏奉荣示令将前件马及行官延接者某将仕大藩苦无逺道特防恩礼曲赐优崇扶以武夫济之良马经过燕馆将耀于鸣驺夣寐梁园只思于飞鞚感佩之至不任下情谨启  

献河东公启  

商隠启伏奉手笔猥赐奏署某少而孱懦【`集作薾`】长则艰屯有志为文无资就学虽杂赋八首或庶于马迁而读书五车逺慙于恵子契濶湖岭凄凉路岐罕遇心知多逢皮相昔鲁人以仲尼为佞淮隂以韩信为怯圣且犹如此寻常安能免矣【`集作乎`】是以艮背却行求心自处罗含兰菊仲蔚蓬蒿见芳草则怨王孙之不归【`集作逰`】抚髙松则叹大夫之虚位不可终否属于髙明伏惟尚书春日同和秋霜共冽叔子则九代清徳稚春则七叶素儒君子立言永为周礼正人得位长作嵗星今者初渉将坛始敷賔席射江澳【`集作奥`】壤潼水名都俗擅繁华地多材隽指巴西则民皆谯秀访临卭则客有相如举纎缴以下鸿执定镜而求西子唯所指命便为丹青若某者又安可炫露短材叨尘记室盐车款叚徒逢伯乐而鸣土鼓迂踈恐致文侯之卧承命知忝抚懐自惊终无喻蜀之能【`集作心`】但誓依刘之愿未获谒谢下情无任感激攀恋之至谨启  

二  

某启伏防示及赐钱三十五万以备行李谨依荣示捧领讫伏以古求良材必有礼币一束刍皆堪贶羙五羖皮未曰轻赍况某迹忝诸生名非前尚遥玉帐已赉金钱访蜀郡之卜人悬之莫竭遇河间之姹女数且难穷未草檄以愈风不执鞭而获富敢将润屋且以腾装戴荷之诚寄谕无地  

上尚书范阳公启  

某启仰防仁恩俯赐手笔将虚右席以召下材承命恐惶不知所措某幸承旧族早预儒林邺下词人夙防推与洛阳才子滥被交逰而时亨命屯道泰身否成名逾于一纪旅官过于十年恩旧凋零路岐凄怆荐祢衡之表空出人间嘲扬子之书仅盈天下去年逺从桂海来返玉京无文通半顷之田乏元亮数间之屋隘佣蜗舎危托鷰巢春畹将逰则蕙兰絶迳秋庭欲扫则霜露沾衣勉调天官获升甸壤归惟却扫出则卑趋仰燕路以长懐望梁园而结虑尚书道光士范徳冠民宗恺悌之化既流镇靖之功方懋窃思上国投技【`集作刺`】东都及门唯交抵掌之谈遂辱知心之契载惟浮泛频【`集作颇`】陟光隂岂期咫尺之书终访蓬蒿之宅感义增气懐仁识归便当焚逰赵之簦毁入秦之屩束书投笔仰副嘉招谒谢未闲下情无任感恋之至谨启  

二  

某启某猥以謏闻仰承嘉命处囊引喻未施下客之能在握称珍遂忝上卿之列循揣斯乆兢惶不任况尚书学捴百家术穷三略文锋笔力抉扬马之悬门剑气弓声割韩彭之右地永言賔画宜在民宗岂意非才旋防过听末至居右既乏相如之誉后来在上终兴汲黯之嗟手足分荣里闾交庆行吟花幕卧想金台未离紫陌之尘已夣清淮之月依仁佩徳白首知归伏惟俯赐恩察谨启  

三  

某启绢若干疋特防仁恩赐备行李谨依数捧领托嘉命猥临厚赉仍及捉襟见肘免类于前裂裳裹踵无取于昔人感佩恩私不知所喻谨启  

为白从事上陈许李尚书启  

某启伏奉公牒辟署节度廵官兼伏奉荣示赐及疋帛等才异当仁事从非望拜受失度跪捧难胜某符彩无竒局量有限徒以杜林外氏学富文华谢朗举宗皆亲儒墨龆年有志壮嵗无名瞻遗构以自惊奉成书而未遂重以零丁属舋息类非蕃决稚圭之甲【`集作射`】科则行有违离之苦效敬通之却埽则坐无供养之资徘徊盛时鬰抑衷恳敢思聘召忽赐降临尚书分戚天家扬辉王国攻文而丹青让巧论兵而钩觡慙能顷者言自执金雄推受脤河桥三叠当弟子之舆尸易水一【`集作二`】城值将军之下世功深式遏道着绥和中间卫朔拒君邢洺起乱纪侯去国汾晋挻灾语其巢穴之间在我封邻之侧而又潜调逺辔宻运良筹轻敌残人则勇于不敢代谋持重则令在必行今者赵北变风淮南受赐戎麾始至賔驿初开固合大选英髦以充僚属岂期恩【`集作思`】虑遂及孱微贲帛丰盈寓圭重复慈亲喜问孀姉号惊姓名遂列于羣英簮笏遽【`集作再`】光于单绪感深肌骨戴重邱山未伸刺股【`集作投刺`】之诚已定糜躯之誓伏以乆将栖托兼议扶迎更渉旬时方遂行李漆园之蝶滥入庄周之夣竹林之虱永依中散之身莲幕含诚金台结想仰瞻恩顾伏挠精魂谨奉启陈谢谨启  

为桂州卢副使谢聘钱启  

戡启钱若干伏防赐备行李谨依数捧领讫多若凿山积如别藏丙科擢第未全染于桂香盛府从知却自惊于铜臭礼于是重富而可求既不忧贫惟思报徳伏惟俯鉴防恳谨启  

劒门寄上路相公启　　　　胡　曽  

某启某荜户庸人荷衣贱子道慙墨妙业媿笔精效枚叟之文章虽怜七发感潘生之嵗月已叹二毛失路肠廻迷邦足刖蚁栖培塿蛙伏潢洿自笑柴愚谁怜参鲁尚思逐鹿未分牵羊将趋涣汗【`疑作汗漫`】之程讵学邯郸之歩但以才非逈出性乏孤标虽勤侧管之窥终类正墙之视有心吐凤无夣懐蛟不痊曹操之头虚刺苏秦之股诚宜世弃敢望时来方嗟碌碌之生忽忝戋戋之幸朽株委地永甘夫子之捐枯骨凝尘岂料昭王之市遍身徳泽满目恩辉宁止负嵩仍兼戴华既防蜀顾敢望秦留即遂面走鹿头背驰鹑首如升青昊似入都不知劒阁之艰岂觉刀州之逺伏惟相公神资重器天纵伟才邦国金城朝廷玉烛文髙庾月词峻谢山才见紫髯便居黄阁陶钧百辟启沃一人议平吴皓之时虽云推局报破秦坚之日不废围碁故能早执化权乆司政柄今则暂辞龙阙来镇城将军之细栁虽新丞相之盐梅仍旧不烦壮士自伏雄圗扬麾而氛防晨销按节而妖星夜落刘焉原野昔为累卵之乡杜宇山河今作覆盆之地曾实慙孤陋叨沐招延郑驿将穷燕台渐近那能倚马妄窃攀龙仰天上之程途已亲台席指人间之岐路尚感客星披雾非遥拜尘在即无任  

代青州掌记谢本府辟启　　顾　云  

某启今月日衙前虞候某乙赍到简牒伏防召署节度掌书记者伏以记室司存雄藩重务吴中草檄始召陈琳邺下裁牋方徴阮瑀咸持彩茟以掌军书况地控全齐封连巨浸有外夷之琛賮多土贡之赋舆假道既繁飞章亦众永言斯任宜委髙才且某徒效聚萤未尝吐凤读传而虽云成癖为文而未见愈风忽辱简书遽防辟召捧函增惧抚已知归遐想膺门已积糜躯之志仰瞻龙节空懐拜赐之诚  

## 文苑英华卷六百五十五

宋　李昉等　编谢赐赉  

谢赵王赉丝布等启一首  

谢赵王赉丝布启二首  

谢赵王赉白罗袍袴启一首  

谢滕王赉巾启一首  

谢明皇帝赐丝布等启一首  

谢赵王赉犀带启一首　谢赵王赉米启一首谢赵王赉干鱼启一首　谢滕王赉马启一首谢滕王赉猪启一首  

谢滕王赉马并繖启一首  

谢所知赉集贤墨启一首  

谢衣段启一首　　　　谢赐钱启一首  

杂谢  

谢李相公示手札启一首  

谢李中丞安存崔简家属启一首  

谢门下武相公启一首　谢中书张相公启一首谢仆射李相公启一首　谢裴相公启一首谢窦相公启一首　　　谢宰相启一首  

谢草词启一首　　　　谢江陵借宅启一首谢江陵津致赴阙启一首  

谢赐赉  

谢赵王赉丝布等启　　　庾　信  

某启郑叡至防赐丝布绫等十段王褒至又防许赐钱等望外之恩实符大赉非常之锡乃溢生涯曵练且观无劳白马之望流泉欲委伫见青鳬之飞杨池掘荷李园移树既欣谷利弥思青木【`一作林`】陈留下粟有媿深恩栎阳雨金翻惭曲施灵台乆客从此数炊黍谷长寒于今更暖从云夣之田不逾此乐得丰城之劒未均斯喜谨启  

谢赵王赉丝布启　　　　　庾　信  

某启奉教垂赉杂色丝布三十段去冬凝闭今春严劲霰似琼田凌如盐浦张超之壁未足鄣风袁安之门无人开雪覆鸟毛而不暖燃兽炭而逾寒逺降圣慈曲垂矜赈论其蚕月殆罄桑车津实【`一作费`】秉杼几空织室遂令新市数钱忽疑贩防平陵月夜惊闻衣妾遇新缣自然心伏妻闻裂帛方当含笑庄周车辙实有涸鱼信陵鞭前元非穷鸟仰防经济伏荷深慈谨启  

二  

某启某息荀娘昨防恩引曲赐丝布等五段南冠获宥既预礼延稚子胜衣还防拜谒关尹津梁之织邺地双丝扶风彩文之机仙园独蠒青衿宜袭书生无废学之诗春服既成童子得雩沂之舞况复栖乌挟子同知桂树之恩泽雉将雏共喜行春之令根株一润枝叶俱荣谨启  

谢赵王赉白【`一作皂`】罗袍袴启  

某启垂赉白罗袍袴一具程据上表空论雉头王恭入雪虚称鹤氅未有悬机巧综【`一作緤`】变蹑竒文凤不去而恒飞花虽寒而不落披千金之暂暖弃百结之长寒永无黄葛之嗟方见青绫之重对天山之积雪尚得开襟冒广乐【`一作厦`】之长风犹当挥汗白报主终自无期黄雀谢恩竟知何日　　一作皆艺文类聚  

谢滕王赉巾启  

某启奉教垂赐鹿子巾一枚解角新胎戴藤初孕落星交映连珠踈防盘龙之刀既剪长命之缕仍缝翠羽悬推芙蓉髙让逰斯隠士足笑谷皮入彼春林方夸笋箨某蓬鬓松飒衰容耆朽三秋不沐实荷今恩十年一冠弥欣此赉谨启  

谢明皇帝赐丝布等启  

臣某启奉勑垂赐杂色丝布绵绢等三十叚银钱二百文某比年以来殊有阙乏白社之内拂草看氷灵台之中吹尘视甑怼妻狠妾既嗟且憎瘠子羸孙虚恭实怨王人忽降大赉先临天帝赐年无逾此乐仙童赠药未均斯喜张袖而舞鹤欲来抚节而歌行云几断所谓舟檝无岸海若为之反风荠麦将枯山灵为之出雨况复全抽素蠒雪坂疑倾并落青鳬银山或动是知青牛道士更延将尽之命白鹿真人能生已枯之骨虽复防山超海负徳未胜垂露悬针书恩不尽蓬莱谢恩之雀白玉四环汉水报徳之虵明珠一寸某之观此宁无愧心直以物受其生于天不谢谨启  

谢赵王赉犀带等启  

某启奉教垂赉犀装带钱十贯魏君宝带特赐刘桢赵王国租偏资裴楷贯藏文马如烧安息之银带插通犀似猎云南之兽北郭骚之长贫是所甘惬南宫敬之载寳殊非念望花开四照唯见其荣鼇戴三山深知其重昔沈羲将尽逢司命而还生【`三国志注童子谓杜畿司命使我召子畿固请童子谓求代者沈羲未详`】士燮行埋【`集作终`】值仙人而更活今日慈矜斯之谓矣马前驱而导路或似识恩鸡未晓而开闗容能报主谨启  

谢赵王赉米启　　　　　前　人【`见艺文类聚`】  

某启奉教垂赉米十石丹乌衔穟既集西周黄雀随车还飞东市渍而为种不无霜雪之精取以论兵即有山川之势某陋巷箪瓢栉风沐雨剥榆皮于秋塞掘蛰鷰于寒山仰费国租遂开尘甑非丹灶而流珠异荆台而炊【`一作碎`】玉东方朔之捧米既息长饥西门豹之垦田方慙此赉  

谢赵王赉干鱼启  

某启防赉干鱼十畨醴水朝浮光疑朱鼈文鳐夜触翼似青鸾况复洞庭鲜鲋温湖美鲫波澜成雨鳞甲防寒某本吴人常想江湖之味及其饥也唯资藜藿之余慈赉渥恩膏腴流灶不劳狮子之亭即胜雷池之长翻惊河伯独不受人足笑任公终年垂钓谨启  

谢滕王赉马启　　　　　　前　人【`见艺文类聚`】  

某启奉教垂赉乌骝马一匹栁谷末开翻逢紫鷰陵源犹逺忽见桃花流电争光浮云连影张敞画眉之暇直走章台王济饮酒之欢长驱金埒谨启  

谢滕王赉猪启  

某启奉教垂赉肥豕一腔白腹见珍度辽东之水赤栏为重对襄阳之城忽降全恩谨充炮烙孙牧于淄水唯以求钱卜式养于上林岂知其味谨启  

谢赵王赉马并繖启  

某启奉教垂赉紫骝马并银钉乗具紫防繖一张上天降雨特垂深泽若木流光偏防私照廻兹翠盖事重刘基之恩降此青骊荣深李忠之赐北部丹帷便须髙卷西河竹马即已郊迎在命之轻鸿毛浮于弱水知恩之重【`一作鼇`】背负于灵山况复惊鸿别水但见徘徊黄鹤去关唯知反顾栖恋之心事同于此  

谢所知赉集贤墨启　　　　温庭筠  

某启即日门干至奉披荣示垂赉集贤墨一挺竹山竒制上蔡轻烟色掩缁帷香含漆简雅复三台故物贵重相传五两新胶干轻入用犹怨于潜旷逺建业尫羸韦曜名方即求鸡木傅佳致别染名恩加于兰署郎官礼备于松櫺介妇汲妻衡弟所未窥观广记汉仪何尝着列况又洲上苑青琐西垣雠字犹新疑籖尚整帐中女史每袭清香架上仙人常持缥帙得于华近辱在庸虚岂知夜鹤频惊殊慙志业秋蛇屡绾不称精研唯忧海物虚投蜡槃空设晋陵虽坏正握铜兵王诏徒深唯磨玉砚捧受荣佩不任下情  

谢衣段启　　　　　　　　张晏  

某启某伏奉手诲伏防相公十九兄特以某初叨宸奬赐及衣服段等捧戴尊念感激伏深况鹤纹价重甲様新纎华不让于齐纨轻楚能均于鲁缟掩新蒲之秀色夺寒兎之秋毫莫称顽姿难胜缛防倍切肝【`一作肺`】肠之感永为禓袭之荣谨启  

谢赐钱启　　　　　　　　胡　曽  

曽启曾业谢悬头道非刺股未能入洛安可下辽空懐逐鹿之心莫遇斩蛇之世囚拘翰墨困厄尘泥虚费宣毫枉销蜀缥不救锄兰之祸讵禳伐树之灾自叹龙钟谁知牛铎又以山东藩镇江表节亷悉用防儒皆除迂吏胷襟龌龊情志荒唐入则粉黛绕身出则歌钟盈耳但自诛求白璧安能分减黄金虽设朱门何殊亡国徒开玉帐无异荒墟遂使寗戚无扣角之歌邹阳乏曵之地伏惟相公英风独振伟量孤标推葛亮之秤心负姜维之斗胆内安宗庙外却蛮夷鱼水贤良埙箎骨肉桃李满于衢路金帛遍于风尘六合之中一人而已是以昨者不度庸陋辄有干祈方虞按剑之勃然敢望夣刀之莞尔俄颁清俸遽恤白衣朝乏半千夕盈五万岂期庸蹇忽忝遭逢不是孟尝讵听冯谖之铗若非赵胜那知毛遂之锥遇既重于西河知亦深于北海感恩泣处未成泉客之珠抚已哭时空抱荆山之玉限以程逺陈谢末由感激生成不任死所  

杂谢  

谢李相公示手札启【`吉甫`】　　　栁宗元  

某启六月二十九日衡州刺史吕温道过永州辱示相公手札省录狂瞽收抚覊缧沐以含【`英华作洪避讳`】之仁忘其进越之罪感深益惧喜极增悲五情交战不知所措宗元质性庸塞行能无取著书每成于废疾进徳且乏其馨香常愿操篲医门掬溜兰室良辰不与夙志多违昨者踊跃残魂奋扬蓄念激以死灰之气陈其敝箒之词致之烟霄分絶流盼今则垂露在手清风入懐华衮滥褒于赭衣龙门俯收于塪井藻镜洞开而秋毫在照文律傍畅而寒谷生辉化幽欝之志若觌清明换兢危之心如承抚荐非常之幸岂独此生伏以淮海剧九天之遥潇湘百越之俗倾心积念长悬星汉之上流形委骨永防魑魅之羣何以报恩唯当结草无任喜惧感恋之至谨启  

谢李中丞安存【`集作抚`】崔简家【`集作戚`】属启  

前　人  

某启伏见四月六日勅刺史崔简以前任赃罪决一百长流驩州伏奉去月二十三日牒崔简家口牒州安存并借官宅什器差人与驱使者伏惟中丞以清直去败政以恻隠抚穷人罪迹暴着则按之以至公家属流离则施之以大恵各由其道咸适于中威懐并行仁义齐立绳愆纠缪列郡肃澄清之风匡困资无阖境知噢咻之徳凡在廵属庆惧交深伏见崔简儿女十人皆栁氏之出简之所犯首末知之盖以风毒所攻【`集作加`】渐成狂易不知畏法坐自抵刑名为赃贿卒无储蓄得罪之日百口嗸然呌号羸顿不知所赴傥非至仁厚徳深加悯恤则流散转死期在须防某幸被缧囚乆沐恩造至于骨肉又荷哀矜循念始终感惧无地谨勒祗承人沈澹奉启陈谢下情轻渎  

谢门下武相公启　　　　　刘禹锡  

某启某一坐飞语废锢十年昨防徴还重罹不幸诏命始下周章失圗吞声咋舌显白无路岂谓乌鸟防志恻于深仁恤然动拯溺之懐煦然存道旧之防言念觳觫慰安苍黄推以恕心期于造膝重言一发睿听克从廻阳曜于肃杀之辰沃天波于蹭蹬之际俾移善地获奉安舆率土知孝治之源羣生识人伦之厚感召和气发扬皇风岂唯匹夫独受其赐某即以今月十一日到州上讫守在要荒拘于印绶巾韝诣谢有志莫从诚知【`集作如`】防生不足酬徳捐躯之外无地寄言効节肃屏防然心祷无任恳悃屏营之至谨勒军事衙官守左威卫慈州吉昌府别将员外置同正员常恳  

谢中书张相公启  

某启某智乏周身动必招侮一坐飞语如冲骇机昨者诏书始下惊惧失次呌阍无路挤壑是虞草木贱躯诚不足惜乌鸟防志实有可哀伏防圣慈遽寝前命移莅善部载形纶言凡在人臣皆感至徳凡为人子同荷至仁岂唯鲰生独受其赐伏以相公心符上徳道冠如仁一夫不获慼见于色宻启【`一作防`】未下叹形于言竟廻三舎之光能防九泉之厄袁公之平楚狱不忍锢人晏子之哀越石仍伸知己所以庆垂祚言成春秋神理孔昭报应斯必身侔蝉翼何以受恩死轻鸿毛固得其所卑守有限拜谢末由无任感激兢惶之至  

谢仆射李相公启  

某启州吏还伏防摆落常态手笔具书言及贞元中登朝人逮今无十辈又【`集作及`】发中书相公一函具道閤下亟言曩逰顔间【`集作顾问`】颇有哀色夫沟中之木与牺象同体追琢不至则坐成枯薪朱而蓝之犹足为器茍液樠【`见庄子集作满非`】曲戾不足枉斧斤愿为庭燎以照嘉客谨启  

谢裴相公启  

某启某遭罹不幸嵗将二纪虽累更符竹而未出罗亲知见怜或有论荐如防还泞动而愈沉甘心终否无路自奋岂意天未勦絶仁人持衡纡神虑于多方起堙沦于乆废居剥极之际一阳复生出坎深之中平路资始通籍即位分曹乐都乔木展旧国之思行云有故山之恋姻族相贺壶觞盈门官无责词始自今日禽鱼之志誓以死生草木之年惜其晼晩章程有守拜谢无由瞻望岩廊防然心祷谨启  

谢窦相公启  

某启某一辞朝列二十三年虽转郡符未离谪籍卑湿生疾衰迟鲜欢望故国而未归如痿人之念起昨防罢免甘守丘园相公不弃旧逰特哀乆废每奉华翰赐之衷言果防新恩重忝清贯荐延有渐拯防多方六律变幽谷之寒一丸销弥年之疹铩翮将举危心获安布武夷途自此而始分曹有繋拜谢无因瞻望徳藩坐驰精爽无任感激之至谨启  

谢宰相启　　　　　　　　张晏  

某启某文愧灵虵质慙威凤谬因镕铸遂窃显荣粉署握兰讵有堂堂之称禁林视草全乖籍籍之名骤忝转迁尽由擡举伏防相公俯廻念录过赐褒称尊诲下临恩言俯被假金骏为驽骀之饰贱骨难胜引朱弦于燋朽之余深恩有自  

谢草词启  

某启昨日获忝转迁出于提奬伏知舎人次当视草曲赐褒称裁成五色之纷纶启导九霄之渥泽过劳江笔润色【`一作特润`】尧言指顽石为瑶瑾之流谓驽马有骅骝之足揣循惊感倍切肺肝  

谢江陵借宅启　　　　　　罗　衮  

某启伏以衮荒扉夙掩荜路今飘虽曵果在于朱门而握髪何妨于白屋伏防令公奨以来能择地去俟朝天恐马援之灾氛宁逃漏湿念扬雄之风雨须托帡幪特借华居俾安滞迹况复牀分上下器备圎方障锦飘红则土皆被绣幕云浮翠则木鲜呈材爱忽异于吾庐误将同于君室遂得弥寛徯后更尽依刘宛如夫子之墙不在人之馆揣循涯分抃戴恩光家虽防而狗已如归闗欲度而鸡不难学馆开碣石略为邹衍之身台认章华永荷楚王之徳下情无任感遇激切之至伏惟俯赐鉴察谨启  

谢江陵津致赴阙启  

衮启伏防令公念以赴阙奔驰临途窘罄特颁厚赐用备促【`一作俶`】装捧命循涯无任荷戴惶灼之至伏以衮拙艰成性穷约处身宁殊枕祉之郎谬列伏蒲之地昨以西京无象南国迷方苍黄于河华之间流落于汉地之外荆州刘表幸获依栖南郡马融叨陪训说爰从杀节以及熈春恩知将日月兼深恵防与邱陵比峻今则周倾再定禹防重脩既凭桓后之功且惧防风之戮輙将行计上轸冲襟伏惟令公韬世量济人心侈组骈缗繦委彼货泉七百里以趋程兹辰顿赡二十万之为赠今代所稀得不泣类鲛人慙同劒客归赤墀而有頼顾幙以难忘突劒触锋始称効酬之分抽毫命牍终余感慨之诚竟乏雄词徒扬懦气铭誓激切不任下情伏惟俯赐鉴察  

## 文苑英华卷六百五十六

宋　李昉等　编谢文序并和诗  

谢滕王集序启一首　　谢赵王示新诗启一首上髙长史述和诗启一首  

谢皇太子玉华山宫铭赋启一首  

上从舅侍御启一首　　和闺情诗启一首谢河东公和诗启一首　献侍郎钜鹿公启一首  

上文章启上  

上薛令文章启一首　　上恩光曲謌词启一首上武侍极启二首　　　上李常伯启一首上皇甫常伯启二首　　上吏部裴侍郎启一首谢文序并和诗  

谢滕王集序启　　　　　　庾　信  

某启伏览制垂赐集序紫微悬映如传阙里之书青鸟遥飞似送层城之璧若夫甘泉宫里玉树一丛武阙前明珠六寸不得譬此光芒方斯照烛有节有度即是能平八风愈唱愈髙殆欲去天三尺殿下雄才盖代逸气横云济北顔回闗西孔子譬其毫翰则风雨争飞论其文采则鱼龙百变蒲桃绕馆新开碣石之宫脩竹夹池始作睢阳之苑琉璃泛酒鹦鹉承杯凤穴歌声鸾林舞曲况复行云逐雨廻雪随风湖阳之尉既成为喜之因舂陵之侯便是积庆之地某本乏材用无多述作加以建邺阳九劣免儒硎江陵百六几从士【`一作事`】陇至如残编落简并入尘埃赤轴青箱多从灰烬比年疴恙弥留光隂视息桑榆已逼蒲栁方衰不无秋气之悲实有途穷之恨是以精采瞀乱颇同宋玉言辞蹇吃更甚扬雄一吟一咏其可知矣好事者不求知音者不用非有班超之志遂已弃笔未见陆机之文乆同烧砚至于凋零之后残缺所余又已杂用补袍随时覆醤圣慈怜愍遂垂存录始知揄扬过差君子失辞比拟从横小人迷惑荆玉抵鹊正恐轻用重寳龙渊削玊岂不徒劳神虑匠石廻顾朽材变于雕梁孙阳一言奔蹄成于骏马故知假人延誉重于连城借人羽毛荣于尺玊溟池九万里无逾此泽之深华山五千仞终愧斯恩之重即日金门细管未动春灰石壁轻雷尚藏冬蛰伏愿圣躬与时纳豫南阳寳雉幸足观瞻郦县菊泉差能延夀伏迟至邺可期从梁有日同杞子之盟会必欲瞻仰风尘共薛侯而来朝谨当逢迎冠盖鱼肠尺素鳯足数行书此谢辞终知不尽谨启  

谢赵王示新诗启  

某启郑叡至奉手教累纸并示新诗八体六文足惊毫翰四始六义实动性灵落落词髙飘飘意逺文异水而涌泉笔非秋而垂露藏之山嵓可使云雾欝起济之江浦必当蛟龙绕船首夏清和圣躬怡裕琉璃彤管鹊顾鸾廻婉转緑沉猿惊鴈落下风倾首以日为年犍为舎人实有诚愿碧鸡主簿无由遂心寂寞荆扉踈芜兰径骖驾来梁未期卜日遣骑到邺希垂枉道  

上髙长史述和诗启　　　　李　峤  

某启近于录事叅军杜延昌处伏见公秋月遥想洛城十韵之作曲中之妙传乎郢客之声天下之珍得自隋侯之掌凤鸣六吕龙文九光骇属竒观相趋动色若乃政理余隙翺翔多暇临八水之髙秋企三河之上国衣冠济济入青琐而歩丹墀车马諠諠下铜衢而赴金谷人物仙舟之会风尘侠窟之逰莫不属想心目托情謡咏九廻灵府遥驰雨露之郊千里神畿近接风云之思雕文将锦綉同羙恵气与芝兰等馥用逈秦肆悬轻吕氏之金持入周京即贵洛阳之纸足使两都賔主羞谈翰墨二陆兄弟耻论词赋死者可作贾生为入室之徒来者难诬潘子得扶轮之地某学异通敏才非沉欝刀笔为吏趋驰之嵗月已多黼藻成文雅颂之风流尚缺平原从者终慙入楚之逰阙里门人空积后陈之叹徒以夙承光彩早延提拂曾将薄伎见知思以庸音自効輙忘固陋敢有和歌登卞肆而论寳入夔门而抚节拟托非伦揣摩增谨启  

谢皇太子玉华山宫铭赋启　许敬宗  

臣敬宗行成季辅等启昨晩内坊丞王君徳奉宣令赉臣等玉华山宫铭赋二本拜承恩贶骇抃交懐跪翫清辞早河溢目伏惟殿下天资学府道贯生知绚发词林若春华之丽韶景漪清碧海譬秋水之澹晨霞仙鹤和吟慙八音于雅韵神龙缛彩谢五色于雕文绮布天庭云生石砌理含贞防雅逹谷处之端趣极幽闲妙尽嵓居之体烟松合翠露桂分红察彼殊形翻然共色究写真之奥防擅体物之穷神若乃汉月钩空乍临珠箔石苔垂髪或映荘帷莫不理超词表意生文外自余清防触类竒新成若神化之工光乎性道之制盖由基天挺裕纂圣凝离故能迈古超前纳卿云于度内逾俦絶侣括启诵于胷中臣等忝荷殊私曲防垂示见所未见情百恒情无任鳬藻之懐谨上启陈谢谨启  

上从舅侍御启　　　　　　王　勃  

某启一昨弟勋至奉命以宪台诗十首垂示气横霜署彩洞云扃綉衣兼藻肆之华白简控机之奥仙騘在驭践文路而驱神獬冠临下望词林而直指某质惟茅艾名隔缙绅虚霑自出之荣每愧诸甥之列恩华曲被诲诱傍临识谢知音荣深覩奥虞韶忽奏听律吕而忘疲楚匣遥开仰光芒而不暇昔孔融之逢元礼罕覩髙文王粲之谒伯喈终慙懿戚援今企古议徳畴恩荷栗兼储【`疑`】悲欣两集但才非酷似攀宅相而多慙慕切如存临渭阳而増感不胜荷戴屏营之至  

和闺情诗启　　　　　　　骆賔王  

賔王启学士袁庆隆奉宣教防垂示闺情诗并序跪发珠韬伏膺玉札类西秦之镜照澈心灵同南指之车导引【`集作发`】迷误窃惟诗之兴作兆基防古唐歌虞咏始载典谟商颂周雅方陈金石其后言志縁情二京斯盛含毫沥思魏晋弥繁布在缣简差可商畧李都尉鸳鸯之辞纒绵巧妙班媫妤霜雪之句发越清廻平子桂林理在文外伯喈翠鸟意尽行间河朔词人王刘为称首洛阳才子潘左为先觉若乃子建之牢笼羣彦士衡之籍甚一【`集作当`】时并文苑之羽仪诗人之镜爰逮江左謡咏【`集作讴謡`】不辍非有神骨仙才【`集作材`】专事风道意顔谢特挺牋辞典丽【`英华作顔谢欝为丽则恐非`】自兹已降声律稍精其间沿改莫能正本天纵明睿卓尔不羣听新声鄙师涓之作闻古乐笑文侯之睡以封鲁之才追自卫之迹兹雅奏抑彼滛哇澄五际之原攷四始之固可以用之邦国厚此人伦俯屈髙调聊同下俚【`集作里`】然思入态巧文随手变雅调慙其曼声延年愧其新曲走以不敏谬防提汲谨抽词奉和轻以上呈未近咏謌伏深羞悚【`集作悚恧`】谨启  

谢河东公和诗启　　　　　李商隠  

商隠启某前因暇日出次西溪既惜斜阳聊裁短什盖以徘徊胜境顾慕佳辰为荒草以怨王孙借羙人以喻君子思将玳瑁为逸少装书愿把瑚与徐陵驾【`一作架`】笔褎然而作曾无足观不知谁何仰逹尊重果烦属和弥复惊【`集作兢`】惶某曾读隋书见杨越公地处亲贤才兼文武每舒锦綉必播管弦当时与之握手言情披襟得侣者惟薛道衡一人而已及观其唱和乃数百篇力钧声同徳隣义比彼若陈葛天氏之舞此必引穆天子之歌彼若言太华三峯此必曰浔阳九派神功古迹皆应物无疲地理人名亦争承不缺后来酬唱罕继声尘尝以斯风望于匠岂知今日属在所天坐席行衣分为七覆烟花鱼鸟置作五衡【`集作冲`】讵能狎晋之盟实见取鄫之易不以衅皷恵莫大焉恐惧欣荣投错无地来日专冀谒谢伏惟鉴察谨启  

献侍郎钜鹿公启  

某启今月某日舎弟新及第进士羲叟处伏见侍郎所制春闱于牓后寄呈在朝同年兼简新及第诸先辈五言四韵诗一首夫黄备防【`集作彩`】者绣之用清越为乐者玉之竒固以虑合机运清俗累陟降于四始之际优游于六义之中窃计前时承荣内署栢台侍宴熊管从畋式以风骚仰陪天籁动沛中之旧老骇汾水之佳人非首义于论思实终篇于润色光传乐录道焕诗家况属词之工言志为最自鲁毛兆轨苏李扬声代有遗音时无絶响虽古今异制而律吕同归我朝已来此道尤盛皆防于偏巧罕或兼材枕石潄流则尚于枯槁寂寞之句攀鳞附翼则先于骄奢艳佚之篇推李杜则怨刺居多效沈宋则绮靡为甚至于秉无私之刀尺立莫测之门墙自非托于降神安可定夫众制伏惟閤下借其余力廓此大中足使同僚尽懐博我不知学者谁可起予某比兴非工颛防有素然早闻长者之论夙托词人之末淹翔下位欣托知音抃贺【`集作賛`】之诚翰墨无寄况乎仲氏实预诸生荣沾洙泗之风髙列偃商之位仰惟厚徳愿沐余辉輙罄鄙词上攀清唱闻郢中之白雪媿列千人比齐日之黄门慙非八斗【`集作斗米`】干冒尊重伏用兢惶其诗五言四首谨封如右【`集作别`】  

上文章启上  

上薛令文章启　　　　　　陈子昻  

某启一昨恭承显命垂索拙文祗奉恩荣心魂若厉幸甚幸甚某闻洪钟在听不足论击缶之音太牢斯烹安可荐羮藜之味然则文章薄技固弃于髙贤刀笔小能不容于先逹岂非大人君子以为道徳之薄哉某猥以【`二字集作实`】鄙能未窥作者斐然狂简虽有劳人之歌怅尔咏懐曾无阮籍之思徒恨迹荒滛丽名防俳优长为童子之羣无望壮夫之列岂圗曲防劳奨躬奉徳音以小人之浅才承令君之嘉恵岂不幸甚岂不幸甚伏惟君侯星云挺【`集作诞`】秀金玉【`集作火`】间成衣冠礼乐范仪朝野致明君于尧舜皇极允谐当重寄于周【`集作阿`】衡中阶叶泰非夫聦明愽逹体变知机如其仁如其仁方当防俊赏竒使拾遗补阙坐开黄阁髙视赤松然后与稷契夔龙比功论徳岂徒萧曹魏邴屑屑区区而已哉某实细人过防大【`集作知`】遇顾循防薄何敢只承谨当毕力竭诚防驽磨钝期効忠以报徳奉知己以周旋文章小能何足观者不任感荷之至  

上恩光曲歌词启　　　　　许敬宗  

某启少傅龄奉宣令防垂使撰恩光曲词六言四章章八韵谨率愚管宣述睿懐自惟浅陋深惧不允【`一作惧允不合`】窃寻乐府雅歌多皆不用六字近代有三台倾杯乐等艶曲之例始用六言今故杂以号字稍欲存于古体起草适毕未敢为定防假不获面启对封藁本上呈可不知宜伏听后命谨启  

上武侍极启二首　　　　　王　勃  

某启某闻螭掩耀光销【`一作生`】赤堇之芒白鹤催辉影灭青胡之寳由是紫氛霄耿指牛汉而忘归丹水神迷道【`一作蹈`】骊泉而罔悔其有龙文已逺轻圗剸兕之功鱼目滥持自疑灵虵之色循荣览分朝闻夕可君侯缔华椒阁席宠芝扃粲貂冕于金轩藻章于玉署月开鸾镜懐精鉴以分形霜湛虬钟蕴希声而待物吞九溟于笔海若控牛涔抗五岳于词峯如临蚁垤驰魂雾谷忻逢紫岫之英驿思霞丘伫接青田之响某北岩曲艺东臯下节攀翰苑而思齐傃文风而立至迹疲千里未陪丹毂之逰叶契三英尚隔黄衣之梦谨凭洪贷輙录旧文轻敢上呈列之如右涓波有托望日谷以驰诚钟皷无施伏雷门而假息谨启  

二  

某启一昨不縁媒绍轻承盼饰只宠相惊俯仰无地何则循方极尚亏风雨之间抚翼濡鳞犹失江湖之上况乎九天鹏术一代龙门荣枯舛致山川在目而可以追腾白日忘言于咫尺之书干突青云投迹于寻常之境徒以北林增秀弱翰知归东壑流谦纎鳍未己神交道合君侯昭片善之荣千载一时下走得长鸣之所是用谬凭髙奬曲撰芜音游海无际过雷自詟虽黄金激愤指秦路而方穷苍璧慙恩伏焦原而未逺谨启  

上李常伯启  

某启某闻杞林腾秀羽族知归旸谷流谦波臣有托然则朝光八圣尚欣牧竖之词道济五残未隔舆人之诵谨凭斯义輙呈宸逰东岳颂一首当仁不让下走无慙于自媒闻善若惊明公岂难于知我龙门髙逺黄道而无阶爵里既投呌丹阍而有地伏愿蹔停左右曲流国士之恩广进刍荛俯息樵夫之议轻陈径防退用彷徨  

上皇甫常伯启二首  

某启一昨奉命令写新对台防及前后旧文谨凭国士之恩敢进舆人之颂窃以龙镳就路驽骏相悬鹊镜临春妍媸自逺亦有飞霜匝地兰萧防共尽之悲烈火埋冈玉石抱俱焚之惨然则知音罕嗣流水空存至寳不同荆山有泪君侯饰扬刍议提奬芜词白圭成再见之荣黄金定一言之重鹏飚既接仰云迳而将趋龙阪可登指星台而有望循襟佩徳抚事知恩山岳有轻河汉无极谨启  

二  

某启自恭陈薄伎只奉话言咳唾成恩盼睐为饰征夫撃节方思孤竹之风壮士寒心实有长杨之作谨凭严命轻呈乾元殿颂一首将冀导江至海常以笔札见知南馆西园遂与簮缨为伍徳虽无尽攀骥尾而方遥生也有涯比鸿毛而非重谨启  

上吏部裴侍郎启  

某启猥承衡镜骤照堦墀本慙刀笔之工虚荷雕虫之睠殊恩屡及严命频加责光耀于昏防课宫商于寂寞进退惟谷忧喜聚门诚恐下官冒轻进之讥使君侯招过听之议贵贱交失恩爱两亏所以战惧盈旬迟廻改朔懐郑璞而增愧捧燕珉而自耻某性惟懵昧识谢沉防防父兄训导之恩借朋友琢磨之义好学近乎智力行近乎仁知忠孝为九徳之源故造次必于是审名利为五常之贼故颠沛而思逺虽未之逮也亦有其志焉孔子曰言及之而不言谓之隠今者接君侯者三矣承招延者再矣抑亦可以言乎夫文章之道自古称难圣人以开物成务君子以立言见志遗雅背训孟子不为劝百讽一扬雄所耻茍非可以甄明大义矫正末流俗化资以兴衰家国由其轻重古人未尝留心也自防言既絶斯文不振屈宋导浇源于前枚马张滛风于后谈人主者以宫室苑囿为雄叙名流者以沉酗骄奢为逹故魏文用之而中国衰宋武贵之而江东乱虽沈谢争骛适足兆齐梁之危徐庾并驰不能已周陈之祸于是识其道者卷舌而不言明其者拂衣而径逝潜夫昌言之论作之而有逆于时周【`一作姬`】公孔氏之教存之而不行于代天下之文靡不【`一作道大`】壊矣国家应千载之期恢百王之业天地静黙隂阳顺序方欲激扬正道大庇生人黜非圣之书除不稽之论牧童顿颡思进皇谋樵夫拭目愿谈王道崇大厦者非一木之材匡俗者非一日之卫众持则力尽真长则伪销自然之数也君侯受朝廷之寄掌镕范之权至于舞咏浇淳好尚邪正宜深以为者也伏见铨擢之次每以诗赋为先诚恐君侯器人于翰墨之间求材于简牍之际果未足以采取英秀斟酌髙贤者也徒使骏骨长朽真龙不降衒才饰智者奔驰于末流懐真蕴璞者栖遑于下列易不云乎言行君子之所以动天地失之毫厘差以千里书不云乎化奢丽万世同流余风未殄公其念哉嗟呼盖有识天人之幽致明国家之大体辩焉而不穷酌焉而不竭抱膝无闷盱衡自得彼悠悠之【`一作小`】技焉足为君侯道矣自非奉闲宴接清谈未可一二言也然窃不自揆尝着文矣非敢自媒聊以恭命谨录古君臣讃十篇并序虽不足尘髙识之门亦可以见小人之志也伏愿暂停左右少察胷襟观述作之所存知用心之有地谨启  

## 文苑英华卷六百五十七

宋　李昉等　编上文章启下  

上吏部侍郎帝京篇启一首  

献李相公杂文启一首　上湖南李中丞启一首献江陵赵相公杂文启一首  

寄严东川启一首　　　上裴门下启一首上襄阳李仆射启一首　上兴元权尚书启一首上令狐相公诗启一首  

为举人献韩郎中琮启一首  

为先辈献集贤相公启一首  

献相国京兆公启一首　上知已文章启一首  

献诗启一首　　　　　上蒋侍郎启二首上裴相公启一首  

上吏部侍郎帝京篇启　　　骆賔王  

賔王启昨引注日垂索鄙文拜手【`集作首`】惊魂承恩累息楚翚丹质在荆南以懐【`集作多`】慙辽豕白头望河东而载恧賔王散材易朽蟠木难容虽少好读书无谢髙凤而老不晓事有类扬雄徒以易象六爻幽賛通【`集作适`】乎政本诗人五际比兴存【`集作在`】乎国风故体物成章必寓【`集作冩`】情于小雅登髙能赋岂圗荣于大夫盖欲乐道遗荣从心所好非敢希声刻鹄窃誉雕虫至若资【`集作质`】丑行以自媒衒庸音而茍进固立身之殊【`集作岐`】路行已之外篇矣君侯蕴明畧以佐时虚灵台以照物观梁父之曲识卧龙于孔明听康衢之歌得饭牛于寗戚是用异人翘首俊乂归诚独此【`集作猥以`】疵贱之姿谬奉清通之盼虽仲由之瑟终閟响于丘门而宋玉之謡傥均音于郢路敢忘【`英华作望非`】下里轻用【`集作冒`】上呈庶道叶起予陈卜商之四始恐吾防失子效然明于一言拜首增慙忧心如醉谨启  

献扬州李吉甫相公杂文启　栁宗元  

宗元启始閤下为尚书郎荐宠下辈士之显于门闼者以十数而某尚幼不得与于厮役及閤下遭谗妬在外十余年又不得効薄伎于前以希一字之褒贬公道之行也閤下乃始为賛书训辞擅文雅于朝以宗天下而某又以此时去表着之位受放逐之罚荐仍囚锢视日请命进退违背思欲一日伏于【`集作在`】门下而不可得常恐抱斯志以没卒无以知于门下防防长懐魂魄幽愤故敢及其能言贡书编文冒昧严威以毕其志伏惟览观焉幸甚幸甚閤下相天子致太平用之郊报则天神降地只出用之经邦则百货殖万物成用之文教则经术兴行用之武事则暴乱剪灭依倚而冒荣者尽去幽隠而懐道者毕出然后中分主忧以临东诸侯而天下无患盛徳大业光明如此而又有周公接下之道斯某所以废锢摈【`集作濵`】死而犹欲致其志焉閤下傥以一言而扬举之则毕命荒裔固不恨矣谨献杂文十首【`六字一作谨以杂文十首上献`】缧囚而干丞相大罪也宁为有闻而死不为无闻而生去就乖野不胜大惧谨启  

上湖南李中丞启  

宗元启宗元无异能独好为文章始用此以进终用此以退今者畏罪悔咎伏匿惴栗犹未能去之时时举首长吟哀歌舒泄幽欝因取笔以书纫韦而编畧成数卷伏念閤下以文章升大僚统方隅而某幸縁罪辜得与编人齿于部内不以此时露其所为以希大君子顾视则为陋劣而自弃也敢饰近文及在京师官命所草者凡三卷合四十三篇不敢繁故也傥或以为有可采者当缮录其余以增几席之污去就鄙野伏用兢惶谨启  

献江陵赵相公杂文启  

宗元启徃者常侍坐于崔比部闻其言曰今之为文莫有居赵司勲右者自是恒欲饰其所论著荐之閤下病其未就将进且退者殆十数焉幸以废逐伏匿获申其业类于向者若有可观然又以罪恶显大甘死荒野不能出其固陋以求知于閤下则固昧昧徒生于世矣谨献杂文十首傥还以数字定其是非使得存于世则虽生与蛮夷居魂与魑魅游所不辞也轻黩威尊【`集作重`】伏增战惧【`集作惶灼`】谨启  

寄【`一作上`】严东川启  

宗元启伏惟仆射以仁厚蓄生人以勇义平国难而剑门用兵之事最为天下倡首取其险固为我要冲王师得以由其门而入彷徉布防遂无留滞是閤下之勲力宜着于万祀而不已也某负罪俟命晷刻观望道里深逺不得悉闻当时之威声然而窃以累受顾念踊跃盛徳唯恐没身炎瘴卒无以少报于閤下是以昼夜恟恟不克自宁今身虽败弃庶几其文犹或传于世又焉知非因閤下之功烈所以为不朽之一端也敢黙黙而已乎谨撰剑门铭一首惶恐上献诚无以称宏大之略亦足以发平生之心不胜慙愧战越之至谨启  

上裴门下启  

宗元启伏以周汉二宣中兴之业歌于大雅载在【`蜀本作于`】史官然而申甫作辅方召专淮夷之功魏丙谋謩辛赵致罕羌之绩文武所注中外莫同伏惟相公天授皇家圣贤克合谋协徳一以致太平入有申甫魏丙之勤出兼方召辛赵之事东取淮右北服恒阳畧不代出功无与让故天下文士皆愿秉笔牍勤思虑以賛述洪业【`集作烈`】阐扬大勲某虽败辱斥遂守在蛮裔犹欲振发枯稿决防潢污罄効蚩鄙少佐毫髪谨撰平淮夷雅二篇恐惧不敢进献私愿彻声闻于下执事庶宥罪戾以明其心出位僣言惶战交积无任踊跃屏营之至不宣谨启  

上襄阳李仆射启  

宗元启昔周宣中兴得贤臣召虎师出江汉以平淮夷故其诗曰江汉之浒王命召虎其卒章曰于周受命自召祖命以明虎者召公之孙克承其先也今天子中兴而得閤下亦出江汉以平淮夷克承于先西平王其事正类然而未有嗣大雅之说以布天下以施后代岂圣唐之文雅独愧【`集作后于`】周室哉某身虽防败而其论著徃徃不为世屈意者殆不可自薄自匿以坠斯时苟有补万分之一虽死无憾谨撰平淮夷雅二篇斋沐上献诚丑言滛声不足以当金石庶继代【`集作代`】洪烈稗官里人得采而歌之不胜愤踊之至轻黩威尊战越交深谨启  

上兴元权尚书启　　　　　元　稹  

某启某闻周诸侯生桓文时而不列于盟防则夷狄之以其防不能自达于盟主也元和以来贞元而下閤下主文之盟余二十年矣某亦盗语言于经籍卒未能効互乡之进甚自羞之自陛下以环梁十六州之地授閤下麾盖鉄棨纛青旌晨【`一作泉皆可疑`】鱼符竹信车朱左右轓府置军司马以下官属刻节而防制之则某实为环内之州司马而又移族谒医在閤下治所私心欢欣愿改前耻然而吏通之初有言通之州幽隂险蒸瘴之甚者私又自怜其才命俱困恐不能复脱于通由是生心悉所为文留置友善冀异日善恶不忘于朋类耳筐箧之内遂无遗余方创新【`一作杂`】词以须供【`一作洪`】贽不幸疮痍暴侵手足沉废恐一旦神弃其形终不得自进于閤下因用官通已来所作诗及常记忆者共五十首又文书中得迁庙议移史官书戡难纪并在通时叙诗一章次为卷轴封用上献尘黩尊重帖伏廻遑谨以启陈不宣谨启  

上令狐相公诗启  

某启某初不好文章徒以仕无他技【`一作岐`】强由科试及有罪谴弃之后自以为废滞潦倒不复以文字有闻于人矣曾不知好事者抉摘刍芜尘黩【`一作微`】尊重窃承相公直于廊庙间道某诗句昨又面奉教约令献旧文战汗悚踊【`一作跃`】慙忝无地某始自御史府谪官于外今十余年矣闲诞无事遂用力于诗章日益月滋有诗至千余首其间感物寓意可备蒙瞽之讽逹者有之词直气麤罪戾是惧固不敢陈露于人唯杯酒光景间屡为小碎篇章以自吟畅然以为律体卑庳【`一作下`】格力不扬茍无姿态则防流俗常欲得思深语近韵律调新属对无差而风情自逺然而病未能也江湘【`集作湖`】间多有新进小生不知天下文有宗主【`一作宋玉非`】妄相仿效【`一作教`】而又从而失之遂至于【`一无于字`】支离褊浅之词皆自谓【`二字一作目`】为元和诗体某又与同门生白居易友善居易雅能为诗就中爱驱驾文字穷极声韵或为千言或为五百言律诗以相投寄小生自审不能有以过之徃徃戱排旧韵别创新词名为次韵相酬盖欲以难相挑耳江湘【`一作湖`】间为诗者复相效【`三字一作或相仿斆`】力或【`一作或力`】不足则至于颠倒语言重复首尾韵同意等不异前篇亦自谓【`二字一作目`】为元和诗体而司文者考变雅之由往往归咎于某尝以为雕虫小事不足自明闻相公记忆累旬已来实惧粪土之墙庇以【`一作于`】大厦便【`一作使`】不复摧壊实【`一作永`】为版筑者之误輙敢撰【`一作缮`】冩古体歌诗一百首百韵至两韵律诗又一百首合为五奉启跪陈或希搆厦之余一赐观览知小生于章句中栾栌榱桷之材尽曾量度则十余年之邅廻不为无用矣【`三字一作无所用心耳`】词防劣冒凟尊严俯伏【`一作伏候`】刑书不敢逃让死罪死罪  

一作皆唐文粹  

为举人献韩郎中琮啓　　　李商隠  

某啓某少承严训早学古文非圣之书未尝关虑论都之赋颇亦神徒以不授【`集作受非`】防毫未吞瑞鸟驰名江左陆机莫及于材多擅誉邺中王粲终闻于体弱上下羣士差池累年顷者輙露防芜不思狂简捧爝火以干日御动已光销抱布皷以诣雷门忽然声寝不谓郎中搜才路广登客门寛望犬附书冀鸡谈易特垂题目曲赐丹青旋属荣嶓从行神州视膳同孟阳之觐蜀比孝若之归齐虽佩恩私竟乖陈谢光隂荏苒诚抱勤拳今此秋期遂有天幸更奉祢衡之刺敢无鬷蔑之言某在京多时自夏有疾失外郡荐名之限俯神臯试士之期物情既集于宗师公选果归于令季懐材者皆云道泰抱器者自谓时来以卞和为玉人无不收之琼玖得蹇修为媒氏无不嫁之娉娗【`集作婷`】是以愿托一拳潜布百两顾方流而有托虑良防之犹賖伏惟郎中与先辈贤弟价重两刘誉髙二陆比李膺则仙舟对棹方马融则绛帐双褰若某者虽陋若左思瘦同沈约无庾信之腰腹乏崔琰之须眉然至于感分识归衔诚议报将酬杨寳则就雀求环欲答孔愉则从覔印推其异类不后他人谨复陈【`集作轴`】新文重干清鍳马卿室迩孔子墙髙迟面莫由隳肝无所任重道逺方懐骥坂之长鸣一日三秋空咏马嵬之清什知深可恃言切成烦幽谷未见于莺乔曲沼空勤于鳬藻仰瞻几阁伏待简书谨啓  

为先軰献集贤相公啓  

某啓某窃观【`集作覩`】贞观朝书伏见文皇帝因夣吹尘方求风后于畋问卜始载磻溪事伟于王图【`集作涂`】道光于帝载下惟敷袵上则虚襟纒绵圗纬之前窈窕天人之际崇基立极四足虽防于神【`集作巨`】鼇开物成功七窍仍沾于混沌禹羞乘辇舜耻弹琴白马已见于将雏朱草仍闻于滞穗共工蚩尤之軰与二负同抱豕常晋耳之徒与七驺共御是以今上贻谋负扆相公以余庆持衡用十一徳之资賛七百年之祚古犹今也仁岂逺乎伏惟相公日观同光天球并价扬锋露锷则武库常开散藻摛华则文星镇见一言悟主三接承防季孟伊繇友朋萧邴汉皇发论十万常愧于淮隂齐后推诚一二皆归于仲父百度既已贞矣九流又复清焉墙东灶北隐沦者咸欲呈材猿饮鸟言僻陋者皆思入贡庄生献臂扬子防毛三百篇之诗更无讽刺二百年之史永絶讥嫌斯乃百代可知一言可【`集作以`】蔽岂立锥侧管可折齿寻环巍乎焕乎盛矣美矣若某者剖【`集作刳`】心寡窍对面多墙小比焦螟敢矜巢窟微同触氏寕务战争徒以簮绂承家阶庭受训堂中得桂已有前叨幕下开莲仍当后忝所宜结囊无咎防服为荣絶方朔之上书罢祢衡之投刺直以措心贤路誓志昌时旣慕义无穷思有道则见伏惟相公雾能蔚豹燔【`集作雷`】可烧龙为百氏之指南作九州之木铎任安彦国已在于廐中扬子马卿并归于门下而犹饥渴未副影响无寕请客者不觧衿裯当关者空有皮骨此某所以淮山逺至汉栈斯来望姬旦之吐飡冀张华之倒屣以升堂客众拥篲人多苟无鬷蔑之言难佐仲宣之陋今輙以尝所着文若干首上献伏惟少廻岩电微驻台星固无望于讨论庻或观于指趣傥萧稂可刈菅蒯无遗防文宣一字之褒得宴三都之序便若神巫去疠司命添年祷祝之诚造次于是门遥阊阖路隔瀛洲于人世存思空移气序以尘中仰望未见端倪希陪上士之流终预群仙之末祈恩望徳乃百斯生干冒威严下情无任惶惧感激之至谨啓  

献相国京兆公啓　　　　　前　人  

某啓人禀五行之秀偹七情之动必有咏叹以通性灵故隂惨阳舒其涂不一安乐哀思厥源数千逺则邶曹齐以扬领袖近则李苏顔谢用极菁华嘈而钟皷在悬焕烂而锦绣入翫刺时见志各有取焉某爰自弱龄侧闻古义防连薄宦感念离群东至泰山空吟梁父南逰郢泽徒和阳春逰于自得之场实窃徳音之选伏惟相公旣秉【`集作康`】大政复振斯文论风雨则秋枿【`英华作卉非`】芬华语霜霰则春条零落发轫于风力觧鞍于伊咎宫商资正始之音寒暑协中和之序是故贽其缨拾俟被斧斤神气虽怯于大巫名字愿闻于下客旧诗一百首谨封如别延之设问希鲍照之一言何逊著名系沈约之三读干冒严重延望恩辉进退之间若据泉谷伏惟俯赐容纳谨启  

上知已文章啓　　　　　杜　牧  

某啓某少小好为文章伏以侍郎文师也是敢谨贡七篇以为视聼之污伏以元和功徳凢人尽当咏歌【`文粹作歌咏`】纪叙之故作燕将录往年吊伐之道未甚得所故作罪言自艰难来始【`文粹作以来`】卒伍佣役軰多防兵为天子诸侯故作原六十卫诸侯或恃功不识古道以至为反侧叛乱故作与刘司徒书处士之名即古之巢由伊吕軰近者往往自名之故作送薛处士序寳歴大起宫室广声色故作阿房宫赋有卢终南山下常有耕田著书志故作望故园赋虽未能尽【`集作深`】窥古人得与揖譲笑言亦或的的分其状貌矣自四年来在大君子门下恭承指顾纳束于政理簿书间永不执卷上都有旧第唯书万卷终南山下有旧卢颇有水树当以耒耜笔砚归其间及发齿甚壮兾有成立他日捧持一逰门下为拜谒之先或希一奨今者所献但有轻凟尊严之罪亦何所取伏惟少假诛责生死幸甚谨啓  

献诗啓  

某啓某苦心为诗本求髙絶不务奇丽不渉习俗不今不古处于中间旣无其才徒有其意篇成在纸多自焚之今谨录一百五十篇编为一轴封留献上握风捕影铸木镂氷敢求恩知但希镌琢干凟尊重下情无任惶惧之至谨启  

上蒋侍郎啓二首　　　　　温庭筠  

某闻有以踈贱而闻至贵者古人之所讥有以单外而蕲末契者君子之所兢戒何则无因以至遽庸辨其姸蚩岂有为而然曾不计于能否有诙嘲异状诡激常姿希彼顾瞻斯为衒造则亦受嗤于识者见诋于通人者矣抑又闻三月而行士人之常凖十年乃字女子之常期未为干世之心厥有后时之叹某寻常【`一作亡`】爵里谬词盘盂离方遁圆因陋成寡亦尝硏穷简籍耽味声诗颇识前脩之懿圗盖闻长者之余论颛愚自任并介相忘质文异变之方骊翰殊风之防粗承师法敢坠缇缃伏以侍郎继济之机谋运搜罗之黙识思将菲质来挂平衡遂扬南纪之清源谨効东臯之素谒越石父彼何人也夙佩遗文赵防卿岂欺我哉敬承余烈輙以常所为文若干首上献  

二  

某闻朔禽违雪海鸟知风茍曰含灵咸思择地况乎谬窥坟索常禀盘盂从师于洙泗之间擢迹于湘江之表能不成周问道先诣伯阳故綘侍言唯从叔向伏惟侍郎禀生成之秀穷先哲之姿言成训谟信比暄燠某率兹孤植缅彼单诗持击缶之凡音嗣操琴之旧事于是持挝自警割席相徴味谢氏之膏腴防顔生之组绣劳神焦虑消日防年虽天分不多尚慙于风雅而人功斯极劣近于讴歌顷常撰刺门人投书齐帅蒙垂盼饰致在褒称既而文囿求知神州就选遂得生刍表意腐箒生姿永言栖托之懐不在翾飞之后今者南飚已扇髙壤萧衰楚贡将来津途怅望髙堂有念末路增悲愿持欵启之心先侦生成之施倘或洛阳仲暠【`仲暠仲山甫之后`】犹记姓名建业张逹方宏采拾则百灵斯毕一顾为荣谨以新诗若干首上献延露蛬声皇华下调有慙狂不称仁私无任依投之至  

上裴相公啓  

某啓闻効珍者先诣隋和蠲养【`疑`】者必求仓扁苟无悬觧难语竒功至于有道之年犹抱无辜之恨斯则没为疠气来挠至平敷作寃声将垂不极此亦王公大人之所慷慨义夫志士之所歔欷某性实颛蒙噐惟顽固纂脩祖业逺愧孔琳承袭门风近慙张岱自顷爰田锡宠镂鼎传芳占数辽西横经稷下因得仰穷师法窃防篇题思欲纽儒门之絶维恢常【`一作帝`】典之休烈俄属覉孤牵轸藜藿难虞处黙无衾徒然夜叹修龄絶米安事晨炊既而覉齿侯门旅逰淮上投书自逹懐刺求知岂期杜挚相倾臧仓见嫉守土者以防情积恶当权者以承意中伤直视孤危横相陵阻絶飞驰之路塞饮啄之涂射血有寃呌天无路此乃通人见愍多士具闻徒共兴嗟靡能昭雪窃见宗皇帝初融景命遽恻宸襟収拭瑕疵申明枉结刘丞相寻扬优诏蘓许公润色昌謩五十年间风俗敦厚逮及翔泳未安其所雨旸不得其和匹夫匹妇之吁嗟一聚一鄕之幽欝欲期昭泰必仰陶钧某进抱疑危退无依据暗处四拘之列不沾涣汗之私与煨烬而俱捐比昆虫而絶望则是康荘并轨偏哭于穷途日月悬空独彰于丰蔀伏以相公致尧业裕佐禹功髙百姓咸被其仁一物不违于性傥或在途兴叹解彼右【`一作左`】骖弹剑有闻迁于代舎瞻风自卜与古为徒此道不诬贞明未逺谨以文赋诗各一卷率以抱献缣缃俭陋造写繁芜干冒尊髙无任惶灼  

## 文苑英华卷六百五十八

宋　李昉等　编投知一  

爲苏令本与岑内史啓一首  

上明员外啓一首　　　上许左丞啓一首上郎都督啓一首　　　上司列太常伯啓一首上李少常伯啓一首　　上兖州刺史啓一首上兖州崔长史啓一首　上兖州张司马啓一首为苏令本与岑内史启　　　陈子昻  

某启某闻子以母贵自古通方礼以亲荣在昔恒理岂非奉上之道休泰必同膝下之恩亲爱先及伏惟舅宠居宻戚位列崇班实富贵于当今允尊荣于前代居得言之地据至要之途九族同欣皆慿于奬盼六亲咸頼仰德于恩波莫不拂饰【`集作拭`】生其羽仪谈荐长其光价某自惟末品忝在甥徒早蒙抚育之恩不殊骨肉之爱自痛无福家祸遂纒爰在孤遗载延慈眷爱同诸子礼越常流遂得教训成人防名从宦舅又曲垂顾念恩甚庭闱渭阳之情实多荷戴猥以庸薄叨累周行自委质戎班【`集作昭`】昭【`集作班`】名果毅经今一十三载【`集作岁`】矣而竟未一迁仰望侪流莫不皆居显位旋观时辈亦已再歴荣班猥亦何人【`集作独某一人`】空嗟留滞虽命途乖舛良或甘心然亲贵盈朝岂忘提奬所以仰瞻恩惠不弃于踈微冀降慈仁【`集作流`】有怜于孤贱伏愿舅大收采之眷特垂咳唾之恩矜悯小子使得宦及朋友宠以亲荣私门载昌幽防是頼岂不幸甚岂不幸甚无任企仰之至谨奉啓不宣谨启  

上明员外啓　　　　　　　王　勃  

某启侧闻金乌耸辔俯圆燧而抽光瑶兎浮轮候方诸而吐液斯则洪纎异数符造化之津髙下相悬精契陶钧之表故知声同义合存长防于三州理隔气殊置山川于一靣神交可托风云于杵臼之间道不虚行泾渭于簮裾之列其有迹申知已投爵里于思齐事廹当仁抱龙泉而愿割虽荆山已峻多轻抵鹊之珍而渤澥方春敢进归鳬之景伏惟丈人珠躔降德铣社抽英河岳纵其神器烟霞发其符采江东第一家传正始之音日下无双誉重名流之首三冬文史先兆迹于青衿百里歌即驰芳于墨绶彭泽陶潜之菊胜气仍存河阳潘岳之花芳风遂逺荣加从【`一作秩`】上清兰府之游宠夺攀轮更掌蓬山之务麟图缉諡定荣辱于三泉鹓閤【`一作阁`】裁书考薰莸于四部既鹤鸣云路望偃朝端鸿渐星台俯谐佥议亷平誉号李宣伯之当官雅操绳时山巨源之称职加以文塲武库发挥廊庙之师琼树瑶林寥廓风尘之表一丘一壑同阮籍于西山一啸一歌列嵇康于北面词条鬰雾遥腾驾日【`一作月`】之隂辨锷横霜直上冲星之气鳬钟蓄韵闻片言而指掌鸾镜悬心见一善而明目情源九士流欣满腹之期德宇干门词人有庇身之望方当坐谈帝席雄视羣公岂徒比迹天府雌伏郎官而已哉某崇徽啓绪盛德在家承太子之仙宗析将军之逺系米轮在汉列髙士于三台青盖浮江扈平王于七姓遗风旧烈尚存清白之基祖德家声代有纵横之目及金陵东覆玉马西奔髦头杰起文儒继出鳯鸣朝日森梢烟雨之标龙跃云津盘礴江山之气虽雄名雅誉随朔野而扬声而华冕雕轩比南风而不竞陈太丘之积善羔鴈成羣谢车骑之余芳兰荪不替趋庭洽训共歌未蕚之篇避席承观犹守青箱之业尝谓酣神北阜借春渚而忘归动影南櫺坐秋山而长徃不意兰臯独啸轻交委鹤之书芝涧行謡坐辱飞龙之使年殊贾谊仰宣室而方同业谢刘繇俯长途而遂恧塞上浮云之迹空倦吴山隋侯明月之珠终悲暗室岂不知拂衣长谢林泉多倦【`一作倨`】俗之因安枕有余庙堂非养髙之所松楹坐月临黛壑而遐征桂席攀风俯青嵓而自足而欲俛首屈膝逡廵多士之林吊影慙魂肮脏文昌之府徒以牛蹄已倦临文壑而骧鳞羊角可逢想髙衢而抚翼叅名国士方叨智伯之恩挥迹奉常冀雪公孙之耻识正平于处士虽在孔融期仲容于望外终资许允犹恐先驰折翮频惊鶂路之风再举枯鳞空击龙门之水丈人借以顔色资以恩波垂雅契于长年叙情交于累代情加倒屐知歩顷之生光礼极升堂觉声名之有地是用俯抽丹思上凟清顔镂殊奬于肝胆衔德音于咳唾懦夫增气先歌易水之风壮士投心思赴吴宫之火恩崇命浅瞻吕梁而可泛山髙海深渉孟门而何险谨启  

上许左丞啓  

某启自违阻恩华婴纒风恙守愚空谷敛迹仙台同卫玠之虚羸谈非正始愧刘桢之逸气卧似漳濵朝野既殊风猷遂隔望芝兰之渐逺觉鄙吝之都生所以暂下松丘言防洛邑永懐前倦【`疑`】逡廵元礼之门延首下风匍匐文章之府实愿稍捐人事少奉清言质儒释之幽疑访空之极境愿闻者道敢披江海之心所进者荣非慕轩裳之重虽齿絶位殊空尘左右而道存目击岂隔形骸轻陟阶堂伏深悸越谨啓  

上郎都督启  

某启某闻古之君子重神交而贵道合者以其得披心胷而尽志义也是以叔牙茍在管仲分多而不贪无知尚存陈平受谤而非罪何则逹其趣者能申其迹收其大者能让其细也今某东鄙之一书生耳少懐耿亮颇慕髙烈俛仰相得则屠愽可游造次不谐则轩冕异路蒙君侯国士之遇受君侯长者之礼缱绻谈谑殷勤诲诱今有情而不告是不尽也有窘而不托是有疑也将恐季布无侣于后叶孙膑独称于前古嗟乎可以竭诚矣敢不尽言乎勃家大人天下独行者也性恶储敛家无担石自延国谴逺宰边隅常愿全雅志于暮齿扬素风于下邑而道里遥资粮窘鲜秩寡钟釜债盈数万此某所以侧目扼腕临深履薄庶逢知已之厚以成大人之峻节也古人有言富观其所与贫观其所取又曰损有余补不足于君侯何如哉然则定其交而后求敢无愧已易其心而后语夫何饰让赈给之义既惟其常厚薄之差伏希俯访轻尘视听伏增兢惕  

上司列太常伯啓　　　　　骆賔王  

侧闻鲁泽祥麟希委质于宣父吴坂逸骥实长鸣于孙阳是则所贵在乎见知所屈【`集作伸`】由乎知已故雕其朴峄阳【`集作山`】有半死之桐赏其声柯亭无永枯之竹伏惟明常伯公仪天耸干【`集作构`】横九霄而拓基浸地开源控四纪而防自赤文荐祉曲阜分帝子之灵紫气浮山【`集作仙`】凾谷诞真人之秀本支百代君子万年道叶神交黄石授帝师之畧德攸【`集作由`】天纵白云【`集作星`】降王辅之精至若峯秀学山列三坟而仰止澜清笔海防四渎【`集作委九流`】以朝宗登小鲁之岩辨练光于曵马临大吴之国识寳气于连牛垂秋实于谈丛绚春华于词苑辩河飞箭激流翻白马之津文江散珠圆波潄骊龙之穴是用德茂麟趾削桐叶以分珪道焕鹓【`集作宛鹤`】池映桃花而曳绶既而揆留皇鍳忠简帝心奉职春宫灿离光于青殿代工天府明台曜于紫宸综理风爕谐元气含晖礼阁皎爱日以流光散【`集作毓`】彩文昌映德星而开照若乃识度逺器宇防通明允笃诚盛业隆于厚土惠和忠肃功格于上天则伊陟谢其缉熈巫咸慙其保乂举才应器与士无私水镜澄华炫金波于灵府氷壶彻鍳朗玉烛于神机则邓攸莫际其澜卢毓罕窥其术故使妍蚩各安其分轻重不失其权五教克敷百揆时叙折冲千里鲁连谈笑之功师表一时郭泰人伦之度加以分庭让士虚右【`集作席`】礼贤片善经心揖仲宣于蔡席一言合道接然明于郑阶賔王蓬庐布衣桑枢韦带自弱龄植操本谢声名中年誓心不祈【`集作期`】闻逹上则执鞭为仕王庭希干禄之劳次则捧檄入官私室庶代耕之愿【`集作禄`】然而忠不闻于十室学无专于一经退异善交【`集作藏`】进殊巧宦抟羊角而髙翥浩若无津附骥尾而【`集作以`】上驰邈焉难托实欲投竿垂饵晦幽【`集作名`】迹于渭濵抱瓮灌园絶机心于汉渚幸属乾坤贞观乌兎光华嵩山动万岁之声德水应千年之色虽无为光宅欣预比屋之封而有道贱贫耻作归田之赋于是朅来瓮牖利见金门指帝乡以望云赴长安而就日美芹之秀【`集作愿`】徒有献于至尊蟠木之姿谁为容于左右明公惟几成务论道经邦一顾之隆骀足逾于仙鹿片言之重鱼目轶于灵虵庶望顾兎离【`集作罗非`】箕动薰风于舜海从龙润础霈甘雨【`集作泽`】于尧云则脍余之鱼希振鳞于吴水膳后之豕翻化于鲁津趋拜阶庭【`集作拜伏阶墀`】增其氷谷谨啓  

上李少常伯啓  

宾王啓窃惟隂阳作炭化一气以陶甄天地为炉混万物于【`集作为`】刍狗然则璧轮均照或流景于莱城玉烛平分犹【`集作独`】翔寒于黍谷是知隆污逓【`集作迭`】袭荣顇相仍【`集作循`】得气者繁滋失时者零落伏惟【`集作以`】君侯防干激龙门开竹箭之波镇地横基鹄翅峙莲花之岳【`集作岭`】曜重辉于若月炳叠彩于非烟至若瑞动赤光着元勲于东汉烽惊紫塞宣武功于北征奕叶龙光蝉聮组德攸天纵白星降王辅之精道叶神光黄石授帝师之畧故得三千运北击舜海以游鳞九万图南望尧云而矫翰折冲千里鲁连谈笑之功师表一时郭泰人伦之度于是九重衔绂昭星彩【`集作影非`】于宸维四逹埋轮震【`集作振`】霜威于【`集作于`】权右加以分庭让士虚席【`集作坐`】礼贤片善必甄揖虞翻于东箭一言可记许顾荣以南金某蟠木朽株散樗贱质墙靣难用灰心易寒【`集作然`】退无毛薛之交进乏金张之援块然独处【`集作居`】一纪于【`集乍十载于`】兹矣然而日夜相代叹【`集作笑`】沟壑以【`集作之`】非遥贫病交侵思薜萝而可托常欲乗幽控寂追绮季于青山乐道栖真从鲁连于沧海幸属舜门广辟汉币交驰遂得伫啸髙丘应箕文而动韵聆吟大野浮艮爻【`集作轴`】以流隂将恐在藻纎鳞终絶【`集作寡`】登龙之望枪榆弱羽徒仰抟鹏之髙所觊曲逮恩光滋余润于东里袭承道【`集作遵`】引托轻葛【`集作夣疑作蔓`】于南樛抚已多慙觇躬弥惧【`集作修躬增惧`】谨啓  

上兖州刺史启  

侧闻未遇孙阳盐车无絶尘之迹时逢和氏荆山有连城之珍岂若听清音于防余则枯桐发响收夜光于璧则怪石腾辉在物犹然况于含识者矣伏惟明使君公鳯穴振仪龙门标峻琼姿【`集作雕`】岳立表秀干云霞焕霜飞瑶贞镜鍳【`集作霞焕霜霏澄虚鍳物`】既而代工天府忠简帝心拥熊盖【`集作轼`】而抚百城建隼旟而临千里坐堂敷惠恩纒去思剖竹垂仁式歌来暮清凝夜烛化警晨乌外朂九农内五教导之以礼乐齐之以刑书约法遵寛误示【`二字集作设`】蒲鞭之耻发【`集作立`】言唯信结【`集无结字`】控竹马之期甘雨随车云低轻重之盖还珠合浦波含逺近之星至如卧理称难坐啸匪易披裳问疾垂爱景以字人褰帷广听穆薰风以【`集作而`】扇物飞【`集作严`】霜秋降叶隼击而防小人零雨【`集作露`】春濡饰羔旌而礼君子于是仁风革俗【`集作仁必有勇`】吏不忍欺美誉鬰于三高【`集作齐`】芳猷胜于万古若乃清规逺镜皎月色于灵台鍳虚凝穆松风于智府硏机十箧探赜九流缛绮【`集作翠`】蕚于词林綷仙花于笔苑文江飜浪织玉防以韬霞学海惊澜缀珠连【`集作鳞`】于濯锦加以悬榻待士拥篲礼贤汲引忘疲奬提不倦懐经味道之客望范围以骏奔兼流包畧之夫窥义园而遐集求小善于毫芥顾正礼于二龙振幽滞于泥沙许公明于一骥某淹中故俗休列朴厚之清【`集作`】规稷下遗氓祗陶礼义之余化颇游简素少阅缣缃每蟋蟀凄吟映素雪于书帐莎鸡振羽截翠【`集作碧`】蒲于翰池既而学异懐蛟才非梦鸟价乍齐于南汉芳不重于东山幸属日月光华云霞纷郁方结羡鱼之将謡扣角之词奋短翮于榆枌【`集作枪榆`】希髙标之余拂跃纎鳞于涓滴望鸿泽【`集作浪`】之微霑所冀顾盼曲流翦拂增价则铅刀起一割之用跛鼈致千里之行是以【`集作知`】窃混吹于齐竽滥飞声于郢唱【`集作路`】抱山鸡而自恧顾辽豕以多慙轻触威顔不遑流汗谨啓  

上兖州崔长史啓  

侧承酆城戢耀骇电之辉俄剖沙丘蜿迹籋【`集作蹑`】云之辔载驰然则激澑【`集作瑞`】侵星佩潜蛟于壮武腾镳歴块骋蹀骏于咸阳且煦辙波鳞侧羡鼇潭之跃触笼云翼局望鹏隅【`集作田`】之迅是以齐郊夕唱牛歌掞白水之词汉境朝趋车候惊拂尘之思伏惟某公腾澜浴景濬灵以含珠擢榦梢云翊淮岩而耸桂崇基叠秀匡覇道于周盟茂绪聮辉賛文塲于汉戚伟龙章之秀质腾孔雀于【`集作之`】觹年叶鳯彩之【`集作于`】英姿辨蟾精于弱岁【`集作日`】灵台宏逺聘霄练于霜潭防府幽深绚朝虹于璧渚心波湛汉咏魄曜于黄陂情岳干天韫【`集作韬`】风云于稽巘龙津共济竞忻登御之车芜室钦贤必揽【`集作拥`】澄清之辔鬰文条而耀彩藻逸潘花词峯而衒价光浮卫玉然则昆溪既琢必见山川之精树羽已悬行嗣云韶之响是以佐隂而演化务肃万城【`集作百城`】翼【`集作甫`】麟壤以宣风恩覃千里徽猷克着逾盛德于休徴声绩聿宣轶规模【`集作模规`】于恭祖佩吕刀而绍美防【`集作已`】賛褰帷之游屈厐骥而流芳【`集作末伸`】将叶顺风之问【`集作将骋仁风之驾`】加以侧阶引彦鍳宋【`集作宗`】子之微言倒屣迎賔辨王生之雅量故使圆流之下探照乗于长波髙岫之巅剖连城于幽石某瓶筲小器鹪蚊末品斜带峄梧戢晞阳之厚德旁隣汶篠慕贯时之贞劲直以容膝一丘曲阜之瓢遽切枕肱五亩成都之壁已劳担石厌于糟糠负薪疲于短褐然则少奉过庭之训长趋克已之方弋志书林咀风骚于七畧耘情义圃偃圗籍于九流洒惠泽于阳波【`集作渥于羊波`】屡泛文通之麦峻曲岸于莺谷时遗公叔之冠虽不能纵逸韵于霜臯唳野致九天之响而颇亦蓄余芬于露薄垂薰有十歩之芳而乃恧迹鲁鸿悲荆山之抵鹊簉鸣韩犬叹稽阜之横梁方今玉管【`集作琯`】躔秋金风动籁吴宫归乙望隂岫以依迟素林反鴈候朝阳【`集作潮阳`】而低举籝金味道之子候纁帛以弹冠屑玉含毫之人望弓旌而跷【`集作翘`】足窃不揆于庸识輙轻拟于扬庭所冀恩波时流【`集作留`】咳唾傥蒙【`集作能`】分其斗水济濡沫之枯鳞惠以余光赈孀居【`集作栖`】之寒女得使伏枥驽蹇希骐骝【`集作骥`】而蹀足窜棘翩翾排鹓鸾而刷羽则捐躯匪恡碎首无词虽复投报杨金君子以之贻惠【`集作戒`】効诚魏草小人知所懐恩轻凟威严惧深履尾载尘听覧廹甚蹈氷谨啓  

上兖州张司马啓  

某啓窃闻涧缉裳傃指云于偃盖排虚止棘附絶电于纎离然则左方为容锵金有阶于蟠木无因而至按剑致惧于连城是以赁牍干荣发仭资于禽息求光抱燧束髪济于于髠伏惟某官琼峯耸峭俨防观而争峙瑶惊澜泝天潢而比濬汉台引路夕翊浮云之隂晋閤垂珰朝文星之苑剑池濯彩耀震徳于渥津弱水摛祥离精于丹穴辨悬瞳于朗镜肇自镌年对似魄于亏阳光乎弱嵗言阿【`一作辨言`】激箭浴紫贝以飞湍情岳惊峯蔽丹霄而杰峻文条擢秀馥长坂之幽兰笔苑扬葩小山之丹桂松飚结韵缙绅借以雌黄嵓电流光通贤资其月旦于是佐褰帷于鲁甸威詟列藩匡露冕于梁隂恩覃絶境缉谐鳞【`疑作麟`】甸下白鹤于仙庭辅弼鳬郊重黄金于帝里加以奬防幽滞汲引英髦锡以吹嘘暖燕郊之隂谷延之顾盼熖汉圄之寒灰某篠庸防桐岩贱伍托根邹邑时闻阙里之音接闬雩津屡听杏坛之説加以承断织之慈训得鋭思于书林奉过庭之严规遂容情于义圃方欲闭门却扫养拙以终年幽遁凿杯甘贫而卒岁直以栖迟五畆获鹪鹩之数粒萧条三迳匮侏儒之斗储虽则放旷林泉颇得闲居之趣而乃寂寥蓬户惟深色养之忧是以望檄动容慨南阳而閴寂祈名夙驾叹郢路而依迟方今凉秋屇节严飚扇序衡阳极浦振朝音于负霜寒臯逈甸惊宵吟于静野弓旌之礼斯及辟聘之际是期不揆庸愚轻斯自衒所冀分其末照惠以余波得预观光全由咳唾倘云镳释絏申其潄玉之音霜匣开辉照以盘蛟之影则隂山之雀敢懐飡蘂之心汉东之蛇期致投珠之报不胜窘廹之至谨啓  

## 文苑英华卷六百五十九

宋　李昉等　编投知二  

上齐州张司马启一首  

上防察使启一首　　上瑕丘韦明府启一首上梁明府启一首　　上郭賛府启一首  

与湖南李中丞启一首  

上大理崔大卿启一首  

上齐州张司马启　　　　　骆賔王  

某启昔者薛邑闻歌揖冯谖于弹铗夷门停【`集作命`】驾顾侯嬴于抱闗何则志合风云戴笠均乎乗马情谐道术忘筌贵乎得鱼是以挹【`集作揖`】兰言于断金効【`集作交`】蓬心于匪石庶清音动【`集作黙`】听赏流水于牙弦妙思通神叶成风于郢匠伏惟司马公防源白水浸地轴以轮波纂庆黄轩感星精而诞命缀珠华于七曜聨玉叶于五云至夫神石呈【`一作摛`】祥灵钩【`集作钧非`】表贶千年驭鹤振仙驾【`集作气`】于帝乡七叶珥貂袭荣光于戚里固以纷纶国牒昭晰家声洎乎鹿走周原相【`集作辅`】秦图以兴覇蛇分沛泽翼汉运以基皇常山王之玉润金声博望侯之兰薰桂馥羽仪百代掩梁窦以霞褰钟鼎一时罩袁杨而岳立固【`集作故`】得重规逺镜湛月路以流清茂趾【`集作祉`】遐铺架云门而擢秀公飞英凤穴藻五色以凝华显曜骊泉【`集作颖耀龙泉`】含九重而流【`集作毓`】润风情踈朗霜明月净【`集作湛`】之姿气骨端严雪白氷清之槩若乃性符神授道擅生知挫三端于情峯朝九流于学海愽闻强记辨晋国之黄熊将圣多能识吴门之白马言泉漱润惊瀑布以飞澜文江澹清含濯锦而翻浪欝槐市而【`集作以`】增茂穆兰室以流芳于是祥【`集作翔`】鳣应符观光上国飞龙成卦利见大人抟羊角以垂天展骥足而腾景翼化二【`集作二藩`】邸挹敬祖之清亷光賛外台陈君囬之亮直推公平而折狱磔防谢其严明拥端慤而行仁化地慙其智勇加以清规日举湛虚照于氷壶鉴露凝朗机心于水镜谦光自牧恭已爱人片善必甄揖虞翻于东箭一言可纪许顾荣于南金但某疾抱支离材均拥肿进不能握兰分竹绾银黄于云台退不能絶粒茹芝炼金丹于地肺而出没风尘之内漂沦名利之间知【`集作逰`】无毛薛之交仕乏金张之援块然独居【`集作处`】者一纪于【`集作于`】兹矣然而日夜相代想【`集作恐`】沟壑之非遥贫【`集作穷`】病交侵思薜萝之可托尚欲乗幽控寂【`集作常愿处幽楼寂`】追夏黄于商山乐道栖真从鲁连于沧海岂图语黙易爽心迹难并【`集作逃`】陟【`集作从`】桥之恨愈【`集作逾`】深攀桂之情徒结是用絶心【`集作深`】干没躭阅丘坟谒子将于南荆访康成于北海西逰梁益効【`集作仰`】司马王杨之风东入临淄慕淳于管晏之智瞻言前古徒欲思齐俯惟当今空劳怀刺不意云浮础润霜落钟鸣揖郭泰于虚舟有道斯世赏鬷明于撤爼盛徳犹存虽雅调清歌诚寡和于郢路而庸音滥吹窃混奏于齐竽轻课撮囊揄扬盛徳庶几金波离毕零陵之石自飞瑶光建寅萧丘之火暂爇学慙麟角徳轻【`集作类`】鸿毛愧汗如浆忧心若厉谨启  

上亷察使启  

賔王启每读书见古人负米之情捧檄之操未尝不废书辍卷流涕伤心何则情蓄于中事符则感形潜于内迹应斯通而悦帝力以栖魂情欣养素仰皇华而息【`集作畅`】虑敢用披丹伏惟某公源控玉轮激神涛而防地基防金阙架飞防以韬云洎乎鹿骇周躔【`集作鹿走周原`】覇燕图于即墨蛇分沛泽封汉爵于华城福禄攸钟公侯必复炳灵丹穴习【`集作袭`】吉黄裳若乃峯秀学山列三坟而仰止澜清笔海委九流以朝宗登小鲁之山辨练光于曵【`集作乱`】马临大吴之国识宝气于连牛垂秋实于翰林绚春花于文苑清规湛秀照月旦于雕谈素论凝开夜光于妙辩既而业成麟角引茅茹而弹冠道映鹓池绚桃林【`集作花`】而曵绶揆留皇鉴忠简帝心奉职春宫标离光于青殿代工天府明神【`集作名`】耀于紫宸故得龙綍垂光戢两星而开照鹤盖浮影翼五云以连阴賔王大块流形小人余庆幸河神入昴映白榆而【`集作以`】流祥江使负图上【`集作泛`】青莲而荐兆薰风广扇圣日多【`集作扬`】晖进不能髙议灵【`集作云`】台谈社禝之上务退不能销形地肺揖箕颍之余芳而出没风尘漂【`集作湮`】沦名利十年无禄【`集作棣`】万里惟桑既而日逺长安处蓬门而西笑云飘吴防追松江【`集作遥松浦`】以南浮冀尘迹于丘中絶汉机于俗网获承欢于膝下驭潘舆于家园不悟地络遐张维白驹于空谷天罗廽布弋黄鹤于髙云顾已以驽钝合【`集作并`】从媒衒力农贱事未免东臯之劳反哺私情遽切南陔之咏少希顾复敢【`集作輙`】布恳诚虽噬指【`集作脐`】思归空轸倚闾之望而齧臂求仕非图髙盖之荣明公资孝履忠恕已及物惟几成务论道经邦庶得顾兎离箕【`集作星`】动清风于舜海从龙润础霈甘雨于尧云则白羽书生自铭恩于食稻黄衣童子将赛徳于飡花拜首廽惶倾心防霡谨启  

上瑕丘韦明府启  

賔王启侧闻触笼戢翮负垂天而局形伏枥覊蹄望絶尘而跪足故以逰莲絏网【`集作遇絏`】悟宋玉【`疑`】于婴罗在藻迷波顾防庄于煦辙是以临淄遣妇寄束緼于齐隣邯郸下客効处囊于赵相伏惟明府公缔迹【`集作址`】琼峯灵丘【`集作岳`】蔽丹霄之景图基珠浦【`集作溜`】神【`集作流`】沃清汉之波玉札飞文综宏词于楚傅【`集作博`】金籝缉艺味【`集作雅`】道于扶阳孕兰畹而生姿沣防踵髙门之庆产铜谿而冩锷荆蓝资象纬【`集作徳`】之祯早【`集作防`】辨羝羊演飞龙之秘防夙谈孔雀对家禽之丽词赤野浮炫价之光珠胎荣色丹穴陪来仪之迅凤姿含影灵襟转璧询逸照于兰池神府惊频韵清音于桂浦谈丛散馥韬余芳【`集作韫余气`】于九兰笔海飞涛骇洪波于八水于是绾铜麟甸制锦鳬郊化浃下车恩孚揽辔徳声洽咏仁风飘十地之雄道化徧謡惠露洒三天之渥狎中牟之驯雉岂惧骁媒惊重泉之瑞鸾非闗照舞虽则尘飞范甑垂银有结绶之华而乃调理宻弦烹鸡屈函牛之量加以招携白屋劝诱青衿延张必于防轮引王终于倒屣遂使漱流逸客望骥足以云蒸栖泌遗材【`集作才`】欵龙门而雾会賔王纬萧末品拾艾幽人寓迹雩坛挹危直之秘说托根磬渚戢战胜之良谈【`集作图`】幸以奉训趋庭采【`集作束`】情田于理窟从师负笈芸性织于书圃【`集作林`】至于九流百氏颇综缉于【`三字集作忽其`】异端万卷五车亦研精【`集作乎`】其奥防将欲优防三乐负杖以终年栖迟一丘鸣弦而卒嵗以糠【`集作糟糠`】不赡甘防之养屡空箪笥无余【`集作资`】朝夕之欢寜展是以祈南阳之捧檄拟毛义之清尘思鲁国之执鞭蹈孔丘之余志属以商【`集作蛬`】秋应节素【`集作鴈`】序戒时飊金将露玉俱清柳黛与荷缃渐歇寔含毫振藻之日【`集作际`】摛经析理之期不揆雕朽之材窃冀迁乔之路輙祈泛爱轻用自媒倘荆璞无致于见疑【`集作无见致疑`】夜光不逢于【`集无于字`】按剑则沉骸九死终望衘珠殒首三泉犹希结草载尘清览【`一作鉴`】瞩影外惊【`集作载尘清瞩局影外慙`】冒黩威严循心内骇谨启  

上梁明府启  

賔王启窃闻薛邑闻琴揖冯谖于弹铗夷门伫驾顾侯羸于抱闗何则志合风云载笠均乎乘马情谐道术忘筌贵乎得鱼是用挹兰言于断金効蓬心于匪石庶清音动听赏流水于牙妙思通神叶薰风于郢匠【`以上与上张司马启同`】伏惟某公仪天峙构层基控射牛之峯浸地开源惊涛疏钓鼇之浦至夫封侯庙食掩金张以骞翥三主七公罩袁杨而岳立故得重规逺镜湛月露以流清茂趾霞铺驾云门而擢秀若乃愽闻强记辨晋国之黄熊将圣多能识吴门之白马言泉漱廻惊瀑布以飞澜文江澹虚防濯锦而翻浪【`自□袁扬至翻浪七十七字与上张司马启同`】于是功超食跖位典烹鲜水镜澄澜照孤鸾之舞影鸣琴动操叶驯翚之雅音既而盛徳有隣佐皇华而省俗居羣不器扈輶轩而观风某疾抱支离材均拥肿自弱龄植操本谢声名中年誓心不祈闻逹始则执鞭为仕帝里希干禄之荣次则捧檄入官私庭无代耕之乐然而忠不闻于十世学无专于一经退异善交进殊巧宦抟羊角而遐翥浩矣无津附骥尾以上驰邈焉难托实欲垂竿投饵晦名迹于渭濵抱瓮灌园絶机心于汉渚幸属乾坤贞观乌兎光华嵩山动万嵗之声徳水应千年之色虽无为光宅欣预比屋之封而有道贱贫耻作归田之赋【`从有弱龄至之赋一百五十三字与前卷上太常伯启同`】明公顾盼成餙咳唾为恩漏微润于江波流末光于隣烛幽禽栖木侣丹山于帝梧鸣石浮川应黄钟于仙管敢布心也讵能望焉谨启【`集载此篇题目同而词有详畧异同今录于后某启昔者闻歌薛邑赏弹铗于冯谖伫驾夷门揖抱闗于侯子岂惟成风之斵妙思通神流水之清音入听况夬志合者蓬心可采情谐者兰味寜忘伏惟某公仪天峙构层基控射牛之峯浸地开源惊涛防钓鼇之浦至夫封侯庙食掩金许以霞褰三主七公单袁杨而岳立于是功超振鹭位典烹鲜水镜澄澜照翔鸾之舞影鸣琴动操叶驯雉之雅音既而盛徳有隣佐皇华而抚俗君子不器扈輶轩以观风某蒲石播迁声向蓬转不叶十室无专一经攀骥逸而无由仰鹏飞而自失公顾盼成餙咳唾为恩庶防润于江波兾末光于隣烛使幽禽迁木侣丹山于帝梧鸣石在川应黄钟于仙管敢布心也讵能望焉谨启`】  

上郭賛府启  

賔王启侧闻枢精啸谷韵清籁于惊苹震徳升干靉枝而布族虽涸鳞濡沫终觖望于鲸潭【`集作波`】而泆羽枪榆颇思迁于莺树伏惟賛府公琼阶【`集作基`】叠秀积珠构于三龙玉干惊华瑶林于八桂仙飞有道荣河泛髙尚之舟徳验通神灵防洞幽之境产耶谿而濯质钟镡廓丰匣之姿孕钟岭而飞华虹玉绚荆岩之气松秋表劲翊頳霞而挿极菊晩驰芳防清露而凝【`集作`】沼鉴悬龙镜朗逸照于咸阳韵入鳬钟惊洪音于长乐心源泛藻控鳌壑以朝宗情岳披莲掩岑而作镇惠牛曜辨惊荀鹤于谈丛杨凤摛文咏邹龙于笔海故得佐铜章于磬渚侧扇文鳐之风贰黑绶于桐郊潜诱祥鸾之化弦挥单父弼清韵于嵇琴乳【`集作化`】狎中牟翊驯翚于潘雉加以延賔致驿接士式闾【`集作庐`】采援刍防迈钦贤于司提奬幽滞轶取俊于淳于賔王瓮牖轻生席门贱品幸得【`集作以`】叅名比屋恱【`集作税非`】康衢以自悟预迹畊夫【`集作耦耕`】欣日出而知作且【`集作又`】以家传素业弋书林而骋志少奉庭训【`集作闱`】驰文圃以游防【`集作践文囬以鱼防`】至于摽卷青箱颇侧探其奥防竹书石记亦幽求于异【`集作其`】源虽未能响【`集作呌`】彻帝门【`集作阍`】声驰宰府而颇亦见推里闬誉浃乡闾方今银箭躔秋金壶应节吮墨翅足希造杖【`集作期笾迹`】于一枝味道弹冠望横经而【`集作于`】重席不量庸昧窃冀扬庭伏乞恩波暂垂廻眄倘使陈留逸调下采柯亭之篠会稽阴徳流【`集作傍`】眷余谿之蔡则廻眸之报不独着于前清亮之音讵专闻【`集作谁专称`】于往笛虽沧溟逺量敢【`集作永`】不媿于牛涔而嵩岱洪恩终懵酬于蚁穴【`集作蛭`】轻渎【`集作喧`】视听战詟诚深【`集作忧詟惟深`】猥黩阶庭兢惶交集谨启  

与湖南李中丞启　　　　　柳宗元  

宗元启某尝读列子书有言于郑子阳者曰列御冦盖有道之士也居君之地而穷若不好士使之然乎子阳于是以君命输粟于列子列子不受固常髙其志又读孟子书言诸侯之于士曰使之穷于吾地则赒之赒之亦可受也又怪孟子以希圣之才命代而出不卓然自异以洁白其徳取食于诸侯不以为非断而言之则列子独往【`集作任`】之士唯已一毛之为爱故遁以自免孟子兼济【`蜀本作爱`】之士唯利万物之为谋故当而不辞今某处则无列子之道出则无孟子之谋穷则去让而自求至则捧受而无惭斯固为贪陵茍冒人矣董生曰明明求财利唯恐困乏者庶人之事也是皆诟耻之大者而无所避之何也以为士则黜辱为农则斥逺无伎不可以为工无赀【`集作货`】不可以为商抱大罪处穷徼以当恶嵗而无廪食又不自列于閤下则非所以待【`集作示`】君子之意也伏惟览子阳孟子之说以垂徳惠无使惶惶然控于他邦重为董生所笑则缧囚之幸大矣谨启  

上大理崔太卿应制举不敏启  

宗元启伏闻古之知已者不待来求而后施徳举能而已其受徳者不待成身而后拜赐感知而已故不扣而响不介而合则其举必至而其感亦甚斯道遁去辽濶千祀何为乎今之世哉若某者智不能经大务断大事非有恢杰之才学不能探奥义穷章句为腐烂之儒虽或寘力于文学勤勤恳恳于【`集作于`】嵗时然而未能极圣人之规矩恢作者之闻见劳费翰墨徒尔拖缝掖曵大带逰于朋齿且有愧色岂有能乎哉阁下何见待之厚也始者自谓抱无用之文载不肖之容虽振身泥涂仰晞云霄何由而能哉遂用收视内顾頫首絶望甘以没没也今者果不自意他日之著述幸得流于袵席接在视听閤下乃谓可以蹈逺大之途及制作之门决然而不疑介然而独听是何收采之特逹而顾念之勤备乎且閤下知其为人何如哉其貌之羙陋质之细大心之贤不肖閤下固未知也而一遇文字志在济防斯盖古之知已者已故曰古之知已者不待来求而后施徳者也然则亟来而求者诚不料也某向以应博学宏词之举会閤下辱临考第司其升降当此之时意谓运合事并适丁厥时其私心日以自负也无何閤下以鲲鳞之势不容尺泽悠尔而自放廓然而髙迈其不我知者遂排退【`集作逐`】而委之委之诚当也使古之知已犹在岂若是求多乎哉夫仕进之路昔者窃闻于师矣太上有专逺之能乗时得君不由乎表着之列而取将相行其政焉其次有文行之羙积能累荣不由乎举甲乙歴科第登乎表着之列其名焉又其次则曰吾未尝举甲乙也未尝歴科第也彼朝廷之位吾何修而可以登之乎必求举是科也然后得而登之其下不能知其利又不能务其往则曰举天下而好之吾何为独不然由是观之有爱锥刀者以举是科为恱者也有争寻常者以登乎朝廷为恱者也有慕权贵之位者以将相为恱者也有乐行其政者以理天下为恱者也然则举甲乙歴科第固为末而已矣得之不加荣防之不加忧茍成其名于逺大者何补焉然而至于感知之道则细大一矣成败亦一矣故亦【`集无此字`】曰其受徳者不待成身而后拜赐然则幸成其身者固末节也盖不知求之下者不足以收特逹之士而不知成身之末者不足以承贤逹之遇审矣伏以閤下徳足以仪世才足以辅圣文足以当宗师之位学足以冠儒术之首诚为贤逹之表也顾视下位岂容易而收哉而某朴野昧劣进不知退不可以言乎徳不能植志于义而必以文字求逹不可以言乎才秉翰执简败北而归不可以言乎文登塲应对剌谬经防不可以言乎学固非特逹之器也附省陋质岂容易而承之哉叨冒大遇秽累髙鉴喜惧交争不克寜居窃感荀防如实出已之徳敢希豫让国士遇我之报伏候门屏敢俟招纳谨奉启以代投刺之礼伏惟以知已之道终抚荐焉不宣谨启  

## 文苑英华卷六百六十

　宋　李昉等　编投知三  

上杜司徒启一首　　　上淮南李相公启一首上门下武相公启一首　上李相公启一首上宰相求杭州启一首　上宰相求湖州启三首为堂兄慥求沣州启一首  

上杜司徒启　　　　　　　刘禹锡  

某启一自谪居七悲秋气越声长苦听者谁哀汤网虽疎乆而犹诖失意多病衰不待年心如寒灰头有白髪惕厉之日利于退藏是以弥年不敢奏记近本州徐使君至奉手笔一凾称谓不移问讯加剧重复防窜一无客言忽疑此身犹在门下收纸长想歆【`集作欣`】然感生寻省遭罹万里不幸方寸之地自不能言求人见谅岂复容易伏防逺示且曰浮谤渐消况承庆宥期以振刷方今圣贤合徳朝野多欢泽柔异类仁及行苇万族咸恱独为穷人四时平分未变寒谷自同类牵复又已三年侧闻众情或以哀叹某材畧无取废锢是宜若非旧恩孰肯留念六翮方铩思重托于扶摇孤桐半焦冀见收于煨【`集作灰`】烬伏纸流涕不知所言谨启  

上淮南李相公启  

某启某闻以昧于周身措足危地骇机一发浮谤如川巧言竒中别白无路祝网之日漏恩者三咋舌兢防分终裔壤岂意天未勦絶仁人登庸施一阳于剥极之际防众溺于坎深之下南箕播物不胜昌言危心铩翮繇是自保隂施之徳已然乃闻受恩同人盟以死答私感窃抃积于穷年化权礼絶孤志莫展今幸伍中牵复司存宇下伏虑因是记其姓名谨献诗二篇敢闻左右古之所以导下情而通比兴者必文其言以表之虽甿謡俚音可俪风什伏惟降意详择斯大幸也谨因杨子程留后行谨奉启不宣谨启  

上门下武相公启  

某启去年本州吏人自蜀还伏奉示问兼赐衣服缯防等云水路遥缄縢贶厚恭承惠下之防重以念旧之懐熙如阳和列在缃【`集作湘北`】简苦心多感危涕自零惊神驿思若待頴杖伏以圣上注意理本锐求国桢念外台报政之功追宣室前席之事重下丹诏再升黄枢羣情合符和气来应况八柄所在三人同心叶台座之精膺俊杰【`集作材`】之数谈笑于规随之际从容于陶冶之间物皆由仪人识所措某久罹宪网兀若枯株当万类咸恱之辰抱穷途终恸之苦清朝无绛灌之列至理絶椒兰之嫌此时不遇可以言命嗟乎一身主祀万里望枌榆之乡髙堂有亲九年居蛮貊之地从坐之典固有等差同类之中又寻牵复顷在台日获奉凖绳指吏途于按谳遵文律于章奏藻鉴之下难逃陋容炎凉载移足见真态自违间左右沉沦遐荒嵗月滋深艰贞弥厉缅思受谴之始他人不知属山园事繁孱懦力竭本使有内嬖之吏供司有恃宠之臣言猜嫌动碍闗束城社之势亟矢纷然弥缝其间﨑岖备尽始虑罪因事阙寜虞谤逐迹生智乏周身又谁咎也伏以赵国公顷承顾遇之重髙邑公夙荷见知之深虽提挈不忘而白无自盖以永贞之际皆在外方虽得传闻莫详本末特哀党锢亟形话言自前嵗振淹命行中止或闻舆论亦愍重伤伏遇相公秉钧輙已自贺傥重言一发清议攸同使圣朝无锢人大冶无废物自新之路既广好生之徳逺彰羣蛰应南山之雷穷鳞得西江之水指顾之内生成可期伏惟发肤寸之阴成弥天之泽廽一瞬之念致再造之恩诚无补于多士【`集作事`】之时庶有助于阴施之徳无任恳悃之至谨启  

上李相公启  

某启去年国子主簿杨归厚致书相庆伏承相公言及废锢愍色甚深哀仲翔之久谪恕元直之方寸思振淹之道广锡类之仁逺聆一言如受华衮自不窥墙仞九年于兹髙卑邈殊礼数悬絶虽身居废地而心恃至公伏以相公乆以訏谋叅于宥宻材既为时而出道以得君而专令发于流水之源化行犹偃草之易习强伉者自纳于轨物困杼轴者咸跻于仁夀六辔在手平衡居心运思于陶冶之间宣猷于鱼水之际然能轸念废物逺哀穷途嗟哉小生有足悲者内无手足之助外乏强近之亲为学【`集作何为`】苦心本求荣飬得罪由己翻乃贻忧扪躬自劾媿入肌骨祸起飞语刑极沦胥心因病怯气以愁耗近者否运将泰仁人持衡伏惟推曽闵之怀怜乌鸟之志处防龙之位伤屈贾之心沛然垂光昭振幽蛰言出口吻泽濡寰区昔者行苇勿伤枯骼犹掩哀老以出币愍穷而开怀无情异类尚或婴虑顾惟江干逐客曾是相府故人言念材能诚无所取譬诸飞走庸或知恩呜呼以不驻之光阴抱无涯之忧悔当可封之至理为永废之穷人闻尚惊危心不定垂耳斯乆长鸣孔悲膓廽泪尽言不宣意谨启  

上宰相求杭州启　　　　　杜　牧  

某启某于京中唯安仁旧第三【`英华作二`】十间支屋而己长兄慥罢三原县令闲居京城弟顗一举进士及第有文章时名不幸得痼疾坐废十三年矣今与李氏孀妹寓居淮南并仰某防官以为喉命某前任刺史七年给弟妹衣食百余兼及长兄亦救不足是某一身作刺史一家骨肉四处安活自去年八月时防奬擢授以名曹郎官史氏重职七年弃逐复官荣归还故里重见亲戚言于鄙防【`集作诚`】已满素志自去年十二月至京以旧第无屋与长兄异居今秋已来弟妹频以寒馁来告某一院家累亦四十口狗为朱马緼作由其于妻儿固宜穷饿是作刺史则一家骨肉四处皆泰为京官则一家骨肉四处皆困谋于知友曰杭州大郡今月满可求欲干告吾相以活家命以为如何皆曰子七年三郡今始归复相国之子必欲次第叙用子今复求刺史得不生相国疑恠乎某答曰是何言欤某惟恃吾相之知始敢干求今天下以江淮为国命杭州户十万税钱五十万刺史之重可以杀生而百厚禄朝廷多用名曹立郎有名望而老于为政者而为之某官为外郎是官为未至也前三任刺史无异政闻于吾相是为政无所取也今若得遂所求非惟超兼活私家某若不恃吾相之知而求之是狂躁妄庸人也坠井者求出执热者愿濯古人以此二者譬喻所切也某今所切是坠于絶壑而衣挂于树杪覆在鼎中下有热火而水将沸与古所喻则复过之輙敢具疏血诚上干尊重冀垂恩怜或赐援拯慺慺丹恳不胜惶惧恳悃之至谨启  

上宰相求湖州第一启  

某启人有爱某者言于某曰吏部员外郎例不为郡子不可求假使己求慎勿坚恳至于三答曰某虽不学按六典令式及诸故事全【`集作多`】无此例国史复无贤相名卿悬之以为格言此乃急于趋进之徒自为其说若以例言贞元初故相国公卢公迈由吏部员外郎出为滁州近者澶王傅李凝为盐铁使江淮留后岂曰无例人曰卢事太逺李为擢用此不足徴某曰不知今者视之古事在书取为今证逺自三代两汉近至隋氏国初尚可援引况前十五年名相故事反不足为例乎况卢公迈止以骨肉寒饿求守滁阳非如某以亲弟废痼寒饿仍之是卢公有一某有二与卢公所切复为不同仲尼曰雍也可使南面今刺史古之南面诸侯行天子教化刑罚者江淮盐铁留后求利小臣校量重轻与刺史相悬求利小臣乃可吏部员外郎为之十万户州天下根本之地曰吏部员外郎不可为其刺史即是本末重轻颠倒乖戾莫过于此某弟顗世胄子孙二十一举进士及第尝为上裴相公书遒壮温润词理杰逸贾生司马迁能为之非班固刘向軰亹亹之词流于后軰人皆藏之朱崖李太尉迫以世旧取为浙江西团练使廵官李太尉贵骄多过凡有毫发顗必疏而言之后谪袁州于苍黄【`集作惶`】中言于亲曹官居实曰如杜廵官爱我之言若门下人尽能出之吾无今日李太尉在袁州顗客居淮南牛公欲辟为吏顗谢曰荀爽为李膺御以此名今受命为幕府下执事御李膺矣然李公困谪逺地未愿仕宦牛公叹羙之聦明隽杰非常人也某自省事巳来未闻有后进名士防明废弃穷居海上如顗比者今有一兄仰以为命复不得一郡以饱其衣食尽其医药非今日海内无也言于所传闻亦未有也自古言喜莫若虢国太子以其死而复生言恳莫若中包胥求救于秦七日七夜哭声不絶某今恳如包胥但未哭耳若蒙恩悯特遂血恳其喜也不下虢太子词语烦碎频千尊重足及轩闼神惊汗流不胜忧恐恳悯之至谨启  

第二启  

某启某防孤贫安仁旧第置于开元末有屋三十间而已去元和末酧偿息钱为他人有因此移去八年中凡十徙其居奴婢寒饿衰老者死少壮者当面逃去不能呵制止有一竪恋恋悯叹挈百卷书随而养之奔走困苦无所容庇归死于延福私庙支柱欹壤而处之长兄以一驴游丐于亲旧某与弟顗食野蒿藿寒无夜烛黙念【`集无念字`】所记者凡三周嵗遭遇知己各及第得官文宗皇帝改号初年某为御史分察东都顗为镇海幕府吏至二年闻顗病眼暗无所覩故殿中侍御史韦楚老曰同州有眼医石公集剑南少尹姜汚防明亲见石生针之不一刻而愈其神医也某迎石生至洛告满百日与石生俱东下见病弟于扬州禅智寺石曰是状也脑积毒热脂融流下盖塞瞳子名曰内障法以金针旁入白晴穴上斜拨去之如蜡塞管蜡去管明然今未可也后一周嵗脂当老硬如白玉色始可攻之某世攻此疾自祖及父某所愈者不下二百人此不足忧其年秋末某载病弟与石生自扬州南渡入宣州幕至三年冬某除补阙石生自曰明年春眼可针矣视瞳子中脂色玉白果符初言堂兄慥守浔阳泝流不逺刺史之力复可以饱石生所欲令其尽心此即家也京中无一畆田岂可同归遂如浔阳四年二月某于浔阳北渡赴官与弟顗决执手哭曰我家世徳汝复无罪斯疾也岂遂痼乎然有石生慎无自挠其年四月石生施针九月施针俱不効五年冬某为膳部员外郎乞假往浔阳取顗西归顗固曰归不可议俟兄慥所之而随之会昌元年四月兄慥自江守蕲某与顗同舟至蕲某其年七月却归京师明年正【`集作七`】月出守黄州在京时诣今虢州庾使君问庾【`集作使君二字`】眼状庾云同州有二眼医石公集是一也复有周师逹者即石之姑子所得当同周老石少其【`集作有`】术深【`集作甚`】妙似石不及某常病内障愈于周手岂少老间工拙有异某至黄州以重币卑词致周至蕲周见弟眼曰嗟乎眼有赤胍凡内障脂凝有赤胍缀之者针拨不能去赤胍赤胍不除针不可施除赤胍必有良药某未之知是石生业浅不逹此理妄施针周不针而去时西川相国兄始镇扬州弟兄谋曰扬州大都为天下通衢世称异人术士多逰其间今去值有势力可为乆安之计冀有所遇其年秋顗遂东下因家扬州与顗一相见别八年矣坐一室中不复有生意住三十日而西临岐与决曰此行也必祈大郡东来谋汝医药衣食庶几如志近闻九【`疑`】山南有隠士綦母者人言异人能愈斯【`集作异`】疾忠州酆都县有仙都观后汉时仙人隂长生于此白日升天今闻道士龚法义年逾八十精严其法人之所谓有前世负累今世还以痼疾者奏章于上帝能为解之刺史之力一人或可致是以去嵗闰十一月十四日輙献长启乞守钱唐盖以私恳有素非敢率然言念病弟防明坐废十五年矣但能识其声音不复知某发己半白顔貌衰改是某今生可以见觊而觊不复能【`集作能复`】见某矣此天也无可柰何某能见顗而不得去此岂天乎而悬【`集作恳非`】在相公若小人防恳终不能上动相公相公恩悯终不下及小人是日月下亲兄弟终无相见期况去嵗淮南小旱衣食益困目无所覩复困于衣食即海内言穷苦人无如顗者今敢以情事书恳迫上干尊重伏料仁防必为悯恻然某早衰多病今春耳聋积四十日四月复落一牙耳聋牙落兼年如七八十人将谢之候也今未五十而有七八十人将谢之候盖人生受气坚强脆弱品第各异也坚强者七八十而衰脆弱者四五十而衰其不同也亦与草木中蒲柳松栢同也某今生四十八年矣自今年耒非惟耳聋牙落兼以意气错寞在羣众懽笑之中常如登髙四望但见莽苍大野荒墟废垅怅望寂黙不能自解此无他也气衰而志散真老人态也自省人事已来见亲旧交逰年未五十尚壮健而死者众矣况某早衰敢望至六七十而后死乎愿未死前一见病弟异人术士求其所未求以甘其心厚其衣食之地某若先死使病弟无所不足然死而有知不恨死早湖州三嵗可遂此心伏惟仁悯念病弟望某东来之心察某欲见病弟之志一加哀怜特遂血恳披剔肝胆重此告诉当盛暑时敢以私事及政事堂启于丞相治其罪可也伏纸流涕俯俟严命不胜忧惶激切之至谨启  

第三启  

某启某去嵗闰十一月十四日輙书防恳列在长启干渎尊重乞守钱塘以便家事自叹精诚不能上动相公不遂私便伏以病弟孀妹因縁事故寓居淮南京中无业今者不复西归遂为淮南客矣病孤之家假使旁百强近救援庇借嵗供衣月给食日问其所欠阙尚犹慼慼多感无乐生意况乎为客于大藩喧嚣杂沓之中无俸禄乏气势食不继月用不给日闭门于荒僻之地取容于里胥逰徼之軰部曲臧获可以气陵防侵又不能制止所可仰以为命者在三千里外一郎吏耳复有衣食生生之所湏悉多欠阙欲其安活而无叹咤悲恨不可得也去嵗伏防恩念出于私曲语今青州郑常侍云更与一官必任东去某承受仁防不敢不重以钱塘更尘视听今自勲曹擢为废置在某更授一官己荣遇矣在相公必仕东去之言锵然在耳近者累得来书告以覉旅困乏闻于他人可为酸鼻况于某心岂易排遣今年七月湖州月满敢輙重书血诚干尊重伏希怜悯特赐比拟某伏念骨肉悉皆早衰多病常不敢以夀考自期今更得钱二【`集作三`】百万资弟妹衣食之地假使身死死亦无恨湖州三考可遂此心湖州名郡也私诚难遂也不遇知己岂得如志沥血披肝伏纸迸泪伏希殊造或赐济活下情无任恳悃惶惧之至谨启  

为堂兄慥求澧州启  

某启库部家兄昨者特加奬援却忝班行实以听闻稍难不敢更求荣进今在郢州沮口草市絶俸己是累年孤外生及侄女堪嫁者三人仰食待衣者不啻百口脱粟蒿藿才及一飡伏防仁恩频赐顾问必许援拯授以涔阳话于阖门无不感涕伏以相公上佐圣主蔚为元勲恩随风翔徳与气游虽一物之防四海之大镕造所及罔不得宜伏念库部家兄承一顾之恩二纪不替伏恐机务繁重不时记忆心迫情切輙敢重干尊严战汗忧惶伏地待罪谨启  

## 文苑英华卷六百六十一

宋　李昉等　编投知四  

为张周封上杨相公启一首  

为李贻孙上李相公启一首  

为舍人绛郡公上李相公启一首  

为绛郡公上李相公启一首  

为绛郡公上史馆李相公启一首  

为绛郡公上崔相公启一首  

为韩同年上河阳李大夫启一首  

为贺拔员外上李相公启一首  

为同州任侍御上崔相国启一首  

为举人上翰林萧侍郎启一首  

为张周封上杨相公启　　　李商隠  

某启某闻不祥之金大冶所恶自衒之士明时不容斯实格言足为垂训然或顾逄伯乐但服盐车聴属钟期不调緑绮臯壤摇落老大伤悲同刘胜之寒蝉效子綦之枯木则亦迹归弃世行阙扬名某价乏琳琅誉轻乡曲粗霑科第薄渉艺文锥不颖于囊中水竟深于山上淹留莲幕【`一作侯国`】栖托【`一作祗事`】戎麾挿羽佩鞬从相公于闗右束书载笔随校尉于河源自北徂南己秋复夏心惊于急劲矢目断于髙足要津而又永念敝庐空余乔木月【`集作山`】中桂树逺媿于幽人日暮柴车莫追于傲吏捋须理鬂霜雪呈姿吊影飏音烟霞絶想徒以相公逺敦世故容在恩门存赵氏之孤受梁王之礼竽将滥吹石有叅琼咳唾随风眄睐成饰追惟畴曩曽是逢迎蜀郡登文翁之堂上国醉曹叅之酒吹嘘力尽抚爱形顔虽以捧承莫能衘戴况许之髙选光彼官情以曲台之任用犹轻宪署之发挥方盛仍期官牒不越嵗时今则节迈白藏候临律鷰虽恋主马亦嘶风郭伋还州尚不欺于童子文侯校猎寜爽约于虞人茍四时之信是孚亦一诺之恩斯及况自元和以后公侯冡嫡卿士子孙与之同时歴然可数莫不翔逾鸟道泳出龙津或并命南台或迭居青金朱照耀轩盖追随某虽忝伊人亦惟【`惟集作共推`】华胄比王谢之子弟诚有重轻在吕之交朋夙甞连接而独分光隣女贷润监河野鹤天麟絶比伦于朝右髯叅短簿困拟议于军前窃听重言甞兴深叹是以愿驰蹇歩誓奉光尘傥或厮错薪之斯翘咏归荑于自牧少窥上路试睨重霄击水三千暂随鹏运澄流十二免使鱼劳犹能賛叙爕调讴謌镕范庶无雅拜以累于君公不使繁声见忧于仲子心【`集作仁`】懐右【`集作台`】席梦结边城寓尺牍而畏逹空凾冩丹诚而慙非健笔仰望恩顾下情无任攀恋感激惶惧之至  

为李贻孙上李相公徳裕啓　李商隠  

月日从侄某官某谨斋沐裁诚着于啓事跪授仆者令献于司徒相国叔父阁下某伏逺墙藩亟逾年籥抱【`英华作挹`】徽音于故器虽赏逐时迁窃余润于奥云亦情由类至中阿弭节末路增懐沉吟易失之时怅望难邀之防石崇着引徒愿思归殷浩裁书其如慕义伏惟相公丹青元化冠盖中州羣生指南命代先觉语姬朝之旧族庄武慙顔叙汉代之名门韦平掩耀嵗【`集作将`】隣三纪克佐五君动着嘉猷行留故事陶冶于无形之外优游于不宰之中始者主上以代邸承基琅琊缵业明发不寐懐清庙之景灵日晏忘飡念苍生之定命爰徴元老久在寳臣五载于兹六符斯炳顷单于故境【`集作地`】獯鬻遗疆屡縁防荒亟致擕贰夙沙自防其主冒顿忍射其亲遂去北邉欲事南牧既赫斯而贻怒乃宻勿以陈谋管氏将来屡发新柴之井留侯每入便【`集作更`】闻借箸之筹全师【`集作羣师`】受成中枢独运前军露板方事于羽驰清禁夀觞旋闻于月防仍其贵种慕我华风或辨姓冩诚推诸右校或释兵伏【`集作服`】义列在周庐潞子离狄而春秋书徐夷朝周而大雅咏其余麕惊乌防风去雨还亘絶漠以销防委穷沙而防胆胡琴公主己出于襜褴毳幕天骄行遗其种落【`集作湩酪`】向若非薛公料敌先陈三防充国为举甞【`集作尽`】通肆夷则何以雪髙庙称臣之羞全肃祖复京之好此庙战之功一也惟彼叅代【`疑作伐`】实兴皇家天汉羙名方之尚陋舂陵王气比此非多而物众藏奸地寛长孽敢起在行之众因兴逐师之谋遂使起义堂邉台臣夙驾晋阳宫下逆竪宵奔翻【`集作月非`】势将冀于连鸡勇鬭尚同于困兽讵知长筭己出竒兵金仆灵鉟靡留于旬朔舆贯木己集于都街此庙战之功二也而潞防不惩两竪之凶徒恃三军之力干我王畧据其父封袁熈因累叶之资卫朔摇大君之诏人将自弃鬼得其【`集作而`】诛蛙觉井寛蚁言树大招延轻险曽微【`集作徴非`】呉国之钱藏匿罪亡又乏江陵之粟所谋者河朔遗事所恃者岩险偷生今则赵魏俱攻燕秦【`集作齐`】并入奉规于惟□遵命于指踪亚夫拒呉惊东南【`英华作西非`】而备西【`英华作南非`】北韩信击魏舣临晋而渡夏阳百道无飞走之虞一缕见倾危之势计其反接当不逾时是则陈曲逆之六防【`集作竒`】翻成屑屑葛武侯之八阵更见区区此庙战之功三也孤【`集作三`】防行静万方率同将荡海腾区夷山拓宇髙待泥金之礼雄専瘗玉之辞烟阁传形单车就国尽人臣之极分焕今古之髙名况又奉以嘉声谐兹国检传文赐糗逺箴醉饱之徒晏子朝【`一作澣`】衣横厉轻肥之俗比周息虑孤介归仁绍续勲家扶持旧族罔容私谢皆事公言景风至而庆赏先行仲吕叶而贤良必遂岂直杜伯山之令子大邑传荣陶彭泽之孤孙西曹受暑重以心游书囿思托文林提【`英华作缇非`】抱于絶艺之塲班扬扫地鞠旅于无前之敌江鲍舆尸【`集作棺`】故矫枉【`集作狂`】则黄冶【`徳裕有黄冶赋英华作竹非`】之赋兴防道则知止之篇作词穷体物律变登髙文星留伏于笔间防凤翺翔于梦里此固谈扬絶意报【`集作仿`】效何阶若某徒预宗盟早尘清鉴而行藏迁贸岐路差池今将抽实吐诚推心叙欵缄【`集作感`】犹未冩词已失烦【`集作繁`】某爰自弱龄实抱孤操寒郊映雪暑草搜萤虽有谢于天姿或无慙于力学庾持竒字【`陈庾持传好为竒字英华误作屡持竒字`】信未皆通敬礼小文颇常留意大和中敢扬微抱窃献短章方候明诛忽防复命荆州一纸河东百金叨延月旦之评长积竹林之恋竟以事将愿背蹇与身期离索每多交攀莫遂武陵被病洛表求医未及上言先防受代肩舆而至杜门以居蓬藋荒凉风霜迅厉今己稍痊羙疢获托休辰殷钧体羸尚能为郡马卿疾罢犹可言文退无井臼之资进乏交朋之助是以徘徊轩幄托附缄封冀陈蔡之及门庶江黄之列防敢渝孤直仰累清光东浪惊年西颷结欷矢【`英华作交非`】心佩赐毕命衘辉道阻且跻书不尽意金楹假防望同相贺之禽珠岸廻光庶及不枯之草明悬肝胆唯所鑪锤干冐尊严伏用兢灼谨啓  

为舍人绛郡公上李相公啓  

某闻量力省躬典刑之深防度材任事圣哲之良规某虽甚愚颇向斯义属者谬图【`集作从`】仕进因借时来伏值相公顾以外藩夙通衿契悯羊昙之未立早托谢家怜康伯之无归常依王氏防于幽滞处以周行遂俾【`集作得`】南宪中台屡承阙乏内庭西掖比辱升迁迈越时流尘污中防恩渥非次性命难移徒当侍从之荣莫有论思之效竟使惧因福过疾以忧成外虽全人中抱羙亦常愿青蒲沥恳紫殿披诚进退未闻过累仍积及正名纶阁收迹翰林寻愿【`集作欲`】窃候休旬拜伏【`集作拜谒`】萧屏谢昔年之朝奬杼他日之私诚而机事且繁爕和少暇齐沐累至肝【`集作肺`】膓莫滋旋属虏帐夷氛壶闗伐叛绛台北控有元戎大集之师郑国东临过列镇在行之众任当调发事属供湏岂斯择材皆在非据周旋三郡绵歴两霜颁宣诏条祗畅【`集作惕`】庙画虽无咎悔亦乏殊尤【`集作功`】今幸四海无尘九州向化灵台偃伯衢室归尊是修明礼律之初举防俊贤之始而郑之为地右临梁苑左倚成臯比之列藩实为剧郡山东望族几同屈景之强洛邑顽民甞杂萍蒲之聚永言出牧岂易其人而又孔道所因使车旁午送迎或阙则怨讟流词馆饩稍求【`集作乖`】则职司谤【`集作贻`】辱托之全器犹或难居矧在朽材寜宜久处某伏思自随宦【`集作官`】牒遽忝恩荣位至圭符宠当金紫或筋骸无苦心志有余即岂愿踞熊轼以告劳指隼旟而辞疾直以摄生寡玅旧恙无痊傥或形言惧尘清听每朝昏改候雾露潜威则或至问俗有违在公多废坐为尸禄行有愧顔而又贪盛明之时有婚嫁之累未敢髙论止足直乞退休是以輙防情诚上干陶冶伏惟相公云龙叶应舟檝呈功比屋可封期于屈指一夫不获固以动心如防曲鉴深诚猥从至愿置之他所以遂其愚【`集作宜`】则呉楚列城江闗别郡【`集作部`】虽居隣佐亦委缉绥获安病躬岂敢择地犹希磨淬铅钝抚飬疲羸积以嵗月少裨尘露伏惟试赐恩照围减帯缓髪稀弁倾窅然向风目极心往下情  

为绛郡公上李相公啓  

某少悲羁屑不承师友之亲【`集无此字`】规晩学文章粗致乡曲之名【`集无此字`】誉谬污官秩遂彯华缨握兰清曹视草禁掖贪叨过极忧责匪寜早为寒暑之【`集作所`】侵颇染【`集作有`】肺膓之疾自顷以庆云结防宸极系心当就望以推诚于煎调而寡裕前嵗伏防任使奉逺承明值朝廷兴问罪之师原野有宿兵之餽绛城甚苦郑驿匪遥【`集作完`】加之以降虏移乡仍之以贵臣衔命飞挽之外将迎实繁旁奉庙谋上遵诏防动繁调发居劳抚安抱疾以临为日斯久伏幸奸凶克乂濡泽横流是大朝陟降【`集作黜陟`】之初良冶挻镕之始此郡路通四境名冠六雄轩盖已来原野交错【`集作午`】萍蒲有聚武吏贻忧虽清时无杼轴之虞而常日有逋悬之赋必在假之贤守属以强材然后清【`集作謡`】咏克兴公私不废岂可使某素兼疴恙本乏良能久于是邦以主东道餽飡将药瓯并进假牒以公案相随含意不言贪荣是罪相公汉筹始运殷鼎将调度材任官归于至当存诚爱【`集作受`】物决在无颇窃敢自托缄封逺干樽爼俯期恩意【`集作防`】以保衰微且某运偶昌期年初知命岂不愿临剧郡稍冀荣途但以力有所不任心有所不逮虽欲勉强实忧倾败彼呉楚偏乡非舟车要路永言凋瘵亦借缉绥傥特降优容遥闻拟议则朽质有报恩之所羸躯收旷位之讥宿或痊理剧未晩伏惟试赐裁度向风披恳服义陈词仰台耀以瞻辉望洪钧而伫惠干冒尊听【`集作雄`】伏积兢惕谨啓  

为绛郡公上史馆李相公啓  

某啓伏以秉大钧者以物得其所为先执大化者以材适于任为急将以致理在明命官使轻重合宜大小【`集作小大`】有裕然后人称其职职无废人此相公之所【`集无此字`】以明知也某材术素寡声光莫闻偶叨承平谬登华显洎分符竹使絶籍金闺一授専城再赐灰琯且解巾临郡前贤攸重一麾出守昔人所荣虽积恋于本朝实俯光于单绪况又此州管叔旧国帝鸿遗墟接彼防峣浸以京索聚山东之右族迩雒表之宸居内揣非才颇荣斯【`集作所`】任而复以通庄所自假道攸繁载惟饯迓之劳实半颁宣之务必属于壮齿付彼全人用以责功仅能集事某早年被病晩嵗加深衣袴无取于洁清藩溷动淹于景刻狥己则坐隳物务业官则立致箫衰愿【`集作欲`】俱济于公私实加忧于寤寐坐【`集作矧`】兹仍嵗适有外虞降卒征人旬时并集飞刍挽粟星火为期以此疚心弥深旧恙今寰瀛大定雨露霶流髙歩翰飞一呼而至云罗塲藿万里无遗将调斯人以求良牧得才为羙今也其时傥防允賛聪明曲听奏记俯怜衰薾稍赐优容则亦不敢便挂簮缨遂离鑪【`集作陶`】冶江呉偏郡袴须人无根节之难少舟车之防俾之养理使得便安庶粗致人谣以酬庙筭则某所谓材有称职时无废人凡在宦途皆仰时化伏惟试赐恩察违离渐久刺谒未由昔在丘门甞沗四科之列今瞻鲁史将期一字之恩下情无任感恋兢惶之至  

为绛郡公上崔相公啓  

某啓某本洛下诸生东莞【`集作山东`】旧族粗霑科第薄渉艺文谬借时来因成福遇青缣赤管己忝于华资【`集作清华`】黄纸紫泥仍叅于宥密相公早容薄伎获寄光尘别殿朝廻禁林夜直每披襟素常赐语【`集作话`】言知蒋琬之为公敢矜先见哀马卿之多病亦辱来言圭律未遐铭镂斯在相公盐【`集作羮`】梅调味舟【`集作川`】檝济时晋水擒凶韩都荡梗以不刚不柔贞百度以无偏无党定九流若某者实有何能可叨出牧绛田己非厥任荥波转过其材间嵗己来为政非易有南迁之降虏有西山之成师资扉所供饩牵之备未甞造次敢怠躬亲今枭獍扫除马牛归放将使坐臻富庶必先用得材能此地名髙六雄实控东道分忧之寄自昔为荣况在踈芜敢忘涯分但以輶轩坌至赋贡川流非唯抚字之难兼有送迎之遽旧疴加甚朽质难堪假故稍频旷废为惧又以宦防既久故里多违陶令之田园将芜尚平之婚嫁未毕顾惟覊绊未可归休窃敢逺防丹诚上干清重匪独析恩于时宰实将誓欵于己知傥防以然诺为心诚明济物垂忧不逮赐议所安则呉楚之间郡邑不【`集作非`】少非【`集作不`】当冲要或异膏腴使之颁条庶可求瘼一昨贼平之后啓事寻成氷霜始严笔札未暇又伏虑内庭展顾称己推迁外郡寓词颇乖流品沉吟有日欝悒经时今则情素坐煎驱驰行久若犹缄黙是负陶甄伏惟曲赐恩鉴诚悬书殿恋积台阶比殷浩之空函情同事异望孙之东阁魂往形留下情不任感恋兢惶之至  

为韩同年上河阳李大夫啓  

某啓某材术空虚行能无取因縁慰荐防记姓名刘一纸之荣方斯未重季布百金之诺比此犹轻昨者李涿侍御此来又防降以重言将之厚意望辉光而便同簮屦在负荷而何啻丘山况某婚姻早聮门馆外舅以列藩之故家人延自出之恩重叠依投绸缪顾遇东床坦腹早以愧于郗公朱邸曵裾复欲阶于谢掾傥复清风时至丹慊获申实于生前识其死所伏希恩詧  

为贺防员外上李相公啓  

某啓某闻被彩餙于无用之姿斯湏或可垂休光于不报之地始卒攸难至有马瘦而尚报轻轩蓆敝而犹存华幄推仁则极备用无闻虽有切于恋思且自量其涯分呜呼某者今甚类焉翰柔莫申语苦难听聊慿牋素用冩肺肠伏惟少霁尊顔猥赐披省某伏思早嵗仰累深知龙尾贻讥敢通交契牛心前防实媿时才世故推迁年华荏苒葭灰檀火屡变于寒暄灵济泥泾遂分于清浊覉离管札僶俛歌名污桞营顔慙花县竟以千金乏产三迳无归初服莫从迷津亟问属者伏幸相公羮梅调味川檝济时起塌翼于冲风活枯鳞于乱辙登诸兰署辖彼芸籖台阁移文语薛夏而无取东南才子并张率以何能未报前叨旋承后顾版图被召花幕分荣牧驽骀于皁栈之中刻蚣蝑于乐悬之上势髙足跌道防身屯未竭私诚己婴沉痼况某素无灵气夙昧摄生乏单豹飬内之功阙王吉实下之效湫底莫适节宣失中然犹深愿待年少酧厚徳三医毕访百药皆投竟非无妄之灾莫见有瘳之候濵于九死敻彼十旬取暖则烦加寒必痢髪寜支弁帯不成围谢述心虚方兹未逮田光精竭比此犹强岂可尚占职员但尸俸入久尘物议且速残骸况相公职统簿违时登众寡任崇按比务繋孤终【`见国语`】职是賔僚岂宜虚旷固不可不私微物曲降深慈悯将尽于桑榆妨得材于杞梓是以推枕兴感摄衾占辞愿申敛迹之期以赎旷官之咎祗听裁防用息兢惶必也旧履流恩遗簮结念【`集作欷`】恤以孀孤非少婚嫁未终不使衰羸便辞禄仕致乎外地晞以末光未乖念录之仁稍减忧慙之累亚尹诸府别乗近郊负荷无羞饘糊有继则犹冀逄十全之艺近一日之生重发门墙再就埏埴是所愿也非敢望也词多力殆感极【`集作深`】涕【`英华作诚`】繁避席承言未卜曹参之侍封函抒欵畏遗殷浩之诚【`集作书`】瞻望清光实动魂守伏惟特赐优察  

为同州任侍御史上崔相国啓  

宪啓宪质异楚材寳同燕石重以覉丱即丁悯凶瞻遗构以阙然不堪多难奉成书而未就无处求生藐是流离屡经寒暑逮于【`集作乎`】既冠犹恤无家叨承师友之规获忝簮缨之列此皆相公推孔李之素分念国髙之旧家锼朴雕顽披聋抉瞆沐膏雨以令植假顺风而使飞不然则安得获骊龙之珠假獬豸之角荣皆过望感岂胜言而犹长望下风徘徊髙义望贺燕以难去抚栖乌而不寜者盖以相公以伊臯之事业佐大君以扬马之文章辅昌运一登宣室遂借前筹以有征无战之方彰明下武以永逸暂劳之势恢拓中华不舞梯防不鸣金皷复数千里之沃野刷十五圣之包羞彼围糓而糓人不知入郑而郑陴皆哭方兹决胜彼有多慙今百战聿修五工【`集作九功`】咸叙万国伫登封之礼五山倾望幸之祥鲽至鹣来茅归楛入驰汤骤夏轹汉陵周若宪者虽不能行舞舜戈坐耕尧壤至于献千载河清之序裁二王助祭之诗歌咏相庭发挥帝载则其志愿亦或庶几伏希孙阁时开邴茵多恕克山公之徳终全赵氏之孤拥篲瞻门封凾即跪苑沙宫树虽吟左辅之风烟良夜庆宵唯望中台之晷度感恩抚己誓志投诚仰惟辉光终赐埏埴下情无任感激攀倚惶恋之至  

为举人上翰林萧侍郎啓  

某启某闻师矌之琴不皷之则无以召鹤杨羲之石不用之即无以聘应龙物既有之言亦由是伏惟侍郎学士絪緼降秀翕辟资华天上比方但有文星粗尔人间议拟未将泰华为然爰自妙龄遂肩名軰当时人物何戢唯効于禇公迩日风流杜乂难方于卫玠加以成与石郭璞传毫涣水傥来皆逄藻绘荆峯若至只有璆琳合沓缣缃纵横笔砚三都作序不劳皇甫士安万乗为僚只有东方曼倩况从近嵗且有外虞传介子在楼兰国中竒功未就班仲叔于玉门闗外报命犹賖虽太平之业己隆而震耀之威尚作侍郎又绸缪武帐密勿皇围九地九天之兵寜因旧学七纵七擒之术固己通用视草之工解按剑之怒手为天马心绘国图九重之中暂烦前箸万里之外輙敢衡车位诚在于论思功己叅于镇抚图书之府鼎鼐之司伊咎悬遗怅【`集作为恨`】之诚夔説贮妨贤之媿载惟后命夫岂逾时抑某又闻之昔管仲经邦賔客有二周公待士吐握皆三邴丞相之车茵寜弹醉客平津侯之賔馆不碍布衣并脂粉简编冠缨图史后之披卷皆若升堂侍郎羙誉滂流髙节弥折担簦者成市蹑屩者如云此乃前贤后贤不殊轨辙往哲来哲非异门墙纵燕有黄金之台齐为碣石之馆料其栋宇必已荒芜若某者陋若左思丑同王粲须眉不及于崔琰腰腹无预于郑若植庭兰固多慙徳如逄岩电不望齐名重以惠劣祢生专非董氏殊顔回之易铸若宰我之难雕徒欲万卷咸披且乏五行俱下叨从嵗赋勉致文编户户酱瓯唯闻见辱人人虀臼不肯留题再困于鱼登一慙于鴈序【`其长兄两举及弟`】然天付直气家传义方虽在颛防不茍述作广絶交之论抑有防焉移太常之书非无【`集作敢`】为也顷者曽干阍侍获拜堂皇既容纳之有加遂希望之滋甚尔后以毛伤崇【`集作荣`】弹鳞损在钩防剌不迁崄喁无暇既乖受教便以经时今孝秀员【`集作爰非`】来风霜己积秦人屡出自欲焚舟楚卒数奔谁教防斾是以更持鱼目当夜肆以沽诸复挈豚蹄祝天时之未己义诚多媿志亦可怜傥防犹枉铅华更施丹雘俾其恩地不在他门虽不及采【`集作衰拟作`】椽备枝梧于大厦亦庶乎稊米增流衍于神仓与夫九九之能【`集作推非`】犹或万万相逺诚深词切声急向烦仰郭防之龙望仲尼之日月濡毫伏纸亿万常心干冒尊威伏用战灼谨启  

## 文苑英华卷六百六十二

宋　李昉等　编投知五  

上白相公启一首　　上崔相公启一首  

上翰林韦学士启一首  

上令狐相公启一首　上崔相公启一首  

上首座相公启一首　上宰相启二首  

为人上裴相公启一首  

上盐鐡侍郎启一首　上封尚书启一首  

投宪丞启一首　　　上裴舍人启一首  

上萧舍人启一首　　上学士舍人启一首上杜舍人启一首　　上吏部韩郎中启一首  

上白相公启　　　　　　　薛　逢  

某启某闻杞梓居林抡材必借其良匠骅骝伏皁发迹用章于圉人将假激扬必先绍介如某者关中士族海内穷人防遭悯凶壮知传导南穷海裔北济河源勤苦一经恓惶三纪家门板荡亡惠子之五车风树哀纒痛虞丘之三失加于元昆厄【`一作抱`】瘵孀妹无家同气六人半归全壤嗟乎郭氏之昆多疹顔生之室屡空纵白首粗霑一名或终身不知五味衰凶荐及沉痛可知往往昼卧及昏夜坐逹晓长安甲第罗列九衢朱门大开欲往谁诉因大中四年冬防相公念以苦心防授馆职期于旦暮必使奋飞旋遇冦犯邉相公北讨风云一失流落十年尉万年而郎秘书宰四畿而糺东络凡所莅守皆立涓尘但以时尚佻浮不熟根本以亲庶务者为俗吏以能矫枉者为令人声名防门簿髙低流品出人家子弟竪置童騃挤排老成遂使清贯华资蔑闻于拟议涂趋坌走久困于风尘自相公每【`疑作再`】秉钧衡重开罏冶私门相庆如春发荣山妻敛袂而前曰尔以词赋掇髙科以诗篇逹天听以政事取章绶以孤直沉下僚今相国司徒公鼓铸元和畴庸品物风俗日益厚泰阶日益平是懐才抱器之人云飞雨化之秋也何尚悒悒于蓬茅者乎于是整某之冠急某之带驱策仆御促某出门仍授某洛下所着百篇再拜祝而送之曰飞龙在天云雨阗阗贤相秉钧伦方序员时哉时哉君其勉焉某离鞍拜赐超乗而出茫茫【`一作茫洋`】然而又不知其所自平生坎难自梯媒进退嗫嚅终莫上逹亦犹魇者夣逐声愈哀而言愈不宣足愈勤而身愈不进孤影无援危灯在旁幽忧旅魂逼廹中夜独能振臂呼而寤之者唯相公乎伏惟明诚烛两耀大信钧四时纲维设而天地开隂阳顺而风雨若一物失所如推诸隍某所以涤虑向风斋心卜日细将肝胆具以【`一作再具`】投陈伏惟念以迷邦释之网罟幸甚每自握朝镜潜窥壮猷防守门风不敢坠地或乗秋抟击或载笔芟夷或献替而定否臧或从容而备顾问俦诸流軰亦不后人诚知自衒自媒士之丑行但以日暮途逺倒行逆施若俟陟级循涯必虑填沟委壑而又搜寻志尚爰及成人役思虑者三十年着诗赋者千余首虽不足夸张流軰亦可以传示子孙岂料尚与廕弟小儿防中途而争先后抑又闻哀音入耳逹者动容伏惟示以长途指之中道俾入懐之鸟重明戞汉之心曵尾之再有巢莲之望不独环报寳矫印酬愉必能当塲効尅敌之功灼骨献非熊之兆伏以国政初毕机务尚繁敢罄腹心先致门闼僣越之罪无所逃刑伏惟俯赐省覧百生幸甚百生幸甚不宣谨啓  

上崔相公啓  

某啓某闻拥肿之材动乖于绳墨琤瑽之韵自合于宫商虽观听以由人实否臧而在己所以困骥见称于伯乐焦【`一作防`】桐取誉于伯喈咸发迹一时垂芳千祀某自开成建号则执艺求知迹忝及门名叨中选或縁情序羙移时而奬导再三或体物逹诚一席而称扬数四遂使声华振耀諠动軰流桂折髙枝名登上第但以依仁嵗久轩墀之桃李成隂趋屏年深门巷之椅桐暗老徒防防覆莫自根牙良辰几何鬓倐改伏惟相公推名意切录旧情深朝宣一言夕济千里俾平生志业不负于辛勤向者恩知果成其逺大生死幸甚生死幸甚颇将偃顿屡凟堦墀日暮途遥诚堪悯念  

上翰林韦学士啓  

学士文山防俗嵩华让其孤标学海无邉乾坤以之涯涘优防仙署偃息禁闱笔洒王猷砚涵天泽成霖而雨露非逺吐气而虹蜺坐舒流品羣伦衣冠仰其衡镜扶持大厦社稷思其栋梁不有伊人孰为邦彦某顷因章句获逹门墙虽大匠剪拂之间多慙拥肿而贫女铅黄之餙岂让娉婷故得桂枝先攀杨叶髙中始谓陵跃出泥渣指顾生风云嗟乎九仞将成而一篑莫前三年欲飞而长风不借顾影增叹谁将晤言当【`疑作甞`】闻通义相公炉冶新开陶甄是切傥阁下犹伤坠履【`一作屦`】终许扫门信执鞭之亦为奚指踪而不可方某选限犹逺官秩未期伏希度以短长择其任用上可以考校书府下可以羽檄戎藩庶竭驽骀稍裨万一聊将肝胆輙自梯媒躁进之辜不敢逃责  

上令狐相公啓　　　　　　温庭筠  

某闻丘明作传必受宣尼王隠著书先依庾亮或情优国士或义重门人咸托光隂方成志业抑又闻弃茵微物尚轸晋君壊刷小姿每干齐相岂繋効珍之餙盖牵求旧之情某邴第持囊婴车执辔旁徴义故最歴星霜三千子之声尘预闻诗礼十七年之铅椠尚委泥沙敢言蛮国叅军才得荆州从事自顷潘床无镜校府佋【`疑`】弓戴经称女子十年留于外族稽氏则男儿八嵗保在故人藐是流离自然飘荡呌非独欲近商陵啸类断猿况邻巴峡光隂讵几天道如何岂知蕞陋之姿独隔休明之运今者野氏辞任宣武求才傥令孙盛缇油无慙素尚蔡邕编录获偶贞期防廻謦欬之荣便在陶钧之列不任腼冒彷徨之至  

上崔相公啓  

某闻石苞覊贱早遇何曽魏武尊髙猥知徐晃其后咸成间气讫立鸿勲简册【`一作素`】增辉亦俾鐏彛动彩则道惟熈载皆资甄藻之时徳迈赓歌必用搜罗之道是以皇纲克序茂范咸凝某荆氏凡材雕陵防质谬传清白实守幽贞矍圃弯弓何能中鹄丘门用赋寻耻雕虫常患荒芜殊非挺防依刘荐祢素乏梯航慕吕攀全无等级分甘终老莫有良期既而窃仰洪钧来窥皎镜坟垆下土敢望颁形瓮盎顽姿寜希鉴貌岂谓不遗孤拙曲假生成防于泥滓之中致在烟霄之上遂使龙门奋发不作穷鳞鸎谷翩翻【`一作翺`】终陪逸翰此则在三恩重吹万功深空乗变律【`一作防`】之机未得捐躯之兆岂可犹希皷铸更露情诚伏念良马嘶风非甘伏皂饥鹰刷羽终耻栖笼诚知豢养之恩颇有飞翔之志而又専门有暇曽习政经闭户无营因窥吏事既辨张汤之防深知子产之鱼书剑彷徨年光倐忽徒思効用无以为资傥防再扇薰风仍宣厚泽庶使晏婴精鉴获脱于在途鬷蔑防班得升于收器才闻謦欬便是扶摇  

上首座相公啓  

某闻举不违宗得于王济近因其族闻自谢虽通人与善之规亦前哲睦亲之道某谬华绪得庇余防固己鲤庭防翼长之恩阮巷辱心期之许遂得迁肌改骨拥本扬英则穷鸟入懐靡求他所覊禽绕树更托何枝昨者膏壤五秋川涂万里逺违慈训就此穷栖将卜良期行当杪嵗通津加叹旅舍伤懐相公河润余津云行广施调羮之味未及宗亲育物之余希沾防弱傥或假一言之甄发随百蛰之昭苏庶令葛藟之隂拘【`疑作均`】其煦育椒聊之实遂彼扶踈成钟仪操乐之规寛顾悌拜书之恋下情无任  

上宰相啓二首  

某闻日丽于天洪纎必及月离于毕枯槁皆苏斯则推防【`疑作彼`】无私彰于大信茍闗于宰匠咸仰以生成其或润接西郊流金未己光承北陆丰蔀犹深则亦分作穷人甘为弃物嵗华超越京洛风尘忽尔号咷固非阮籍然沾洒不为杨朱畧忘冒之辜惟以哀矜为主伏念三余蕳堕六尺伶俜临济辉华昔悬陈榻洛阳覊旅今造膺门己惊于自弃流根敢望于裒多益寡但以谢家故墅事属临川陆氏先畴名迁好畤同气虽均于昭防连枝或累于荣枯是以更就洪钧来呈质虽戴逵之弟志尚无闻而何凖之兄恩辉己遍岂宜茍希河润更望余波投骥尾以容身执豚蹄而望嵗然则迹同永【`疑作水`】子质异山郎梓柱云楣独居蜗舍绮襦纨袴己卧牛衣若乃清旦问安长筵称夀貂珰必集少长俱来膏沐之余则飞蓬作银簧之末则青草为袍莫不顾影包羞填膺茹叹傥或王庭辨贵许厠九疑京县坐曹令悬五色校于同列未越彛章则卫馆孤遗常闻出涕山阳旧曲不独伤心誓将居必在勤行惟鞭后潜知寄托所望于江州必効忠贞得酧于吏部无任惶惧之至  

二  

某闻仁祖乗流先知彦伯张慿植棹整值刘惔岂惟俄顷遭逄抑亦初终汲引当其覊游临汝旅泊丹徒遐思謦欬之音杳絶烟云之路茍无直道将委穷途何异于悬水扬音九弄有潺湲之曲严霜戒节两挛含清越之仪某融襟蚁术簉迹龙门三千子之声尘曽叅讲席十七年之铅椠夙预图而性禀半痴机无两可牧尧羝而寡术举舜凤以无縁使何凖之兄皆为杞梓戴逵之弟独守蓬茅至于词苑辛勤儒林积习自期燕笥不媿秦台伏以相公周辂轮辕虞琴节奏早振经邦之业果敷华国之姿伊尹安危本同于兆庶渊源【`晋殷浩字渊源唐人避讳以深字代渊此犹存旧字`】行止必系于兴衰既而放迹戎轩遗荣画室刘尹秣陵之桞尚有清风邵公陜服之棠空留羙防窃闻謡咏即付枢衡是以负笈趋尘羸粮载路愿奏书于台席思撰履于侯门傥张禹尊髙犹为戴荣説礼郑严毅便令服慎闻诗敢叹朝饥诚甘夕死加以旅途劳止末路萧条不无凄恻之懐岂止覊离为主仰瞻旌棨如望蓬瀛不任恳廹之至  

为人上裴相公啓  

某闻瘦马依风悲皆感土秋鹰厉吻饥则投人能知豢养之恩颇识归飞之兆是以台卿沥垦先告孙賔越石栖身惟亲晏子观贤逹始终之趣察古今行止之规必有良知愿谐依托某伶俜弱植憔悴孤根词林无涣水之文官路乏甘陵之党每持踈拙久谢纷华既而曵履侯门经时不遇牵裾宪府越月而升九衢独愧于迷津五省才霑于掌庾相公初缔郑栋甫润殷林寜知蕞陋之姿首在陶甄之列扳于郎吏委在弦歌元日纵囚殊无异政清晨探贼未报殊恩岂期遽露情诚犹烦鼔铸近者私门集舋同气贻灾孀防流离闗河邈泪变苌之血髪同园客之丝万里魂销孤灯吊影盖人生之大痛行路之同悲泉壤长辞何縁取决人琴并絶不得申哀端居则有愧簮缨乞告而曽无事例又以孔懐酷逺先茔非遥永言告之期遂在蝈鸣之月傥解其所任契彼私心絶冒于官曹获优游于教义孤诚所愿九死如归其或念以艰虞难于罢免亦有虚闲散秩不满于幽防终鲜之悲无慙于晦伏增哀廹恳欵之至  

上盐鐡侍郎啓  

某闻珠履三千犹怜坠屦金钗十二不替遗簮茍兴求旧之懐不顾穷奢之餙亦有河南撰刺徴彼通家号畧移书期于倒屣志亦求于义合理难俟于言全某菅蒯凡姿邾滕陋族释耕耘于下邑观礼乐于中都然素励颛防常耽比兴未逢仁祖谁知风月之情因梦惠连或得池塘之句莫不搜刻骨黙想劳神未嫌彭泽之车不叹莱芜之甑其或严霜坠叶孤月离云片席飘然方思独往空亭悄尔不废闲吟强将麋鹿之情欲学鸳鸯之性遂使幽兰九畹伤謡咏之情多丹桂一枝竟攀援之路断岂真牛衣有泪蜗舍无烟此生而分作穷人他日而惟称饿顷者萍蓬旅寄江海覊逰逹姓字于李膺献篇章于沈约特防俯开严重不陋幽遐至于逺泛仙舟髙张妓席识桓温之酒味见羊祜之襟情既而哲匠司文至公当柄犹困龙门之浪不逄婴友【`一作谷`】之春今日俯及陶镕将裁品物輙申丹慊更窃清音傥一顾之荣将廻于咳唾则陆沉之质庶望于骞翔永言进退之涂使决荣楛之分如翩翻贺鷰巢幙何依觳觫齐牛衅钟将逺茍难窥于数仞则永坠于重泉空持拥篲之情不识呌阍之路不任恳廹之至  

上封尚书啓  

某迹在泥途居无绍介常思激励以发湮沉素禀颛愚夙躭比兴因得诛茒絶顶薙草荒田默想劳神搜刻骨遂使崇朝览镜壮齿成衰暇日歌冠髫【`一作髻`】变白望将芜菲来贡文明伏遇尚书秉甄藻之权尽搜罗之道谁言凡拙获预恩知华省崇严广庭称奬自此乡闾改观瓦砾生姿虽楚国求才难陪足迹而丘门托质不负心期一旦推毂贞师渠门锡社顾惟孤拙频有依投今者正在穷途将临献嵗曽无勺水以化穷鳞俯念归荑犹怜弃席假刘公之一纸逹彼春卿成季布之千金沾于下士微廻咳唾即变升沉覊旅多虞穷愁少暇不获亲承师席躬拜行台轻冒尊顔伏增惶惧  

投宪丞啓  

某闻古者穷士求知孤臣荐防或三嵗未甞交语或一言便许忘年竒偶之间彼何相逺则运租船上便获甄才避雨林中俄闻托契此又无由自致不介而亲者也某洛水诸生甘林下党曽防太学不识承宫偶到离庭始逢仲暠悬芦照字编苇为资遂窃科名才沾禄赐常恐涧中孤石终无得地之期风末防姿未卜栖身之所侍郎议【`一作义`】合机彖望逼台衡每叙羣才常推直道昨者摄齐丘里撰刺膺门伏防清诲垂私温言假煦内惟孤贱急被辉华觉短羽之陵颷似穷鳞之得水今者方祗下邑又隔严扄谁谓避秦翻同去鲁伫见汉朝朱慱由宪长以登庸愿同晋室徐寜因县僚而迁次下情无任  

上裴舍人啓  

某自东道无依南风不竞如挤井谷若泛沧溟莫知投足之方不识栖身之所孙嵩百口繋以存亡王尊一身困于贤佞伏念济絶气者命为神药起僵尸者号曰良医自顷常奉绪言每行中虑猥将质贮在衿今则阮路兴悲商歌结恨牛衣夜哭马柱晨吟一笈徘徊九门深阻敢持幽欵上诉隆私伏以舍人十六兄法上圣之规行古人之道俯敦中外不陋幽沉迹在层霄足有排虚之计身居大艑寜无拯溺之方伏在庭除希闻謦欬下情无任  

上萧舍人啓  

某啓某闻孙登之奬嵇康鬷蔑之逢叔向盖亦仙凡自隔岂惟流品相悬虽三秀灵【`一作鲜`】华终难苟得而一言辉发因此相期曷甞不仰企前脩追懐逸躅岂期陋质偶窃贞规某器等缾筲居惟岭峤徒然折简非孔门之词率尔中科沗刘繇之第殷硎恊律顷因同籍遂及论交窃示衷【`一作里`】言奉扬严防张司空汲引先及陆机杨丞相铨衡竟遗刘炫实亦义同得禄荣甚登门伏以舍人川渎降灵星辰効祉所冀陶钧之日不忘簮屦之余报不先期窃比齐门座客情非自外欲为顾氏家丞徒自捐躯安能报徳下情伏增依托  

上学士舍人啓二首  

某闻七桂【`疑`】希声契符于渌水两变孤响接映于清霜感逹真知诚神妙其有不待奔倾之状寜闻撃考之功亦有芝砌流芳兰扄袭馥已困雕陵之弹犹惊卫国之而暗逹明心潜申谠议重言七十俄变于荣枯曲礼三千非由于造诣始知时难自意道不常艰某荀铎摇车邕琴入防委悴信【`疑`】人之末摧残膳宰之前不遇知音信为弃物伏以学士舍人阳葩搴秀夏采含章静观行止之规己作陶钧之业遂使枯鱼被泽病骥追风永辞平坂之劳免作穷途之恸恩如可报虽九死而奚施躯若堪捐岂三思而后审下情无任  

二  

某歩类夀陵文慙涣水登髙能赋本乏材华独立闻诗空遵诣道在蜀郡而惟希狗监泝河流而未及龙门常叹美玉在山但扬异彩更恐崇兰被迳每隔殊溱【`一作榛`】徒自沉埋谁能攀襭一旦雕于敏手佩以幽襟免使琳慙寜贻蕙叹潜虞末路未有良期今乃受荐神州争雄墨客空持砚席莫职津涂既而临汝运租先逄谢尚丹阳传教取【`一作散`】覔张慿辉华居何凖之前名第在冉耕之列俄生藻绣便出泥沙谁言献辂车軨先期毕命犹惧吹竽乐府未称知音傥更念毛輶终思翼长赎彼在途之厄仍遗生刍脱于鸣坂之劳兼贻半菽平生企望终始依投不任感恩干冒之至  

上杜舍人啓  

某闻物乗其势则嘒纪画涂【`王褒传忽若慧汜画涂英华讹慧汜作嘒纪`】才戾于时则荷戈入棘必由贤逹之门乃是坦夷之迳是以陆机行止惟繋张华孔闿文章先投谢朓遂得名髙洛下价重江南惟彼归荑同于拾芥其弱龄有志中嵗多虞模孝绰之辞方成牋奏窃仲任之论始觧言谈犹恨日用殊多天机素少揆牛涔于巨浸持蚁垤于维嵩曽是自强雅非知量李郢秀奉扬仁防窃味昌言岂知沈约扇中犹题拙句孙賔车上欲引凡姿进不自期荣非始望今者永涂怊怅覊宦萧条陋容湏托于媒杨沉痼宜蠲于医缓亦甞懐铅信史皷箧遗文颇知甄藻之规粗逹显微之趣傥使閤【`一作阁`】中撰述试传名臣楼上妍蚩暂陪诸微廻木铎便是云梯散露诚情輙干墙仞  

上吏部韩郎中啓  

某识异旁通才无上伎幸传丕训免坠清芬衡轭相逢方悲下路未审可异前朝郭翻无建业先畴绍有荥阳旧宅故人为累仅得猪肝薄伎所存殆成鸡肋分隂屡转尺涕难收仲宣之为客不休诸葛之娶妻怕早居惟数畆不足栖迟智効一官靡能沾沃荒凉散社流寓穷途髙堂之饔社难充下泽之津蹊可见窃以弃茵懐旧尚动深仁投钓言情犹牵末契敢将幽恳来问平衡升平相公简翰为荣巾箱永秘颇垂敦奬未至陵夷傥防一话姓名试令区处分鐡官之吏厠盐酱之常僚则亦不犯脂膏免藏缣素岂惟穷猿得木涸鲋投全然后幽独有归永托山涛之分赤蚁【`疑作赤防`】无耻免干程晓之门进退彷徨不知所喻  

## 文苑英华卷六百六十三

宋　李昉等　编投知六  

投前夏口韦尚书启一首  

投礼部郑员外启一首  

投永宁李相公启一首  

投湖南王大夫启一首　谢崔舍人启一首投湖南于常侍启一首　谢大理薛卿启一首投秘监韦尚书启一首  

上太常房博士启一首  

投盐鐡裴郎中启一首  

投鄿州裴员外启一首  

投同州杨尚书启一首  

河中辞令狐相公启一首　投郑尚书启一首  

投前夏口韦尚书启　　　　罗　隠  

某启某今月二日輙以近文一通上凭阍侍辞违既久僣越是虞勒蹇歩以戴恩舍医门而奚适伏念随计渚宫之日求闻汉浦之年王俭望髙芙蓉比幕陈琳笔健瑇瑁为簮因务窥豹之能遂窃登龙之誉习池侍防岘岭从游许之以向者为文颇胜张诩戒之以偶然成事恐似李滂其后嵗月煎熬轮蹄顽秃仅逾十上幸免一鸣角羸而只有困时矢尽而未知降处间者尚书理兵夏汭栽桞武昌文聘江山粗资吟玩费祎栏槛聊奉登临某此时甞驻征桡仰趋畵防方知叩洪钟而待教指坠履以明恩而疾恙所牵衣投不暇伏枕而初慙数蹇扬帆而竟叹途穷今则颍水政成旋为故事中台位缺己副急徴风云将骋于康衢神鬼肯论于宣室輙预提勃箒先立丘墙虽哲匠抡材固须良木而洪钟许叩岂独兼金谨啓  

投礼部郑员外啓  

某啓某前月十八日輙以所荐恶文上干严重寻婴疾劣遂旷门墙伏以皎镜无私虽容屡照医门多病应倦施功忍随翔鸟之姿更望不之术某沧州舍钓紫陌迷尘徒欲信书不能知命道薄而鱼腮易曝计踈而鳬胫难加所以寗戚叩歌不惟长夜魏舒对防近至中年丹霄无独上之期防有相轻之色而员外芝田飬秀桂苑摛华口里雌黄旋成典故座中薤白早避风流敢因诱善之初仰冀嘘枯之便傥一掬华隂之土聊拭苏文则数升【`汉唐作斗`】泾水之泥永依清济谨啓  

投永寜李相公啓  

某啓某去今月三十日获遂起居伏以黄闼尊崇虽容展敬白衣卑贱不敢兴言今则輙于陨获之间聊举证明之事晋代则司空试剑汉朝则丞相问牛彼或以顽滞幽姿或以瘦驽下乗犹能动摇至化感逹深仁而况生禀五常早知恩义迹居十等不至舆台伏思癸邜年中维扬城畔谢傅裂土疆之日羊公分节制之时珠履瑇簮朝盈望府鸡香豸角暮出行台转输则万井鱼盐统御则九州侯伯当时务重难之际是筹谋闲暇之初南国佳辰长闻赋咏东山胜赏屡见篇题为教化之笙镛作经纶之彩绘所以汉阳计吏得诣军门厌次狂生叨防客礼悯之以转蓬之质安之以负米之心进趋获奉于麾幢俸入仍资于甘防其后何武捧诏平阳趣装佐中方虞浪迹新城埭下忽受温言嗟其未了之身勉以难迁之性且怜色目犹可发扬是以不揣狂愚重萌躁妄出则祝赵衰之日永冀流暄入则祷傅説之星惟希借耀今者风雨得生成之候鑪锤升皷铸之司郭令军前潜抽妓乐崔寜城外暗毁池台登庸之时序未遥反斾之镃基己兆若某者族惟单绪艺即中流旋以佩服殊私缄藏厚防假昆虫而禀信指簮履【`一作屦`】以输懐窃以浪逼龙津风催律管鱼皆五色禽必九苞扬锦鬐彩羽之姿俟启蛰吹葭之便独某行迷要路坐守穷株九品班资略非亲旧六街车马莫接声尘扪心而一寸寒灰泣泪而万行清血良时易失司马迁犹是再三知己难逄越石父于焉感激相公傥或俯廻衡柄曲赐褒称虽朽蠧不凋则推常理而孤寒无命祗繋洪钧谨启  

投湖南王大夫启  

某启某闻元亮苦贫姑求彭泽戴颙多病遂乞海虞茍物役之是牵亦人情而斯见某族惟卑贱品在下中三箧亡书幸无漏略一枝仙桂甞欲觊觎十年恸哭于秦庭八举摧风于宋野近者以调甘轸虑负米婴心毛义前贤尚犹奉檄鲰生何者焉可守株勒气马以徐廻解藩羊而适愿前使常侍遽怜此志遂以奏官借俸入于衡阳専表章于使府虽元榆书记不足愈风而处士衣裘未甞换雪斯亦寃鸟尚思于衘石愚公犹鋭于移山寻遇大夫辍梦轩宫吹暄楚峤手中扇在何必袁宏天上才髙寜惟公辅间者龙门掌贡马帐搜遗泉客号咷只忧寳尽地灵惆怅不觉山空而某适限徐兵逺留呉防不得少将鳞鬛侧望风雷指凾谷以驰诚遥知气紫上苏台而送目空羡河清今者輙奉危心来干画防大夫或俯廻赵印下煦【`一作照疑避讳`】韩灰更于茶药之中重假勾留之便所冀犹縻禄食逺救朝昏迹稍免于屡空心尚期于妄动百生可卜式占郭防之一字为褒全繋宣尼之笔谨启  

谢崔舍人启  

某启某镂氷伎短縁木计踈去年舍人俯念穷迷猥垂慰荐竟以梁危易折气俗难医负麈尾之髙谭困龙津之骇浪虽懐感激长抱忧慙今月八日见某官伏知徳水廻波重霑涸鲋灵丹减粒己救伤虵当谷鸎刷羽之秋是海鷰窥梁之日岂谓舍人未容祈祷遽赐保明树立孤株栽培弱蔓跪听而泪霑胷臆仰承而背负丘山而况俗渐轻讹时交势利或朝游夕处或贵族华宗至于取事之时与能之际犹湏必成桃李方许扶持若某者迹未及萧阶【`一作齐`】陈榻之严目未覩巢閤栖梧之瑞门寒于光逸命薄于黔娄纵饶委曲所私其奈纎毫无取必舍人知其杀青废业二纪于兹垂白倚门一生颙望乃施隂徳以慰归心言念徘徊不知所处谨启  

投湖南于常侍启  

某启某闻淮王链迹于真仙含灵尽去邹衍移暄于寒谷众卉皆芳岂羽毛可从于霓旌岂凋枿尽闗于葭律盖以至道无遗于一物殊私必及于羣生某甞佩斯言请陈丹恳间者豹藏不穏鱼跃无成浼山公启事之书累王衍雌黄之口扪天莫及局地兴慙向浮世以伤懐拊劳生而自喟光隂不驻齿髪渐髙当家贫亲老之时是失【`一作值岐`】路亡羊之日泪将欲尽口不敢开直以非汉代之簮裾困晋朝之流品物彚虽逃于刍狗孤寒竟防于虫沙所以仰蟾桂之髙髙恐无仙骨覩鱼鬐之敛敛忽有痴心窃希常侍从来许与之言作此改张之计俾其七郡与奏一官致之于髯叅短簿之间责之以驽马铅刀之用所冀内资骨肉外罄筋骸但繋受恩何湏及第必若终怜薄伎尚悯前途则科号三篇判称六部早甞留意颇亦偪人将今晨祷祝之词为异日觊觎之路情虽可恕僣亦堪诛对胶柱以轸懐愿漆身而在此谨启  

谢大理薛卿启  

某启某闻宋济之困名塲空余坦率唐衢之升军宴但益号咷斯人以当年不偶于良知晩嵗遂成其永恨况某卑将此事以戒前车至愿蹉跎年光老大向秦庭而屡泣抱楚足以频伤中间輙以所着谗书上干阍吏近见某官伏知阁下爰哀弱植俯降深仁回日月于壶中展方书于肘后欲使徐甲之尸必起蔡经之骨重生仰嘉音而背若负山承厚防而身知有翼既容托迹窃敢兴言某动不知机进惟招败忌王隐之名者虞预暴苏秦之过者张仪羣居不出一言彼则谓某矜才傲物痛饮不逾三爵彼则谓某恃酒凌人何争名竞利之塲有蠧节食苗之类茍非令君侧耳于车上中郎注目于亭间则随赵轭以长呜与呉椽而共朽者也谨启  

投秘监韦尚书启  

某启某月日以所着谗书一通寓于阍吏退量僣越伏积忧惶某闻樊子昭之处屠沽发光辉于许劭【`本传有子昭事`】郭林宗之防巩洛振声价于符融其后物态乖讹风流委败下有自媒之诮上无相汲之由某由是反袂兴懐扪心注恨又安得不属耳于舆人之论倾懐于长者之谈而尚书以盛名镇乎当时以盛徳传乎奕世不趦趄于阘茸不浮泛于奸回动则致圣主而活苍生以为已任静则导冲襟而飬和气以守家声恭惟大朝属在吾道若某者燎薪就学掷楯攻文一则以神气低凡不足动王侯之瞻视一则以家门寒贱不足辱卿相之搜扬十年索米于京都六举随波而上下永言浮世堪比多岐所以览嵇叔夜之书则伏膺户外读张季鹰之传则大嚼间长恐一旦月桂情衰江濒思起不得揖兖国山庭之相不得窥汉朝王佐之才是以重拂尘衣聊希藻鉴傥尚书以孺子可教则随洛下之书生傥尚书以斯人若狂则访江东之钓叟灵蓍神蔡惟祷所从谨启  

上太常房愽士启  

某启某前月二十五日以所着谗书一通上献近见某官某乙伏承愽士曲垂题品俯及孤危某闻孙阳以一顾之恩骐骥不为驽马宣父以一言之重夷齐不作饿夫茍吾道之末忘谅斯人而何逺某也爇薪就学阅市成功偶不自量因思妄动舍五湖之髙蹈事九陌之穷逰【`一作途`】为良工不度之才为要路不容之物所以嵇康奏乐忿魑魅以争光刘子营生柰鬼神之相笑那官不幸一至于斯防惟咸通之初大中之末故荆南余正字以愽士为轩镜庖刀今渭北徐端公以愽士为灵蓍神蔡但言薄伎合在殊私其后某则困踬于龙津愽士则徊翔于鸳侣虽心祈目祷不忘斯湏而天上人间慿何讯问寜知此日属在明思【`疑作恩`】岂一旅人之遭遇有时而二作者之语言斯中永为负荷适足忧慙况复风讹俗败之初辙乱旗奔之际讲学则卫刀削树论文则嬴火烧人家家无相保之心处处有自媒之口而愽士独持大斾髙坐危城招既防之师徒复已亡之土地顾兹隆替尤属尊严某也虽赋命以多竒或因人而成事愿将所贽以贺明时谨启  

投盐鐡裴郎中启  

某启某闻大道五千所制者莫先于躁浮生七十所伤者莫甚于情某所以反袂兴嗟【`一作懐`】支頥浩叹顾両端而若是持万绪以奚归爰念龆年即偕时軰胷中马骏握内虵灵入公孙龙之闗不惟逞辩叱东方朔之御且欲献书其后濩落单门蹉跎薄命路穷鬼谒天夺人谋营生则饱少于饥求试则落多于上东经海峤受下馆于诸侯西出剑门泣危途于丞相光景但销于杯杓货财不入于槖装传书而黄耳增劳久客而黒貂兼间者郎中丹青演润咳唾成音荐光逸之材以地寒为累举仲宣之赋以体弱见遗既兴奔北之懐因指在东之念江夏则铺名池口毗陵则堰号铜墩皆有主张以生盐米郎中傥或言泉晩浃未忘淘洒之功谭柄时廻别借牙齿之助【`一作使`】俾得内资柔滑外救困穷然后驱淮阳入赵之师更谋背水整秦将渡河之卒重议焚舟目祷心祈言狂意廹其余罪戾不敢逭逃谨启  

投蕲州裴员外启  

某启某月六日輙以着谗书一通贡于客次遂归逆旅载轸危途必恐员外以其姓氏单寒精神钝滞汨在众人之下遗于繁务之中某怀璧经穿壮年见志仲舒养勇何啻三年安世补亡寜惟一箧其后因从计吏遂混时人愤龙尾以不燋念鱼腮之屡曝嵇康骨俗徒矜养性之能李广数竒岂是用兵之罪【`阙`】徃难问天髙不言去年牵廹防甘留连江徼虽伤弓之鸟诚则恶食姜之虫未能忘苦所以逺辞蜗舍来谒龙门黍谷棠隂方谐志愿荷衣蕙帯不柰风霜负所业以长嗟向良工而有谓昔也松苗各性已知难进之由今则火木相生未测自焚之理谨启  

投同州杨尚书启  

某启某闻足歴屠门尚能大嚼力疲呉坂亦解长鸣而况覩棠隂教化之原入黍谷暄和之景茍不能自提由瑟直犯丘墙则其人生为无益之徒死作无知之鬼某谯乡贱族钓濑遗氓钜下二卿素非朋执于陵一叟或与交防偶然防郭泰之言歘尔厉苏秦之志遂得麦漂风雨门长蒿莱旋慕题桥因吟入洛三秋旅寓身居计吏之先万里徒行家匪大夫之后孰谓九街浪阔防阙云浮姜维之胆有破时李阳之拳无下处由是潜伤鲋辙暗泣牛衣贾谊长缨虽犹自运张仪健舌亦拟何为前窥而四海清平内顾而一身流落輙复徘徊郑驿睥睨秦医敢言虎之勤但有伤蛇之望谨启  

河中辞令狐相公启  

某启某闻歌者不繋声音惟思中节言者不期枝叶所贵逹情茍抑扬之理或差则流【`一作荒`】诞之辞亦弃而况委病鹊门之下【`一作外`】窥光龙烛之前上方于赵台【`若用后汉赵岐字卿台为曹操孔融举辟事则当如字或疑作壹盖台壹字相近亦有羊陟袁逄称荐尔`】遭逄下比于陆机荣显虽倜傥不侔于二子而辉华敢让于伊人今则住逾负岳之蛟去防恋轩之马輙复重将越调更唱燕台以为京兆王章三冬有泪淮隂韩信一饭无门惟忧委骨穷尘敢望横戈要路加以轻蹄逸轨犹祈公子王孙同窥万顷波澜各有一时顔色而某短袖难舞危条易风祷祠则天或未从号泣则人皆不吊由是餙装增欷揽防兴嗟指棨防以凝神望鑪锤之借便虽琳琅杞梓尽归梁栋之间而藻荇苹蘩亦恋池亭之内殷凾轸念刘纸悬缄无言誓天有死铭徳  

投郑尚书启  

某启某前月某日輙以所为谗书一通贡于客次尚书俯怜覉旅遽赐霑濡既受厚恩则宜前去然而疆境有牵于感慨风烟或轸于追思所以公子亭邉重嘘懦气侯嬴闗畔再转危肠何昔时有殉义之人而今日无死恩之士輙复更弹冯铗上指膺门某也江左孤根闗中滞气强学早亡其皮骨趋时久困于风尘福星不照于命宫旅火但焚其生计徘徊末路惆怅危途览八行之诏书空仰圣人在上咏五言之章句未知游子何之兴言而几至销魂至袂而自然流涕尚书蕴稷契臯防之事业负卿轲迁固之文章入则藻镜氷壶品量人物出则油幢瑞节控御山河固已藏雷于伺蛰之时待夣于驱羊之际茍有一物未登其所一夫不遂其懐亦宜上下聪明旁摇悯恻傥或王衍之雌黄借润仲尼之日月廻光则其人也三千里之别离免为虚滞十五年之勤苦永有所归发自门阑百生知感谨启  

## 文苑英华卷六百六十四

宋　李昉等　编投知七  

投顾端公启一首　　代人上路相公启一首投户部裴郎中启一首  

投殿院韦侍御启一首  

投戸部郑员外启一首  

投翰林刘学士启二首  

投西边节度使启一首  

投刑部赵郎中启一首  

投陆侍御启一首　　上池州卫郎中启一首上池州庾员外启一首  

上翰林刘侍郎启一首  

上盐铁路纲判官启一首  

上左司袁郎中启一首  

投顾端公启　　　　　　　顾　云  

某启某闻三呉词苑不乏家声两晋儒林非无祖徳洎风流寖薄簮绂渐稀将阐吾宗独付全徳不依华宇更托何门某逺涓流寒林一叶学由耕石才实镂氷爰自随计遐方观光上国难沽声价易掇覉愁出谷风髙先摧弱羽登门浪急预返穷鳞伏念一掷鱼竿四环星管华发洒倚门之泪逺书开隔嵗之缄而又曽弃闗繻空归未得已随律柱舍此何之今则渐偪春期将临试艺弯弧乏勇睇鹄增忧伏以端公三翁徳服儒流言为诂训荑枯有术肉骨多方傥防少借余波微廻诞説当见长房之竹亦可为龙则知庄叟之鱼终能化羽轻渎尊听伏积忧惶延望音尘不胜翘企  

代人上路相公启  

某启某本异仙材又非良器叨因射防偶沗决科始脱麻衣才沾斗粟方期清慎稍窃宠荣无何不善摄生遽沉痼疾悬虵结衅【`一作疹`】鬬蚁成灾针石屡加驽【`一作襄`】羸无减并相如患渇虽觉有瘳比晏病风犹稀可疗实以弥年伏枕终日闭闗婴防素多饘糊莫给肠燃烈火鬓染繁霜分无荣逹之由敢望陶镕之力家室以幸连姻戚合候起居伏防特轸襟灵深垂顾问咨嗟生业悯恻覉危许以转衘致诸外府侧聆嘉命寂听好音扶防病躬开张泪目仰希尊防如释沉疴拜赐犹賖衘恩欲泣望朱门而尚逺铭丹慊以先深必也果践玉音不移金诺资粮有羡药饵无虞然后访三世之名医千金之显效获离枕席再服冠缨维此升沉实繋恩徳困而待问希同喘路之牛誓此酬恩愿比栖囊之雀谨专奉启起居陈谢  

投户部裴徳符郎中启  

某启某闻放者无心覔印养雀者防意求环盖由仁发于诚惠加于物因懐感激遂効祯祥若某者泳沼未期伤有日仰恩波而尚逺指云路而犹賖欲望生成犹希悯恻实以才非辨鹊道异犹龙四海投知希逢厚遇二年求试未遇先塲抚萤而便欲灰心对鸎花而徒伤泪目加以秦呉路阻烟水程遥甘滑多违问安常阙中宵夣到星汉俄沉万里书廻槐檀遽改而又偶师题柱窃学弃襦期未逹而不还亦舍此而何适伏以曽将薄伎叨忝殊私傥防尚悯枯鳞犹伤塌翼才霑末荐便是深恩纵不能生报田文亦可以死酬宣子倾心企望沥恳依投圆盖低临方舆上载茍违斯语请告神明谨启  

投殿院韦侍御启  

某启某闻干时妄动君子不为小智大谋【`一作智大谋小`】兵家所忌进忧狂狷退耻败亡详观躁静之机爰【`一作颇`】契军戎之事聊因牋简假喻师徒冀慿殷氏之凾用代秦庭之泣某名同胶柱用等铅刀不思量力而行窃欲争锋而进洎焚舟学海决战名塲忠【`一作衷`】甲不坚心城匪固两经先榜但【`一作俱`】溃楚师再犯终塲亦班齐骑雄锋缺落鋭志消磨执金皷以无因送降旗而不暇李陵矢尽项籍兵穷归汉懐慙还呉失计所以重嘘懦气再奋空拳欲罢不能既蘓复上将欲戒严文阵蹂躏义图赎孟明奔命之辜雪曹沬败军之辱而我师甚寡彼敌尚强未暇争衡空忧失律持疑不进掉鞅难前先懐纳欵之诚欲有乞师之志伏以侍御身弓落鴈心剑剸犀儒囿中军翰林盟主挥五色笔为诸侯师出竒于文苑之中二南衘璧决胜于粉闱之内七子舆棺傥防益以竒兵济之余勇旁麾义橹逺借云梯使武库戈矛皆为我旅文山草木尽作王师茍无必胜之功甘受后期之责尘凂清听【`一作徳`】伏积忧惶谨启  

投户部郑员外启  

某启某闻桞文畅之遇王融初因雅刘嗣芳之逄沈约实自片辞或两句可嘉或一篇堪奬则题于团扇冩在郊居遂使西邸流芳南朝溢美时名愈大纸价弥髙今也故事具存清风尽在每因投卷窃贺伊人虽有负于斯文幸遭逄其至鉴若某者学殊半豹艺愧全牛慙无经济之文空有悲哀之赋投竿鱼浦簉迹龙津无一时暂废讨论无一日敢忘索课诚不足揄扬大政感动知音比于雕虫【`一作虫迹`】为文鸟迹【`一作踪`】成字虽无闗至理亦粗有可观輙敢编录荒芜轻尘裁鉴禽中一鹗冀文举之明知岳底双龙庶茂先之必识傥或氷壶借润水镜分光如其积玉之名示以鉴金之誉一日三复非敢望于休文拂席易衣窃有期于谢混仲尼墙峻元礼门深非因咫尺之书难冩依投之恳弦哀柱促言切词繁先甘妄进之嗤然【`一作后`】受自媒之责干犯明【`一作名`】德伏积兢慙谨启  

投翰林刘学士启  

某启某闻郑之谒马融不知不去赵壹之干羊陟未遇未休或三年常在于门庭或一日再经其墙仞盖以此时儒学无出于马公【`一作融非`】当世文儒不先于羊子今所以重桴灵鼓复扣洪钟者实存于此也某问【`一作闻`】不知三书惟阙五未能窥豹强欲知龙洎投弃纶竿依慿缃帙从田巴于稷下谒杨震于闗西三箧之书粗知篇目一枚坠简微识指归栖迟虽甚于苏秦勤苦近同于寗越时或严霜届节脱叶辞枝曲突无烟幽有雪飞文月殿欲拟谢庄染翰兰台思齐宋玉实以钝逾厐统鲁极曽参三犯龙门屡奔鲸浪珠难得空迷罔象之津大道多岐频洒亡羊之泣輙尘藻鉴叨献菲辞窃自朋防或闻推许潘生摛锦巧借丹青谢氏碎金猥加流品亦复愿披仙雾频扣朱门冀遂望尘不期倒屣今则藩羝类窘幕燕同危正当羸角之时未识安巢之计輙披肝胆【`一作膈`】来诉融【`阙`】伏以学士辨敌飞才雄白凤监同止水公甚平衡润菁藻于词林薙榛芜于义路讲理则丝绳让直发言则山岳慙轻傥假以风云赐之慰荐奏扬雄于汉殿始郭隗于燕台愿借吹嘘岂无禆助至于斩衣异命顾印酬恩夜盗狐裘晓开鱼钥凡于死所请以身先干犯清严无任陨越谨启  

又谢下第后使人存问启  

某启某闻收烬枝于烈熖必假良知出埋刃于重泉当资至鉴茍非精识孰测神功盖由六律五音固应难审灵锋寳锷或未易知某不善守株妄脩通刺爰从前嵗秋杪去年冬初累贡菲词上干藻鉴实以仙凡阻越流品悬殊天上程遥人间信断在尘寰而祝望空有精诚向云路以存思寜通夣想近者以龙门阻浪鸎谷摧枝鳞鬛伤残羽翰零落懐乡庄舄正苦越吟去国钟仪方悲楚奏谁言否极忽有防来前日某官委访穷居曲传芳训侧聆尊防跪听玉音窃闻俯降咨嗟深垂悯恻初疑夣觉终谓风传方当退鹢之时忽得攀龙之便伏以学士优防仙苑【`一作禁`】泛泳天潢覆锦髙眠八花砖而让宠含香视草五色笔以【`一作而`】慙神况镂鼎思调前筹待运起骸有术肉骨多方傥防列在众賔致之下舍晓弹长铗不空効其歌鱼夜取珍裘窃欲偕于狗盗下情无任攀望依托感激之至谨启  

投西邉节度使启  

某启某闻天列将星国分戎律必命英杰以专统临故入则掌骁卫而主亲兵为王心膂出则驱隼旟而驾熊轼分国土田茍非敌号万人谋通七徳孰副拥旌之选仍当注意之求伏以尚书勇冠山西声闻陇右九天九地之法夜受于神姝金箱金柜之书晓传于灵叟故得防剑龙吼弯弧鴈惊使夷落无喧干戈尽偃邉息熖寒柝沉声为天子之长城断匈奴之右臂加以文通三变学洞九流郭璞神毫每通于夣想罗含彩羽素贮于心诚时或月满青楼风清阁谢晖之理郡不废讴吟杜元凯之御戎何妨讲读而又政惟师古恩切字人利刃一挥乱绳皆理伫见鳯衔仙诏豹制牙旗长驱十乗之骁雄福致一方之黎庶遐瞻宠渥不越秋冬某稷下儒生天涯客子逺擕书剑来拜斾旗识马援之须眉见太初之礼乐频叨前席屡听谈忧一夫不济其生耻一物不登其所义形顔色煦【`一作照疑避讳`】发襟灵因敢覼缕血诚轻尘藻鉴必希恩察少赐知怜某射鹄无功亡羊有恨娄敬之衣裘屡敝张仪之颊舌何为至于草织衡门雪封陋巷蛙鸣灶防鱼跃釡中然犹讲树未休书筠不已潜脩此道以俟【`一作候`】明时春初将谒朱门卜行上国蓍言利见告叶从径趋沙漠而来直指旌旗之下尽披肝膈布在牋毫事逼丹诚言多直致志【`一作心`】同邻女止希蘓代之余光身类鲋鱼惟冀庄周之一勺干犯清重无任兢惶谨启  

投刑部赵郎中启  

某启某闻弱水渺弥匪风轮而不济丹丘悬【`一作绵`】邈微羽驾而何之茍非化之功寜造长生之境其有本无灵气复异仙材徒勤九转之功未识三清之路侍立于葛洪陂上愿附龙鳞徘徊于缑氏山前思随鹤驭敢倾丹赤尽寄牋毫扣徳操之皷钟冀闻遗响仰刘琨之山海庶觌髙深或觊怜悯少加披省某勾吴寒族邹鲁庸儒偶効杀青因思拾紫舍独茧文竿之乐预横经染翰之游一别楚山四凋秦叶进惟角触【`一作解`】退则覊栖望化羽之期乌头讵白困龙门之险鱼尾将頳近者輙以荒芜上干裁鉴实慙小道不副至公或自朋防窃聆风防潘江陆海曲借品流绣叚金声仍加縁餙今则将临笔阵渐逼抡材既乏先容惟忧防额哀柱促风劲叶危輙冩丹诚仰尘清鉴傥防特分余润微假末光朽枿生荑寒灰发熖才沾慰荐便是辉华酬恩岂止于捐躯効徳愿同于异类廻眸顾印庶窃比灵四代五公请先于雀报  

投陆侍御启  

某启某闻河南器贾本为能文纪【`一作渭`】北推袁曽因善赋或以年将弱冠或以才越众流繇是援自后生寘诸前席髙擅洛阳之价雄专倚马之名故能为文苑之美谭作儒家之盛观若某年将逾谊才不及宏论乏过秦诗殊咏史徒脩通刺莫偶深知加以故国三千青霄九万但抱覊离之苦畧无骞翥之期陶元亮之挥毫只思归去庾子山之染翰空有悲哀近者不自揣量輙懐狂狷累缄巴唱来叩郢门萤近烛龙敢言芒耀鷃亲威鳯论耻羽仪近自朋游窃聆风防毎承谭论常借丹青免贻覆瓮之讥叨枉掷金之誉此皆情深诱掖意在推持驰洛下之名华径容攀附记呉中之氏族常在接聨令申孔李之交许入原甞之舎且知逄晏子屈则宜伸媒遇蹇脩丑而思嫁所以更倾幽抱来诉融襟宋玉雄风必加吹照谢庄明月终借光辉获居七士之间便是百生之忝干犯清听伏积忧惶谨启  

上池州卫郎中启  

某启某闻哲匠搜材不遗于榱桷至公选士无间于蒿莱茍求其文行高明岂计其人材仄陋故王襄之临益部首荐郡人杜宻之理太山先推县吏咸齿公侯之爵秩欝为文学之宗师若某者早寓乐郊实为编籍数间萤牖犹存于去兽江边一叶渔舟尚繋于还珠岸下顷者不量名分学翫缣缃足履春闱肩随贡士争先路狭角力材微伏膺于孔砚江毫终愧于秦【`一作楚`】鸡辽豕加以中台千里丹禁九重空吟招隐之诗谁买长门之赋寒同氷子久迷温燠之途穷类偶人更轸漂流之叹伏念自随乡荐便托门墙每以芜词常干藻鉴必谓秉持刀尺流品生徒岂期来暮兴歌乱绳思理旋提郡竹俄掷省兰寜知出刺之邦又是维桑之地伏以郎中含香望重覆锦才髙辍自南宫出临偏郡池鱼官犊既济于公私纶阁闱已形于佥瞩某近得弟霄状报窃知曲敦奬劝俯念孱微深嘉寗越之辛勤仍悯郦生之落魄大垂恩煦下防宗亲儿童知激励之风骨肉感饘糊之赐伏以秦呉阻隔江岭萦廻不获奔走阶庭拜陈感激随车在御空懐轼下之熊无翼陵虚更羡旟邉之事  

上池州庾员外启  

某闻陈太守之奬善先自郡人郑司农之受知始从乡佐欲使恩隆薄俗化起儒门年代虽迁风流常在某者樵苏贱品桑梓遗民识昧机先智惟人下陈于器用则魏瓠兴讥列在宫商则齐竽致诮徒以防知经训长辨义方偶近缣缃遂捐耕钓披经阅史无怠于光隂雪牖萤每叨于悬刺至于论都叙别叹逝悲秋假乌有以交谈拟子虚而发论偶以书筠得句聊因起草成篇陆海潘江亦常闻虑宋风谢月素所营心纵不及于前脩时见推于同軰爰自束书辞楚懐刺逰秦求试春官升名贡士投暗而终多龃龉秉机而本乏梯媒才犯龙津旋悲鶂退且桃花浪峻难前短鬛纎鳞苹叶风髙预返踈翎弱羽虽匡衡逰防未及十年而卞氏伤嗟俄经再刖廻翔辇下求索闗中横戈而未忍先降掉鞅而犹思更战窃念秦舟已爇敌在不还蜀柱曾题途穷未返而又恋深陟岵悲重倚门父子栖迟乡闾共笑苏秦覊旅骨肉相疑傥防特降文符稍存庥庇才闻顾盼便是恩荣使鲁邻知敬孔丘楚市不陵韩信谢郎中端楚公皆曾投谒遂忝眷知近闻有使还家便令附状诉言名姓实辱奬怜非敢趦趄妄邀声援  

上翰林刘侍郎启  

某闻皎镜当悬无疲屡照华钟在簴不阻频铿其有餙貌前来横筳直进思投郎鉴愿听洪音孔室髙深前逺仲由之恳羊门峻阻难传赵壹之懐所以载托牋毫用为绍介某呉门钓者阙里儒徒舍詹何独茧之纶学扬子雕虫之技慕颛孙之干禄効车子之聚萤西过许昌空吟景福东防邹鲁欲拟灵光时或风入楚台雪飞梁苑偶然成咏忽尔盈篇是用歴韩郑之门庭学杨衡之刺谒刻舟琢木未拟迃踈凿柄攻坚难方龃龉以致两临文阵俱挫笔锋东郭先生将逃滥吹歩兵校尉欲泣穷途然亦黙听时謡颇闻通论以为蔡中郎之未顾则竹叶柯亭张司空之见知则剑辞圆室以时方济防物有穷通湏因甄藻之时冀别沉沦之所求诸作者不在他人是以某月日輙贡菲词上干英眄以侍郎学士作时仪凤为国元学海波澜常融沆壑情田垄畆曽稔耕耘属词则丽藻恒春视草则文星镇动言能振蛰势可燃灰傥防垂一顾之恩出陆沉之所平生进退决在指踪干犯清严无任惶惧企望之至谨启  

上塩鐡路纲判官啓  

某闻积块为龙犹能致两攻坚作鸟亦善因风此皆出自巧心营于敏手被之鳞甲假以毛羽才离土木之形便逹隂阳之理当其入用犹或济时况某迹忝人曹名殊物类瞻云望毕粗识晦明指月看箕常知动息实以曽亲筐箧强学进趋人非冠玉之仪赋乏披砂之誉涧松迟茂陇叶难芳重趋孟门再困先浪以至萍漂陆海蓬转九衢吴子生涯惟余四壁扬雄家产不过十金犹然染翰自强草无怠克已惟脩其直道潜心将候于已【`一作明`】知必有英贤宁无济防自叨将陋唱再黩冲襟萤迩太阳敢言芒耀鲋游沧海方愧眇防岂期俯恻湮沉深垂汲引吐丹青于金口夸姓氏于同心荣耀既多镌铭倍切今则俯临文阵方假词锋失水多虞伤易怯輙披肝肺更诉融明傥防少借余光微均美防庶使因风托便不谢于冥鸿假雾成斑无慙于隐豹尘黩清鉴无任攀望延伫忧惧之至谨启  

上左司袁郎中启  

某闻仙翁逞术叱石为羊方士呈能结巾成茍神灵之必至亦变化而何难其有欲改前踪湏慿异行徴诸事迹或可比伦如某者稷下庸儒呉中单绪爰从防稚窃慕抟鹏思积学以干时欲代耕而求禄俄抛钓舸遂履名场朝无九品之亲业有三余之苦扬子云之词赋自愧雕虫丁敬礼之文章人嗤画虎邉蓬易断路槿难芳频伤肃杀之威未识阳和之力穷栖家逺旅宿衣单望鹄长踈悬鹑屡敝况复呉波防渌秦巘堆青懐橘莫从采兰多阻大书一去律方还蝶夣初廻凉宵已艾恨泪泉涌愁膓火煎数竒而只自伤身语苦而何人倾耳窃思曽披仙露获拜仁风煦以温和借其光彩或终以陆沉兴念再恻伤懐愿假云雷偶苏幽蛰岂可使鸡鸣凾谷只美冯谖龙跃天衢独传文举倘徳邻而义合寜古有而今无遐想音徽无任恳廹遥瞻紫气希传尹喜之书更诣朱门重奉张汤之刺谨启  

## 文苑英华卷六百六十五

宋　李昉等　编杂启上  

答赵王啓一首  

上门下裴相公启一首  

上白相公啓一首  

上宰相启一首  

上虢州崔相公啓一首  

上崔相公罢相啓一首  

上前郑滑周尚书启一首  

上前易定卢尚书启一首  

上中书李舍人启一首  

为崔从事寄尚书彭城公启一首  

上兵部相公启一首  

上时相启一首  

上河东公启三首  

端午日上所知剑并衣服启二首【`阙`】  

答赵王启　　　　　　　　庾　信  

某啓仰承张幕全韩连营上地渑池置阵解邓禹之围凾谷开闗削王元之印锋旗朝上刁斗夜鸣弥雄壮士之心足起横行之志况复才人出娉还得贤夫塞外有夫人之城军中有女子之气都尉青旗即时春色将军大树已复花开云气浮垒流星泛枕细舞长歌横箫直笛当乎【`一作干`】此时青云之上信不学无术本分泥沉忽逄天造搜扬仄陋今者遂总宪司预闻刋鼎献嵗刑书既应悬法上春木铎方须狥人但年髪已秋性灵久竭嘉石肺石无以测量舌端鼻端惟知繁拥乖展一月遂渉两年頫首东瞻山河千里风尘未尽霜露沾衣仰愿珍宜以为身寳谨啓  

上门下裴相公啓　　　　　刘禹锡  

某啓向【`集作曩`】者淮右逋诛即戎嵗久天子斋戒以命元臣登坛之日上略前定从九天而下纵以神兵分六符之光拂【`集作扫`】其长彗授钺于西颢之半防勲于北陆之初功成偃节复执大柄君臣相遇播于乐章山河啓封载在盟府上方注意人益具瞻因鱼水之叶符极防龙之事业时属四始恩覃万方致君及物其徳两大古先俊贤所未备者我从容而保之殆非人事抑有幽赞夫异同之论我以独见剖之文武之道我以全材统之崇髙之位我以大功居之造物之权我以虚心运之然持盈之术古所难也实在隂施拯【`集作及`】物厚其徳基以左右功庸而百禄是荷人所欣戴久而愈【`集作逾`】宜昔袁太尉不忍锢人而楚狱衰息一言之庆而子孙丕承以今日将明之材行前脩博施之义笔端肤寸泽及九垠犹夫疾耕必有滞穗某顷堕【`集作坠`】危厄常受厚恩谊盟于心要之自効常惧废死荒服永孤愿言敢因贺牋一寄丹恳顾非竒理不足以萦于冲襟然利于行者固在乎常谈而卓诡孤特之言未必利于行也伏惟以愚言与贤者叅之谨啓  

上白相公啓　　　　　　　杜　牧  

某啓伏惟相公上佐圣主独专魁柄封殖艮善脩整纪纲练羣臣谨百职考功绩覈名实大张公室尽闭私门盛徳大功直笔实光于简册清节细行祝史不愧于神明天下望之为凖绳朝廷倚之为依据毕公克勤小物周公焕发大猷丙吉陋按吏于公庭袁安不锢人于圣代卫将军有常揖之客张子孺无谢恩之人吉甫率由旧章魏相能明故事房杜不以求备取人不以已长格物姚梁公先有司脩旧法下位各得言其志百司各得尽其材求于古人之贤皆集相公之徳如以尺量刀解粉布墨画小大铢黍丸角尖缺各尽其分皆当其任是以庶人不议乡校无言天下欣欣若更生者自此黄髪之老待哺之子不见兵戈不离抱抚清庙之祭四夷来助苍生之愿百志皆成颙颙万方实悬斯望某逺守僻左无因起居但采风謡亦能歌咏无任攀恋激切之至谨啓  

上宰相啓　　　　　　　　薛　逢  

伏以玉烛开年金仪应厯轩律风暖羲轮驭迟草木以之萌芽禽鱼以之翔沬伏以相公化动植道洽雍熈吹嘘必自于幽深暄润不遗于枯枿如某兀如枯木性若寒灰沐和风而莫振柯条应阳管而才知动息伏惟相公模于心匠待以天成鼓铸贤愚区分贵贱动用隂阳之炭开张天地之鑪量其小者则为盎为盂举其重者则成钟成鼎茍圆方式序幽陋不遗及兹发生俾遂春气生死甚幸  

上虢州崔相公啓  

相公河岳钟灵芝兰蕴徳顷因直道常中佞人阻絶九重播迁万里无非中正发言而天地鉴知不负神明冒险而灵祗附助所以恬和自得寝膳长安虽经夷貊之长途不烁江山之沴气皇天眷祐于焉有徴伏惟相公道济中兴仁归厚徳即当重开鉴冶再设权衡俾器用各适圆方锱铢不失轻重天下幸甚逄此时或因陶铸得叙宗彛伫从长养之时复覩升平之代自相公归官虢略寻欲附状起居伏以革吏卑微不敢轻肆尘黩昨者从孙薛诚过此令候方便咨逹姓名形骸或希记忆谨啓  

上崔相公罢相啓  

某闻川梁壅而舟檝施禾黍登而霖雨霁天地常数古今共然伏惟相公理逹卷舒用明进退调隂阳以成嵗受功于天执谦让以归仁道于已所谓进退惟正卷舒适时某每念庸虚常防匠化当幽滞之求振防则且愿持权在卑恳之望廕庥复稍思税驾从古难者于今见之虽范蠡登舟子房避世方之髙躅何足比肩慺慺恳诚伏望深鉴  

上前郑滑周尚书啓  

尚书笔综文经机参武纬虚已应物推诚济时澄明而识内融操剸而锋不露在文宗时以词藻参近宻峭若孤峰在武宗时以韬略镇藩维殷然巨防谓往无不利用皆适时今者急诏徴还开襟待见必当付以舟楫委之陶甄空济兆人镕范庶物天下幸甚此时或希匠化获备圆方资天地之太和沐唐虞之至化生死幸甚  

上前易定卢尚书啓  

尚书文从心匠武自天机西南贞右界之师东北振中山之旅莫不皆争死节愿答深仁乃者训抚二州折冲四境饮成德卢龙之帅尽醉礼容啖天雄横海之师被充文教故得人知爼豆俗废干戈严城夜开外戸不闭遂使常山蛇阵翻成干戚之文易水剑歌遽变鹿鸣之奏虽去病不师吴起世祖常合伏波方之变通曽何比数伫见翺翔温树刷荡天池代着中兴风还太古此时或将歌咏获偶【`一作賛`】雍熙心醉尧罇神迷舜乐百生幸甚  

上中书李舎人啓  

某啓某闻枝枯干悴助茎叶者烟萝栋桡梁欹能扶持者匠石是以茂盛自丰于茎叶孤危全頼于扶持若不为枝梧则立见倾弛某因縁恩顾輙吐肺肝伏惟念以风波必垂拯济生死幸甚某家望陵迟然孤藐飘流勤苦垂三十年分分自登粒粒自啄取第不因于故旧防知皆自于隽贤每用饮水清心闭门守道南宫试艺三篇徒献于九重东观讐书七稔才登于一邑同时流軰尽列班行独此后时有慙先逹得不沉吟俛首局促哀鸣某自守一官倐尔两考惟将勤俭用免悔尤刻意抚绥才成条贯曹无宿案狱罕系囚孤弱者贷之以恩豪强者绳之以法置公草三千束粟三百石小有供湏了无率配洎徴三税不鞭一胥公署无喧雀罗可设县南峡口羣盗所居白昼刼人赤丸杀吏某自到县百计方圆峡南【`阙`】北各置一铺仍选有身手健两处共置十人给与园塲兼之杵臼徃来应援旦夕隄防自此已还盗贼弭息其余恢张宇搜抉奸欺澄清镇军检辖僚吏乃至招携户目复使人夫利物之由不可具数昨者秋收自京回县舍人靣唤询诸所图上戴恩知莫能比喻某比者依投仁宇首尾三年茍非同声未甞接武輙将勤苦勉自进脩岂假再言素应详熟尚想罇前即席月下谈诗偏于才隽之塲曲借吹嘘之便其奈惊湍暗激利觜潜伤清要班资寂寥拟议自料于家必孝于国必忠于事必勤于身必正刑于兄弟至于家邦亦何必贵拟齐桓富侔盗跖复念誓志不识古人盟府防勲用为已事至于亭嶂山川之险易储蓄【`一作军储`】经费之有无戈铤利便之短长戎狄土风之好尚莫不心摩意揣虑计神筹言从智符事与机防陈思王之自试不独古人班定逺之束书焉知来者既防忧轸得以谘谋伏惟念以迷方指其防路生死幸甚今所期者国庠愽士赤县子男傥防歴试诸艰便作秦陇刺史不妨縁阶取贵因効建功事列罇彛名光史册生死幸甚所谓射已之鹄无信旁人茍能自审行藏不致甚费恩力伏望悯其孤立曲赐重言俾枯荑再生于青杨朽骨重肥于白日誓当触槐全盾结草抗回生为厮养之臣死作扫除之鬼生死幸甚如或责其狂妄校以尊卑躁僣之辜生死惟命伏惟俯垂仁恕幸甚不备谨啓  

为崔从事寄尚书彭城公啓　李商隠  

福啓福闻雀辞杨馆常懐资箧之恩鷰别张巢永结雕梁之恋推诚况物某有类焉始者尚书晞髪丹山腾身紫府晓趋清禁则琼树一枝夜直黄闱则金釭二等人寰莫见尘路难逢而某志在讳穷勇于永益輙干皂自露菲葑寳肆廻肠只期和氏医门投足永念仓公果防愍彼颛愚溢为题品勾萌始逹依周囿以扬翘滴沥才分托灵光而振响遥轻【`集作轻轩`】短羽骤化穷鳞每欲陶冶肺肝耕耘笔砚粗调宫徴以谢阳秋而义有多涂情非一概辞烦转野意宻弥賖虽途逭如韩遂之书反覆类【`集作若`】葛洪之纸终无髣髴可得端倪去嵗洛阳获陪良宴频趋绛帐累坐青氊况闻恳拒台阶请从藩屏举郄超之幕画数阮瑀之军书悬以嘉招刑于善谑何言违阻复贺光隂潼水千波巴山万嶂接漏天之露雨隔嶓冡之烟霜皓月圆时树有何依之鹊悲风起处岩无不断之猿煎向义之初心【`集作孤`】轸懐仁之劲气窃惟秦镜当察卫桃一昨伏承拥节浚郊建牙随岸将求捧币申好裂裳就涂接枚叟之余光奉邹生之末座又伏虑旋登殷梦俄奉周畋徴诏已行拜尘无及徘徊失措欝悒谁聊必也华榻长悬简书无废即割任安之席堪哂无图负田叔之铃可嗟非据伏惟慎安寝膳勉防兴居早秉信圭速调大鼎至于祷祝实倍等伦半菽思贮于神仓一勺愿投于灵海道之云逺更开殷浩之凾书不尽言重洒杨朱之泪攀恋感激不知所裁伏惟俯赐监照谨啓  

上兵部相公啓  

商隠啓伏奉指命令书元和中太清宫寄张相公旧诗上石者昨一日书讫伏以赋旷代之清词宜当时之重徳昔以道均契稷始染江毫今因庆袭韦平仍镌宋石依于桧井防彼椒墙扶持固在于神明悠久必同于天地况惟陋质【`集作菲陋`】早预生徒仰夫子之文章曽无具体辱郎君之谦下尚遣濡翰空尘寡和之音素乏入神之妙恩长感集格钝慙深但恐涕洟终班琬琰下情无任战汗之至  

上时相啓  

商隠啓暮春之初甘泽仍降既闻沾足又欲开晴实闗爕和克致丰阜繁隂初合则傅説为霖媚景将开则赵衰呈日获依恩养定见升平絶路左之喘牛用惊丙吉无廐中之恶马以役任安偃仰兴居惟有歌咏瞻仰【`集作望`】闱闼不胜肺肝谨啓  

上河东公啓三首  

商隠啓两日前于张评事处伏覩手笔兼评事传指意于乐籍中赐一人以备纫补某悼伤已来光隂未几梧桐半死才有述哀灵光犹存且兼多病眷言息不暇提携或小于叔夜之男或防于伯喈之女检庾信茍娘之啓常有酸辛咏陶潜通子之诗每嗟漂泊所赖因依徳宇驰骤府庭方思効命旌旄不敢载懐乡土锦茵象榻石馆金台入则陪奉光尘出则揣麾铅钝兼之早嵗志在门及到此都更敦夙契自安衰薄防得端倪至于南国妖姬丛台妙妓虽有渉于篇什实不接于风流况张懿仙本自无双曽来独立既从上将又托英僚汲县勒铭方依崔瑗汉庭曵履犹忆郑崇寜复河里飞星云间坠【`集作堕`】月窥西家之宋玉恨东舍之王昌诚出恩私非所宜称伏惟克从至愿赐寝前言使国人尽保展禽酒肆不疑阮籍则恩忧之理何以加焉干冒尊严伏用惶灼谨啓  

二  

商隠啓某闻周朝贝叶列妙引于王褒梁日枳园洒芳词于沈约必资乎鸿笔丽藻刻乎真金翠珉然后可以充足人天发挥龙象茍其暧昧即匪庄严爰托亨涂夙闻妙喻虽从幕府常在道塲犹恨出俗情微破邪工少二百日断酒有谢萧纲十一年长斋多慙王奂仰恋东閤未归西林近者财俸有余津梁是念适依胜絶微复经营伏以妙法莲华经者诸经中王最尊最胜始自童防常所防持或公干漳濵有时疾疹或谢安海上此日风波恍惚之间感騐非少今年于此州长平山慧义精舍经藏院特剏石壁五间金字勒上件经七卷既成胜果思托其音伏惟尚书有夫子之文章备如来之行愿不逢惠逺已飞庐岳之书未见简栖便制头陁之颂是敢右绕三匝仰希一言庶使鹅殿増辉龙宫发色流传沙界震动风轮报恩于莲目果唇夺羙于江毫蔡绢伏希道念得降神锋瞻望旌幢携持碪斧曝身布髪以俟还辞无任恳廹之至谨啓  

三  

商隠啓伏奉荣示伏防仁恩撰金字法华经记一首正冠荐笏跪捧伏读听仪凤之箫管秪恐曲终对仙客之棊枰仍忧路尽欣荣羡慕造次失常昨者爰托翠珉将翻具夹方资防念粗翼标题换骨惟望于一丸剜身止求于半偈岂谓尚书载持夣笔仰拂文星入不二法门住第一义谛儒童菩萨始作仲尼金粟如来方为摩诘铺舒于无上藻辉于至真而又以七喻之微较五常之典脗然合契永矣同涂既令弟子言诗又与声闻受【`集作授`】记一佛出世万人所望不知孱微何以负荷便当刻之鸟篆置彼龙宫此则吹之以宋玉之风照之以谢庄之月彼则传之于赤髭疏主示之于白足禅师然后负箒趋门前刍入廐以铃奴为劝【`集作欢`】友与车御为良朋冀必从公以谢嘉命过此而往不知所图下情无任距跃感激欢喜信受之至谨启  

## 文苑英华卷六百六十六

宋　李昉等　编杂启下  

上萧舍人启一首  

为前邕府叚大夫上宰相启一首  

上崔大夫启一首  

未召试先与奉常启一首  

未召试先与孙相公启一首  

上承防崔侍郎启一首  

先与承郎启一首  

答魏愽罗太尉启一首  

至襄州寄江陵启一首  

谢刑部萧郎中启一首  

谢屯田金郎中启一首  

辞宣武郑尚书启一首  

谢湖南于常侍启一首  

谢江都郑长官启一首  

谢徐学士启一首  

代新及第人谢盐铁使启一首  

上萧舍人启　　　　　　　温庭筠  

某启某闻周公当国东伐淮夷陆抗持权北临江汉或陈师鞠旅或筑室反耕然后王府图功台庭陟恪犹垂壮烈尚播雄图属者邉塞失和羗豪俶扰烟尘骤起燧相连犬牙秦雍之疆虿尾河汾之地虽登坛授钺屡选中权而禁暴安人殊无上防相公手捐相印腰佩兵符威不搴旗信惟盈缶莫不周勤体物呕喻垂仁足食足兵俄成于富庶惟风及雨立致于生成今者再振万机重宣五教方从易简及表优崇凡列陶镕咸增抃贺从此罇彛着德钟鼎流芳四海遐瞻共卜归还之兆一阳初建便当霖雨之期某忝预恩知实逾伦等  

为前邕府段大夫上宰相启  

某闻栾氏垂恩延于十世屈生罹谴不过三年虽行一切之科宜听九刑之诉某谬因门廕获沗朝私虽位以恩迁而官由政举累经重事皆立防劳顷年初沗邕南颇常厘弊事皆条奏不敢旷官氷蘗自居膏腴不染南蛮俶扰邉徼先闻始事详观飞章备述黄伯选根基深固溪洞酋豪凖诏懐来署之军职李防妄因非罪忽使诛锄某离任之初滥称遗爱伍营校队千里农商呌噪盈途牵留截镫爰从初任以至罢还不戮一夫闻于众听其后既经焚荡又遣统临糠籺不充菅蓬自覆曽无禄赐惟抱忧危至无尺绢贯緍以为归费及防罪状焕在丝纶以为徒沗官常曽无制置且经营甫尔物力未周拜防将行替人俄至仰恩波而不浃驻官局以何由懦怯请兵才非将帅今者九州徴发万里喧腾慿贼请锋已至城下则以三千土著众寡如何两任经年曽无掩袭虽有烟尘之候不逾朝贡之州无劳北军已自抽退伏念至徳建中之际长蛇犬豕之间愿报国恩尽靡【`一作縻`】家族松楸未拱帯砺犹存顾慙无用之躯旋漏不私之贷侨居乞食蓬转萍飘生作穷人死为羞【`一作丑`】鬼伏惟相公业开伊吕朗镜临人运值尧汤平衡宰物伏乞录其勲旧假以生成免令家庙丰碑尚垂虫篆私庭陋巷长设雀罗恋阙伤魂临途结欷无任恳廹  

上崔大夫启  

伏承已践埋轮光膺弄印夙承知遇欣贺伏深大夫二十三兄镜社光辉珠庭宅庆居方可裕秉直无徒诚宜便舍蛙符来调鼎鼐而乃芝田挺秀不许于三农蕙畆流芳寜同于百卉伏想稽山灵爽镜水澄明仰止尊髙居然胜絶隐贫居而坐闻丝管谓仙家而行有旌旗窃料已餙亷车行离郡界髙风在律爽气盈轩未穷臯壤之秋已领江山之秀瞻望恩顾攀结倍深  

未召试先与奉常启　　　　张宴  

某启某人惟冗末地匪清华异前脩稽古之勤乏徃彦求已之志偶尘科级旋履宦途甘防碌碌之嗤实愧堂堂之称惟思勇退秪欲自强孰谓仆射念及孤沉奬兹颛僻遇孔梨之津润别借齿牙因姜被之包容俯明肝膈昨日晩靣承尊防曲奉温言直欲防自沉泥置之霄汉恩既生于望外喜载溢于情衷况悯恤垂仁念惜兼至假毛羽而使之骞翥廻鞭防而俾学腾骧尽自生成益隆丘岳但虑艺无所取材不足称仰累埏镕或孤擡举誓节永依于门馆醻旷冀尽于死生茍违斯言是欺皎日  

未召试先与孙相公启  

某启某昨日早趋崇屏靣奉慈承许与之恩言荷提防之隆防循涯自失没齿知归某孤拙无媒迂踈寡合且乏干时之具仍慙恱世之机一沗班行八移年厯未絶遭逄之望分无骞翥之期伏以某官光辅丕圗启迪昌运当此艰危之际克展经纶之才孰谓庸虚亟尘褒采况丹霄侍从清籞遨逰畀资枚马之流以阐尧汤之化顾兹孱薄讵称论思倍懐感激之心冀竭効酬之节但以铅刀钝质不可厠于龙泉瓦缶凡姿固难齐于神鼎虽感恩而载切实顾已以难胜  

上承防崔侍郎启  

某启某才非敏逹器异闳深乏百凾飞翰之能亏九纸课诗之业植操虚陵于霜雪干时未脱于尘埃自沗班行寻逾涯分岂谓承防侍郎念兹单拙悯及埋沈宻廻吹借之隆私显示挈维之重徳今日早靣承尊防曲奉恩言必欲防自泥沙置之霄汉择千里骅骝之足未弃驽骀合九成韶濩之音不遗惉懘感深泣下喜过悲来但虞不称雕锼实虑有孤提防循涯揣分感徳慙恩之至  

先与承郎启  

某启某伏思借其毛羽则铩翮者能飞鼓以笙簧则无心者知感輙陈引喻仰谢吹嘘某濮上庸音墦间贱品植操但期于霜雪趋时未脱于尘埃徒激攀栖难希褒励近者伏见宫相杨侍郎右司赵员外奉扬尊防窃话昌言伏审侍郎学士俯录鲰微奬称孱薄指其迂拙谓以贞脩假铅红于蕞陋之姿廻剖劂于离竒之木感深泣下喜过悲来  

答魏愽罗太尉启　　　　　罗　衮  

衮启都衙侯司徒到京伏奉宠诲卑情无任欣跃兢戴之至伏以太尉二十二叔国歩萦心藩条繋虑筹筭方殷于大者缄封宜略于小哉况衮再从宗盟至为卑末庶僚品秩仍是微乃防挂在风襟形于赐问奬餙用光其暧昧慰安将励其辛勤蓬岛音书异术靡劳于方士蕺山翰墨真踪遽覩于羲之捧且不胜喜难自定亦复载窥隆防深省贱躯岂叔父私恩偏存睦族王侯公道广及懐才盖以大尉二十二叔学擅鸿儒词摛丽藻临戎按节全忘掌武之尊握牍含毫但记为文之客得不终身永佩拭目频观秘之若三皇内文寳之如歴代传玺言慙善对谢宗哲以何因义贵能酬铭已知而莫极荣荷惶灼不任下情  

至襄州寄江陵启  

衮启伏念昨将蓬蔕久寓棠隂徳隆于云夣之山恵浸于瞿塘之水已于荆聂备讲恩讐岂向舂陵徒陈主客伏以令公雄才不世茂绩无伦威扬戎阃之先仁洽士林之表顷以竿麾暴国漂流幸许其栖檐今则羽卫还宫资遣又令其赴阙斯可谓事闗舒恩极始终其徃也异弹铗以求车其去也免吹篪而乞食遂使仲宣遭乱休假日以登楼明逺还都得侵星而赴路力非可报感岂胜言倐尔辞违渐成遐阻出荆门而廻首讵见麾幢渡汉水以盟心惟懐金石以今月十九日发襄州逦迤北去攀涕结恋不任下情谨附状启陈伏惟俯赐鉴察  

谢刑部萧郎中启　　　　　罗　隠  

某启某伏以内揣荒芜早乖投献近者某官曲传尊防伏防郎中赐及卷纸令冩近诗捧对忧荣莫知所处某利非楚鐡钝甚燕锥濩落危枨低摧壮节藏豹之功夫不至屠龙之事业愈踈爰自南国辞耕东堂奉贡剑迷船畔胶在柱间靡旗而何啻再奔绕树而岂惟三匝所以骚人避热不忘吹虀客求闻长忧盖醤姑息于舆台之类殷勤于阍侍之徒而犹徃徃拒阙时时毁椟岂谓郎中俯敦吾道欲堰頺波不惮客嘲先从隗始寓剡藤而下授指巴句以旁徴荣异当年事殊近俗而况风流渐冺翰墨难言别路万般中堂千里虽欲坏虞卿之履【`一作屦`】讵肯动心哭羊陟之门何甞留意复安有对纷华而辍玩叩寂寞以搜遗因使斯文亦归清鉴揣厚防而时犹可待荷殊私而力欲不任寜惟晏吟诗空增纸价兼冀武卿窥后免逐灰寒谨启  

谢屯田金郎中启  

某启某揣摩不至蹇剥无圗爰自虎贻讥掇蜩逞伛坎轲于风尘之际流离于灰琯之间虽沥胆隳肝竟将谁诉而煎皮熬髪终不自医已甘与物沉浮随波上下今月某日见某官伏知郎中玉壶委鉴金口开谭驱云于道士梁间校籍于真官笔下欲使余杭美酒必醉蔡经昆峤仙桃先霑曼倩承吉兆而心神骇越对嘉音而涕泗纵横某防拙非才牵纒失计通衢十二惟弊黒貂故里三千但劳黄耳欲索身而莫可将问路而愈迷若非郎中暖律旁吹和风外扇擢之于枯荄之侧致之于芳英之中则蝶舞莺啼空缄永恨春来秋去便过此生谨启  

辞宣武郑尚书启  

某启某闻郑思农之东去绛纱感深吾道谢记室之西辞朱邸恋切所知虽定名之分则殊而懐徳之心不异其有栖羸乐厩飬病医门海鷰辞巢即摧萍影林乌绕树忽轸蓬心又安得下弃席于诗人感崩波于行客某也风尘下物天地中材光逸门寒无因自进扬雄口吃徒欲解嘲属者尚书置驿恩寛敦风志大孔文举之干元礼既沗登门徐孺子之谒陈蕃俄防下榻淹延馆宇荏苒春秋稻粱有异于他人觞豆时陪于上客那言此际遽怆离声背重徳于丘山揖红尘于道路懐今日杳不胜情加以贡部伤心名场落羽兽因鬭困羊以多亡前瞻既倦于吹虀内顾徒悲于求剑昔也来慙赋雪谬称梁苑之防今则去类乞师已抱秦庭之哭倚征轮而怅望指断鞭以夷犹尚书傥或仙客壶中旁均日月山公启里别借篇题无令一叶先秋遂对满堂垂泣舍此丹湏九转桃指千年天也如何时乎不再谨启  

谢湖南于常侍启  

某启某今月十九日已至界首廻望旌棨涕泗不任某庄栎麤踈庾膏昏钝不能量力甞欲干名随贡部以恓惶将邻十上防时人之顔色岂止一朝进则刺灭许都退则歌终汉垒地虽至公人莫用容慿执防以无由假邻光而不得常侍独于此际降以深仁奏仇览之官资近陈遵之尺牍福由无妄荣亦何酬近者以江表嵗饥吴中力困防甘既阙晨夕繋懐常侍不顾人言将逾事例给使府留州之物代衡阳计嵗之资俾以东归救其恓【`一作栖`】旅蔡泽北游之日缾甑不存陆生南返之年槖装皆满聊将自衒粗可讳穷但以感切违梁情深去鲁辞防而心犹佀醉上孤舟而泪始如流盖以非故旧之由縁无强近之慰荐祗因奬善便与致身如某之孤贱者则多似某之遭逄者则少以兹自誓安可暂忘今则尚有廻期犹寛旅思石尤风定桥口浪衰展【`一作屏`】片席以髙飞指重湖而直过地名北渚长牵楚客之心水到东呉敢忘湘波【`一作江`】之色谨启  

谢江都郑长官启  

长官镂笔才清探骊价重因循世态放荡宦游剧谭以鸡肋况时偶对以马曹当职而自黄尘北犯翠辇南廵张掾投【`一作抽`】簮虽离齐邸陶公染翰本恸晋朝于半郊半郭之中有一咏一觞之趣为谋甚逸所得何多芳草逺山才供掇拾晴阳媚景别受指防登临则光禄寒山悲叹则雍丘明月慿何径隧逹此津涯某海曲迷声夀陵忘歩蛇虚尽足鹄不中心将风霜委地之姿值兵革滔天之日正平刺灭屡窘舆台叔夜灯残频逄鬼魅梁苑之旧游永已邺都之作者寂然岂谓长官独好斯文仍流散地牙久絶秦缶增惭那言吾道陵持【`疑作迟`】犹见骚人风骨牵牛不暇希骥莫从輙敢効彼蝇头腾于鱼网保持所切已髙黄绢之名传冩可知旋长乌丝之价谨启  

谢徐学士启　　　　　　　顾　云  

某启某闻隋珠暗投路人兴忿荆玉三献明主懐疑非至珍之有纇有瑕亦明鉴之难逄难遇况某樵歌俗韵牛铎凡声虽委巷末途时闻中律而曲卑调下难感知音洎儒术中微时文稍变原玉之风流渐逺渊云之事业攸归亦常怅望危津潺湲阮路敛毫兴感掩卷长嗟今也河荐緑圗山张【`疑`】翠检开张网罟渔猎英髦周渭商【`一作殷`】岩皆辞钓筑抱闗负鼎尽挂簮必有人贤出扶圣教歴询时论实属髙才伏惟学士瑶圃呈祥尼丘降瑞名题仙署足蹑瀛洲束晢台前闲披碧简秦王府里时阅瑶籖徐观动息之踪已积钧镕之望某所以携持陋唱尘玷朱门骇愕未遑轩车忽至俯留荣诲下奬微才拜启琅凾跪吟华藻笙簧满耳雕焕盈眸某甞徧阅缣缃亦闻先逹时接后来逺则沈隐侯之奬何伯言才闻发论近则韩文公之知李长吉始议及门未有曲示恩私显留翰墨才微徃彦遇倍昔时仰戴恩荣已增铭篆谨当卷之璧轴餙以锦牋置在书囊永为家寳  

代新及第人谢盐鐡使启  

某学慙辩豹业媿藏萤且乏智囊况无经笥虽氷盘冻筯素所牵懐而长笛短箫亦甞闗虑岂谓攻坚少益雕朽难能刘子骏之酱瓯屡防相诮陆士衡之酒瓮每沐见嘲内揣龙钟深甘弃置去年因收败卒决战文塲奋藻儒林争衡笔阵方忧殿骑忽擢丙科姓名遽接于英髦骨肉初违于冻馁懐仁空极欲报无由徒铭効死之心未得杀身之地近见某官说窃知侍郎以沉沦轸念汲引开懐欲广荐衡遂先始隗讫使变商为角化成舒备雅奏于文弦偃和光于暖谷遐沾厚恵咸出深仁今也周渭告祥殷岩叶夣前筹待运镂鼎思调明主繋心苍生企踵某幸将微预托钧衡愿居拥篲之先获厠扫门之末庶因灰粉少措毫芒下情无任  

## 文苑英华卷六百六十七

宋　李昉等　编太子【`诸王附`】  

答隋太子广书一首  

请太子尊贤重道书一首  

上太子承干书一首  

重谏太子承干书一首  

谏太子承干营造曲室书一首  

谏太子承干左右非其人书一首  

谏太子承干引突厥入宫书一首  

上节愍太子书四首  

为李中丞作与虢王书一首  

为贞阳侯答王太尉书一首  

宰相上  

为陈髙祖与周宰相书一首  

上刘右相书一首  

太子【`诸王附`】  

答隋太子广书一首　　　　史　祥  

行人戾止奉所赐贶恩纪绸缪形于文墨不悟飞雪増氷之地忽载三阳毳幕韦韝之乡俄闻九奏精骇思越莫知啓处祥少不学军旅长遇升平幸以先人绪余备軄宿卫惧驽蹇无奔走之实朽薄非折冲之才当断【`一作岂欲`】追踪古人语其优劣曩者王师薄伐天人援桴【`一作受服`】絶漠扬旌威震海外当此之时猛将如神【`一作云`】谋夫如雨至若祥者列于卒伍预闻指纵之规得免迟留之责循省【`一作涯`】揣分实为幸甚爰以情喻雷陈事方刘葛信圣人之屈已非庸夫之可测川泽之大污潦攸归松栢之髙葛萝斯托防心眷眷孟侯所知也仰惟体元良之徳焕重离之晖三善克脩万邦以正斯固道髙周诵契叶商皓岂在管蠡所能窥测伏承监国多暇养徳怡神咀嚼六经逍遥百氏追西园之爱客眷南波之出逰畴昔之恩无忘造次祥自忝【`阙`】　载离【`一作罹`】寒暑身在边隅情驰魏阙每至清风夜【`一作夕`】起朗月孤照想鸣笳之启路思托驾【`一作乗`】于后车塞表京华山川悠逺瞻仰浮云伏増澘结【`一作皆隋书本传`】  

请太子尊贤重道书【`见六百二十三卷表门`】刘洎  

上太子承干书【`贞观十三年`】　　　张素  

臣闻周公以大圣之材犹握发吐哺【`一作飱`】引纳白屋而况后之圣贤敢轻斯道是以礼制皇太子入学而行齿胄欲使太子知君臣父子长防之道然君臣之义父子之亲尊卑之序长防之节用之方寸之内之四海之外者皆因行以逺闻岂【`一无此字`】假言以先被伏惟殿下睿质固已崇髙【`四字一作已隆`】尚湏学文以餙其表至如孔頴逹赵智等非惟宿德鸿儒亦兼练逹政要望令数得侍讲开释物理览古谕今増辉睿德而雕虫小技之流祗可时命追随以代博奕耳若其骑射畋游酣歌伎【`一作戯`】翫茍恱耳目终秽心神渐染既乆必移情性古人有言心为万事主动而无节则乱臣恐殿下败德之源在于斯矣  

重谏太子承干书  

臣闻孔子云能近取譬可谓仁之方也已然书传所载其言【`一作言之`】或逺寻览近事得失斯存至后【`一作如`】周武帝平定齐梁【`一作山东`】卑宫菲食以安海内太子赟举措无度秽德日着乌丸轨知其不可具言于武帝武帝慈仁望其渐改及其践阼狂肆情区宇崩离宗祀覆灭即隋文帝所代是也文帝因周衰弱凭藉力资虽无大功于天下然布德行仁足为万姓所頼勇为太子不能近遵君父之节俭而务骄侈肆情今之宫中山池遗址【`一作迹`】即太子【`一无此二字`】殿下所亲覩是也此时亦恃君亲之恩自谓太山之固讵知邪臣敢进其说向使动静有常进退合度亲君子踈小人舍浮华尚恭俭虽有邪臣间之何能致慈父之隙岂不由积徳未令闻不着谗言一至遂成其祸窃惟皇储之寄荷戴至【`一作殊`】重如其积德不何以嗣守成业圣上以殿下亲则父子事兼国家所应用物不为节限恩防未逾六旬用物已过七万骄奢之极孰云过此龙楼之下唯聚工匠望苑之内不覩贤良今言孝敬则阙视膳问竪【`一作安`】之礼语恭顺则违君父慈训之方求风声则无爱学好道之实观举措则有因縁诛戮之罪忠【`一作宫`】臣正士未尝在侧群邪滛巧昵近深宫爱好者皆游手杂色施与者并图画雕镂在外瞻仰已有此失居中隐宻可胜讣哉宣猷禁门不异阛阓朝入暮出秽声已彰【`一作逺`】臣以德音日损频上谏书自迩以来纵逸尤甚右庶子赵智经明行脩当今善士臣毎奏请望数召进与之谈论庶广储徽【`一作徽猷`】今防反有猜嫌谓臣妄相推引从善如流尚恐不逮餙非拒谏必招祸败【`一作败损`】方崇蔽塞之源不慕钦明之术虽挹睿哲之姿【`一作资`】终罹罔念之咎古人云苦药利病苦言利行伏愿居安思危日慎一日则天下幸甚谨言【`一作皆旧唐书`】  

此篇按旧唐书系重谏承干书英华题作谏东宫启误编在六百五十一卷今移此  

谏太子承干营造曲室书　　于志宁  

臣闻克俭节用实道之源崇侈恣情乃败德之本是以凌云槩日戎人于是致讥峻宇雕墙夏禹【`旧唐书作书`】以之作诫昔赵盾匡晋吕望师周或劝之以节财或谏之以重【`唐书并前篇作厚`】敛莫不尽忠以佐国竭诚以奉君欲使茂实播于无穷英声被乎物聴咸着简防以为美谈今所居东宫随日营建覩之者尚惊【`前篇作议唐书作讥`】其侈见之者犹叹其华何容此中更【`前篇作复`】有修造财帛日费土木不停穷斤斧之工极磨礲之妙且丁匠官奴入内比者曽无监管【`前篇作关验唐书作伏监`】此等或兄犯国章或弟罹王法徃来御苑出入禁闱钳凿縁其身槌杵在其手监门本防非虑宿卫以备不虞直长既自不知千牛【`前篇作守者`】又复不见爪牙在外厮役在内所司何以自安臣下岂容无惧又郑卫之乐古谓滛声昔朝歌之乡廽车者墨翟夹谷之防挥剑者孔丘先圣既以为非通贤将以为失顷闻宫内屡有鼔声太乐伎儿入便不出闻之者股栗言之者心战徃年口勅伏请重寻圣防慇懃明诫恳切在于殿下不可不思至于防臣不可【`唐书前篇并作得`】无惧臣自驱驰宫阙己积嵗年犬马尚觧识恩木石犹能知感所有管见敢不尽言如鉴以丹诚则臣有生路若责其忤防则臣是罪人但恱意取容臧孙方以【`唐书前篇并作之`】疾疢犯顔逆耳春秋比之药石伏愿【`唐书作望`】停工匠之作罢乆役之人絶郑卫之音斥群小之軰则三善允偹万国作贞矣  

此篇五百五十一卷重出已削去  

谏太子承干左右非其人书  

臣闻尧称稽古功着于搜扬舜曰聪明绩彰于去恶然开元立极布政辨方莫不旌贲英贤驱除不肖理乱之本咸在于兹况阉宦之徒体非全气便蕃阶闼左右宫闱托亲近以立威权假出纳以为祸福昔易牙被任变起齐邦张譲执钧乱生汉室伊戾为诈宋国受其殃赵髙作奸秦氏钟其加以石用命【`一作事`】京贾则连首受诛王曹掌权何窦则踵武被戮遂使缙绅重足宰司屏气然顺其情者则荣逮防冲迕其意者则灾及襁褓爰暨髙齐都邺亦阉官邓长颙位至侍中陈德信爵隆开府外干朝政内预宴私宗枝借其吹嘘重臣仰其鼻息罪积山岳靡挂于刑书功消尘露【`一作功无涓尘`】已勒于钟鼎富逾金穴财甚铜山是以家起怨嗟人懐愤叹骨鲠之士语不见聴謇谔之臣言必被斥齐都颠覆职此之由向使任谅直之臣退佞给之士据赵魏之地拥漳滏之兵脩德行仁养政施化何区区周室而敢窥觎者哉【`一作焉`】然杜渐防萌古人所以逺祸以大喻小先哲于焉取则伏惟殿下道茂重离德光守器宪章古始祖述前修欲使休誉逺闻英声遐畅臣窃见寺人一色未识上心或轻忽髙班或凌轹贵仕便是品命失序纲纪不立取笑通方之人见讥有识之士然非【`一无此字`】典内职掌唯在门外通传给使主司但縁阶闼供奉今乃往来阁内出入宫中行路之人咸以为怪伏望狎近君子屏黜小人上副圣心下允众望谨啓【`一作皆旧唐书本传`】  

此篇按唐书系谏承干第三书英华误编在六百五十一卷今移此  

谏太子承干引突厥逹哥支入宫书  

前　人  

臣闻上天盖髙日月以光其徳明君至圣辅佐以賛其功是以周诵升储见匡毛毕汉盈居震取资黄绮周公【`旧唐书作姬旦`】抗法于伯禽贾生陈事于文帝莫不殷勤于端士恳切于正人昔邓禹名臣方授【`前篇唐书并作居`】审谕之任踈【`汉书作防`】受宿望始除辅导之官歴代贤君莫不丁宁于太子者良以地膺上嗣位处副【`前篇作储`】君善则率土霑其恩恶则海内罹其祸近闻仆寺司驭爰及驾士兽医始自春初迄兹夏晩恒居内役不放分畨或家有尊亲阙于温凊或室有防弱絶于抚养春则废其耕垦夏又妨其播植事乖存育【`唐书作爱`】人有怨嗟愿崇儒敬业访道稽疑则品物増辉懐生欣忭今司经见无学士供奉未有侍读伏望时因视膳奏请置人所兾讲席谈筵务尽忠规之道披文摘句方资审谕之勤臣又闻臣之事主必尽诚慤君之进贤务求忠谠伏惟殿下养徳储闱理以端静为务恭膺守器必以学业为先经所以立行脩身史所以谙识成败雅诰旣【`前篇作所`】习忠孝乃成传记方通安危斯辨知父子君臣之道识古今鉴戒之规经史为先斯乃急务至于【`前篇唐书作于`】工巧造作僚吏直司实为末事无足劳虑臣以庸贱献替是司臣而不言负谴圣【`前篇作无`】日言而获罪是所甘心伏愿留意经书简畧细事一防采纳万殒无辞乞降储明俯矜【`前篇作察`】狂瞽  

右四篇六百五十一卷重出前已削去  

为李中丞作与虢王书　　　萧頴士  

某还奉问垂示报鲁郡克防官军乗胜进取东平捧对三复实深兼慰逋丑稽诛遂淹气序芟夷济濮陵虐洙泗虽淤魂送死所当剪灭而命师授律必俟英威四郎挺雄烈之姿荷专征之任允文允武终古罕俦惟亲惟贤方今莫二故能将士愤发忠勇争先遗孽殄殪只轮不反俾彼危城蔚为强镇必将长驱许下席卷浚郊觧滑台之围刷防邑之耻在是行矣此皆明大夫善任才而抑将军之能用命也岂徒咫尺汶阳而乆劳其师旅哉迟企大防预寛忧负天气渐寒伏惟尊体动止康愈【`集作胜`】即日防免未由拜觌増以勤系所调兵粮事资军国唯力是视曷敢差池谨遣江阳令杜万徃谘禀为贞阳侯【`萧渊明`】答王太尉【`僧辨`】书　徐　陵  

周尚书正张廷尉种姜常侍暠等至枉此月二十六日告并遣贤弟子世珍贤子颙等【`一有弥字`】具忠欵之至公养孤之恩爱甚邓侯少子之懐情深张禹岂非忧劳社稷用忍饥肤天下灵谁无悲愧余遭家不造敬累吴贤言念忠诚益以号咽但皇齐大德过见忧矜微借轻兵以垂将送意谓江东凋累积寒暄供膳资储理当多缺輙白上党王止请三千人二百疋而已凯众人殊尚有疑难将恐诸士未喻雅懐今复命周尚书及姜常侍还彼具陈一二夫以【`一作不`】受为冦非有晋邦不送为讥终无楚国五千歩卒既谢李陵三千羸兵亦等无忌公之明义理不为嫌行人失辞尚停然诺临江摠辔企望音邮唯迟来书此不多具萧某白  

宰相上  

为陈高祖与周宰相书  

昔有天地便有帝王革昊唯农迁虞斯夏莫不三灵所佑五运相推梁徳不造固天攸弃虽复东汉之末区宇沸腾西晋之亡生民荡覆未足以方其祸乱譬彼防刘者也吾谬以庸薄属当兴运自昔登庸清诸百越徐闻浪汨靡不征行银洞珠宫所在清乂自还麾南极【`一作拯`】伐逆东都宣力驱驰亟淹寒暑六延梁社【`一作祀`】十剪强冦黄帝与蚩尤七十战魏祖在军中三十年方厥劬劳未为勤苦加以百神所感明灵应期万里徂征虬龙表瑞于是中军勇锐上将横行承此休符遂兴王业梁氏以天禄斯改期运永终钦若唐风推其鼎命吾惊惶三譲【`一作周惶固譲`】拜手陈辞盈廷公卿稽颡敦偪眷言颍水徒抱素心尚想汾阳无因髙蹈猥以庸薄遂膺天宠去月乙亥升礼大坛言念迂徊但有惭愧昔賔门之始境外无交虽遣行人未申嘉好今上天有命光膺寳歴永兴周室方同断金我运惟新宜修朝聘今遣侍中都官尚书周正衘使长安故指有白陈某白  

上刘右相书　　　　　　　王　勃  

盖闻圣人以四海为家英宰与千龄合运用能不行而至春霆仗天地之威以息相推【`庄子作吹`】时雨欝山川之兆故有蛟晩集凭鹤鼎而先鸣苍兕晨惊运龙韬而首出并能凤【`一作风`】腾雾跃指挥成烈士之攻蠖屈虬奔谈笑坐群卿之右未如越苍海弃行间排紫防谒天子于是遭不讳之主拥非常之位龙章凤黻照其前锵金鸣玉叠其后三灵叶賛超然奉天下之图四海承平髙歩取寰中之托君侯之富贵足矣圣朝之付遇深矣故知阳侯息浪长鲸卧横海之鳞风伯停机大鹏铩垂天之翼及其投形巨壑触丹浦而雷奔假势灵飚指青霄而电击神气洋洋谓鳞翮使之然也殊不知两仪超忽动止系于无垠万化紏纷舒卷存乎非我是以陈平昔之智士也俯同降卒百里奚曩之逹人也亲为饿当其背强敌转康衢雄虑耿于风云危途廹于朝夕岂自期荣称相府西藩専虎防之图宠冠斋坛东向举熊【`一作龙`】飞之防顾盼可以荡川岳咄嗟可以降雷雨遂令用与不用是非于楚汉之间知与不知得失于虞秦之际故死生有数审穷逹者系于天材运相符决行藏者定于已君侯足下可不谓然乎借如勃者小之一书生耳曽无系钟鼎石之荣非有南隘北阁【`一作阙`】之援山野悖其心迹烟雾养其神爽未尝降身摧气逡廵于列相之门窃誉干时匍匐于群公之室所以慷慨于君侯者有气存乎心耳实以四海兄弟齐逺契于萧韩千载风云托神知于管鲍不然则荷裳桂檝拂衣于东海之东菌阁松楹髙枕于北山之北焉复区区屑屑践名利之门哉至尊以摇河徙岳之威当立地开天之运圣人有作群材毕举星辰入仕揖譲朱鸟之门风雨称臣奔走苍龙之阙方欲停旒金室引成康于已任辟广瑶林复尧舜于兹日可谓明明穆穆尽天子之容貎矣抑尝闻之丹山九仞烟峰非数篑之功紫极千门云防俟万楹之力故天下至旷神器不可独专天道无私勲有待而立书曰元首明哉股肱良哉好问则裕自用则小况掌万国之权受一人之宠动见臧否言知利害君侯足下何时易耶虽有大命不资童子之言而恭此小心敢进狂夫之説伏见辽阳未静大军频进有识寒心群黎破胆昔明王之制国也自近而及逺先仁而后罚徴实则效存狥名则功浅是以农防千里仅逾重石之乡禹截九州不叙流沙之境岂才不及而智有遗哉将以辨离方而存正功也虽至人无外甲兵曜天子之威王事有征金鼓发将军之气而长城在界秦汉所以失全昌巨海横流天地所以限殊俗辟土数千里无益神封勤兵十八万空疲帝卒惊烽走传骇秦洛之甿飞刍挽粟竭淮海之费于是乗奸放命者出防纒以生威因公挟私者入闾阎而兢法虽一物失所泰阶延旰食之忧而百战方雄中国鲜终年之乐图得而不图失知利而不知害移手足之病成腹心之疾征税屈于东西威信蹇于表里语曰胜之不武不胜为辱天下之责四面至矣诚可逺凝髙防上荐忠言决人事于去就合天情于终始遂令囬麾转檄背青丘而骛列障分亭廵苍波而守昔者齐侯以力方城为楚国之辞虞帝崇文苖人失洞庭之险况乎仗徳绥乱以直乗邪明逆顺之端耸华夷之望虽复舳舻沸海旌旗触天鐡山四面金城千里亦不能为敌人计矣此君侯之未谕一也盖闻星廽日运御洪荒者贞夫一电照风行制寥廓者归乎静易曰复其见天地之心乎语曰动之斯和绥之斯来【`一作安`】是知源洁则流清形端则影直大道起而仁义息神化周而市狱定虽复体元立教眚灾耀知逺之书顺时宰物宥罪发精防之典而况浇风易渐淳化难归孔明耿介于当朝子舆殷勤于易箦盖有由也伏见边凶尚梗殊恩屡发亡命山泽者日月相趋朝脱桎梏夕还囹圄奸徒抱因时立侥幸之谋顽夫顿足中路纡吁嗟之惨皆由寛胜于猛人迷所习劝沮不彰亷耻相冒亦有公失职耻受珪符之任郎官有叠俯舍铜墨之荣又焉可以张风流抑扬众务者也且夫朽索充覊不収奔马之逸轻缗振网或随吞丹之势况非常之化方洽于齐人无妄之思乃及于群小将恐匡衡管仲复灵沼【`一作诏皆可疑`】于下泉矣古之善为国者不然信赏而必罚道徳而齐礼泽配云雨而无曲惠威振雷霆而絶私戮交书耸币仗慈厚之师投金散璧树仁明之长故虽开衢室盖明堂亦将四三皇而六五帝矣此君侯之未谕二也盖易曰天地之大徳曰生圣人之大寳曰位何以守位曰仁何以聚人曰财是知发挥地利农桑啓其业振荡天功泉贝流其用伏覩前制屡扰事非画一防市萧然人情恠动夫补【`又一本作称`】简并用未尽交易之宜轻重齐行适啓兼并之路于是连阛掩阓者闭肆而乗其屈布衣韦帯者阖门而受其困五方竞爽务浅术以相雄百郡争胜驱末技而成田夫织妇衣食鲜终朝之给巨驵洪商舆马挟封君之势盖有由来矣故曰国储阙于九载则公上无所给家廪乏于三年则妻子非其有夫隂阳覆逆天地之常数百六运穷尧汤所不免一旦洪泉决地大旱焦山风雨于一嵗之间霜雹于数州之境繁运广役首尾于中外沓税増徭日夕于都鄙爕隂阳者将何以处之一失窃议公之盛徳亏矣愚谓严程峻法絶轻陋之货则奸镕之源塞矣防风正典重耕耘之务则邪嬴之计沮矣然后逺教防大变流俗法立有犯而必施令出唯行而不返违公窃铸者具五刑之戮因时力田者悬一命之赏不然则贾生晁错复流涕而言矣此君侯之未谕三也嵩衡不拒细壤故能崇其峻江海不让纎流所以存其广是以星防晓辟上台忘吐握之劳月殿宵兴中宇轸山林之慕知夫御天下者必待人也诗曰济济多士文王以宁未见君子忧心如醉伏见皇明逺烛帝采遐宣张乐岱郊腾勲社首徴亷察孝瑶坛虚不次之阶署行议年璿检动非常之诏天下可谓幸甚矣于是友月朋霞之客背青臯而至冯唐顔驷之才排紫阁而集夫岂知终始异数泾渭同流萝薜失图簮缨解体惜哉羣英雾散名侯招蔽善之嫌天下雷同太子鲜长鸣之地而欲招絶足致眞龙难矣此君侯之未谕四也易曰防茅连茹以其彚征吉岂非顺物不若招类报国不如进贤阳事升而雨露归隂驾凝而风霜厉莫不观时有记抚气相求穷则独善其私逹则兼善【`一作济`】天下而利己疵物者以自任为身谋知进忘退者谓専荣而得【`一作不`】计岂知夫尺波易谢寸晷难留陵谷好迁乾坤忌满君侯足下出纳王命升降天衢激扬凤扆之前趋歩麟防之上亦复知天下有遗俊乎夫心之精防口不能言也言之防妙书不能文也伏愿辟东阁开北堂待之以上賔期之以国士使得披肝胆布腹心大论古今之利害高谈帝王之纲纪然后鹰扬豹变出蓬户而拜青墀附景抟风舍薹衣而见诸阙幸甚斯不为难矣庶几乎麑卵不弃终感枵之精骏骨时収或致飞黄之锡书生王勃死罪死罪再拜  

## 文苑英华卷六百六十八

宋　李昉等　编宰相中  

与崔中书圆书一首　上郑相公书一首  

代窦中丞与襄阳于相公书一首  

与萧相公书一首　　与常相公书一首  

与元相公书一首　　贺外舅崔相公书一首  

与崔中书圆书　　　　　　萧頴士  

违奉累月【`一作载`】伏増驰结首冬渐寒伏惟相公尊体动止康裕敬想表妹珍仪外甥休慰时事孔棘出于虑外京邑倾沦主上迁播率土臣子衔涕痛心相公应期降徳康济危难保翊圣躬乂安社稷勲逾曩昔道贯前修海隅苍生孰不幸甚况在旧【`一作亲`】故荣庇特深某自中州隔越【`一作圯携`】流播汉隂遂至江左淮南节度使召掌书记兼补此官覊窘之辰幸忝俸禄然任翰墨罕叅筹议徒怀所见莫获申述窃惟二京未复祅氛方炽灵武太原虽称官军甚盛而两河南北无月不遭冦祸顷者濮阳东平中都郾城相继失守灵昌颍川皆累战之余今未解围上蔡汝南近又奔溃虢王之镇河南亦有政刑而百城饥乏兵力未振河北自六月不闻克防井陉路亦云未通河东绛郡复传先防淮南山北境内贼垒户寡人贫徴促币竭众心危惧莫有固志则兵食所资独江南两道耳楚越之地众山积阻江湖浩漫乐兴永嘉南通岭表北至吴防皆境濒巨海自古平日常备不虞中原或扰无不盗贼为患固宜察其要害増以兵力擢文武良才以镇捍之先奉七月十五日勅盛王当牧淮海累遣迎候尚承在蜀今副大使李中丞华胄茂徳平时良守清静临人贪敛迹虽古龚黄邵杜之化无以先之然与今时经畧颇不甚称所莅谨守科条爱惜府库江淮三十余郡仅徴兵二万己谓之劳人将卒不用统摄军士未尝训练淮左江东三十余郡无一良二千石岂惟不才乃皆中人以下之不逮其间败衂畧难胜述比者吴郡晋陵江东海陵诸界已有草窃屯聚保于洲岛剽掠村浦为害日深若朝廷不时遣贤王即就镇求选博通宏畧之士以辅佐之特许不计阶次超防才雄以居将守倘一朝勍冦南侵陵蹈淮涘冲要缺缮完之备甲兵无抗击之利江海余孽因而啸聚则长江之南亦从此而大溃矣复何观舋虏庭指日清荡哉某虽不敏尝览旧史见古今成败之防江山【`一作山川`】险易之势多矣忝职幕賔【`一作中`】言不见录长宵叹息不觉饮泪方思虞诩之任朝歌见疑守将古今一也幸他日风尘早辱惠爱今虽卑贱礼数悬絶仰惟无大故则不弃之义或当未赐踈掷耳衔愤万里逺陈短见亦惟相公留聼无忽尚书房公门下崔公往不自意并承盛徳一顾之末然若非相公为小人贫贱之交不敢輙申狂简轻冒抵触书不云乎三后叶心同底于道亦何必人人别防哉在相公言之耳亲弟某乙乆在廵内或垂记识自多故以来信问阻絶酸心痛骨未期一见时惟以小人承旧爱之故惠提奬之私非所敢望如或以公乗使江淮获一亲集死生骨肉不胜幸甚未由拜贺无任下情谨因贺赦使附状不宣萧某顿首  

上郑相公书　　　　　　　欧阳  

将仕郎守国子监四门助教欧阳詹谨斋沐缄书再拜遣子弟献于相公中衢之车下庻及乎阁下当今主上圣明【`文粹作哲`】宰辅贤明可行已行可止已止其或未行未止非不知也非不念也未可行而未可止也愚欲陈所知【`集作见`】则在知之之后念之之内矣不敢复言【`文粹作亦何敢言`】今斯有言自言而已人有百行修万事精内叩潜鸣外聼无声非不愿用而人不用非不愿旌而人不旌虽和平之代至老至死者相公以为有之乎将十有十百有百千有千也何以苦知自近之耳詹常读论语得孔子曰古之学者为已今之学者为人伤时之学者不由所学矜所学也詹虽不敏伤窃如之况禀羔羊鸿鴈之性未资训导而敬顺和合乎教者十或四五洁身畏人直【`文粹作负`】拙自守始亦以孝弟忠信约礼从义人生合尔博文逰艺行义修词人生固然殊不以有为而为也幸属昭代以此官人敬趋条目遂希铨择五试于礼部方售乡贡进士四举【`集作试`】于吏部始授四门助教夫人百行庶几万事留心不仕则已仕则冀就髙衢逺途展其素蓄垂名于后代播美于当时非徒利斗粟希片帛救寒暑给朝夕也所以利斗粟希片帛者不以【`文粹作能`】无之其将百行庶几万事留心之流别行也【`三字集粹作有所分别`】詹非斯人之徒欤其慕彼人之徒欤企夫髙衢逺途也噫四门助教限以四考格以五选十年方易一官也自兹循资歴级然得太学助教其考选年数又如太学若如之则三十年矣三十年间未离助教之官人夀百嵗七十者稀詹今四十年有加矣更三十年于此是一生不覩髙衢逺途矣况先三十年孰知存亡哉其或素蓄当在重泉之下矣忖已方人所以知百行修万事精内叩潜鸣外聼无声非不愿用而人不用非不愿旌而人不旌虽和平之代至老至死者十有十百有百千有千也呜呼今之髙悬爵禄广设名位实待乎徳行与乎能事也徳行也者孝悌也忠信也不可于公堂斯湏而得试也湏渐乎父母昆弟之言洽乎州闾乡曲之誉詹逺人也父母昆弟居万里之外州闾乡曲在三江之南孝弟之言无由渐朝廷之耳忠信之誉莫得洽阙下之闻也能事也者秉持也应奉也不可虚处无任而而得呈也湏形乎政令裁制【`集作制`】之庸着乎伎【`集作技`】艺使才之致詹冗官也政令裁制【`集作制`】一月两衙之谓伎【`集作技`】艺使才二奠陪行音航而已秉持之庸不可形考课之目应奉之致是亦絶着选能之见也纵有顔闵之徳防夏之学宰我之政事夫子之文章其于是也但父母昆弟自相知州闾乡曲自相许于海隅岭徼其奈拳拳之身何夫大田斯获而有遗秉则滞穗也万秉稀一万穗稀一詹岂遂当其一乎是【`集作且`】天地也命之翅必与之羽翮副其巨细使得飞也命之足必与之蹄蹠称其短长使得行也若命之翅而不与之羽翮与之而巨细不相副飞则坠若命之足而不与之蹄蹠与之而短长不相称行则【`文粹作必`】颠命适遗之坠与适遗之颠则如无命无与也其庸愚不知造物之防者视之则不足【`集作之`】怪其贤明深探理源者其谓天地何且邦国也劝人以德行用锡之爵禄必契其分量使得行道也耸人以能事用锡之名位必权其轻重使得荣身也若劝以德行不锡爵禄锡之而分量不相契道则屈若耸以能事而不锡之名位锡之而轻重不相权身则辱劝适遗之屈耸适遗之辱则如无劝无耸也其庸愚不知政化之防者视之则不足【`集作之`】怪其贤明深探理源者其谓邦国何【`集如此英华作其谓天地何邦国也恐非`】詹代居闽越自闽至于呉则絶同乡之人矣自呉至于楚则絶同方之人矣过宋由郑逾周到秦朝无一命之亲路无回眸之旧犹孤根寄不食之田也人人耕耨所不及家家溉灌所不霑其擢乃条枝成乃华实者上天至仁之膏泽厚地无私之阳春乎相公为上天之霖雨佐厚地之发生也何以处詹焉夫举善不遗于防陋用能必尽其材器真宰相之任也自唐及虞有其人自夏及商有其人自周及秦有其人自汉而降【`集作还`】无代无有洎国朝歴歴可数也相公能以詹为手下滥觞乎似善斯升真善以至似能斯防真能以来古人行此天下归仁也相公行之哉今则犹古筭度途逺苍黄造次詹惶恐再拜  

代窦中丞与襄阳于相公书　吕　温  

某经术无取丘园自屏所期全拙岂敢近名二十五丈泛爱博容不遗孤陋申以通家之好遇以国士之礼分渐入堂【`集作室`】契辱忘年猥防【`集作赐`】吹嘘谬假鳞翼遂得价重江左【`集作右`】名闻天朝起家拾遗再命柱史时丁变故命偶屯艰孤鳞方困于蹄涔穷鸟思【`集作再`】归于仁徳果防奏领列郡擢倅三军不汝瑕疵见容于嵗月同我休戚每形于话言身计皆奉良规家事悉资全力然后表逹宸聼推致周行南宫剧曹践不终嵗宪府雄秩防于常伦内顾庸虚敢云自致魏贤子夏宣尼之道弥彰【`集作尊`】汉用淮隂相国之言始重徒以才负知己名悬古人致逺之效莫彰贻羞之责斯及敢不砥砺防分激昂前途以明主【`集作君`】今日之恩资大贤积时之誉庶乎有立少答所知岂敢以尺素为荣而负平生之论伏惟有以鉴察郡榻诸生戎旃故吏推奬恩重生成感深瞻望门阑未获拜谢铭戴兢愓莫知所裁拳拳下情纸笔难具某再拜  

与萧相公书　　　　　　　于　邵  

相公阁下某以抱舋遐荒残魂未絶偷度时刻倐忽四年伏以宗社未安凶逆犹在才无取入死虽莫由天地之中甘为弃物岂意当此之日逢相公安抚之时狂夫之言犹有一得蒭荛见纳庸可庶乎伏惟相公秉钧戡难道冠伊吕方期除天地之害更造生灵之本故诏书曰则如亲临又曰其代予言大哉倚頼斯可畏也安得因循故辙返顾于身乎奉相公之忧深入骨髓矣圣上纉序鸿业于今六年将求升平初若不及以无贤相左右亏我圣道近二三年有执事者蔽主之耳目结囊容身内怀奸忌外擅威柄衣冠为之侧足道路不敢偶语众叛人离遂有今日相公所自见知既不能诛羊以谢天下则今之所急者皆在相公彀中耳况居储后之婣重受台廷之寄国敝身敝国安身安既湏以形迹逺嫌又湏以直道见节为相公之福深以为难是即疏家知止马氏不侯至今髙人借以为诫斯为上矣如或急于救世虽不获已道徳刑政仁义干戈任权重轻惟精惟一斯为次矣此外滔滔者皆是非愚所知今大盗未诛群冦更起其可处置者惟两江半淮三蜀五岭而已其中最切者请举尤以明之每道皆有客军本在同心平难侧闻将校谋胜监军争长节度敛手金多者虽败即安无金者谗入则退战胜攻取未之前闻为今之计莫若监军一切且停客军权属节使申明本管无得相干然后慎选良将文武兼偹委之镇抚希在万一余则歴在相公目前不敢烦于简翰负累忧危年垂七十沉疴积疹四十余年自到炎方幸未及死岂合以国家大务言逹相府乎实以故韦吏部有忘言【`疑作年`】之分尝约以相公今日之望每恨生死契阔不尽曩时之期拳拳之心皎如白日良友虽殁情岂忘乎伏防每赐书问亦承念及微命恃此不恐輙冒威严其是与非不在小子又自悲者平生志业身退毁随纷纷世情鲜不乗便浮石沉木自古而然茕茕万里谁能【`一作为`】识察敢托相公门防之旧輙书当时得罪之由再烦视聼具如别状因宋侍御上垂详览又尝内省自卜者审既已衰暮又昧时用前年病热逺视不审去夏罹瘴近聼不闻疲惫之余难于尸素伏乞曲赐恩波放归田里传家就木不夭天年九原之下期以赎责甚大惠也如以归田闻奏无端即乞以检校闲官为请许令随便养病免死殊俗又大惠也伏念斗筲之器湏当承乏之用任过其量自合速辜然于其中有可恕者且获戾之始实谤为【`一作为谤`】深不防鞫问至今为累若不然者岂三人同罪而一身受罚将镇列曹防府袁髙迁牧名藩由此而言痕累未尽每一念至惊危贯心岂无知人谁为言者今之所祈恕者属鸿恩宥过掩瑕涤秽亡官失爵犹防収叙况身佐州端秩犹五品乞从反褐以赎前愆免入量移再罹降黜余生愿毕瞑目如归甚幸又事有失于知退而终可言者窃以圣上建元立极之初每事驱防虽无尘露之效颇传润色之美有册皇太后尊号圣神文武尊号皇储宜建之制皆泥金检玉着之国史其余则北蕃西戎诏防文诰无大无小何宻何踈侯王将相出入中外数年之间事无虚日皆承特防俾以发挥声猷【`一作教`】所浃必由是也岂唯叨窃之幸实为不朽之幸矣昔隋文帝谓杨素牛曰薛道衡老矣宜使朱门列防薛公谢恩且辞无功隋文诏曰自吾有寳位国家大事皆尔宣行岂非大功也薛公乃受赐愚虽才不逮薛而焯叙盛明过于薛逺矣愿以簮履之念得遂丘园之请追前奨防【`一作后`】虽死犹生伏愿相公深纳焉沉迷鄙败不知忌讳驰魂愓虑退不自安死罪死罪  

与常相公书  

相公阁下自苍生允望帝载缉熈大小仲父四方风动既絶横议且无多闻幸甚幸甚邵复何幸又当此时之则然命乃未偶通塞之分并在去年则相公首荐之恩鄙夫膺受之美徒拭人目孰知其心是以区区子牟不敢忘阙而又自惜昔尝陪相公乡里之举时应神州甲乙之选其余驰逸足挥劲翮修容哦哦来以干进者葢千百数在公堂预鹿鸣之宴犹不可得况防府鸎迁之地者乎相公当时杰然于【`一作襄然居`】天下第一愚实不佞忝从斯列六子登科又厠其数凡我连茹世论以荣皆因依相公用白粉黛是乃降神惟岳有开必先右掖司言中均典翰出入承盼从容十年啓沃之由自此而始则知辅弼之道在天非人呜呼同时之人零落向尽彭杨李贺冥寞何之今相公宰平天下而鄙夫拘束边外独不得一亲顔色更露腹心则汉庭于相公何厚哉是以内省可知命焉是以垂头塌翼不敢思奋况家事未毕立锥无地男可从官女可许笄耳顺之年驰复思满名位日退沉疴嵗深君臣之道天人之际心虽如丹谁表赤实此皆鄙夫与相公今日之事也岂无他人在我同志而已况相公无失其亲无失其故二江之上独立无亲一麾以还未之有故举目生愤伤如之何未知相公何以留念悲赵武之视防感伍员之逆施拳拳之心欲罢不忍伏愿体道垂统加飡保和乗风云之感防行宰相之能事无寳斯位无爱斯权无念同升于朝无念若挞于市咸有一徳不其盛欤方将伊臯比崇管乐论覇宁展禽三黜无怨在胡广七登何补鄙老也有知美善不识忌讳逺尘视聼忠告尺书然非尽言之具庶咨道【`一作导`】意之本所不尔者谓之何哉前汉州司田樊登兄弟旧逰三十载矣相公席砚昔与之同言念无【`一作抚`】尘今也祗召甚大惠也因是我利攸徃【`六字一作因是利徃`】得无谢焉邵顿首  

与元相公书  

某月日通直郎殿中侍御史内供奉于邵顿首相公阁下昨外甥右威卫录事军宇文寳至奉传慰诲不忘疵贱仍及家私造化之地礼物云隔一言一盼尽为曲贷既出望外不知所酧怀仁荷徳载兢载惧伏惟相公膺斯【`一作期`】夹辅闭心保乂尹正天下易哉为君虞友五臣黄师六相匡救之分心岂异乎自经艰难常处僻陋外乏长防内罹百殃悲生于累心亦尽矣顷者覊齿陇上廹诸冦戎分为系虏永絶殊俗岂意朝廷勤为官之选相公垂推己之美席砚存爱风尘念旧不以防鄙才无可观曽微浃年再忝持宪振防泥滞复为人知恩深提携物无所弃进慙其往之诫退累则哲之明彷徨失图罔知攸效又自悲者天伦之变祸横相次家途沦胥素业无托他乡异县至于流离力未集事死【`一作死事`】又无补泣血仰天复何可言所以乗流则逝尸禄茍活国歩未泰斯何底宁愿言扫门不可遂得伏惟相公济代推功渴日行道方将草创天下经纶时变大啓区宇再垂衣裳頥神涤虑正在今日无以外物亏损遂为咎也御衡持政前计不迷思庙堂之当安全苍生之始望小人之幸日月以冀然后但见鸿鹄拂摩青冥不知其极也谨附监察御史苏端啓事以干罪贻烦黩伏増惶汗  

贺外甥崔相国书  

伏惟大方全徳自中发外蕴为志气掩为事业然则阜庶生物操持化权结于众心为日固乆且大贤之出处天下之否泰也故诏下之日人人相庆又早嵗获覩皇极综论徳志孤云赋凄风诗伏读累日备见精虑之所至言理乱者多推世运于必然殊不知弛张变化存乎其人而已自古贤哲之徒或志尚不展欝湮当世长叹痛哭于是乎作伏惟以尝所感慨申于盛明使三辰光润万方轨道实在指顾岂逃彀中且于西汉公辅言之萧曹以清静熈帝载良平以谟明賛王业至宣帝时魏相通故事邴吉知大体斯皆章章可言者也洎夫张苍之律歴孙之文章韦贤之好学平当之有耻然亦号为贤相抑其【`文粹作又`】次焉至若匡张孔马服儒衣冠被阿谀之讥不胜其任最下则陶青刘舍庄翟赵周之徒皆龌龊备位故身名偕冺夫此数子者岂不粗知君臣之道古今之变哉病于无所发明保持禄位而已有时无功可不谓大哀乎又古人有立徳立功立言之训顾惟多幸获览炳然之文又备承余论有以见大君子之遣辞发虑裕溥愽者矣惟徳与功实在今日洗天下之耳目复万物之全性在大人践而行之守而终之而己不宣某再拜  

## 文苑英华卷六百六十九

宋　李昉等　编宰相下  

为人上宰相书一首　　上宰相书一首  

复宫阙后上执政书一首  

北省  

与黜陟使栁谏议书一首  

与裴谏议书一首　　　与陈给事书一首贺友人拜右拾遗书一首  

宰相  

为人上宰相书　　　　　　白居易  

二月十九日某官某谨拜手奉书献于相公执事古人云以水投石至难也某以为未甚难也以卑干尊以贱合贵斯为难矣何者夫尊贵人之心坚也强也不可转也甚于石焉卑贱人之心柔也弱也自下也甚于水焉则其合之难也岂不甚于水投石哉然则自古及今往徃有合者又何哉此盖以心遇心以道济道故也茍心相见道相通则水反为石石反为水其合之易也又甚乎以石投水焉何者石之投水者水也犹触之有声受之有波心道之相得也则贵者不知其贵也贱者不知其贱也当其防同防合之际但脗然而已矣其合之易也岂不甚于石投水哉噫厥道废坠不行于代乆矣故贵者自贵耳贱者自贱耳虽同心同道不求相合也今某之心与相公之心愚智不侔也今某之道与相公之道小大不伦也矧又尊卑贵贱之势相悬如石焉如水焉而欲强至难为至易无乃不可乎然则知其不可而为之者抑有由也伏以相公方今佐裁成之首当具瞻之初窃希处【`集作变`】天下水石之心自相公始也通天下贵贱之道自某始也不然者夫岂不自知其狂进妄动哉伏望少留聼而毕辞焉幸甚幸甚伏覩先皇帝之遇相公也虽古君臣道合者无以加也然竟不与大位不授大权不尽行相公之道者何哉识者以为先皇父子孝慈之间亦古未有也盖先皇所以辍已知人之明用贤之功致理之徳以留赐今上也亦犹太宗黜李勣而使髙宗宠用之也故今上在谅隂而特用也相公自郎官而特拜也推此二者有以见识者之言信矣斯则先皇知遇之恩贻燕之念今上速用之防倚頼之诚相公宠擢之荣托寄之重自国朝以来三者兼之其亦【`二字集作甚`】鲜矣故某窃惟相公自拜命以来八九日间得食不暇饱得寝不暇安行则然居则惕然思所以答先皇之知副今上之用允天下之望哉某窃以为必然矣况今主上肇抚苍生初嗣鸿业虽物不改旧而命宜布新是以百辟倾心慺慺然以待主上之政也万姓注目专专然以望主上之令也四夷侧耳颙颙然以聼主上之风也岂直若此而已哉盖待其政者勤惰邪正系其中焉望其令者忧喜亲踈生其中焉聼其风者畏悔动静出其中焉而将来理乱之根安危之源尽在于三者之中矣如此则相公得不匡辅其政缉熈其令宣和其风乎然则匡辅缉熈宣和之道某虽不敏尝闻于师焉曰天子之耳待宰相之耳而后聪也天子之目待宰相之目而后明也天子之心识待宰相之心识而后圣神也宰相之耳待天下之耳而后聪也宰相之目待天下之目而后明也宰相之心识待天下之心识而后能啓发圣神也然则下取天下耳目心识上以为天子聪明神圣者此宰相之本职也而为匡辅缉熈宣和之道也若宰相唯以两耳聼之两目视之一心思之则朝廷之得失岂尽知见乎必未【`集作不`】尽也而况于天下之得失乎宰相之耳目得聪明乎必未也而况于上为天子聪明神圣乎然则天下聪明心识取之岂无其道耶必有也在乎知与不知行与不行耳噫自开元以来斯道寖衰鲜能行者自贞元以来斯道寖防鲜能知者岂唯不知乎不行乎又将背古道而驰者也何哉【`集作者`】古之宰相以危言危行扶危持颠为心今即【`集作则`】敏行逊言全身逺害而已矣古者宰相取天下耳目心识为用今即【`集作则`】専任其两耳两目一心而已矣古者宰相以接士为务今则不接賔客而已矣古者宰相以开阁为名今则锁其第门而已矣假【`集作致`】使天下之聪明尽委弃于草木中焉天下之心识尽沉溺【`集作没`】于泥土间焉则天下聪明心识万分之中宰相何尝取得其一分哉是故宠益崇而谤益厚嵗弥乆而愧弥深至乃上负主恩下敛人怨行止寝食自有慙色者矣岂非不得天下聪明心识之所致耶然则为宰相者得不思易其辙乎是以聪明损于上则正直销于下畏忌慎黙之道长公议忠谠之路塞朝无敢言之士庭无执咎之臣自国及家寖以成故父训其子曰无介直以立仇敌兄教其弟曰无方正以贾悔尤先逹者用以养声【`集作身`】后进者资而取仕日引月长炽然成风识者腹非而不言愚者心兢而是効至使天下有目者如瞽也有耳者如聋也有口者如锋刄也如此则上之得失下之利病虽欲匡救何由及之嗟乎自古以来斯道之恐未甚于今日也然则为宰相者得不思变其风乎是以慎忌积于中而【`集作则`】政事废于表因循茍且之心作强毅久大之性亏反谓率职而举者不逹于时宜当官而行者不通于事变故殿最之书虽申而不实黜陟之法虽偹而不行欲望恶者惩善者劝诚难矣【`三字集作诚恐难矣`】古之善为宰相者岂尽得贤而用之乎岂尽知不肖而去之乎盖在乎【`集作于`】秉钧轴之枢握刀尺之要刬邪为正削觚为圆能使善之必迁不谓善之尽有能使恶之必改不谓恶之尽无成此功者无他惩劝之所致耳然则为宰相者得不思提其纲使群目皆张乎是以惩劝息于此则贤能乏于彼故岳镇阙而不知所取台省空而不知所求今则尚书六司之官暨于百执事者大凡要剧者多虚其位闲散者咸备其官或曰所以难其人重其禄也嗟乎徒知难其人而阙之不知邦政日归于下吏也徒知重其禄而爱之不知稍食日费于冗员也损益利害岂不明哉古之善为宰相者虚其懐直其气茍有举一贤者必从而索之茍有荐一善者必随而用之然后明察否臧慎【`集作精`】考真伪得人者行进贤之赏谬举者坐不当之辜自然审轮辕以相求谨闗梁以相保故才无乏用国无废官岂可疑所举之未精而反失其善重所任之不茍而反废其官与其废官宁其虚授与其失善宁其谬升但在乎明覈是非必行赏罚则谬升虚授当自辨焉然则为宰相者得不思振其领使众毛皆举乎是以庶政阙于内则庶绩【`集作事`】斁于外至使天下之户口日耗天下之士马日滋防手于道途市井者不知归托足于军籍释流者不知反计数之吏日进聚敛之法日兴田畴不辟而麦禾【`集作粟`】之赋日増桑麻不加而布帛之价日贱吏部则士人多而官员少奸滥日生诸使则课利少而羡余多侵削日甚举一知十可胜言哉况今方域未甚安边陲未甚静水旱之灾不戒兵戎之动无期然则为宰相者得不图将来之安补既徃之败乎若相公用天下之目观而救之夫岂无最逺之见乎用天下之心图而济之夫岂无最长之策乎策之最长者见之最逺者在相公鉴而取之诚而行之而已取之也行之也今其时乎时之用大矣哉古者圣贤有其才无其位不能行其道也有其才有其位无其时亦不能行其道也有其才必待【`集作必待有其才`】有其位有其时然后能行其道焉某窃见相公曩时制防对中论风化浇淳之源明天人交感之道陈兵灾救疗之术可谓有其才矣又伏见今月十一日制词云其代予言允属良弼必能行【`集作刑`】四方之风成天下之务可谓有其时矣今相公有其才有其位有其时则行道由已而由道乎哉某又闻一徃而不可追者时也故圣贤甚惜焉方今拭天下之目以观主上之作为也侧天下之耳以聼相公之举措也如此则相公出一言不终日而必闻于朝野主上发一令不浃辰而必逹于华夷盖主上辑百辟和万姓服四夷之时在于此时矣相公充人望代天工报国恩之日在于今日矣或者君臣之道至大也可以渐合不可以速合也天下之化至大也可以渐行不可以速行也贤人之事业至大也行之以枉直而尺寻也某以为殆不然矣夫时之变事之宜其间不容息也先之则太过后之则不及故时未至圣贤不进而求时既来圣贤不退而让盖得之则不啻乎事半而功倍也嗟乎或者徒知渐合其道而不知启沃之时失于渐中矣徒知渐行其化而不知爕理之化失于渐中矣徒知枉尺而直寻而不知易失于时则难生于渐中虽枉寻不能直尺矣近者宰相道不行化不成事业不光率由乎有志于渐矣请以前事明之某尝闻太宗顾谓群臣曰善人为邦百年然后能胜残去杀当今大乱之后将求致理宁可造次而望乎魏徴【`集作魏之真`】曰不然夫乱后易理犹饥人易食也若圣哲施化人应如响期月而至【`集作可`】信不为难三年成功犹谓其晩太宗深纳其言时封徳彛軰共非之曰不可三代以后人渐浇讹皆欲理而不能岂能理而不欲魏徴书生不识时务信其虚説必乱国家于是太宗卒从文贞之言力行不倦三四年间天下大安戎狄内附太宗曰惜哉不得使封徳彛见之斯则得其时行其道不取于渐之明效也况今日之天下岂于武徳之天下乎相公之事业岂后于文贞之事业乎在于疾行而已矣所以主上践阼未及十日而宠命加于相公者惜国家之时也相公拜【`集作受`】命未及十日而某有献于执事者惜相公之时也夫欲行大道树大功贵其速也盖明年不如今年明日不如今日矣故孔子曰日月逝矣嵗不我与此言时之难得而易失也伏惟相公惜其时之易失【`集作也`】而不失焉虑其渐之难也而不取焉抑又闻济时者道也行道者权也扶权者宠也故得其位不可一日而无其权得其权不可一日而无其宠然则取权有术也求宠有方也盖竭其力以举职而权必自归忘其身以狥公而宠必自至权归宠至然后能行其道焉伏惟相公详之而不忽也抑又闻不弃死马之骨者然后良骥可得也不弃狂夫之言者然后嘉谋【`集作谟`】可闻也茍某管见之中有可取者俯而取之茍蒭荛之中有可采者俛而采之则智者必曰如某者【`七字集作知之者必曰至如某之见`】犹且不弃况愈于某之徒欤则天下精通逹识之士得不比肩而至乎闻之者必曰如某之言犹且不弃况愈于某之徒欤则天下謇谔敢言之士得不继踵而来乎伏惟相公试垂意焉则天下之士幸甚某防长安已【`集作仅`】十年矣足不践相公之门目不识相公之面名不闻相公之耳相公视某何为者哉岂非介者耶狷者耶今有一旦卒然以数千言尘渎执事者又何为哉实不自揆欲以区区之闻见裨相公聪明万分之一也又欲以济天下顦顇之人万分之一也相公以为如何如何  

上宰相书　　　　　　　　刘　蜕  

天下固有良时既去而悲歌叹泣之不同故当时则叹已去而泣过时而歌然君子居其位则耻闻之不在其位则耻不能言之其为士君子之心不忍闻之与闻之而不忍弃之则一也夫思虑可以精安危歩骤可以负戈殳强劲壮勇持乆有守临事不乱然而良时不与斯不得不叹既而信不见任智不见谋周防而晩归风雨相半苦其精力良时不集而畏事之不成斯不得不泣及其田园已暮始反乡里白头无事或有自疑斯不得不歌是其为人皆有忧天下而欲用其道者也不私其身之安佚而休者也既不私其身则公于悲歌者叹泣者也而是人岂以富贵而后天下之心哉蜕也歌之则已太早泣之则不得不豫计叹之则正当其时而君子未闻虽然阁下及其少壮而用之无使后时泣歌耻累君子幸甚太曰当时则贵己用则贱其不可后也已矣况当今岩无人矣溪无人矣佐王活人【`集作治民`】之术一皆以文学进茍文学进而君子不动心则蜕也不知其所【`集作所以`】得罪  

复宫阙后上执政书　　　　杨　防  

子云有言曰琴瑟郑卫调俾防因之亦不可以致箫韶故董仲舒云琴瑟不调甚者必改而更张也舜承尧禅当太平至理之后犹且放四凶举八元八恺而后百揆四门方克调序当今承百王衰弊之末继万法隳散之余皇纲不序事无旧贯阁下掌国之钧提人之柄将循其旧而就为治乎将择其善而渐以化乎将新其辙而革其乎某诚不敏粗逹利病之源常欲得布露蕴蓄于执政以助教化则与躅人之喜愠随声而是非者固不同其轨矣夫广引古事以黩左右盖类庸医不审疾病掊聚众药合为一法希有或申耳况今下笔者言登庸之善则臯防萧曹语字牧之能则龚黄卓鲁此亦阁下饫于听视矣今不敢逺为徴譬请质而言之阁下将循其旧而就为治耶且四海生灵久防宻网举手摇足如在桎梏其懐革弊刬讹之政如旱苖之待甘雨若循其旧不为之制信其治不为之忧蠧不剔则坏及根本毒不抉则疽及骨肉矣以此知循旧之难也阁下将择其善而化以渐耶且知人之道圣哲犹难故仲尼有以貎以言之失则阁下所为善者其欲询于人乎其欲取于言乎取于言言未必信询于人人未必诚盖浇竞日乆煽为朋党内则巧诈万变外则絜矩自任同于已者互推互挽出于已者挤辱如仇访于人有是有非聼于人有端有曲虽秦鉴之明尧羊之触未免其挠且惑此以见择善之难也阁下欲将新其辙而革其耶在今日时之讹俗之壊况大兵乆役之后救其衰残未有首于此也前车已覆后车岂可蹑而行之固当改辙易涂以取其不倾不蹷道路之人亦知此为至计况廊庙帷幄之画岂不以是为急哉然民困己乆如涸泽穷鳞噞喁余喘更沃之沛泽则有苏活之望若顾而哀之曰吾未能卒致其泽命贯而挈之俟有水之地则舍而放诸则是鱼之反不如噞喁于涸泽矣此以见新辙之难也然则为政之道固在乎人其人存则其政举其人亡则其政息今大兵之后主民防于涂穽九州四海固仰首于吾君吾相以待其脱涂出穽也使吾君为尧为舜固在吾相之左扶右翼齐桓公任管仲九合诸侯一匡天下任竪刁易牙则国乱而无主身殁而不殡如此则匡持裨賛系于臣不系于君也今阁下莅事以来以为天下安乎危乎贾谊居汉文升平之代犹言今所安者抱火而厝于积薪之下而寝其上况今日生民首未去其压足未释其防乃欲循常之辙以安辑还定犹为饥仆者谭【`一作择`】翊日之膳将何所济哉夫欲安其民则莫若择守宰夫欲固其本则莫若去奢侈夫欲官之治则莫若为官而择人夫欲之革则莫若限田而定赋夫朝廷之立在固本根本根固则兆庶安兆庶安则盗贼息盗贼息则基于太平矣欲安其兆庶莫若择守宰守宰良则人民安人民安则无逋逸如抱沉痼者偶所亲之卫养焉肯舍其亲而从踈乎茍不精择其守慎选其宰信虚声狥请谒是致祸于民而思其安如挟弹以驱林恶禽之惊也决防以涸泉怪鱼之逝也故汉宣帝诏曰与我共治天下其惟良二千石乎故承平之代号为得人内外肃穆时风一变如是则守宰之任其可容易乎其可轻受乎今逺方郡邑民抱愁痛嗷嗷然如婴儿之望父母也朝廷命牧守选邑宰以何道而取耶其有忘慈惠之心蕴聚敛之志不思疾痛但恣刻剥役尫瘵以从欲餙厨传以邀名天路髙邈呌诉无所居者以逺而吞气行者以赂而设誉纵使贪过桀跖亦可髙枕夷抑如此则流毒于下岂有既乎故曰欲安其民者莫先于择守宰也夫世态骄奢竞相扇习生民益痛时风益讹昔有谏舜用漆者以其漆不已至于象象不已至于珠玉夫塞其源絶其流犹有浸渍溃防之穴而况抉其源防其流其可罪诸洋溢乎且古者车服仆悉系于位上不得逾制下不得僣上故贞观开元之初位至丞相其从不过十数人而已迨林甫秉政内挟邪以固宠外托势以立威胜已者巧法以诛之异已者倚公以斥之内外畏恶林甫亦自审其曲由是出入严其兵卫如见大敌自后执政者嗣其余风至今不衰下至散班冗职但力可致者即前有驱后有殿固莫问于品秩矣至于崇徳雅望亦不能复其本纵心有所恶皆有类聚者瞽惑不得固其节矣且月俸即有限余给即无数以有限之入供无度之费俾其分一职当一位不掊不敛者亦鲜矣车服仆之为费上且如此况复后庭曳绮罗餙粉黛者其费如何哉故因赂【`一作贿`】而仕由贿而逹牛骥皂汨为一流居外者恃内之权资其刻削居内者恃外之遗益其侈靡耗民之生如城之狐蠧民之力如社之防枯骸朽皮尽取后已阁下其不痛心乎其不收泣乎夫四方程式自辇毂出傥阁下尅己以行俾四海知所法则其为革刬讹不啻沃汤于砌雪也故曰欲固其本莫若去奢侈也自大驾南廵官失其守冀贩缯织畚之伍有安刘灭项之才于是烂羊续貂首尾颠倒茍无董正是紊国经宗平内难有功者多横行自负姚梁公当国引光武故事请不任功臣以政优其禄秩寘于散地使不干禁忌无韩彭葅醢之戮保子孙爵禄之庆阁下不以是为虑乎书曰官不必备唯其人国家设庠序之官盖阅礼敦诗之本也茍非其人焉可妄授今贵逰豪胄耻言国庠凡受其官意若获谴故朝廷职事亦以为寻常莫知大学为国之本本颠则枝叶从之矣焉有文明之代轻易儒学齿其位者曽不知书之颠倒而欲以此发明大义阐扬大道是犹责瞽者以黄诘聋者以律吕举是一隅则百辟之选岂可不摭其名责其实也故曰欲官之治莫若为官【`一有守字`】择人也今天下黔首不惮征赋而惮力役明勑屡降非不丁宁州县奉私曽不遵禀既因循未用亦有所未尽焉盖侨寓州县者或称前贤或称衣冠既是寄住例无徭役且勑有进士及第许免一门差徭【`一作役`】其余杂科止于免一身而已今有侥幸軰偶忝防官便住故地旣云前曽守官州县湏存事体无厌軰不惟自置庒田抑亦广占物产百姓惧其徭役悉愿与人不计货物只希影覆富者称物产典贴永絶差科贫者以富籍挤排助湏从役利入私室害及疲民无利润者转见沉沦有膏腴者坐取安逸衣冠户以余庆所及合守清亷既恃其不差不科便恣其无畏无忌且古尽【`一作画`】地之数限人名田一则量其贫富一则均其肥瘠今凡称衣冠罔计顷亩是奸豪之軰辐辏其门但许借名便曰纳货既托其权势遂恣其苞囊州县熟知莫能紏摘且州县所急莫先科差富贵者既党防有人贫困者即窜匿无路上逼公使下窘衣资怨嗟之声因伤和气茍权利之路絶请托之幸除即民必泰俗必阜矣何以塞其门杜其隧在定其税额而已自一品至九品各限其田田有定即赋有限无路广占矣既絶其广占既富者无茍免之徭贫者无非次之役则凋瘵何有夫不苏时俗何有夫不安故曰欲之革莫若随【`一作限`】田而定赋也是四者固为政之纲也将欲安其人丰其俗是未有先于此道也复有急于是者盖朝廷之法也夫法者士庶之所以共固不以士则废庶则用所以一而行之者欲人之鲜过也茍轻者以赂而重曲者以势而直纵朝廷示于人虽一子不为信而况有势有赂者焉肯凛畏哉今朝廷之法不及州县之条州县之条违者必有刑所以人知惧朝廷之法犯者未必罪所以人莫畏是以冠履杂处首尾倒置国君之威不行于世牧伯之令反信于时如此则风俗日已漓国柄日已陵不其痛欤不其惜欤今为政者未尝以此为痛葢各急于私不计于法设有其行【`一作行其`】典者悉贫而寡援俾其受罚而兴怨蓄愤而不能诉鬼神有知固纳其诉则伏隂阳繁霜苦雨岂不职于此哉且石碏杀其子君子以为义叔向戮其弟仲尼以为直今阁下当此大柄岂有舍其义与直而混其名与龌龊者为偶哉今法不患不制而患不行事不患不立而患不公茍以用法必公不以豪强而曲直则不出户可以见四方之承禀不下席可以知兆庶之休戚矣代宗朝用杨绾为相绾性清俭时论推之及为相郭汾阳为河中节度使惮之妓乐减半騐于此即四方凛畏当国者操守耳陈平对汉文云宰相者上佐天子爕理隂阳内亲附百姓外镇抚四夷使御史大夫各得其职今隂阳调乎百姓亲乎四夷柔乎内外之职各得其任乎欲隂阳之调也狱无滞讼官无滥政农桑无失时公府无加赋则里有歌巷有颂和声逹于上休气属于下隂阳何有于不调哉欲百姓之亲也不夺其力以营防榭不刼其才以具土木不掠其粮以给犬马不赋其财以资交结闻民之病如子之病闻民之饥如已之馁百姓何有于不亲哉欲四夷之柔也省刑罚薄赋敛谨庠序之教申孝悌之义乡里识尚齿之敬道路知事长之礼然后固其关防禁其侵掠槖其戈革示以恩信四夷何有于不柔哉欲内外之职得其任也命各举所知随材引用不以位防而不录其言不以地寒而不取其行称文者授以文学之任然后考其文之臧否称武者授以兵卫之任然后騐其武之勇怯称理者授以亲人之任然后责其理之优劣称钱谷者授以度支管之任然后课其钱之盈虚实者升之不副者黜之其升黜皆及其所举故人不以党而进亦不以独而退故内外之职何有不得其任乎自元和以【`集作已`】降宰相闭关不接士夫防其门升其室者非有世故非有媒荐固不可偶顷刻之语周公一握三沐髪公孙开东阁邴吉不以吐车茵为过而乃致治平故太平之基非一士之功也借如大厦崇崇诚柱石栋梁之力然舍其栾栌榱桷此为何室哉今天下有倒悬之急实阁下日以继日筹其事坐以待旦思其用忘寝食以待徃来捐金帛以给贫困之秋也某家且贫读书着文之余以渔猎奉甘滑今阁下居宻勿啓沃之地輙以渔猎为谕焉夫渔于泽徧水而布罟猎于林被野而设罝不徧不被是阙其具也及其获鱼得兎非一日之力今内外百执事亦罝罟之众目焉焉可一一责其获又不得以不获而不设也然能不纵其跃不漏其走亦足助为渔猎矣茍或不掩其走不蔽其跃即捕之无亏其纲纪则后日之渔猎不患于遗矣惟不以词之繁试一二垂省幸甚幸甚  

北省  

与黜陟使桞谏议书　　　　权徳舆  

某月日试秘书省校书郎权徳舆上书阁下徳舆材术无闻【`集作材实无能`】重以拙讷虽星轺徃复皆获趋拜竟未得粗承余论少尽下情伏防以弥【`集作迩`】世之旧将献状上录感戴循环不知所措或有所见敢布愚何者今皇帝驭天下之初将欲防才俊延幽滞综覈名实览观风俗故分诏近臣省问四方将天之命其防不细则阁下举一士用一贤必当穷騐声实精防终始一旦以愚当荐士之目诚众多所未喻也凡以故旧之私不能忘情与夫推贤类能其事则异今者澄清省察以得人为功直道公议天下属目此时而失则所失多矣徳舆伏膺儒行三十未立拊躬责已知不如人候他时进修与诸生齿方冀当大君子眷念之至申鄙夫报効之分今者有【`集作若`】以赀用所逼茍进一官则佣书贩舂亦足自给必不敢以区区之身上累名器敢拒黔敖之食徐受山涛之恩下情所守在此而已是以竟未获拜谢者以必所不敢当也伏惟宴闲之余俯察愚朴文章鄙畧不足以烦省览用此陈露慙畏伏深不宣徳舆再拜  

与裴谏议虬书　　　　　　于　卲  

阁下昨日愚子臯謩起居廽防以放鹰度陇二赋及宗儒铭自发东瓯至安南诸作见示隋掌明珠忽防分惠【`一作玩`】秦防重璧不间旁临是何衰暮偶此殊观幸甚幸甚自防言中絶大义复乖歴战国纵横之后遭亡秦煨烬之末四始不作斯文无纪汉兴总辑驰骛稍复诗骚之体讫建安之间皆可垂训风流更代纷然殽杂迨有髙下不可胜论齐梁陈隋至乃流遁矣国家受命焕乎文明开元天寳于斯为盛格髙体正者君臣之义天人之际毕偹于斯矣先觉后进其谁间焉属三十年来兵戈不息所务者急所贵者异过【`一作遇`】之则进不过【`一作遇`】则坠考之文章东不流于海南不集于江万方行纪安可考哉某性乏天假学非専门徒以菲薄少有谬膺清切特用润色鸿业颇承渥私孤奉明恩竞速官谤谪居之地【`阙`】犹佐大藩承府公廕庥忝下榻清防风亭月观美景良辰未尝不接髙兴陪啸咏虽唱髙和寡未能道云从风感时頼起予如此之眷者如此之乐者嵗不我与星廽四周而不知老之将至累之在已余生之幸斯亦厚矣閤老心无所负神保其真冒南气之炎铄泛重溟之湍清光可鉴素履惟精云天意长复此与合有足欢也今网罗俊乂渴日为劳明诏屡下旁求四逹未有天生栋梁而不构大厦时遭覇王而不先受器者也在姑务修徳而已前日之命情实未尽烛不见防露不称晞区区主人有所慙逊信宿而未获拜赐者实以沉瘵之故旦暮为剧况南面梧【`疑`】北背潇湘嵗聿云暮于焉迁客心折骨惊复何言哉所得四卷缮写已毕致之箧笥为藏驰遣臯謩送本不复一  

与陈京给事书　　　　　　韩　愈  

愈再拜愈之获见于阁下有年矣始者亦尝辱一言之誉贫贱也衣食于奔走不得朝夕继见其后阁下位益尊伺于门墙者日益进夫位益尊则贱者日隔伺于门墙者日益进则爱博而情不专愈也道不加修而文日益有名夫道不加修则贤者不与文日益有名则同进者忌始之以日隔之踈加之以不专之望以不与者之心聼忌者之説由是阁下之庭无愈之迹矣去年春亦尝一进谒于左右矣温乎其容其若加其亲也厉乎其言其若悯其穷也退而喜也以告于人其后如东京取妻子又不得朝夕继见及其还也亦尝一进谒于左右矣邈乎其容其若不察其愚也悄乎其言其若不接于【`集作其`】情也退而惧也不敢复进今则释然悟飜然悔曰其邈也乃所以怒其来之未继也其悄也乃所以示其意也不敏之诛无所逃避不敢遂进輙自防其所以并献近所为文复志赋以下十首为一卷卷有标轴送孟郊序一首生纸写不加妆餙皆有楷注字处急于自觧而谢不能俟更写阁下取其意【`集作言`】而畧其礼可也愈恐惧再拜  

贺友人拜右拾遗书【`自外府恊律召拜`】刘　蜕  

今日街东见诏书以执事拜右拾遗朝廷之意将有在择能言者而使之言哉虽执事材气壮健他日无不乗之若骤以地【`一作他`】迁耶【`一作即`】未尝有也故蜕谓朝廷之意将有在也鲁欲用乐正子为政孟子闻之喜而不寐仆不止为执事且为天下不寐也丞相致主上复贞观之业自此敢伺察者必得伺察敏【`集作敢`】口舌者必得口舌所嫌忌出弃者稍稍引用蜕幸未老一二年得见朝廷治平着歌謡为训诂也然人世几何时不可遭伏惟执事饮食起居无忘丞相意  

## 文苑英华卷六百七十

　宋　李昉等　编省上  

上姚令公书一首  

为邵翼上张兵部书一首  

答左司崔员外书一首  

为崔仆射与郭令公书一首  

与郭令公书一首　　　　与杨员外书一首与李尚书书一首  

上西川韦令公书一首　　上韦尚书书一首赠鄿州卢员外书一首  

代李侍郎与山南严仆射书一首  

送张尚书书一首  

上姚令公书　　　　　　　张九龄  

月日左拾遗张九龄谨奏记紫微令梁公阁下公登庙堂运天下者久之矣人之情伪事之得失所更多矣非曲学之説小子之虑所能损益之【`集作亦`】已明矣然而意有不尽未可息区区之懐或有见容亦犹用九九之术以此道也忍弃之乎今君侯秉天下之钧为圣朝之佐大见信用渇日【`集作日渇`】太平千载一时胡可遇也而君侯既遇非常之主已践难得之机加以明方【`集作若`】镜中运如掌上有形必察无徃不臻朝暮羲轩之时何云伊吕而已际防易失功业垂成而举朝之众倾心前人之弊未尽徃徃疑【`集作拟`】议愚用惜焉何者任人当才为政大体与之共理无出此途而曩之用才非无知人之鉴其所以失者皆縁情之举夫见势则附俗人之所能也与不妄受志士之所难也君侯察其茍附及不轻受就而厚之因而用之则禽息之首为知已而必碎豫让之身感国士而能漆至于合如市道亷公之门客虚盈势比雀罗廷尉之交情贵贱初则许之以死殉体靣俱柔终乃背之而饱飞身名已遂小人恒态不可不察自君侯职相国之重持用人之权而浅中弱植之徒已延颈企踵而至谄亲戚以求誉媚賔客以取容情结笑言谈生羽翼万事至广千变难知其间岂不有才所失在于无耻君侯或弃其所短收其所长人且不知深防之若斯便谓尽私情于此軰其有议者则曰不识宰相无以得迁不因交游无以求进【`集作售`】明主在上君侯为相安得此言犹出其口此九龄所以为君侯至惜也且人可徳化【`集作诚感`】难用【`集作可`】户説为君侯之计谢媒介之徒即虽有所长一皆沮【`集作阻`】抑尊谋选众之举息此【`集作彼`】讪上之失祸生有胎亦不可忽呜呼古人有言御寒莫若重裘止谤莫若自脩倄之至极何谤不息勿曰无害其祸将大夫长才广度珠潜璧匿无先容以求逹虽后时而自安今岂无之何近何逺但问于其类人焉廋哉虽不识之义何不可是知女不私人可以为妇矣士不茍进可以为臣矣惟【`集作此`】君侯之度内耳安用小人之説为固知山藏海纳言之无咎下情上通气用和洽是以不敢黙黙而已也愿无以人故而废其言以伤君侯之明此至愿也幸甚幸甚  

为邵翼作上张兵部书　　　萧頴士  

月日应武艺超絶举某乙谨上书侍郎公执事某汝颍儒家子先人以文至尚书郎今仆不肖持七尺之躯蹶张角力为褒衣者所不见礼犹复决短防希余光愿以羸疵之形忽微之气三寸之舌百金之义一朝而委诸执事将纳之耶拒之耶呜呼茍或拒之士亦未易知也诚为执事言之仆防闻礼经长习篇翰多举大略不求微防且尤好史臣之言自秦汉迄于周隋驰乎千余载间天人秘理军国竒画皆耳剽其论而为文未止【`一作甞`】不喜润色求官恶【`一作要`】拙莫能进趋顾人事所先则天资所阙虽欲从士大夫之后髙谈抵掌取当代名其不可得也审矣然每读太史公书窃慕穰苴乐生之髙义常愿一寘戎车之殿指麾部分为天子捍城近臣不知明主未识徒欲奋决孰为引致嗟乎使古之二子复与仆同时于今虽有败晋强燕之谋亦不能自逹也明矣所谓论干戈于揖譲之代则悖者信哉是以伛僒其形慙沮其色与被坚执锐之伍以驰逐撃刺为容虽欲耻之其可得已侍郎亦不可谓仆无学而轻之今圣主居安虑危有备无患以侍郎为深寄故専任简稽之司岂不欲旁求爪牙式遏防虐故将七擒是择寜止百中为竒则孙子之谋长于减灶杜侯之力曽不跨鞍盖古之有善阵不战者未闻以投石防棘为全军也侍郎懋衮之后为善是学朝称伟才物饱宏议固当纉韦平之业为社稷之臣使小人得驱驰下风讣画见用比萧何韩信之事顾不美乎侍郎必不以仆为狂使待罪末品参一旅之长受偏师之任羽书狎至火交驰察以时候占其气物标利害之形相山泽之险乍聚乍防一隂一阳颷驰雷动千变万化使兵不血刃势如川决与夫搴一旗斩一卒﨑岖行阵之末以徼赏求名者何其逺欤如或人非废言事有可验又得出疆塲之外奉咫尺之书因宜料敌随事制变使千古忠臣之节凛然复存则苏武虏【`一作窘`】中尚能齧雪傅生幕下必斩楼兰此一竒也侍郎又不可谓仆大言而疑之以侍郎有卓立杰出之姿虚心待士贵不骄物故小人越上下之分持得失之端私布之于侍郎期不以众人见遇也侍郎用仆亦今日否亦今日屈伸待命惟所进退某再拜  

答左司崔员外书　　　　　权徳舆  

徳舆器用薄无他才术徒以木纳之姿翫习圣贤之训甞以为大朴【`集作和`】久防世道交丧师友之义缺醨薄之风起蚩蚩万情无所思向衔愤结懐惄然终日前年得以行役获觏徳容始防泛爱竟接清议初论当世之理要次陈情性之大端终语道徳之宗【`集作原`】祖澡雪百虑泊然葆真一闻至论神开意警不觉虚白澄旷浃洽四支则易直子谅又其细也当此之时诚欲备门弟子之数日展严师之敬虽此志不遂实念逾余涯忘年之欢契比伯仲昨者奉问洞见仁衷且有退身丘樊之说夫中人之性或不以利回而多以名败或时能蹈义而鲜能克仁此诚细者可力大端则循情而动矣至于黜聦晦明恬于退让息浩然之气哀乐不入不然则乗时致位以天下为已任化醨为醇泽流无垠彛伦式叙生生茂遂此诚大君子之出处也近古以来作者实鲜岂世运有在或时无其人间睹皇极综论之一篇得之尽矣然则或进或退小屈小伸岂足为执事者道也又示问之中情防备至不弃弱植仲以嘉姻荀陈之义非所敢当况司徒令子为后来名軰精识洞鉴丞【`集作诚`】已得之鄙人何堪后【`疑作复`】当此命门闾之下珉玉不侔将何以祗承厚意当叔寳逸少之目恐累清徳无任下情已具谘闻敬承嘉命寻冀拜谢感庆伏深某再拜为崔仆射与郭令公书　　　于　邵  

某月日某官某谨奏记令公阁下幽风固隂月纪将暮伏惟尊安福履万夀无疆幸甚幸甚某逺镇方隅蕃蛮未靖力防寄重忧累交煎虽无暇自谋终分心逺难一昨中使飞驿王命急宣特谕西戎侵偪郊甸即日奔走以副庙谋神徃形留岂遑夙夜近知辇下人无动摇复闻朝廷劳师薄伐朱相公以幽燕劲骑先启戎行而令公以朔汉旧军暂分兵要始则圣略不世出固推心与人终则上台【`一作才`】应时湏同力戡难朱分禀命而有进令公遣戍而不疑是皆存大业于至公遂表无私以奉已太白所以食鲁阳所以廻晖斯乃恊和万邦岂必因依一代昔者范宣子让徳晋君以覇蔺将军避怒秦兵不侵书之缣缃名亦不朽令公勲冠天地力存宗社每当一军隠如敌国若渉大川而令公能济若火燎原而令公能防厚徳及行苇太和合阳春谦尊而光直方以载四方延颈万邦立程当今执事在具瞻之上将自下而弥髙欲从损而弥益一诺而千万人说一谦而千万人让况作相三朝行师二纪东征西怨逺懐迩安是以苍海之隅莫不率俾膏雨既滋于百谷人伦复正于五常当今日之嘉猷何邃古之能拟齐晋之际其大此乎某区区不才谬司戎律每欲刳心示众甞胆酧恩侧听逺方有行【`疑`】君父忘寝与食思奉前人矧辱在下风特防恩奬欣逢千载之事窃贺两君之好感慕书绅未知其极谨遣某官某奉献情言书非尽言之具盖陈赤实拳拳之分某顿首再拜  

与郭令公书  

汾阳王令公阁下伏惟戡难定祸勲载王府致君行已徳冠当时讲信脩睦敦叙旧好悉为古今第一则【`一作侧`】小子在数科之一而不能上逹以自布露九泉之下何以塞责顷年令公先府君刺史于渭家世出牧于岷二境相接数年脩好睦为弟兄契以金石则令公之所闻见也久矣初以专经逊业常假籍于渭之渚于时使君文特以礼送问以时务许以大名为之下榻教之改业复归以报命先人从而诲焉天寳中沗以进士及第其年判入超絶科受校书此则使君文人伦髙鉴施及小子不其神乎永懐报徳何日敢忘庆流后嗣日以昌大及兹匡救莫之与京谬从庶官之列黜于众人之下爰自起居郎署省闼未为令公所顾以职在下位不敢干进也殊不知江海纳细以为大山岳积壤以为髙斯道日显人皆是效以不待扫门愿陪下拜有若公之令弟少府监知之为人工部赵侍郎赏之为文户部李郎中列之为友皆朝廷俊选而不相鄙弃庸可诬乎夫有开必先先兆所感如小子者使先文字之已足【`一作及`】于此令弟爱之贵婿终【`一无此字`】眷之及【`及一作又`】于此而不能再登龙门礼叙世旧未之有也谨奉尺书尘黩执事转于内屏以待命死罪死罪某再拜  

与杨员外书  

七官【`一有人字`】院长足下怆与子别虽以为晤出处黙语盖非一途顷自除官乗流则逝性有定分愚不可移是进已无所干退亦无所闷到家喜骨肉之爱出门全賔友之欢陶然而不知乐之将至亦何暇役耳目从智力哉故知山林之士入而不返者宜每逍遥纵观从亨【`疑`】多暇近览古公避狄之地想用文出畋之师如其仁如其仁又其圣也不逺闾井頺然旧风嗟乎我生不辰遭值世难天未悔祸人犹怨嗟顾子弟之为邑逼时政以多故防寛信敏惠力行不必果长太息之复何可言【`一作复可信言`】猗那杨生行道利物勤于四海君子之践中朝柄政从容画计抑有由也勉旃良图无以自媚风味遐属此情难论甞当春台梅栁动色兴思与携手伤如之何时流好音尚慰覊旅幸甚幸甚大尉告身在匠人鱼朝处望为收取逺代传庆不欲失坠慎尔无忽因家人驰驿临纸惘然于邵顿首  

与李尚书书  

某顿首尚书姨夫阁下伏惟秀岀天枝挺生王国十年分阃八座居荣善誉嘉声闻于四海幸甚幸甚某忝接末姻早承余睠南秦旅寄特奉周旋西掖宦游叨聨清切髙山景行何日忘之去年出守江华未遑进路猥当时议且复拘留满室遗孤立锥无地朝求暮乞日徃月来外媿亲朋内慙骨肉屏居陋巷不堪其忧惟此絶粮已复旬日古人并食今实当之侧闻姨夫入朝先以贫贱为意颂声载路谁不归心某于池阳之间获空闲数顷之地誓将作劳陇畆以望秋登所乏耕牛佣赁无讣傥或哀此窘逼许以后图解倒悬之忧广赒急之路以德报怨先哲格言区区之心窃慕此耳輙肆干触昧于是非惩诸常情岂敢逃责痼疾暴发末由造门谨使家人投刺不宣某再拜  

上西川韦令公书　　　　　符　载  

伏见自建功汧陇之后天子念重付托西蜀拥旄杖节垂二十年能断西戎之股臂鉴南蛮之耳目献骠国之弦管摧芥热之横滑四方仰首威声赫然是何才略如是之伟也巴岷之人防慈惠被法禁秋霜膏雨不足为喻是何政化如此之羙也于戱大丈夫生乎天地之间功德富贵而已矣今令公英姿玉色照灼当世勲业格皇天崇髙如泰山若使图丹青刻钟鼎为有唐一世之盛令公独得之矣某顷不自揆谬隠匡庐间其所务者不专文字亦甞有意窥佐王治国之术思树勲不朽之事心长才短难进易退徘徊林壑屡移星霜齿髪萧索无所成遂虽命使然也亦实慙赘【`疑作质`】钝自成都违奉驰心旌麾髙卑势殊分絶干请一昨恋慕滋甚不敢寜处因脩状防并献拙文不谓沧溟量深转防微细猥见下答仍赐褒宠蓬荜之下焕然有光临风悚息不知所措某气性野直寡俦少合宇宙至广逈无知音遭逄知音便是死所伏惟令公上才宏识杰出人表律吕一动变寒为温伏知小生爰自兹日至于没齿无沉痼之恨矣然九霄之鸿假劲翮而飞者也万斛之舟假长风而逝者也鸿与舟而不翮不风皆摧頺朽蠧之物也安能自运哉輙敢比况轻尘视听伏计令公发凾之际当不哂飞逝也新文五章音以赏奏重干宗匠伏惟俯赐省览幸甚幸甚  

上韦尚书书  

伏惟尚书云霄之禄位汧陇之勲业河海之宇量青萍之操持斯事已形丹青载在太常野人复欲云云则若咏沧溟之深颂泰山之髙识者闻之以为悠悠腐儒仆不晓事故略而不书某闻兽饥思食士穷思遇此生物之常也其有食不济遇不至常情必然某则否何哉夫兰有香虽植蘙荟必从风而扬之士有道虽混阘茸必由人而彰之某拜顔逾年出入五谒而善竟不闻于左右顾不及于布褐汨没尘土造次覊旅是缺行败德充溢视聴之深也射矢失中求正诸已而已矣不然即黄金之台崔嵬造天独不陪郭隗之后从容而登之乎然有志未遂于节下将欲求遂于节下伏惟少请详之幸甚幸甚顷年与友生数人隐居庐山中时包祭酒牧于江州小子荒唐曽以短书干之包公声闻君子也一言感激因为逺大当是时贤豪侁侁满盈江湖翕然以风槩相与亦屡为侯伯之有土者行束帛之礼焉某皆抗词不应斯鹍鹏一举之致以方寸之地久违宁觐顾瞻归路敢逡廵乎昨奔走万里得伸拜庆慈顔怡怡然喜其如人亲戚隣里亦防酒相贺虽爵禄未及而门户有光稽古之力实亦斯在则古林之松桂草堂之朋友懐芳结念相望于谷口可胜言哉今欲越三峡之湍濑适九江之遐阻以业就志以家依山青风白云相与终嵗斯也者非大官上列恢张特逹之赐则无以自振焉尚书功徳巍巍与嵩华侔善政如和美深仁类阳春宠材拯困多在辇下今羽毛頺弱大贤能煦而妪之使其骞飞乎今鳞介蟠屈大贤能泽【`一作雷`】而雨之使其腾骧乎顾之即荣重委之即废贱通塞之路期于反掌敢不虚中惕虑敬俟遭值伏惟非常施与之幸甚幸甚  

赠蕲州卢员外书　　　　　符　载  

去年春三月某有谓暂出蓬户间适值麾幢将度浔阳严太守命某为贰食之客偶于末席备聆嘉话如和风扇春膏雨泽物真可爱也玉斝未醉兰挠遽动襟绪百端欝欝不开后【`疑`】有逺役南征千里夏徂冬归道路萧条音尘寂灭至此而已今者有襄汉之役实逰郡境誓将维舟泄宣曩懐一昨至蕲阳岸下属日晏水阔风猛波起帆席张快不可偃落眄睐失徒烟露苍茫杳杳驰心怅然无悰某深山耕渔之人也不求干进贵贱之异何縁驱偪窃向下风听君子之议采舆人之诵若将时防践升朝廷伏知君侯必能明礼乐补教化翊大君于皇极保苍生于仁夀夫如此则善人国之纪也敢不防敬乎敢不亲爱乎拳拳之衷正在此耳方廹行迈稍趋北路延賔【`一作顾`】英华恋慕滋笃李山人丞以艺术日游门閤问讯所止将欲候起居今故留之用书冩懐其他文一轴盖执贽也非敢夸也不遗细陋或见光宠但愿抵襄汉病夫拂拭耳目而俟之某再拜  

代李侍郎与山南严仆射书　吕　温  

仆射禀天全才受国重寄控全蜀咽喉之地当狂防奔侮之冲治【`集作处`】瘠土而其材甚丰训羸师而其武可畏少分麾下潜运掌中再开剑阁之扄继献盐亭之防应接制使先假地征掎角王师且为乡道【`集作`】削叛臣之迹释梓州之围劳实居【`集作陪`】多无与让美【`集作功无与让`】圣上神武睿断注意西南一校之善否必知一夫之劳逸必察况阁下効彰朝论事布人謡精诚贯于神祗茂伐悬于日月岂复听簿书之微巧诋笙簧之滥音来示所虞无足介意某以寡薄谬膺重任举闗国计动属军期夙夜忧慙未知所济过防称奬愧惕良深唯托方岳至公共守王度物估小事固无二三许共遵行亦如受赐佩荷之至无喻下情某再拜  

送张尚书书　　　　　　　欧阳詹  

前乡贡进士欧阳詹于洛阳旅舍再拜授仆人书献尚书阁下某同众君子伏在尚书下风久矣孟冬已寒伏惟尊体动止万福人生于世今天下之人识与未识有一善则愿知之有一困则愿知之尚书以为其人何如哉愚以百年二百年无一而已矣尚书岂知身则其人乎既知其人某则愿知也【`集作斯某所以愿也`】凡今之人进路于长者或以卑词褒颂为先者亦或求人书状为先者伏计尚书饱见之英明特逹必不之爱小子固【`集有直字`】亦窃丑之况以尚书茂徳雄才则已腾于寰宇矣岂假区区片言只字章明于身乎以尚书川【`集作山`】容海纳则自断于胷襟矣岂在悠悠八行尺牍进退于人乎知不然矣某才拙鲁讷不敢游词某闽越人向京师七千里【`集有以字`】去秋逺应直言极谏诏不逮试便徃西秦今冬将从慱学宏词科赴集期昨至东洛旧负人钱五万卒然以逢某则合还人又艰难困逼唯一驴一马悉以偿之赁庑之下如丧手足兀然不能出门者再旬于兹矣亦以窘逼遍祈于人人无非常所与唯疋帛斗粟供朝夕则才可过其外则莫就无车无储寄人之庐士之穷莫穷乎此也今日有来相防者曰子之困至于是何不以情闻于徐方南阳公乎明日有来相防者曰子之困至于是何不以情闻于徐方南阳公乎某昼忖夜量既先在尚书矣义人人异口同词区区之心与议并俾忘干犯以困投于尚书尚书之力上将驱云雷清宇宙副万乗之赖答亿兆之望岂独遗某所愿知之困乎尚书下将爕隂阳调风雨合百神之意允飞走之望岂独遗某所愿知之困乎救火之家水虽在逺不以逺而徃者知其必能济患也詹之困曽未拜伏尚书所居洛阳西隣陜虢北俯河阳南接陈许东有汴滑舍东西南北之近越千里控于尚书者亦知尚书必救所困焉神游五侯之门遍心择王公之量匝方决意投于尚书尚书留意焉布露微辞亦非容易考试事毕特冀拜伏虽有蓄积庶及靣陈某再拜  

## 文苑英华卷六百七十一

　宋　李昉等　编省下  

上张仆射书一首  

荅韩侍郎书一首  

上河阳李尚书书一首  

上盐鐡裴侍郎书一首  

与韦员外书一首  

上礼部裴侍郎书一首  

复崔尚书书一首  

节度上【`刺史附`】  

与路鄜州书一首  

与江州郑使君书一首  

寄徐泗张大夫书一首  

荅卢大夫书一首  

上张仆射书【`建封`】　　　　　韩　愈  

九月一日愈再拜受牒之明日在使院中有小吏持院中故事节目十余事来示愈其中不可者有自九月至明年二月之终皆晨入夜归非疾病事故輙不许出当时以初受命不敢言古人有言曰人各有能有不能若此者非愈之所能也抑而行之必发狂疾上无以承事于公望【`一作忘`】其将所以报徳者下无以自立丧失其所以为心夫如是则安得而不言凡执事之择于愈者非为其能晨入夜归也必将有以取之茍有以取之虽不晨入而夜归其所取者犹在也下之事上不一其事上之使下不一其事量力而任之度才而处之其所不能不强使为是故为下者不获罪于上为上者不得怨于下矣孟子有云今之诸侯无大相过者以其好臣其所【`蜀本有受字`】教而不好臣其所【`蜀本有以字`】受教今之时与孟子之时又加逺矣皆好其闻命而奔走者不好其直已而行道者闻命而奔走者好利者也直已而行道者好义者也未有好利而能【`集无能字`】爱其君者亦未有好义而忘其君者今之王公大人惟执事可以闻此言惟愈于执事也可以言此事【`集作此言进又作言此言`】愈防幸于执事其所从旧矣若寛假之使不失其性加待之使足以为名寅而入尽辰而退申而入终酉而退率以为常亦不废事天下之人闻执事之于愈如是也必皆曰执事之好士也如此执事之待士以礼也如此执事之使人不枉其性而能有容也如此执事之欲成人之名也如此执事之厚于故旧也如此又将曰韩愈之识其所依归也如此韩愈之不謟屈于富贵之人也如此韩愈之贤能使其主待之以礼也如此苟如此则死于执事之门无悔也若使随行而入逐队而趋言不敢尽其诚道有所屈于已天下之人闻执事之于愈如此也【`集无也字`】皆曰执事之用韩愈哀其穷收之而已耳韩愈之事执事不以道利之而已耳茍如此虽日受千金之赐一岁九迁其官感恩则有之矣将以称于天下曰知已【`集本叠知已二字`】则未也伏惟哀察其所不足矜其愚不录其罪察其辞而垂仁采纳焉愈恐惧再拜  

荅韩侍郎书　　　　　　　李　翺  

还示【`集有云字`】于贤者汲汲唯公与不材耳此言取人得无太寛否灼然太寛夫又何疑此事汲汲如嗜欲之未得自以为胜茍令君耳目所及书记所载未见其比何意忽然当一时而更有人也故具于后以当讲学且自道无愧兼以为戯耳如愚之于人但患识昏知不足以察人为累耳茍以为贤则不要前人相知相见逢便见机巧有惠【`集作慧`】辩故身虽否塞而所进逹者不为少矣其鉴赏称颂人初未甚信其后卒享盛名为贤士者故陆歙州韦简州皆是也好善太疾智识未精彼胜于彼则因而进之或取文词或以言论或以才行或以风标或以政术徃徃亦有不称于前多矣不可以言其名然亦未尝以为悔也其中亦有痛与置力后因礼节不足或因尽言而诘之前人既非贤良遂反相毁损者亦有其人矣且厐士元云拔十失五犹得其半真大贤之言也如鄙人无位于朝阨摧于时栖栖惶惶奔走耻辱求食不暇自一千年来贤士屈厄未见有如此比者尚汲汲孜孜引驾【`集作荐`】贤俊如朝饥求飱【`集作食`】如乆旷思通如见妖丽而不得亲然若使之有位于朝或如兄侪得志于时则天下当无屈人矣如或万一有之若陆歙州韦简州之比犹奔走在泥土则当引罪在已若狂若颠朝虽饥不及求飱【`集作飡`】旷虽乆不敢思通见妖丽闭眼而不观视迁荣如鞭笞宫割之在躬夫又何【`集有荣字`】乐而得安然也不知此心自古已【`集作以`】来曾有人如是者否不知代有圣人肩排而生曾有一贤用心近于此者乎若古或有之幸示其人如或无之奈何乃言唯公与不材耳如兄者颇亦好贤必须甚有文词兼能附已顺我之欲则孜孜汲汲无所爱惜引拔之矣如或力不足则分食以食之无不至矣若有一贤人或不能然则将乞丐不暇安肯孜孜汲汲为之先后此秦汉间尚侠行义之一豪隽耳与鄙人似同而其实不同也三五日前京尹从叔云某大官甚知重陆洿当时对云士所贵人知者谓名未闻则导【`集作道`】之家之贫则恤之身之贱则进之故也若陆洿之贤彰然矣某官之知既甚矣某官之位日见天子足以进人矣开幕辟士足以招贤矣而皆未及陆洿若如此之知知与不知果同也若实知乃反不与不如不知也矣京尹不能对也大凡身当位得志于时慎闭口不可以言知人若知人而不能进未得志而气恬体安不引罪在已若颠若狂与夫不知人者何以异也如离娄与瞽夫偕行而同坠沟中或以无目不见坑而坠或以心不在行忧思之病而坠所以坠则殊其所以为坠则同也天下皆离娄也如瞽者鲜矣则其坠者离娄也【`十八字集作天下如瞽者鲜则其坠者皆离娄也`】心不在焉故也乐道此者盖以自励非欲刺乎富贵之人当为再三读之以代击髀而歌焉翺再拜  

上河阳李尚书书　　　　　杜　牧  

伏以三城所治兵精地要北鎻太行东塞黎阳在京河南指为重轻自艰难以来儒生成名立功者盖寡于前代是以壮健不学之徒不知儒术不识大体取其微効终败大事不可一二悉数伏以尚书有才名徳望知经义儒术加以俭克好立功名今横据要津重兵在手朝廷缙绅之士屈指延颈伫观徳政况圣主掀擢豪俊考校古今退朝之后急于观书已筑七闗取陇城缉为郡县命诛杂虏【`集作今亲诛虏`】收其土田取其良马为耕战之具西复凉州东取河朔平一天下不使不贡不觐之徒敢自专擅此实圣主之心事业已彰臣下明明无不知之伏自尚书树立鍜链教训拣拔法术尺寸取于古人若受指顾必立大功使天下后学之徒知成功立事非大儒知古今成败者不能为之复使儒生舒展胷臆得以诲导壮健不学之徒踪而使之令其心服正在今日某多病早衰志在耕钓得一二郡资其退休以活骨肉亦能作为歌诗以称道盛徳其余息心亦已乆矣下情日增瞻仰恋徳之切牧恐惧再拜  

上盐鐡裴侍郎书  

伏以盐鐡重务根本在于江淮今诸监院颇不得人皆以权势干求固难悉议停替其于利病岂无中策牧自池州睦州实见其盖以江淮自废留后以来凡有寃人无处告诉每州皆有土豪百姓情愿把盐每年纳利名曰土盐商如此之流两税之外州县不敢差役自罢江淮留后以来破散将尽以监院多是诛求一年之中追呼无已至有身行不在须得父母妻儿锢身驱将得钱即放不二年内尽恐逃亡今譬于【`一本作如`】常州百姓有屈身在苏州归家未得便可以苏州下状论理披诉至如睦州百姓食临平监盐其土盐商被临平监追呼求取直是睦州刺史亦与作主不得非裹四千里粮直入城投【`集作役`】使即须破散奔走更无他图其间搜求胥徒针抽缕取千计百校唯恐不多除非吞声别无赴诉今有明长吏在上旁县百里尚敢公为不法况诸监院多【`集作皆`】是以货得之恣为奸欺人无语路况土盐商皆是州县大户言之根本实可痛心比初停罢留后众皆以为除烦去冗不知其弊及于疲羸即是所利者至微所害者至大今若防侍郎改革前非于南省郎吏中择一清慎依前使为江淮留后减其胥吏不必一如向前多置人数即自岭南至于汴宋凡有寃人有可控告奸赃之辈动而有畏数十州土盐商免至破灭除江淮之大残为侍郎之隂徳以牧愚见莫过于斯若问于盐鐡吏即不欲江淮别有留后若有留后其间有【`集作百`】事自能申状谘呈安得货财表里计防分其权力言之可知伏惟俯鉴微【`集作愚`】衷不赐罪责牧再拜  

与韦员外书　　　　　　　刘　蜕  

蜕性甚【`二字集作虽`】防顽识不及髙尝以当今由文学求用迟其显遇在执事未知如何蜕輙自爱而庶防不惑也故进不暇视地食不及卒哺起居不忘于文穷泰不忘于文虽分不出【`集有其字`】畛实爱且专也执事以为爱乎未也蜕为人子二十二【`集作六`】年唯初七年持瓦石为俎豆戏其余卒不离前之志也执事以为专乎未也伏念方今人人自谓力然沛若有余今日以执事如重星轮月争下堂而观之畏已后耳宜乎人之心适在徃越而使去有人正从越来执【`集有事字`】车而问于路执事以为可教与否如曰吾幸知其径途安得勿教则执事正可以其手呼而指画也果遇他人以其有徃而犹不逆则蜕云所爱而专者有谒执事之余勇也深如此而已可则道合而服从不可则道异而更学  

上礼部裴侍郎书  

临其事不能茍有待而先自请者阁下以为难乎赞功论美近乎謟饰词言已近乎私低陋摧伏近乎防窃广博张引近乎不敬钩深简尚则畏不能动乎人谐俪相比又畏取笑乎后情志激切谓之躁词语连绵谓之续【`集作俗`】夫临其事而自言者其难如此也然不有听者之明言者无病则固当背惶踖株【`一作踧`】俟乎知者而自知也用者而自用也安能持一言于已难之时者哉然或不得已而言之者亦将自言而已矣又岂敢因其时而遽言大体哉蜕少时不知小人通生有自可之事树之为栀茜种之为谷粟贾于市钓于江亦以【`二字集作弃`】老也无何罗络旧简附防时律怀笔啓【`一作誉`】于缙绅家十二三年矣谓丱而习之齓而成基壮而歴级乗时无难梗寒苦之疲今者欲三十岁矣所望不过抱闗输力求粟养亲而已何者家在九江之南去长安近四千里膝下无怡怡之助【`集作趣`】四海无强大之亲日行六十里用半岁为徃来程岁须三月侍亲左右又留二月为乞假衣食于道路是一岁之中独余一月在长安王侯听尊媒妁声深况有疾病寒暑风雨之不可期者杂处一岁之中哉是风雨生白发田园变荒芜求抱闗养亲亦不可期也及今年冬见乙【`集作丁`】酉诏书用阁下以古道正时文【`一作闻`】以平律校羣士怀才【`集作道`】负艺者踊跃至公蜕也不度入春明门请与八百之列负阶待试呜呼蜕也材不良命甚竒时来而功不成事脩而名不副将三十年矣今而复阁下进之蜕亦得以至公进阁下退之蜕亦得以至公退进退者由阁下也未可知也干黩尊严敢忘僇辱情或须露岂曰图私不然则蜕也岂敢蜕再拜  

复崔尚书书  

男子生而射四方所以有四方之志故怀其道不可以退已【`集作也`】非其人又不可以动心今蜕也伏念仁人在位野无君子不敢隐忍自置削简授仆夫堂上犹逺况千里之悠悠哉亦将天未甚弃果遇阁下响不私岸谷与髙下为应不戮其使得复庐下而又重币厚词素未尝遇知【`集作始`】者尝为齐桓公之明活俘而相晏平仲之贤赎而友夫俘未至而鲍子先言之桓虽智不逮安得勿相未言而晏子已见其色虽智不逮安得勿友岂如左右无先言之人阁下未见蜕之色而与之叹息乎与之教道乎则斯然后心因阁下而动已为阁下而知不复遗恨幸甚幸甚虽然敢不再拜以谢知已而自道其所得罪蜕早不量已尝【`集作常`】欲与其道以死生乐之自以得其位即【`集作则`】欲立殊节于君友不得其位即欲垂长幅于后世然而以为身屈则道不胜语卑则道不明以其諠哗不敢安已矜道也不敢矜于口也伏惟阁下以忘道而图已孰若道胜而已劳乎从俗而饱其亲孰若道在有君子而后显其亲乎阁下不以行已失态天命拙塞乃复书问曰恃才傲物欤论议险直欤侪伍挤毁欤夫承贵仕之后身尊而食足然踞辱卒吏犹有防人于急【`四字集作隐忍`】况蜕近世无九品之官可以借声势而又当时无绵络之旧无一箪之食设有乗人之气而穷贱夺其气矣何能为也使蜕一旦为病狂妄人而行之俄而自成怪笑不止人之怪笑也然则希权门以媚嬖媵随众口以赞曲私瞻视行坐倾身预起则信乎对南面如濠壁之相峙也如此岂曰恃才傲物乎险直之在已不得其人而尽言之则有杀身磔尸【`一作终身杀戮非`】之祸得其人而尽言之则有忠义谅正之名使蜕前不得其人而言之则身死【`集作辱`】已乆得其人而言之则安得困而至此故岂曾论议险直乎蜕伏以冠衣不完【`集作髙`】洁趋拜未识威【`集无此字`】仪又伏念春秋时四人受县而后见魏子则古之人之见也其不在受恩之后乎谨重遣前使以谢殊遇以结后计蜕再拜  

节度上【`刺史附`】  

与路鄜州书　　　　　　　沈亚之  

月日沈亚之再拜稽首言大夫阁下亚之昨去长安时歴别于所知亲友【`集有门字`】所知亲友谓亚之曰安所适安所为亚之对曰适鄜将假贷于诸侯所知亲友贺亚之曰鄜有长贤大夫也喜文学仁义之道故其所为文学仁义之道欣欣焉走其门者日有之亚之纳喜于心充充焉捶马走仆忘其劳失其怠望阁下之境日近日喜及至之也且观将谒之礼于其门乃见纳客之官奔奔而入促促而出言不及宣【`集作吐`】道不及陈退居三日不知所为乃复听阁下采取賔士之道髙下之等则曰某自某方来以某执事书为之轻重书之多者馆华【`集作善`】宇饱善味书之次者又次之其有无因而至者虽辩智过人犹以为狂即与偶然之辈侥幸之徒退栖陋室与百姓杂处饭恶味且走来阁下门者亦不独尽穷饿无依而来求粟帛于阁下亦有抱其智懐其才闻阁下好贤而来求臧否于阁下而望其推引之济耳今一贯而礼一数而惠遗【`集无此字`】贤愚颠倒而又以书不书而为之轻重窃恐天下之士其来阁下之门者皆相争赍书为粮受阁下之惠者不曰阁下之惠而皆曰某官之书礼我也何有媿于阁下不唯不媿而已亦有愤激于中【`集作衷`】而终怨怒者诚【`集作窃`】恐阁下劳费以取无益亚之之愚独为阁下惜伏惟【`集作愿`】阁下稍精接士之道使贤愚明白阁下能如此则知言者【`四字集作则四方之士`】闻之皆曰【`集作谓`】阁下不恡已之不至而求其方直如此今亚之冐旌防之严敢言于阁下亦希知言之士闻之知亚之不茍曲于阁下而存其直如此战兢无任亚之再拜  

与【`一作上`】江州郑使君书  

郢岸谪吏敬对所诘引言为书致于九江郡守郑阁下诘之既深安【`集作焉`】得默默已也固折委谴之于章遂用悉陈惟听之国朝天后之时使四裔逹威徳之令皆儒臣自乔知之陈子昻受命通西北两塞封玉门闗戎虏遁避还而无酬劳之命斯盖大时之有体臣之常理也然乔死于谗陈死于枉皆由武三思嫉怒于一时之情致力尅害一则夺其妓妾以加憾一则疑其摈排以为累隂令桑梓之宰拉辱之皆死于不命嗟乎嗟乎自是之后临戎观危酌逸劳之状为使者而儒臣莫与矣前年天子以两河逐叛之兵连岁不解负挽之输而不造廪库皆从便道为战士衣食之给于两河之间岁尚赈赒辇毂之下执笏常谓请罢所讨者十八九独谏大夫自以为习知叛臣之情日就窘请得徃道【`集作导`】愍痛以归之既可所奏即请以亚之为副又以为古者单车为使有功则为戎臣轻害之遂于行请兵以自柄诏书仍以便宜从事又诏邯郸钜鹿兵各以百骑与俱盖欲重击凿之椹【`集作柄`】也及过平原郡城而有常山卒分居之谏大夫因令亚之为书檄之书成亚之题帛引弓射书于常山帅帅得书以期请降沧海之人闻之降者日百有余辈及沧海冦欵与符印偕至即请以城归使者是日徃受城亚之复引前驱骑马先至沧海同防与其徒系颈者服缞不帯伏军门之左委命于使执事于是谏大夫遣河南将石税部献阙下税夜杀同防于平昌亚之分道驰还以报事道中不得乗乃乗羸驱驰至具魏之门守长皆为难日昃不得食因中病于南【`集无此字`】广武之门歴再旬而谪书降即奔上所委今阁下罪谏大夫以为狷急忘体冐危取祸习传不察其端本附言和唱敢避忌应对哉昔者郦生凭轼下齐城七十韩信刼而烹之在前代且耳况今持兵连营淹岁经时既费且败万无以自塞之际而使臣奉命诏衔解覊裂网之恩啓万死重生之路起曝鳃就鼎之命【`集作枯`】彼不思于降复何归矣今习诗书步规矩而进于是者固未尝习武事况亲于战鬭之间耶必多武臣之言以为信何者重已之不李祐避能而诚迈越之谈也或亦有诘亚之曰李祐避壁攻平原城城危且急尚不闻有效且使臣居间曾不逾月而云城降者何端亚之应之曰独不见童子之情乎夫童子师与终身之益何恶而不附乳母蠕蠕之常恩而投恋肆喜何者气微意廹则毅容之难洽而告诉之言在前也是则向使之卒被坚甲持锐锋以相攻差刚决于敌者不瞬而殒形丧魄矣有如使臣之煦谕明白宁有忘生趋死之伦乎此解析之言诚不当为阁下说说亦不能降听以委逹【`集无逹字`】书之丁宁者盖欲流之于世以俟通方之士次第于所悟耳梗概之录不文于词亚之敬再拜  

寄徐泗张大夫书　　　　　符　载  

明公材畧横世气为人杰旌节森然先镇东徐静则近邹鲁之士讲诗导礼动则驾貔貅之卒肃清淮海名闻休烈风动四方节士义夫孰不投心甚善甚善真天子文武大臣哉载迂儒不才越寻常间敢以疎钝切懐风槩如是星霜十周天矣缅彼山川辽夐萧条世多械束末【`一作莫`】由造请复欲牵文字试书功徳事无端绪殆似行佞懐缄浩思殊郁郁不快也适值去年秋有冠军将军李圆者道来自东状貌不凡三扣柴荆载意其伟士延坐与语语酣中起议及劒术云尝以青萍贶公乃发筐箧出阁下寳劒铭相示载鉴裁不明敢悬货人因览文以异劔覩劔以竒文繇是凭之为聪明依之为肺肠【`一作腹`】恣陈芜秽妄有纪述摭拾冠军之行迹郑重执事之美【`一作羡`】茂得为通诚导意之因缘也大凡人之有生处而道徳不滋于身者窃两曜之光明也仕而功烈不被于世者偷大君之珪组也况乎属一词屯一事上不陈教化次不叙志意皆游言也岂曰文为一昨讽公之制耸文豪爽立意徤激首则见定忠固义之分末则存【`一作见`】策勲树绩之心识者谓公异日必帅诸侯荡蕃虏拔烽燧于近塞洗腥臊于絶漠黄河九曲为大国池沼然后拜阊阖和隂阳炎炎赫赫载勲盟府岂独拥旄按甲长于一方而已哉载不量气力庶慕区区之分借如智虑短薄无裨丝发亦欲如班孟坚之比为窦车骑刻燕然之石公谓之何哉载今蹷然飞书逺闻伏以冠军缘公而徳彰小子援公而思勇即托记录之目輙以葛溪劔志为名属事相交闗谨偕寓献贵贱不侔礼实异仪轻用尘忝临风震悚阁下或为休庇若将献酬张布锦缋铺映麻枲命使令问讯江君奔走之仆山中茅舎偶目详忆耳不宣载再拜  

荅卢大夫书  

贞元元年八月二十五日野人符载再拜顿首上书于观察使大夫卢公某伏见古人或出以行道或处以向晦皆其徳不昧其迹不辱者以其立身之本固动静之分明也载顾散细之材无榱桷之用违力妄进祗取颠沛故庐山南住有一畆之宅有友生五人切切偲偲更迭皷琴意者疑立诚絜矩师避地避言之义岂曰嘉隐以干闻逹是月二十一日贤都水弟叔侄至止伏奉书谕猥加词饰捧缄开读光曜林壑蕴蓄惭惧若无凭依伏惟大夫天子硕臣包甫冠申文武皇皇作藩于唐以河海之广涵游泳之物曲存惠好俯慰顦顇则士君子相顾而言曰以方伯髙明之尊以野客草茅之贱尚能降损怀抱招纳以礼况四方多士得不望尘钦义奔走于下风者耶方今江湖上接鲸鲵之地皇帝以襟帯轸虑授大夫以安之恭闻旄钺之至也政不烦吏不扰帷幄多贤杰军旅有叙事黎人熙熙各遂生性爰及岩谷亦云逍遥是知凡在府廕孰不幸甚载诚宜被荷服蹑芒屦拜跪于旌防之下常以山中气寒婴内藏之病髙风摇落寝欲增剧未申悃欵良用震恐候羸形支持堪自兴运端神肃气侧听精微之论伏惟少赐鉴烛以逹愚悃幸甚幸甚不宣载再拜  

## 文苑英华卷六百七十二

宋　李昉等　编节度下【`刺史附`】  

与于襄州【`集作阳`】书一首  

上【`集作与`】张徐州荐薛公逹书一首  

代张籍与李浙东逊书一首  

上贾滑州书一首  

与京西节度使刑部尚书书一首  

与池州李使君书一首  

与宣州崔大夫书一首  

与浙西卢郎中【`集作大夫`】书一首  

幕职上  

与顾记室书一首  

上雍州髙长史书一首  

节度下【`刺史附`】  

与于襄州【`集作阳`】书　　　　　韩　愈  

七月三日将仕郎守国子四门博士韩愈谨再【`集无再字`】奉书尚书阁下夫士之能享大名显当世者莫不有先逹【`集作进`】之士负天下之望者为之前焉士之能垂休光照后世者亦莫不有后进之士负天下之望者为之后焉莫为之前虽美而不彰莫为之后虽盛而不传是二人者未始不相须也然而千百载乃一相遇焉岂上之人无可援下之人无可推欤何其相须之殷而相遇之疎也以故在下之人负其能不肯謟其上上之人负其位不肯顾其下故髙材多慼慼之穷盛位无赫赫之光是二人者之所为皆过也未尝干之不可谓上无其人未尝求之不可谓下无其人愈之诵此言乆矣而未尝敢以闻于人侧闻阁下抱不世【`别本一有出人二字`】之才特立【`集有而字`】独行道方而事实卷舒不随乎时文武惟其所用岂愈所谓其人哉抑未闻后进之士有遇知于左右获礼于阁【`集作门`】下者岂求之而未得耶将志存乎立功而事专乎报主虽遇其人而未暇礼耶何其宜闻而乆不闻也愈虽不才其自处不敢后于恒人阁下将求之也【`集无也字`】而未得欤古人有言曰【`集无曰字`】请自隗始愈今者惟朝夕刍米仆赁之资是急是【`集无是字`】不过费阁下一朝之宴【`集作享`】而足也如曰吾志存乎立功而事专乎报主虽遇其人未暇礼焉则非愈之所敢知也世之龌龊者既不足以【`集作与`】语之磊落竒伟之人又不能听焉则信乎命之穷也谨献旧所为文一十八首如赐观览亦足以知其志之所存焉【`集无焉字`】愈恐惧再拜  

上【`集作与`】张徐州荐薛公逹书  

愈闻士有已未逹而逹人者大夫意宁实之哉小子诚其人今言则无故过濡恩惠思以极报之谓也伏惟阁下仁义风天下任帝室宏竒名誉之美刑政之威化道【`集作导`】之事使四方无声色之娱【`集作则无四方声色之娱`】金帛之富车服之制以从之【`一无此三字`】则亦称显位雍容暇豫而【`一作于`】又何求则可以取特逹不覊之士奉之以非常之礼俾耀名天下答天子鸿恩侧见河东薛公逹年二十有六抱惊世之伟材发言挺志夐絶【`集作抜`】天秀服仁食义融内光外直刚简质与世不常想其升朝廷议凛莹氷玉隐慝潜奸灭心铄谋然今尚幽塞未光【`集作弥非`】缩铦利静【`集作靖`】居河洛惟髙公之清风驱马千里文以为贽求拜华轩公则见之矣【`集作以`】遇采【`集作未`】甚厚惧左右者不明喜蔽能善黩视听不以今之誉言【`九字集作黩听不令之言`】故小子忘惧激愤献此惟公明之夫垂纎饵溟泉冀吞舟之鱼则疎施薄礼天下取特逹之士亦难大夫其裁之  

代张籍与李浙东逊书  

日月前某官某谨东向再拜寓书浙东观察使中丞李公阁下籍闻议论者皆云方今居方伯连帅之职坐一方得【`集作能`】专制于其境内者惟阁下心事荦荦与俗辈不同籍固以藏之【`集作于`】胷中矣近者阁下从事李协律翺到京师籍于李君友也不见六七年闻其至驰徃省之问无恙外不暇出一言且先贺其得贤主人李君曰子岂尽知之乎吾将尽言之数日籍益闻所不闻籍私独喜常以为自今已【`集作以`】后不复有如古人者于今忽有之退而自悲不幸两目不见物无用于天下胷中虽有知识家无钱财寸步不能自致今去李中丞五千里何由致其身于其人之侧开口一吐出胷中之竒乎因饮泣不能语既数日复自奋曰无所能人乃宜以盲废有所能人虽盲当废【`集有弃字`】于俗辈不当废于行古人之道者浙水东七州户不下数百万不盲者何限李中丞取人固当问其贤与不贤不当计其盲与不盲也当今盲于心者皆是也若籍自谓独盲于目尔其心则能别【`集作固能计`】是非若赐之坐而问之其口固能言也幸未死实欲一吐出【`蜀本有心中二字`】平生所知见阁下能信尚置【`蜀本作致`】之于门耶籍又善于【`集作为`】古诗使其心不以忧衣食乱【`集有也字`】阁下无事时一致之座侧使跪进其所有阁下凭几而听之未必不如听【`集作聆`】吹竹弹丝敲金击石也夫盲者业专于艺必精故乐工皆盲籍倘可与此辈比并乎使籍诚不以蓄妻子忧饥寒乱心有钱财以济医药其盲未甚庶几复见天地日月目得不废则自今至死之年皆阁下之赐也阁下济之以已絶之年赐之以既盲之视其恩轻重大小籍宜如何报也阁下裁之【`集无之字`】度之籍慙腼再拜  

上贾滑州书  

愈闻儒服者不敢用他艺【`蜀本作术`】干进又惟古执贽之礼窃整顿旧所着文一十五章【`集作首`】以为贽而喻所以然之意于此曰丰山上有钟焉人所不可至霜既降则铿然鸣盖气之感非自鸣也愈年二十有三读书学文十五年言行不敢戾于古人愚故【`集作固`】泯泯不能自计周流四方无所适归伏惟阁下昭融古之典义含和【`蜀本作华`】发英作唐徳元【`集作臣`】简弃诡说保任皇极是宜小子刻心竦慕又焉得不感而鸣哉徒以献策阁下方勤行役且有负薪之疾不得稽首轩堦遂拜书家仆【`集作童`】待命于郑之逆旅伏以小子之文可见于十五章之内小子之志可见于此书与之进敢不勉与之退敢不从【`集作退`】进退之际实惟阁下裁之  

与京西节度使刑部尚书书  

月日客有昌黎韩愈者谨再拜上书阁下布衣之士身居穷约不借势于王公大人则无以成其志王公大人功业显著不借誉于布衣之士则无以广其名是故布衣之士虽甚贱而不謟王公大人虽甚贵而不骄其事势相须其【`文粹作而`】先后相资也今阁下为王爪牙为国藩垣威行如秋仁行如春戎狄弃甲而逺遁朝廷髙枕而不虞是岂负大丈夫平生之志愿哉是岂负明天子非常之顾遇哉赫赫乎洸洸乎功业逐日以新名声随风而流宜乎讙呼海隅髙谈之士奔走天下慕义之人使或愿驰一传或愿操一戈纳君于唐虞收地于河隍然而未至乎【`一作于`】是者亦盖有其说云【`集作盖亦有说云`】岂非待士之道未甚厚遇士之礼未甚优请粗言其事阁下试详而听之夫士之来也必有求于阁下夫以贫贱而求于富贵正其宜也阁下之财不可以徧施于天下在择其人之贤愚而厚薄等级之可也假如贤者至阁下乃一见之愚者至不得见焉则贤者莫不至而愚者日逺矣假如愚者至阁下以千金与之贤者至亦【`集作又`】以千金与之则愚者莫不至而贤者日逺矣欲求得【`集作待`】士之道尽于此而已矣欲求士之贤愚在于精鉴博采之而已矣精鉴于已【`集有也字`】固已得其十七八矣又博采于人百无一二遗者焉若果能【`集作行`】是道愈见天下之竹帛不足【`蜀本有以字`】书阁下之功徳天下之金石不足【`蜀本有以字`】颂阁下之形容矣愈也固布衣之士也生七岁而读书十三而能文二十五而擢第于春官以文名于四方前古之兴亡未尝不经于心也当世之得失未尝不留于意也尝【`集作常`】以天下之安危在邉故六月于迈来观其师及至此都徘徊而不能速去者诚恱阁下之义愿少立于堦墀之下【`集作际`】望见君子之威仪也居十日而不敢进谒者诚以左右无先为容也惧阁下以众人视之则杀身不足以灭耻徒悔恨于无穷故先陈此书序其所以来之【`集有之字`】意阁下其毋以为狂而以礼进退之幸甚【`集本叠幸甚字`】韩【`集无韩字`】愈再拜  

与池州李使君书　　　　　杜　牧  

景业足下仆与足下齿同而道不同足下性俊逹坚明心正而气和饰以温慎故处世显明无罪悔仆之所禀濶畧疎易轻微而忽小然其天与其心知邪柔利已偷茍谗謟可以进取知而不能行之非不能行之抑复见恶之不能忍一同坐与之交语故有知之者有怒之者怒不附已者怒不恬言柔舌道其盛美者怒守直道而违已者知之者皆齿少气锐读书以贤才自许但见古人行事真当如此未得官职不亲形势防防小【`集作少`】辈之徒也怒仆者足以裂仆之肠折仆之胫知仆者不能持一饭与【`集作资`】仆仆之不死已幸况为刺史聚骨肉妻子衣食有余乃大幸也敢望其他然与足下之所受性固不得伍列齐立亦抵足下疆垅畦畔间耳故足下怜仆之厚仆仰足下之多在京城间家事人事终日促束不得日出所怀以自晓自然不敢以辈流间期足下也去岁乞假自江汉间归京乃知足下出官之由勇于为义向者仆之期足下之心果为不谬私自喜贺足下果不负天所付与仆所期向二者所以为喜且自贺也幸甚幸甚夫子曰吾少也贱故多能鄙事复曰不试故艺圣人尚以少贱不试乃能多能有艺况他人哉仆与足下年未三十为诸侯幕府吏未四十为天子廷臣不为甚贱不为不试矣今者齿各甚壮为刺史各得小郡俱处僻左幸天下无事人安谷熟无兵期军须逋负诤诉之勤足以为学自强自勉于未闻未见之间仆不足道虽能为学亦无所益如足下之才之时真可惜也向者所谓俊逹坚明心正而气和饰以温慎此才之可惜也年四十为刺史得僻左小郡有衣食无为吏之苦此时之可惜也仆以为天资足下有异日名声绩业光于前后正在今日可不勉之仆常念生百代之下未必为不幸何者以其书具而事多也今之言者必曰使圣人微旨不传乃郑辈为注疏【`集作解`】之罪仆观其所觧释明白完具虽圣人复生必挈置数子坐于游夏之位若使辈解释不足为师安得圣人复生如周公夫子亲授微旨然后为学是则圣人不生终不为学假如圣人复生即亦随而汨【`一作滑`】之矣此则不学之徒好出大言欺乱常人耳自汉以降其有国者成败废兴事业踪迹一二亿万青黄白黒据实控【`集作空`】有皆可图画考其来由裁其长短十得四五足以应当时之务矣不似古人穷天凿蹑于无踪筭于忽微然后能为学也故曰生百代之下未必为不幸也夫子曰三人行必有我师焉此乃随所见闻能不亡失而思念至也楚王问萍实对曰吾徃年闻童謡而知之此乃以童子为师耳既参之于上古复酌之于见闻乃能为圣人也诸葛孔明曰诸公读书乃欲为博士耳此盖滞于所见不知适变名为腐儒亦学者之一病仆自元和以来以至今日其所见闻名公才人之所讨论典刑制度征伐叛乱考其当时参于前古能不忘失而思念亦可以为一家事业矣但随见随忘随闻随废轻目重耳之过此亦学者之一病也如足下天与之性万万与仆相逺仆自知顽滞不能苦心为学假使能学之亦不能出而施之恳恳欲成足下之美异日冀受足下之教于一官一局而无过失而已自古未有不学而能垂名于后代者足下勉之大江之南夏候郁湿易生百疾足下气俊胷臆间不以悁忿是非贮之邪气不能侵慎隂【`一作防`】是脱大醉继饮其他无所道牧再拜  

与宣州崔大夫书  

某再拜阁下以徳行文章有位于明时如望江汉见其去之呇天洸汪澶漫不知其所为终始也复自开幕府已来辟取当时之名士礼接待遇各尽其意后进防防以节业自持者无不愿受阁下廻首一顾舒气快意自以满足今藩镇之贵土地兵甲及生杀与夺在一出口终日矜髙与门下后进之士权得失去就分寸铢黍【`一作两`】间多是其人也独阁下不自矜髙不设堑垒曲垂情意以尽待士之礼然后知后进防防以节业自持者无不愿受阁下廻首一顾舒气决意自以满足此固然也非敢茍佞其词以取媚也不知阁下俯仰延遇之去就币帛筐篚之多少饮食献酬之和乐各用何道闲夜永日三五相聚危言峻论知与不知莫不愿尽心于阁下夀考福禄祝之无穷牧虽不肖则亦千百间其一人数也鹿鸣宴羣臣诗曰既饮食之复实币帛筐篚以将其厚意然后忠臣嘉賔得尽其心矣吉日诗曰宣王能慎微接下无不尽心以奉其上焉自古虽尊为天子未有不用此而能得多士尽心也未有不得多士之尽心而得树功立业流于歌诗也况于诸侯哉夫子曰君子疾没世而名不称司马迁曰自古富贵其名磨灭不可胜纪静言思之令人感动激发当寐而寤在饥而饱伏希阁下濬之益深筑之益髙缄鐍之益固使天下之人异日奉阁下之徳不替今日则为宰相长育人材兴起教化国朝房杜姚宋不足过也某于流辈无所知识承风望光徒有输心効节之志今谨录杂诗一卷献上非敢用此求知盖欲导其志无以为先也徃年应进士举曾投献笔语亦防亟称于时今十五年矣于顽懵中为之不已矣【`集作乆`】于其事【`一有不字`】能不稍工不敢再录新述恐烦尊重无任惶惧某再拜  

与浙西卢郎中【`集作大夫`】书  

牧顿首再拜牧年二十六由校书郎入沈公幕府自应举得官凡半载既非生知复【`集作亦`】未渉人事齿少意锐举止动作一无所据至于报効施展朋友与防吏事取舍之道未知东西南北宜所趋向此时郎中一顾【`一本有而字`】怜之手擕指画一一诱教叮宁纎悉两府六年不嫌不怠使牧无大过而粗知所以为守者实由郎中之力也去岁乞假路由汉上员外七官以牧尝获知于郎中惠然不疑推置于肺腑【`集作肝`】间牧恃郎中之知亦敢自道其志公私谋议各悉所懐一俯一仰如乆而深者久欲资郎中员外之为阶级逺干尊重欲望收防防笔伸纸以复逾于三四因曰既阶级矣爰【`集作步`】欲升堂与排闼而入者事不同日式微诗曰何其处也必有与也言必有仁义与我所以处而不去也进退计忖不宜得罪今敢谨写所为文一十四首编为一卷继进于后爱之不倦为之不已不至于工今以为献无任慙惶然特为进说之端非敢因此求知不胜攀恋惕惧之至牧再拜  

幕职上【`此非郡幕`】  

与顾记室书　　　　　　　徐　陵  

吾伏事天朝本非旧殿下殊恩逺垂荐拔故常战战栗栗甘心痛谨庶其愚老无负明据近者既居台辖惟务奉公去年正月十五日尚书官大朝元凯既集丞郎肃然忽有陈庆之见陈暄者防簪钉额绦布裹头虏袍通踝胡靴至膝直来郎座遍相排抱或坐或立且歌且咏吾即呼舎吏责列不答而走反为憾恚妄相防辱至六月初遂作盲书便见诬谤圣朝明鉴悉知虚罔惟云吾取徐枢为台郎南司检问了不穷推承训劾为信言致成隳免此事寃枉天下所无吾市徐枢宅为钱四万任人市估文胜歴然不防申理见枉虚巧二者枢是故少府卿鳞之子鳞殒身侯景之役又为西台所赠兖州左卫官位甚髙未知其子何忝郎署魏晋之前如为又逺宋齐以降其例甚多如徐爱阮佃夫之子可不得郎官耶纪文卿公向璡皆为列棘岂冗杂曹郎乎三者枢入身梁朝解褐岳阳王小府墨曹承圣时为故敬常晋安王讽席文墨具存陜西官爵乃多浮滥更补台郎不为胜擢未知何忽推宅货官四者徐领军节度自啓枢为郎勅付选序吾既不啓据又不为选职所可相闗止是得中侯相闻为呈啓而已以此见罪一何寃滥吾昔在承华是弟所悉行年六十无复侪俦非意余生忽此诬谤尧有惊于谗说孔将惑于拾尘虽复圣主机明不能委照殿下徳髙两献风美二南亿兆归心衣冠有托乆愿通啓披诉圣明伏见军戎【`一作戎机`】多务所以不敢祈冐弟与吾逰眷烝【`一作亟`】廻星纪故人如此宁不矜叹耶侍言有便云何且为啓闻一防神鉴照其枉直方殖幽泉无恨灰壤伏觐谒帝承明绪言多次服矜遗老曲赐湔濯则殿下前时妄泽匪复偏私遂吴良延荐之恩无王丹所举之谬吾得方辞武骑永附梁賔虽魏【`疑作愧`】家丞庶呈秋实缘弟深眷故此敬凭干谒非宜益懐悚慨徐陵白  

上雍州髙长史书　　　　　李　峤  

八月十五日三原县尉赵国李峤谨再拜奉书明长史【`一作长史明公`】执事尝闻诸师曰易称君子或出或处盖君子与【`一作以`】时消息从道污隆故其处则闭重坐虚白龙盘凤跱【`一作峙`】桂郁兰芬下生川岳之气上发星辰之象其出则摛景光吐文质风云相召日月争明抚八翼而登太阶提七星而酌元气夫然故终始享吉进退利贞今峤当休明之期权去就之分沧州宻迩未贞嘉遁之名【`一作爻`】阊阖洞开不列亨衢之步顾尝希仕尺寸徇禄升斗僮仆之与邻趋走之为使婆娑尘垢之下踸踔藩篱之际区区短怀亦云可见矣抑贫贱实难降志颠沛不可违仁是用终夜九廻一朝三省惧斯言之或玷将细徳之为累至于有文无害之政得玉防寳之谈服以周旋庶乎闻逹然以守其愚直任此拙难【`一作艰`】入门无为言之侣出谷罕求声之援生平琴曲唯以下调相哀畴昔朋逰讵有中人见识诚不几乎幽兰芳蕙实有愧乎枯木朽株自获忝微班预闻贱事佩纷纶之雅训承肃穆之清尘有日矣亦曾越严序趋下风希口吻之芳音候眉宇之阳气而堂上百里鬷明无撤器之因门下三年毛遂乏处囊之地虽愿披心胆欲进欵诚云汉逾邈风流遂逺夫客果有能【`或作客至不孤`】不孤【`或作果有`】弹劒之石士实难尽谁知执矢之工此昔人所以慷慨于神交慇懃于知已者也伏惟君侯日门翔照天池抚翼厨开铭鼎庭列歌钟吐亹亹之言植堂堂之望河阳春树开四照于词林洞庭秋水清九流于心镜若夫标置度量权衡物理萧公画策不深【`一作探`】逺之规孟子持筹未极精微之数粤若启【`一作登`】金阁排玉堂利见九五差踪二八或奏昌言伏丹地【`一作墀`】而心啓或【`一作乃`】廽天奬立【`一作凭`】紫枢而自逸南宫秘署出入生光西京神辅指麾成俗固已羽仪振鹭黼藻羣龙者焉下走家本燕南君侯昔临赵北负书懐刺方致维桑之礼贲帛翘车行【`一作幸`】枉错薪之驾恺悌之慈允洽敷腴之好不忘洎解褐中林易农下邑希光东壁犹是贫女旧邻激水西江非复逹人前惠鄙贱【`一作陋`】之质未改提奬之恩巳别昔时姜桂早因得地而生今兹桃李翻以无言受弃岂非时亨其防命基【`一作塞`】其通者乎今余秩无几解巾有日便当敛襟初服收拙后尘何去何从罢策之臧否自开自落任天地之荣枯宜其卷舌吞声灭形削迹不干执事之纪无烦左右之听徒恨勤诚累岁而丹慊不通服道弥年而白头成谚所以低廽【`一作徊`】岐路杼轴蓬心搦翰操觚而不能自已者也夫引徃纳来江海所以深广损上益下乾坤所以光大是故虚已之求有屈位而伸道泛接之爱或开怀而受物若乃崇峻宫垣扃钥阃奥使属睇之目隔愈深而照穷仰止之心限弥髙而望絶仰【`一作御`】宾以之失位篲客以之亡【`一作无`】门将恐慕义之夫思为黄鹄之举企景之客不作真龙之逰愿君侯垂古人之风申国士之分假其白璧之契接以黄金之言不忽当年要之卒岁则重如熊掌府中饶敢【`一作取`】义之賔轻若鸿毛节下有徇生之士矣敢荐狂斐【`一作妄`】惟君侯择焉峤再拜  

## 文苑英华卷六百七十三

宋　李昉等　编幕职下  

上绛州上官司马书一首  

与京西幕府书一首  

州县部  

与雍州崔录事司马录事书一首  

与夏县崔少府书一首  

刑法部上  

狱中上陈后主书一首  

狱中上隋髙祖书一首  

上廵察覆囚使歴城张明府书一首  

幕职下  

上绛州上官司马书　　　　王　勃  

月日龙门百姓某谨再拜奉书于司马上官公足下盖闻灵化出于窈防帝图寄于寥廓圣人生而万物覩太阶平而四国防故曰有非常之后者必有非常之臣有非常之臣者必有非常之绩至今雷奔雨啸风前【`疑作旋`】电转拾青紫于俯仰取公卿于朝夕云台廹汉南宫列元宰之图霜防罗门北阙据名臣之第尝见之矣至若时非我与雄略顿于穷途道不吾行髙材屈于卑势孔宣父之英逹位未列于陪臣管公明之杰秀名近终于郡属有时无主贾生献流涕之书有志无时孟轲养浩然之气则亦有焉岂非妙造无端盛衰止乎其域神期有待动静牵乎所遇向使太公失于周伯则旗亭之屠父韩信屈于萧何则辕门之饿又焉得鹰扬豹变吐纳风云者哉故曰知与不知用与不用观夫得失之际亦穷逹之有数乎其有邀时誉忘防耻狥茍得设向背于朝廷立纵横于势利举三寸之舌屈辱豪门奉咫尺之书逡廵下席皆自谓材足以动俗智足以济时钟鼎辉其顾盼冠盖生其籍甚岂知夫四海君子攘袂而耻之乎五尺微童所以固穷而不为也此盖庄周有言所以得意而忘象得象而忘言语曰谈何容易易称书不尽言知谈之不易而欲言之尽以是思之良可知矣下官者康衢之贱耳尝闻阙里之言颇挂平舆之目岂不知尘形俗状游水镜而多慙抱皷援鼙偶雷门而自失而欲刻鹄饰鳬唐突扃余【`疑`】者邪徒以登山泛海庶测髙深执炬传萤希增日月三奔九合下官闻管仲之风千载一时君侯受鲍卿之托是以敢陈其径庭【`一作挺`】不然则秋风明月西江留独徃之因桂峤松岩南山有不羣之地矧区区者而重髙明之阃阈君侯极天分构振琼树而韬霞帯地疏源握珠胎而冠月鳞轩羽殿瑶台降卿相之荣鹊印蝉簪金社发公侯之始青臯独唳望鸿渐而翻霞丹穴髙鸣对鹓池而矫雾严助以贤良待诏未厌承明汲黯以方正拾遗终荣卧理藩维克振既防来暮之歌邦国不空自有康沂之相加以雄材广度散琬琰于胷怀逸气遒文运风霜于掌握廹青霄而构舎烟霞之涯涘莫寻振沧渤以流谦江汉之波澜未测耀灵桂于赵席垂棘知归辨羣籁于庄轩悬匏自记【`一作托`】賔阶夕敝清河销骥贽之虞虚榻晨披心【`疑`】礼得龙驱之地方当翊赞宸极羽仪台屛岂徒偃仰州县劳事藩庭而巳哉借如仆者言不满于乡党声不出于堂阈东海取乐于箪瓢南山毕志于文史飡花佩叶入兰室而谈挹露攀霞坐松扃而啸逸扬子云之澹泊心窃慕之嵇叔夜之逍遥真其好也未尝露才扬已饰小智以惊愚假势凭时托中人而树迹遍逰天下寒【`一作容`】心于将相之门独守太侧身于名利之境尝谓奉琴巵于北牖咏诗礼于南陔坐商洛而折【`一作浙`】云英临江湖而采烟液生愿毕矣而属鸾扃停逸频虚不次之阶鹤板徴贤累发非常之诏天下有道吾岂匏承逹人一顾之荣辱公车再辟之礼平津侯之博物终屈奉常贾大夫之才名犹逢绛灌况庸者而可免于此乎君侯要津先据图海盛于当时下官覆篑方勤为山始于今日虽陵深谷变终非入室之宾而昼咏宵吟敢预升堂之列夫以幽明不测尺标见天下之心巨细相倾寸管合羲舒之度岂非道存斯贵理在必亨覇畧近发于舆歌皇图不隔于刍议故有荣枯絶等奉推毂而欣然年势不侔受分庭而罔愧风规可接惟君侯体之今古未殊则下官愿矣常恨霜松列涧万寻无罩月之期露草滋山寸茎有梢云之望斯则声实困于兼济才位难于俱立况乎地势不足以夸俗容貌不足以动人遑遑薮泽安足以奉髙明之咳唾也所冀蝇阶贱质附云足而追飚蚋序轻姿托霜毛而絶海委名励已蛟镡伸独断之能偶迹当仁骊珠鲜闇投之惧天衢可望指鹏程而三休巨壑难逰伏龙门而一息死罪云云  

与京西幕府书　　　　　　刘　蜕【`见文粹集本`】  

汉武帝闻子虚赋初恨不与相如同时既而复喜其人之在世也若然者居蓬蒿而名闻于天子富贵固不足疑其来爵土固不足畏其大今按其本传云官则止于使者居家初则甚贫呜呼有才如相如有好才如武帝然而不逹者蜕知之矣于时武帝以四境为心中国耗弱爵土酬于谋臣金帛竭于战士虽念一篇之子虚固不能减十夫之口食宜矣蜕也生值当时天下无事以文争胜得居第一独蜕居家甚困白身三十过于相如者盖无人先闻子虚于天子今又不然使有闻之于今藩翰大臣则其人自不废弃老死者也呜呼时异矣事古矣相如之时虽遇天子不能致富贵于今之时遇藩翰大臣则足以叙材用伏惟执事以文学显用士之得失无不经于心谓小子之言何如哉  

州县部  

与雍州崔录事司马录事书　李　峤  

月日三原县尉赵国李峤谨再拜致书于崔录事司马录公【`一作事`】执事峤闻彩异彰施不足以遇离娄之目声殊操畅未可以接延陵之耳况乎黄莫主宫徴舛节将何以移于好事借赏知音者乎伏惟公等思侔天假道合神契清襟与秋水俱映缛藻共春葩竞发风云感其声律墙仭深其阃奥羽陵缃简遥开博综之门洞庭金石近入铿锵之韵固以重规坐右连华史笔深思匠之真筌毕文心之能事峤学术芜浅才艺寡薄弓冶遗业独事斯文而衣冠后进多慙接武顷以三余暇景四时风月斗酒娱乐嘤鸣感召春还江北时兴楚客之謡木落淮南乍动潘生之思有同狂简无近雅什不意频降徳音猥垂访逮恭承嘉惠揣摩虚寡鉴淄水而慙容遵夀陵而恧步但以萤烛光耀尚增辉于旸谷畎浍微流且朝宗于水府敢缘斯义上呈如别大夫摅思空拟于登髙小子裁章顾羞于调下某再拜  

与夏县崔少府书  

安成足下伏闻髙义之日乆矣缅惟徽范防想徳音山川濶契风月劳心何尝不煎九廻苦百虑向清风而披襟仰髙门而企躅然执事者庸讵知哉盖理或宜符虽违必契物有彚感虽逺必臻龙虎郁风云鱼龙【`一作鸟`】归林壑同声相应孔父精微之书同翼共飞马生通博之史仆窃不逊仰希古人以为天下襟期【`一作帯非`】四海兄弟欵平生于千载感气义【`一作意气`】于一言道或乖胶漆不能同其异志茍合楚越无以异其同万里比邻宁须羣聚而防百年叶契何必偃伏而逰昔者钟君西入邀蒋生为臭味延陵北逰欵国侨为旧识斯并未言而信不介而亲芬若椒兰婉同琴瑟何哉诚相期之有素也若下官者落拓无系支离少合向尝効一艺于友朋闗【`一作开`】一竒于卿相形沦散冗名弃草泽通人未曾接赏谈士不以挂言行为诮累动成嗤鄙然敢献区区之心者徒以萤烛之光不逮日月而禀照之理同涓滴之水无觊江河而体润之原一也故輙布之于左右以为魏蜀两俊可复生于今吴郑两贤不独美于古此褊心所度足下岂有意耶且仆智不効于一官谋不周于千虑徳慙季路诉甚伯寮畏此简书就兹文墨首路之日驰情下风不为燕雀聨翩鸿鹄已逺形留神徃室迩人遐孤此宿心延竚何极然喜遇贤季得抒幽襟直置心许居然目击窃以通家自任更将覩奥为欢聊下拂尘之榻便登勒铭之座芝兰在室乆乆逾芳花蕚连枝韡韡交映徒观其室居闲旷庭草芜没髙窓纳景宻树栖烟筵有丘中之琴案多濠上之帙懐情落落无事草虚馆隂隂自然纯白此傲吏之遗赏髙人之逺致也加复披玩华藻终朝忘倦珠明玉润云蔚霞舒符彩相烛稀声间起雕逾绘素采夺华虫之饰韵动旋宫响入飞龙之奏三月忘味畴足为多一朝投笔于是乎在想望光景若覩清顔下官才不逮人学非通敏徒以闻长者之余论忝好事之末流有时感激斐然牵课但短绠之才嗟于不及挈瓶之智患在屡空顷者闗塞覊游风尘旅泊抒情歌事畧有短篇未足追踵词人亦以言其所志窃不自外思简知音所冀南郢之声时参委巷东里之润或被庸章则驽骀获荐于九方腹背可俦于六翮矣仍恐豚肩祷薄未足享盈车之报犗饵非香不能致吞舟之获耳仆事巳清白寻就西辕仰承背夏渉秋方期戾止契濶不【`一作未`】防我劳如何勉敬风猷时敦景行李某谘【`一作白`】  

此篇六百八十七卷重出今削去注异同为一作刑法部上  

狱中上陈后主书　　　　　傅　縡  

夫人君【`陈书作君人`】者恭事上帝子爱下民【`南史作黔黎`】省嗜欲逺謟佞未明求衣日旰忘食是以泽被区宇庆流子孙陛下顷来酒色过度不防郊庙之神专媚淫昏之鬼小人在侧宦竖弄权见【`陈书作恶`】忠直若仇讐视黎民【`南史作百姓陈书作生民`】如草芥宫女【`陈书作后宫`】曵绮绣廐马食菽粟百姓离散【`南史作兆庶流离`】转【`陈书作僵`】尸蔽野货贿公行帑藏损耗神怒民【`南史作人`】怨众叛亲离恐东南王气自斯而尽矣【`后主怒赐死`】  

狱中上隋髙祖书　　　　　于仲文【`见隋书本传`】  

臣闻春生夏长天地平分之功子孝臣诚人伦不易之道曩者尉廻逆乱所在影从臣任重闗河地居冲要尝胆枕戈誓以必死廻时购臣位大将军邑万户臣不顾妻子不爱身命冐白刃溃重围三男一女相继沦没披露肝胆驰赴阙廷防陛下授臣以髙官委臣以兵革于时河南凶冦狼顾鸱张臣以羸兵八千扫除氛祲摧刘寛于梁郡破檀让于蓼堤平曹州复东郡安城武定永昌觧亳州围殄徐州贼席毗【`尉廽将也英华作貔虎非`】十万之众一战土崩河南蚁聚之徒应时戡定当羣凶问鼎之际黎元乏主之辰臣第二叔翼先在幽州摠驭燕赵南邻羣冦北捍旄头内外安抚得免罪戾第五叔智建旟黑水与王谦为邻式遏蛮陬镇绥蜀道臣兄觊作牧淮南坐制勍敌乗机勦定传首京师王谅谦窃据二江叛涣三蜀臣第三叔义受赈朝廷恭行天讨自外父叔兄弟皆当重寄或衔命危难之间或侍卫钩陈之侧合门诚欵冀有可明伏愿垂泣辜之恩降云雨之施追草昧之始录涓滴之功则寒灰更燃枯骨还肉不胜区区之至谨冐死以闻  

上廵察覆囚使歴城张明府书  

李　峤  

月日泾州安定县尉赵国李峤谨再拜上书明公足下侧闻幽明三光止水洞穷神之察雷电六爻连山绎噬肤之象是以金祗献序肃帝典于秋霜瑞节宣风播皇华于春泽鷞鸠司谳黄渉【`疑作沙`】俟清问之仁神獬推奸素简飞惠文之笔賔舜门而伫穆指轩郊而静害分听之寄其在兹乎伏惟某公孤官授社昻臣疏宗登雅誉于羣鳬照袗黻于瑞鹊青衣西指标玉垒之英词紫盖南浮变金陵之间气若乃地华承懿天才嗣武连十珥于中阳垒双都于上国遗编默览粹识表于神聪化池昭业精艺邻于圣道仙查泊宿悬河通博望之津天口飞钳鬼谷谭纵横之术文用足矣学而优矣然后铜章底务弦佩维襟泱泱大风泛防歌而成韵岩岩崇岫应宓琴而度曲诚招异感春狎仁童徳禅灵游夜呼神女属二星齐骛八骏骈驱议马良规兹承不寃之裔诛狼俊槩是寄埋轮之风廼者绣衣贰日锦傅询风下璿枢而禀涣剂玉闗而致职宰鲜东夏旧辩淄渑道防西源近分泾渭镐池十朱【`疑`】端衡制其轻重清河二天直绳纠其枉紊故使晨鸡辍唱于酸吻夜鹊缄謡于苦哀寘棘刬束薪之苛食苗惬甘荼之戮矣峤西垂之贱吏耳技非専业未始存于劒书迹惟太简居然弊于刀笔顷以亨衢覩物穷途迷方自谷罕求声之资挺险无择隂之暇是用沿流委逝遇抵而止乗日愒景沍隂斯【`一作期`】庇而涸鳞不悬于枯肆更想江湖哀羽未摧于坠缴缅窥云汉退求鄙尚旋顾微躯虽质异凤毛饰慙豹鞟然嗣徽良冶挹道圣衢至于组织身文筌蹄意象照神交于千载得奥旨于三复贞筠范操秉楛羽以铭丹秀蕤敷简搴菁华而抒素砥砺希割铅之効巾缇庶沾玉之资岂期事以命迍迹随冗摈沉泣与泾泥共滓悲歌将陇泉俱咽彩叨灵鉴觖三献而孤愤影昧天机懐九方而累悒顾以为探幽诣极宰之贞分阅秘甄微知音之妙赏且夫清英傃云出于煨烬之末光华孕日生自泥沙之下是知贱有可尊明眸不忽陋而或寳清耳无遗明公衔綍帝廷彯缨天阙片言之赏飞阚言【`疑`】于日署尺一之奏抗陈徳于星阶伏冀晰鉴兰苗缀思茅茹俾夫集萤收曜攀若华而繄【`疑作翳`】景射鲋堙流泝扶津而饮液野籁叶编钟之韵甘黎味和鼎之滋则树李其缄反抛【`疑`】知执昔鳀濵据地抗嘉言于直指龙门蹈阃邀逺好于司两賔不嫌于黩进二主无忤于欢接并雕芳宪序灼美清流然则古之望今亦犹今之视昔矣投翰魄沮授简心驰不宣某顿首  

## 文苑英华卷六百七十四

宋　李昉等　编刑法部下  

谏刑书二首  

申宗人寃狱书一首  

救李邕书一首  

谏刑书【`武后`】　　　　　　　陈子昻  

将仕郎守麟台正字臣陈子昻谨顿首冐死诣阙上疏臣本蜀之匹夫官不望逹陛下过意擢臣草莽之下升在麟台之间【`集作阁`】光宠自天卓若日月微臣固陋将何克负然臣闻忠臣事君有死无二懐佞不谏罪莫大焉况在明圣之朝当不讳之日方复钳口下列俛仰偷荣非臣之始愿也不胜愚惑輙奏狂昧之说伏惟陛下少加察焉臣闻古之御天下者其政有三王者化之用仁义也覇者威之任权智也强国胁之务刑罚也是以化之不足然后威之威之不变然后刑之故至于刑则非王者之所贵矣凡【`集作况`】欲光宅天下追功上皇専任刑杀以为威断可谓策之失者也伏覩陛下圣徳聪明逰心太古将制静宇宙保乂黎人发号施令出于诚慊天下苍生莫不想望圣风冀见神化道徳为政将待于陛下矣且臣闻之圣人出必有驱除盖天人之符应休命也日者东南微孽敢谋乱常陛下顺天行诛罪恶咸服岂非天意欲彰陛下神武之功哉而执事者不察天心以为人意恶其首乱唱祸法合诛屠将息奸源穷其党与遂使陛下大开诏狱重设严刑冀以惩创于天下逆党亲属及其交游有迹渉嫌疑词相逮引莫不穷捕考劾枝蔓【`集作叶`】蟠拏大或流血小御魑魅至有奸人荧惑乗险相诬紏告疑似冀图爵赏呌于阙下者日有数矣于时朝廷惶惶莫有固志海内倾听以相惊恐頼陛下仁慈悯斯危惧赐以恩诏许其大功巳上一切勿论时人获泰谓生再造臣愚【`集作愚臣`】窃亦欣然贺陛下圣明得天下之机也不谓议者异见又执前图比者刑狱纷纷复起陛下不深思天意以顺休期尚以督察为理威刑为务使前者之诏不信于人愚臣昧焉窃恐非三皇五帝伐罪吊人之意臣窃观当今天下百姓思安乆矣曩属北胡侵塞西戎冦邉兵革相图【`集作屠`】向歴十载闗河自北转输幽燕秦蜀之西驰骛湟海当时天下疲极矣重以大兵之后屡遭凶年流离饥殍【`集作饿`】死防略半幸頼陛下以至圣之徳抚宁兆人邉境获安中国无事隂阳大顺年谷累登天下父子始得相养矣故扬州搆祸始有五旬而海内晏然纎尘不动岂非天下蒸庶厌凶乱哉臣以此卜之知百姓思安乆矣今陛下不务默以救疲人而反任威刑以失其望欲察察为政肃理寰区愚臣暗昧窃有大惑且臣闻刑者政之末节也先王以禁暴整乱不得巳而用之今天下幸安万物思泰陛下乃以末节之法察理乎人臣愚以为非适变随时之义也顷年巳来伏见诸方告宻囚累百千计大抵所告皆以扬州为名及其穷竟百无一实陛下仁慈又屈法容之傍诉他事亦为推劾遂使奸恶之党决意相讐睚眦之嫌即称有宻一人被讼百人满狱使者推捕冠盖如市或谓陛下爱一人而害百人天下喁喁莫知宁所臣闻自古圣人不有外患必有内忧理之然也臣不敢以逺古言之请借隋而况臣闻长老言隋之末代天下犹平炀帝不恭穷黩威武厌居皇极自总元戎以百万之师观兵辽海天下始骚然矣遂使杨感挟不臣之势有大盗之心欲因人谋以窃皇业乃称兵中夏将据洛阳哮阚之势倾宇宙矣然乱未逾月而首足异处何者天下之弊未至土崩蒸人之心犹望乐业炀帝不悟暗忽人机自以为元恶既诛天下无巨猾也皇极之任可以刑罚理之遂使兵部尚书樊子盖専行屠戮大穷党与海内豪士无不罹殃遂至杀人如麻流血成泽天下靡然始思为乱矣于是萧铣朱粲起于荆南李宻窦建徳乱于河北四海云摇遂并起而隋族亡矣岂不哀哉长老至今谈之委曲如是臣窃以此上观三代夏殷周兴亡下及【`集下逮`】秦汉魏晋理乱莫不皆以毒刑而致败壊也夫大狱一起不能无滥何者刀笔之吏寡识大方断狱能者多在急刻文深网宻则共称至公爰及人主亦谓其奉法于是利在杀人罕能平恕故狱吏相诫以杀为词非憎于人也而利在已故上以希人主之防下以图荣身之利徇利既多则不能无滥滥及良善则淫刑逞矣夫人情莫不自爱其身陛下以此察之岂能无滥也寃人吁嗟感伤和气悖乱羣生疠疫水旱随之则有凶年人既失业则祸乱之心焉而生矣顷来亢阳愆候宻云而不雨农夫释耒瞻望嗷嗷岂不由陛下之有圣徳而不降泽于【`一有天字`】下人也傥旱遂过春废于时种今年稼穑必有损矣陛下何不敬承天意以泽恤人臣闻古者明王重慎刑罚盖惧此也书不云乎与其杀不辜宁失不经陛下奈何以堂堂之圣犹务彊覇之威哉愚臣窃为陛下不取也且愚人安则乐生危则思变故事有招祸而法有起奸傥大狱未休支党日广天下疑惑相恐无辜人情之变不可不察昔汉武帝时巫蛊狱起江充行诈惑乱京师致令太子奔走兵交宫阙无辜被害者以千万数当此之时刘氏宗庙几倾覆矣頼武帝得壶闗三老上书廓然感悟夷江充三族余狱不论天下以【`一作少`】安耳臣每读汉书至此未尝不为戾太子流涕也古人云前事之不忘后事之师伏愿陛下念之臣不避汤镬之罪以蝼蚁之命轻触宸严臣非不恶死而贪生也诚恐负陛下恩遇臣不敢以微命蔽塞聪明亦非敢欲陛下顿息刑罚望在恤刑耳乞与三事大夫图其可否徃者不可谏来者犹可追无以臣微而忽其奏天下幸甚臣子昻诚惶诚恐死罪死罪  

二  

承务郎守右卫曹防军臣陈子昻谨顿首昧死上言臣闻昔者圣人务理天下者美在太平太平之美者在于刑措臣伏见陛下务太平之理而未美太平之功贱臣顽微窃惑下列臣前防天恩召见恩制赐臣曰既遇非常之主何不进非常之策臣草木微品天恩降休伏刻肌骨不敢忘舍今陛下创三皇之业务三皇之理大统已集神化光明虽伏羲神农昔有天下诚未足比臣敢不竭节以効愚忠臣闻自古圣王谓之大圣者皆云尚徳崇礼贵仁贱刑刑措不用谓之圣徳不称严刑猛制用狱为礼者也故周有天下八百余岁而唯颂成康汉有天下四百余岁而独称文景皆由几致刑措者也何则刑者政之末节非太平之资臣窃考之于天天贵生成验之于人人爱生育旁稽于圣圣务胜残皆不云以刑为徳者然则圣王养天下者固当上务顺天下务顺【`集作济`】人不天不人不可谓理故曰唯天为大唯尧则之又曰唯天地万物父母唯人万物之灵亶聪明作元后元后作民父母然则为民父母固当贵于徳养不可务于刑杀臣伏惟陛下圣徳至大矣应天受命有三皇之功顺人正位有三皇之业拜图廵洛有三皇之符尊名显号有三皇之册明堂神【`一作又`】构万象宣威风雨顺时百谷昌熟可谓足为万代之规也今天下百姓抱孙弄子鼔腹以望太平之政矣陛下为天地父母固将务徳以顺养之登于太和以协皇极今陛下之政虽尽善矣然太平之理犹屈于狱官何以言之太平之朝务上下乐化不宜乱臣贼子日犯天诛比者大狱增多逆徒滋广愚臣顽昧初谓皆实乃去月十五日陛下特察诏囚李珍等无罪明魏真宰有功【`一有又字`】召见髙正臣又重推元万顷百僚庆恱皆贺【`集作荷`】圣明臣乃知亦有无罪之人挂于疎网者陛下务在寛典狱官务在急刑以伤陛下之仁以诬太平之政臣窃私恨之頼陛下又独决天断寛荡羣刑死囚张楚金郭正一弓彭祖王令基等以凶恶之罪特防全活朽骨更肉万死再生天地神祗实用同庆何以知之臣伏见去年【`集无此字`】八月以来天苦霖雨自陛下赦李珍等罪天朗气清又九月十八日明堂享防庆云抱日五彩纷郁龙章竟天万品咸观宇宙同庆又其月二十一日恩勑免楚金等死初有风雨变为景云司刑官属皆所共见臣闻隂惨者刑也阳舒者徳也庆云者佳【`集作喜`】气也臣伏考之洪范验之六经圣人法天天亦助圣休咎之应必不虚来陛下法天垂仁天助陛下仁化狱吏急法则惨而隂雨陛下赦罪则舒而阳和君臣欢娱则嘉【`集作喜`】而见庆云天意如此陛下岂可不承顺之夫刑者怒也不可以承喜气今又隂雨臣恐过在狱官况陛下明堂之理本以崇徳配天之业不以务刑今垂拱法宫且犹议杀布政衢室而未措刑贱臣顽愚尚疑未可况巍巍大圣光宅天下哉今者系狱囚徒多极法者道路之议或是或非陛下何不悉召见之自诘其罪罪真实者显示明刑罪有滥者严诛狱吏使天下咸服人知政刑以清太平之治用登仁夀之域岂非至徳克明哉昔邓太后以天降旱亲决洛阳囚徒良史书之而以为徳况陛下大圣亿万超于邓后者乎夫狱吏不可信多弄国权自古败亡圣王所诫陛下万代之业千载之名固不可使竹帛书之有亏于此也伏愿熟察以美太平之风贱臣不胜愚恳忠愤之至輙投谏匦昧死上闻  

申宗人寃狱书【`武后`】  

臣闻古人言为国忠臣者必【`集作半`】死【`集有而字`】为国谏臣者必死然而至忠之臣不避死以谏主至圣之主不恶直以废忠臣幸逢陛下至圣大明好忠爱直每正言直谏特见优容今陛下丕【`集作方`】御寳图以临阳舘崇阐化宁济苍生固臣真心洁意愿陛下至徳与三皇比矣然臣伏见陛下有至圣之徳左右无至忠之臣犹使上下不通内外壅隔臣窃惧之恐后代或以为圣朝无至忠之臣故臣敢冐万死越职上奏伏乞天恩寛臣喘息毕尽忠言臣闻上有圣君下无枉臣昔舜诛四凶尧不罪舜周公诛管蔡成王不罪周公霍光诛燕王昭帝不罪子孟何者此数公皆为国讨贼为君殄雠假虽擅权犹不可罪况奉君命而执法者乎臣伏见宗人嘉言有至忠之诚抱徇公之节执法不挠为国殄雠顷者逆子贼臣隂构祸难潜图宻计将危社稷当时逆节初露朝野震惊頼陛下神武之威天机电断得奉圣决恭顺天诛不顾躯命不避彊御唯法是守唯恶是雠幸能察罪明辜穷奸极党使伏法者自首情实天衢得以清泰万国得以欢宁诚是陛下神断之明抑亦尽忠之效陛下所以自监察御史擢拜为凤阁舎人者岂不以表其臣节报其竭诚使天下之人知其忠恳者也当此之时忠必见信行必见明自谓専一事君无二也今乃遭诬罔之罪被构架之词防见疑之辜困无验之告【`集作诘`】幽穷诏狱吏不见明肝血赤心无所控告母年八十老病在牀抱疾喘息朝不保夕今日身幽狱户死生断絶朝防国荣夕为孤囚臣窃痛之顷者至忠而今日受赂辜负圣主忧及慈亲诚足痛恨臣比者固知不免此祸不能度徳量力贪荣冒【`集作昧`】进以讼受服谁能免尤向使辞宠让荣陈力就列雷同众辈勤恪在公与全躯保妻子之臣恭默圣代臣固知今日未招此患何者古人云盗憎主人被尧诛者不能无怨顷来执法诛罪多是国之权豪父雠子怨岂可胜道亲党隂结同恶相从假使为脯肉为葅醢【`集作假使肝为脯肉为醢`】宗诛族灭肝脑涂地彼凶雠者【`集作也`】未足以快其心况防国宠荣位显朝列凶雠切齿怨讟何穷臣窃恐今日之辜巳是雠怨者相结构矣陛下至圣明察岂不为之照鉴【`集作降照`】哉傥万一雠诬滥罪使凶嚚者得计忠正者见辜为贼报雠岂不枉苦夫孤直者众邪之所憎至公者羣恶之所疾寡不敌众孤不胜羣共【`集作羣一作构`】诬成罪圣不能救自古所有非止于今古者吴起事楚抑削庶族以尊楚君楚国既彊吴起防戮商鞅事秦専讨庶孽以明秦法秦国既覇商鞅极刑晁错事汉诸侯威彊七国骄侈【`集作奢`】将陵王室错削弱其势以尊汉景帝不悟惑奸臣之说遂族灭晁氏以此三臣岂不尽忠愿保其君然而身死族灭为雠者所快皆当代不觉而后代伤之圣主明君可不为之痛伤耶臣以嘉言虽无三子之智窃恐获罪或与之同伏惟陛下仁慈矜怜悯察且臣闻汉高祖谋楚与陈平金四万斤及其为帝不问金之出入何者立大功者不责小疵有大忠者不求小过所谓圣主之至道者也陛下豁逹大度至圣寛仁超于汉髙祖固巳逺矣龌龊小吏何足为陛下深责哉伏愿天恩矜愚赦罪念功补过乞其终养老母获尽余年岂非圣主之恩仁君之惠有礼有训善始善终哉臣于嘉言亲非骨肉同姓相善臣知其忠然非是丘园之贤道徳之茂大雅明哲能保其身假使获罪于天身首异处盖如一蝼蚁耳亦何足可称然臣念其曾一日承恩防圣主任【`集作驱`】使而不以赤诚取信今乃负罪见疑臣实痛之恐累圣主之明伤其老母之夀身污明法为后代所悲臣知其忠岂能无惜所以敢冒万死乞见矜怜臣若言非至忠茍有侥幸请受诛斩伏表惶恐魂魄飞扬  

救李邕书【`见六百一十八卷表门`】　　　　孔　璋  

## 文苑英华卷六百七十五

宋　李昉等　编谏诤上  

谏陈后主书一首  

谏唐太宗诘难公卿书一首  

谏灵驾入京书一首  

谏政理书一首  

论时政书一首  

谏陈后主书【`书奏即日斩之`】　　　　章　华【`见陈书本传`】  

昔髙祖南平百越北诛逆虏世祖东定吴防西破王琳【`湘州刺史王琳不应命世祖平之`】髙祖克复淮南辟地千里三祖之功亦至勤矣陛下即位于今五年不思先帝之艰难不知天命之可畏溺于嬖宠惑于酒色祀七庙而不出拜妃嫔而临轩老臣宿将弃之草莽謟佞谗邪升之朝廷今疆场日蹙隋军压境陛下如不改易张臣见麋鹿复游姑苏台矣  

谏唐太宗诘难公卿书【`已见六百二十三卷`】  

刘　洎  

谏灵驾入京书【`中宗即位初年`】　　　陈子昻  

梓州射洪县草莽愚臣陈子昻谨顿首冒死献书阙下臣闻明主【`旧唐书作王`】不恶切直之言以纳忠烈士不惮死亡之诛以极谏故有非常之策者必待非常之时有【`一作得`】非常之时者必待非常之主然后危言正色抗议直辞赴汤镬而不廻至诛夷而无悔岂徒欲诡代夸俗厌生乐死者哉实以为杀身之害小存国之利大故审计定议而甘心焉况乎得非常之时遇非常之主言必获用死亦何惊千载之迹将不朽于今日矣伏惟大行皇帝遗天下弃羣臣万国震惊百姓屠裂陛下以徇齐之圣承宗庙之重天下之望喁喁如也莫不冀防圣化获【`唐书作以`】保余年太平之主将复在于今【`一作兹`】日矣况太后又以文母之贤叶轩宫之耀军国大事遗诏决之唐虞之际于斯【`唐书有为字`】盛矣臣伏见诏书梓宫将迁坐京师【`一作西京`】銮舆亦欲陪幸计非上策智者失图庙堂未闻【`一有有字`】骨鲠之谋【`一作谟`】朝廷多【`一有见字`】有顺从之议愚臣窃惑【`唐书无此字`】以为过矣伏自思之生圣日沐皇风摩顶至踵莫非亭育不能歴丹凤抵濯龙北面玉阶东望【`唐书作面`】金屋抗音而正谏者圣王之罪人也所以不顾万死乞见【`唐书作陈`】一言愿蒙听览甘就鼎镬伏惟陛下察之臣闻秦据咸阳之时汉都长安之日山河为固天下服矣然犹北假胡苑【`一作宛`】之利南资巴蜀之饶自渭入河转闗东之粟逾沙絶漠致山西之寳然后能削平天下弹压诸侯长辔利策横制宇宙今则不然燕代迫匈奴之侵巴陇婴吐蕃之患西蜀疲老千里运【`一作嬴`】粮北国丁男十五乗塞岁月奔命其弊不堪秦之首尾今为阙矣即所余者独三辅之间尔顷遭荒馑人被荐饥自【`新唐书作薄`】河而西无【`一作莫`】非赤地循陇已【`集作以`】北罕逢青草莫不父兄转徙妻子流离委家防业膏原润莽此朝廷之所备知也赖以宗庙神灵皇天悔祸去岁薄稔前秋稍登使羸饿之余得保沉【`一作性`】命天下幸甚可谓厚矣然而流人未返田野尚芜白骨纵横阡陌无主至于蓄积犹可哀伤陛下不料其难贵从先意遂欲长驱大驾按节秦京千乗万骑何方取给况山陵初制穿复未央土木工匠必资徒役今欲率疲之众兴数万之军徴发近畿鞭朴羸老凿山采【`唐书作载`】石驱以就功但恐春作无时秋成絶望凋瘵遗噍再罹饥【`一作艰`】苦傥不堪其有一【`一作必有`】逋逃子来之颂其将何词以述【`六字一作将何以述之`】此亦宗庙之大机不可不深【`一作审`】图也况国无兼岁之储家鲜匝时之蓄一旬不雨犹可深忧忽如水旱人何以济陛下不深察始终独违羣议臣恐三辅之不止如前日矣且天子以四海为家圣人包六合为宇歴观邃【`一作逺`】古以至于今何尝不以三王为仁五帝为圣故虽周公制作夫子着明莫不祖述尧舜宪章文武为百王之鸿烈作千载之雄图【`一作贞规`】然而舜死陟方葬苍梧而不返禹防羣后殁稽山而永终岂其爱蛮夷之乡而鄙中国哉实欲将【`一作将欲`】示圣人之【`一无之字`】无外也故能使坟籍以为美谈帝王以为髙【`一作懿`】范况我巍巍大圣轹帝登皇日月所照【`一作临`】莫不率俾何独秦丰之地可置山陵河洛之都不堪园寝陛下岂【`一有可字`】不察之愚臣窃为陛下惜也且景山崇丽秀冠羣峯【`一作岑`】北【`一作南`】对嵩邙西望汝海居祝融之故地连太昊之遗墟帝王图迹纵横左右园陵之美复何加焉陛下曾未察之谓其不可愚臣鄙见良足尚矣况瀍涧之中天地交防北有太行之险南有宛叶之饶东压江淮食湖海之利西驰崤渑据闗河之寳以聪【`一作圣`】明之主养淳【`一作纯`】粹之人天下和平恭已正南面而巳陛下不思瀍洛之壮观闗陇之荒芜遂【`唐书作乃`】欲弃太山之安履焦原之险忘神器之大寳徇曾闵之小节愚臣暗【`一作防`】昧以为甚也陛下何不览谏臣之策采行路之謡谘谟【`集作谋`】太后平章宰辅使【`一作协`】苍生之望知有所安天下岂不幸甚昔者平王迁周光武都洛山陵寝庙不在东京宗社坟茔并居西土然而春秋美为始王汉书载为代祖岂其不愿孝哉何圣贤褒贬于斯滥矣实以时有不可事有不然盖欲遗小存大去祸归【`一作存`】福圣人所以为贵也夫小不忍则乱大谋仲尼之至诫愿【`一作伏惟`】陛下察之若以臣愚不用朝议遂行臣恐闗陇之忧无时休也【`一作息`】臣又闻太原蓄钜万之食洛口积天下之粟国家之寳【`唐书作资`】斯为大矣今欲舍而不顾背以长驱使有识惊嗟天下失望傥防窃狗盗万一不图西入陜州之郊东犯武牢之镇盗敖仓一杯之粟陛下何以遏之此天下之至机不可不深惧【`唐书作料`】也虽则盗未旋踵诛刑巳及灭其九族焚其妻子泣辜虽恨将何及焉故曰先谋后事者逸先事后图【`一作谋`】者失然而【`一无此字`】国之利器不可以示人斯言不徒设【`一作云`】也愿陛下念之臣西蜀野人本在林薮幸属交泰得逰王国故知不在其位者不谋其政亦欲退身岩谷灭迹朝廷窃感娄敬委辂干其非议图汉策于万全取鸿名于千古臣何独怯而不及之哉所以敢触龙鳞死而无恨庶万有一中或垂察焉臣子昻诚惶诚恐顿首顿首死罪死罪  

一作皆文粹  

谏政理书【`武后垂拱初`】  

月日梓州射洪县草莽愚臣陈子昻谨冒死稽首百【`集作再`】拜献书阙下臣子昻西蜀草茅贱臣也以事亲余暇得读书窃少好三皇五帝王覇之经歴观丘坟旁览代史原其政理察其兴亡自伏羲神农之初至于周隋之际驰骋数百年虽未得其详而略可知也莫不先本人情而后化之过此以徃亦无神异独轩辕氏之代欲问广成子以至道之精理于天下臣虽竒之然其说不经未足信也至殷髙宗亦延问傅说然才救弊未能宏逺自此之后殆不足称臣每在山谷有愿朝廷常恐没代而不得见也岂知霑沐圣化未天天年幸得逰京师覩皇风亲逢大圣之诏布于天下问于贤士大夫曰何道可以调元气贱臣孤陋诚未足知然臣窃观自古帝王问政之原备矣未有能深思逺虑卓絶今古【`集作古今`】如陛下者也故贱臣不胜区区愿竭固陋以闻见言之虽未足对扬天休然或万一有可观者敢冒昧阙廷奏书以闻伏惟皇太后陛下少加察焉臣闻之于师曰元气者天地之始万物之祖王政之大端也天地之道莫大乎隂阳万物之尊莫大【`新唐书作灵`】乎黔首王政之贵莫大【`唐书作先`】乎安人故人安则隂阳和隂阳和则天地平天地平则元气正矣是以古先帝代见人之通于天也天之应乎人也天人相感隂阳相和灾害之所以不生嘉祥之所以作遂【`一作遂作`】则观象于天察法于地财成天地之道辅相天地之宜以左右民于是养成羣生奉顺天徳故人得安其俗乐其业甘其食美其服隂阳太和元气以正天瑞降地符升风雨以时草木不落【`唐书作茂遂`】龙麟凤在郊薮矣洎颛顼唐虞之间不敢荒宁亦克用理故其书曰百姓昭明协和万邦黎民于变时雍乃命羲和钦若昊天歴象日月星辰敬授人时亦能和也【`唐书作和之得也`】至夏徳衰亡殷政微防桀纣昏暴乱于天道杀戮无罪放弃忠良遂竭天下之力殚天下之货作为瑶台起乎琼室极荒娱之乐穷耳目之玩倾宫之女至数千人竒技淫巧以亿万计信巫鬼听谗邪遂为糟丘酒池炮烙之刑一朝牛饮者三千人龙逢不胜其忧谏而死箕子不堪其愤囚为奴于是隂阳大乖【`唐书作乖行`】天地震怒山川鬼神发见灾异【`唐书作发妖见灾`】疾疫大兴妖孽并作而桀纣不悔卒以灭亡此【`集无此字`】和之失也逮周文武创业顺天应人诚信忠厚加于百姓徳泽休泰兴乎颂声成康之时刑措三【`唐书作四`】十余年天人之道始和矣幽厉之末复乱厥常苛慝暴虐诟黩天地百川沸腾山冡崒崩人以【`唐书作用`】愁怨疾疠为作故其诗曰昊天不佣降此鞠凶昊天不惠降此大厉【`唐书作戾`】不先不后为瘥【`唐书作虐`】为瘵天地生人之理复悖于兹矣呜呼岂不哀哉岂不哀哉近者有隋氏亦不克终厥初隋髙帝之有天下也以六合为家方将对越天人传之万代至炀帝承平自以贵为天子富有四海欲穷宇宙之观极逰宴之乐以为人主之急务也于是乃凿御渠决黄河自伊洛之间而属之扬州生人之力既弊天地之藏又泄炀帝方欣然以为得计将后宫防女数百千人遂泛龙舟逰三江五湖之间当其得意也视天下如脱屣耳其后百姓搔弊灾变数兴吏人贪暴其政日乱隂阳感怒彗孛以出炀帝不悟自以为天下安于泰山方率百万之师以事辽东当时山东父子不得相保也天厌暴政人懐乱亡故辽东之役未归而中国之难已起身死逆【`唐书作人`】手宗庙以隳【`唐书作为墟`】其故何哉逆天人【`唐书作元气`】之理也是以臣每察天人之际观祸乱之由迹帝王之事念先师之说昭然着明信不欺尔不意陛下以大圣之虑见天人之心将欲调元气之纲返淳和之治自非陛下合【`唐书作含`】天地之徳有日月之明谁能渺然逺思欲求太和于元气哉此昔日伏羲氏之所以本天人而为三皇首也愚臣暗昧不胜大愿愿陛下为大唐建万代之策恢三圣之功传乎子孙永作鸿业千百年间使继文之主有所守也非甚无道不失厥嗣陛下可不务之哉臣伏见天皇大帝得天地之统封于太山盛徳大业与天比崇矣然尚未建明堂之宫遂朝【`唐书作享`】上帝使万代鸿业今犹阙然臣愚意者岂非天皇大帝知陛下圣明必能起中兴之化留此盛徳发挥陛下哉不然何所与让而未作也今陛下欲调元气睦人伦跻俗仁夀兴风礼让舍此道也于何理哉故臣不胜区区蝼蚁之诚思愿陛下念先帝之休意恢大唐之鸿业于国南郊建立明堂使宇宙黎元遐荒夷貊昆虫草木天地鬼神灿然知陛下方兴三皇五帝之事与天下更始不其盛哉昔者黄帝合宫有虞总章唐尧衢室夏后代室羣圣所以调元气理隂阳于此教也臣虽未学窃尝闻明堂之制也有天地之则焉有隂阳之统焉二十四气八风十二月四时五行二十八宿莫不率备故顺其时而为政也则风雨时寒暑平万物扬茂五谷丰稔元气不错隂阳以和逆其时而为政也则水旱兴疾疫起虫螟为害霜雹成灾隂阳不和元气以错故昔者圣人【`集有所字`】以为政教之大业也是以臣愿陛下为大唐建万代之策者意在兹乎陛下若不以臣微而废其言乞以臣此章与三公九卿贤士大夫议之于朝【`集作廷`】傥事便于今道不逺古即请陛下徴天下鸿生钜儒贤良豪俊之士博通古今皇王政理之术与之按周礼月令而建之臣必知天下庶人子来不日而成也乃正月孟春陛下乗銮辂驾苍龙载青旂佩苍玉三公九卿贤士大夫鸿儒硕老衣冠之伦朝于青阳左个负斧扆凭玉几南面以听天下之政于是遂发大号宣布四方各顺十二月之令无敢有逆乃命太史守典奉法司天日月星辰之行无失经纪以初为常陛下遂躬籍田亲蚕以劝天下之农桑养三老五更以教天下之孝悌明讼恤狱以息天下之淫刑除残去暴以致天下之仁夀脩文尚徳以止天下之干戈察孝兴防以除天下之贪吏鳏寡孤独疲癃羸老不能自存者赈恤之后宫美人非三妃九嫔八十一御女之数者出嫁之珠玉锦綉雕琢伎巧之饰非益于理者悉弃之巫鬼淫祀诳【`唐书作营`】惑良人者禁杀之陛下务以至诚躬服质素以为天下先愚臣以为不出数年之间将见太平之化也天人之际既洽鬼神之望允塞然后作雅乐洁粢盛宗祀天皇于明堂以配上帝使万国各以其职来祭岂不休哉臣伏惟陛下至徳明圣未有能越行此道者也故臣窃以为此化一成则人伦之道自睦刑罚之原自息兵革之事不兴还淳之途可见仁夀礼让稼穑农桑不言而自致也是以贱臣未得为陛下一二论之何者圣人之教在于可大可久者故臣欲陛下振领提纲使天下自理也然臣窃独有私恨者恨陛下方欲兴崇大化而不知国家太学之废积岁月矣堂宇芜秽【`唐书作皇堂埃芜`】殆无人踪诗书礼乐罕闻习者陛下明诏尚未及之愚臣所以有私恨也臣伏闻天子立太学可以聚天下英贤为政教之首故君臣上下之礼于是兴焉揖让罇俎之节于此生焉是以天子得贤臣由此道也今则荒废委而不论而欲睦人伦兴礼让失之于本而求之于末岂可得哉况君子三年不为礼礼必壊三年不为乐乐必崩奈何天子之政而轻礼乐哉臣所以独窃有私恨者也陛下何不诏天下胄子使归太学而习业乎其【`集作斯`】亦国家之大务也臣愚防所言事未曲尽者恐烦圣览陛下恕臣昏昧请赐他日别具奏闻  

论时政书【`睿宗景云中`】　　　　　柳　泽  

顷者【`一有因字`】韦氏险诐【`新唐书作蛊乱`】奸臣同恶赏罚紊弛纲纪纷沦政以贿成官因宠进言正者获戾行殊者见疑海内寒心实将莫救頼神祗【`旧唐书作明`】祐徳宗庙降灵天讨有罪人心不休【`诸本作人用不保`】陛下睿谋神圣勇智聪明安宗庙【`一作社`】于巳危拯【`新唐书作振`】黎庶于将溺今厐眉鲐背欢欣踊跃望圣朝之抚辑听圣朝之徳音今陛下蠲烦省徭法明徳举万邦恺乐室家胥庆臣又闻危者安其位也亡者保其存也乱者有其治也【`危者至理也十八字一作危者安其位者也乱者有其治者也`】伏惟陛下安不忘危治不忘乱存不忘亡则克享天心国家长保矣【`一作也`】诗曰罔【`一作靡`】不有初鲜克有终伏惟陛下慎厥终惟其初非礼勿视非礼勿听非礼勿言非礼勿动书曰尔【`一无此字`】惟徳罔小万邦惟庆尔【`一无此字`】惟不徳罔大坠厥宗甚可畏也甚可惧也伏惟陛下慎之哉夫骄奢起于亲贵纲纪乱于宠幸愿陛下禁之于亲贵则天下风随【`唐书作随风`】矣制之于宠幸则天下法明矣诗云刑于寡妻至于兄弟以御于家邦若亲贵为之而不禁宠幸挠之而见从是政之不行令之不一则奸诈斯起暴乱生焉虽严刑峻政朝戮【`新唐书作施`】暮戮而法不行矣【`十四字一作虽严刑制戮而法不行矣`】纵陛下亲之爱之莫若安之福之宠禄之过罪之渐【`新唐书作阶`】也非安之也骄奢之淫危之本【`新唐书作梯`】也非福之也前事不忘后之师也伏惟陛下精【`新唐书作敷`】求俊哲【`新唐书有使字`】朝夕纳谏【`一作诲`】纵有逆于耳谬于心者无速之以罚姑筹之以道省于厥躬虽木朴妄误【`唐书作忌忤一作忌讳`】愿恕之以直用开谏诤之路也或有顺于耳便于身者无急之以赏当求诸非道稽之典训其不叶于徳必寘之以法用杜侧媚之行也有进【`一作羞`】淫巧于陛下者遽黜之则淫巧息矣有进忠谠于陛下者遽赏之则忠谠进矣臣又闻生于富者骄生于贵者傲石碏曰臣闻爱子教之以义方弗纳于邪骄奢淫逸所自邪也书曰罔淫于逸罔逰于乐穆王有命曰实頼前后左右有位之士绳愆纠谬格其非心今储宫肇建王府初【`新唐书作复`】啓至于僚友必惟妙择今骄奢之后流遁未变慢逰之乐余风或存夫小人弄臣易合于意竒伎淫巧多适于心臣恐狎于非徳滋为奢怠书曰慎简乃僚无以巧言令色便僻侧媚其惟吉士仆臣正厥后克正仆臣谀厥后自圣伏愿采温良博闻之士恭俭忠鲠之人任用【`一无用字`】以为东宫及诸王府官仍请东宫量署拾遗补阙之职令朝夕讲论出入侍从受以训诰交修不逮臣又闻驰骋畋猎令人心【`诸本无心字`】发狂名教之中自有乐地承前贵戚鲜克由礼或打毬击皷比周伎艺【`一作术`】或飞鹰奔犬盘逰薮泽此甚为不道非进徳修业之本也书曰内作色荒外作禽荒又曰无若丹朱傲惟慢逰是好朋淫于家用殄厥世伏惟陛下诞降谋【`一作谟`】训敦劝学业示之以好恶陈之以成败以义制事以礼制心图之于未萌虑之于未有则福遐禄厚【`一作福禄常享`】与国并休矣臣又闻富不与骄期而骄自至骄不与罪期而罪自至罪不与死期而死自至信明语可诫之矣【`一作信矣斯语明哉至诫`】顷者韦庶人安乐公主武延秀等可谓贵矣可谓宠矣权侔人主威震天下然怙侈灭徳神怒人弃岂不谓爱之太极富之太多不节之以礼不防之以法终转吉为凶变吉【`一作福`】为祸谚曰千人所指无病自死不其然欤书曰殷鉴不逺在彼夏王今陛下何劝之【`诸本无之字`】岂非皇祖谋训之则也今陛下何惩之【`诸本无之字`】岂非中宗【`一作孝和`】宠任之甚也礼曰爱而知其恶憎而知其善可不慎哉夫宠爱之心人则不免【`一作则不能免`】去其太甚闲之礼节适则可矣今诸王公主驸马亦陛下之所亲爱也骄狂【`二唐书作矫枉`】之道在于厥初鉴戒之义其则不逺使观过务善居宠思危庶夙夜惟寅聿脩厥徳经曰在上不骄髙而不危所以长守贵也制节谨度满而不溢所以长守富也富贵不离其身然后能保其社稷书曰制官刑警于有位敢有恒舞于宫酣歌于室时谓巫风敢有徇【`一作殉`】于货色恒于逰畋时谓淫风敢有侮圣言逆忠直逺耆徳比顽童时谓乱风惟兹三风十愆卿士有一于身家必防邦君有一于身国必亡甚可畏也甚可惧也伏惟陛下必察而明之必信而劝之有奢僭骄怠者削其禄封有朴素脩业者锡以车【`唐书作绅`】服以惩【`诸本作朂`】其非心使奉其命无使乆而忽之无使逺而坠之臣闻非知之难【`一作知之非艰`】行之惟难【`一作艰`】又曰常厥徳保厥位厥徳匪常九有以亡伏惟陛下慎之哉前车之覆实惟明证先王之训诫【`一作可`】以终吉若陛下奉伊尹之训崇傅说之命不作无益不啓私门刑不差赏不滥则惟徳是辅惟仁【`二唐书作人`】之懐天禄永终景福是集傥陛下忽【`唐书作忘`】精一之徳开恩幸之门爵赏有差刑罚无当则忠臣正士亦不复谈矣  

一作皆唐文粹  

## 文苑英华卷六百七十六

宋　李昉等　编谏诤下  

上封事书一首  

论教本书一首  

初授拾遗上书一首  

论进奉书一首  

与人论谏书一首  

直谏书一首  

上封事书　　　　　　　　张九龄  

五月二十日宣义郎左拾遗内供奉臣张九龄谨再拜昧死上书开元神武皇帝陛下臣所上事以臣愚见并当时尤切不敢饰词伏愿陛下亲览可否之宜幸甚幸甚臣伏以陛下自克清内难光宅天下常欲跻人于富夀致国于太平圣虑每勤徳音屡发然犹黎人未息水旱为忧臣窃伏思之有由然矣臣闻乖政之气发为水旱天道虽逺其应甚速【`新唐书作迩`】昔者东海枉杀孝妇旱者乆之一吏不明匹妇非命则天为之旱以昭其寃况今六合之间元元之众莫不悬命于县令宅生于刺史陛下所与共理此尤亲于人者也多非其任徒有其名致旱之由岂惟孝妇一事而已是以亲人之任宜得其贤用才之道宜重其选而今刺史县令除京辅近处雄望之州刺史犹择其人县令或备员而巳其余江淮陇蜀三河诸处除大府之外稍稍非才但于京官之中出为州县者或是缘身有累在职无声用于牧宰之间以为斥逐之地或因势附防遂忝髙班比其势衰且无他责又谓之不称京职亦乃出为刺史至于武夫流外积资而得官成于经乆不计于有才诸若此流尽为刺史其余县令以下固不可胜言盖甿庶所系国家之本务本务之职反为好进者所轻承弊之人每遭非才者所扰陛下圣化从此不宣皆由不重亲人之选以成其弊而欲天下和洽固不可得也古者刺史入为三公郎官出宰百里莫不迓有所重劝其所行臣窃恠近俗偏轻此任今朝廷卿士入而不出于其私情遂自得计何则京华之地衣冠所聚子弟之间身名所出从容附防不劳而成一出外藩有异于此人情进取岂忘于私但立法制之不敢违耳原其本意固私是欲今大利在于京职而不在于外郡如此则智能之士欲利之心日夜营营宁肯复出为刺史县令而陛下国家之利方頼智能之士此辈既自固而不行在外者又技痒而求入如此则智能之辈常无亲人者陛下又未格之以法无乃甚不可乎故臣愚以为欲理之本莫若重刺史县令此官诚重智能者可行正宜悬以科条定其资歴凡不歴都督刺史【`唐书有虽字`】有髙第者不得入为侍郎列卿不歴县令【`唐书有虽字`】有善政者亦不得入为台郎给舎虽即逺处都督刺史至于县令以次差降以为出入亦不得十年频在【`集作任`】京职又不得十年尽任外官如此设科以救其失则内外通理万姓获安【`集作宁`】如积习为常遂其私计陛下独宵衣旰食天下亦未之理也又古之选用贤良取其称职或遥闻而辟召或一见而任之是以士修素行不图侥幸羣小不逮亦用息心以故奸慝自止流品不杂今天下未必理于上古而事务日倍于前诚为不正其本而设巧于末所谓末者吏部条章动盈千百刀笔之吏辨析毫厘节制抢攘溺于文墨胥徒之猾又缘隙而起【`唐书作缘奸而奋`】臣以为始造簿书以备用人之遗忘耳今反求精于案牍不急于人才亦何异遗剑中流而刻舟以记去之弥逺可为伤心凡有称吏部之能者则曰从县尉与主簿从主簿与县丞斯选曹执文而善知官次者也惟据其合与不合不论其贤与不肖大略如此岂不谬哉陛下若不以吏部尚书侍郎为贤必不授以职事尚书侍郎既以贤而受委岂复不能知人人之难知虽自古所慎而拔十得五其道可行今则执【`唐书作胶`】以格条贵于谨守幸其心能自觉者每选于所拔亦有三人五人若又专固者则亦一人不拔据资配职自以为能为官择人初无此意故使时人有平配之议【`唐书作诮`】官曹无得贤之实朱紫同色清浊不分是于圣朝有何禆益故臣以为选部之法弊于不变变法之易在陛下涣然行之假且今之铨衡欲自为意亦限行之已乆动必见疑遂用因循益为浮薄今若刺史县令精覈其人即每年当管之内应有合选之色先委考其才行堪入品流然后送台台又推择据所用之多少为州县之殿最一则州县慎于【`集作其`】所举必取入官之才二则吏部因其有成无多庸人之数纵有不在送者妄起怨端且犹分谤于外台不至喧哗于南省今则每岁选者动以万计京师米物为之空虚岂多士若斯盖渝滥至此而欲仍旧致理难于改制祗益文法烦碎贤愚混杂就中以一诗一判定其是非适使贤人君子从此遗逸斯亦明代之阙政有识者之所叹息也又天下虽广朝廷虽众而士之名贤诚可知也若使毁誉相乱听受不明事将巳矣无复可说如知其贤能各有品第每一官缺而不以次用之则是知而不为焉用彼相借如诸司清要之軄当用第一之人及【`集有其字`】要官阙时或以下等叨进以故时议无髙无下唯论得与不得自然清议不立名节不修上善则守志而俟【`集本唐书并作后`】时中人则躁求而易操其故何哉朝廷若以令名进人士子亦以修名获利而利之所出众则趋焉已而名利不出于清修所得【`集作趋`】多归于人事其小者茍求輙【`集作取`】得一变而至阿私其大者许以分义再变而成朋党斯并教化渐渍使之必然故于用人之际不可不第其髙下若髙下有次不可妄干天下士流必刻意脩饰思齐日众刑政自清此兴衰之大端安【`集作焉`】可不察易曰履霜坚氷至言圣人之见终始之微矣今所言上刺史县令等事一皆指实纵臣所欲变法不合时宜伏望更发睿图及询于执事作为长筭振此頽风使官脩其方人受其福天下幸甚伏惟陛下聪明神武动以圣断正当可为之运未行反本之法微臣企竦窃有所望伏愿少留宸稍览愚诚必无可施行弃之非晩臣不胜尘露禆补之诚  

论教本书【`宪宗元和四年`】　　　　　元　稹  

某年某月日某官臣稹昧死再拜献书皇帝陛下臣伏见陛下降明诏修废学增胄子选司成大哉尧之为君伯夷典礼夔教胄子之深防也然而事有万万急于此者臣敢昧死【`旧唐书作冐昧殊死`】而言之臣闻诸贾生曰三代之君仁且乆者教之然也诚哉是言且夫周成王人之中材也近管蔡则谗入右【`文粹作亲旧唐书作有新唐书作任`】周召则义闻岂可谓天聪明哉然而克终于道者得不谓教之然耶始其为太子也未生胎教既生保教太公为之师周公为之傅召公为之保伯禽唐叔与之游礼乐诗书为之习【`文粹作翫`】目不得阅淫艶妖诱之色耳不得闻优笑陵乱之声口不得习惨【`旧唐书文粹作操`】断击搏之书居不得近容顺隂邪之党游不得恣【`旧唐书作纵`】追禽戮【`旧唐书作逐`】兽之乐玩不得有遐异僻絶之珍凡此数者非谓备之于前而不为也亦将不得见而为之矣及其长而为君也血气既定游习既成虽有放心快已之事日陈于前固不能夺巳成之习已定之心矣则彼忠直道徳之言固吾之所习闻也陈之者有以谕焉回佞庸违【`旧唐书作庸佞违道`】之说固吾之所积惧也謟之者有以辨焉人之情莫不欲耀其所能而党其所近苟将得志则必快其所蕴矣物之性亦然是以鱼得水而防马逸驾而走鸟得风【`集作乗风`】而翔火得薪而炽此皆物之快其所蕴也今夫成王所蕴道徳也所近圣贤也是以举其近则周公左而召公右伯禽鲁而太公齐快其蕴则兴礼乐而朝诸侯措刑罚而美教化教之至也可不为【`旧唐书文粹作谓`】信然哉及夫秦则不然灭先王之学曰将以愚天下黜师保之位曰将以明君臣胡亥之生也诗书不得闻圣贤不得近彼赵髙者诈宦之戮人也而傅之以残忍戕贼之术且曰恣睢天下以为贵莫见其面以为尊是以天下之人未尽愚而胡亥固巳不能分兽畜【`新唐书作马鹿`】矣赵髙之威摄天下而胡亥固巳自幽于深宫矣彼李斯者秦之宠丞相也因【`集本文粹作困`】谗寃死无所自明而况于疎逺之臣庶乎若此【`文粹作然`】则秦之亡有以致之也汉髙承之以兵革汉文守之以防谨卒不能苏复大训是以景武昭宣天资【`集作质`】甚美才可以免祸乱哀平之间则不能虞簒弑矣然而惠帝废易之际犹赖羽翼以胜其邪心是后有国之君议教化者莫不以兴防举教设学崇儒为意曾不知教化之不行自贵者始畧其贵者教其贱者无乃邻于倒置乎洎我太宗文皇帝之在藩邸以至于为太子也选知道徳者十八人与之游习即位之后虽游宴饮食之间若十八人者实在其中上失无不言下情无不逹不四三年而名髙盛古岂一日二日而致是乎游习之之渐也贞观以还师傅之官皆宰相兼领其余官寮之【`集无之字`】选亦甚重焉马周以位【`集作官`】髙恨不得为司议郎此其验也文皇之后渐疎之贱之至于母后临朝翦弃王族【`二唐书作室`】当中睿二圣厄难【`旧唐书作劳勤`】之际虽有骨鲠敢言之士既不得在调防保安之职终不能措【`唐书作吐`】扶卫之一词而令医【`集本文粹无医字`】匠胡安金藏剖腹以明之岂不大哀哉兵兴已【`集作以`】来兹尤甚师资保傅之官非疾废眊瞆不任事者为之即休戎罢帅不知书者处之至于教谕赞议之徒疎冗散贱之士甚者缙绅耻【`旧唐书集本有由字`】之夫以匹夫之爱其子者犹求明哲慈惠之师以教之直谅多闻之友以成之岂天下之元子【`二唐书作良`】而可以疾废眊瞆不知书者为之师疎冗散贱不适用者为之友乎此何足反居上【`旧唐书作不及上古`】之甚也近制宫寮之外徃徃以沉滞之老儒充侍书侍读之选而又疎弃斥逺之越月逾时不得召见彼又安能傅成道徳而保养其【`旧唐书有身字`】躬哉臣以为积此者岂不以皇天眷祐祚我唐徳以舜继【`文粹作以舜生舜`】舜以尧继尧传陛下十一圣矣莫不生而神明长而仁圣以是为屑屑习仪者故不之省耳臣独以为于列圣之谋则可也计无穷之业以传后嗣则不可脱或万代之后有若周成王中才者而又生于深宫优笑之间无周召保助之教则将不能知喜怒哀乐之所自矣况稼穑之艰难乎今陛下以上圣之资肇临海内是天下人人【`旧唐书作之人`】倾耳注目【`旧唐书集本作心`】之日也特愿陛下思成王训导之功念文皇游习之渐选重师保慎择【`集作简`】宫寮皆用博厚深之儒而又练【`旧唐书作明`】逹机务者为之更进迭见日就月将因令皇太子洎诸生【`旧唐书作聚诸生`】定齿胄讲业之仪行严师问道之礼至徳要道以成之撤膳记过以警之血气未定则辍禽色之娱以就学圣质既备则资游习之善以徳此所谓一人【`集作有`】元良万邦以贞之化也岂直修废学选司成而足伦匹其盛哉而又俾则【`旧唐书作知`】百王莫不幼同师长同术识君道之素定知天伦之自然然后选用贤良树为藩屏出则有晋郑鲁卫之盛入则有东牟朱虚之强盖所谓宗子维城犬牙磐石之势也又岂与夫魏晋以降囚贱其兄弟而自翦其本枝者可同年而语哉【`集作乎`】微臣窃不自揆思为陛下永建无穷之长筭輙敢冒昧殊死而言之  

初授拾遗献书【`宪宗元和二年`】　　　白居易  

五月八日翰林学士将仕郎守左拾遗臣白居易顿首顿首谨昧死献书于旒扆之下臣伏奉前月二十八日恩制除授臣左拾遗依前充翰林学士者臣已与崔羣同状陈谢但言忝冒未吐衷诚今者再黩宸严伏惟重赐详览臣谨按六典左右拾遗掌供奉讽谏凡发令举事有不便于时不合于道者小则上封大则廷诤其选甚重其秩甚卑所以然者抑有由也大凡人之情位髙则惜其位身贵则爱其身惜位则偷合而不言爱身则茍容而不谏此必然之理也故拾遗之置所以卑其秩者使位未足惜身未足爱也所以重其选者使上不忍负恩下不忍负心也夫位未足惜恩不忍负然后能有阙必规有违必谏朝廷得失无不察天下利病无不言此国朝置拾遗之本意也由是而言岂小臣愚劣昧懦所宜居之哉况臣本乡里【`一作校`】竪儒府县走吏委心泥滓絶望烟霄岂意圣慈擢居近职每宴饫【`集作饮`】无不先及每庆赐无不先霑中廐之马代其劳内厨之膳给其食朝慙夕惕已逾半年尘旷渐深忧愧弥剧未申微效又擢清班臣所以授官以来仅经十日食不知味寝不遑安唯思粉身以荅殊宠但未获粉身之所耳今陛下肇建皇极初受鸿名夙夜忧勤以求致理每施一政举一事无不合于道便于时故天下之心颙颙然日有望于太平也然而今而后万一事有不便于时者陛下岂不欲闻之乎万一政有不合于道者陛下岂不欲革之乎傥【`集作候`】陛下言动之际诏令之间小有遗阙稍闗损益臣必宻陈所见潜献所闻但在圣心裁断而已臣又职在中禁不同外司欲竭愚衷合先陈露伏希天鉴深察赤诚无任感恩欲报恳欵屏营之至谨言  

论进奉书【`宪宗`】　　　　　　皇甫湜  

臣闻一人莫非王臣尺土莫非王有山川林泽【`文粹作薮`】之所产殖雨露春秋之所成就莫非王财诚宜推至公以示无外今国家既有公府又为私藏使州郡贡赋之外进奉相及恐非以天下为家示天下无私之道也且任土作【`集作之`】贡生产有常履畆之税【`集作收`】等籍既定人识所出吏难为奸既无度程莫知纪极恣横征发因缘赃私驱陛下赤子措之不存之地侈君之嗜欲惑君之聪明实大奸之门大罪之窦也臣虽熟知陛下上圣之姿深仁之理凡内藏之实以充防赐非务积藏如四逺未知何如百姓受弊何如后嗣平中之主由此伤俭徳萌侈心何虽汉有少府水衡筦山泽之利终不若领之于大农也且地之财无尽王之用不防何必固立【`集作之`】内府以开滥闗耶伏望陛下罢内藏归之公府约进奉之礼【`集作约别进合古之制`】征敛有常财用无亏絶奸之根源除政之粃蠧全大体兴太和天下大幸伏见去【`集作正`】月十一日赦书陛下深念疲人恳责贪吏徃之随使贡来一皆罢之此实白日之明层云之泽也凡诸州府必有羡余不归之王庭必没之【`集作于`】私室伏请每使当罢必上其数而谨其收水旱之不虞疾疫之不期以振疲【`集作罢`】羸以代蠲免军旅之事工役之用以给其费以供其须居常之岁闭以待时无敢散泄以干刑司如是则大赖于人大伸于用矣  

与人论谏书　　　　　　　杜　牧  

某疎愚放【`文粹作怠`】惰不识机括独好读书读之多矣每见君臣治乱之间兴亡谏诤之道遐想其人防笔和墨则冀人君一悟而至于治平不悟则烹身灭族惟此二者不思中道自秦汉以来凡千百辈不可悉数然怒谏而激乱生祸者累累皆是纳谏而悔过行道者不能百一何者皆以辞语迂险指射丑恶致使然也夫迂险之言近于诞妄指射丑恶足以激怒夫以诞妄之说激怒之辞以卑陵尊以下干上是以谏杀人者杀人愈多谏畋猎者畋猎愈甚谏治宫室者宫室愈崇谏任小人者小人愈宠观其旨意且欲与谏者一鬬是非一决怒气耳不论其他是以每于本事之上尤增饰之今有两人道未相信甲谓乙曰汝好食某物慎勿食果便食之必死乙必曰我食之乆矣汝为我死必倍食之甲若谓乙曰汝好食某物第一少食茍食多【`集作多食`】必生疾【`集作病`】乙必因而谢之减食何则【`集作者`】迂险之言则欲反之循常之说则必信之此乃常人之情世多然也是以因谏而生乱者累累皆是也汉成帝欲御楼船过渭水御史大夫薜广徳谏曰宜从桥陛下不听臣自刎以血汚车轮陛下不得入庙矣【`集本文粹并作陛下不庙矣仍注云不得入庙祠也`】上不说张猛曰臣闻主圣臣直乗船危就桥安圣主不乗危御史大夫言可听上曰晓人不当如是耶【`谓谏诤之言当如猛之详善`】乃从桥近者寳歴中敬宗皇帝欲幸骊山时谏者至多上意不决拾遗张权舆伏紫宸殿下叩头谏曰昔周幽王幸骊山为犬戎所杀秦始皇葬骊山国亡宗皇帝宫骊山而禄山乱先皇帝幸骊山而享年不长帝曰骊山若此之凶耶我宜一徃以验彼言后数日自骊山囘语亲幸曰叩头者之言安足信哉汉文帝亦谓张释之曰卑之无甚髙论令【`一有今字`】可行也今人平居无事友朋骨肉切磋规诲之间尚宜旁引曲释亹亹绎绎使其乐去其不善而乐行其善况于君臣尊卑之间欲因激切之言而望道行事治者乎故礼称五谏而直谏为下前数月见报上披阁下谏疏锡以币帛僻左且逺莫知其故近于游客处一覩阁下谏草明白辨婉出入有据吾君圣明宜为动心数日在手味之不足且忭且喜且慰三者交并不能自止吾君闻谏既且行之仍复宠锡诱能谏者斯乃尧舜禹汤文武之心也闻于逺地宜为吾君忭也阁下以忠孝文章立于朝廷勇于諌而且深于其道果能动吾君而光世徳牧承【`集作防`】阁下之厚爱冀于异时资阁下之知以进尺寸能不为阁下之喜复自喜也吾君今日披一疏而行之明日闻一言而用之贤才忠良之士森列朝廷是必【`集作以`】奋起志虑各尽所懐则文祖武宗之业穷天尽地日出月入皆可洒扫以复厥初牧纵不得効用但于一官一局筐箧簿书之间活妻子而老身命【`文粹有焉字`】作为歌诗称道仁圣天子之所为治则为有余能不自慰故获阁下之一疏忭喜慰三者交并真不虚也宜如此也无因面赞其事书纸言诚不觉繁多某再拜  

直谏书　　　　　　　　　刘允章  

救国贱臣前翰林院学士刘允章谨冒死上谏皇帝陛下臣闻太直者必孤太清者必死昔晁错劝削诸侯之地以防不幸之诛商鞅除不轨之臣而受无辜之戮今并臣三人矣伏【`一无伏字`】守忠懐信口不宣心则刎颈刳肠向阙廷而死者并臣是也救国策从千里而来欲以肝脑上污天廷欲以死尸下救黎庶臣死之后不见圣代清平故留贱臣以谏明主今短书一封不入长策伏防不收所以仰天捶胷放声大哭杀身则易谏主则难以易死之臣劝难谏之主伏见陛下初登九五颁下诸州开直谏门言者无罪四方雷震百里奔驰至阙廷者愿陛下致升平之业矣陛下既不用其策不舍其过或鞭挞市朝囚禁园苑深【`一作沉`】埋沟壑者不知其数乞食道路者不记其名夫输忠献策之臣匍匐阙廷者岂敢欺陛下乎大臣爱位而不敢言小臣畏死而不敢谏忘生请死之罪徃徃冒死天庭者知陛下觉悟也伏闻枢宻之事要在殱【`疑作纎`】人以宰臣为度外之官以御史为不速之任寃者不得伸君子所以深藏小人所以深乱自古帝王以御史为耳目以宰相为股肱股肱废则不能用耳目蔽则不能视今陛下废股肱蔽耳目塞谏诤罪忠良欲令四海不言万方钳口可不畏也臣恐千秋万岁说陛下不圣笑陛下不明臣所以急也当今天下求进之臣智者不肯自言不肖愚者不肯自言不贤故使贤愚混杂善恶同羣真智真愚何所分别取之则善恶进舍之则贤愚退何不使至愚在野至贤入仕使【`疑作今`】天下食禄之家凡有八入臣请为陛下数之节度使奏改一入也用钱买官二入也诸色功优三入也从武入文四入也虚衔入仕五入也改伪为真六入也媚道求进入也无功受赏八入也国有九破陛下知之乎终年聚兵一破也蛮夷炽兴二破也权豪奢僭三破也大将不朝四破也广造佛寺五破也赂贿公行六破也长吏残暴七破也赋役不等八破也食禄人多输税人少九破也臣闻自古帝王终日劝农犹恐其饥终日劝桑犹恐其寒此辈不农不桑坐食天下欲使天下之人尽为将士矣举国之人尽为僧尼矣举国之人尽为刼贼矣欲使谁人蚕桑乎今天下苍生凡有八苦陛下知之乎官吏苛刻一苦也私债征夺二苦也赋税繁多三苦也所由乞敛四苦也替逃人差科五苦也寃不得理屈不得伸六苦也冻无衣饥无食七苦也病不得医死不得葬八苦也仍有五去势力侵夺一去也奸吏隠欺二去也破丁作兵三去也降之【`疑`】为客四去也避役出家五去也人有五去而无一归人有八苦而无一乐国有九破而无一成官有八入而无一出凡有三十余条上古已来未之有也天下百姓哀号于道路逃窜于山泽夫妻不相活父子不相救百姓有寃诉于州县州县不理诉于宰相宰相不理诉于陛下陛下不理何以归哉伏见蛮冦欺侵神道诳惑我国家作亡命之渠魁为逋逃之窟穴征兵五年今日诛之何见之晩也臣闻却以【`疑`】未终销兵于当时本无养兵日为【`一作与`】乱臣张本也今不除其乱本而除其乱苗士卒荡尽于中原玉帛多亡于道路岭外仍令节度四面讨除苍生嗷嗷何负陛下今行此讨罚以为上策臣恐今年除一承嗣明年又生一承嗣天下征战未有了期则祸难起于腹心蜂虿生于手足陛下左右无人敢言但知润色美词恱情畅志而已岂知千里零落万里凋残者哉今国家狼戾【`一作狈`】如此天下知之陛下独不知之天下不敢言臣独言之万死一生臣死一介之命救万人之命臣今虽死犹胜于生臣献策千条未防一问覊孤贫病流落风尘眷恋朝廷而不能去傥陛下览臣愚见知臣愚忠则理乱斯须存亡瞬息太平之日昭然目前必也陛下不以万国为心不以百姓为本臣当幸归沧海葬江鱼之腹不忍见国难危臣之愿毕矣臣恳擗【`一作辞`】不胜痛切感惧之至  

## 文苑英华卷六百七十七

宋　李昉等　编赠答上  

梁贞阳侯与王太尉僧辨书一首  

为王僧辨答贞阳侯书一首  

梁贞阳侯答王太尉书一首  

与王僧辨书一首  

梁贞阳侯重与王太尉书一首  

王僧辨答贞阳侯书一首  

梁贞阳侯与陈司空书一首  

代陈司空答书一首  

梁贞阳侯重与裴之横书一首  

裴之横答书一首  

与徐陵荐方圆书一首  

答周处士书一首  

答诸求官人书一首  

梁贞阳侯与王太尉僧辨书　徐　陵  

渊明顿首顿首昔自天狼炳曜非无战阵之风参虎扬芒便有干戈之务至于夏钟夷羿周厄犬戎汉委珠囊秦亡寳箧彰于史籍可得而闻未有国家殱危遂若当今者也我大梁膺龙图而受命御凤邸以承天轩顼比于诸王汤武方于儿戱三光有乂四海无波灵贶咸臻表衷褆福非日非月苍生仰其照临如云如雨天下防其恩防而屯亨有数剥极为灾枭獍豺狼肆逞凶逆后主诞资上圣光啓中兴大剪仇雠方平宗社虽复潇湘举斧庸蜀弯弓凡厥凶徒谁不殱扑岂图天未悔祸防乱荐臻虏无厌乗此多难防刘我南国荡覆我西京奉问惊号肝胆崩溃虽复金行板荡火政沦亡绿林青犊之羣黑山白马之卒八王故事曾未混淆九州春秋谁云祸乱昔隆周从播皆凭晋郑之功强汉阽危终假虚牟之力今者武皇之子无复一人藐是孤孙还同三叛等子頽而为暴同刘芳而入关乞命诸戎势何支乆孤宗室之长爰自布衣皇运之初弥承天徳何则据鞍辍哭虽绍覇图独居掩涕终讨家怨孤二三昆季方可【`一作尔`】戴天被此恩慈如何酬答所以徐彭之役不希轻躯哀荷之诚乆闻朝听况复邦家不造至此横流宗社无依何所逃责因以提戈负劒卧泣行号言念荆巫志雪雠耻大齐观书有洛辑瑞荣河功格苍旻徳满天地慈孝之道通于百灵仁信之风覃于万国是以日月所照舟车所通候海水以来賔瞻苍云以奉贡昔自轩农炎昊曾无宣国之规虞夏商周非有伐戎之畧岂知华夷仰徳逺近同心谷价无尧汤之忧粮储同水火之贱精兵利器势勇雷霆天马龙媒量比山谷斯固开辟已来未之有也至于亲邻之道夙契逾深无改曩懐尊感弥笃以为兴亡继絶事昞前经推择庸虚命守宗禩【`疑`】方欲仰凭神武清我寇雠防喻难违诸懐更恧明公诞膺时运光赞本朝勒瑞姜璜书名何鼎故以通期管乐宜契风云戮不世之渠凶殱滔天之巨寇重以三湘放命七国连从征旅东西必翦妖逆虽复栈道木阁田单之奉旧齐绾玺将兵周勃之扶隆汉中宗佐命俱画丹青光武功臣皆悬星象非貔非虎之封同心同徳之劳校彼功庸曾何髣髴但与在与亡期于体国防君有君宁容无主夙承所立犹则孱防天歩方难宁可济自淹留大国志荷恩私朝夕宫闱预奉顔色黄河白日亟亶诚言分灾防患事非虚旨但善相小国终资大贤定我邦家繄公是赖淮流不竭岂独琅琊望能喻此衷懐思之无忽近陆君士有啓陈其祸乱朝防即命河东王岳等勒率熊罴便相抵赴道阻且长虽无之及所闻西浮夏首便当险隘之冲南捍巴陵方拒窥窬之冦上党王皇齐宠弟是号宗英亲御戎轩逺于将送裴侍中英起淮南贵族兼事戎行跃冀马者千羣披燕犀者万队来自河阳曾不旬日持节徐武潼三州诸军事散骑常侍明逺将军东徐州刺史始兴县开国侯湛海珍等并前朝旧将夙着勲庸推毂海邉属是防乱虽复拔身有道志雪朝怨咸预戎行共指乡国江淮旧悉已招擕方禀英谟共翦雠难去月将晦便届夀春已具舟师将临江浦使人入境行陈所懐揆日觇光迟枉还牍当使宗祊有主余同小白之勲家国无虞公保阿衡之贵何其美也岂不休哉言念此私但以号咽萧渊明顿首  

【`此篇英华元编在六百八十二卷邉防门今移于此庶几赠荅相应`】  

为王太尉僧辨荅贞阳侯书  

孤子僧辨顿首顿首席威卿反命具有奉答马嵩仁至又奉去月二十八日诲增用倾悚秦为不道西都失守率土臣妾莫不惊惶防君有君实惟典礼继世嗣厯明于通诰所以百辟羣司四方岳牧共立大计佥议所归故绍晋安殿下用传寳祚树立之宜无由逺谋邻国足下宗枝蕃戚徳誉早隆既身限北庭事隔匡赞今者借助齐主扬斾南辕但嗣守洪基即既其主若阿衡帝载诚所推揖佐中兴谁曰不可所望齐朝永存信誓谨当命北舟人奉迎麾驾无容进枉齐兵逺于江表仰冀弼谐时政用极奋庸但江东之地数千余里民附国险水陆衿帯若旧京从命杨徐承旨又恐西南之地二十余州不即威懐容为齐国之患而粮裹之宜更迟动静祗展之日冀在一二谨因马嵩仁并遣真威将军通直郎散骑常侍马瑱口宣谘述孤子王僧辨顿首顿首【`按陈书徐陵传齐送贞阳侯萧渊明为梁嗣遣陵随还僧辨不纳渊明徃复致书皆陵词今僧辨答书恐非陵作后同`】  

梁贞阳侯答王太尉书  

姜常侍暠至复枉去月三十日告具公所懐良以慨息孤虽庸薄不及通贤犹曰生民宁无心识自皇家祸乱亟积寒暄九州万国之人蟠木流沙之地莫不行号卧泣想望休平何况于孤预在宗室家荷报雪之恩身防鞠养之爱者先皇之慈也烝尝不絶于私庙子弟得嗣于南藩者后主之惠也朱方之地建业之都谁家丘陵谁家宫庙岂有为人臣子荷此恩灵亲执干戈自殉家国公之忠孝信感人神公之盟誓事同悬象虽复宗盟不造骨肉为雠安可相期尽如萧詧耶古者天子六军是为万乗今日凶荒致阙斯礼偏禆将校尚握精兵州郡官曹各有交吏未有居称扆座行曰乗舆遂无五尺之童髙谢千人之长于公明允意复云何国家雕荒既乏屯卫皇齐与睦幸惠优矜何乃自起趦趄茍违邻徳克勘祸乱欲立功名咸自军师岂在刍湛海珍等前朝旧将差匪齐人分给羸兵即是梁甲非云背信岂曰渝盟朝野羣雄何所擕贰且公天资命世再造皇家梁代之桓文萧宗之伊管谁其逺近不禀英谟【`一作谋`】如有奸囘正速齐斧尚何忧于共工何畏于有苗哉所览来书既为疑难上党王恭承朝旨不敢相同方笃邻和不容全异如须减损更迟行人张廷尉种等所具此无多及萧渊明顿首  

与王僧辨书  

太清六年六月五日孤子徐君【`君疑是古人自称如王绩书中亦作王君又一本作名当考`】顿首昔者云师火帝非无战阵【`一作伐`】之风尧誓汤征咸用干戈之道至于摇山荡海驱电乗雷殱厥凶渠无亏皇极若夏钟夷羿周厄犬戎汉委珠囊秦亡寳镜然则皆闻之矣未有膺龙图以建国御凤邸以承家二后钦明三灵交泰而天崩地坼妖冦横行者也自古铜头鐡额兴暴皇年梼杌穷竒流灾中国王弥石勒吞噬闗河绿林青犊之羣黑山白马之众校彼兵荒无闻前史八王故事曾未混淆九州春秋非去祸乱我皇受命中兴光宅天下泰宁安敢执鞭建武栖栖何其扶毂抑又闻之陶唐既作天归鸟啄之臣丰毕将兴特挺鹰扬之佐明公量包金铉神表玉璜俪衮钦才平阶伫徳固以留连管乐惆怅风云濡足维时投竿斯在去岁凶徒不骋言次巴丘鼓声闻一柱之台烽火照三休之殿公则悬麾羽扇犹对投壶戎羯咸奔鲸鲵俱翦楼船万轴还系昆明胡马千羣皆输长乐于是乎夏首西浮云行电迈彭波东滙谷静山空扼鹊尾而据王畿登牛头而扫天阙渐台伪帅仍传首于帝京郿坞元凶咸刳肠于军市青羌赤狄同豺狼胡服夷言咸为京观公园陵尽拜忠贯长沙神主咸安勲逾髙宻重以秦宫既获鲁殿犹存辟绿草于应门开青槐于武库长安五陵之族鄠杜六迁之民襁负而归都防斯满鬻脂藏脯游骑系钟故市新城飞甍华屋东莞旧宅人识桑榆南顿荒田家分禾黍岂止乡名谷熟邑号禾兴而已哉若夫卦起龙文书因鸟迹劬劳王室大拯生民自开辟以来未之有也虽十六才子明允笃诚八百诸侯専心同徳中宗佐命俱画丹青光武功臣皆悬星象栈道木阁田单之奉覇齐绾玺将兵周勃之扶强汉壤虫之比黄鹄辙鲋之仰河宗未足云也孤子阶【`一作实`】缘多幸叨簉皇华乡国屯危公私燋廹邳肜【`肜彤异音汉书作彤`】之切长乱心胷徐庶之祈终无开允既而屏居空馆多歴岁时叠犯幽祗躬当勦灭何图衅咎灾极苍旻号慕烦寃肝肠【`一作腹`】屠殒酷痛奈何无状奈何惟桑与梓翻若天涯杖柏栽松悠然长絶明明日月号叫无闻茫茫宇宙容身何所穷剧奈何自忝膺嘉聘仍属乱离上下年尊偏婴此酷昔人迎门请盗恒懐废寝之忧当挽舆亲犹有危途之惧况乎逆冦崩腾京师播越兴居动止长隔山河朝夕饘谁经心眼程糜不继原粟何资瞻望风云朝夕呜咽固乃游魂已谢非复全生余息空留非为全死同氷鱼之不絶似蛰虫之犹苏良可哀也良可哀也自东都绍汉南亳兴殷修好征兵弥留星琯韩宣范武方驾连镳苏秦张仪朱轮华毂而孤子三危是摈四罪同科听别马而长号杖归旍而永恸王稽反命既无托乗之恩椒举相逢谁为班荆之位昔人违齐处鲁时降征求亡晋奔秦犹防招请问管宁于辽左追王朗于浙东并物誉时贤卿门公族悬须应务深挟情祈斯岂庸贱之俦耶非余生之敢望也但预在輶轩诚为过误珪璋特逹通聘河阳貂珥雍容寻盟漳水差有黄门启封非无青纸诏书郡将州司郊迎负弩乡亭里候饰馆陈兵岂是复介而奔齐宁当窃妻而逃晋已焉哉羌【`一作差`】难得而言也汉之谷吉捐躯者几人楚之申胥埋魂者何极孤子何所叹焉但顿伏苫庐徒延光晷夫以啁噍燕雀踯躅鸣号含识懐灵未有其痛且夫曾【`一作鲁`】耕雨雪犹尚悲歌苏使幽囚无驰【`疑`】哽噎公履忠孝冠冕缙绅化感烟云量标海岳行糜仲月王政无塞【`疑`】分谷髙年仁风斯逺固以衣缨仰训黎庶投懐今日憔惶弥布洪泽虽复孤骸不返方为漠【`一作汉`】北之尘营魄知归终结江南之草孤子徐君顿首  

梁贞阳侯重与王太尉书  

渊明顿首顿首席威卿等还枉此月十四日告披览未周【`一作终`】良深慨息昔长平建【`一作失`】策犹闻蚀昴之征【`一作竒`】踈勒效【`一作征`】忠时【`一作实`】致飞泉之感岂在余凉徳书不尽言遂使吾贤犹迷所执【`一作犹迷前报`】斯故衔哀掩泪仍复披陈者也孤以庸薄宁有覇图侯服于周常惧盈满岂望身居黄屋手御青纶揖让而对【`一作叶`】三灵端委而朝百辟询诸圉牧莫不皆知援誓神明固自无爽但大齐仁信之道闗于至诚睦邻之懐由于孝徳遂防殊奬归【`一作还`】嗣本朝拜首陈辞敦诱弥广【`一作厉`】既而仇讐未殄方【`一作乃`】凭大国之威宗祏【`一作社`】阽危尤【`一作终`】仰亲仁之徳僶俛恩寄号腼惟【`一作载`】深而勑谕分明信誓殊重乃云邦家有乂社稷无虞凡广陵歴阳皆许见还白水黄河屡奉然诺至于夏藩【`一作番`】冲要控遏上流且命强兵为我此【`一作临`】据若【`一作如`】其自有精甲能捍丑徒并用还梁皆如前旨以孤频【`一作昔`】经忝窃屡守淮肥门生故吏遍于江右凡诸部曲并使招擕投赴戎行前后云集霜戈雪防无非武库之兵龙甲犀渠皆是云【`一作灵`】台之仗文物以纪之声名以发之斯实不世之隆恩宁【`一作岂`】曰循常之恒礼明公固天所授济本朝曲阜同功营丘等【`一作并`】烈若夫伊尹庖厨贱宰霍光阶闼小臣诸葛亮无应变之才管夷吾非王者之相论其世业较彼勤【`一作勲`】劳书契已来罕有明徳且程婴之义自古为难荀息之忠良以喜慰【`一作甚可嘉慰`】但先【`一作前`】朝秉玉镜之符御金轮之寳菩萨之化行于十方仁夀之功【`一作风`】沾于万国凶人侯景遂殄邦家何况于今亦有吴防江东如掌差匪虚言淮阳【`一作南`】在面方此非局不稼不穑多歴岁时大东小东全无机杼闗中丑虏宁非冐顿之锋齐国强兵便【`一作乃`】是轩辕之阵西【`一作东`】南当扼喉之势东【`一作西`】北承抚背之机首尾交【`一作齐`】侵华夷俱骋【`一作逞`】而冲人数岁复【`一作天`】子方赊徳未感于黎蒸【`一作人神`】威不加于将帅斯等【`一作曹`】怏怏非少主【`一有之字`】臣安有碌碌因人成事公之才具虽复明允【`一作光明`】势何如于天监时何若【`一作如`】于大同弃与国之隆恩当滔天之猛冦匡救之徳翻未有从忠许之谋谁其【`一作云`】相晓卧薪待火方此弗危系草从风俦之非切【`一作匹`】若能思其上策审此英图【`一作谋`】见引軨猎之车还向长安之邸一则二则惟在大贤外相内相终当相屈正当擕诸旧率【`一作从`】我賔逰朝服簪【`一作簪夕`】缨直拜园寝梁人望国俱登赤马之舟【`一作山`】齐师临江仍转苍鹰之斾分袖南浦扬鞭北风民不疲劳军无怨讟如其执事尚秉前言将恐戎麾便济江表何则西浮夏首【`一作口`】已据咽喉东进彭【`一作汇沧`】波次指【`一作披其`】心腹广陵京口烽烟相望鲁柝闻邾方之【`一作兹`】尚逺胡桑对蓟比【`一作匹`】此为遥水陆争【`一作俱`】前龙虎交至则扬都荡【`一作薄`】定功自齐师江左臣民非闗梁国【`一作祚`】岂不追【`一作退`】慙后主崇寄之恩还负齐朝亲邻之意东门黄犬固以长悲南阳【`一作河南`】白衣何可复得立兹幼弱非曰大勲【`一作天助`】灭我宗祊【`一作祧`】何所逃舋【`一作责`】今复遣前吉州刺史马嵩仁至彼【`十字一作使指`】更具徃懐想不逺而复无贻祗【`一作祸`】悔也若英谟有在方兴祀【`一作嗣`】夏之功明监如违便等过殷之叹存亡社稷一在于公【`一作斯`】临纸崩号不复多及萧渊明顿首顿首  

此篇六百八十二卷重出今削去注异同为一作王太尉僧辨荅贞阳侯书  

僧辨顿首顿首白席威卿至奉今月五日诲披函伸纸号耻交哀天未悔祸地维重絶九县沸腾四海悲愤嗣主钦明濬哲齐圣广渊体自宸极受命文祖主梁祀者非此而谁且年倍汉昭弗明上官之诈徳逾姬诵弥昭周旦之诚今海内衣冠中朝卿士或南阳旧官成天监之初代邸故臣荣光承圣之始莫不人竭其力争求効命输心嗣主以报先帝之恩今荆陜沦覆正是江北数县即东南藩翰万里而遥主甲治兵舻舳相接长波天限方汉城池修徳绥民中兴可待孤子本以庸懦加复穷喘且平生素蓄志不在位世防朝宠身实许国武皇擢之千里先主申其三顾因此逾滥遂居端右属天歩艰难寄深忧积方欲询于髦杰采之舆皁同康时务共赞皇猷一彼车书刷兹讐耻然后守其侯服归老赤松至如今日使须白事披奉来诲承彼送还今琁枝令戚播越秦虏明公傥能入朝同奬王室伊吕之任佥曰仰归宁不副兹仄席济扶匡救若斯言不渝更听后防便遣鹢舟舸奉迎麾斾但阅来朝意在主盟今江东所奉彼属披图未防朝意【`一作音`】郑拒子忽左史是之汉背刘襄班书称允况属疎于踖弥不敢闻命谋期通识赐亮此诚孤子王僧辨顿首顿首  

梁贞阳侯与陈司空书  

渊明顿首顿首轩辕既作遇蚩尤之兵颛顼为君阻共工之乱虽复摇山荡谷驱电乗雷殱厥凶渠曾靡遗孽未有时当至治世在钦明元恶滔天遂防邦家者也我大梁开金绳之寳牒纽玉镜之珍符功烈与造化相侔徳施与风云俱逺戴日戴斗何向不賔太平之基无思无届逆贼侯景殱乱本朝衅重聪弥凶逾羿浞后主天经地纬义冠人灵驱驭熊罴遂翦勍盗少康祀夏何可对扬太戊兴殷弥无等级不图天未悔祸防乱荐臻羌贼凭陵侵荡荆汉乗舆凌辱既防凶徒黎献崩腾莫不沦没故以哀穷兆庶痛极苍旻者也夫诸侯释位宁非乱祸之朝宗子维城本济殷忧之日武皇遗胄皆防虏庭乞命偷生何能支乆孤宗室之长爰自布衣辛癸之朝容身靡托追惟先业大庇生民既雪伯升之怨仍绍桓王之霸孤二三昆季情礼获申等预蕃枝偏承皇徳近岁彭都之役得备戎昭【`一作行`】鞍甲之劳庶詶天宠况复邦家不造至此横流凶狡犹存何所逃责固以提戈负劒卧泣行号言念荆巫志雪雠耻大齐徳并天地明符日月隆礼诏俗张乐被民义感华夷仁侔造化玉羊银瓮嘉瑞必彰泽马山车祯符摠集若夫中原猛士本自无穷沙塞精兵斯何有【`一作有何`】量是以家国之富文景所未俦兵马之强秦汉所未敌但亲邻之道既笃夙私明发之懐弥敦先好以为兴亡继絶圣典通规爰命无庸嗣守社稷【`一作宗社`】既方凭大国庶讨仇雠恩喻难违诸怀慙哽公体兹懋徳毗奉中兴归自畨禺志在讨乱至于云行电迈谷静山空扼尾而定王畿登牛头而扫天阙渐台伪帅将传首于帝京郿坞元凶皆横尸于军市髙庸茂烈振古希俦承此欣然深所嘉叹今者殷忧未已祸难相寻宗社无依奥主宜立夙承所眷尚在冲年王室犹难何以康济董侯幼弱终覆汉朝马业童防仍倾晋室所谓前事之不忘后事之兆也孤过荷恩灵预奉帷幄黄河白日亟降诚言分灾防患事非虚防但当小国之礼无失敬恭阖境人民俱劳寤寐方穷人爵之重以报非常之功惠览今书希能留意也上党王文髙刘徳武冠曹彰爰降宗英逺于将送裴侍中英起赞奉师徳俱事戎间月垒连营云旗蔽野同集江淮翼我归斾湛海殄等并前朝旧将夙着勲庸江左氛妖投身齐国今者皆防恩奬并在戎行归附明公共翦雠难去月将晦便届夀春已具舟舻将临巢浦若公为内主方同国子之勲余以定家得免臧孙之叹岂不功名富贵共保无疆前望乡闗唯增号哭萧渊明顿首顿首  

代陈司空荅书  

某顿首顿首使人孔文端至奉此月四日诲兼翰累牍俯加循览以悲以慰先皇圣徳在躬体道康哲允恭克让就日望云雀衔书皇天眷命光宅区宇司牧黎元泽与风行恩随雨散朔南暨教要荒贡篚而运钟百六时属陵【`一作屯`】夷贼臣侯景内奰中国掘剪公室鞭挞寓县三光掩曜四海分崩嗣后大孝发衷【`一作哀`】志清国衅载齐车以誓众墨衰裳而鞠旅遥授兵略沿流电迈不崇朝而戮封豕才信宿而翦奔鲸虽天未絶梁伊帝之力方欲克复梁雍吞灭崤函即都渚宫将议进取而穹昊不惠频降愍凶秦氏虎狼肆其虐暴主上幽辱銮舆播迁悲结万姓痛深九服社稷须主天下难旷晋安殿下地惟宻戚亲实爱子弱表狥齐幼而岐嶷羣公卿士岳牧藩镇莫不顿首屈膝请嗣宗祧王太尉秉徳居宗实为元辅仆以不敏预叅末将今朝野宁晏方镇协和戮力华夷同奬王室庶竭股肱荡刷讐衅殿下夙标令誉早播明徳亲则章兴【`汉朱虚侯章东牟侯兴居一作典非`】地惟蒋邢昔因多故托身大国今防发勑已次夀春载披来旨实深倾注但帝子承制非为乏主冡宰匡翊宁俟长君虽则末学颇闻前载成王践阼曾未壮年昭帝君临实惟童孺若以家国多故思济艰难仰惟尊戚莫不属望分陜之寄侧听髙防如使不继亲地便议崇极上相居中自当奉报昔仲子舎孙檀弓有作赵求外主穆嬴以啼前事不忘可为故实蕃维末镇敢用多陈逺降诲函唯深哽佩陈某顿首顿首  

梁贞阳侯重与裴之横书  

张佛奴昨还得去月二十九日书览以增慨昔桓公始反管仲亲射其车重耳初还吕郤终焚其室顷家国多患频遘闵凶前事不忘便为兆所以皇齐大徳礼秩兼常威武纷纭洪恩汪濊况复旌旗照日鼔吹从风文物俱华羽卫相郁书契已来斯未有也卿天监之始门官有成承圣之初身名俱泰正应勤王効命詶二后之恩忧国如家报三灵之宠何有方规异志茍树童防阻地险于长川忘天讨之应及孤昔忝蕃维非无逰士平原之馆乃乏如锥田文之家差有弹铗虽复李广麾下莫不封侯卫青故人多懐彼此岂可文辞简畧礼等平交披封伸纸益多叹异相防无仪表诗人之作茅鸱刺傲彰鲁史之文宿昔相期不应如此众军即便顿江闗相见在近不复多及萧渊明顿首再拜  

裴之横荅书  

之横白足下定国等至枉雅诲具髙氏致送之旨即彼行人逺到京城大慰应有成命但江山夐阻未奉朝廷报辞第下国之麟趾先朝所寄籍彼邻好义深主祀自宜单车入境端委还朝而朱斾启行戎旌望国江东士子未逹髙懐仆早预簪裾夙叨眷与矢既暌江淮成阻青黎裁封虽断西鸟之辞白雪在天岂无北风之叹但变故纷纷忠贞宜显寒松负雪诚愧节者之徒劲草疾风宁忘烈士之槩齐师若反斾淮路退舎淝水彼之敬送止缙绅之徒此之奉迎则轩盖而已伏听朝旨迟申展敬之横白  

与徐陵荐方圆书　　　　　周让  

吾荷朝恩得安丘壑身名两泰夫复奚言但愿沐浴尧风遨游舜日安服饱食以送余齿然性灵未能灰弭其间复须友生言晤后来英俊并出方为时生林谷之中鲜逢退逸唯赵郡方圎栖迟天目年过强仕不慕时荣文史足用学艺优敏中岁暂逰宛洛防弟识异其人方储之衣冠未絶雅奉闲逸得性丘林与吾朋逰积有年岁今复同在岩壑毕志风云琴按清商诗题空谷比幽贞道缺考槃絶咏贲五履二两爻无间方今公旦作辅亿兆攸赖激贪惩竞傥自圆起弟以搜扬佐世水镜求贤脱能登此仄陋论【`一作纶`】言是属翘弓逺贲则山谷咸劝足令防风复振懦夫能立岂不哉圆若防此旌招未必不凿坯而逹于廊庙之用脱不能贲然来思而于退让之道于斯为贵恐弟未究东川人士聊复起予今言吾家上宰之贵无以微禆万一此举脱复入听少得不负夙心周让白  

答周处士书　　　　　　　徐　陵  

辱去年三月二十七日告仰披华翰甚慰翘结承归来天目得肆闲居差【`一作羌`】有弄玉之俱仙非无孟光之同隠优防俯仰极素女之经文升降盈虚尽轩皇之图艺虽复考槃在阿不为独宿讵劳金液唯饮玉泉比夫煑石纷纭终年不烂烧丹辛苦至老方成及其得道冥真何劳逸之相悬也又承有方生亦在天目理当仰禀明师摠斯秘要岂如张陵弟子自坠髙岩孙泰门人竞投沧海何其乐乎圣朝虚心版筑尚想丘园若彼能赴嘉招便当谨申髙命但其人徃岁亦望至京师观此风神确乎难拔故以忘懐爵禄讵持牺牲之谈髙视公卿独骋蜡蛵【`一作蜉蝣`】之训所恐有道三辟公车十征若斯者终当不屈此既然矣请复详言昔楚国两龚同时纡组汉隂二老相擕抱瓮兄之幽贞若其凿坯负石方同形影结绶弹冠无容越楚况乎粪土夔龙羶臊名器已行所不欲非应及人忽承来音良以多感何则颍阳巢父不曾令荐许由商洛园公未闻求征绮季斯所未喻髙懐而踌躇于矛楯也唯迟山阿近信更惠芳音如或诚言谨便【`一作使`】闻奏第夙劳比剧不复多呈徐君【`一作名`】白  

答诸求官人书  

自古有【`一无此字`】吏部尚书者品藻人伦简其才能寻其门胄逐其少多【`一作大小`】量其官爵但古来数千年非无明时也非无明主也自有才用虽美阶级不通门户虽髙官资殊屈若斯人者其例甚多请问诸君此是何义夫一千钱一斛米之多少犹闗相禄况复皇朝官爵理系天内典谓之为业外书称之为命五行有驿马之言六甲有官鬼之说必令驿马时发官鬼克身所望偕荣便当果遂如其不尔决是难谐岂可改尚书作官鬼驱老仆为驿马耶若见问尚书何不分判用与不用许与不许仆答云君非屈滞岂可相期决言应果若今驿马差爽便是乖信此闗君命仆何以相答耶若朝散之流行止之属门户相似人才不殊选家斟酌无能为尔若陟大位清官悉由元命夫人君賔用并是前缘故宋文帝云人【`一有世字`】岂无运命每有好官缺輙忆羊保梁武帝云世间人言有目色我特不目色范悌自此而论岂非前业且世谚云图官在乱世覔富在荒年梁孝元帝承侯景之凶荒王太尉接荆州之祸败尔时防乱无复典章故使官方穷此纷杂自绍泰太平及永定中【`一作永定之时`】圣朝草创尔时州州自帝郡郡称王天下干戈【`一作干戈未息`】尚无条序兼以府库空虚赏赐悬乏白银之寳难得黄纸【`一作礼`】之板易营假以官荣【`一作权以官阶`】代于钱绢义在【`一作存`】抚绥无计多少又有非旧非勲非地非才托节将而求官因时人以买位卖官既贱皆为清显故【`一作致令`】员外常侍路上比肩谘议参军市中无数四军五校车载斗量岂是朝章应其如此今衣冠礼乐日富年华主上体成王之风太傅周公之徳西戎北狄畏我王威时既清矣时既平矣何可犹作乱世意而覔非分之官耶【`一作何可犹作旧意非理望也`】凡人所以称屈滞者身已不无寸能官又不及父祖既是明时可以于邑所见诸君多逾本分犹言太屈未喻髙懐若问梁朝朱领军等【`一作异`】并【`一作亦`】为卿相此不逾其本分耶此天子所用【`一作此是天子所拔`】非闗选序旧章秦有车府令赵髙直为【`一作直至`】丞相汉有髙庙令田千秋亦为丞相此复可为例耶仆七十之岁朝思夕计并愿与诸贤为真善知识曾无嫌隙差可周旋非欲令君作此怨诉但既忝衡流应须粉墨庶其允当无负朝寄耳去年疾患亦【`一作尔`】余气息不能相荅通作此书所望诸贤深明鄙意徐君白  

一作皆陈书本传  

## 文苑英华卷六百七十八

宋　李昉等　编赠荅中  

荅族人梁东海太守长孺书一首  

重与萧十书一首  

重荅李清河书一首  

赠韦司业书一首  

荅萧十书一首  

荅族人梁东海太守长孺书【`其人因梁末入北齐`】  

徐　陵  

恩报近岁奉使来归辱彼河清年中告行并惠以明镜亟离寒暑虽复时陈梁鹤日照孙【`一作孤`】鸾言慰相思反增离眷刘传三常侍还又承书札银钩甚丽玉疏依然开封伸纸破愁为笑素秋方届溽暑稍阑体中何如善保元吉藂台之璧少海之珠何必乡里所在为贵卿托身大国既已积年彼朝英彦理相钦挹方当交辟三命清官两宫何乃濶然迟有问也吾七十之岁崦嵫已廹朽老之疾随年而甚徒懐北邙之切未遂东都之期牵役承闲但有衰顿贤从君政佐佑兴基中舎【`一作书`】谌殿中并休宜自别有书问来告访吾文章吾自归来乡国亟徙炎凉牵课疲朽不无辞制而应物随时未曾编录既承今告輙复搜检行人相继别简知音但既乏新声全同古乐正恐多慙于协律致睡于文侯耳燕南赵北地角天涯言接未由但以潜欷善敬徳中郎并比境之良选皇华之上求若可輶轩别当委白君问  

重与萧十书　　　　　　　李　憕  

再览来封皆如一面秋热未解所履如何某拙疾但昧于理耳崔子日月渐逺弟故人情多一恸深衷岂易论也委曲具悉待彼官到若有商量与申后意彼有人作主人否承郎欲还岂不能一至此也外郡感别情不易言道路无留滞朝廷待士论屈日深伫闻鸣跃勿至断絶弟多才博识言成楷模某弃废之人何能为也言谈次可吹嘘之合不负公私亦亲故之情耳千万千万不具李憕谘  

重荅李清河书　　　　　　萧頴士  

【`名`】白临清传马子逺至昌乐奉问及亦既披缄慰惨交集幸甚幸甚亡友存日侧闻绪言以其先门在殡旧茔未祔将事啓卜指用早秋见托不才俾述铭志手草行状遗本犹存岂期逺日未临长夜俄遘埋追逺之纯心受终天之永酷幽防愤叹岂其可言南阳王公闻而伤之近赉钱二万以济所欲兄又不以人废言克申后意则不腆之作刋就有期既徃之魂瞑目无悔存殁所荷非二公而谁然后知燕王无以矜其吊【`疑作市`】骨魏妾不独申其结草矣辞奉日逺系积难任惟珍重因还骑不宣【`名`】再拜  

赠韦司业书  

月日颍川男子萧名敢复书于京兆韦夫子足下嗟乎事有勇于昔闻而怯于今见求之累月而弃之一言此其勇于昔闻而怯于今见者固见之不厌其成也求之累月而弃之一言者固言之未通其情也难进为志士之节知音实盛名之选可不谓难哉必也道不磷于进趣之几交可判于言谈之分雅心特逹中义不囘者能之由是而其来也必审于几其去也必揆于分鸟能择木木不能择鸟离合是非之迹在主不在客则仆之所以怯乃足下之所以难也呜呼将见不见闻不闻惟难仆所以盘桓顾望且累月焉惜知音之至希一絶不再也泳然不谒幸不怪乎仆家业山东非举选时不至三辅而倐来忽徃亦已再三一昨遇谢官乃不知门下省与朝堂所在足下试以此等事相对岂轻于进退者耶而愿托深期积有年矣幼小日曾窃窥足下所着两京新记长来追思实为善作人【`疑`】所知殷晋亟接清言仆幸因之饱于余论思心谏迟【`疑`】以日为年顷数岁前足下新除吏部郎中时曾于都省之间昧然一谒足下亦颇垂顾接而今得无忘耶岂或念此便谓仆为轻于造诣者也仆徃时之举诚复轻率然自足下则有固求而不至者焉足下诚问仆于衡轴诸公必知未有一人言仆造其门矣以正月二十五日至自东京叅后迨兹遽承足下屡垂访引又贤弟曾一陪宴席贵壻徐子旧所交欢岂不足假延誉于门庭披旧积于心腑耶何曩之不能徃也如此所谓勇于昔闻而怯于今见者矣仰惟足下旁求百氏独当朝抑扬鉴戒时难与拟自甫登清贯垂二十年更事既多阅人不少尚能纡廻雅虑辱在小人懃懃恳恳至于数四何其异也方今运偶休命贤才至众龙门之下跃鳞所萃岂复吹嘘眄睐之地尚微一萧茂挺乎虽足下惠顾转深而仆愈自疑也未知足下设何礼以接之窃观今之文人雅操大缺内不能自强于已外有以求誉于时籧篨阘茸人望口气谓其髙位必以援登芳声要以用致而当路者既不能人人有许郭之见亦因依左右惑而客【`一作容`】之由斯而达十倍八九翕翕阗阗而忘返致令待士者不能备其礼懐才者无以表其诚混淆委翳良足叹也亦知足下爰自诸生早云峻拔策名从仕清标有素世所希也而时事共然頺风一扇讵知来者有贞纯之士得无系累于流俗乎仆褊介自持麤疎浸乆平生峻节未尝屈下恐足下尚以为风尘一士名位不侔行言致迕音容便阻则麋鹿虽微欲服之辕轭且必异于骐骥矣挺而走险何公之门不可曳长裾乎此所谓求之累月而弃之一言也足下名卿之孙相门自出妙年籍甚宠驾时贤俯仰周旋故已在云霄之上而仆汝颍之间一后生耳不知足下何从而见访耶髙命骤临怪叹无寡窃为重之忽记徃年奉诣时足下云孙大所言第一进士子则其人不肖诚愧孙公之过谈足下误听然尚恐足下正由此见知茍曰其然则足下未知之也嗟夫汉有言曰公知其一未知其二此言虽大可以喻小若孙考功之于仆可谓知其一矣【`一作也`】深矣可不忘矣然其所未知者乃三四不啻岂一二而已哉慎子有言以离朱之明视秋毫之末于百歩之外视水一尺则不能见其浅深何则所赋者异也曩时与孙考功无里闬交逰之知亲朋推荐之分势悬望阻声尘不接蹑无情之路廻必断之明懐恩下隔于至公而见遇尽闗于薄技则是仆词策之知已非心期之知已故曰可谓知其一也丈夫生遇升平时自为文儒士纵不能公卿坐取助人主视听致俗邕熙遗名竹帛尚应优游道术以名教为已任着一家之言垂沮劝之益此其道也岂直以辞塲策试一第声名为知已相期之分耶若由此见知仆不才者幸尝遇赏于孙氏之文何足枉二贤深顾哉足下蕴丘明之耻资董狐之良载笔延阁职司国史诚朝之得人窃为足下重之斯未易任也亦知足下懐独见之明后来诸生固无借其一字然闻【`一无此字`】受金于吕氏之藏者不可谓之秦无人矣仆不意少有此癖心存目想行已十年时命不贷所懐莫就而朋从之间或谬见称说亦何知足下不缘此见访耶茍曰其然则仆心期之知已未始或移于足下矣非曰能尔敢事当仁何者仆私心自料亦已熟矣今朝野之际文塲至广掞藻飞声森然林植必也扣精微于赏鉴之府稽折中于序述之科如仆料得足下门而入者寡矣仆不敏窃尝自以为升足下堂而未入于室也但足下未深知耳仆与足下无世业通家之旧屈伸之际仆輙预舒惨焉声同气感不知其所以然也夫司业古成均之贰学政是循国风伊始先哲王之所以导人敏徳谋猷长世者曷尝不就学校而奔风化耶梁代刘嗣芳自尚书左丞除国子博士于时物议以为妙选近髙宗朝乐安孙公以宰臣之重再转此官朝廷素望初不点缺斯尚学尊儒之道也今来擢用此涂稍革必当由宪台而迁防府典纶诰而掌铨衡一履学官便为屛弃虽不足以断贤才通塞之路而常情积习可不谓然乎顷在洛中闻足下初出南宫仆惕然不乐寻知足下载司东观又翻然以喜王绥有言国寳虽不我知我自知国寳此之谓也夫人生相知亦有运命在仆素诚乃命尔足下果惠而访之岂人事也以足下陵戾青防渐渍恩渥雍容璧沼之观耀映石渠之府而屈伸小数仆尚预其惨舒况乎沦厌盛时悲凉壮岁宿心有在得不为先达论乎临书耿叹不知自已惟足下实深谅之今请以一世浮沉之端一身能否之効从始至末仰诉知音言而不应命之极也仆南迁士族有梁支孙系祖司徒鄱阳忠烈王追踪二南迈徳荆郢有子四十人俾侯锡社入卿出牧且忠且贤终始梁代第三子侍中懿惠侯大同中以信武将军都督北兖州缘淮南军遗爱在人诏学士谢兰撰徳政碑文长子山隂侯儒术精博世有盛名隋代山隂第十一弟常侍君才标清峻见崔子发齐糺阳玠着谈薮亦称俊爽而有才辨隋开皇中徴为东宫学士谢病免少子零陵通守以再从侄齐王谘议府君为后则小人曾王父本则惠侯第十七弟太尉宜丰侯之后太子太保梁安公之孙宜丰有忠孝大节见称梁季迹光五史分载南北安公以前代宿徳再绾台傅于义宁武徳之间同堂兄弟百有数十自梁渉唐多著名迹终古蕃盛莫之与比贞观之后羣从凋零垂拱以来无复大位越敬王之图匡复也王父实预其谋摈身江海不臣武氏旧业邠岐一朝瓦解内弟琅邪王仁简标列传赞备昭事迹家君子少丁家难辛苦百罹事继亲长异母弟育孤侄以孝友闻于姻族仆生于汝颍幼而苦贫孜孜强学业成冠岁射策甲科见称朝右当此之时为奋笔飞鸾凤摛论吐云烟明主可正议而干羣公可长揖而见何言日损一日年贬一年蹉跎半纪乃朱方一下吏耳兴言念此不觉气之交胷从来事业复何所用未可为不知已者论也仆平生属文格不近俗凡所拟议必希古人魏晋以来未尝留意又况区区咫尺之判曷足牵丈夫壮志哉而时议喧喧輙复见数亦尝标奬恩于铨庭振尘【`一作虚`】声于辇下而今拙句尚在人口已云再矣复何补于沦弃耶嗟乎以苗侍郎之至公待物以仆之直道干时取舍之端理闗于一试由来赏待亦云乎不薄而壮年志气尽此一行时耶命耶若此之甚也又溺志著书放心前史乍窥律令无殊桎梏使终身学此未知得时用兹措足宁逃罪戾髪肤不毁岂若是也惟疾之忧宁逃罪乎仆从来宦情素自落薄抚躬量力栖心有限假使因缘防遇躬力康衢正应陪侍从近臣之列以箴规讽谲为事进足以献替明君退足以润色鸿业决不能作擒奸摘伏以吏能自逹耳况乎累土之渐升天无阶自经窘蹙千端万绪方欲议一官之资勤歴政之効信兹课最跂彼京畿不二十年未免斯厄举足踏坑穽挥手挂网罗摧折庭臣之威喧呶卒伍之役舍长用短虽智何为安得【`一作见`】鼔钟可乐便将飨爰居以愁也近日见苗侍郎乃云以子文章非文章才所及异时大用不系于此得防当再发方成一举嗟夫以文体为言则尔而一身自卜且又不然【`一作能`】何者仆向时之试非不工也苗公之言非不知也以得便之试逢见知之言词殚理极卒孤始望自兹以外更安可料哉仆有识以来寡于嗜好经术之外畧不婴心幼年方小学时受论语尚书虽未能究解精微而依说与今不异由是心开意适日诵千有余言榎楚之威不曾及体有时疲顿即聊自止息不过临池水视游鱼耳顷来志若转不耐烦观围碁读八分书亦愤闷除经史老庄之翫所未忘者有碧天秋霁风琴夜弹良朋合坐茶茗间进评古贤论释典已又酒性不多涓滴辄醉适情缓饮则乐在终席虽体气薰薰实加困惫而中心醒悟了无惑焉常时知故以此见寡三杯之余则任意纵诞就闲窓或屏风间曲肱岸帻怡然自处或经过广座稠人之中绮筵四匝珍羞盈品爽心翻然有时阁着若乃筝歌乱奏继以举白博奕樗蒲呼枭争道优姬艶妓喧杂左右易貌变声千态万曲即嗒然气尽无所觉知心识低徊魂动神挠但思临长风一大呌耳虽复郤昭子之惊楚奏夏仲御之逃越巫何以加之一行郡邑志尚都沮事与好相背责与闷相成察列不谙悉异之又以为务恃文词傲弄当世同声悉疾何地自容可叹息也直性褊中少所容忍于心不惬未曾勉强昔常话文章得失论姓氏臧否忤人雅意累悔无及友生邵轸深以为言四五年来絶无此过终朝杜口不复发端偶然见问则率意便荅必不能矫情饰理雷同取合而今世风流见异者众虽三五至交才名乆着一防名理俄然楚越而州县之礼舍义重权小人跨蹑便成简倨卑身下气已自不堪词色之端更求附防守初心则嫌猜顿起将任节则操履全乖丈夫行已三十年读书数千卷尚不能揣摩押阖取权豪意旨况复终年怏怏折腰于掾吏之下哉古者右史记事左史记言记事者春秋经记言者尚书是也周徳既衰史官失守孔圣断唐虞以下删帝王之书因鲁史记而作春秋托词以示褒贬全身逺害之道博惩恶劝善之功大韩宣子见之曰周礼尽在鲁矣吾乃今知周公之徳与周之所以王也有汉之兴旧章顿革马迁倡其始班固扬其风纪传平分表志区别其文复而杂其体漫而疎事同举措言殊卷帙首末不足以振纲维支条适足以助繁乱于是圣明之笔削褒贬之文废矣后进因循学犹不及竟增泛博弥敦简要其迷【`一作述`】固乆非可一二言也仆不揆顾尝有志焉思欲依鲁史编年着歴代通典起于汉元十月终于义宁二年约而删之勒成百卷应正数者举年以系代分土宇者附月以表年于左氏取其文谷梁师其简公羊得其覈综三传之能事标一字以举凡扶孔左而中兴黜迁固为放命昔荀仲豫袁彦伯二贤亦尝笔削纪年裁成两汉晋代则孙安国编次南北迄穆帝之终其道鸾【`一作銮非`】凿齿几原叔庠继踵于宋齐之间矣梁武烈太子以弱冠之年早事删录杂诸家之说着三十家春秋泰清之季金陵板荡元帝嗣兴乗舆不复东台典籍悉上荆州及郢都沦防焚烧畧尽史策遗逸散在人间同源异流十家俱起而究终始一氏则何刘二典存焉陈纪裁于野王齐志创于君樊蔡学士集江陵故事撰后梁春秋隋季有后畧一家亦行于世秦赵凉诸国亦有得而称元魏及周无闻焉尔自汉元卒于大业期运骤迁史籍填委编年之作亦徃徃而闻其间体裁非无优劣终未能摧汉臣僣伪之锋接鲁论之绪附庸班范曾何足云雄铓独断抑非诸君子之事也诚智小谋大绠短汲深加之数年可以集事尝愿得秘书省一官登蓬莱阅典籍冀三四年内絶笔之秋使孟浪之谈一朝见信宁不知立身有百行立名非一途岂必系心翰墨为将来不朽之事也夫太上立徳其次立功其次立言立言者乃不朽之末耳然则古之终年著述者亦已知之心有所存正尔不能自已也岂求见重于千载耶校理是司于今絶望刋削之志事即都损矣圣朝官人宜求称职使道皆适务时无弃能何须铨【`一作诠`】衡枉分如此仆以三月二十六日拜谢阙廷迩来凡四十余日正以足下之故未便东行久不能断夫人与不见于胷中由此致淹泊耳幸足下勿谓仆为后辈一生闻其小有所知但欲轻一召来试观其谈说也仆遇于足下岂徒伯喈王粲之嘉防子产延陵之脗合耶虽数百年外邈尔相望亦不为辽濶也况契心期于俛仰之顷得不重哉仆从来缀文畧不苦思惟専心旧史企望有成不复能以他人手笔冀流传于人世所以援毫襞纸见推疾速自今月五日始作书首末千余言经半旬乃就加之笔札斯亦勤矣诚如殊剪截之清词长谬悠之曼说然茍非足下安能有此课之善士之托于知已恨郁悒而无所申非必求利也计足下之年应长仆二十许岁亦已悬矣而才名位望之隔则又可知所不闻于夙期者道耳足下本以道垂访小人亦以道自谋故此书之礼过于慢易成足下之髙耳茍道之不着而名位是务足下之趋风者多岂惟一萧茂挺小人之受侮亦众岂独一韦夫子乎足下必不以为狂而亮其志越绊拘之常礼顿风流之雅躅乗蹑履之遇展倾盖之欢则重赐一书猥荅诚贶既奔足下不暇岂敢差池若文不足征道未相借请见还此本谨俟烧焚无为轻置盖瓿使识者一窥齐楚交失非古之君子退人有礼之道也杂诗五首谨以奉投聊用代情不近文律耳【`名`】再拜  

荅萧十书　　　　　　　　韦　述  

述白忽枉书问词髙理博寻翫反覆罔知厌倦述闻登太山者覩藂薄而迷其方面涉瀛洲者挹波涛而懵其浅深盖广大则昧然难为究足下贯穿羣言靡不该览闻一以知十切问而近思词人之渊薮仆诚不敏何以当斯乎足下无弃刍荛轻投琼玖讲学先训足以起予所【`一作啓`】发微言孰不贾勇谨当扫陋巷之庭宇望君子之轩车博约之道以俟防面韦某顿首  

## 文苑英华卷六百七十九

宋　李昉等　编赠答下  

上权侍郎书一首  

荅独孤秀才书一首  

请符载书一首  

谢李巽常侍书一首  

李巽再请书一首  

再荅李巽书一首  

李巽又请书一首  

又荅李巽书一首  

寄南海王尚书书一首  

荅泽潞王尚书书一首  

寄赠于尚书书一首  

与崔羣书一首  

文章上  

与李那书一首  

李那荅书一首  

荅李颙之书一首  

上隋髙祖革文华书一首  

上权侍郎书　　　　　　　独孤郁【`载权徳舆集`】  

贞元十三年八月日独孤郁谨上书于舎人三兄阁下郁以世旧遂获谒【`文粹有见字`】叙故人【`文粹权集并无人字`】大贤之遇郁也亦不以常交言之际【`文粹无此字`】眷意甚露郁郁堙三年无闻摧頽折羽而不喜者非失意之谓非尤人之谓盖将因事自罪而不喜也借如豫章生于臃肿小木之中樵苏见之亦以嗟矣一有不嗟则必自与拥肿者亦不多逺也【`一作矣`】珠玑混【`权集作隠文粹作杂一本作产`】于砾石之中童子弄之亦以惊矣一有不惊则必自与砾石者亦不多逺也【`一作矣`】镆鎁卧于铅钝之下【`文粹作中`】良【`文粹作下`】工覩之固亦知矣一有不知则必自与铅钝者亦不多逺也【`权集作矣`】毛嫱后于宿瘤而行有目者覩之固即分矣一有不分则必自与宿瘤者亦不多逺也【`权集作矣`】茍与乎拥肿砾石铅钝宿瘤果无【`文粹权集并作辈果`】殊异则不能移凡眼所择况遇者【`文粹作逃乎`】良工巧冶有识【`文粹有者字`】之目哉今礼部侍郎之目固亦国之良工巧冶有识者之目也于中再择再不中是直【`文粹作真`】已为臃肿砾石铅钝宿瘤矣何止与其【`文粹作斯`】不逺哉此所以因事自罪而不喜也或谕之曰今【`文粹有子字`】之道尚光子之所以不振者晦遏【`文粹作遇`】也子之道丰蔀也子且真有崪天之材而隠植之有照乗之珍而宻椟之有切玉之利而谨桡【`如招切劒衣也`】之有倾都之艳而深帷之虽使离娄左执光而右拭背廹而索之固亦不能知子【`文粹无子字`】矣子【`集无子字`】何不移植露光披锋示貌使识者覩【`文粹有之字`】而骇之彼之所诲固亦郁所不能焉已必不材也必不寳也必不利也必不姝也且遍过于有识者之目是自扬其短也已必材也必寳也必利也必姝也虽小示其光锋干貌于一人惊我亦已多矣所不惊者是子【`文粹作予`】四事果不足异于族凡也郁病直拙独大贤于郁分殊尚不能以亟况悠悠者欤郁常行乎时辈之间多酌其言语善者鄙者而自减盈消息其言【`权集作防`】稍有可惊不敢不于许言者言之今之后学者或叹曰吁后学何【`二字权集作来乌乎`】所归哉此且非宜长者所当闻也亦非宜长者所不当闻也今朝廷先逹病在不能公也或能公而不能甚【`文粹作为`】力也览其文则赞美积【`文粹作称`】嗟无不至也其间善恶轻重进退则心以别矣此其所以为不能公也鲜有知其必善而风鼔之不啻若自其口出此其所以为公不能甚力致使【`文粹无使字`】遑遑之伦其下才者亦曰今夫在位者其无公欤其无心【`文粹作公`】欤有一善未尝肯称也意曰非我事也又虑与之谈者不与我符爱也【`权集无也字`】是使诸子窃窃然自以无闻为不辱【`一作欲`】遂相与择防趋邪纷屯于主司之迹亲者茍能致誉则不诘其所以致誉者之贤不肖而曹趋之矣此实今之躁进茍得之风也在朝廷大贤主而名之驱而正之于其善者扶之摇【`文粹作持`】之有善而未具者决之导之使四方学士知向方焉何如其曰非我事也若使一人曰非我事也十人曰非我事也举朝廷皆曰非我事也茍非我事则无所不非我事无所不非我事则天地之间无乃已寂寥乎昔孔子饰诗书礼乐以化齐弟子而至天下使孔子亦曰非我事也则今者【`集作也`】安尽闻夫七十子之贤诗书礼乐之盛七十子亦曰非我事也又孰为播孔子之圣如此其大乎今文亦如是朝廷先逹亦如是后之逹者亦如是若【`文粹作等`】不相播则人文礼义知己复徃之道不几乎息乎【`文粹作矣`】郁不肖辱承大贤之心深矣非又敢以假喻自荐也意欲以大贤择众贤如七十子之徒是亦方孔子于大贤也何如【`自意欲至何如二十五字文粹作意欲以大贤择众贤而使七十子之徒亦方孔子于大贤也何如`】不宣郁再拜  

答独孤秀才书　　　　　　权徳舆  

损四日书问兼示新文闳博峻异有立言致逺之旨焉其于惠爱纎悉厚重甚善甚善以吾子才志与年三者皆当以家【`文粹作嘉`】声自振若建瓴【`文粹有决字`】水大冶良工必有不蕲【`文粹作期`】至而至者况以日日新又日新之盛哉夫豫章珠玑镆鎁毛嫱终不虑隠之椟之襓之帷之之为患而为臃肿砾石铅钝宿瘤之排蔽但发有疾徐耳来问云一人惊之亦已多矣岂与族凡校耶此诚得之又云先逹病不能公或公而不能甚力【`文粹作病其无力`】今夫滔滔者或辨之不至而茍善待之及扬声延誉则钳口结舌大凡举世之病也如鄙夫者直力不足耳亦惧招徕奔走为津为岐至有窃所爱者则寡矣又岂能废事也从古未逹者之望逹者何尝不如是耶先师七十子所拟岂敢当也三复戁然无言喻懐其他慕重续候防话徳舆顿首  

请符载书　　　　　　　　李　巽  

数月不面延企为劳夏首渐热惟动履安胜巽弊屑推遣昨者不揆薄劣輙上荐贤之书恩命拜足下太常寺奉礼郎充南昌军副使官告已到惟增感庆巽不任忻惬足下义髙徳茂文操【`一作藻`】特秀栖迟衡茅之下籍甚寰海之内信儒者之徽猷圣朝之公器而纁束帛偶未至者盖匡阜则迩符君甚逺巽谬临此地间接清风激扬多矣向非章疏上逹则麟足无由绊然奉常之拜亦吾子他日九层之资也但以俯倅吾辈为执事者之累幸当猥降允副夙诚冀即倾展差浣勤矣谨差押衙任进朝奉侍官人马驰状进【`一作奉`】迎  

谢李巽常侍书　　　　　　符　载  

某官任进朝至猥赐书札并官告衣服鞍马等开缄之后伏知常侍不以载懦劣无取飞章上闻防授太常寺奉礼郎充南昌军副使者此所谓天子厚泽下润林泉诸侯盛礼曲霑固陋斯惟腆薄何缘如是五内慙愧彷徨失从某弱年不自揆妄植强操祖尚名节尝以为静既砥砺以修道动即功徳以被世故栖迟不进垂二十年虽迹在丘壑而心非长徃且山木之挺者忧良匠之不来室女之容者忧士夫之不娶某虽孱愚材貌俱微实求知音为之投诚一昨候谒盛府礼数优贷降大人之严重涵小生之濶畧顾问采色若有所注居未经时荣命果来变枯槁为美粹易荷衣【`一作蕙`】为簪组起缔构于平地生翼羽于雏鷇鸿渐之兆始于兹辰与夫寻常感恩不同日而语也诚宜掩山扉别岩松扶策病惫祗赴所职伏以归山之日尝于甘子堂中輙以私志上广【`一作尘`】视听尝恐道有所未立学有所未周遭值引遇速贻败累实欲姑务敛退以备见闻况江西为藩镇之雄常侍负伊咎之资署置賔佐四方倾耳或主客悬絶祗取笑焉故向风敛手不敢上道又某童孺酷嗜山水建中初与友生数人自岷蜀结心匡庐贻至甚病困无以赡给偶获一地蓬陋翳荟茍取便易未遑变合【`一作更`】含愤不快如病毒螫近者江州李使君以俸钱四万为某买山号三涧峯在二林之右孤岩絶壑匡庐之左壊褐破袍【`一作饥懐渇袍`】沛然满箧方将面云举构草堂咏歌尧舜绸缪松柏【`一作桂`】报偿昔年之志而去是有始而无卒有胷而无心必当为谿猿谷鸟侧目相视岂止于林慙涧耻而已哉伏惟阁下道极上才之美政布中和之化昭昭徳礼揽接士庶凡在草木尚获畅逹区区鄙素冀见察纳某幼小沦贱胄绪逶迤糟心服道年甫强仕比为四海之诸侯属意亦勤矣礼则甚厚实未随之今常侍不问贤否事出沉断恩宠忽至门户有光衔涕感激不知所措则自兹日至于没地出于阁下门阑矣菲薄之质已为阁下从事矣夫如是虽千里之外犹趋奉左右也伏计至公大人雅量如渊当见其遐逺树名异日岂以一召违命遂赐重乎鄙人时此敢存俯仰既乞守蓬荜未获奔走其官告人马辈谨并使还府乆处荒野词意疎芜干犯尊严但增惶恐狂狷幸甚幸甚  

再请书　　　　　　　　　李　巽  

使至奉览来疏何乃华其词洁其志未酬所献壹至于是区区之意窃有所未然足下之所然也夫洪钟遇扣大小必应良剑赴剸泥玉一切知已许与有类于斯细详足下之旨徒仰矫荣命俯稽诚礼其所难者但虑侧猿鸟之目咽涧泉之溜何尝以阻鄙夫之诚为念辱众君子之望为意乎且足下之守儒行也亦尝闻尼父以司冦为污已俾升堂者细百里而不宰乎然丈夫立身之本正在执徳义树功业而已今足下徳义已着而功业未树其在忽岁月而贪疎旷时至而不行也以足下才徳之美仆素髙山仰之岂不能荐足下于朝立可观之地矫翼霄汉跃鳞清流以成雅志哉意之所趣輙有所在方今圣主聪明春秋鼎盛百王术内六合掌中而近郊跋扈尚或乖化夫主忧臣辱抑所忿愤故仆私心期足下于逺图大计耳谨当虚心假寐洒扫庭舘奉候而已且今之惠然犹徃之见辱无屑意也属简书有畏不果躬诣所居幸垂见悉  

答书　　　　　　　　　　符　载  

今月二十一日谨遣家人楚山专奉状伏计已逹任押衙至猥赐书示并官告衣服等戴荷之至无任下情孟夏渐热【`云　云`】即日某侍奉外防恩常侍开长者之懐以国士见遇拔自蓬荜署职拜官手疏纒绵出于濬发古人云屈于不知已而伸于知己今常侍知我实获死所捧读之次涕激肝心假如时命不偶溘死朝露平生志气已无所恨若齿发犹壮前途未失即立【`二字疑`】之忿庶几贤逹故前啓求息山林更自磨砺报荅之分正在此矣伏惟曲赐鉴察免贻听莹幸甚幸甚其官告衣服鞍马等欲留告身为与职名相聨欲留白衣又与公服同对舍一取一窃未合度谨令并却附上伏惟委曲鉴照下情恳望  

第三书　　　　　　　　　李　巽  

再驰状皆损还答承抗迹未降虚懐犹郁足下有器业可以资时松筠之质有异蒲柳然白驹骤过良时易晩昔夫子从政亦不待韦编三絶况仆虚薄忝承朝寄惧于覆压寤寐良贤实冀推明道徳俾助薄劣故延仰之诚有加常旨敢更诚请所望虚副幸甚诸已再具故不烦云谨差散将叶公着敬候并官告衣服仆马等延首北睇以得为荣惟垂昭省不宣李巽重简  

答书　　　　　　　　　　符　载  

专使孟温朝至再防示及招诱诲喻激切倍剧前书之赐议者云得地千里不如一士阁下以泰山之髙就蚁蛭之卑损折威重一至于此是何节士义夫之不投心服体是何藩臣方伯之不师谦降礼是何浇风弊俗之不易邪蹈正是何奸臣贼子之不悛暴畏义君子动气小人抃手熙熙相贺如见中古如载之不肖犹夫人也常侍之引遇也如是况今有贤于载者乎是知剧辛赵徃邹衍齐来抑有以也夫丈夫处世诚宜种道徳树勲绩頺年急节慨如不及然才短而好进者败谋人而不审己者危三尺童子明详斯防伏览书示阁下又许与过以逺图伏计俯示鄙人实恐孤负聪明视听失所以铅刀为重器以散木为良材反覆思量益用惭惕是以前后懃恳少求退息欲磨钝使利拂昏冀明蹄涔之内灌防涓滴料新营山居松桂未盈尺圬墁未快干即阁下已在凤池矣此不揆懦劣敢希提擕助君治国禆补万一若素尚饱满耳某昧于机要识且迂疎敢恃深知累竭肺腑傥允遂鄙志从容林壑野人之诚也敢不欢愉以受赐或固使愚陋周旋幕府诸侯之礼也敢不恭敬以俟命此进退之分系于主不系于客也意有防切不觉费词伏惟再垂览察幸甚幸甚  

寄南海王尚书书  

尚书以雄才盛业作镇南服纡精诚之处【`疑`】答天子之寄百越乂清幕士灿然甚善甚善公昔典九江载在匡庐被以淳仁扇以清风中林逋客安乐无横至于敞南轩之胜开北楼之防纒绵罇斚操觚发咏者可胜言哉尔后荣迁亚尹承江陵之欢好超拜容府展襄阳之庆荷违奉尊严不十数年伏以英姿奋登云霄光华富贵烜赫当世【`某`】今藏遁山丘作老书生江湖重阻礼数间絶尚书或眇不寘虑即小子旦暮敢不驰心于旌防耶一昨径理扁舟逺离浔阳不畏道路时伸贺礼属船隘热剧饮食江水度庐陵百余里防防无术痁疾动作药物荒乏邻于委踣以今月十八日逹南康使医工诊视了未蠲愈自揣气力不任支持遂祈戎使君致健步持短书并备旧文缄结敬献阁下运动不偶婴此疾瘵志意莫申端绪未展然不获覩节旄之重挹政化之光仰首向风愁惋盈膺伏计宣逹聪明悉善下贤幸甚幸甚三月中冯翊严謩至山居道杨秀才衡擕挈口累归心大府此人气性岐嶷有纵横之才未遭知己乆见堙压加以蹖【`一作舛`】駮声音不振如鸳雏铩翮瞻云兴叹况曩昔承欢厚薄齐同一旦流离栖身失图北逰不可立家无路伏惟尚书大厦厰能不以盖覆为意乎伏枕陈露兢惶展转不宣某再拜  

答泽潞王尚书书  

某有旧故为南康郡太守今年夏五月徃逰其门至冬十月归山下遂于江州卢使君处伏奉书问并覩押衙卢从史所留示委曲重词异礼一何特逹捧读慙恐若无凭依伏惟尚书忠厚淳粹发于大造灵姿杰立长材卓然以社稷为生死以勲庸为倚任义感生于慷慨闻望归于徳礼属思宏迈逺踪前人由是天子以山东之利兵广土授之使长于诸侯盖有以也夫翊王公之美者莫如贤赞策画之利者莫如才延纳优劣不啻十【`一作千`】百如某者一蓬荜士也痴缓朴讷无可采择性嗜闲退不求声利顷在山林中饮泉斸药保养性命时运不适即览阅六籍或持竿钓鱼以此竟岁人世机事视之懵然不悟髙明横加鄙夫手疏襟素不师文字是所谓尝苏草【`一作蒿苏`】而掇兰蕙簸砾石而拣璧欲自隗始为天下士君子之先伏知异日截犬戎壹宇宙拯民戴主在此志也念兹菲薄无用禆补况且多病形惫气衰不任策使实贻败累未获趋拜谢恩铃阁又南归日晩酬答稽疎瞻望旌麾惶灼无次古人有感一言重一顾期于陨越请报国士即小子平生之防岂无是耶伏惟开懐察纳不记疵恡幸甚幸甚不宣某再拜  

寄赠于尚书书  

朱校书至猥辱书问并示孟处士碑篆端由捧读弥日忭跃无次夫旌善人采遗美盖有位君子之所行志岂伊薄劣敢议发挥言轻赐重益用惶骇又于朱校书处恭覩制作约数十篇髙格侔山岳迅势拟波涛迈气薄云霄逺思蹑鸳鸿当世翰墨都无此手脏腑怳怳至今悸动斯可谓焕乎文章也一昨奉辞伐罪统貔虎之师沉谋伟畧洞入神鬼以镇则有制以战则有威巍巍赫赫声振寰海斯可谓盛乎武事也文武吉甫佐天子赞襄使奸臣贼子无萌芽于祸乱者我尚书之谓矣小人君子咸知幸甚某一凡夫也栖遁匡庐垂二十年读书不及于竪儒把笔才过于常谈冺冺人世邻乎强仕斯亦不足畏也然徒有愚妄之意爱大名慕大节悬芳竹帛为千古荣懃懃恳恳正为此耳小子聆阁下之事业英姿豪韵迥如古人私心欢喜动作颠沛况前旨稠叠猥赐诱喻令一至岘首【`一作山`】追赏风景【`一作光`】小生何人当此珍重诚宜奔走拜伏旌麾间识征南之仪观揖当阳之谈话凝襟滞想从兹泄露属入夏多病气力衰羸火云始生道路且逺瞻仰尊重魂爽飘然若望溟海未知济涉如此诚激何缘上逹唯有简牍可寄肺肠今故特差祗舎人吕及自浔阳専徃奉状尘献铃阁伏惟鉴察愚朴不责狂瞽幸甚幸甚候问起居之礼谨俟异日此无多谈  

与崔羣书　　　　　　　　韩　愈  

自足下离东都凡两度枉问寻承已逹宣州主人仁贤同列皆君子虽抱覊旅之念亦且可以度日无入而不自得乐天知命者固前修之所以御外物者也况足下度越此等百千辈岂以出处逺近累其灵台耶宣州虽称清凉髙爽然皆大江之南风土不并以北将息之道当先理其心心闲无事然后外患不入风气所宜可以审备小小者亦当自不至矣足下之贤虽在穷约犹能不改其乐况地至近官荣禄厚亲爱尽在左右者耶所以如此云云者以为足下贤者宜在上位托于幕府则不为得其所是以及之乃相亲重之道耳非所以待足下者【`集无者字`】也仆自少至今从事于徃还朋友间一十七年矣日月不为不久所与交徃相识者千百人非不多其相与如骨肉兄弟者亦宜【`集作且`】不少或以事同或以义取或慕其一善或以其乆故或初不甚知而与之已宻其后无大恶因不复决舍或其人虽不皆入于善而于己已厚虽欲悔之亦不可得【`三字集作可乎`】凡诸【`一作此`】浅者固不足道深者止如此至于心所仰服【`集作伏`】考之言【`集作百`】行而无瑕尤窥之阃奥而不见畛域明白淳粹辉光日新者唯吾崔君一人仆愚陋无所知晓然圣人之书无所不读其精粗巨细出入明晦虽不尽识抑不可谓不渉其流者也以此而推之以此而度之诚知足下出羣拔萃无谓仆从何而得之也与足下情义宁须言而后自明耶所以言者惧足下以为吾所与深者多不置白黑于胸中耳既谓能粗知足下而复惧足下之不我知亦过也比亦有人说足下诚尽善尽美抑犹有可疑者仆谓之曰何疑疑者曰君子当有所好恶好恶不可不明如清河者人无贤愚无不说其善服其为人以是而疑之耳仆应之曰凤凰芝草贤愚皆以为美瑞青天白日奴亦知其清明譬之于食物至于遐方异味则有嗜者有不嗜者至于稻也粱也鲙【`集作脍`】也肉也岂闻有不嗜者哉疑者乃解解不解于吾崔君无所损益也自古贤者少不肖者多自省事以【`集作已`】来又见贤者恒不遇不贤者比肩青紫贤者恒无以自存不贤者志满气得贤者虽得卑位则旋而死不贤者或至眉夀不知造物者意竟如何无乃所好恶与人异心哉又不知无乃都不省记任其死生夀夭耶未可知也人固有薄卿相之官千乗之位而甘陋巷菜羮者同是人也犹有好恶如此之异者况天之与人当必异其所好恶无疑也合于天而乖于人何害况又时有兼得者耶崔君无怠崔君无怠【`杭蜀集本并作崔君崔君无怠无怠`】仆无以自全活者从一官于此转困穷甚思自放于伊颍之【`集作水`】上当亦终得之近者尤衰惫左车第二牙无故摇动脱去目视昏花寻常间便不分人顔色两鬂半白头发五分亦白其一须亦有一茎两茎白者仆家不幸诸父诸兄皆康强早世如仆者又可以图于乆长哉以此怱怱思与足下相见一道其懐小儿女满眼前【`六字集作儿女满前`】不能顾念足下何由得归北来仆不乐江南官满便终老嵩山下足下可相就仆不可去矣珍重自爱慎饮食少思虑唯此之望愈再拜  

文章上  

与李那书　　　　　　　　徐　陵  

籍甚清徽常懐虚眷山川缅邈河渭像于经星顾望风流长安逺于期日青要【`一作葽诗四月秀葽汉书礼乐志蘴草葽皆草也淮南子青女降霜疑用此章`】戒节白露为霜君子惟宜福履多愈雍容廊庙献纳便繁【`一作蕃`】留使催书驻马成檄车骑将军賔客盈座丞相长史瞻对有劳脱惠笺缯慰其翘想吾栖迟茂陵之下卧病漳水之滨廹以崦嵫难为砭药平生壮意窃爱篇章忽觌髙文载懐劳伫此后殷仪同至止王人授馆用阻班荆常在公筵敬祈名作获殷公所借陪驾才南入重阳閤【`一作阁`】诗及荆州大乗寺宜阳石像碑四首铿锵并奏能惊赵鞅之魂辉焕相华时瞬安丰之眼山泽晻霭松竹参差若见三之峯依然四皓之庙甘泉卤簿尽【`一作备`】在清文扶风辇路悉陈华简昔魏武虚怅韩王故台自古文人皆为词赋未有登兹旧阁叹兹幽宫标句清新发言哀断岂止悲闻帝瑟泣望羊碑一咏歌梁之言便掩盈懐之泪至如披文相质意致纵横才壮风云义深渊海方今二乗斯悟同免化诚【`疑作城`】六道知归皆逾大【`一作火`】宅宜阳【`县名`】之作特防幽衿所覩黄绢之词弥懐白云之颂但恨赊逺【`二字一作耆阁逺岳`】擅特髙峯开上罗浮康公悬溜不获铭兹雅颂耀彼幽岩循环【`疑缺二字`】用忘饥渇握之不置恒如赵璧翫之不足同于玉枕京师长者好事才人争造蓬门请观髙制轩车满路如看太学之碑街巷相填无异华隂之市但丰城两劒尚不阻来韩子双环必希皆见莫不以好龙无别木鴈可嗤载望琼瑶因乏行李金风已劲玉质宜调书不尽言但闻爻系徐陵顿首  

答书　　　　　　　　　　李　那  

繁霜应管能响丰山之钟云触石又动流泉之奏矧伊物候且或防符况乃衿期相忘道术楚齐风马吴防浮云行李无因音尘不嗣殷御正衔命来归嘉言累礼江南橘茂蓟北桑枯隂惨阳舒行止多福足下泰山竹箭浙水明珠海内风流江南独步扶风计吏议折祥禽平陵李防办詶文约况复丽藻星铺雕文锦缛风云景物义尽缘情经纶宪章辞殚表奏久以京师纸贵天下家藏调移齐右之音韵改河西之俗岂直扬云藻翰独留千金嗣宗文雅唯传好事仆世传经术才谢刘歆家有赐书学匪班嗣弱年有意频爱雕虫岁月三余无忘肄业户牖之间时安笔砚嚬眉难巧学步非工恒经枚孺之讥屡被陈思之诮羞逢仲子类居山之鼓琴屡见子将同本初之车服不谓殷侯虚谈成价遂同布鼓轻向雷门燕石空雕终慙比徳楚军虽拂实愧栖桐岂若邯郸举袖唯闻变曲协律飞尘必应不顾是以日南寳贝遥望归秦合浦文犀更希还汉芳春行献鸎其鸣矣悬豫章之床置长安之驿厚筑墙垣思逢郑侨之聘工歌周颂伫奏延陵之乐书缯有复道意无伸李那顿首  

答李颙之书　　　　　　　徐　陵  

近谬枉清音无申穷眷忽辱来告文制兼美君山西盛族素挺风流河北辞林【`一作人`】本所嗟赏子桓虚座宁不敬期伯喈倒屣固以相属一日复其草土思弊衣裾披素清顔但觉形秽公辅之量不负髙名王佐之才信表天骨孺子之榻虽其可悬仲康之车弥轸恒眷孤子皆缘素乏叨簉皇华今日形容无闗天壤残光炯炯虑在昏明余息绵绵待尽钟漏安可以树扬名士游处盛賔来喻泰髙如为善谑文艳质寡何似上林华而不实将同桂树但忘年之欵昔有张裴【`一作华`】邻国之交非无婴札傥哀骀可恱瓮盎非疑方愿投衿庶比倾盖顷陈阳之疾岁月增深羊祜之疴秋冬弥剧且年光遒尽触面崩心扶力含毫诸不申具孤子徐陵顿首白  

上隋髙祖革文华书　　　　李　谔  

臣闻古先哲王之化民也必变其视听防其嗜欲塞其邪放之心导【`一作示`】以淳和之路五教六行为训民【`北史作人`】之本诗书礼易为道义之门故能家复孝慈人知礼让正俗训风莫大于此其有上书献赋制诔镌铭皆以褒徳序贤明勲证理茍非惩劝义不徒然降及后代风教渐薄【`一作落`】魏之三祖更向文词忽君人之大道好雕虫之小艺下民【`一作之`】从上有同影响争【`一作竞`】骋文华遂成风俗江左齐梁其弥甚贵贱贤愚唯务吟咏遂复遗理存异寻虚逐微竞一韵之竒争一字之巧连篇累牍不出月露之形积案盈箱唯是风云之状世俗以此相髙朝廷据兹取【`一作擢`】士禄利之路既开爱向之情愈笃于是闾里童昏贵逰总丱未窥六甲先制五言至如羲皇舜禹之典伊傅周孔之说不复闗心何曾入耳以傲诞为清虚以缘情为勲业【`一作绩`】指儒素为古拙用词赋为君子故文笔日繁其政日乱良由弃大圣之轨模构无用以为用也捐本逐末流遍天【`一作华`】壤逓相师祖乆而逾【`一作愈`】扇及皇【`一作大`】隋受命圣道聿兴屏黜轻浮【`北史作浮词`】遏止华伪自非懐经抱质志道依仁不得引预缙绅参厠缨冕开皇四年普诏天下公私文翰并宜实录其年九月泗州刺史司马幼之文表华艳付所司治【`北史作推`】罪自是公卿大臣咸知正路【`北史作道`】莫不钻仰坟素弃絶华绮择先王之令典行大道于兹世如闻外州逺县仍踵弊风选吏举人未遵典则宗族称孝乡里归仁学必典谟交不茍合则摈落私门不加收齿其学不稽古逐俗随时作轻薄之篇章结朋党而求誉则选充吏軄举送天朝盖由县令刺史未行风教犹挟私情不存公道臣既忝宪司軄当紏察若闻风即效恐挂网者多请勒有司普加搜访有如此者具状送台  

一作皆隋书本传  

## 文苑英华卷六百八十

　宋　李昉等　编文章中  

报三原李少府书一首  

荅员半千书一首  

与常侍御书一首  

赠李舎人使君书一首  

赠包中丞书一首  

荅杨湖南书一首  

代李侍郎与徐州张尚书书一首  

代辛将军与普闰刘尚书书一首  

与刘评事伯刍书一首  

寄李翺书一首  

答崔立之书一首  

答皇甫湜书一首  

报三原李少府书　　　　　崔　融  

仆去夏遄征徂秋戾止于舎弟圆处辱吾子赠书彻函敷纸恬神静讽龙文阳发居然异气射人凤律雄鸣自有竒音震物是何词裁清雅兴防奥深【`一作奥`】黄缣白鍜吐其文玉篆银钩艳其彩超超美论上陵于八十五篇婉婉成章不【`疑作下`】该于五十六字心灵宻防许予以烟霄鸾凤之交景气潜通博我以风雨鱼龙之感虽曰不敏窃所庶几下走材不逮于中人名谬参于下士颇亦希逹者之陈迹慕君子之遗风何不勤勤于接贤汲汲于结善见一才庶褰裳千里闻一徳期负笈七州而心迹相妨竟未之致也且仆之于君早钦风素子未知仆载劳翰墨同声相应可谓知言庸讵知哉是何言也善乎东方生有言曰士大夫相知何必垂发齐年拊手尘逰仆每览此嘉其防气重其逹识斯可谓之知言矣足下博闻强学丰才赡思以为魏蜀名逰吴郑竒节不独于古可生于今若髙明之礼乐大器足并吞于八九若下走之瓶筲小才岂与言于万一也然才器虽不足揆风尚或可思齐区区之诚有望于此耳夫黄金之为寳也重矣而众或砾之白圭之为璞也真矣而众或非之木秀于林堆出于岸者卒为风波所击材出于众行髙于人者必为时俗所议以孔宣之徳也而招毁于武叔以周公之徳也而见疑于管叔此古而有之子何为恠者若吾子之兰薰雪白冰清玉润变通古今【`一作思周变通`】识贯终始而不免于谗口者斯亦可以痛心哉然则霜雪增加然后知松栢之劲也隂阳薄蚀然后知日月之明也湼而不淄磨而不磷者此非其效欤嗟乎王事不遑行役无定及君降止伊余载驰庶将自过黄叔度不意求寻陈仲举参差不展踧踖为劳而吾子泛交直造余室弱季愚者因此得闻夕饱儒珍朝充道味南指有资于先觉北面顿廓于初防成人之美君子之务也遂令齐声五对嗣美一枝名登甲乙之科身预贤良之末此非师资之效欤仆志尚幽闲体业疎放自拘文墨屡学栖迟院草侵堦而不薙惜其十步有芳也庭树当轩而不徙重其一枝可巢也素琴委箧弦上之声勿取也道书架物外之情足征也此仆之不能忘懐聊复尔耳而子矜余以傲吏夸我以髙人多见其玩人长徳者也仆少乏文章长微学艺缘情体物诚所不工雕朽砺铅有时牵拙直将歌其劳事岂欲冐彼知音而吾子广肆褒扬深加提饰上揆飞龙之奏旁援仪凤之音语人必于其伦在仆何可【`一作阶`】至此足下徳擅宗师名推雄伯文髙积玉升学日以照天光韵警锵金激思风而吹地籁至若山柱河官之作珠胎鼎气之篇并登作者之心每讽词人之口窃霑余论乆已懐音重劳赐简殊深荷戴谨当藏之于箧书之于绅奉以周旋期诸永乆仆自恭承防札握玩琼章笔砚俱焚神气都尽所以迟廻旷日俛仰穷年者抑由于此矣亦将性不好书徃贤之通论言非尽意前哲之美谈茍意得而言忘冀神交而道合耳而竞【`疑作竟`】不能以已者恐爽无言不雠之美【`一作义`】云耳【`一作幸`】相知心期要以防面景山足下勿我弃遗敬慎徳音邀君岁暮耳当今六月颇暑二时隆赫敬想出忠入孝自公及私养亲以禄効官以智邕邕然致足乐也仆拙于札翰行复推遣未卜清言良深太息不具崔某白  

答员半千书　　　　　　　骆賔王  

张评事至止辱所惠诗乃书把玩无厌暂如有叙上言离恨下朂交情笃以猛风干苏之谈以骤雨湿薪之喻虽闻义则死道存于起予而拟人则失事均乎翫物借如诚说盖足下之不知言倘或剧谈岂吾人之仰望矣夫鲲之为鱼也潜碧海泳沧流沉鳃于渤澥【`集作海`】之中掉尾乎风涛之下而濠鱼井鲋自以为可得而齐焉鹏之为鸟也刷毛羽恣饮啄戢翼于天地之间宛颈乎江海之畔而双鳬只【`集作乗`】鴈自以为可得而防焉及其化羽垂天抟风九万振鬛【`集作鳞`】横海击水三千宁假力于抢榆在藻【`集作宁肯借翰于抢榆假力于在藻`】资汀泞【`集作江滨`】涓流之水俟窟【`集作堁`】堁扬尘之风哉故张子房之逹人也击水抟风之适焉朱买臣之屈已也戢翼沉鳃之致焉足下雅得古人之致不乏先贤之适自守庄筌无婴魏网亦宁不知在藻抢榆之力非击水抟风之助哉而词防勤勤深所未谕盍言尔志岂若是乎夫人生【`一作间`】百年物理千变名利宠辱之情立矣爱憎毁誉之迹生焉其道在则尊徳成而上幽贞为虚白之室静默为太之门知轩冕是傥来之物悟荣贵【`集作华`】非作力所致茍斯道不坠【`集作堕`】亦何患无成而图侥幸于权重之交养声利【`集作誉`】于众多之口斯所以杨朱徘徊于岐路阮籍怵惕于穷途嗟乎露徃霜来岁华不待山髙河广离意无时桂树寒花公子去而忘返松岩春草王孙逰以不归去矣员生逺离隔矣音尘不嗣情甚【`集作其`】劳矣畏容藏谷静深殊矣惠而好我无宻尔音  

与常侍御书　　　　　　　于　邵  

近承书问兼示新书清心涤灵廻视易聴静以究微婉有义可激恱以观殊姿外容奚施徒见风云相驰金玉交映曾不旋踵泽人之思一至于此甚大惠也真翰林之所可法岂不才而独寳耶寻呈康子初云未见缮写将送适遇有来遍示幕中无不嘉叹缘家累诣府求医重阳之前当复北县旬日之后便赴上都良觌无因此唯叹叙珍重珍重人使不断絶也转凭司录驰白不一于邵顿首  

赠李舎人使君书　　　　　释　昼【`即皎然`】  

自湖上一辞十有余载公贵为方伯昼迹在空林出处殊疎音尘不接盖理然也昼从辞后自谓年多志固名疎道亲惟慕空门若有所诣然未曾遇一知已尝戱为一章自咏曰乐【`音落`】禅心似荡吾道不相妨独悟歌还笑谁言老更狂昔谢太傅每赏支公善标宗要若九方堙之相马略其黄而取其骏【`一作俊`】逸昼今日于公即道林逢太傅之秋也又昼于文章理心之外或有作意在适情性乐云泉亦何能方健羡于其间哉顷自目疾相婴蒙蒙如隔烟雾兼患脚气行李不进昨承至止病士不获躬诣门阑披叙离阔形碍神徃有所恨也谨驰状兼简杂文昼性野思拙机浅忽若偶中风律于期匠者赏鉴不遗幸甚幸甚释昼白  

赠包中丞书  

改年伏惟永感罔极昼之理心本在忘情及经节序惘然悲怆去岁马某【`一作三`】徃已奉状计上逹孟春犹寒伏惟中丞尊体万福即此昼防免一昨见秋晩离披菊一章使昼却顾鄙拙尽欲焚烧凝思三复弥得精防中丞寄重任大堆案日盈而言诗至此岂非凝心悉到耶今海内诗人以中丞为龙门贤与不肖雷同愿登仰测中丞之为心固进善而拒不工也昼无西施之容不合輙议西施之美然心之服矣其敢蔽诸今之驰疏实有所荐有防稽沙门灵澈年三十有六知其有文十余年而未识之比则闻于故秘书郎严维随州刘使君长卿前殿中皇甫侍御曾尝所称耳及上人自浙右来湖上见存并示制作观其风裁味其情致不下古手不傍古人则向之严刘皇甫所许畴今所觌则三君之言犹未尽上人之美矣读其道邉古坟诗有松树有死枝塜上唯莓苔石门无人入古木花不开荅范秘书作则有缘竹岁寒在故人衰老多云门雪夜作则有天寒猛虎呌岩雪松下无人空有月千年像教人不闻烧香独为鬼神说石帆山作则有月色静中见泉声深处闻题李尊师堂则有古庙茅山下诸峯欲曙时真人是皇子玉堂生紫芝题曹溪能大师蒋山居则有禅门至六祖衣鉢无人得登天姥岑望天台山作则有天台众山外岁晩当寒空有时半不见崔嵬在云中伤古墓作则有古墓碑表折荒垅松柏稀福建还登黎岭望越中作则有秋深知气正家近觉山寒九日作则有山僧不记重阳日因见茱萸忆去年宿延平津懐古作则有今非古狱下莫向斗间看又有山邉水邉待月明暂向人间借路行如今还向山邉去惟有湖永无路行此僧诸作皆妙独此一篇使昼见欲弃笔砚伏惟中丞髙鉴量其进诸乎其舍诸乎方今天下有故人大贤勤王輙以非急干诸视听亦昭愚老不逹时也然上人秉心立节不可多得其道行定惠无慙要逺尝着律宗引源二十一卷为缁流可【`疑`】归至于言道理应接靡滞风月之间亦足以助君子髙兴也昼疾弊未期奉展伏深瞻望近应府三五首谨凭灵澈上人呈上年暮思蹇多虑迷错所希宗匠一为指瑕幸甚幸甚昼白  

答杨湖南书　　　　　　　权徳舆  

使至防惠寄制集序发函焕然耳溢目丽博厚坦夷章明如黄钟大玉庆霄天籁竒采正声铿锵照燿【`文粹作烛`】真可谓作者之表方驾古人忻懽骇悚咏叹无斁甚盛甚盛但根本不称奬饰非宜以此为雄文至鉴之累如何如何书命者古先哲王之所以发徳音而赋百职也在易曰后以施命告四方书曰诞告万方诗曰訏谟定命逺犹辰告故君陈君牙毕命冏命之作皆直而文简而诚含章而不流汉廷亦云文章尔雅训辞深厚其重如是而鄙人忝焉使盛圣之文明不登于典谟训诰罪在菲薄其敢逃责于多士耶昔顔氏之子有不善未尝不知知之未尝复行愚虽窃知之之道而职命所拘不能不【`一无此字`】俟终日而勇退日践复行之过至于九年暴于四方为所观笑此所以慙愧于古人也亦思人生世间当志于逺者大者岂数数然刓【`文粹作损`】精耗神攘窃文字而犹力不足意不逮虽三益直谅之道久废独不愧于心者【`文粹作乎`】昨休沐之余愚子呈阅且以有大朝中外之授受士友迁除之岁时遂不计妍蚩相从以类初不敢以制集自命但全其文而已因其猥多分列卷第又腼然以序引奉烦者诚以承眷之深而心仰雄伯使夜光冠于鱼目永为子孙秘藏非敢効太冲三都而求晏发之道也及览鸿丽之作无非溢【`集本文粹作逸`】言追思内讼已无所及使鄙人涉敝帚自见之患陷作者于玉巵无当之嫌一不敏而相交防何可言也伏以门人忠节叙述周详因小生之无似扬先徳于不朽伏读感咽何阶仰酬结于肺腑没齿无极又徳音宥宻皆出自中禁而西掖所掌止于命官今序中所言霈王泽烛幽滞振刑典申肃杀揄扬大务极其言则虚美之中又为虚美所冀尽去过谈方敢受赐耳故吏部李员外三丈寓书于柳秘书求为后集序此贤逹所不能忘懐也但侈言失实如楚越之相辽异时见讥于通人则复为累也亦辄为阁下良规非止于自谋也左曹许公范二纪以来过于赏爱鄙人每以逐臭况之今又遇阁下此作素多昧理忽复自疑幸无泥于眷私而灭裂公是【`二字一作之`】是所望也载之再拜【`六月二十五日`】  

代李侍郎与徐州张尚书书　吕　温  

奉别纸示谕眷待殊异规畧端明究忠义之苦言扬经通之雅防皆足以感动朝野光映古今一字之贵可悬于千金终身佩之何啻于三复甚善甚善伏以尚书才膺间出识蕴生知地承勲徳行在诗礼自家逹国移孝为忠受任先朝克荷崇构控喉襟之地成节制之师动必勤王志皆忧国忠实彰于行事义声感于旁邻布在人謡溢于时论鸣鹤有和钟鼓必闻圣上神武聪明维新覆帱励精戎事注意藩隅方仄陋以旁求况勲贤之自着何患乎诚不上逹道不大光宣太阿之利用穷彛鼎之盛烈者乎某以寡薄谬膺寄【`集作重`】任成赋之重抚事知慙徒欲尽愚衷悉【`集作陈`】鄙见策朽磨钝庶効涓涘竭诚捐躯少酬恩遇知我者寡同志实难顷在江西过辱厚意常懐慕仰颇歴岁时昨者以私盐干禁渐耗公利汴州滞运屡稽军期忝当軄司每积忧负輙率诚恳粗申条例网罗盗贩【`集作籴`】节宣通渠实托众贤敢专独见果防至公之量推急病之心率先侯伯首赞王度许以别设方畧大为隄防究絶奸源通利国漕神之听之言可复于天地有始有卒事必立于邦家伫观莫大之功以成不朽之美诸侯师表天子腹心千载一时诚无以让某奉职之分受赐多拳拳寸诚夙夜欣企幸甚幸甚徐傪宜并在使者口述伏惟照悉  

代辛将军与普闰刘尚书书　前　人  

某性质鄙昧智能无取承借门绪早防驱策尽瘁军府备尝险艰徒竭犬马之劳讵济弓裘之美家构未克国恩未酬而谬典禁司軄惟侍卫良时自晩宿志莫申愤血犹刚忧发先白加以禀性寡合知音实难甘心此生长鸣靡托岂料尚书推深之量啓特逹之心爱念不遗眷知益重昨者四牡来觐万乗虚襟旁求将帅之臣伫清至公之鉴然则萧何之称必在韩信孝友有问宜荐云中而丹墀对敭首及庸琐敷陈本末奬饰逾涯逹其忠义之诚许其逺大之致虽躬论志业自沥肺肝纎悉周详岂能及此遂使郁堙之志允逹于宸聪樗朽之材式孚于帝念言发九天之上声闻四海之中行得舟航坐生羽翼虽管鲍在齐载深知我之感王贡仕汉有切弹冠之善方诸今日未足为喻不图知己之至于斯义激血诚恩纒骨髓每一念至不觉涕流殒首糜躯岂能报徳唯当竭诚砥节服义懐仁奉以周旋居之造次贞【`集作青`】松得地方见于岁寒皦日在天愿明【`集作听`】其心誓死生【`集作生死`】幸甚幸甚属有负薪之疾未申拜赐之礼瞻荷之至感惧兼深拳拳下情未知所措稍任行李即冀趋谒伏惟照察云云  

此二篇英华旧本合而为一故其首尾不全今用集本足之但寘之文章门亦所未喻  

与刘评事伯刍书　　　　　符　载  

聆夫子之善声满盈矣世且多故无缘防觌开襟向风劳止如何余友兰陵萧易简箧中获足下所制穷逹【`一作通`】述髙韵孤峙词趣渊宻探圣贤性命之际究天地否泰之理因知殷纣之黄屋不为通也顔子之陋巷不为穷也使百世君子之知道益明守道益坚不汲汲不戚戚从容中道斯立言之由也顾惟短才谬尝为文伸纸始竟百骸清快钦挹既乆无可自道因豫章王兵曹徃聊写梗概不尽慨咏之万一耳  

寄李翺书　　　　　　　　裴　度  

前者唐生至自滑猥辱致书札兼获所贶新作二十【`集本文粹作十二`】篇度俗流也不尽窥见若愍女碑烈妇传可以激清【`集作扬`】教【`集作劝`】义焕于史氏钟铭谓以功代名于器为铭与弟正辞书谓文非一艺斯可谓救名之失广文之用之文也甚善甚善然仆之知弟也未知其他直以弟敏于学而好【`集本文粹作至`】于文也就六经而正焉故每遇名辈称弟不容于口自谓弥乆益无愧词窃料弟亦【`集有当字`】以直谅见待不以恱媚相容故不惟嗟悒【`集作挹`】亦欲商度其万一耳若弟摈【`英华作掲`】落今古脱遗经籍斯则如献白豕何足采取若犹有祖述则愿陈其梗槩以相参防耳愚谓三五之代上垂拱而无为下不知帝力其道【`集作泽文粹无此字`】渐被于天地万物不可得而传也夏殷之际圣贤相遇其文在于盛徳大业又鲜可得而传也厥后周公遭变仲尼不当世其文遗于册府故可得而传也于【`文粹无此字`】是作周孔之文【`文粹有也字`】荀孟之文左右周孔之文也理身理家理国理天下一日失之败乱至矣骚人之文发愤之文也雅多自贤颇有狂态相如子云之文谲谏之文也别【`文粹作自`】为一家不是正气贾谊之文化成之文也铺陈帝王之道昭昭【`集作然`】在目司马迁之文财成之文也驰骋数千载若有余力董仲舒刘向之文通儒之文也发明经术究极天人其实【`集作余`】擅美一时流誉千载者多矣不足为弟道焉然皆不诡其词而词自丽不异其理而理自新若夫典谟训诰文言系词国风雅颂经圣人之笔削者则又至易也至直也虽大弥天地细入无间而竒言恠语未之或有意随文而可见事随意而可行此所谓文可文非常文也其可文而文之何常之有俾后之作者有所裁凖而请问于弟谓之何哉谓之不可非仆敢言谓之可也则大学之道在明明徳在止至善矣能止于止乎【`集本文粹作能止乎`】若遂过之犹不及也观弟近日制【`集本文粹作制`】作大防常以时世之文多偶对意【`集作俪`】句属缀风云覊束声韵为文之病甚矣故以雄词逺志【`集本文粹作致`】一以矫之则是以文字为意也且文者圣人假之以逹其心逹则已理穷则已非故髙之下之详之略之也愚欲去彼取此则安步而不可及平居而不可逾又何必逺闗经术【`集作籍`】然后骋其材力哉昔人有见小人之违道者耻与之同形貌共衣服遂思倒置眉目反易冠帯以异也不知其倒之反之之非也虽非于小人亦异于君子矣故文之异在气格之髙下思致之浅深不在其磔裂章句隳废【`集作壊`】声韵也人之异在风神之清浊心志之通塞不在于倒置眉目反易冠帯也试用【`文粹作庶几`】髙明少纳庸妄若以为未幸不以苦言见革无【`文粹作其`】惑唯仆心虑荒散百事罢息然意之所在敢隠于故人耶昌黎韩愈仆识之旧矣中心爱之不觉惊想然意之【`集本文粹作其人`】信美材也近或闻诸侪类云恃其絶足徃徃奔放不以文立制而以文为戱可矣乎可矣乎今之作者不及则已及之者当大为防焉耳弟素居多年劳想深至穷隂凝沍动息如何入奉晨昏之欢出参帷幄之内【`集本文粹作画字`】固多适耳昨弟来【`集有字字`】欲度及时干进度昔岁取名不敢自服【`集本文粹作髙`】今孤茕若此游官谓何是不复能从故人之所朂耳但寘力田园茍【`集作省`】过【`英华作遇`】朝夕而已然待春气微和农事未动或当策蹇谒贤大夫兼与弟道旧未尔间犹希尺牍珍重珍重力书无谕【`集本文粹作余`】从表兄裴度奉简  

答崔立之书　　　　　　　韩　愈  

斯立足下仆见险不能止动不得时颠顿狼狈失其所操持困不知变以至辱于再三君子小人之所悯笑天下之所背而驰者也足下犹复以为可教贬损道徳乃至手笔以问之扳援古昔辞义髙逺且进且劝足下之于故旧之道得之矣虽仆亦固望于君【`一作吾`】子不敢望【`一作问`】于他人者耳然尚有似不相晓者非固【`一作故`】欲发余乎不然何子之不以丈夫期我也不能默默聊复自明仆始年十六七时未知人事读圣人之书以为人之仕者皆为人耳非有利乎已也及至二十时苦家贫衣食不足谋于所亲然后知仕之不唯为人耳及来京师见举进士者人多贵之仆诚乐之就求其术或出礼部所试诗策等以相示仆以为可无学而能因诣州县求举有司者好恶出于其心四举而后有成亦未即得仕闻吏部有以博学宏词选者人尤谓之才且得美仕就求其术或出所试文章亦礼部之类也私怪其故然犹乐其名因又诣州府求举凡二试于吏部一既得之而又黜于中书虽不得仕人或谓之能焉退因自取所试读之乃类于【`蜀本作乎`】俳优者之词顔忸怩而心不宁【`蜀本作安`】者数月既已为之则欲有所成就书所谓耻过作非者也因复求举亦为【`一作无`】幸焉乃复自疑以为所试与得之者不同其程度及得观之余亦无甚愧焉夫所为博学者岂今之所谓者乎夫所谓宏词者岂今之所谓者乎诚【`文粹作设`】使古之豪杰之士若屈原孟轲司马迁相如扬雄之徒进于【`集作于`】是选仆必知其懐【`蜀本作愧`】慙乃不自进而已耳【`蜀本作矣`】设使与夫今之善进取者竞于防昧之中仆必【`蜀本作固`】知其辱焉然彼五子者且使生【`一作出`】于今之世其道虽不显于天下其自负何如哉肯与夫斗筲者决得失于一夫之目而为之忧乐哉故凡仆之汲汲于进者其小得盖欲以具【`蜀本作完`】裘葛养孤穷也其大得盖欲以同吾之所乐于人耳其他可否自计已熟诚不待人而后知今足下乃复比之献玉者以为必俟良工【`集作工人`】之剖然后见知于天下虽刖两【`集作两刖`】足而不为痛【`集作病`】且无使勍者再刖【`集作克`】诚足下相勉之意厚也然仕进者岂固舎此而无门哉足下为我必待此而后振【`集作进`】者尤非【`集作非先`】相悉之辞也仆之玉固未尝献而足固未尝刖足下无为我戚戚也方今天下风俗尚有未及于古者邉境【`蜀本作地`】尚有披甲执兵者主上不得怡而宰相以为忧仆虽不贤亦所【`集作且`】潜究其得失致之乎吾相荐之乎吾君上希卿大夫之位下犹取一障而乗之若都不可得犹将耕于寛闲之野钓于寂寞之濵求家国之遗事考贤人哲士之【`集有所字`】终始作唐之一经垂之于无穷诛奸防于既死发潜徳之幽光二者将必有一可足下以为仆之玉凡几献而足凡几刖也又所谓勍者果谁哉再刖【`集作尅`】之刑信如何也士固伸于知己微足下无以发吾之狂言愈再拜  

答皇甫湜书　　　　　　　李　翺  

辱书览所寄文章词髙理直欢恱无量有足发予者自别足下来仆口不曾言文非不好也言无所益众亦未信祗足以招谤忤物于道无明故不言也仆到越中得一官三年矣行能寡薄【`文粹作材能甚薄`】泽不被物月费官钱自度终无补【`集有益字`】累求罢去尚未得以为愧仆性不解谄佞生【`文粹作复`】不能曲事权贵以故不得齿于士林而足下亦抱屈在外故畧有所说凡古贤圣得位于时道行天下皆不著书以其事业存于制度足以自见故也其著书者盖道徳充积阨摧于时身卑处下泽不润物耻灰冺而烬灭又无圣人为之发明故假空言是非一代以传无穷而自光耀于【`集作于`】后故或徃徃有著书者仆近冩得唐书史官才薄言词鄙浅不足以发扬髙祖太宗列圣明徳使后之观者文彩不及周汉之书仆以为西汉十一帝髙祖起布衣定天下豁逹大度东汉所不及其余唯文宣二【`一作两`】帝为优自惠景以【`集作已`】下亦不皆明于东汉明章两帝而前汉事迹灼然传在人口者以司马迁班固叙述髙简之工故学者恱而习焉其读之详也足下读范晔汉书陈夀三国志王隠晋书生熟何如左丘明司马迁班固书之温习哉故温习者事迹彰而罕读书者事迹晦读之疎数在词之髙下理必然也唐有天下圣明继于周汉而史官叙事曾不如范陈夀所为况足拟望左丘明司马迁班固之文哉仆所以为耻当兹得于【`集作于`】时者虽负作者之材其道既能被物则不肯著书矣仆窃不自度无位于朝幸有余暇而词句足以称赞明盛纪一代功臣贤士行迹灼然可传于后代自以为能不灭者不敢为让故欲笔削国史成不刋之书用仲尼褒贬之心取天下公是公非以为本羣党之所谓为非者仆未必以为非使仆书成而传则有富贵而功徳不著者未必声名于后贫贱而道徳全者未必不烜赫于无穷韩退之所谓诛奸防于既死发潜徳之幽光是翺心也仆文彩虽不足以希左丘明司马子长足下视仆叙髙愍女杨烈妇岂尽出班孟坚蔡伯喈之下耶仲尼有言不有博奕者乎为之犹贤乎已仆所为虽无益于人比之博奕犹为胜也足下以为何如哉古之贤圣当仁不让于师仲尼则曰文王既没文不在兹乎又曰予欲无言天何言哉孟轲则曰予之不遇鲁侯天也臧氏之子安能使予不遇哉司马迁则曰成一家之言藏之名山以俟后圣人君子仆之不让亦非大过也幸无怪翺再拜  

## 文苑英华卷六百八十一

　宋　李昉等　编文章下  

答进士梁载言书一首与元九书一首  

与刘苏州书一首　　答庄充书一首  

谢西川白相寄赐新诗书一首  

与崔学士书一首　　与李生论诗书一首答进士梁【`集本文粹并作王`】载言书  

李　翺  

翺顿首足下不以翺卑贱无所可及【`集本文粹并作乃`】陈词屈虑我先以书且曰余之艺及心不能弃于【`集作于`】时将求知者问谁可则【`文粹作则可`】皆告曰其李君乎告足下者过也足下因而信之又过也果若来陈虽道德备具【`文粹作道备德具`】且犹不足辱厚命况如翺者多病少学其能以此堪足下所望博大而深宏者耶虽然意盛【`文粹作盛意`】不可以不答故敢略陈其所闻盖行已莫如恭自责莫如厚接众莫如用心莫如直进徳【`集作道`】莫如勇受益莫如择友好学莫如改过此闻之于师者也相人之术有三廹之以利而审其邪正设之以事而察其厚薄问之以谋而观其智与不材【`集作才`】贤不肖分矣此闻之于【`集作于`】友者也列天地立君臣亲父子别夫妇眀长防接【`集本文粹并作浃`】朋友六经之防也浩乎若河【`集本文粹并作江`】海髙乎若丘山赫乎若日月【`集本文粹并作火`】包乎若天地掇章称咏津润恠丽六经之词也创意造言皆不相师故其读春秋也如未尝有诗【`集作也字`】其读诗也如未尝有易【`集作有字`】其读昜也如未尝有书【`集作也字`】其读屈原庄周也如未尝有六经【`集作也字`】故义深则意逺意逺则理辩理辩则气厚【`集作直`】气厚【`集作直`】则词盛词盛则文工如山有恒华嵩衡焉其同者高也其草木之荣不必均也如渎有济淮河江焉其同者出源到海也其曲直浅深【`文粹有其字`】色黄白不必均也如百品之杂焉其同者【`集作也非`】饱于腹【`文粹作肠`】也其味醎酸苦辛不必均也此因学而知者也此创意之大归也天下之语文章有六说焉其上【`文粹作高`】异者则曰文章辞句竒险而已其好理者则曰文章叙意茍通而已其溺于【`集作于`】时者则曰文章必当对其病于是者则曰文章不当对其爱难者则曰文章宜深不当易其爱易者则曰文章宜通不当难此皆情有所偏【`蜀本作偏也`】滞而不流不【`集作未`】识文章之所生【`集作主`】也义不必深不主【`蜀本作求至`】于理言不必信不在于教劝【`文粹作义不主于言理不在于教劝`】而词句恠丽者有之矣剧秦羙新王褒僮约是也其理往往有是者而辞章不能工【`集作者字`】有之矣刘氏人物志王氏中说俗传太公家教是也古之人能极于工而已不知其辞之对与否易与难也诗曰忧心悄悄愠于羣小此非对也又曰遘闵既多受侮不少此非不对也书曰朕堲【`文粹作疲非`】谗说殄行震惊朕师诗曰苑彼桑柔其下侯旬捋采其刘瘼此下民此非易也书曰允恭克譲光被四表格于上下诗曰十畆之间兮桑者【`集作柘`】闲闲兮行与子旋兮此非难也学者不知其方而称说之如前所陈者非吾之所敢闻也六经之后百家之言兴老列御冦庄周田穰苴孙武屈原宋玉孟轲吴起商鞅墨翟【`集作鬼谷子三子`】荀况韩非李斯贾谊枚乗司马迁相如刘向扬雄皆足以自成一家之文学者之所归也故义虽深理虽当词不工者不成为文且【`集有于字`】不能传也文理义三者兼并乃能独立乎【`集有于字`】一时而不冺灭于后代能必传也仲尼曰言之无文行而【`集作之`】不逺子贡曰文犹质也质犹文也虎豹之鞟犹犬羊之鞟此之谓也陆机曰他人之我先韩退之曰唯陈言之务去假令述笑哂之状曰莞尔则论语言之矣曰哑哑则易言之矣曰粲然则谷梁子言之矣曰攸尔则班固言之矣曰冁然则左思言之矣吾复言之与前文何以异也此造言之大归也吾所以不恊于时而学古文者恱古人之行也恱古人之行者爱古人之道也故学其言不可以不行其行行其行不可以不重其道重其道不可以不知【`集作循`】其礼古人之【`集作之人`】相接有等轻重有仪【`蜀本作差`】列于经传皆可详引【`文粹作别`】如师之于门人则名之于朋友则字而不名称之于师虽朋友亦名之子曰吾与回言又曰参乎吾道一以贯之又曰若由也不得其死然是师之名门人验也夫子于郑兄事子产于齐兄事晏【`集有婴字`】平仲传曰子谓子产有君子之道四焉又曰晏平仲善与人交子夏曰言游过矣子张曰子夏云何曾子曰堂堂乎张也是朋友字而不名验也子贡曰赐也何敢望回又曰师与商也孰贤子游曰有澹台灭明者行不由径是称于师虽朋友亦名验也孟子曰天下之达尊三曰徳爵齿恶得有其一而慢其二足下之书曰韦君词杨君潜足下之徳与二君未知先【`文粹作前`】后也而足下齿防而位卑而皆名之传曰吾见其与先生并行也窃惧足下不思乃防于此韦践之与翺书亟叙足下之善故敢尽词以复足下之厚意计必不以为犯李翺顿首  

与元九书　　　　　　　　白居易  

某月日居昜白微之足下自足下谪江陵至于今凡枉赠答诗近【`集作仅`】百篇每诗来或辱序或辱书冠于卷首皆所以陈古今歌诗之义且自序为文因缘与年月之逺近也仆既爱足下诗又谕足下此意常欲承答来防粗论歌诗大端并自述为文之意緫为一书致足下前累嵗已来牵故少暇间有【`一作苦`】容隙或欲为之又自思所陈亦无出足下之见临纸复【`一本作自字`】罢者数四卒不能成就其志以至于今今俟罪浔阳除盥栉食外无余事因覧足下去通州日所留新旧文二十六轴开卷得意忽如靣防【`一作防靣`】心所蓄者便欲快言徃徃自疑不知相去万里也既而愤悱之气思有所泄遂追就前志勉为此书足下幸试留志为仆【`集作试为仆留意`】一省夫文尚矣三才各有文天之文三光首之地之文五材首之人之文六经首之就六经言诗又首之何者圣人感人心而天下和平感人心者莫先乎情莫始乎言莫切乎声莫深乎义诗者根情苖言华声实义上自贤圣下至愚騃微及豚鱼幽及鬼神羣飞【`集作分`】而气同形异而情一未有声入而不应情交而不感者圣人知其然因其言经之以六义缘其声纬之以五音音有韵义有类韵恊则言顺言顺则声入类举则情见情见则感易交于是乎孕大含深贯防洞察上下通而一气泰忧乐合而百志熈二【`集作五`】帝三王所以直道而行垂拱而理者掲此以为大柄决此以为大寳也故闻元首明股肱良之歌则知虞道昌矣闻五子洛汭之歌则知夏政荒矣言者无罪闻者作戒言者闻者莫不两尽其心焉洎周衰秦兴采诗官废上不以诗补察时政下不以歌泄导人情乃志于谄成之风动救失之道缺于时六义始刓矣国风变为骚词五言始于苏李苏李骚人皆不遇者各繋其志发而为文故河梁之句止于伤别泽畔之吟归于怨思徬徨抑鬰不暇及他耳然去诗未逺梗槩尚存故兴离别则引防鳬一鴈为喻讽君子小人则引香草恶鸟为比虽义类不具犹得风人之什二三焉于时六艺始矣晋宋已还得者盖寡以康乐之奥博多溺于山水以渊明之高古偏放于田园江鲍之流又狭于此如梁鸿五噫之例者百无一二【`集有马字`】于时六义微矣陵夷至于梁陈间率不过嘲风雪弄【`一作咏`】花草而已噫风雪花草之物三百篇中岂舍之乎顾所用何如耳设如北风其凉假风以刺威虐也雨雪霏霏因雪以愍征役也常棣之华感华以讽兄弟也采采芣苢羙草以乐有子也皆兴发于此而义归于彼反是者可乎哉然则余霞散成绮澄江净如练离花先委露别叶乍辞风风之什丽则丽矣吾不知其讽焉故仆所谓嘲风雪弄花草而已于时六义尽去矣唐兴二百年其间诗人不可胜数所可举者陈子昂有感遇诗三十首鲍防有感兴诗十五首又诗之豪者【`集有世字`】称李杜李之作才矣竒矣人不逮矣索其风雅比兴十无一焉杜诗最多可传者千余首至于贯穿古今覼缕格律尽工尽善又过于李然撮其新安石濠潼关吏芦子关花门之章朱门酒肉臭路有冻死骨之句亦不过十三四杜尚如此况不逮杜者乎仆常痛诗道崩壊忽忽愤发或食辍哺夜辍不量才力欲扶之嗟乎事有大谬者又不可一二而言然亦不能不粗陈于左右仆始生六七月时乳母抱弄于书屏下有指无字之字示仆者仆虽口未能言心已黙识后有问此二字者虽百十其试而指之不差则仆防习之缘已在文字中矣及五六嵗便学为诗九载暗识声韵十五六始知有进士苦节读书二十以来昼课赋夜课书间又课诗不遑夜【`集作息`】矣以至于口舌成疮手肘成胝既壮而肤革不丰盈未老而齿髪早衰白瞀瞀然如飞蝇垂珠在眸子中也动以万数盖以苦学力文所致又自悲矣家贫多故二十七方从乡试既第之后虽専于科试亦不废诗及为【`集作授`】校书郎时已盈三四百首或出示交友如足下軰见皆谓之工其实未窥作者之域耳自登朝来年齿渐长阅事渐多每与人言多谕【`集作询`】时务每读书史多求理道始知文章合为时而着謌诗合为事而作是时皇帝初即位宰府有正人屡降壐书访人急病仆当此日擢在翰林身是諌官月请谏纸啓奏之外有可以救济人病禆补时阙而难于指言者輙咏謌之欲稍稍逓进闻于上上以广宸聦副忧勤次以酬恩奬塞言责下以复吾平生之志岂图志未就而悔已生言未闻而谤已成矣又请为左右终言之凡闻仆贺雨诗而众言籍籍已谓非宜矣闻仆哭孔戡诗众靣脉脉尽不恱矣闻秦中吟则权豪贵近者相目而变色矣闻登乐游园寄足下诗则执政柄者扼腕矣闻宿紫阁村诗则握军要者切齿矣大率如此不可偏举不相与者号为沽名号为诋讦号为讪谤茍相与者则如牛僧孺之戒焉乃至骨肉妻奴皆以我为非也其不我非者举世不过三两人有邓鲂者见仆诗而喜无何而鲂死有唐衢者见仆诗而泣未几而衢死其余则足下足下又十年来【`一无此字`】困踬若此呜呼岂六义四始之风天将破壊不可支持耶抑又不知天之意不欲使下人之病苦闻于上耶不然何有志于诗者不利若此之甚也然仆又自思关东一男子耳除读书属文之外其他懵然无知乃至书畵碁博可以接羣居之懽者一无通晓即其愚拙可知矣初应进士时中朝无缌麻之亲达官无半靣之旧防蹇歩于利足之途张空拳于战文之场十年之间三登科第名入众耳足【`集作迹`】升清贯出交贤俊入侍冕旒始得名于文章终得罪于文章亦其宜也日者又闻亲友间说礼部举选人多以仆私试赋判传为凖的其余诗句亦往往在人口中仆恧然自愧不知信也及再来长安又闻有军使高霞寓者欲聘倡妓妓大夸曰我诵得白学士长恨歌岂同他妓哉由是増价又足下书云到通州日见江馆柱间有题仆诗者复何人哉又昨过汉南日适遇主人集众娱乐他賔诸妓见仆来指而相顾曰此是秦中吟长恨歌主耳自长安抵江西三四千里凡乡校佛寺逆旅行舟之中往往有题仆诗者士庻僧徒孀妇处女之口毎每有人咏仆诗者此诚雕篆【`集作虫`】之戱不足为多然今时俗所重正在此耳虽前贤如渊云者前軰如李杜者亦未能忘情于其间哉古人云名者公器不可以多取仆是何者窃时之名已多既窃时名又欲窃时之富贵使已为造物者肯兼与之乎今之迍穷理固然也况诗人多蹇如陈子昂杜甫各授一拾遗而迍剥至死李白孟浩然軰不及一命穷悴终身近日孟郊六十终试恊律张籍五十未离一太祝彼何人哉彼何人哉况仆之才又不逮彼今虽谪佐逺郡而官品至第五月俸四五万寒有衣饥有食给身之外施及家人亦可谓不负白氏之子矣微之微之勿念我哉仆数月来检讨囊箧中得新旧诗各以类分分为卷目自拾遗来凡所适所感关于羙刺兴比者又自武徳讫元和因事立题题为新乐府者共一百五十首谓之讽诗又或退公独处或移病闲居知足保和吟翫情性者一百首谓之闲适诗又有事务牵于外情性动于内随感而形于叹咏者一百首谓之感伤诗又有五言七言长句短句自二韵至百韵者【`集作自一百韵至两韵者`】四百余首谓之杂律诗凡一【`集作为`】十五卷约八百首异时相见当尽致于执事微之古人云穷则独善其身达则兼济天下仆虽不肖当师此语大丈夫所守者道所待者时时之来也为云龙为风鹏勃然突然陈其力以出时之不来也为雾豹为防鸿寂兮寥兮奉身而退进退出处何徃而不自得哉故仆志在兼济行在独善奉而终始之则为道言而发明之则为诗谓之讽谕诗兼济之志也谓之闲适诗独善之意也故覧仆诗者知仆之道焉其余杂律诗或诱于一时一物发于一笑一吟率然成章非平生所尚但以亲朋合散之际取其释恨佐懽今诠次之间未能删去他时有为我编集斯文者畧之可也防之夫贵耳贱目荣古陋今人之大情也仆不能逺征古旧如近嵗韦苏州歌行才丽之外颇近兴讽其五言诗又高雅闲淡自成一家之体今之秉笔者谁能及之然当苏州在时人亦未甚爱重必待身后然后贵之今仆之诗人所爱者悉不过杂律诗与长恨歌已下耳时之所重仆之所轻至于讽谕者意激而言质闲适者思淡而词迂以质合迂宜人之不爱也今所爱者并世而生独足下耳然千百年后安知复无足下者出而知爱我诗哉故自八九年来与足下小通则以诗相戒小穷则以诗相勉索居则以诗相慰同处则以诗相娱知吾罪吾【`集作最要`】率以诗也如今年春游城南时与足下马上相戯因各诵新小律不杂他篇自皇子陂归昭国里迭吟逓唱不絶声者二十里余樊李在傍无所措口知我者以为诗仙不知我者以为诗魔何则劳心灵役声气连朝接夕不自知其苦非魔而何偶同人当羙景或花时宴罢或月夜酒酣一咏一吟不知老之将至虽骖鸾鹤游蓬瀛者之适无以加于此焉又非仙而何微之微之此吾所以与足下外形骸脱踪迹傲轩鼎轻人寰者又以此也当此之时足下兴有余力且与仆悉索还徃中诗取其尤长者如张十八古乐府李二十新歌行卢杨二秘书律诗窦七元八絶句博搜精掇编而次之号曰元白徃还诗集众君子得拟议于此者莫不踊跃忻喜以为盛事嗟乎言未终而足下左转不数月仆又继行心期索然何日成就又可为之叹息矣又仆常语足下凢人为文私于自是不忍于割截或失于繁多其间妍益又自惑必待交友有公鍳无姑息者讨论而削夺之然后繁简当否得其中矣况仆与足下为文尤患其多已尚病之况他人乎今且各纂诗笔粗为卷第待与足下相见日各出所有终前志焉又不知相遇是何年相见在何地溘然而倒【`集作至`】则如之何微之微之知我心哉浔阳腊月江风苦寒终嵗【`集作嵗暮`】鲜懽夜长无睡引笔铺纸悄然灯前有念则书言无次第勿以繁杂为倦且以代一夕之话也微之微之知我哉乐天再拜  

与刘苏州书　　　　　　　李　翺  

夣得阁下前者枉手札数幅兼惠答忆春草报白君巳下五六章发亟披文而后喜可知也又覆视书中有攘臂痛拳之戯笑与抃防甚乐甚乐谁复知之因有所云续前言之戯耳试爲听仆与阁下在长安时合所着诗数百篇【`集作首`】题爲刘白唱和集卷上下【`事具集觧中`】去年冬夣得由礼部郎中集贤学士迁州刺史氷雪寒路自秦徂吴仆方守三川得爲东道主阁下爲仆税驾十五日朝觞夕咏颇极平生之懽各赋数篇视草而别歳月易得行复周星一徃一来忽又满【`集作盈`】箧诚知丑老【`集作老丑`】冗长爲少年者所嗤然吴苑洛城相去二三千里舍此何以啓齿而觧頥哉嗟乎微之先我去矣诗敌之勍者非夣得而谁前后相偿【`集作答`】彼此非一彼虽无虚可击此亦非利不行但止交绥未尝失律然得隽之句警防之篇多因彼此唱【`集作唱此`】和中得之他人未尝能发也所以輙自爱重今复编而次焉以附前集合成三卷题此卷爲下迁前下爲中命曰刘白吴洛寄和卷自太和六年冬送夣得之任之作始居易顿首  

答庄充书　　　　　　　　杜　牧  

某白庄先軰足下凡爲文以意爲主以气爲辅以辞彩章句爲之兵卫未有主疆盛而辅不飘逸者兵卫不华赫而庄整者四者髙下圆折歩骤随主所指如鸟随凤鱼随龙师众随汤武腾天潜泉横裂天下无不如意茍意不先立止以文彩辞句绕【`集作统`】前捧后是言【`文粹作词`】愈多而理愈乱如入阛阓纷然莫知其谁暮散而巳是以意全胜者辞愈朴而文愈髙意不胜者辞愈华而文愈鄙是意能遣词词不能成意大抵爲文之防如此观足下所爲文百余篇实先意气而后辞句慕古而尚仁义者茍爲之【`文粹作文非`】不巳资以学问则古作者不爲难到今以某无可取欲命以爲序承当厚意惕息不安复观自古序其文者皆后世宗师其人而爲之诗书春秋左氏已降百家之说皆是也古者其身不遇于世寄志于言求言遇于后世也自两汉以【`集作己`】来富贵者千百自今观之声势光明孰若马迁相如贾谊刘向扬雄之徒斯人也岂求知于当世哉故亲见扬子云著书欲取覆酱瓿雄当其时亦未尝自有夸目况今与足下并生今世欲序足下未巳之文此固不可也茍有志古人不难到勉之而巳某再拜  

谢西川白相寄赐新诗书　　薛　逢  

某啓伏防仁恩猥垂下顾兼赐新诗二十首向风长跪齐思探如畏途咀冰若旱苖防泽莹心冷骨润叶滋茎旷无津涯杳邈【`集作失`】顾视秋日悬而氛昏息雅音作而聋聩醒輙欲再頥幽重开户牖旁窥渉级渐冀升堂徒循夫子之墙未夣江生之笔今则缄之瑞锦贮以盘囊不独荣耀于子孙实亦发扬于流軰生死幸甚伏计即离征镇当赴阙庭皷万有而罏冶重开序羣伦而权衡再设使郑卫不作咸韶更张吹嘘而寒谷春生霑洒而枯荄萌动天下甚幸某此时或希匠化获序宗彛愿承舟檝之功得出风波之路嗟叹不足继之咏歌谨录长句七言诗一首献上尘黩尊严惶恐无状  

与崔学士书  

贤弟过岐山赋谒譲帝陵二篇自三两复莫究津涯焕乎与日月齐明汹乎与江海争大苞若天地速如鬼神迎之不见其前随之莫覩其后波澜之外惩劝在焉崛立当今峭若嵩华是以谓之文矣叹之不足继之咏歌霜雾兴懐未即拜赐谨先奉状代申诚欵不宣谨状  

与李生论诗书　　　　　　司空图  

文之难而诗之难尤难而古今之喻多矣而愚以为辨于味而后可以言诗也江岭之南凡足资于适口者若醯非不酸也止于酸而已为【`文粹作若`】鹾非不醎也止于醎而已华之人【`文粹有所字`】以充饥而遽辍者知其醎酸之外醇羙【`文粹有者字`】有所乏耳彼江岭之人【`一作外`】习之而不辨也宜哉诗贯六义则讽谕抑杨渟蓄渊雅皆在其中矣然而直署【`集本文粹并作致`】所得以格自竒前軰编【`文粹作诸`】集亦不专工于此矧其下者耶王右丞韦苏州澄澹精致格在其中岂妨于道学哉贾阆仙诚有警句然视其全篇意思殊馁大抵附于蹇【`文粹作寒`】澁方可致【`文粹作置`】才亦为体之不备也矧其下者哉噫近而不浮逺而不尽然后可以言韵外之致耳愚窃【`集作防`】尝自负既乆而愈【`集作逾`】觉然然得于早春则有草嫩侵沙短【`文粹作长`】氷轻着雨销又人家寒食月花影午时天【`上句云隔谷见鸡犬山苖接楚田`】又雨微吟足思花落夣无憀【`英华无自人家以下四字`】又夜短猿悲减风和鹊喜灵【`此二句集本文粹并在方响夜深船之下`】得于山中则有坡暖冬生笋松凉夏健人又川明虹照雨树密鸟冲人得于江南则有日带潮声晩烟和楚色秋【`集本文粹并作戍鼔和潮暗船灯照岛幽`】又曲塘春尽雨方响夜深船得于塞下则有马色经寒惨雕声带晩饥得于防乱则有骅骝思故第鹦鹉失佳人又鲸鲵入海涸魑魅棘林高得于道宫则有碁声华【`集作花`】院闭幡影石坛【`集作幢`】幽得于夏景则有地凉清鹤夣林静肃僧仪得于佛寺则有松日明金像苔龛响木鱼又觧吟僧亦俗爱舞鹤终卑得于郊园则有暖景鸡声羙微风蝶影繁【`一作还集本文粹并无此二句`】又逺陂春早渗犹有水禽飞【`上句云緑树连村暗黄花入麦稀`】得于乐府则有晩妆留拜月春睡更生香得于寂寥则有孤萤入空巢【`集本文粹并作出荒池`】落叶穿破屋得于惬适则有客来当意惬花发遇歌成虽庻几不濵于浅涸亦未废作者之讥诃也又【`文粹无又字`】七言云逃难人多分隙地放生鹿大出寒林又得劒更胜【`集作乍`】添健仆亡书浑【`集作一`】似忆良朋又孤屿池痕春涨满小栏花韵午晴初又五更惆怅回孤枕犹自残灯照落花【`上句云故国春归未有涯小栏高槛别人家`】又殷勤元日日欹午又明年【`上句云甲子今重数生涯只自怜自五更至此英华无`】亦【`集作皆`】不拘于一槩也且【`集作盖`】絶句之作本于诣极俾终古不能扣我耳【`八字集作此外千变万状不知所以神而自神也岂容昜哉`】足下之诗时軰固有难色傥复以全羙为上【`文粹作工`】即知味外之防矣勉哉【`文粹作旃`】司空表圣再拜  

## 文苑英华卷六百八十二

宋　李昉等　编边防上  

武皇帝作相时与岭南酋豪书一首  

武皇帝作相时与北齐广陵城主书一首  

与周冡宰宇文护论边境事书一首  

与章司空昭达书一首  

贞阳侯与王太尉僧辨书一首  

重与僧辨书一首  

与高湝书一首  

武皇帝作相时与岭南酋豪书  

徐　陵  

夫否终斯泰屯极则亨若日月之回环犹隂阳之报复近者数钟九厄王室中微圣主钦明还承寳运即是高祖武皇帝之孙世祖孝皇帝之子重光累圣国承家天下生民孰不归德贼勃不涯疎戚希纂帝图信是奸凶阶兹祸乱自王宫再沦于丑逆虏马四饮于江沲社稷阽危銮舆幽辱勃身居列岳自御强兵髙视趦趄坐观成败既而天维重缀国歩还康翻画凶图更谋神鼎且其兵马之任资于长昆方牧之权由于承圣操兄戈而斩侄借国宠而弑君不忠不义莫斯爲甚比春初便遣大都督欧阳頠摭【`通鉴作蹉`】城主传泰等凶徒数十遂到临川吾奉承朝筭指画戎畧樊滕耿贾戮力争驱天地灵祗水陆开道获传泰不劳于一箭擒欧阳无待于尺兵僞党皆俘连城尽防所収军资不可称筭去月十六日徳州刺史陈法武等愿愤廻戈仍枭凶竪一夫挺劒传首上京万里澄清人神庆跃彼豪门着姓典牧方州拘隔天朝亟离寒暑公私愤叹岂可爲懐今王道平夷理増懽忭朱明戒节比复何如军士平安境内清谧吾以庸薄叨秉国钧恒务牵纒诸有劳敝自天数云否朝祸荐臻东夏崩腾西京荡覆身惟许国任在勤王宣力皇家靡有宁歳一还京师保持鸿业四驱夷狄夺得江左始则杜龛元恶张彪不防据有泰稽连踪巨震随机讨掩触向平夷叛臣任约徐嗣徽等屡引齐虏前年末既践京师江畔边城皆爲戎戍頼貔貅骋力卫霍同心殱厥胡夷不日清殄去年将夏倾国大来鐡骑八千许匹甲士二十余万胡尘飞于北阙虏皷震于南宫躬率偏禆聊与挑战虏便土崩瓦觧投险赴坑大小皆擒鲸鲵尽戮三江之上塞水无流千里之间伏尸相枕生获大都督萧轨裴英起东方老李希光王敬寳等虏中骁将唯此数人屡破关西之兵频取淮右之地一朝俘斩无复孑遗逺迩敬欣华夷怖慴【`一作惧`】如闻彼虏稍是危亡寻命熊罴欲就征讨方可以雷行赵魏电扫幽并混一车书势在朝暮而侯瑱防扈江川公私阻絶即平北贼仍事南征肉面缚归首阙庭即爲申闻优其礼秩台仪不贬位遇兼常今所擒欧阳頠传泰等莫不宥政尔授其兵马处以荣禄坦然逰狎无介懐抱年号武平国即清晏君之闻此宁不欣跃但昔縁王事逰践贵乡日想山川依然旧识吾既忝荷朝私位逾台衮身持帝王之柄手握天下之图故乡如此诚为衣绣故人不见还同霄锦天涯藐藐地角悠悠言靣无由【`一作因`】但以情企今者王猷帝载化被无垠浮海穷山罔不咸格投竽负鼎驰歩苍龙崖穴丘园争趋金马君之才具信羙登朝如恋本乡不能逰宦门中子弟望遣来仪当为申闻各处荣禄深加将保念嗣音邮今遣某甲等使彼指此不多陈讳白  

武皇帝作相时与北齐广陵城主书  

前　人  

籍甚英风常懐眷属封疆有限寤寐増劳辱此月九日告深慰情伫方秋尚热体中何如戎帐艰辛无乃为吾以庸薄谬膺台铉既荷先帝防擢之恩兼防今主责成之寄政【`一作正`】以皇齐大徳世绍和风方借威灵庶平讐耻提携小国愿预藩臣还诏哀矜许垂容纳奉勑湏质便遣入朝部下诸将哀吾诚节一儿一弟无所遗恡立志立义无负上天但故丞相诸子及湛海珍等并依勑防驰遣渡江主上又遣吏部尚书王通鸿胪卿谢岐等至和州与司马行台共爲盟誓而萧轨等决信叛亡茍相陵易鬰从东道驰至北郊既逼宫闱无容静黙两两相对俱有损伤彼闻人马因此奔散且置兵之地沟涧且多退兵之时投赴相积近遣张都来此具是行人所见但广陵建业才隔一江战塲去岸不盈五里军人退散理反乡家縁岸村人复有舟檝且芦簰荻筏竟浦浮江千百爲羣前后相继吾又勒兵案甲不聼讨捕若无恐惧并应安逹假使在此不可更生至彼而殂差非吾过如其枉理必是兴军见伐于有道之人加兵于无罪之国若彼王师如此又是违盟后土皇天山川社稷察其怨语宁容相祐辱告承上党殿下及匹娄领军应来江右师出无名此是和义小之事大差无违礼彼之陵我自是乖言天所伐匹马无违翻见怨尤一何非理若彼鬼神有知宁可斯背鬼神无知何用盟防去歳抑逹摩等石头天井连月亢阳三子才降连冬大雪黄袍尽没白帐皆浮既因之以泥涂兼加之以疾疫萧裴既退云雾便除从尔以来稍成灾旱定知衣冠之国礼乐相承天道不言不容都防长江渺巨浪汤汤如闘舰舟师讵有深利近梁山之战即是前车芜湖之役可为明镜昔晋侯不能乗郑马赵将不能用楚兵一非水土难爲骋力扬州卑湿厥土涂泥如遇秋霖杳同江汉假令蚩尤重出白起还生控代马而陵波蹑胡靴而湔水终难逞效讵有成功六州勇士虽有百万十姓豪杰徒劳千亿不能爲患断可知矣昔我平世天下乂安人不识于干戈时无闻于桴皷故得凶人侯景济我横江天歩中危实由忘战自乱离已乆人觧用兵女子无愧于韩彭童儿不殊于卫霍吴钩甚利蜀甲殊轻槊动风霜弩穿金石髙楼大舰槩日【`一作月`】陵云叱咤而起风雷吹嘘如倒山岳侯车骑【`三字一作停车驻马非`】国家重将分陜上流近隔以邉尘时亏表防王途既泰贡赋相望寻令子弟侍奉京邑萧太保龙骧于贲海王仪同虎视于洞庭若望高峰便当投袂何则凡诸将帅各防家乡非直吾人独忧宗社日者频辱司马行台及诸公有告裴行台当今方邵此诸贤莫非英杰其余军士悉是骁雄庸蜀氐羗之兵乌丸百虏之骑以此众战谁能御之何爲比吾陪薄相悬何恶【`十字疑`】诸君身名俱防来告以细栁之军逾于防上吾恐今之赵括不及廉颇也近张舎人至始奉严勑朝廷遣刘叔经仍徃啓闻愿逹丹诚用停王赫伏计天慈理当悬照此身日月所鍳天地所明岂敢虚言欺望宸极足下既未知始末容有疑恠大军多士希惠矜【`一作务`】量非此失时腾表防幸停师旅巳存盟信庶其小国永申藩礼天心无爽迩遐一同【`一作同知`】投笔悚慨不复多白陈讳顿首  

与周冡宰宇文防论边境事书  

前　人  

国有三庆民有四安所谓通和是由隣睦况周陈欵好一纪于兹懐抱相期百世方逺灌之美乆勑邉吏拾橡之尤想应无忽梁氏以渐水东为安湘小郡宜立巴州多歴年所此于荆部本包分界近得刺史符元举啓称萧山归忽遣杜元茂神僧训等将率人马逾淄溃【`疑衍一字`】渉澌便置城隍谋为侵轶适荷隣徳合州见还不容今眷【`一作眷顾`】仍纵萧氏元举累移论及翻相河汉更徃研问便骋锋镝彼军人恃勇遂致俘擒闻此纷纭甚以惊叹其商奄余孽才力甚微为暴邉城良慿大国但情均忌器不可加兵便勑军司以礼相放且前嵗所大疆城本以南平等五郡输荐贵朝至如安湘既属巴郡幸承隣惠无候渉言放【`一作故`】下渐东唯如沣北政是标其大桶属荆州之界耳彼此方申分好义絶规图所贵唯和所重唯信夫以南平等郡地圹民丰云夣之田楚王为寳吴当劲蜀晋拒强秦资彼山川并为州镇朕若弃其仁义务广封域宁容延嵗并贡周朝今者和亲巳固山岳而方谋尺寸之土用益蒹葭之地哉幸非窃疾相见鍳容江陵小冦既尔防刘前至之言或相诬罔一二因使人宇文平口具其懐耿耿故此相白陈讳顿首  

与章司空昭达书　　　　　前　人  

君【`一作名`】白日圣朝受命天下廓清所余残凶唯有欧纥南通交爱比据衡疑兄弟叔侄盘阻川洞百越之賮不供王府万里之民不由国家明公受脤严冬持兵杪嵗开冰践露【`一作炬`】火宵行便届含淮乃其神速未骋三畧非劳六竒薄交旗鼓仍平丑类自太清之末永定以来所辟疆界不过郡邑今兹赴防【`一作接`】二十余州若较此功庸方兹英力汉之马援不能为拟吴之歩隲故是相悬况孙处宗之叛徒正槌荡主耳公私庆快岂可而言且仆一子屯穷妖徒所制五岭遐夐存亡不测懐饮泪破胆复全防荷英防保其身命余年仰戴何力能胜今遣主师某驰徃称庆徐君【`一作名`】呈  

梁贞阳侯与王太尉僧辨书  

前　人  

此篇移入六百七十七卷赠答门庶几一事相次今存其目  

重与王僧辨书【`已见六百七十七卷`】  

与髙湝书　　　　　　　　宇文宪  

山川有间毎深劳伫仲春戒节履纳【`周书本传作纳履`】惟宜承始屇两河仍图三魏【`本传作位`】二者交战想无亏徳昔魏歴云季海内横流我太祖抚运乗时大庇黔首皇上嗣膺下武式隆景业兴稽山之防緫盟津之师雷骇唐郊则野无横阵云腾晋水则地靡严城袭伪之酋既犇窜于草泽窃号之长亦委命于旌门徳义振于无垠威风被于有截彼朝宿将旧臣良家戚里俱升荣宠皆糜好爵是使临漳之下効死争驱营丘之前奋身毕命此岂唯人事抑亦天时宜访之道路无俟傍说吾以不武任緫元戎受命安邉路指幽冀列邑名藩莫不屈膝宣风导化皆荷来苏足下高氏令王英风夙着古今成败备诸懐抱岂不知一木不维大厦三谏可以迯身哉且殷微去商侯服周代项伯背楚赐姓汉朝去此弗图茍狥亡辙家破身殒为天下笑又足下谍者为侯骑所拘军中情实具诸执事知以弱卒弊【`本传作`】甲欲抗堂堂之阵萦带汚城冀保区区之命战非上计无待于疑守乃下防或未相许已勒诸军分道并进相望非逺慿轼有期兵交命使古今通典不俟终日所望知机也  

## 文苑英华卷六百八十三

宋　李昉等　编边防中  

为高仆射与司马消难书一首  

为李密移郡县书一首  

为李密与袁子干书一首  

报窦建德书一首  

谏曹仁师岀军书一首  

为高仆射与司马消难书　　卢思道  

名曰一成云雨歴炎凉引领南望劳眷无已嵗暮寒重想比胜宜羇泊水乡无乃勤悴公居齐室家实元勲后入周朝爵穷上等富贵荣名时无与二西征南逝【`一作游`】葢不获巳且圣主敬于恩旧情期欵到背冰之始曲宪申恩公之妻孥一无所问行李往来想宜知悉陈氏背盟负约事非一绪所以爰诏大将军恭行天罚灵旗电扫师次江阳延首金陵但增翘注昔厐萌重获汉主宥其深辜魏洽【`张邰归曹操魏洽未详`】归曹王弃其大眚惜其才也今古如一醉饱之过愿不自疑兼齐氏王姬宛然在室诸子陆陆如何易忘门生故吏遍于京辅旧友密亲击钟鼎食万里飘然音尘不嗣眷言及此伊何可懐今元戎啓行易为去就承眷有素敢布腹心若使防舠浮渡三叛获俘函首长安悔无及也  

为李密移郡县书【`已见六百四十六卷`】　祖君彦  

为李密与袁子干书  

乆借英风未由披覧其为眷伫夣想增劳寒势转严比当清吉乆事昏朝无乃勤悴夫福善祸滛实上天之常道兼弱攻昧徃哲之成规自昏狂嗣位弃徳崇奸疲苦生民涂炭天下是以暴骨满于原野积恶比于丘山莫不奋白旄而诛独夫仗朱旗而勦二世孤为海内豪杰共推盟主百万义师大防河洛因苦秦之众乗厌纣之机共救苍生大造区夏振兹长防济此横流义勇如云林合响应东穷海岱南彻江淮三分宇宙二为我有公早发风云之志独宣王佐之才理追冦邓之名当慕韩彭之气何乃顿为残贼迷复成防竭力昏乱之朝尽节危亡之国同扶累卵如坐积薪静言思之可为长叹秦则杨熊李由并从显戮晋则茍晞王浚悉见殱亡讵若微子去殷伊生归亳擅荣宠于当年传功名于后代知公素有赤诚思来归义见机而作不容淹乆今授公上柱国东平公告身随送至宜检纳脱更迟疑必为人制王世充自守西洛前后四度摧剪死在朝夕翘足可见薛雄比从涿郡欲赴黎阳窦建徳逆徃邀击只轮无返公之羸卒其数非多北顾西瞻何所慿頼然白马之津诸军云合船车下粟舻舰相寻足食足兵如貔如虎四靣攻围千里援絶地不可入天不可登兵戈一临何处迯死吉凶二理幸自图之故遣使指令宣徳意  

报窦建德书　　　　　　　唐太宗  

云雾不披山河在望企余之叹良用兴懐郑息有违齐楚交絶自逺劳师旅当甚疲敝国家与彼本与隙彼之于我未始猜嫌徃者赵魏诸藩皇风乆扇恒卫之地素为我有足下首为冦乱屡来侵夺但以淮安防师责躬由巳公主飘寓归宁本朝并得保宥危亡负荷大惠亲隣之好昭然着眀虽则俘若王官前【`欵作翦左传翦我覊马`】同覊马既懐坦荡曾无蔕芥庻此冠盖相望輶轩继轨引弭兵之义敦方穆之期如何言不由翻懐慝怨无名之举遽发危机背徳之踪遂为戎首吁可恠也良深叹息王世充滔天猾夏自贻伊戚舋毒三川【`一作自贻伊舋毒被三川`】腥闻四国皇情轸虑哀彼黎元推毂投柯申兹吊伐走以不武奉遵朝寄自扬旌河洛结垒伊瀍拯除凶屡摧羣丑其余渠魁危防独保孤城重围巳合自知沦败茍延朝夕之命空为诱之言其济恶反善雷同冦逆适所以心同覇楚若非国家膺图受箓剪暴除凶亦当并吞东夏自称西伯足下岂不屈膝稽首着在前闻饰智诡词以分谤乱渝盟背惠职此之由又世充与足下旧称和好中涂翻覆罕能结诚遣使频说匈奴【`一作结好`】欲令侵伐冀土外欺内忌唯利是图居安尚不自存处危何力之有决【`疑`】今粮储整竭帑藏空虚折骸莫弩命悬晷刻足下欲以三军之众仰哺他人千金之资坐求外费理殊画饼未见其宜足下前者殉地屠城亲至东境孟海公歴时抗御未即从顺频令告急请我师救见逼求和【`一作知`】义所不取是以案兵辞使恩全世充又我国家不遑及逺海公援絶方归执事假我风云差无负徳萦【`一作萦下`】诸州隣近东鄙以足下风牛罕及停戍靡戒农居安堵未相猜贰所以曹公兵前并追足下乗我无虞之城贪冐寻常之地进无投迹之所退有迷据之色谁为计者良非上筭比者漳防没既徃不追河济倾沦成事谁咎今乃过相陵侮方深起难所以故到成臯伫承来防昨者前茅警路候骑啓行乃与足下中途相遇旌麾未列锋镝暂交彼之士马自相腾践郊劳之仪遂爽犒师之礼未通虽则为彼祸先能无懐愧国家夷凶拨乱唯以匡时济俗不欲穷民极武专任甲兵故蓄锐停师冀闻择善可否之事幸速圗之若不获命终为怨府雄夫奋其智勇猛士发其余怒诸军雾合指日风驱属鞬于中野纵矢镝之余费燎原覆醢虽悔难追必然【`一作欲`】继好息民更敦前好况兵交使徃迟覧还音  

谏曹仁师出军书　　　　　陈子昂  

臣伏见诏书发懐逺军令郎将曹仁师部【`集作讯`】勒以征匈丑臣闻古之天子方建大礼必先振兵释旅以告成功故汉孝武皇帝将封禅乃征精卒十万北廵朔方畧地而还此盖遵古先哲王之礼也今神皇陛下应天受箓将欲郊祭天地廵拜河洛建眀堂朝万国斯迈古之盛礼也诚合式遵旧典耀武塞上毕境而还恐【`恐集作臣犹虑`】曹仁师未识典礼肆兵长驱穷极砂碛不恤士马专以务得为利不以全兵为上今朝廷百僚虽有疑者无敢言之臣诚愚昧不识忌讳曾闻亊君之道所贵尽心心以为非安可不言臣料仁师到云内城发兵之日合至九月初到突利城廻兵之日合至十月初胡地隆冬草枯泉涸南中士马不耐郊寒计仁师所将之马从灵州常所发之处却廽到云内城巳行四千余里云内城中又先未支度马既疲瘦经冬无粟以臣愚筭十不存五紫防之军类例相似且仁师此行计迟发速至于应防不甚精备以臣计料恐未成功脱若功未克成士马先防尽中土求市卒又难得且自古与匈奴战非士马相资不可臣恐马既虚用致尽贼又窜逺未平但虑后之谋臣悔于今亊且古来絶漠多防士马非臣抑【`疑`】度輙陈闻昔汉室以衞青出塞是时汉马三十万疋旋师之日马唯余四万十四年不得事匈奴盖由此也臣愿陛下考验前古收臣愚诚望与三公大臣审更详议  

## 文苑英华卷六百八十四

宋　李昉等　编边防下  

与契苾将军书一首  

与程将军书一首  

谏雅州讨先羌书一首  

为建安王与安东诸州军事书一首  

为江东节度使破余姚草贼龚厉捷书一首代李侍郎与宣武韩司空书一首  

上周相公书一首  

祥瑞  

为建安王答王尚书一首  

贺张徐州得白兔书一首  

医药  

与洛阳名流朝士乞药直书一首  

寄裴舍人遗衣药直书一首  

与寜王宪等书一首  

邉防下  

与契苾将军书　　　　　　王　勃  

昊天不忱哲人终否毕公逝矣伤如之何敬想情则懿亲义惟良执非夫人之为恸其谁为恸乎仆与此公早投交公夷险之际终始如一常思并建忠孝之迹共申家国之讐而负【`一作有`】壮志不就古人所悲何图一旦长诀呜呼哀哉管仲不存叔牙空在子皮巳防子产何依兴言追昔良增痛悼适得韦四郎书其承大郎雅意知欲以此公碑志托夫【`一作之`】下走夫抚今懐昔理寄斯文旌徳叙功事属知已是以子期幽思感叔夜之形言伯喈雄藻【`一本作伯雄藻才非`】待林宗而无愧下走虽不敏幸托深期此而不为谁当为者但恐位卑先达才非防萃虚承厚睠不副髙闻【`闻一作意耳`】谨遣舍弟勋徃靣取进止临书啜泣惨惶不次  

与程将军书　　　　　　　骆賔王  

昨见武郎将备陈将军之言防出非常谈过其实恭承【`集作问`】嘉防深用慙惶君侯懐管乐之才当卫霍之任丰功厚利盛徳在人送徃事居元勲盖俗智足以崇【`集作兴`】王业道足以济苍生尚且屈公侯之尊毎【`集无毎字`】申【`一作伸`】管库之士若仆者天地中一无用刍狗耳粤自旌贲之辰即逢圣眀之历材不应务不能成佐命之功智不适【`集作通`】时不能包周身之防加以天资木强不能屈节权门道【`集作地`】隔蓬心不能贾名时议常愿为仁由巳防我于吾见机可以絶机无用之为有用随时任其舒卷与物同其波流者矣其于木也班垂无所错【`集作措`】其钩防其于驾也良乐无所施其衔防不悟圣朝发眀之诏【`集作制`】君侯缉雍熈之道曲垂提奬广赐【`亦作措`】游谈谬【`集作猥`】以樗栎之姿沗预贤良之荐当今鸿都富学麟阁多英非游夏不可以升堂非防牙不可以击节傥使片言失徳事暴区中匹夫窃议语流天下进乖得贤之举退贻薄徳之讥恐不肖之躯为高眀之累耳必能一眄增价九术先登燕昭为市骏之资郭隗居礼贤之始则当効驽骀之用饰固陋之心陶铸尧舜之典谟宪章文武之要道【`集作道徳`】上以究三才之能事下以通万物之幽情将使词翰为行已外篇文章是立身正【`集作政`】路耳又何足道哉言而不慙者恃惠子之知我也所恨禁门清切造就无缘官事【`集作守`】牵纒程【`集作风`】期有限某尚期辞满傥泛孤舟万里湮波举目有江山之恨【`一作限`】百龄心事劳生无晷漏【`集作刻`】之欢嗟乎流水不穷浮云自逺霑襟此别把何时特以平生之私防其贵贱之礼幸勿为过谨不多谈  

右二篇与将军书非论边事也  

谏雅州讨生羌书　　　　　陈子昻  

将仕郎守麟台正字臣陈子昻昧死上言窃【`旧唐书作臣`】闻道路云云国家欲开蜀山自雅州道入讨生羗因以袭击吐蕃执事者不审图其利害遂废梁凤巴蜒兵以狥之臣愚以为西蜀之祸自此结矣臣闻乱生必由怨起【`唐书作于怨`】雅州邉羗自有国【`唐书集本并作国初`】巳来未尝一日为盗今且【`且唐书集本并作一旦`】无罪受戮其怨必甚怨甚惧诛必蜂骇西山西山盗起则蜀之邉邑不得不连兵备守兵乆不觧则蜀之祸构矣昔后汉末西京防败盖由此诸羗此一事也且臣闻吐蕃桀黠之虏君长相信而多奸谋自敢抗天诛尔来向二十余载大战则大胜小战则小胜未尝败一队亡一矢【`唐书作夫一本作卒`】国家徃以薛仁贵郭待封为虣虎之将屠十万众于大非之川一甲不归【`唐本作返`】又以李敬刘审礼为廊庙之宰【`唐书作噐`】辱十八万众于青海之泽身为囚虏【`唐书作身囚虏庭`】是时精甲勇士势如雷云然竟不能擒一戎馘一丑至今而关陇为空今乃欲以李处一为将驱顦顇之兵将袭吐蕃臣窃忧之而为此虏所笑此二事也且夫事有求利而得害者则蜀昔时不通中国秦惠王欲帝天下而并诸侯以为不兼賨不取蜀势未可举乃用张仪计饰羙女谲金牛因间以啖蜀侯蜀侯果贪其利使五丁力士凿山通谷栈褒斜置道于秦自是险阻不关山谷不闭张仪蹑踵乗便纵兵大破之蜀侯诛賨邑防至今蜀为中州是贪利而亡此三事也臣闻吐蕃羯虏爱蜀之珍富欲盗之乆有日矣然其势不能举者徒以山川阻絶障隘不通此其所以顿饿狼之啄而不窃食也今国家乃乱邉羗开隘道使其收奔亡之种为向导以攻邉是以借冦兵而为贼除道举全蜀以遗之此四事也臣窃覩【`唐书集本并作观`】蜀之西南一都防国家之寳库天下珍货聚出其中又人富粟多顺江而下可以兼济中国今执事者乃图侥幸之利悉以委身西羗得西羗地不足以稼穑财不足以富国徒杀无辜之众以伤陛下之仁糜费随之无益圣徳又恐侥幸之利未可图哉此五事也夫蜀之所寳恃险者也人之所安无役者也今国家乃开其险役其人险开则便冦人役则伤财臣恐未见羗戎巳有奸盗在其中矣徃来益州长史李崇真将图此奸利传檄称吐蕃欲冦松州遂使国家盛军以待之转饷以备之未二三年巴蜀二十余州搔【`唐书作骚`】然大竟不见吐蕃之靣而崇真赃钱巳计巨万矣蜀人残破几不堪命此之近事犹在人口陛下所亲知愚臣【`唐书作臣愚`】意者不有奸臣欲图此利复以生羗为计者哉此六事也且蜀人尫劣不习兵战一虏持矛百人不敢当又山川阻旷去中夏精兵处逺今国家若击西羗掩吐蕃遂能破防其国奴虏其人使其君长系首北阙计亦可矣若不到如此臣方见蜀之邉陲不守而为羗夷所横暴昔辛有见被髪而祭伊川者以为不出百年此其为戎乎臣恐不及百年而蜀为戎此七事也且国家近者废安北防单于弃兹放踈勒天下翕然谓之盛徳所以者何盖以陛下务在仁不在广务在养不在杀将以此息邉鄙休甲兵行乎三皇五帝之事者也今乃狥贪夫之议谋动兵戈将诛无罪之戎而遗全蜀之患将何以令天下乎此愚臣所不甚悟者也况当今山东饥关陇历嵗枯旱人有流亡诚是圣人宁静思和天人之时不可动甲兵兴大役以自生乱臣又流闻西军失守北军不利邉人忙【`集作惟非`】动情有不安今【`唐书有又字`】复驱此兵投之不测臣闻自古国亡家败【`唐书作亡国破家`】未有【`集作尝`】不由黩兵今小人议夷狄之利非帝王之至徳也【`唐书有又字`】况中夏哉臣闻古之善为天下者计大而不计小务徳而不务刑图其安则思其危谋其利则虑其害然后长享福禄伏愿陛下熟计之  

为建安王与安东诸州军事书  

前　人  

月日清邉道行军大緫管建安郡王攸宜致书安东诸州刺史并诸将部校官属等初春犹寒公等乆统兵马勤国捍邉不至劳也其如常以此贼中频有人出来异口同辞皆云逆贼李尽防巳死营州饥饿人不聊生诸蕃首领百姓等唯望官军即拟归顺前后继至非止一人某先使人向营州昨廻具得父老密状云贼势穷蹙去正月上旬有妖星落孙万斩营中其声如雷贼党离心各巳猜贰夭殃如此人事又然平殄渠正在今日大军即巳二月上旬六道并入指期尅剪同立大勲请公等训励兵马共为掎角开国封侯其机在此幸各勉力以圗厥功寻当更使人续徃先此不具  

为江东节度使破余姚草贼龚励防书【`巳见五百六十七卷`】  

代李侍郎与宣武韩司空书  

吕　温  

某以菲才谬当重任事闗国计动限军期抚事知难夙夜忧积盖以运路拥滞私盐挠法力非有司所及唯托方镇至公伏惟司空文武全才勲徳茂着朝廷毗倚中外具瞻勤王则知无不为忧国则言皆可复今春过日获拜旄【`集作旌`】麾眷私之余巳列【`集作及`】此事防许同志立法叶力狥公对之初便具闻奏所以遣裴郎中徃申朝防议立规矩悉令谘托大贤非敢专行鄙见昨得廵按状报伏承司空徳量旁通忠诚感发急公家之病同职司之忧塩法隄防巳行文牒斗门同塞许有商量率先诸侯首賛王度义形九牧忠动三军意开而逺近承风言发而神眀知感况某奉职之分承眷之深受赐懐仁岂同常等铭戴所至无喻下情  

上周相公墀书　　　　　　杜　牧  

某拜伏以大儒在位而未有不知兵者未有不能制兵而能止乱者未有暴乱不止而能活生人定国家者自生人以来可以屈指而数也今兵之下者莫若刺伐之法诗大雅维清【`维清是颂非雅`】奏象舞之篇曰维清缉熈文王之典迄用有成维周之祯象者象武王伐纣刺伐之法此乃文王受命【`受殷王専征之命也`】七年五伐战阵刺伐之法遗之武王武王用以伐纣而有天下致之清平为周家之祯祥周公居摄祀文武于清庙作此诗以歌舞文武之徳其次兵之尤者莫若钩援冲壁今之一卒之长不肯亲自为之诗大雅周公皇矣羙周公之诗曰以尔钩援与尔临冲以伐崇墉临冲闲闲崇墉言言此实文王伐崇墉传于其城以临车冲钩援其城文王亲自为之夫文王何人也周公诗之夫子删而取之列于大雅以羙文王之功徳手而口歌之不知后代之人何如此三圣人安有谋人之国有暴乱横起戎狄乗其邉坐于庙堂之上曰我儒者也不能知兵不知儒者竟可知兵也竟不可知兵乎长庆兵起自始至终庙堂之上指踪非其人不可一二悉数高宗朝薛仁贵攻吐蕃大败于大非川仁贵曰今年嵗在庚午不当有事【`集作于`】西方此乃钟邓伐蜀身诛不返昨者诛讨党羗徴闗东兵用于西方是不知天道也邉地无积粟师无见粮不先屯田随日随饷是不知地利也两汉伐虏骑兵取于山东乃【`集作所`】谓冀之北土马之所生马良而多人习骑战非山东兵不能伐虏昨者以歩战骑百不当一是谓不知人事也天时地利人事此三者皆不先计量短长得失故困竭天下不能防朴之虏此乃不学之过也不教人战是谓弃之则谋人之国不能料敌不曰弃国可乎牧所注孙武十三篇虽不能上穷天时下极人事然上至周秦下至长庆寳历之兵形势虚实随句解折离为三编輙敢献上以备阅覧少希鍳悉苦心即为至幸伏增惶惕之至某顿首拜  

祥瑞  

为建安王答王尚书书　　　陈子昻  

使至辱书知初出黄龙即擒白防防贼防兆事乃先知【`集作徴`】凢百士众莫不喜跃防者坎精穿窃为盗夜逰昼伏乃是其常今白日投营【`集作躯`】素质委命贼降之象理必无疑近有贼中信来亲离众溃期在旦夕尚书宜训励士卒秣马严威因此凶乱之机乗其败亡之势事同破竹无待前茅坐听凯歌预用欣慰  

贺张徐州得白书　　　　韩　愈  

伏闻今月五日营田廵官陈从政献瑞兎毛质皎【`集作全又作皦`】白天驯其心其始实得之符离安阜屯田【`蜀本作屯屯`】之役夫朝行遇之廹之弗逸人立而拱窃惟休咎之兆天所以啓觉于下依类托喻事之纎悉不可图验非睿智慱通孰克究眀愈虽不敏请试辨之兎隂类也又窟居狡而伏逆象也今白其色絶其羣也驯其心化我徳也人立而拱非禽兽之事革而从人且服罪也得之符离实戎【`蜀本作我`】国名又附丽【`音离`】也不在农夫之家田而在军田武徳行也不战而来之之道也有安阜【`集作附`】之喜【`喜集作嘉名`】焉伏闻阁下股肱帝室藩垣天下四方其有逆乱之臣未血斧锧之属畏威崩析【`蜀本作折`】归我乎哉其事兆矣是宜具迹表文以承答天意小子不惠猥以文句微识防合【`集作念`】睹兹盛羙焉敢避不譲之责而黙黙耶【`一作贺也`】愈拜  

医药  

与洛阳名流朝士乞药直书  

卢照隣  

幽忧子学道于东龙门山精舍布衣藜羮坚卧于一岩之曲客有过而哀之者青囊中出金花子丹方相遗之服之病愈视其方丹沙二斤谷楮子则山中可有丹沙则渺然难致昔在关西太白山下一隐士多眀膏中有丹沙八两予时居贫不得好上沙但取马牙顔色微光净者充用自尔丁府君忧每一号哭涕泗中皆药气流出三四年羸卧苦防至于不免复偶于他方中见一说云丹砂之不精者服之令人多访知一处有此物甚佳两必【`一作别`】须钱二千文则三十二两当取六十四千也空山卧疾家业先贫老母年尊兄弟禄薄若待家办则委骨于巉嵒之峯矣意者欲以开嵗五月谷子熟时试合此药非天下名流贵族王公卿士于仁恻之心达枯骨朽株者孰能济之哉今力疾赋诗一篇遍呈当代博雅君子虽文不动俗事或伤心傥遇晏婴脱左骖而见赎如逢孔子分秉粟以相忧则越石原宪不辛苦于当年矣唯当坐禅念室以答深仁若诸君子家有好妙沙能以见及最为第一无者各乞一二两药直是庻几也仲尼曰有能一日用其力于仁者乎未有力不足者又曰君子无终食之间违仁在坐则参于前在舆则倚于衡古人心可见矣又曰仁逺乎哉我欲仁斯仁至矣言能茍行之仁道不逺也朝英贵士博济而好仁者何必相识故知与不知咸送诗告请无案劒同掩体骸云尔  

寄裴舎人遗衣药直书  

山信【`一作仆`】至自都太子舍人裴瑾之太子舍人韦方贤左史范履冰水部员外郎独孤思庄少府丞舍人内供奉阎知微符玺郎乔偘并有书问余疾兼致束帛之礼以供东山衣药之费嗟乎代与道交防其来尚矣殷扬州与外甥韩康伯别慨然而咏富贵他人合贫贱亲戚离因泣下交頥不能自巳余以其为人也名过真【`一作其`】实然穷达之际则西狩获麟所不能逸【`欵作免`】斯亦古君子之大悲也自郐而下曷足讥焉余家咸亨中良贱百口自丁家难私门弟妹凋防七八年间货用都尽余不幸遇斯疾母兄哀怜破产以供医药属多谷不登家道屡困兄弟薄逰近县创巨未平虽毎分多见忧然亦莫能取给海内相识亦时致汤药恩亦多矣晩更惊信佛法于山下间营建所费尤广本欲息贪寡欲縁此更使贪心萌生毎得一物輙欢喜更恨不足呜呼道恶在而奔竞之若兹虽观苦空无常而此业巳就不可中废祈【`一作所`】获福庆思与士君子共之  

与寜王宪等书　　　　　　宗皇帝【`开元中`】  

昔魏文帝诗云西山一何峻【`旧唐书作髙`】高高【`旧书作高处`】殊无极上有两仙童不饮亦不食赐我一丸药光耀有五色服药四五日身体【`旧唐书作轻`】生羽翼朕毎思【`新唐书作言`】服药而求羽翼何如骨肉兄弟天性之羽翼乎陈思有超代之才堪佐经国【`旧唐书作纶`】之务絶其朝谒卒令忧死魏祚未终遭司马宣王之夺岂神丸之効也虞舜之圣舍象傲之愆以亲九族九族既睦平章百姓此为帝王之轨则于今数千载天下归善焉朕未尝不废忘食兴【`旧唐书作钦新唐书作慕`】叹者也顷因余暇妙选僊经得此神方古老云服之必验【`新唐书作饵之必夀`】今分此药愿与兄弟等【`新唐书作共之`】同享【`旧唐书作保`】长龄永无限极【`新唐书作偕至长龄永永无限`】  

## 文苑英华卷六百八十五

宋　李昉等　编劝谕上  

与侯景书一首　　　　谏陈宝应书一首与徐仆射书一首　　　报尹义尚书一首  

与侯景书　　　　　　　　高　澄【`即齐文襄王`】  

盖闻位为大寳守之未易责成【`一作仁诚`】任重终之实难或杀身成名或去食存信比性命于鸿毛方义节【`一作等节义`】于熊掌夫然者举不违【`一作失`】徳动无过事进不见恶退无谤言先王与司徒契阔夷险孤子相依偏所眷属缱绻襟【`一作矜`】期绸缪素分义贯终始情存嵗寒司徒自少及长从微至着共相成立【`一作生`】生非无恩【`一作非无防徳`】既爵冠通侯位标上等门容驷马食【`一作室`】飨万钟财利润于乡党荣华被于亲戚意气相倾人伦所重感于知巳义在不忘【`一作防躯`】眷为国士者乃立漆身之节馈以壶飱者便致扶轮之効若然尚不能巳况其重于此乎幸以故旧之节【`一作义`】欲存【`一作持`】子孙相托方为秦之匹共成刘范之亲假使日徃月来时移世易门无强防家有防孤犹应加璧不遗分宅相济无忘先徳以恤后人况闻负杖行歌便已狼顾反【`一作犬`】噬于名无所成于义无所取不蹈忠臣之迹自防叛人之地力不足以自强势不足以自保率乌合之众为累卵之危西求救于黒秦南请援于萧主【`一作氏`】以狐疑之心为首防之事入秦则秦人不容归吴则吴人不信当今所观【`一作相视`】未见其可不知终乆持此安归相推本心必不应尔当时不逞之人曲为异端之说遂懐狐防【`一作市虎`】之疑乃致投杼之感此【`一作比`】来举止【`英华作正非`】事巳可见人相疑误想自觉知合门大小并在【`一作付`】司冦意谓李氏未防犹言少卿可反孤子无状招祸于天酷罚不能死亡茍存晷漏追慕永逺五内崩裂但礼犹权夺志在忘思私効力命卒成功业前【`一作近`】者聊命偏师前驱致讨南兖扬州应时尅复即欲乗机长驱悬瓠属以炎暑欲为后图且命旋军待时更举今寒颷向折白露将团方慿国威【`一作灵`】恭行天罚器械精新士马强盛内外感恩【`一作灵`】上下戮力【`一作齐心`】三令五申可蹈汤火若使旗鼓相望埃尘相接势如沃雪事等注萤夫眀者去危就安智者转祸为福宁使人负我【`一作我负`】不使我负人【`一作人负我`】当开从善之门使【`一作决`】有改迷之路今诚刷【`英华作制非`】心荡意除嫌去恶想犹致疑未便见信若能卷甲来朝防弓【`一作垂櫜`】还阙者当相授豫州刺史以终身世【`四字一作即使终君之世`】所部文武并【`一作更`】不追摄进得保其禄位退则不防功名冀有知几之心当为可信之事今王思政韦法寳等孤军偏将逺来深入然其性命在君股掌若欲刺之想有余力若能擒剪肆诸市朝即加宠授永保疆塲君门眷属可以无恙宠妻爱子亦相送还仍为通家共【`一作卒`】成亲好所不食言有如皎日今遣行人路程可度此月十日应至彼间足得还返若能悔过不忘本朝宜遣腹心之使自来向此靣取委曲使相知信如其迟疑未便分决使来賖缓不赴期防国有常刑以眀君法今【`今一作君既`】不能东封函谷南靣称孤受制于人威名顿尽得地不能自守聚众不以为强空使身有背叛之名家为恶逆之党兄弟子侄首足异处【`一作门`】垂髪戴白同就涂炭闻者相为酸鼻见者相为寒心覆宗絶嗣自贻伊慼戴天履地之心能无愧乎【`疑脱成败二字`】祸福决之此使善恶向背相任所从脱出自思致延后悔驷马不追噬脐何及孤子今日不应乃【`一作方`】遣此书但见蔡遵道云司徒本无归西【`英华作恶`】之心深有追悔之意闻西兵将至遣遵道向崤中参其多少少则与其同力多则更为之备又云房长史在彼之日司徒尝欲将【`一作遣`】书啓将改过自新求効邉畔已差李龙仁等垂欲发遣闻房巳还【`一作逺`】遂复停废【`一作发`】未知遵道此言为实为虚但既有所闻不容不相尽告吉凶之理想自图之  

一作皆梁书侯景传  

谏陈宝书　　　　　　　　虞　寄  

东山居士虞寄致书于眀将军使君节下寄离流世【`南史作难盖避唐世氏讳并易以他字后同`】故漂寓贵郷将军待以上賔之礼申以国士之眷意气相感何日忘之而寄沉痼弥愒隂将尽常恐卒填沟壑涓尘莫効【`陈书南史并作报`】是以敢布腹心冐陈丹欵愿将军留须臾之虑少思审【`陈书南史并作察`】之则瞑目之日所懐毕矣夫安危之兆祸福之机匪独天时亦由人事失之毫厘差以千里是以眀智之士据重位而不倾执大节而不失岂惑于浮辞防将军文武兼资英威不世【`南史作动俗`】徃因多难仗剑兴师援旗誓众抗威千里岂不以四郊多垒共谋王室匡时报主宁国庇民【`南史作人`】乎此所以五尺童子皆愿荷防而随将军者也及高祖武皇帝肇基草昧初济艰难于时天下沸腾民【`南史作人`】无定主豺狼当道鲸鲵横击海内业业未知所从将军运洞微之监屡【`陈书南史无此字`】折从衡之辩防名委质自托宗盟此将军妙筭逺图发于诚者也及主上继业钦眀睿圣选贤与能羣臣辑睦结将军以维城之重崇将军以裂土之封岂非宏谟庙畧推赤心于物者也屡申文诏欵笃殷勤君臣之分定矣骨肉之防深矣不意将军惑于邪说翻然【`陈书作遽生`】异计寄所以疾首痛心泣尽继之以血万全之防窃为将军惜之寄虽疾侵耄及言无足采千虑一得请陈愚管【`陈书南史作筭`】愿将军少戢雷霆賖其晷刻使得尽狂瞽之说披肝胆之诚则虽死之日犹生之年也自天厌梁徳多难荐臻寰宇分崩英雄互起龙战虎争窃号假名锐精持锋不可胜纪人人自以为得之然夷凶剪乱拯溺扶危四海乐推三灵眷命揖譲而居南靣者陈氏也岂非历数有归【`陈书南史作在`】惟天所在当璧应运其事甚眀一也主上承基眀徳逺被天网张地维重纽夫以王琳之强侯瑱之力进足以摇荡中原争衡天下退足以屈强江外雄长偏隅然或命一旅之师或资一士之说琳则瓦觧冰泮投身异域瑱则厥角稽颡委命阙廷斯又天假之威而除其患其事甚明二也今将军以藩戚之重拥东南之众尽忠奉上戮力勤王岂不勲高窦融宠过吴芮折珪判野南靣称孤其事甚眀三也且圣朝弃瑕忘过寛厚得人改过自新咸加叙擢至如余孝颀【`陈书南史作顷`】潘纯陀李孝钦欧阳頠等悉委以心腹任以牙爪胷中豁然曽无纎芥况将军舋非张綉罪异卢【`陈书南史作毕`】谌当何虑于危亡何失于富贵此又其事甚眀四也方今周齐隣睦境外无虞并兵一向匪朝伊夕非有刘项竞逐之机楚赵连从之势可得雍容髙拱坐论西伯其事甚眀五也且刘将军狼顾【`南史作狈`】一隅亟经摧衂声亏魄【`陈书南史作实亏`】防胆气衰沮高瓖向文政留瑜黄子玉此数人者将军所亲信【`二字南史作知`】首防两端唯利是视其余将帅亦可见矣孰能被坚执锐驱马深入絷【`陈书南史作击`】马埋轮奋不顾命以先士卒者乎此又其事甚眀六也且将军之势孰如侯景将军之众孰如王琳武皇灭侯景于前今上摧王琳于后此乃天时非复人力且兵革巳后民【`南史作人`】皆厌乱其孰能弃坟墓捐妻子出万死不顾之计从将军于白刃之间乎此又其事甚眀七也歴观前古鍳之徃事子阳季孟倾没【`陈书南史作覆`】相寻余善右渠【`英华作余党渠魁非`】危亡继及天命可畏山川难恃况将军欲以数郡之地当天下之兵以诸侯之资拒天子之命强弱逆顺可得侔乎此又其事甚明八也且非我族类其心必异不爱其亲岂能及物留将军身靡国爵子尚王犹且弃天属而弗顾背明君而孤立危急之下【`陈书南史作日`】岂能同忧共患不背将军者乎至于师老力屈惧诛利赏必有韩智晋阳之谋张陈井陉之势【`陈书南史作事`】此又其事甚明九也且北军万里逺鬬锋不可当将军自战其地人多顾后梁安背向为心修扞匹夫之力众寡不敌将率不侔师以无名而出事以无机而动以此移【`一作称`】兵未知其利夫以汉朝吴楚晋室颍颙连城数十长防百万防本塞源自家图国其有成功者乎此又其事甚明十也为将军计者岂【`陈书南史作莫`】若不逺而复絶亲留氏秦郎快郎随遣入质释甲偃兵一遵诏防且朝廷许以鐡劵之要申以白马之盟朕不食言誓之宗社寄闻眀者鍳未形智者不计【`英华作计始非`】此成败之效将军勿疑吉防之机间不容发方今藩维尚少皇子防冲凡预宗枝皆防宠树况以将军之地将军之才将军之名将军之势而能克脩藩服北靣称臣者乎【`陈书南史无此二字`】宁与刘泽同年而语其功业哉岂不身与山河等安名与金石相敝愿加三思虑之无忽寄气力绵微余隂无几感恩懐徳不觉狂言鈇钺之诛其甘【`陈书南史作甘之`】如荠  

与徐仆射书　　　　　　　尹义尚  

义尚白漳濵江涘若天涯去鴈归鸿云飞难寄瞻言乡国泣珠泪而盈懐窹徳音仰烟霞而疾首既而暑徃寒来愁云满塞河冰自结非由汉后之军草【`一作苦`】露恒严宁假公超之术霜飘虎渠【`一作踞`】距知朔野之寒雪覆龙岑徒忆清江之暖眷言畴昔邈矣遐哉系仰清顔愿常丰胜雍容廊庙时宣匡奉之风偃息康庄无废怡神之道义尚望国穷魂繁忧积嵗虽其未殒岂曰生年日者谬忝后车【`一作阵非`】陪逰上国曾观礼乐见季子之知音经奉侍言嗟郑侨之愽物如军书愈疾之制碑文妙絶之词犹贵纸于邺中尚传声于许下逮乎百六之年仍离三之酷吉防礼数绵歴嵗时尝胆茹辛备同艰险每冀穹苍有感大国矜悯以礼言归驭驿俱反何期毳毛湮沦坠洒漳濵之水逸翮摩霄轻托蓬莱之顶信知有幸无幸见生死之殊伦才与不才验沉浮之异趣昔秦归赵璧还得连城晋失楚材直亡其寳自国祚中絶行李不通等避世于桃源同寓于仙岭每瞻牛候马想金陵之圣人今覩皇华知有熊之建国賔尧仕舜犹是八才纬武经文方俦四贵幸甚幸甚昔杨朱岐路悲始末之长离苏武河梁叹平生之永别虽复音尘可嗣终隔风云夣想时通无因觏止依依望楚寸隂有待百年将半轻生若是命也如何今车书同轨行李相继猥荷文移通赐论及輶轩既以复命义尚未被哀矜窃以楚释囚共成亲好今乃拘彼来【`一作求`】此不亦难乎夫以匹夫投分犹须坦荡况两国二君那宜细计彼若才如亷乐犹恐不习禁兵茍非其人留之何益然三战三败卒成强伯之功七纵七擒终仗天威之力由此言之彼此如耳徐元直西蜀之谋士关云长刘氏之骁将须归即遣知叛弗追今之与古何其异趣且二国叶和长江共有如首如尾可以同规或贰或猜岂名唇齿是以隔河分防君子知其不终甲寻盟春秋贬其行诈伏承圣上钦眀英贤佐辅方知觧网之气用表无偏之化若彼之俘虏犹且防归此之南冦何辞不遣如其茍相猜贰信不由虽笃亲隣义尚何罪不任辛酸之念轻陈万一之情伏愿仁人少存畴昔承闲之便希复开言昔张子余年诚称吴王之赐微躬迈影实仰含之泽载笔涟洏罔知所运  

报尹义尚书　　　　　　　徐　陵  

别离二国云雨十年目悬河阳追铜爵而无逺神游漳水与金凤而俱飞北使还辱去冬十月十一日告忽同年【`一无年字`】言叙循还巧制欣慰良深河朔年芳虽当淹晩白沟凂凂春流巳清气陌依依长杨稍合体中何如岂无乡思弟居【`一无此字`】三秦世胄六辅良家文武兼能志懐开逺谷永之笔无慙古人盖延之功髙视前彦而淹留赵魏亟歴寒暄企【`一作延`】望乡关理多悲切圣朝钦眀纂历大拯生民戮巨海之奔鲸殱中原之封豕君之说长安逺于日邉扬雄有言交州在于天际则输賝王府屈膝阊门川洞酋豪强梁溟海神兵一【`一作所`】指率土咸康方当偃伯于灵台韬戈于武库变大风于五礼驱蒸民于昌辰物色英声搜扬俊杰投竿负鼎驰歩苍龙岩穴丘园争趋金马而弟留河北义等周邵懐此殊才实可伤嗟吾崦嵫既暮容鬓皤然风气弥砭药无补追惟畴昔共备行人室家安危賔礼升降悬壸代哭俱历春冬移馆于箕同兹辛苦鸣蜩抱树亟见藏冰归鴈衔芦多经寒食靖言念此如何可忘握翫来书弥其承脸夫以拥肿之木得免因于不才觳觫之牛自保由其无用以余鄙陋未友龚生惟叹吾贤不同蘧瑗耳若推沟拯溺每切皇遗【`疑`】翮鳞见机覧【`一无此字`】所以降咫尺之书驰輶轩之使心期与国必遂还途寜谓亲隣更成难请言寻雅告所及缧囚便访鸿胪幸无淹使闻诸司冦或有邉俘前嵗中流是维同恶燕禽【`一作旗`】望阙冀马临江裁顿云罗自投天网京观之塜宜彰武功周丑之门方申明罚而圣朝好生恶杀收雷电兵车所获虽同长万之来思泽从容无异荀防之礼方之于弟况拟非伦伊昔梁朝共奉嘉聘张兹大帛处彼高闲庭奏歌钟座延侨肹賔客之致【`一作叙`】方于阼阶田猎之禽同于君膳正以乡门阻乱致尔拘留家国隆平义应旋反况复韩宣屡至宰孔频还翻尔迟廻【`阙`】之隣睦弟遂钟仪之操对此皇华高后【`左传作厚`】之诗一何非类关徐亷乐之况三战七擒之言此日借子之矛攻子之室彼之使客犹尚不还此于齐都豪门贵戚周行匪例事义相悬岂与太弟同年而语吾本自凢流以复衰老稍近东岱不奢【`疑`】击壌之年唯欣尧俗若耶之复【`疑`】长保安卧时思之【`疑`】不弃忝亚宗卿非得侵官天扆但当令艽艽在咏济济盈朝才冠卿云智同荀郭文辞富于江海高论泊于云霄趋走丹墀之间侍奉清规之内弟来欵言至欲附祈闻聨类非宜更其多惑若使良有【`阙`】犹希赠鲤之书邮驿方通复行飞鸧之信执笔澘然不知何向  

## 文苑英华卷六百八十六

　宋　李昉等　编劝谕下  

为蜀道安抚夀光公王季卿与王仁夀书一首为崔仆射与朱泚书一首  

谕江陵耆老书一首  

与陈徴君书一首  

宗亲上  

代梁贞阳侯与荀昂兄弟书一首  

在北齐与宗室书一首  

答周主论和亲事书一首  

论妓妾改嫁书一首  

上吏部裴侍郎书一首  

与亲情书一首  

与执政书一首  

劝谕下  

为蜀道安抚夀光公王季卿与王仁夀书  

陈子良  

大唐相国录事叅军正议大夫夀光县开国公王季卿顿首顿首致书隋李将军王仁夀足下夫几者动之微吉凶之先见也君子见几而作不俟终日故能转祸为福改败成功斯乃非常之人能立非常之事信乎此说实有由焉比以隋政失驭主上昏狂或东讨勾丽填尸满海或西征且末曝骨成山法令滋章赋役殷重金玉穷于玩服民力尽于池台饥馑于是荐臻盗贼为之蜂起四海鼎沸天下嗷然生民涂炭万无一在此固将军之所知也岂待繁述哉固知长恶不悛祸盈必灭否终则泰理数皎然当今相王啓圣应天顺民龙飞受图神武作宰拨乱反正大拯黎元四海于是来苏九服所以欵附如珪如璋之士踵武云屯如熊如罴之臣排肩雾合伊吕之俦也韩彭之徒欤莫不咸骋艺能同申智勇共为表里造我国家元首明哉股肱良哉济济巍巍无能名也将军外氏宋国公昔在隋朝功深佐命声侔卫霍道亚萧曹本以无辜枉被诛戮悲戚行路痛结于天而况渭阳之情切于恒品相王志存追逺愍彼寃魂乃赠光禄大夫扬州緫管宋国公可谓封比干之墓式商容之闾【`一作庐`】以古谓今足为连类其子懐廊今任光禄大夫相府礼曹叅军次子渠师相府賔曹叅军为王爪牙早树勲绩已雪寃耻弥畅昊天将军甥也闻之岂不欣感但季卿之与将军沗是宗友义同昆弟结发投分弹冠比肩俱侍龙楼预陪鹤籥属时君道防天下崩沦众叛亲离莫有固志欲効嵇绍之忠殒身无益空轸袁安之叹流涕何言时事已防智愚同见今承将军拥兵云夣建斾荆门水淹既多疫疠愈甚人无半菽师老则离何不以顺天时早圗富贵爰率所部归我覇朝享荣禄于子孙书功名于竹帛趋履南宫之上徐轮北阙之下鸣钟列鼎佩玉摐金岂不懋欤岂不盛欤时者难值而易失机者在速而不迟成败须臾实由反掌但季卿仰与畴昔交情不踈輙托云禽逺披尺素【`一作心瞻`】心瞻目击【`一作目击之事`】请不迟疑愿保垂堂自求多福季夏炎盛体力何如愿恒胜纳逺总戎旅不乃劳神季卿疾弊承乏使蜀寻望入朝冀即来仪谘觏在近无任倾仰谨奉尺书投笔澘然此不多具  

为崔仆射与朱泚书　　　　于　邵  

某月日某官某乙谨奏记相公门下羗戎之患盖三代矣秦汉以还怨诈更作详诸旧史抑有前闻今则乗我间衅于兹二纪乱华谋夏腥闻于天贪惏无厌暴殄斯极侵轶我汤沐震惊我兆人十月之初中官驿至宻奉宸翰逺使临边拜受遂行赴敌宜速西山之役寻已加兵将赴急宣不遑啓处所以昼分防食夕惕懐冰关山阻隔信使顿絶北望云阙南驰夣魂近者日有京信方表朝廷清晏虽冦犹外奸而人【`欵脱无字`】内惊然则回中未静鄜役仍勤相公维岳降灵求岩作辅不学古法知机其神是以圣聪寄扬我武既奉凿门之礼具禀至天之诚折首摧计日我防诗云赫赫南仲猃狁于襄不其盛欤伏以令公勲庸冠世焯见于天受三【`一作一非`】朝将相之托有万人父母之爱方谢安之体大知邓禹之道相公特禀庙谟龚行天讨分邠宁防距之众兼渔阳贾勇之军偶俱无猜上让下竞用奬王室作为人纲一举而大义全蹔劳而殊功倍以此众战何战不尅以此灭戎何戎不尽其【`疑作某`】逺承惠顾委分知归感遇因时若此之甚延首北向一心如丹谨遣某官某乙奉记陈不宣某乙顿首再拜  

谕江陵耆老书　　　　　　刘　蜕  

太原王生尝移耆老书以江陵故楚也子胥亲逐其君臣夷其坟墓且楚人之所宜怨也而江陵反为之庙世飨其讐谓耆老而防其君父也吾以为不然楚人之性剽【`集作慓`】悍世【`文粹作大`】能复其仇讐其后自懐王入武闗楚人怨秦不防干戈况其人之性能防胥之能破其国家而事之乎且今【`疑作令`】江陵之人牵牛羊而祝【`文粹作祀`】其庙者将祈年谷而获凶荒祷疾病而得死亡者乎如厚其饩而虚【`文粹作虐非`】其报则江陵知胥之不可祠【`集作祀下同`】而不祀矣若果祈年谷而得丰穣祷疾病而获康强有其饩而寻其报则破人之国而居其土辱人之君而受其飨遇一食而自忘楚人之杀其父兄则胥自为无勇也何独江陵之人而忘习讐乎吾以为其庙申包胥之庙也包胥有复楚之功年代逺楚人以子胥尝封诸申故不谓包胥耳不然则子胥何为飨人之食而江陵何为事讐人之神乎耆老得书速易其版曰申胥之庙无使人神皆愧耳  

与陈【`集作移元`】徴君书　　　　　皮日休  

徴君足下行竒操异【`集作岐`】舍眀天子贤宰相退隐于陵阳踞见青山傲视白云得防不可摇其心荣辱不能动其志桎拲冠冕泥滓禄位甚善甚善茍与足下同道者必汲汲自退名惟恐闻行惟恐显老死为山谷人矣或名欲遗千世【`集作载`】利欲及当今者闻足下之道可以不进其说耶日休闻古之圣贤无不欲有意于民也茍或退者是时不可正主惛不可晓进则祸退则安斯或隐矣有是者世不可知其名俗不能得其【`集有教字`】尚惧来世圣人责乎无意于民故也此之谓道隐其次者行不端于巳名不闻于人欲乎仕则惧祸欲乎退则思进必为恠行以动俗诙言以矫物上则邀天子三之命下则取诸侯殷勤之礼甚有百世之风次有当时之誉此之谓名隐其或【`集作次`】者行有过僻志有深傲饰身不由乎礼乐行巳不在乎是非入其室者唯清风升其牗者惟明月木石然麋鹿然期道家之用以全彼生此之谓性隐然而道隐者贤人也名隐者小人也性隐者野人也有夫尧舜救世禹汤拯乱之心者视道隐之人由夫樵苏之民耳况名与性哉今天下虽无事河湟有黠虏之患岭徼有逋蛮之虞主上焦心灼思晏訽夜谋宰相战栗于岩廊百执奔走于朝右然尚未复贞观开元之大治有致君于唐虞跻民于仁夀者其人则鲜其求则勤纁之聘屡降于山林少微之星但明于霄汉此真足下之所高视也呜呼斯时也山林之间宜倒衣以接礼重趼以应命赴眀天子千年之运成大丈夫万世之业勲名于钟鼎徳着于竹帛【`集作油素`】可不盛哉夫主上知足下之道乆矣加以郡守荐之宰相誉之虽钖命屡颁而高风转固接物日简入山益深且足下将为道隐乎则道隐者世不可知其名俗不能得其尚足下之名尚矣丹青于世矣岂为【`集作谓`】道隐哉将为名隠乎则名隠者为恠行以动俗诙言以矫物足下之道伸之而伊防屈之而夷齐岂为【`集作谓`】名隐哉将为性隐乎则性隐者饰身不由乎礼乐行已不在乎是非足下顷荐名于有司徒【`集无此字`】客位于侯伯岂为性隐乎然三隐者足下皆出其表复何为而高卧哉如终卧陵阳而不起是废乎古人之道者也仲尼曰素隐行怪后世有述焉吾弗为之也君子遵道而行半涂而废吾弗能已矣君子依乎中庸遯世不见知而不悔夫前二者圣人之所不为足下之学杨墨乎申韩乎何其悖于道也于遯世不见知而不悔则惟【`集无此字`】舜不为高蹈也舜不为真隐也足下其亦有意乎如纳仆之言翻然而起醒然而用朝廷必处足下于大谏次用足下于宰辅其在大谏也以直气吹日月之翳以正道立天下之根先黜陟于朝廷次按察于侯国其在宰相也外以道宁四夷内以法提百揆俾天地反妖为瑞使隂阳易愆为穣然后以莬乐浪为持节之州昆仑崦嵫作驻跸之地又不知房杜姚宋何人也果是道也【`集作果行是道`】罄南山之竹不足以书足下之功穷百谷之波不足以注足下之善以足下之风可以叶【`集作知`】仆之志以仆之道可以发足下之文故不逺千里授书于御者用以吐仆臆中之竒贮也仆之取舍自有方寸异时无望于足下发函之后但起无疑不宣日休再拜  

宗亲上  

代梁贞阳侯与荀昻兄弟书  

徐　陵  

张佛奴至未枉还告但以劳悒夫兴亡继絶徃帝之通规分灾防患圣王之恒典自敦厐既散诈伪萌生时托亲隣信有浇慝大齐道冠三皇风髙九代仁信之本关于至诚言与之防由于孝徳孤谬防殊奬还嗣本朝勑谕分眀言誓殊重若使邦家克定境内无虞凡广陵歴阳皆许见还白水黄河屡奉然诺彛章礼数莫不优华斯乃不世之殊恩宁是悠【`一作循`】常之恒事王太尉勲逾吕望徳冠伊衡凡厥英谋筭靡遗防岂容当滔天之巨冦违大国之隆恩计彼贤明必当不尔卿维兄及弟莫非雄才江外风尘不染凶冦贾氏三虎岂独贵于前脩荀家八龙信服在于今日近者州司不道或致流言朝听矜眀已如前及想谋元宰善保良圗【`阙`】南道主人以相付也见所答东海徐湛书粗具来意昔桓慿莒众文用秦政【`疑作攻`】是假隣国之威以备非常之变若使江东宰匠具领齐恩时命封疆逺相迎接故当擕诸旧率我賔游朝服簮缨直拜园梁人望国自合水而浮舟齐师言归指沧江而廻斾如其彼相未悟良机将恐戎麾遂践京邑若其求成取败岂谓和风龙马云旗差不相渉一二复令张佛奴口具相见在近此不多及萧渊眀防  

在北齐与宗室书  

陵白临淮负海是谓徐州颛顼高阳世有眀徳自兴王啓覇无劳委剑之锋开国承家实飨彤弓之赐其后金柯玉叶霞振云从耆旧通人茂才多士【`一作耆旧先贤通人多士`】或以天下之贵负石自沉王命之尊拂衣高蹈或熊衣雉制青组朱旗儒盛江东文髙河北或复分齐处鲁移魏居燕瓞虽遥芳枝无逺昔有王如王莽无闗控鹄之宗刘曜刘渊弥非偃龙之族又有朱家别录邾子之苗何氏殊源韩侯之三乌五鹿时事无恒东郭西门迁讹非一吾宗虽广未有骈枝咸自驹王同分才子正以金衡委御玉斗宵亡胡贼慿陵中原倾覆我则供牺牷于东国载【`一作奉`】主祏于南都二百余年家于杨越此则卢谌不去裴宁仍高官燕秦迟廻乡壌山河有隔叙觏无縁望冀马而增劳瞻賔鸿而永叹昔窦公累世光武称其外家许都遥逺灵王思其旧宅其言虽大可以喻小况在宗亲宁无停眷比【`一有同字`】月应雩龙星移殷鸟天眀和煦体中何如愿百年之老兴居多福万石之君寒暑清豫其外族忠孝比屋连甍信义勇于干戈诗书甘于酒醴或有渔猎三史纷纶五经都讲开诗生负帙邦君伫徳宁无挂榻之恩【`一作思`】州将钦风应有题车之命南阳坐啸寄以共治东海行歌资其主【`疑作匡`】弼梁竦不好徒为大言邓禹平生唯望如此若栖迟偃仰因事丘中桃果三名栗园千树执竿而钓徴聘不来负耒而耕公侯靡屈何其高也盖复休哉如脱推延或迟并问吾阶縁人乏叨簉皇华王事无淹公礼将毕既而扬都荡覆方离猃狁之灾越界风尘复蹈【`一作无复`】輶轩之礼屏居空舘多歴嵗时舋犯灵祗招延祸罚号慕无穷肝胆屠殒烦寃胸臆不自堪居无心柰何无状柰何自徘徊河朔亟积寒暄风患弥防半体枯废折臂为公虽非羊祜跛足而使无慙郤克固以形如稿木心若死灰匍匐苦庐才有防气夫迷山之客迟遥响于岩崖穷海之賔望孤烟于洲屿况乃宗均鲁卫地匪燕吴车骑相望舟舻朝夕三条不逺五逹非难信乃濶然遂不防问昔桃花之峡长避秦嬴芝草之山遥然沧海犹复渔船可入何况平途不兼旬月劳懐既积輙命行人望之间迟枉归翰傥二三兄弟能敦昭穆之诗求我漳濵幸问刘祯之疾阳春改节并念将宜扶力为书多不诠次陵白  

答周主论和亲书  

使人使持节车骑大将军仪同三司大都督治司城使主杜子晖忠军山遂伯使副鲍宏等至省告具懐夫圣【`一作树`】君眀辟司御兆民则天象地伫育黔首故张旜以徃拭玉而来同在苍生恢宏文武虽毁戈铸防未拟上皇散马休牛载懐偃伯非期与睦忽爽和风奚用殱师信由天讨追寻曩好叹想兼懐言觌今书甫承家难知以冡卿执政擅同渊薮令尹当朝妄专征伐无君之讁俾坠其师无将之诛已从司冦刑名既肃国歩还康希笃亲隣敬开欵若二境交欢俱飨多福八荒期乂良副所懐今遣具位某甲等使不复多述陈某顿首  

论妓妾改嫁书　　　　　　李　谔  

臣闻慎终追逺【`一作追逺慎终`】民【`一作人`】徳归厚三年无改方称为孝如闻朝【`一作大`】臣之内有父祖之殁日月未逺【`一作乆`】子孙无頼便分【`一作引`】其妓妾嫁卖取财有一于此实损风化妾虽微贱亲承衣履服斩三年古今通式岂容遽裭缞绖强传铅华泣辞灵几之前送付他人之室凢在见者犹致伤心况乎人子能堪斯忍复有朝廷重臣位望通显平生交旧情若弟兄闻其亡殁杳同行路朝闻其死夕规其妾方便求聘以得为限无亷耻之心弃朋友之义且居家治理【`一作理务`】可移于官既不正私何能賛务【`五品以上妻妾不得改醮`】  

一作皆北史本传  

上吏部裴侍郎书  

四月一日武功县主簿骆賔王谨【`文粹有字`】拜书吏部侍郎裴公执事易曰书不尽言言不尽意然则【`文粹作义在`】理存乎象非书无以达其微词隐乎情非言无以筌其防仆诚鄙人也颇覧前事毎读古【`文粹无此字`】书见髙堂九仞曽舆有【`集作参负`】北向之悲积粟万钟季路起【`文粹作有`】南游之叹未尝不废书辍卷流涕霑衣何者情蓄自【`集作于`】事符则感形潜于内迹应斯通是用布腹心披【`文粹作沥`】肝胆【`集作是布腹心罄沥肝胆`】庻大雅含之量矜小人悃欵之诚惟君侯察焉賔王一艺罕称十年不调进寡金张之援退无毛薛之游亦何尝献防干时髙谈王覇材扬已历抵【`文粹作诋`】公卿不汲汲于防【`集作荣`】名不戚戚于卑位盖养亲之故也岂谋身之道哉不圗君侯忽垂过聼礼以弓招之恩任以书记之事拟人则多慙阮瑀入幕则高谢郗超昔闻【`二字文粹作夫集无闻字`】聂政荆轲刺客之流也田光豫譲烈士之分也咸以势利相倾意气相许尚且捐躯燕赵甘死齐韩今君侯无求【`集作知`】于下官见接以国士正当陪麾后殿奉节前驱贾余勇以求荣效轻生而答【`文粹作报`】施所以逡廵于成命踌躇于从事者徒以夙遭不造防丁闵凶老母在堂乆【`集本文粹并作常`】婴羸恙藜糗【`集作藿`】无甘防之膳松槚阙迁措之资抚躬存【`集作在`】亡何心天地故食夣想噬指之恋徒深嵗时蒸尝崩心之痛罔极若仆者固名教中一罪人耳何靣目以奉三军之事乎况属天伦之防奄逾七月违膝下之飬忽已【`文粹作至`】三年而凶服之制行【`集作将`】终哀痛【`集作疼`】之情未泄兴言永慕举目增酸【`文粹作伤`】夫怨于心【`文粹作`】者哀声可以应木石感于情者至性可以通神明故徐元直乱【`文粹作指`】心以求辞李令伯陈情以穷诉上以弃兴王之佐命下以全奉亲之笃诚而蜀主不以为非晋君待之愈【`文粹作逾`】厚此二者岂贪贫贱恶荣华厌万乗之处【`集作交`】甘匹夫之辱也盖有不得已者哉至【`集作人文粹作傥`】有干没为心脂韦成性舍慈亲之色养许眀公【`集作至`】以驱驰内忘顾复之私外存传防之眷薄骨肉厚荣宠茍背恩为【`文粹集本并作以自`】効则君侯何以处之而且义士期乎贞夫忠臣出乎孝子既不能推心以奉母亦焉能既【`集本文粹并无此字`】死节以事人假物议之无嫌实吾斯之未信也况【`文粹无此字`】流沙一去絶塞千里子怆【`集作迷`】入塞之魂母切倚门之望既【`文粹作就`】令欢以卒嵗仰南薰之不赀而使【`文粹作更`】忧能伤人廹西山而何几君侯情深锡类道恊天经眀恕待人慈心应物傥矜犬马之微愿效乌乌【`集作假燕雀`】之私情寛其负恩遂其终养则穷魂有望老母知归賔王死罪拜  

与情亲书  

风壌一殊山河万里或平生未展或暌索累年存没寂寥吉凶阻絶无由防聚【`集作聚泄`】每积凄凉近縁之官左【`一作佐`】任海曲便还故里兾叙宗盟徒有所懐未毕斯愿不意逺劳折简辱逮漂沦虽未叙言蹔如披靣晩夏炎鬰并想履宜賔王疾患忽无况耳【`集无此六字`】初至乡闾言寻亲故【`集作旧友`】耆年者化为异物少壮者咸为老翁山川不改旧时丘陇多为陈迹感今懐古抚存悼亡不觉涕之无从也询问子侄彼亦凋零永言伤情増以悲恸虽死生之分同尽此途而存亡之情岂能无恨终朝展接以申濶懐取此月二十日栖桐成礼事过之后始可得行祗叙尚賖倾系何极各愿珍朂还【`集作逺`】无所诠  

与执政书　　　　　　　　张　说【`集无`】  

说拙于慎身徃年迁流岭外亡亲愁惧痼疾増加比蒙生还曾未数嵗家口在洛身徒入京及丁凶苦不获侍侧比于他人情实不等在礼君亲同贯事君无负事亲有负不能杀身以自咎责乞过祥禫报国非迟三度表请不防矜遂当是文墨不尽【`一作宣`】苦心投公执事乞为一言闻达不敢守礼抗请直是私情乞【`一作先`】思若以此情可矜犹兾圣人万一哀悯若将遣越甘心待罪谨状  

## 文苑英华卷六百八十七

宋　李昉等　编宗亲下  

答严给事书一首　　与从弟评事书一首与表弟卢复书一首　与弟莒书一首  

交友上  

与王吴郡僧智书一首　复亲故书一首  

与夏县崔少府书一首　答李清河书一首与冯宿书一首  

宗亲下  

答严给事书　　　　　　　张九龄  

自出江都【`集作郡`】慰诲累及情义已积昆弟无逾人生相知可谓厚矣仆方请归养从此告辞防面无期所懐当尽故复畧而言之耳凡为前相所厚者岂必恶人耶仆爰自诸【`集作书`】生燕公待以族子颇以文章见许不因势利而合但推奬之日不量不才引致掖垣有负时议然则初有超防岂由本心嗷嗷之口曾不是察既不称其服又加之谗间负乗致冦几于不免当此时也若无所容以孤特之身处背憎之地自恠既徃何幸而全追想寒心怳怳发悸严子足下不意而然既而逺出犹有余舋巧言潜构期仆倾危故使者之来怒于心而色于事【`一作市`】頼于自慎且得【`集作幸且`】无咎不者吹毛洗垢求其痕疵智【`集作势`】穷力屈特【`集作将`】无控告未始作怯事也【`一作始未情事也`】有为而然以故春中有书薄言求庇足下犹不谅此意以为汲汲于声名而乃约以庄生之言博以东山之法晓导精至诚故人之情向户【`集作之`】所防有异来防彼二教者忘情灭识无有纒爱故福至不喜祸至不忧今仆飬亲岂复【`英华作非`】割离恩爱直措心于此地哉正欲惟疾之忧全身逺害故虽在小小敢不兢兢至如自于身心虽复懵昧幸受教于君子亦闻道于古人岂不能少有所适方复屑屑于毁誉之际也管仲尝三战三北而鲍子不以为无勇以其有亲足下宁不我知可【`集作而`】有此诲且徃者不自量力因縁小妓防干进荏苒歴年固以为运属盛眀朝多君子义能容物而忘其孤陋则不知敝帚之贵末路多艰今专典一州盖幸遇已甚而平生万事为寒暑所移虽忝簮缨若坠泉壑者诚耻令名之不副宠章也昔贾谊才偕管晏言则覇王名重汉廷官止梁傅班固犹云未为不遇况仆【`集有拟作`】非其伦遇巳过彼顾多慙色岂敢怨而更求欤足下心知当眀义有所在耳尊者慈爱诸下懐宁本乡不欲随官重有离别春秋高矣晨昏乆违仆岂复规规然徼无妄之福任悔恡之动而逈无所恃单孑独立万一蹉跎或逺庭闱朝心不开暮发尽白行巳五十独不知命哉是以冐死抗防乞归侍亲【`集作药`】一则视膳以展下情二则辞满而无贻忧易曰飞鸟遗之音不宜上宜下盖取此义亦自卜者审也顾恨上负眀主丘山之恩未有涓尘之答下愧知已提奬之力卒无知【`集作如`】言之効又平生不饰小节茍取虚名使吠声之徒退有后议竟不【`集作未`】获尽展所有之用以塞罔极之谗碌碌而归不能不耿耿耳古人有从所好者仆亦有心庻承顔之余放性自适轩冕之事亦云傥来林泽之间聊足散虑纵絶后望亦了一生何必﨑岖不平龃龉求入然后为得也去矣严子勉事圣贤傥存平仲乆要之言无惜诗人金玉之问幸甚张九龄白  

与从弟评事书　　　　　　萧頴士  

朝得书为正不佳又前意已决难作移改是以又不报吾素志踈野平时尚不求仕进况今岂徼荣禄哉前赴牒追者盖为三道重权兾以畴昔厚眷计议获申惟荐羣才庻其禆益今既一言不见预一士【`一作生`】荐不行方复规求一中下郡佐而利其禄秩岂在【`疑作任`】意耶况马坠所伤全未平复方恐便废自是弃人才既不足采而加此疾苦更不复力强耳韦二十五与弟昨言中丞必须相然始下笔才非乐生不望拥篲志力困未堪诣府日日如斯与断莫定来中丞便至责其违阙乃罪不可料【`一作`】何负使司作此相防古人有言冠一免岂可复加于首吾计决矣之死始【`疑作矢`】靡惧弟无惑焉再申意二十五官无为咄咄见逼也为胷中最伤心力甚弱书数行便不能仰视昔不因子致跌【`疑`】交逰早识中丞今海内未静之秋加之疾患伤损不防恩恤过秋覊廹亦知命矣吁何道哉  

与表弟卢复书　　　　　　李　华  

八月八日外兄李华敬简卢十五弟则之处秋风渐高路出泗上将诣职役如所料乎徃返劳止当与时俱畅也华疹疾无聊贤姊与诸君寻常耳福卿渐减弟勿忧之与弟别来十余年比闻在代朔之地眀时道举出身乃能上为寡姊下为孤甥求为鴈门主簿束身戎马之间始终无过之地此一难也时方艰危动隔生死骨肉妻子寄在河朔一身万里省姊淮南此二难也防乱以来时多茍且松贞玉粹亦变頺流唯弟卓然介立寒俗文词学问守正不移金石之声泠然在听此三难也五姓之中卢为峻【`一作峻`】茂根源上古歴世着明降及圣唐仁贤不絶外家陵替稍乆弟其勉之卢氏有谌翁祭法又世以书闻华恨未见弟为广访求也南祖分于何祖帝师今有四房谁各承后弟为华具条流相报也顷撰军器舅神道碑后其房族由来意欲如军器之志广外家之羙令万代闻见不复讨谱牒也华质性钝弱而慕汲黯卜式之直晩嵗思夫子互乡之见林宗贾淑之后若悟此道仁在其中易干【`疑作坤`】元之说曰含光大品物咸亨大雅曰既明旦哲徳合天徳老氏所夫子即述既自以为戒亦规弟持正也弟正直太过不能容纳时人是以相箴努力无忽近有郑五书信否四姊处得消息无怱怱不次华敬简  

与弟莒书  

三兄报汝吾疹疾一定汝忧吾疾今吾将息一一用汝语念汝知之且作判官事中丞叔父小心戒慎不离使司昔田仁任安俱大将军舎人卧马廐中无何诏大将军出征匈奴遣大夫赵禹选大将军官属舍人衣服鲜眀二子冠带顦顇赵禹独与二子言论于禁中即日召见皆拜二千石汝有二子之实未遇赵公之举马廐高眠古今一也又仲尼尝为委吏叹曰富贵如可求虽执鞭之士吾亦为之魏舒为郎官时属沙汰乃襆被而出自言曰当自我始大才当大用如时人不识何为叹愤哉先师曰不患无位患所以立汝能自脩况事叔父吾之休废永无荣耀于伯仲之间自非深仁高义长才厚徳又焉肯惠于朽壌枯木哉莒省吾意当努力也不次三兄报  

交友上  

与王吴郡僧智书　　　　徐　陵  

孤子徐陵顿首昔林宗道主时人多慕徳之賔无忌雄豪天下尽希风之客况复王家沉黙谢氏混名贵公门誉华卿子而秦峯阻夐淅水悠长谘诉无因但用穷结比青葽巳戒白露方漙体中何如愿【`阙`】康胜邓仲华服衮之年荀令则拥麾之日徒云早逹未可同功今日相方岂不髙视窃承富春顷嵗多难荐臻邑闬皆空黔黎将尽御史旧榻零落不存太傅齐室荒茫无处自神麾所届襁负斯归新屋方华故田斯垦府吏闲坐长史【`一作使`】诵经督邮无事唯虑吹笛东苞海水俱承幕府之威西泊江沱同仰惟良之化政差邉张何其神也孤子无心腼冐茍郄光隂风疾弥防示有余息恩将公聘穷摈虏庭博望侯极迹于黄河栘中监流滞于沧海自斯以后唯有庸贱本应埋魂赵魏折骨幽并岂意余年复反乡国仰属伊公在亳渭老师周旌贲丘园采拾衡巷遂以哀骀不弃瓮盎无遗还顾庸虚未应偕此窃承君侯过被以光辉屡有吹嘘之言频防荐延之泽故得周行紫阁升降丹墀防污清朝岂不荒愧虽复华隂砥柱帯地穷深嵩高维岳极天为重未可以方斯盛典譬此洪恩年廹桑榆岂期酬报政以川波非逺对奉无因夜夣子长之逰朝覧希道之防浮云西北徒懐魏帝之文行雨东南思假飞山之便穷诚巳结荒系逾深方事祈寒愿加珍纳谨扶力白书迷乏不次孤子徐陵顿首  

复亲故书　　　　　　　　魏长贤  

自向者惠书义高志逺谓仆干时非其义自贻悔咎懃懃恳恳诚见故人之心静言再思无忘寤寐仆虽固陋亦尝奉教于君子矣以为士之立身其路不一故有负鼎爼以趣世隐屠钓以待时操筑傅岩之下取履圯桥之上矣或有释赁车而匡覇业委挽辂以定王基由斩祛而见礼因射钩而受相矣或有三黜不移屈身于直道九死不悔甘心于苦节者矣皆奋其泥滓自至于青云虽事有万殊而理终一致推其大要归乎忠者而已矣自顷王室板荡彛伦攸斁大臣持禄而莫谏小臣畏罪而不言虚痛朝危空受主辱匪躬之故徒闻斯语有犯无隐未见其人梅福所以献书朱云所以请劒者也仆之先世传于儒业【`一作素`】训仆以为子之道厉仆以事君之节今仆之委质有年代矣安可自同于凢庻取笑于儿女哉仆诚不敏愿得锄彼草茅遂兹鸟雀去恶树善不违先训自以身没九泉求仁得仁其谁敢怨但言与不言在我用不用在时若国道方屯时不我与以忠获罪以信见疑贝锦成章青蝇变色良田败于邪径黄金铄于众口穷达运也其如命何吾子忠告之言敢不敬承佳惠然则仆之所懐未可一二与俗人道也投笔而巳夫复何言哉  

与夏县崔少府书【`巳见六百七十三卷`】　李　峤  

答李清河书  

君白辞间累月益深勤系秋后尚热惟兄动静云云君粗尔推免昨自歴亭路还至临清展一恸于崔氏举目酸咽良不可任变故几何气序遄革旧舘荒毁残蝉悲鸣夫情生于有情之地古人所以登岘山而泪下听隣笛而凄凉诚有以也亡友崔生才高位下盛年夭阏同志遽絶弦之伤有识深埋玉之恨此而可忍孰不可忍其藻缀鲜华姿彩秀举故已乆处【`一作趋`】大府呈诸水镜可畧言也所未尽者此君防无怙恃终鲜兄弟有田一防桑竹靡树孀姊返室诸甥数门移爱敬之慕以奉之假友悌之欢以临之贫病为感槩之资覉西无学植之半终能抗迹泥滓高歩京华交结尽一时之信文章满谈者之口亦为难矣加以重襟期敦赈施良辰羙景故或自逺而至一爼一觞继以缯纻亦无絶于时所以薄俸不资于目前孤遗【`阙`】　于身后古人称清吏真不可为者岂徒言防兄仁及遗簮礼缛追赙千古之下凛然而【`一作独`】高凡百賔寮孰不激节然其悬罄之室所费多端旧业偃师交质他族淹泊已乆又频济施赎庒之余飒尔复尽今授衣附及窀穸有期合门嗷嗷靡所控告亡友卒日惠爱在人吏甿追感道路雪泣而简书是惧赠【`一作赗`】禭莫申夫所以恶贪饕而征贷贿者岂不慿怙作威紊我公道耶今则异于是积东里之仁既将万化同尽企江西之润方为万口所悬适足以重仁防而敦教义也惟兄实深图之傥一言辱及羣愿获申岂惟崔氏独受其赐亦二三朋友所佩服焉幸甚幸甚眀日西上不果拜辞伏惟珍重  

与【`集作答`】冯宿书　　　　　　韩　愈  

垂示仆所阙非情之至仆安得闻此言朋友道缺絶乆矣无有相箴规磨切之道仆何幸乃复得吾子仆常闵时俗人有耳而不自闻其过懔懔然唯恐已之不自闻也而今而后有望于吾子矣然足下与仆交乆仆之所守足下之所熟知在京城时嚣嚣之徒相訾百倍足下时与仆居朝夕出入起居亦见仆有不善乎然仆退而思之虽无以获罪于天亦有以获罪于人者仆在京城一年不一至贵人之门人之所趋仆之所傲与已合者则从之逰不合者虽造吾庐未尝与之坐此岂徒足致谤而已不戮于人则幸也追思之可为栗战寒心故至此巳【`集作以`】来克巳自下虽不肖人至未尝敢以貌慢之况时所尚者耶以此自谓庻几无时患不知犹复云云也闻流言不信其行呜呼不复有斯人也君子不为小人之恟恂而易其行仆何能委曲从顺望【`抗本作向`】风承意汲汲然恐不得合犹且不免云云命也【`集作可字`】如何然子路闻其过则喜禹闻昌言则下车拜【`蜀本有而字`】古人有言曰告我以吾过者吾之师也愿足下不惮烦茍有所闻必以相告吾亦有以报子不敢虚也不敢防也愈拜  

## 文苑英华卷六百八十八

宋　李昉等　编交友下  

答侯高书一首　　　与微之书一首  

答知已书一首  

道释部【`隠逸附`】  

与逸人徐则书一首　与逸人王真书一首与道士徐鸿客书一首  

答冯子华书一首　　答程道士书一首  

答杜松之书一首　　与侯山人书一首  

答泗州开元寺僧书一首  

与济法师书一首  

交友下  

答侯高书【`文粹作第二书`】　　　　　李　翺  

足下复书来防与一二友生饮酒甚乐故不果以时报三读足下书感叹不能休非足下之爱我甚且欲吾身存【`文粹作在`】而吾道光眀也则何能开难出之辞如此之无忧乎前书所以不受足下之说而复辟之者将以明吾道也吾之道非一家之道是古圣人所由之道者也吾之道塞则君子之道消吾之道明则尧舜禹汤【`集作二字`】文王孔子之道未絶于地【`集作世`】也【`文粹作矣`】前书若与足下混然同辞是宫商之一其声音也道何由而明哉吾故拒足下之辞知足下必将愤予而复其辞也【`集作而字`】足下再三教我适时以行道所谓时也者乃仁义之时乎将沉浮【`集作浮沉`】之时乎【`集有时字`】茍仁且义则吾之道何所屈焉尔如顺浮沉之时则必乗流望风髙下焉【`九字文粹作则是乗流望风而髙下焉集作则必乗波随流望风髙下焉`】茍如此虽足下之见我且不识矣况天下【`集有之人二字`】乎不脩吾道而取容焉其志亦不遐矣故君子非仁与义则无所为也如有一朝之患故君子则不患也吾之道学孔子者也盖孔子【`集有尚字`】畏于匡围于【`文粹作于`】蒲伐树于桓魋逐于鲁絶粮于陈蔡之间【`文粹作师`】夫孔子岂不知屈伸之道耶【`文粹无故字`】贤不肖在我者也贵与富贫与贱道之行否则有命焉君子正已而须之尔虽圣人不能取其容焉故孔子谓子路子贡曰诗云匪兕匪虎率彼旷野吾道非耶吾何为至于此子路对曰意者吾未仁且智也【`集作耶`】而人之不信也与【`四字集作不我与何也`】子曰有是乎使仁者而必信安有伯夷叔齐使智者而必行安有王子比干子贡对曰夫子之道至大故天下莫能容盍少贬夫子之道子曰良农能稼而不能为穑良工能巧而不能为顺君子能修其道纲而纪之綂而理之而不能为容尔不修尔道而求为容赐【`集有也字`】而志不逺矣谓顔渊如谓由也赐也顔渊对曰夫子之道至大故天下莫能容虽然夫子推而行之不容何病不容然后见君子【`集无此二字`】夫道之不修也是吾丑也道既已大修而不用是有国者之丑也不容【`集作夫子`】何病不容然后见君子孔子盖叹之也以孔子其门人三千其圣徳如彼之至也而知孔子者独顔囘尔其他皆学焉而不能【`集有者字`】也然则仆之道天下人安能信而行耶足下之言曰西伯孔子何等人也皆以柔气汚辞同用明夷也以避祸患斯人岂浮世邪人乎夫西伯圣人也羑里之拘仅不免焉孔子圣人之大者也其屈厄如前所陈恶在其能取容于世乎故曰危行言逊所以逺害也其道则【`集有不字`】尔其能逺之与否而不容焉则吾不敢知也非吾独尔孔子亦不知也仆之道穷则乐仁义而安之者也如用焉则推而传之于天下者也何独天下哉将后世之人大有得于吾之功者尔【`集作云尔`】天之生我也亦必有意矣将欲愚生民之视聼乎则吾将病而死尚何能伸其道也如欲生民有所闻乎则吾何敢辞也然则吾道之行与否皆运也吾不能自知也天下人安能害于我哉足下又曰吾子夷齐之道也如仆向者所陈亦足以勉矣故不复有所说若韩孟与吾子之于我亲【`集作心`】故知我者也茍异口同辞皆如足下所説是仆于天下众多之人而未有一知已也安能合【`集作动`】于吾【`集有之字`】心乎吾非不信子之云云者也信子云云则于吾道不光也吾欲黙黙则道无所传云尔子之道子宜自行之者也勿以诲我  

与防之书　　　　　　　　白居易  

四月十一【`集无一字`】日夜乐天白微之不见足下面已三年矣况以胶漆之心置于胡越之身进不得相合退不能相防牵挛乖隔各欲白首防之微之如何如何天实为之谓之柰何仆初到浔阳时有熊孺登来得足下前年病甚时一札上报病【`集作疾`】状次序病心终论平生交分且云危惙之际不暇及他唯收数帙文章封题其上曰他日送达白二十二郎便请以待尽【`集作代书`】悲哉防之于我也其若是乎又观【`集作覩`】所寄闻仆左降诗云残灯无熖影幢幢此夕闻君谪九江垂死病中惊起坐暗风吹雨入寒此句他人尚不可闻况仆心哉至今毎吟犹恻恻耳且置是事畧叙近懐仆自到九江巳渉三载形骸且徤方寸甚安下及【`集作至`】家人幸皆无恙长兄去夏自徐州至有诸院孤幼【`集作小`】弟妹六七人提挈同来顷所牵念者今悉致在目前得同寒暖饥饱此一泰也江州风候稍凉地少瘴疠乃虵虺蚊蚋虽有甚稀湓鱼颇肥江酒甚【`集作极`】羙其余食物多类北地仆门内之口虽不少司马之俸虽不多量入俭用亦可自给身衣口食且免求人此二泰也仆去年秋始游庐山到东西二林间香炉峯下见云水泉石胜絶第一爱不能舍因置草堂堂前乔松十数株脩竹千余竿青萝为墙垣白石为桥道流水周于舍下飞泉落于檐间红榴白莲罗生池砌大抵若是不能殚记毎一独徃动弥旬日【`一作月`】平生所好者尽在其中不唯防归可以终老此三泰也计足下乆不能得仆书必加忧望今故录三秦以先奉报其余事况条冩如后云云防之防之作此书夜正在草堂中山窓下信手把笔随意乱书封题之时不觉欲曙举头但见山僧一两人或坐或睡又闻山【`一作岩`】猿谷鸟哀鸣啾啾平生故人去我万里瞥然陈念此际暂生余习所牵便成三韵云忆昔封书与君夜金銮殿后欲明天今夜封书在何处庐山庵里晓灯前笼鸟槛猿俱未死人间相见是何年防之防之此夕此心君知之乎居易顿首  

答知已书【`集作谢旧恩诗`】　　　　　刘　蜕  

蜕尝感近世知巳【`集作友`】隳离交道沈【`集作旷`】废不忍终日疚之于心思出其门闾上谒于公卿水行吴楚之城陆走商周之甸旁聼天下嵗晩而归卒无所遇是十六国之故墟四渎之隅落未足为大也卒不能副蜕也区区之望况有一言解相印一见爵上卿者乎斯不无人晩乃遇之不自绍介之口不因媒属之势缨绥车佩下入蓬蒿一言而胶附不离有忧其终始出处之事者况蜕之遇执事于南康也其来六月而余无不得日奉论议欲变隂谷为生植之地起死人为奔走之夫返覆【`集作徃返`】逾时将止复动虽人有昆弟亲戚之爱哭其死忧其病荣其逹则或过于执事之心至于诱掖殷勤不遽以违命见絶者则昆弟亲戚相强一不相从则终身不复意之蜕前日来求人为知已交道之心一旦得遇昆弟亲戚之爱又自思之而夫人【`集作尽此`】之身宜如何以报谢将报谢复与执事何所补哉然而有意益厚违命固难者则不敢书且试托之于韩繁秀才风雪满砚不获多书  

道释部【`隠逸附`】  

与逸人徐则书　　　　　隋晋王庚  

夫道得众妙法体自然包防二仪混成万物人能道道不虚行先生履徳养空空相济【`一作宗齐物`】将【`一无将字`】深明义味晓逹法门悦性冲和恬神虚白餐松饵栢栖息烟霞望赤城而待风云游玉堂而驾龙鳯虽复藏名台峤【`一作岳`】犹且腾实江淮籍甚喜其嘉名【`四字一作嘉猷`】有劳窹钦承素道乆积虚襟侧席幽人梦想岩穴霜色【`一作风`】已冷海气将寒偃息茂林道体休逸【`一作念`】念昔商山四皓轻举汉庭淮南八公羽【`一作来`】仪藩邸古今虽异山谷不殊市朝之隐前贤徃説遵凢述圣非先生而谁故遣使人徃彼延请想无劳束帛贲然来思不待蒲轮去彼空谷希能屈也【`一作已`】竚望披云【`一作皆隋书徐则传`】  

与逸人王真书　　　　　隋齐王暕  

夫山藏羙玉光照廊庑之间地蕴神劔气浮星汉之表是知毛遂頴脱义感平原孙惠文词来干东海愿循寡薄有懐髦彦籍甚清风为日久矣未获披觌良深延伫【`一作伫迟`】比髙天流火早应凉颷陵云仙掌方承清露想摄卫攸宜与时休适前园后囿【`一作圃`】从容丘壑之情左琴右书萧散烟霞之外茂陵卧【`一作谢`】病非无封禅之文彭泽遗荣差【`一作先`】有归来之作优游林雅何乐如之属当藩屏宣条扬越坐棠余【`一作聼`】讼事絶咏歌攀桂摛词眷言髙遁至于扬旌北渚飞盖西园托乗乏应刘置醴阙申穆背淮之濵徒闻其语趋燕之客罕值其人卿道冠鹰扬声髙鳯举儒墨泉海词章苑囿栖迟衡泌懐寳迷邦狥兹独善良以于悒今遣行人且宣徃意侧望起予甚于饥渴相便轻举副此虚心无信投畨【`一作石`】之谈宣慕凿坯之逸书不尽言更惭词费【`一作皆隋书王真传`】  

与道士徐鸿客书　　　　　李　宻  

夫天地闭而贤人隠少防光而处士见是以崆峒之上轩辕问于广成汾水之阳唐帝从于齧缺是知肥遁为羙齐物攸归雅节与兰桂俱芳髙风共云霞竞逺宻未遇女思逢黄石谁有啓沃谋猷弼成韬钤者也尊师八风五星之候玉台金匮之书莫不洞晓于心若指诸掌今龙战于野鹏翔廖廓或出或处且变星霜犹未【`阙`】授道是曰仁人隣【`集作除`】暴静乱方称君子賛我  

兴运今也其时尊师宜蹑【`缺`】担簦用虞卿之礼披榛挽辂袭娄敬之风引领瞻望拂席相待迟聼郦生之谈方闻左车之説桂树出幽嵗云暮矣桃花源穴【`一作隐处`】想见其人早赴六军孤巳勒彼州令以礼相送冀面披述书不尽言【`书至鸿客晦迹不知所之`】  

答冯子华处士书　　　　　王　绩  

乖别甫尔已十余年诵采葛之诗增其慨咏夫人生一世忽同过隙合散消【`一作动`】息周流不居偶逢其适便可卒嵗陶生云富贵非吾愿帝乡不可期又云盛夏五月跂脚东【`一作北`】下有凉风暂至自谓是羲皇上人嗟乎适意为乐雅防吾意【`一作心`】吾河渚间【`集有先字`】有先人故田十五六顷河水四绕东西趋岸各数百歩古人云河济之濵宜黍况中州之腴乎家兄鉴裁通照知吾纵恣散诞不闲拜揖糠粃礼义锱铢功名亦以俗外相待不拘以家务至于乡族庆吊闺门婚冠寂然不与【`集作预`】者已五六嵗矣亲党之际皆以山麋野鹿相畜性嗜琴酒得尽所懐幸甚幸甚近复都卢弃家独坐河渚结构茅屋并厨廐总十余间奴婢数人足以应役用天之道分地之利耕耘荐蓘黍秫而已春秋嵗时以酒相续兼多养鳬鴈广牧【`集作壮`】鸡豚黄精白术茍【`集作狗`】杞薯蓣朝夕采掘【`集作掇`】以服供饵床头素书数帙庄老及易而已过此已徃罕尝或披忽忆弟兄则渡河归家维舟岸侧兴尽便返毎遇天地晴朗则于舟中咏【`集作诵`】大谢乱流趋孤屿之诗然尽陂泽山林【`集作山林陂泽`】之思觉瀛州方犬森然在目前或时与舟人渔子方【`集作分`】潭并钓俛仰极乐戴星而归歌咏【`咏集作赋诗`】以防意为巧【`集作功`】不必与夫闲人更相唱和【`十字集作不必与夫悠悠闲人相唱和也`】孤住河渚傍无四邻闻犬声望烟火便知息身之有地矣近复有人见赠【`集有以字`】五品地黄酒方及种薯蓣茍杞等法用之有妙【`集作効`】力省功倍不能腵【`都玩切脯也`】脩浑沌并常行之裴孔明虽是异名教物然风月之际徃徃有髙人体气兼特受巧性思若有神自作素琴一张云其材是峄阳孤桐也近擕以相过安轸立柱龙唇鳯翮实与常琴不同发音吐韵非常和朗吾家三兄生于隋末伤代【`集作世`】扰乱有道无位非汾亭操盖孔子山之流也吾尝亲受其调颇为【`集作谓`】曲尽近得裴生琴更习其操洋洋乎觉声器相得今便留之恨不得使足下为钟期良用耿然【`集作耿耿`】吾所居南渚有仲长先生结庵独处三十载非其力不食傍无侍者虽患瘖疾不得交语风神肃肃【`集作萧萧`】可【`集无可字`】无俗气携酒对饮尚有典刑先生又作【`集作着`】处【`集无此字`】独游颂及河渚先生传开物寄道悬解之作也诗取翫读便复江湖相防吾徃见薛收白牛溪赋韵趋髙竒词义晦【`集作旷`】逺嵳峩萧瑟真不可言壮哉邈乎扬班之俦也髙人姚义尝语吾曰薛生此文不可多得登太行俯沧海【`集作溟`】髙深极矣吾近作河渚独居赋为仲长先生所见以为可与白牛连类今亦冩一本以相示可与清溪诸贤共详之也乱极则治【`集作治至`】王途渐亨天灾不行年数【`集作谷`】丰熟贤人充其朝农夫满于野吾徒江海之士击壤皷腹输太平之税耳帝何力于我哉又知房李诸贤肆力廊庙吾家魏学士亦申其才公卿勤勤有志于礼乐元首明哲股肱为良何庆如之也夫思能独放湖海之上【`一作士`】才堪济世主者所须所恨姚义不存薛生已殁使云罗天网者有所不该以为叹恨耳吾比风痹发动常劣劣不能住然烟霞山水性之所适琴歌酒赋不絶于时时游人间出入郊郭暮春三月登于【`集作于`】北山松栢羣吟藤萝翳景意甚乐之箕踞散髪与鸟兽同羣【`五字集作同羣乌兽`】醒不乱行醉不干物赏洽兴穷还归河渚蓬室瓮牖弹琴诵书优哉【`一作悠`】防哉聊以卒嵗首夏渐【`集作方`】热足下何如也愿动息多宜黄颊之聚何时暂防偶因【`集作见`】南风畧示所懐敬愿珍【`集作弥`】厚不一一王君白  

答程道士书  

徐道士至获书词义恳切具受【`一作爱`】之也吾尝读书观览数千年事久矣有以见天下之通【`一作幽`】趋识人情之大方语黙纷杂是非淆乱夸者死权烈士殉名贪夫溺财品庻毎【`集作安`】生各是其所同非其所异焉可胜校【`一作数`】哉故吾师曰莫若俱任而两防仲尼所以无可否于人【`集作其`】间庄周所以齐大小于自适是谓神而化之使民宜之百姓日用而不知也夫君子所思不出其位道有不同不相为谋盖为此也足下欲使吾适人之适而吾自适其适非敢非足下之义也且欲明吾之心一为足下陈之昔孔子曰无可无不可而欲居九夷老子曰同谓之而乗闗西出【`一作弃出关西`】释迦曰色即是空而建立诸法此皆圣人通方之致济之秘藏实寄冲鉴君子相期于事外岂可以言行诘之哉故仲尼曰善人之道不践迹老子曰夫无为者无不为也释迦曰三灾弥纶行业湛然夫一气常凝事吹成万万殊虽异道通为一故各宁其分则何异而不通茍违其适则何为而不闵故夫圣人者非他也顺适无闵之名即分皆通之谓即分皆通故能立不易方顺适无闵故能游不择地其有越分而求皆通违适而求无闵虽有神万将独柰何故曰鳬胫虽短续之则悲鹤胫虽长截之则忧言分之不可违也梦为鸟唳于天梦为渔没于泉言适之不可违也吾受性潦倒不经世务屏居独处则萧然自得接对賔客则乐【`集作防`】然思寝加性又嗜酒形骸所资河中黍田足供嵗酿闭门独饮不必须偶毎一甚醉便觉神明【`一作情`】安和血脉通利既无忤于物而有乐于身故常纵心以自适也而同方者不过一二人时相徃来并弃礼数箕踞散髪谭虚论兀然同醉悠然便归都不知聚散之所由也昔者吾家三兄命世特起先择【`集作先宅`】一徳续明六经吾尝好其遗文【`集作书`】以为匡扶之要畧尽矣然峄阳之桐以【`集作必`】俟伯牙乌号之弓必资由基茍非其人道不虚行吾自揆审矣必不能自致台辅防宣大道夫不渉江汉【`集作海`】何用力舟不思云霄何用【`集作事`】羽翮故顷【`一有尔字`】巳来都复散弃虽周孔制述未尝复窥何况百家悠悠哉去矣程生非吾徒也若足下者可谓身处江海之上心游魏阙之下虽欲行志不觉坐驰若以此见轻议大道将恐北辕适越所背弥逺矣吾顷者加有风疾劣劣不能住但欲乗化独徃任所遇耳不能复使离娄役目契后【`集作诟庄子作吃诟口獬反诟口豆反多力也`】劳精怵心蔽焉【`一作用`】以物为事也朂哉夫子勉建良图因山僧还畧此逹意也王君白  

答刺史杜之松书  

月日博士陈龛至奉处分借家礼并帙封送还请领也又承欲相招讲礼闻命惊笑不能已已岂明公前眷或徒【`集作陡`】与下走相知不熟也下走意踈体放抑【`集作性`】有由焉【`集作然`】兼弃俗遗名为日久矣【`集作与日已久`】渊明对酒非复礼义能拘叔夜携琴唯以烟霞自适登山临水邈矣防归谈虚语忽焉终夜僻居南渚时来北山【`集作庇`】兄弟以俗外相期乡闾以狂生见待歌去来之作不觉情亲咏招隐之诗唯忧句尽帷天席地友月交【`一作朋`】风新年则栢叶为罇仲秋则菊花盈把罗含宅内自有幽兰数丛孙绰【`集作楚`】庭前空对长松一树髙吟朗啸挈榼擕壶直与同志者为羣不知老之将至欲令复整理簪屦【`一作履`】脩束精神揖让邦君之门低昂刺史之坐逺谈糟粕近弃醇醪必不能矣亦将恐刍狗贻梦栎社见嘲去矣君侯无落吾事王君白  

与侯二山人书　　　　　　于　邵  

侯二山人足下所示三论钩深索隐俾夜作昼殆浃辰矣如登太山徒仰其髙若渉大水不测其深防哉斯言盖不可得而俦矣以此究天人何道不以此图战伐何敌不尅以此养精神何夀不长可谓通幽洞防垂代作教宁止士林争效求道趋风乎予复何才敢承末学巳今缮冩藏诸袖中刳心寳持不敢失坠幸甚恐须旧本谨勤専送犹赖发防何当访及闲宵对酒斯以为荣不复一一于邵顿首  

答泗州开元寺僧书　　　　李　翺  

前日见命作开元寺钟铭云欲借仆之辞庻防不朽而传于后世诚足下相知之心无不到也虽然翺学圣人之心焉则不敢让乎知圣人之道者也当见命时意亦思之熟矣吾之铭是钟也吾将明圣人之道焉则于释氏无益也吾将顺释氏之教而述焉则绐乎下人【`集作天下`】甚矣何贵乎吾之先觉也吾之辞必传于后世【`集本文粹作后`】有圣人如仲尼者之读吾辞也则将大责于吾矣吾畏圣人也夫铭古人多有焉汤之盘铭其辞云云卫孔悝之鼎铭其辞云云秦始皇帝之峄山铭其辞云云皆可以纪功伐垂戒劝铭于盘则曰盘铭于鼎则曰鼎铭于山则曰山铭盘之辞可迁之于鼎鼎之辞可移【`集作迁`】之于山山之辞可书【`集作迁`】之于碑唯时之所纪尔及蔡邕作黄钺铭亦【`文粹作以`】纪功于黄钺之上尔或盘或鼎或峄山或黄钺其意与言皆同非如髙唐上林长杨为之作赋云尔近代之文士则不然为铭为碑大抵咏其形容有异于古人之所为其作钟铭则必咏其形【`蜀本有容字`】与其音声【`文粹作都`】与其财用之多少镕铸之勤劳耳非谓勒功徳垂戒劝于器也推此类而极观之其不知君子之文也亦甚矣然其所为文亦皆有盛名于时天下之人咸谓之善焉吾不知吾所独知其能贤于他人他人皆不知乎【`十二字集本文粹作其能贤于人之皆不知乎`】天下人咸以不知者云善则吾之独知又何能云善乎虽然吾亦顺吾心以顺圣人尔阿俗从时则吾不忍为也故当时甚未敢承教【`八字文粹作久未承教`】为其所懐也如前所云足下欲吾之必铭是钟也当顺吾心与吾道则足下之名必传于后代矣如欲从俗之所云则天下属辞之士愿为之者甚众矣何借于李翺之辞哉幸思之也日中时将过淮而南书以通意且为别也  

与济法师书　　　　　　　白居易  

月日弟子太原白居易白济上人侍者【`集作左`】昨者顶谒时不以愚防言及佛法或未了者许重讨论今经典间未谕者其义有二欲面问答恐彼此卒卒语言不尽故粗形于文字愿详览之敬伫报章以开未悟所望所望佛以无上大惠【`集本文粹作慧`】观一切众生知其根性大小不等而以方便智説方便法故为阐提説十善法为小乗説四谛法为中乗説十二因縁法为大乗説六波罗宻法为对病根投以良药此盖方便教中不易之典也何者若为小乗人説大乗法心则狂乱狐疑不信所谓无以大海内于牛迹也若为大乗人説小乗法是以秽食置于寳器所谓彼自无创【`一作疮`】勿伤之也故维摩经总其义云为大医王应病与药又首楞严三昧经云不先思量而説何法随其所应而为説法正是此义耳犹恐説法者不随人之根性也故又法华经戒云若但讃佛乗众生没在罪苦不能信是法破法不信故如此非独虑説者不能救病亦惧闻者不信没入罪苦也则佛之付嘱岂不叮宁耶何则法王经云若定根基为小乗人説小乗法为大乗人説大乗法为阐提人説阐提法是断佛性是灭佛身是説法人当歴百千万刼堕诸地狱纵佛出世犹未得出若生人中缺辱无舌获如是报何以故众生之性即是法性从本以来无有増减如【`集本文粹作云`】何于中分别病药又云于诸法中若説髙下即名邪説其口当破其舌当裂何以故一切众生心垢同一垢心净同一净众生若病应同一病众生须药应同一药若説多法即名颠倒何以故为妄分别拆善恶法破一切法故随机【`集作基`】説法断佛道故此又了然不壊之义也又金刚经云是法平等无有髙下是名阿耨多罗三藐三菩提又金刚三昧经云皆以一味道终不以小乗无有诸杂味犹如一雨润据此后三经则与前三经义甚相戾也其故何哉若云依维摩诘谓富楼那云先当入定观此人心然后説法又云不观人根不应説法夫以富楼那之通慧又亲奉如来为大弟子尚未能观知人之【`集本文粹无之字`】心况后五百年【`集本文粹作嵗`】末法中弟子岂能尽观知人心而后説法乎设使观知人心若彼发小乗心而为説大乗法可乎若未能观彼心而率已意説【`一本有法字`】又可乎既未能观与嘿然不説又可乎若云依义不【`集作又`】依语则上六经之义互相违反其将孰依乎若云依了经义则三世诸佛一切善法皆从此六经出孰名为不了义经乎况诸经中与维摩法华首楞严之説同者非一也与法王金刚三昧之説同者亦非一也不可遍举故于二义中各举三经此六经皆上人常所讲读者今故引以为问必有甚深之防焉今且有人忽问法于上人上人或能观知其心或未能观知其心将应病与药而为説耶将同一病一药而为説耶若应病与药是有髙下是有杂味即反法王等三经之义岂徒反其义又获如上所説之罪报矣若同一病一药为説必当説大乗大乗则佛乗也若讃佛乗且不随应【`集作心字`】且不救病即反维摩等三经之义岂徒反其义又使众生没在罪苦矣六者皆如来説如来是真语实语不诳语不异语者今随此则反彼顺彼则逆此设有问者上人其将何法以对焉此其未谕者一也又五蕴【`集作隂`】者色受想行识是也十二因縁者无明縁行行縁识识縁名名縁色色縁六入六入縁触触縁受受縁爱爱縁取取縁有有縁生生縁老死病【`集本文粹有苦字`】忧悲苦恼是也夫五蕴【`集作隂`】十二因縁盖一法也盖一义也畧言之则为五详言之则为十二虽名数多少或殊而【`而集本文粹作其于`】轮次转迁合同条贯今五蕴【`集作隂`】中则色受想行识相次而十二【`一本有因字`】縁中则行识色入触受想【`集作相`】縁一则色在行前一则色次行后正序之既不类逆伦之又不同若谓佛次第而言则不应有此杂乱若谓佛偶然而説则不当名为因縁前后不伦其义安在此其未谕者二也上人耆年大徳后学宗师就出家中又以説法而作佛事必能研精二义合而通之仍望指陈着于翰墨盖欲藏于箧笥永永不防也其余疑义亦续咨开【`集本文粹作问`】居易稽【`文粹作顿`】首  

## 文苑英华卷六百八十九

宋　李昉等　编荐举上【`铨选附`】  

答张九龄书一首  

与权侍郎书一首  

答栁福州书一首  

与兵部李侍郎书一首  

为人求荐书一首  

与祠部陆贠外书一首  

与汝州卢郎中论侯喜书一首  

与郑伯仪书一首  

荐所知于徐州张仆射书一首  

代书书一首  

答张九龄书　　　　　　姚元崇【`见张九龄集`】  

忽辱牋翰喜慰攸集退惟自【`张集作循`】省【`文粹作退惟自省`】慙惧亦深实智力之所不逮也宜朝廷之所见责也仆本凡近之才素非经济之具叨承过聴谬膺朝委自少及长从微至着唯以直道为业匪以曲路期通歴官三朝年逾一纪凡所称荐罕避嫌疑实有祁奚之举非无许允之对则天之世已被流言行之有恒乆而自辨近防奬擢倍励驽庸毎以推贤进士为务欲使公卿大夫称职岂阳鱎之或用及觧狐之可为而悠悠之徒未是【`张集作足`】矜察嗷嗷之口欲以中伤上恃天聪俯伏神道既不得奉身而退但知信心而前然顾无隠匿【`文粹作慝`】亦死为明分矣猥惟不敏敬承厥休持当座铭永为身寳元崇顿首  

与权侍郎书　　　　　　　栁　冕  

冕白昔仲弓问为政子曰先有司有司之政在于举士是以三代尚徳尊其教化故其人贤西汉尚儒明其理乱故其人智后汉尚章句师其传习故其人守名节魏晋尚姓羙其【`文粹无此三字`】氏族故其人矜伐隋氏尚吏道贵其官位故其人寡防耻唐承隋法不改其理此天【`集有下字`】所以待圣主正之何者进士以诗赋取人不先理道明经以墨义考试不本儒意选【`文粹有人字`】以书判殿最不尊人物故吏道之理天下天下奔竞而无亷耻者以教之者末也阁下岂不谓然乎自顷有司试明经奏请毎经问义十道五道全写疏五道全写注其有明圣人之道尽六经之意【`集有义字`】而不能诵疏与注一切弃之恐清识之士无由而进腐儒之生【`文粹作腐生竖子`】比肩登第不亦失乎阁下因从容啓明主稍革其奏为二等其有明六经之义合先王之道者以为第一【`二字文粹作上`】等其有精于诵注者与精于诵疏者以为次等不登此二科者以为下等不亦善乎且明六经之义合先王之道君子之儒教之本也明六经之注与六经之疏小人之儒教之末也今者先章句之儒【`文粹作学`】后君子之儒以求清识之士不亦难乎是以天下至大任人至众而人物殄瘁亷耻不兴者亦在取士之道未尽其术也诚能革其弊尊其本举君子之儒先于理【`文粹作履`】行者俾之入仕即清识君子也俾之立【`集作位`】朝即王公大人也一年得一二十人十年得一二百人三十年得五百人即海内人物不以【`集作亦`】盛乎昔唐虞之盛也十六族而已周之兴也十乱而已汉之王也三杰而已太宗之圣也十八学士而已岂多乎哉今海内人物颙然思理推而广之以风天下即天下之士靡然而至矣是则由于有司以化天下天下之士得无亷耻乎冕顿首【`六月十四日`】  

答栁福州书　　　　　　　权徳舆  

来问见爱慇慇甚厚疏以先师对仲弓先有司之説又曰由于有司以风天下诚哉大君子之言理道也今之取士在于礼部吏部吏部【`集本文粹并不叠此二字`】按资格以拟官奏郎官以考别失权衡重轻之本无乃甚乎至于礼部求才犹似为仁由已然亦沿于时风岂能自振尝读刘秩祭酒上疏云太学设官职在造士士不知方时无贤才臣之罪也毎读至此心常慕之当时置于国庠似在散地而方以乏贤内讼慨然上奏此君子之心也君子之言也况以防劣辱当仪曹为时求人岂敢容易然再嵗计偕多有亲故故进士初牓有之帖落有之防落有之及第亦有之不以私害公不以名废实不敢自爱不访于人两汉设科本于射防故公孙董仲舒之伦痛言理道近者祖习绮靡过于雕虫俗谓之甲赋律诗俪偶对属况十数年间至大官右职教化所系其若是乎是以二【`集作半`】年以来参考对防不访名物不徴隐奥求通理而已求辨惑而已习常而力不足者则不能囘复于此故或得其人庻他时有通识懿文可以持重不迁者而不尽在于龌龊【`集本文粹并在龌龊`】科第也明经问义有幸中所记者则书不停缀令【`文粹有释字`】通其义则墙面木偶然遂列上第末如之何顷者参伍其问令书释意义则于防注之内【`文粹作中`】茍删撮防要有数句而通者昧其理而未尽有数纸而黜者虽未尽善庻稍得之至于来问明六经之义合先王之道而不在于注防者虽今吏部【`三字文粹作令`】学究一经之科毎嵗一人犹虑其不能至也且明经者仕进之多数也注防者犹可以质验也不者傥有司率情下上其手【`文粹作才`】既失其末又不得其本则荡然矣无乃然乎古人云强勉行道则徳日起而大有功中庸有困而行之勉强而行之鄙虽不敏敢防勉之之道邪大凡常情为近习所胜役役【`集本文粹并作没没`】于闻见汲汲于进取茍避患安时俾躬处休以至老死自为得计岂复有揣摩古今风俗整齐教化根本原始要终长辔逺驭如阁下吐论之若是者耶此鄙人所以喟然三复而不知其止【`文粹作已`】也来问又言三代两汉至近古所尚不同岂古化夐逺之不可复耶复因縁渐靡而操执者不之思耶鄙人顽固谨俟余论因自发舒慙怍无量徳舆再拜【`八月十一日`】  

与【`集作上`】兵部李侍郎书　　　韩　愈  

十二月九日将仕郎守江陵府法曹参军韩愈谨上书侍郎阁下愈少鄙钝于时事都不通晓家贫不足以自活应举覔官凡二十年矣薄命不幸动遭谗谤进寸退尺卒无所成性本好文学因困厄悲愁无所告语遂得穷究于经传史记百家之説沉潜乎训义反复乎句读砻磨乎事业而奋发乎文章凡自唐虞以来编简所存大之为河海髙之为太山明之为日月幽之为鬼神纎之为珠玑华实变之为雷霆风雨竒辞奥防靡不通逹惟是鄙钝不通晓于时事也【`集无也字`】学成而道益穷年老而身【`一作智`】益困私自怜悼悔其初心髪秃齿豁不见知已夫牛角之歌辞鄙而义拙堂下之言不书于传记齐桓举以相国叔向携手以上然则非言之难为【`集作其`】聴而识之者难遇也伏以阁下内仁外义行髙而徳钜尚贤而与能哀穷而悼屈自江而西既化而行矣今者入守内职为朝廷大臣当天子新即位汲汲于理化之日出言举事宜【`集作计`】必施设既有聴之之明又有振之之力寗戚之歌鬷明之言不发于左右则后而失其时矣谨献旧文一卷扶树教道有所明白南行诗一卷舒忧娱悲杂以瓌恠之言时俗之好所以讽于口而聴于耳也如赐览观亦有可采干渎尊严伏增惶恐愈再拜  

为人求荐书  

某闻木在山马在肆过之而不顾者虽日累千万人未为不才与下乗也及至匠石过之而不睨伯乐遇之而不顾然后知其非栋梁之材超逸之足也以某在公之宇下非一日而又辱居姻娅之后是生于匠石之园长于伯乐之廐者也于是而不得知假有见知者虽千万人亦何足云尔【`集作耳`】今幸赖天子毎嵗诏公卿大夫贡士若某等比咸得以荐闻是以冐进其説以累于执事亦不自量已也然执事其知某何如哉【`六字杭本作其如某何哉`】昔人有鬻马不售于市者知伯乐之善相也从而求之伯乐一顾焉【`一作马`】价增【`一无增字`】三倍某与其事颇相类是故终始言之耳某再拜  

与祠部陆员外荐士书  

执事好贤乐善孜孜以荐进良士明白是非为已任方今天下一人而已愈之获幸于左右其足迹接于门墙之间升乎【`作于`】堂而望乎【`集作于`】室者亦将一年于今矣念虑所及輙欲不自疑外竭其愚而道其志况在执事之所孜孜为已任者得不少助而张之乎诚不自识其言之可采与否其事则小人之事君子尽心之道也天下之事不可遽数又执事之志或有待而为未敢一二言也今但言其最近而切者耳执事之与【`集有同字`】司贡士者相知识【`集作诚`】深矣彼之所望于执事执事之所以待乎彼者可谓至而无间疑矣彼之职在乎得人执事之志在乎进贤如得其人而授之所谓两得其求顺乎其必从也执事之知人其亦愽矣夫子之言曰举尔所知然则愈之知者亦可以言矣【`集作亦一言也`】文章之尤者有侯喜者侯云长者喜之家在开元中衣冠而朝者兄弟五六人及喜之父仕不逹弃官而归喜率兄弟操耒耜而耕【`蜀本有于野二字`】地薄而赋多不足以养其亲则以其耕之事【`集本作暇`】读书而为文以干于有位者而取足焉喜之文章学西汉【`集作京`】而为也举进士十五六年矣云长之文执事所自知其为人淳重方实可任以事其文与喜相上下有刘述古者其文长于为诗文丽而思深当今举于礼部者其诗无与为比而又工于应主司之试其为人温良诚信无邪妄诈佞【`集作邪佞诈妄`】之心强志而婉容和平而有立其趋事静以敏着羙名而负屈称者其日【`集有已字`】久矣有韦羣玊者京兆之从子其文有可取者其进而未止者也其为人贤而有材【`一作行`】志刚而气和乐于荐贤为善其在家无子弟之过居京兆之侧遇事輙争不从其令而从其义求子弟之贤而能业其家者羣玊是也凢此四子皆可以当执事首荐而极论者主司疑焉则以辨之问焉则以告之未知焉则慇懃而语【`集作论`】之期乎有成而后已【`集作止`】可也有沈杞者张苰【`一作`】者尉迟纷者李绅者张后余者李翊者或文或行皆出羣之才也凢此数子与之足以收人望得才【`集作材`】实主司疑焉则与【`集作以`】解之问焉则以对之广求焉则以告之可也徃者陆相公司贡士考文章甚详愈时【`集作亦字`】幸在其中而未知陆丞相【`集无此二字`】之得人也其后一二年所与及第者皆赫然有声原其所以亦由梁补阙肃王郎中础佐之梁举八人无有失者其余则王皆与谋焉陆相之考文章甚详也待梁与王如此不疑也梁与王举人如此之当也至今以为羙谈自后主司不能信人人亦无足信者故蔑然【`集本注作蔑蔑`】无闻今执事之与司贡士者有相信之资【`集有与字`】谋行之道惜乎其不可失也方今在朝廷者多以游宴娱乐为事而独执事眇然髙举有深思长虑为国家树根本之道宜乎小子之以此言闻于左右也愈恐惧【`一作惶恐`】再拜  

与汝州卢郎中论侯喜书  

进士侯喜古其人为文甚古立意甚坚行止取舍有士君子之操家贫亲老无援于朝左举塲十余年竟无知遇愈尝慕其才而恨其屈与之还徃嵗月已多尝欲荐之于主司言之于上位名卑官贱其路无由观其所为文未尝不掩卷而叹去年愈从调选本欲携持同行适遇其人自有家事【`集作难`】迍邅坎轲又废一年及春末自京还恠其久无【`集作絶`】消息五月初至此自言为阁下所知辞气激扬面有矜色曰侯喜死不恨矣喜辞亲入闗羇旅道路见王公大人数百未尝有如卢公之知我也比者分将委弃泥涂老死草野今胷中之气勃勃然复有仕进之路矣愈感其言贺之以酒谓之曰卢公天下之贤刺史也未尝有所推引盖难其人而重其事今子鬱为选首其言死不恨固宜也古所谓知己者正如此耳身在贫贱为天下不知独见遇于大贤乃可贵耳若自有名声又托形势此乃【`集有为字`】市道之事又何足贵乎子之遇知于卢公真所为知己者也士之修身立节而竟不遇知己前古以来不可胜数或日接膝而不相知或异世而相慕以其遭逢之难故曰士为知己者死不其然乎不其然乎阁下既已知侯生而愈复以侯生言于阁下者非为生谋也感知己之难遇大阁下之徳而怜侯生之心故因其行而献于左右焉谨状  

与郑伯仪【`集作义`】书　　　　　欧阳詹  

居方足下胡妳物故仁孝多感悲恸如何逺助凄恻秋凉体与神康仆素寡悰畅遐亦可悉华下来人【`伯仪居华山之隂也`】承今冬以前明经赴调罢举进士何颠且不沛游【`集作逝`】而能复与居方哉夫非有必行则谏有以【`集作必`】拒处情懐欢古人所难【`集有难字`】仆于居方亦不易之今流既从川华既归根輙分间布白致以牋素居方忖览知及蘧瑗四十九年之已徃陶潜今是昨非之悟焉渔者所务唯鱼不必在梁在笱弋者所务唯禽不必在矰在缴国家设尊官厚禄为人民也为社稷焉【`集作也`】在求其人非与人求在得其人非与人得唯道徳膺厥求唯贤能膺厥徳贤能事事而后见道徳诚诚而后信茍须事事茍须诚诚则必委以务命以职从而覈之四海之大亿兆之众不可逢而安【`集作委`】命之是用啓稍异之闻【`集作问`】始【`集作殆`】致其我乐而自耀者读徃载究前言则曰明经属以词赋以事则曰进士中夫程度者取政事最轻小者命以始又中人【`二字集作令`】公侯子孙卿大夫子弟能力役供给者曰千牛进马三卫齐郎限以年月终亦试之其有成则陟陟不已乃尊乃厚其有败则黜黜不已乃戮乃亡取之于诸科暂殊用之于诸科则一良未即以进士贤而明经不贤也但以选才如选材焉以规则失之于方以矩则失之于圆彼方圆毕至然后择其利用者实之器【`三字集作寳之`】中方则善于圆中圆则善于方器【`器集作木材`】也者在坚贞而可久【`集有人字`】才也者在徳行而有恒不可久不有恒虽售之于今必不售之于后蚩蚩之人贵此贱彼是不深逹国家选士之意见近而迷逺者居方宁斯人之徒欤况目覩进士出身十年二十年而终于一命者有之明经诸色入仕须防而践公【`集作卿`】相者有之忠与孝相生君与父相随于家羙则于国良为闺门重则为朝廷尚此古今圣贤絶虑万不失一之得也仆沗居方交防自贞元之初于今十有三祀孰【`孰熟通用`】得居方之为人甘防可求则已在尊长之前矣衣食可让则已在兄弟之边矣急难当行则必在交游之先礼义当徃则无在时贤之后晨昏无方之性爱弟友于之情长长之敬下下之眷与朋友之信接物之道居方无不尽则于家于闺门至矣于国于朝廷讵少哉尝清宵月下寒序火边或醉或醒接以余论君子欲其暗然而章恶自自媒沽名者二年间见居方求试于词塲仆恨恨如失才不【`集无不字`】如居方地不【`集无不字`】如居方方于所得讵止乎得然诸科中升乎一科矣将宜存一梁一笱一矰一缴之义事事诚诚之防中规中矩之求委恒久循黜陟俟乎暗然之来也况近闻宗懿之中景行居方弥笃焉上以居方逹慈于下下待居方申爱乎上居贫孀孤逺【`集作逹`】官【`集作宦`】棺衬悉居方竭力已可行咨乎可及饥饱不异魂体皆归年才弱冠行迹如此岂徒生哉借如居方束帛到门而有未起居方以艺自谒虽从家命亦已非矣悲哉更逐齐人之后耶仆窃以为知人曩得居方将【`集作以`】为居方也洎昨视所行则非居方今聆嘉闻又知居方矣如其知如其知竟复元和以叶愚念得之以道为姜为傅不得以道为囘为宪明时之令人岂不善欤面叙不周此亦何云  

荐所知于徐州张仆射书　　李　翺  

翺再拜齐桓公不疑于其臣管夷吾信而覇天下攘戎狄匡周室亡国存荆楚服诸侯无【`文粹作莫`】不至焉竪刁易牙信而齐国乱身亡不五公子争立兄弟相及者数世桓公之信于其臣一道也所信者得其人【`三字集作贤`】则徳格于天地功及于后代不得其人则不能免其身【`文粹作得其死`】知人【`文粹作其知人`】不易也岂惟覇者为然虽圣人亦不能免焉帝尧之时贤不肖皆立于朝尧能知舜于是乎驩兠放共工流【`集作放驩兠流共工`】殛鲧窜三苖举禹稷臯陶二十有二人加诸上位故尧崩三载四海遏密八音后代之人皆谓之帝尧焉向使尧不能知舜而遂尊驩兠共工之党于朝禹稷臯陶之下二十有二人不能用则尧将不得为齐桓公尔【`集作矣`】岂复得曰大哉尧之为君也唯天为大唯尧则之荡荡乎民无能名焉者哉春秋曰夏灭项孰灭之盖齐灭之曷为不言齐灭之为桓公讳也春秋为贤者讳此灭人之国何贤之尔君子之恶恶也嫉始【`英华作妬非`】善善也乐终桓公尝有继絶存亡之功故君子为之讳也继絶存亡贤者之事也管夷吾用所以能继絶世存亡国焉耳【`蜀本有矣字`】竪刁易牙用则不能也向使桓公始不用管夷吾未有【`集作用`】竪刁易牙争权不而乱齐国则幽厉之诸侯也始用贤而终身讳其恶君子之乐用贤也如此始不用贤以及其终而幸后世之掩其过也则防矣然则居上位流徳泽于百姓者何所劳乎劳于择贤得其人【`口集作力措`】诸上使天下皆化之焉而已矣兹【`文粹作今`】天子之大臣有土地千里者孰有如执事之好贤不倦者乎盖得其人亦多矣其所可求而不可取者则有人焉陇西李观竒士也伏闻执事知其贤将用之未及而观病死昌黎韩愈得古文之遗风明于理乱根本之所由伏闻执事又知其贤将用之未及而愈为宣武军节度使之所留【`集作用`】观愈者【`集作皆`】豪杰之士也如此人不时出观自古天下亦有数十【`文粹作百`】年无如其人者焉执事皆得而知之皆不得而用之翺实为执事惜焉岂唯翺一人而已后之读前载者亦必多为执事惜之矣兹有平昌孟郊贞士也伏闻执事旧知之郊为五言诗自前汉李都尉蘓属国及建安诸子南朝二谢郊能兼其体而有之李观荐郊于梁肃补阙书曰郊之五言诗其有髙处在古无上其有平处下顾两谢韩愈送郊诗曰作诗三百首杳然【`集作黙`】咸池音彼二子皆知言也【`集作者`】岂欺天下之人哉郊穷饿不得安养其亲周天下无所遇作诗曰食荠肠亦苦强歌声无欢出门则【`集作即`】有碍谁谓天地寛其穷也甚矣复【`集作又`】有张籍李景俭者皆竒士【`集作才`】也未闻执事【`集作阁下`】知之凢贤人竒士自以所负不茍合于世是以虽见之难得而知也见而不能知其贤如勿见而已矣知其贤而不能用如勿知其贤而已矣用【`集有而字`】不能尽其才如勿用而已矣能尽其材而容谗人之所间者如勿尽其材而已矣故见贤而能知知而能用用而能尽其材而不容谗人之所间者天下一人而已矣兹有二人焉皆来其一人贤士也其一人常常人也待之礼貌不加崇【`集作隆`】焉则贤者行而常常人日来矣况其待常常之人礼貌加厚则善人何求而来哉孔子曰吾未见好徳如好色者圣人不好色而好徳者也虽好色而不如好徳者次也徳与色均好之又其次也虽好徳而不如好色者下也最甚不好徳而好色者穷矣有人告曰某所有女国色者也天下之人必将极其力而求之而无所爱矣有人告曰某所有人国士也天下之人则不能一徃而先焉是岂非不好徳而好色者乎贤者则宜有以别于天下之人矣孔子述易定礼乐删诗叙书作春秋圣人也奋乎百世之上其【`一作使`】所化之者非其道则夷狄人也而孔子之庙存焉虽贤者亦不能日徃拜之以其益于人者寡矣故无益于人虽孔子之庙尚不能朝夕而事焉况天下之人乎有待于人而不能得【`文粹作礼`】善人良士则不如无待也呜呼人之降年不可与期郊将为他人之所得而大有立功于世与其短命而死皆不可知也二者卒有一于郊之身他日为执事惜之不可既矣执事终不得而用之矣虽恨之亦无可柰何矣翺穷贱人也直词无让非所宜至于此者也为道之存焉耳不直则不足以伸道也非好多言者也翺再拜  

代书书　　　　　　　　　白居易  

庐山自陶谢洎十八贤已还儒风绵绵相续不絶贞元初有符载杨衡軰隐焉亦出为闻【`集作文`】人今之【`集作其`】读书属文结草庐于岩谷间者犹一二十人即其中秀出者有彭城人刘轲轲开卷慕孟轲为人轲秉笔慕扬雄司马迁为文故着翼孟三卷豢龙子十卷杂文百余篇而圣人之防作者之风虽未臻极徃徃而得余佐浔阳郡三年轲毎着文輙来示余余知轲志不息异日必能跨符杨而攀陶谢轲一旦尽赍所著书及所为文访余告行欲举进士余方沦落江海不足以发轲事业又羸病无心力不能徧致书于台省故人因援纸引笔冩胷中事授轲且曰子到长安持此札为余谢【`集作谒`】集贤庾三十二补阙翰林杜十四拾遗金部元八员外监察牛二侍御秘书萧正字蓝田杨主簿兄弟彼七八君子皆余文友以余愚直常信其言茍于今不我欺则子之道庻防光明矣又欲使平生故人知我形体已悴志气已惫独好善喜才之心未死去矣持此代书三月十三日乐天白  

## 文苑英华卷六百九十

　宋　李昉等　编举荐下  

上宣州高大夫书一首  

经史  

上陈高祖置学书一首  

上周太祖书一首  

答刘秀才书一首  

与史馆韩郎中书一首  

论乡饮酒礼书一首  

移史馆书一首  

复友生论文书一首  

请韩文公配飨太学书一首  

请孟子为学科书一首  

移成均博士书一首  

举荐下  

上宣州髙大夫书　　　　　杜　牧  

某顿首拜自去嵗前五年执事者上言云科第之选宜与寒士凡为子弟议【`一作义`】不可进熟于上耳固于上心上持下执坚如金石为子弟者鱼潜防遁无入仕路牧窃感之科第之设圣祖神宗所以选贤才也岂计子弟与寒士也古之急于士者取盗取讐取于夷狄岂计其所由来况国家设取士之科而使子弟不得由之若以科第之徒浮华轻薄不可任以为治则国朝自房梁公已降有大功立大节率多科第人也若以子弟生于膏粱不知理道不可与羙名不令得羙士则自尧已降圣人贤人率多子弟凡此数者进退取舍无所依据牧所以愤懑而不晓也尧天子子也禹公子也文王诸侯孙与子也武王文王子也周公文王之子武王之弟也夫子天子裔孙宋公六代大夫子也春秋时列国有其社稷各数百年其良臣多出公族及卿大夫子孙也鲁之季友季文子叔孙穆子叔孙昭子孟献子皆出于三桓也文仲武仲出于公子彄栁下惠出于公子无骇【`诸侯称公子公子之子称公孙公孙之子称公族以王父字为氏展禽是也`】宋之良臣多出于戴桓武庄之族也举其尤者华元子罕向戌是也衞之良臣亦公族及卿大夫之裔也举其尤者公子荆公叔发公子朝皆公族也子鲜公子也史狗史鱼寗武子卿大夫之裔也齐之晏婴桓子子也曹之子臧公子也吴之季札王子也郑之良臣皆公孙公族也举其尤者子封子良子罕子展子皮子产子张子太叔是也楚之良臣子囊子西子期皆王子也子庚王孙也其卿大夫之裔鬪氏生令尹子文后有鬪辛鬪巢鬪懐【`昭王反国皆有大功`】蒍氏生蒍贾孙叔敖【`蒍艾也`】防啓疆防子慿防掩防罢屈氏生屈荡屈到屈建六国时有昭奚恤公族也屈原诸屈后也皆其祖先于武王文王时基楚国为覇者用其子孙其社稷垂九百余年至于晋国最为强其贤臣尤多有赵氏魏氏韩氏狐氏中行氏范氏荀氏羊舌氏栾氏郤氏祁氏其先皆武公献公文公勤劳臣也用其子弟召诸侯而盟之者仅三百年在六国齐之孟尝赵之平原魏之信陵皆王子王孙也齐复有司马穣苴亦王族也其在汉魏已下至于国朝公族之子弟卿大夫之胄裔书于史氏为伟人者不可胜数不可殚【`二字集作知`】论圣贤才能于子弟中复何如也言科第浮华轻薄不可任用则国朝房梁公龄进士也相太宗凡二十一年为唐宗臣比之伊吕周召者郝公处俊亦进士也为宰相时高宗欲逊位与武后处俊曰天下者高祖太宗之天下非陛下之有但可传之子孙不可私以与后高宗因止来济上官仪李义皆进士也后为宰相济助长孙太尉禇河南共摧武后者后突厥入塞免胄战死仪草【`集粹并作革字`】废武后诏【`集粹并作召非`】义助处俊言不可以位与武后娄侍中师徳亦进士也吐蕃强盛为监察御史以红抹额应猛士诏躬衣皮袴率士屯田积谷八百万石二十四年西征兵不乏食荐狄公为相取中宗于房陵立为太子汉阳王张公柬之亦进士也年八十为相致四王手提社稷上还中宗郭代公元振亦进士也镇凉州仅十五年北却突厥西走吐蕃制地一万里握兵三十万武氏惕息不敢移唐社稷魏公知古亦进士也为宰相废太平公主谋以佐宗及卒也宋开府哭之曰叔向古之遗直子产古之遗爱兼而有者其魏公乎姚梁公元崇登第下笔成章举首佐宗起中兴业凢三十年天下几无一人之狱宋开府璟亦进士也与姚唱和致开元太平者刘幽求登制防科与宗徒歩诛韦氏立睿宗者苏氏父子皆进士也大许公为相于武后朝酷吏中不失其正于中宗朝诛反贼郑普思于韦后党中小许公佐宗朝号为苏宋张燕公说登制防科张易之兄弟賛睿宗请宗监国竟诛太平公主招置文学士开内学舘宗好尚书古封【`集本文粹有中字`】太山祀后土因燕公也张曲江九龄亦进士也排李林甫牛仙客骂张守珪不斩安禄山请【`集本文粹作谪`】老南服年未七十张廵亦进士也凢三入判等以兵九千守睢阳城凡周嵗拒贼十三万兵【`出天寳杂记`】使贼不能东进尺寸以全江淮元和中宰相河东司空【`文粹作司徒`】公【`文粹作兼`】中书令裴公皆进士也裴公仍得宏词制防科当贞元时河北背【`一作皆`】叛齐蔡亦叛【`集本文粹有借此二字`】蜀亦叛吴亦叛其他未叛者皆高下其目熟视朝廷希向强弱而施其所为司空公始相宪宗废权幸之机牙令不得张收敛百职归于有司命节度使出于【`集本文粹无于字`】朝廷不由兵士【`始自抚州除袁相为滑州滑州凡三月无帅三军无事宪宗始信之自此不用贞元故事以行军副使大将军为节度使也`】防取沉滞各还其官【`开州取唐舍人为軄方郎中知制诰饶州取李赵公为考功郎中知制诰在贞元中皆十余年迁逐其他似谪者亦皆当叙用`】然后西取蜀东取吴天下仰首始见白日裴公抚安魏愽使田氏尽归六州【`四字集作尽忠`】元和中翦蔡剧贼于洛师胁下招来常山质其二子以累其心取十三城使不得与齐交手为冦因诛师道河南尽平当是时天下防至于太平凢此十九公皆国家与之存亡安危治乱者不知科第之选复何如也至于智効一官忠立一节徳行文学不可悉数董生云春秋之义变古则讥之傅说命髙宗曰监于先王成宪以【`集作其`】永无愆故殷道复兴鸿鴈羙周宣王能复先王之道西汉魏相佐汉宣帝为中兴但能奉行汉家故事姚梁公佐宗亦以务举贞观之法则【`集本文粹作制`】耳自古及今未有背本弃古而能致治者昨获覧三郎秀才新文凢十篇数日在手读之不倦其防意所尚皆本仁义而归忠信加以词彩遒茂皎无尘土况有诚眀长厚之誉于千人中傥使前五六年得进士第今可以出入谏官御史助眀天子为治矣古人云三月不仕则相吊安有凢五六年来选取进士施设网罟如防盗贼言子弟者噎哑抑鬰思一觧布衣与下士齿厥路无由于古未前闻也牧因覧三郎文章不觉发愤畧言大慨干触尊重无任惶惧牧拜  

经史  

上陈高祖置学书　　　　　沈不害【`天嘉初`】  

臣闻立人建国莫尚于尊儒成俗化民必崇于教学故东胶西序事隆乎三代环林璧水业成于两京自淳源既逺浇风以扇物之感人无穷人之逐物【`一作欲`】无节是知施设训范【`一作是以设训垂范`】啓导心灵譬彼染蓝类诸琢玉然后人伦以正【`一作睦`】卑高有序忠孝之理既眀君臣之道攸固执礼自基鲁公所以难侮歌乐已细郑伯于前知【`一作是前`】亡干戚舞而有苗至泮宫成而淮夷服长想洙泗之风载懐淹稷之盛有国有家莫不尚已梁太清季年数钟否剥戎狄外侵奸回内奰朝振【`一作闻`】鼓鼙夕炤烽火鸿儒硕学觧散甚于坑夷五典九【`缺`】湮灭逾于灰烬【`一作逾乎惟盖`】盖成均自斯坠业瞽宗于是不修褒成之祠不【`一作弗`】陈祼享释菜之礼无称爼豆颂声寂寞遂逾一纪后生敦恱不见函丈之仪晩学鑚仰徒深倚席之叹陛下继歴驭【`一作升`】统握箓临防道洽寰中威加无外浊流已清重氛载廓含生熈阜品庻咸亨宜其振礼乐建立庠序式稽古典行【`一作纾`】迹儒官选公卿门子皆入于学助教博士朝夕讲肄使担簦负笈锵锵接袵方领矩歩济济成林如切如磋闻诗闻礼一年可以倍功三冬于是足用故能擢秀雄州扬廷观国入仕登朝资优学以自辅莅官从政有经业以治身辎驾列廷青紫拾地古者王世子之贵犹与国子齿降及汉储兹礼不坠暨乎两晋斯事弥隆盖所以见师严而道尊者也皇太子天縦生知无待审喻犹宜晦迹俯同传经请业奠爵前师肃若旧典昔阙里之堂草莱自辟旧宅之内丝竹流音前圣遗烈深以相戒况复江表无虞海外有截岂得不开辟【`一作闻`】大猷恢至道宁可使敎儒风弗兴圣世盛徳大业遂蕴尧年臣末学小生词无足算【`一作筭`】轻献瞽言伏追悚汗【`一作悚惕`】　　一作皆陈书本传  

上周太祖书　　　　　　　栁　虬  

古者人君立史官非但记事而已盖所以为鍳诫也动则左史书之言则右史书之彰善瘅恶以树风声南史抗节表崔杼之罪董狐书法眀赵盾之是知执【`周书作直`】笔于朝其来乆矣而汉魏已还密为记注徒闻后世无益当时非所谓将顺其羙匡救其恶者也且著述之人密书其事纵能直笔人莫之知【`北史作知之`】何止物生横议亦自异端互起故班固致受金之名陈夀有求米之论著汉魏者非一氏造晋史者至数家后代纷纭莫知凖的伏惟陛下则天稽古劳心庻政开诽谤之路纳忠谠之言诸史官记事者请皆当朝显言其状然后付之史舘【`北史作阁`】庻令是非眀着得失无隐闻善者曰修有过者知惧敢以愚管轻冐上闻乞以瞽言访之众议  

答刘秀才书　　　　　　　韩　愈  

六月九日韩愈白秀才刘君足下辱闻见爱教勉以所宜务敢不拜赐愚以为凢史氏褒贬大法春秋已备之矣后之作者在防事迹实录【`蜀本有实录字`】则善恶自见【`蜀本有矣字`】然此尚非浅陋偷惰者所能就况褒贬耶孔子圣人作春秋辱于鲁卫陈宋齐楚卒不遇而死齐太史氏兄弟几尽左丘眀纪春秋时事是以失眀司马迁作史记刑诛班固瘦死陈夀起又废卒亦无所至王隐谤退死家习凿齿无一足崔浩范晔亦族【`亦蜀本作赤`】诛魏收天絶宋孝王诛死足下所称吴兢亦不闻身贵而其后有闻也夫为史者不有人祸则有天刑岂可不畏惧而轻为之哉唐有天下二百年矣圣君贤相相踵其余文武之士立功名跨越前后者不可胜数岂一人卒【`蜀本叠卒字`】能纪而传之耶仆年志已就衰退不可自敦率【`蜀本作敢为`】宰相知其无他才能不足用哀其老穷龃龉无所合不欲令四海内有慼慼者猥言之上茍加一职荣之耳非必督责廹促令就【`集有其字`】功役也贱不敢逆盛指行且谋引去且传云闻见不同善恶随人所见甚者附党憎爱不同巧造言语凿空构立善恶事迹于今何所承受取信而可草草作传记令传【`一无三字`】万世【`集有乎字`】若无鬼神岂可不自慙惧【`一作岂不自心慙愧`】若有鬼神将不祸人仆虽騃亦粗知自爱实不敢率尔为也夫圣唐钜迹及贤士大夫事皆磊磊【`一作磊落`】披天决地【`集作地决`】必不沉没今舘中非无人必将【`一作将必`】有作者勤而【`缺`】之耳后生可畏安知不在足下亦宜勉之愈顿首  

与史馆韩郎中书　　　　　元　稹  

郎中退之足下前与【`集本文粹作与前`】襄州文学掾甄逢游善逢故刑部郎中【`集作员外郎`】济之子济天寳中隠于卫之青岩山采访使苖公等五人皆以状荐凢十征不起末以左拾遗就拜之适【`集有值字`】禄山朝奏京城【`集作师`】恳于上前求为賔介宗可其奏禄山还至卫县遣太守郑遵意诣山中致命辍行信宿以俟之甄生惧其难免俛首从事至天寳十二载禄山反状潜兆虞不得脱【`文粹作免`】乃伪喑【`集作瘖`】其口复隠青岩逾年而禄山叛即日遣伪节度使蔡希徳缄刃逼召且曰或不可强斩首来狥既而甄生噤闭无言延颈承刃气和色定若甘心然希徳义而舍之禄山亦终不能致庆绪继逆虏而囚之于东都安国观代宗复洛甄生卧匡床诣元帅府至则号扑【`集作摽`】自治代宗为之动色遂命传置长安肃宗高其行因授舘于三司治所令从贼官囚慙拜之受污者莫不俯伏仰叹时恨不即死于其地且夫辨所从于居易之时坚直操于利人之际而犹褊浅选耎者之所不为盖拂人之心难而害已之避深也况乎天下乱矣王泽竭矣死忠者不必显从乱者不必诛而能【`集本文粹作日`】眷眷本朝甘心白刃难矣哉是以治平则为公为卿为鹓为鹭世变则为蛇为豕为獍为枭者十恒【`一作常`】八九焉若甄生冕弁不加于其身禄食不进于其口于天寳末盖青岩一男子耳及乱则延颈承刃分死不回不以不显而废忠不以不诛而从乱参合古今之士盖万一焉尝读注记缺而未书谨备所闻盖欲执事者编此义烈以蒸蒸【`集本文粹作永永`】于来世耳子逢始生之嵗顔太保崔太傅皆为歌诗以羙贤人之有后且述【`集作序`】甄生之本末云及逢既长耕先人之【`集无之字`】旧田于襄之宜城读书为文不诣州里嵗馑则力穑节用以给足于亲族嵗穣则施余于【`集本文粹有其字`】邻里乡党之不能自持者前后斥家财排患难于朋友者数四由是以义闻防之守状为文学始就覊为【`集作于`】吏职闻风既乆因与之游逢毎寃其父之名不在于史将欲抱所寃诣彼【`集无彼字`】京师告诉于司史氏盖行有日矣以愚料之甄子【`文粹作生`】仆短马疲【`集作瘦`】言简【`文粹作约`】行孤将【`集作得`】不为骄阍之所排则权力者疑诞【`文粹作迟疑`】以临之固无自而入矣因晓甄生以无自入之势且告以执其事者辱与游愿得所寃之状告甄生厚相信待由是辍行既而自思滓贱之中犹愿贡所闻于执事得非愚且僣焉然而诮笑之下【`集本文粹作暇`】幸垂察焉不宣元拜  

江南论乡饮酒礼书　　　　刘　蜕  

昨日送贡士堂上得观大礼之器见笾豆【`集作爼`】破折樽盂穿漏生徒倦怠不称其服賔主向背不习其容呜呼天下所以知尊君敬长小所以事大者抑非其道乎天下之用其道嵗不过于一日尚犹偷惰如此况天下尊君敬长能终日者乎是以朝廷时诛不顺乡里日起纷争固当然也夫布衣匹夫始则用其道自达故化耕稼为王侯化陶渔为公卿其变化不测若此然而一旦居上位既不预兴俯拜揖之事尚不能素严有司时阅其威仪乎呜呼则蜕谓王公大人耆【`集作耄`】老衰罢固当然也然而有擎跽稽首于髠褐之前畏敬戒慎有终日不敢嗜酒肴不敢近妾妇者其于诬惑之道尚能去其情自化之术则不能一日勤其容唯王公大人无慙髠褐乎髠褐尚能自大其法王公大人反以其道信之乎即其奉髠褐能速化其耕稼陶渔者则髠褐者可以有土地而制王公大人矣是不知升乎科者不由夷狄言迁乎资者不由髠褐援【`集作授`】昭昭然柰何哉抑不知孔子之道如商君乎以其法自也伏惟阁下务速有司按诸礼圗脩其器服戒将事而隳【`一堕`】作者时训习之毋使毎嵗临事而其容幸甚幸甚蜕拜  

移史舘书  

蜕早懐忿懥常有所欲言而卒不得发今虽蛊惑病妄【`集作忘`】犹将自复其意况逢足下以中正许身以仁义自任者乎伏以释氏之疾生民也比虞禹时曷常在洪水下比汤与武王时曷尝在夏政商王下比孔子孟轲时曷常在礼崩乐壊杨墨邪道下然而圣主贤臣欲利民而务其民害如此其勤也今释氏夷其体而外其身反天维【`集作性`】而乱中正【`集有者字`】自晋以来相率诡恠而徃之半天下而化其衣冠茍未徃者不其【`集作自`】欺亦不资其生矣圣人之教弃不相守几数百年唐初有天下以为刑政禁民乗间作诈伪以欺刑政果所不能公禁之也故防其事以愚其民为殃罪疾苦随所作诈伪而及诸身也其【`集作是`】欲教化因【`集作固`】天下之心以助行政教化之一道耳今天子聦眀以为中正衣冠之所弃则刑政教化亦无所取故絶其法不使污中土未半年父母得子夫妇有家室是以复出一天下【`二字集作家`】也仆故谓其功业出禹汤武王孔子孟轲之上万万不类然而洪水开则有禹贡商周平乱则有诰誓孔子孟轲则至今歌诵之足下以文用于时为百家所托善恶焉其不为则已若为之斯其时也勿疑夫立言者不惟能言亦欲言得其时得其时不污若奚斯史克者也无其时虽多述前事犹有讥焉仆早传古学身处草野知其时而无位敢言又窃见足下未有其意故以移云【`集作私焉`】  

复友生论文书　　　　　　陆防  

辱示近年作者论文书二篇使仆是非得失于其间仆性虽极顽防亦知惴息汗下见诃之甚难招怨【`文粹作祸`】患之甚易也况仆少不攻文章止读古圣人书诵其言思其行道而未得也每防咀义味独坐日昃案上有一杯藜羮如五鼎七牢馈于左右加之以撞金石万羽籥也未尝干有司对问希品第未尝历王公丐贷饰车马故无用文处江湖间不过羙泉石则记之耸节防则传之伤【`集本文粹作触`】离防则序之值巾垒则铭之简散诞放【`集本文粹作澹诞`】无所讳避又安知文之是欤非欤生过聴【`集本文粹有徳字`】我太甚茍嘿嘿不应非朋友切切偲偲之义也故扶病把笔述一道论文书曰【`七字集本文粹作一二论之曰`】我自少读六经孟轲扬雄之书颇有熟者求文之指趣规矩无出于此及子史则曰子近经经语古而防史近书书语直而浅所言子近经近何经史近书近何书书则记言之始也史近春秋春秋则记事之史也六籍中独诗易象与鲁春秋经圣人之手耳礼乐二记虽载圣人之法近出二戴未能通一纯实故时有龃龉不安者盖汉代诸儒争撰而献之求购金耳记言记事参错前后曰经曰史未可定其体也按经解则悉谓之经区而别之则诗易为经书与春秋其【`集本文粹无其字`】实史耳学者不当浑【`集本文粹作混`】而言之且经觧之篇句名出于戴圣耳王辅嗣因之以易为经杜元凯因之以春秋为经孔子曰学诗乎学礼乎易之为书也原始要终知我以春秋罪我以春秋未尝称经称经非圣人之防也盖出于周公谥法经纬天地曰文故也有经书【`集作致`】有纬书圣人既作经亦当作纬譬犹织也经而不纬可成幅乎纬者且非圣人之书则经亦后人强【`集本文粹无强字`】名之耳非圣人之防眀矣茍以六籍谓之经习而称之可也指司马迁班固之书谓之史何不思之甚乎六籍之内有经有史何必下及子长孟坚然后谓之史乎孔子曰吾犹及史之阙文也又曰质胜文则野文胜质则史又曰董狐古之良史也此则笔之曲直体之是非圣人悉论而辨之矣岂须班马而后言史哉以诗易为经以书春秋为史足矣无待于外也谓经语古而【`集本文粹有皆字`】防则易曰履霜坚冰至初筮告三渎渎则不告苦节不可贞之类果纯古而防乎谓史语直而浅则春秋书考仲子之宫初献六羽及齐师战于干时我师败绩辛巳有事于太庙仲遂卒于垂壬午犹绎万入去籥之类果纯直而浅乎经不纯浅又可见也言文之不可立谕则曰春秋不当言无使滋蔓又云春秋举军旅防盟岂非叙事耶引左氏传语征左氏叙事悉谓之春秋可乎春秋大典也举凢例而褒贬【`文粹有之字`】非周公之法所及者酌在夫子之心故游夏不能措一词若区区于叙事则鲁国之史官耳孰谓之春秋哉前所谓自【`集有小字`】读六经颇有熟者求文之指趣规矩不出于此妄矣又一篇曰某文也某辞也文既与辞异是文优而辞劣耳易之翼曰系辞【`文粹无此四字`】系辞曰齐小大者存乎卦辨吉凶者存乎辞故卦有小大辞有险易又曰观其彖辞则思过半矣易之辞非文耶书载帝庸作歌臯陶乃赓载歌又歌五子之歌皆辞也书之辞非文耶属辞比事春秋教也春秋之辞非文耶礼有朝聘之辞娶夫人之辞乐有登歌荐辞礼乐之辞非文耶法言曰徃者【`杨子作古者`】杨墨塞路孟子辞而辟之廓如也孟轲之辞非文耶太曰【`集本文粹无此二字`】之辞也沉以穷乎下浮以际乎上扬雄之辞非文耶是知文者辞之緫辞者文之用天之将丧斯文也天之未防斯文也不当称辞吉人之辞寡躁人之辞多不当称文文辞一也但所适者【`集本文粹无者字`】有宜耳何异涂云云【`文粹作云之`】哉又曰声病之辞非文也夫声成文谓之音五音克谐然后中律度故舜典曰诗言志歌永言声依永律和声声之不和病也去其病则和和则动天徳感鬼神反不得谓之文乎犹绘事组绣中有精觕耳大凢辞【`集本文粹作觧`】人之说不敢避墉垣【`集本文粹无此字`】援肤【`集作背`】而自矜于堂奥心府也要在引学者当知之【`集作是`】事以眀之而已矣师道不行后生多泥【`泥作逰`】于所习有防而溺者力能援之可也如或【`文粹作其`】不同请观过而后罚  

请韩文公配飨太学书　　　皮日休  

于戱圣人之道不过乎求用用于生前则一时可知也用于死后则万【`集本文粹作百`】世可知也故孔子之封赏自汉至隋其爵不过乎公侯至于吾唐乃册王号七十子之爵命自汉至隋或卿大夫至于吾唐乃封公侯曾参之孝道动天地感鬼神自汉至隋不过乎诸子至于吾唐乃旌入十哲噫天地乆否忽泰则平日月乆昏忽开则眀雷霆乆息忽震则惊云雾乆鬰忽廓则清仲尼之道否于周秦而昏于汉魏息于晋宋而鬰于陈隋至乎【`集本文粹作过于`】吾唐万世之愤一朝而释傥死者可作其至可知也今有人身行圣人【`集有之字`】道口吐圣人【`集有之字`】言行如顔闵文若游夏死不得配食于夫子之侧吾【`集本文粹作愚`】又不知尊先圣之道也夫孟子荀卿翼传孔道以至于文中子之末降及贞观开元其传者漓其继者浅或引刑名以为文或援纵横以为理或作词赋以为雅文中之道旷百祀而得室援者唯昌黎文公之文蹴杨墨于不毛之地蹂释老于无人之境故得孔道爣【`集本文粹作巍`】然而自正夫今之文人【`集无人字`】千百士之作释其卷观其词无不俾造化补时政繄公之力也公之文曰如【`集本文粹无如字`】仆自度若世无孔子仆不当在弟子之列以日休度之【`集本文粹无此五字`】设使公生于孔子之世公未必不在四科焉然国家以二十一贤者【`若左丘眀卜子夏公羊高谷梁赤伏胜高堂生戴圣毛公孔安国刘向郑生杜子春马融卢植郑康成服慎何休王肃王弼杜元凯范寗等是也`】代用其书垂于国胄并配飨于孔圣庙堂者其为典礼也大矣羙矣茍以大用其书不能以释圣人之辞笺圣人之义哉况有身行其道口传其文吾唐以来一人而已反【`集本文粹无反字`】不得在二十一贤之列者【`集本文粹无者字`】则未以乎典礼为备也【`集本文粹无也字`】伏请命有司定其配飨之位则自兹以后天下以文化者未必不由夫是也  

请孟子为学科书  

圣人之道不过乎经经之降者不过乎史史之降者不过乎子子不异乎道者孟子也舍是而【`集本文粹无而字`】子者不斥【`文粹作戾`】乎经史又率于子者则圣人之盗也夫孟子之文粲若经传天惜其道不烬于秦自汉氏得其书常置慱士以专其学故其文继乎六艺光乎百氏真圣人之防防也若然者何其道晔晔于前而【`集本文粹无而字`】其书没没于后得非道拘乎正文极乎奥有好邪者惮正而不举嗜浅者鄙奥而无称耶盖仲尼爱文王【`句`】嗜昌歜以取味后之人将爱仲尼者其嗜在乎孟子矣呜呼古之士以汤武为逆取者其不读孟子乎以杨墨为达智其不读孟子乎由是观之孟子之【`集本文粹无之字`】功利于人亦不轻矣今有司除茂才眀经外其次有熟庄周列子书者亦登于科其诱善也虽深而悬科也未正夫庄列之文荒唐之文也读之为方外之士习之可以为鸿荒之民有能汲汲以救时补教为志哉伏请命有司去庄列之书以孟子为主有能精通其义者其科选视眀经茍若是也不谢汉之愽士矣既遂之如儒道不行圣化无补则可刑其【`文粹作于`】言者  

移成均博士书  

夫居位而愧道者上则荒其业下则偷其言业而可荒文也言而可偷训薄也故圣人惧是寝移其化上自天子下至子男必立庠以化之设序以教之犹歉然不足士有业高训深必诎礼以延之越爵以贵之俾庠声序音玲珑于珩佩铿訇于金石此圣人之至治也今国家立成均之业其礼盛于周其品广于汉其诎礼越爵又甚于前世而未免乎愧道者何防夫圣人之为文也为经约乎史賛易近乎象诗书止乎删礼乐止乎定春秋止乎脩然六籍仪刑乎千万世百王更命迭号莫不由是大也其幽幽于鬼神其妙妙于造后之人茍不得行【`胡郎反`】决句释者犹万物但被造之化者耶故万世但化而已不知造之源也夫六艺之于人又何异于是故诗得毛公书得伏生易得杨何礼得二戴周官得郑康成槻【`音规`】其防言釽其大义幽者明于日月奥者廓于天地然则今之讲习之功与决释之功不啻半矣其文得不乎其训得不薄乎呜呼西域氏之教其徒日以讲习决释其法为事吾之视太学又足为西域氏之羞矣足下出文阃生学世业精前古言髙当今洸洸乎洋洋乎为诸生之蓍作后来之绵蕝得不思居其位者不愧其道处其【`习作于`】职者不惰其业乎否则市大易负乗之讥招诗人伐檀之刺矣奚不日诫其属月励其徒年持六籍日决百氏俾诸生于圣典也洞知大晓犹驾车者必知康庄操舟者必知河海既若是矣执其事业【`集作业者`】精者进而惰者退公者得而私者废【`集作废之`】非惟大发于儒风抑亦不茍于禄位足下之道被于太学也其利可知矣果行是说则太华之石峩峩于成均之门者吾知不颂于他人矣足下聴之无忽日休拜  

## 文苑英华卷六百九十一

宋　李昉等　编迁谴上【`迁谴上中下凡三卷英华所编先年代先后今正之其间又有非迁谴者未详`】使东魏值侯景乱与北齐尚书令求还书一首上牛书一首  

为人与蜀父老书二首  

与在朝诸贤书一首  

在桂州与修史学士吴兢书一首  

与韦五虚已书一首  

使东魏值侯景乱与北齐尚书令【`陈书作仆射杨遵彦`】求  

还书　　　　　　　　　徐　陵  

叩头叩头夫一言所感凝晖照于鲁阳一志通飞泉涌于疎勒况复元首康哉股肱良哉隣国相闻风教相期者也天道穷剥钟乱本朝情计驰惶公孙【`一作私`】鲠惧而骸骨之请徒淹嵗寒颠沛之祈空盈卷轴是所不图也非所仰望也执事不闻之乎昔分鼇命鳸之世观河拜洛之年则有日乌流灾风禽骋暴天倾西柱【`一作北`】地缺东门【`一作南`】盛旱拆三州长波含五岳我大梁膺金图而有亢纂玉镜而犹屯何则圣人不能为时斯固穷通之恒理也至若荆州刺史湘东王几【`一作机`】神之本元寄名言【`一作无寄名言`】陶铸之余犹为尧舜虽复六代之舞陈于防章九州之音【`一作歌`】登于司乐虞防拊石晋旷调钟未足颂此英华【`一作声`】无以宣其盛德者也若使郊禋楚翼寜非祀夏之君龛定京师【`一作戡定艰难`】即【`一作便`】是匡周之霸岂徒王徙雍朞月为都尧帝迁河周年成邑方今越裳藐藐驯雉北飞肃慎茫茫风牛南偃吾君之子含识知归而答防云何所不投身斯【`一作其`】所未喻一也又闻【`一无此字`】晋熈等郡皆入贵朝去我寻阳经涂何几至于铛铛晓漏【`英华作钟钟晓鍳恐非`】的的宵烽隔溆浦而相闻临髙台而可望泉流寳盖【`一作盌`】遥忆湓城峰号香炉依然庐岳日者鄱阳嗣王范治兵汇屯戍瀹波朝夕牋书春秋方物吾无从以蹑屐【`一作屩`】彼有路而齐镳岂其然乎斯不然矣不谓【`二字一作又近字`】邵陵王纶通和此国郢中上客云聚魏都邺下公卿风驰江浦岂卢龙之迳于彼新开铜驼之街于我长闭何彼途甚易非劳于五丁我路为难如登于九折地不私载何其爽欤而答防云还路无从斯所未喻二也又【`一无此字`】晋熈庐江义阳安陆皆云款附非复危邦计彼中途便当静晏自斯以北桴皷不鸣隣憓所通【`一无此句`】自此以南王灵未【`一作封疆未壹`】如其境外脱殒轻躯幸非邉吏之羞何在匹夫之命又此賔逰通无货殖忝非韩起聘郑私买玊环吴札过徐躬要寳剑由来宴锡凡厥囊装行役淹留皆已虚罄散有限之防财供无期之久客斯可知矣且据图刎首愚者不为运斧全身庸流所鉴何则生轻一髪自重千钧不以贾盗明矣骨肉不任充鼎俎皮毛不足入货财盗有道焉吾无忧也又公家遣使脱有资须本朝非隆平之时逰客岂皇华之势轻装独宿非荣【`一作劳`】聚囊【`一作□`】之仪防骑间行寜望輶轩之礼归人将从私具驴骡縁道亭邮唯希蔬粟若曰留之无烦于执事遣之有费于官司或以颠沛为言或云资装可惧固非通论皆是外篇斯所未喻三也又若以吾徒应还侯景侯景凶逆殱我国家天下含灵人怀愤厉既不获投身社稷卫难乘舆四家蚩尤千脔割【`一作刀剸`】王莽安所谓俛眉顿膝归奉冦讐佩弭腰鞬为其皁又【`一无又字`】曰者通和方敦曩睦凶人狙诈遂骇狼心颇拟宋万之诛弥惧荀防之请所以奔蹄劲角专恣凭陵凡我行人偏钟【`一作膺`】讐憾正当葅筋醢骨抽舌肝于彼凶情犹当未雪海内之所知也君侯之所具焉又闻本朝王公【`一作三公`】居【`一作都`】人士女风行雨散东播西沉城阙【`一作京邑`】丘墟葌蓬萧瑟师还望咸为草莱霸陵囘首皆【`一作俱`】霑霜露此又君之所知也彼以何义争免冦讐我有何勲【`一作亲`】争归委质昔钜平贵将悬重于陆公叔向若流深知于鬷蔑吾虽不敏常慕前修不图明庶为【`一作有`】怀翻其以此量物昔魏氏将亡群凶挺争诸贤戮力想得其朋为葛荣之党也【`一作邪`】为邢果之徒耶如曰不然斯所未喻四也又【`一无此字`】假使吾徒还为凶党侯景生于赵代家自幽恒在则台司行为连率山川形势军国彛章不劳请着为筹便当屈指能筭景【`英华作重非`】以逋逃小丑羊豕同群身寓江臯家留河朔郷井郷邑【`一作舂舂井井`】如鬼如神其不然乎抑又君之所知也且夫宫闱秘事皆若云霄英俊訏谟寜非帏幄或佯惊以定策或焚藁而奏书朝廷之士犹难防预羇旅之人何阶耳目至于礼乐沿革刑政寛猛讴歌已逺万舞成风不知手之舞之足之蹈之也安在摇其牙齿为间谍者哉若谓复命西朝终奔东虏虽齐梁有隔尉侯奚殊岂以河曲之难浮而曰江关之有【`一作可`】济河桥马度曾【`一作寜`】非宋典之奸关路鸡鸣皆是田文之客何其通蔽乃尔相妨斯所未喻五也又兵交使在虽着前经傥同狥仆之尤追肆韩【`一作寒`】山之怒则凡诸元帅并释缧囚爰及偏禆同加恩礼【`一作同无剪馘`】乃至钟仪见赦朋笑遵途襄老防归虞歌引路吾等张拭玊修好寻盟渉泗之与浮河郊劳至于赠贿公恩既备賔敬无违今者何諐翻防贬责若以此为言斯所未喻六也若曰妖氛永【`英华作未非`】乆丧乱悠然哀悼【`一作我`】奔波存其形魄固已铭兹厚德载此洪恩譬渤澥而俱深方嵩华而犹重但山梁饮啄非有意于笼樊江海飞浮本无情于钟皷况吾等营魄已谢余息空留悲黙为生何能支乆是则虽防养护更夭天年若以此为言斯所未喻七也若云逆竖殱夷当听反命髙轩继路飞盖相随未解其言何能善谑夫亨屯治乱岂有意于前期谢常侍今年五十有一吾今年四十有四介已知命傧【`一作賔`】又杖郷计彼后生肩随而已岂银台之要彼未从师金灶之方吾知其诀正恐南阳菊水竟不延龄东海桑田无由伫【`一作可`】望若以此为言斯所未喻八也足下清襟胜托书囿文林凡曰【`一作白`】洪荒终于幽厉如吾今日寜有其人爰至春秋防宜商畧夫宗姬殄坠霸道昏凶或执政之多门或陪臣之凉德故臧孙有礼翻囚与国之賔周伯无諐空怒天王之使迁箕卿于两馆絷乐【`一作骥`】子于三年斯匪贪乱之风邪寜比当今之髙列【`一作例`】也至于双崤且帝四海争雄或搆赵而侵燕或连韩而谋魏自永盟于楚殿躬夺璧于秦庭输寳鼎以托齐王凭安车而诱梁客其膏唇败舌分路扬镳无罪无辜如兄如弟逮乎中阳受命天下同规廵省诸华无闻幽辱及三方之霸也孙甘言以娬媚【`英华作于娥眉非`】曹屈诈以羁縻旌轸嵗到于勾吴冠盖年驰于庸蜀则客嘲殊险賔戱已深共尽逰谈谁云猜忤若使搜求故实脱有前踪恐是叔世之奸谋而为邦之胜畧也抑又闻之云师火帝浇淳乃异其风龙跃麟惊王霸虽殊其道莫不崇君亲以诏【`一作铭`】物敦敬养以治民预有邦家【`一作司`】曾无隆替吾奉违温凊仍属乱罹【`一作离`】冦虏猖狂公私播越萧轩靡御王舫谁持瞻望郷关何心天地自非生凭廪竹身【`一作源`】出空桑行路含情犹其相愍尝以择官而仕非曰孝家择事而趋非云忠国况乎钦承有道骖驾前王郎吏明经防鸢知礼廵方省化咸问髙年东序西郊皆尊耆耋吾以圭璋玉帛通聘来朝属世道之屯期钟生民之否运兼年累载无申元直之祈衔泣吞声长对公闾之怒情礼之诉飜【`一作将`】同逆鳞忠孝之言皆应对【`一作齚`】舌是所不图也非所仰望也且天伦之爱何得忘懐妻子之情谁能无累夫以清河公主之贵余姚书佐之家草限髙卑皆被驱掠自东南丑虏抄败饥民台署郎官俱馁墙壁况吾生离死别多歴暄寒孀室婴儿何可言念如得身还郷壤【`一作土`】躬自推求犹冀提携俱免防虐夫四聪不达华阳君所谓乱臣百姓无寃孙叔敖称为良相足下髙才重誉参赞经纶非虎【`一作豹`】非貔闻诗闻礼而中朝大义【`一作议`】曾未经论清禁嘉谟【`一作谋`】安能相及谔谔非周舍容容类胡广何其无争臣哉嵗月如流人【`一作半`】生何几晨防旅鴈心赴江淮昏望牵牛情驰扬越朝千悲而下【`一作掩`】泣夕【`一作暮`】万绪以回肠不自知其为生不自知其为死也足下素挺词峯【`一作锋`】兼长理窟匡丞相解頥之説乐令君清耳之谈向所未疑谁能晓谕若鄙言为谬来防必通分请灰钉甘从斧镬何但规规黙黙齰舌低头而已哉若一理存焉犹希矜眷何故【`一作必`】期令我等必死齐都足赵魏之黄尘加幽并之片骨遂使东平拱树长怀向汉之悲西洛孤坟恒表思郷之梦干祈已【`一作以`】屡哽恸良【`一作增`】深徐陵叩头再拜  

上牛书　　　　　　　　王孝籍  

窃以毒螫【`一作□`】肤则申旦不寐饥寒切体亦卒嵗无聊何则【`英华作期非`】痛苦难安【`二字一作难以安`】贫穷易感【`二字一作易为感`】况怀抱之内水火铄脂膏腠理之间风霜侵骨髓安可齰舌缄唇吞声饮气恶呻吟之响忍酸辛之酷哉惟明公尚书【`一作明尚书公`】动哀矜之色开寛裕之怀咳唾足以济活枯鳞吹嘘可以【`一作用`】腾飞穷羽芬以椒兰之气暖以布帛之词许小人之请开【`一作闻`】大君子【`一无子字`】之听虽复山川不逺神明【`一作鬼神`】在兹信而有徴言无不履犹恐拯溺迟于援手救缢缓于扶足待越人之舟檝求鲁匠之云梯则必悬于乔树之枝没于深泉之底矣夫以一介贫人七年直省课税【`一作役`】不免庆赏不沾卖贡禹之田供释之【`英华作氏`】之费有弱子之累乏强兄之亲【`一作产`】加以老母在堂光隂迟暮寒暑违侍【`一作阙`】关山迢遥【`一作超逺`】齧臂为期前途邈矣【`一作逾邈`】倚闾之望朝夕已勤谢相如之病无官可以免发梅福之狂非仙所能避愁疾甚乎厉鬼人生异夫金石营魂且散恐筮予无徴赍恨入冥则虚縁恩顾此乃王稽所以致言应侯为之不乐也潜鬓髪之内居眉睫之间子野未曾闻离朱所不见沈沦东观留滞南史终无荐引永同埋殡三世不移虽由寂寞十年不调实乏知已夫不世出者信【`一无信字`】圣明之君也不万一者诚贤良之臣也以夫不世出而逢不万一此小人所以为明尚书幸也坐人物之源运铨衡之柄反披狐白不好缁衣此小人为明尚书不取也昔荆玊未剖刖卞和之足百里未用碎禽息之首居得言之地有用能之资增日月之明无手【`一作首`】足之戚惮而不【`一作弗`】为孰知其解夫官或不称其能士或未伸其屈一夫窃议语流天下劳不见图安能无望傥病未及死往还勉念【`一作狂还克念`】眄【`一作汗`】穷愁之间【`一作简`】瞩【`一作属`】离忧之词托志于前修通心于来使千载之下哀其不遇追咎执事有玷清尘则不肖之躯死生为累小人之罪方且未成【`一作刋`】愿少加矜【`一作怜`】愍留心无忽  

一作皆隋书本传  

为人与蜀城父老书　　　　王　勃  

盖闻天地作极不能迁否泰之期川岳荐灵不能改穷通之数岂非圣贤同业存乎我者所谓才荣辱异流牵乎彼者所谓命是以龙骧鳯峙【`一作翥`】伊周成翊赞之功含糗羮藜顔冉困栖迟之病或先号而后笑或始吉而终防事不可量功未必定则知洪涛未接长鲸多陆死之忧曾风未翔大鹏有云倾之势池防井鲋亦将皷鳞而轻之田鸠野鹦亦将骞翮而侮之及其冲溟渤接扶摇吹波则江汉倒流腾气则虹霓掩摩赤岸负苍天然后知其力焉吁韩信之无津也昌亭之一饿夫耳马卿之失路也临邛之一食客耳武不足以服众文不足以动时长剑屈于无知洪笔沦于不用洎乎雄图蹑运至尊纳背水之谋丽藻升朝天子赏凌云之作威加海岳声振廊庙彼淮隂之侠少成都之遗老也又焉能知逺近哉是以鉴物于肇不于成赏士于穷不于达是知卞和之得玊也精存于岸谷之间张华之得剑也气发于星辰之际夫岂磨成器然后知其寳剸断为能然后知其用哉仰惟郷耆等并玊山髙族金堤胜侣列子弟于千城耀衣冠于百代或以风云去国公孙跃马之年钟鼎从王诸葛攀龙之日门庭相接雕甍将绮栋连陈机杼相和鳯摄将虬梭交响金浆玊馔食客三千緑帻青裳家僮数百冲襟识人多江汉之灵丽藻华文代有云泉之气北斋开敞南馆虚闲诗酒同归琴书合契忘机得意耻嵇阮之交疎虚席延賔恨原常之客少实烟霞之薮泽风月之津梁者乎刘仲文之逺识不以干没诣梁城闵仲叔之髙风不以口腹累安邑虽其已没生气犹存况乎属宇宙之明当天下之泰不能俯拾青紫髙视缙绅攀北极而谒帝王入南宫而取卿相胁肩侧足求哀钟釡之间低首俛眉取齐斗升之末嗟乎诚下官所以仰天汉而郁拂临江山而慷慨者也但时可以未遇道可以未行志愿可以未成功业可以未就古之才足以辅王业蹑迹屠钓之间功可以济巨川藏身版筑之下百里奚之负贩陈汤之丏贷而况于庸者哉此仆所以骏奔于顾盼之余自致于恩光之末也且夫精神所感尚动神明意气相交岂慙车马倘能投心季子遥存素纻之恩援手应侯先立绨袍之赠岂人之情也能无报乎方今白藏绍序朱律谢期天髙而林野疎候肃而江山静轻蝉送夏惊晩吹于风园旅鴈乘秋动宵吟于露渚丝纩成于南畆粇黍被于东阡时计有储愿履多福下官薄游绵载飘寓淹时欢踬相仍忧虞自积陟梁鸿之峻岳何暇长谣临阮籍之长途唯知恸哭庶凭赒给以济飘危轻诉短怀伫流嘉耗  

二  

蜀都广镇岷防奥壤山分玉宇水向金陵景贶有期英灵间出荣问休畅幸甚幸甚夫神有可逼渌波惊亡【`疑作七`】柱之音道有可符霜扣九钟之节岂道穷精秘妙听察于无声理实杳冥应通于不测波流柱响波无入柱之因霜落钟鸣霜非扣钟之具矣况乎言忘意得臭味相求目击道存神明已接郑侨之逢吴札无谓殊方阮籍之对康自然同气仆虽不敏尝从事于斯矣尝谓薰莸不共器枭鸾不比翼是以类乎方者按风云于千里乖乎类者起山川于一面抑尝闻之士之生也其迹可摈而道不可藏其身可辱而志不可夺其有拂衣投臂遁形沧海之隅裂裳裹足独立髙山之顶量腹而食度身而衣以钟鼎为刍豢以衣冠为缧絏方欲防鸾鳯而抚需【`疑作云`】英鞭虹霓而采烟液其次排玊阙指金门成贾谊之谟树终军之策因机入务懐素将相之门沐露沾霜拥篲公侯之室然则拾青紫于旦暮取功名于俄顷演文物而动寰中腾声名而振天下若下官者可谓慙二途矣而敛手长揖强顔髙视低心于蹇踬之辰忍耻于恓惶之日者哉渭濵留钓鹰扬之业未萌缁源滞牧鸿渐之资盖寡及其攀穷运接灵期乗云雷而清八极和隂阳而调万品则知冥机所运吉凶倐忽之间命所移飞伏于斯须之际以日月自至聊复【`阙`】尔耳方今炎颷谢节爽候关辰风髙而宇宙清霜下而亭郊肃归云止鴈流曙响于东津落照开鸿写晴规于北岸萤踈夕砌蝉促朝林感序縁情故丰寄赏仆一违秦陇再革炎凉戒征轴而无因指归途而有倦故乡超旷曾山重吴宫尚逺频惊去燕之心楚峡犹賖已下闻猿之泪徒以风猷未隔道义相存幸承知己之心稍缓他乡之思【`一作意`】昔者虞公再见悬光白璧之前季布一言犹定黄金之诺况乎交已成于杵臼道已茂于金兰希照穷途逺流嘉贶若使恩裁口腹空留安邑之賔惠阙始终取恨昌亭之客  

与在朝诸贤书　　　　　　卢照隣  

昔张子房处太傅之尊自防于南山隠公孙居丞相之位亦伏地于东方生伯喈已亡孔文举将老兵而造方回尚在王羲之就仓奴而共谈良史书之髙贤不以为累自古朝野曷尝以人废言况下官抱疹东山不干时事偕人唱和何损于朋党延州子期闻音窃抃犹冀身膏丹壑脱寳剑于山河骨掩黄尘罢瑶琴于天下则指【`疑作捐`】金抵于山谷者非太平之美事乎幽忧子白在贵州与脩史学士吴兢书　宋之问  

拙自谋卫降黜炎荒杳寻魑魅之途逺在【`一作莅`】雕题之国风摇木饥鼬宵鸣毒瘴横天悲鸢昼落心凭神理实冀生还关号鬼门常忧死别事未瞑目岂在防身先君业粹中和才见文武志道游艺名动京师出谷入朝事多益虽崇班去已而隂德被人清议所尊何减骠骑恐耆旧咸谢竹帛傥遗使盛烈湮沉下情感痛自昔逸群之器旷俗之才誉虽冠于人伦禄不齐于卿士南史之笔漏美不书东岱之防与名俱灭故史迁述许由云不遇青云之士焉足道哉惟君侯礼乐山髙文华海濶古一千嵗闻圣贤之书今五百年知作者之运山甫拾遗于中路时谓得贤蔡邕挥翰于词林谁其不许往送家状防启至公之恩希果实言深蓄自私之感下官乆辞荣擢夙慎祸胎内无负于明祗外冀申于知己岂谓一人相毁众口争喧遂以虚声乃加真罪頼皇明昭宥腰领赐全空荷再生无阶上答恃子以松竹之操期子以金石之坚幸无雷同悬纳谤议见危不易是所望焉逺识古人之怀敢申穷鸟之请如季布之诺乃重于黄金延陵之许竟悬于寳剑生负食花之惠死効结草之诚刺血为书万不抒一往年恩贷许惠为防起居注实录江融别录使不错漏国史及髙明所撰唐史春秋等六处并乞逸遗事迹不翳声尘代业有光实在吾子逺伫来札以当招防秋冬凝寒【`一作严`】惟动【`一作所`】履休胜青简时至【`一作汗`】愿想穷愁白云遥【`一作爰`】来希访生死珍重珍重  

与韦五虚已书　　　　　　陈子昻  

命之不来也圣人犹无可奈何况于贤者哉仆常【`集作尝`】窃不自量谓以为得失在人欲竭【`集作掲`】闻见抗衡当代之士不知事有大谬异于此望者乃令人慙愧悔赧不自知大笑颠蹶怪其所以者耳虚已足下何可言耶夫道之将行也命也道之将废也命也子昻其如命何雄笔雄笔弃尔归吴东山无汨我思无乱我心从此遁矣属病不得面谈书以述言子昻白  

## 文苑英华卷六百九十二

宋　李昉等　编迁谴中  

上襄阳楚大夫书一首　上李尚书书一首上陈给事书一首　　　与师臯书一首  

答户部崔侍郎书一首　投知己书一首  

上盐铁崔尚书书一首　与崔况秀才书一首  

上襄阳楚大夫书　　　　　符　载  

天下有特达之道可施于人者二焉大者以位举德其有自泥途布褐一奋而登于青冥金紫者也次者以财拯困其有自粝饭蓬户一变而致于膏梁广厦者也载羽毛頺弱未敢辱公扶摇九万之势家室空耗今则困矣敢欲以次者为节下之累谓之何哉载闻至诚贵直至敬无饰故以恳质之词为述情之具伏惟少留意焉幸甚载顷至与友生数人隠居庐山其所学者不独文章名数而已意根于皇极大中之道用在于佐王治国之术常欲致君于尧舜驱俗于中古此乃小子夙夜孜孜不怠也攻错未半归宁蜀道蜀之连帅以载防有文彩遮使止住小子亦隳产不应扶持东下意者欲开故山草堂拂旧帙编简晨昏之暇终竟前志一昨牵滞事故不觉淹乆囊槖之资日竭髙厉之气日消上无以供养尊长下无以抚字孤稚彷徨燥灼内热如疾毎延想旧居云霞在天松桂绕屋肺腹【`疑作肠`】一夕而九廽矣夫欲搆大厦者陵云之基形敞之势兆未备者榱桷朽坏而已得不谓班倕惜之乎铸寳剑者负断犀之资照含斗之气所阙者淬拭发硎而已得不谓欧冶惜之乎载伏观大夫起自尧山宰奋臂逰长安以宏伟之才进乎明君不数十年佩虎符握龙节有盛德勲庸于世真天下特达之士也载亦敢以肺肠之事干之诚能回公方寸之地为小子生涯庇庥之所移公盈月之俸为小子度世衣食之业使隠不违亲男疑道以静片言之下大获素尚即赫赫巍巍之称当在寰宇之内不在主客也载闻蒲牢之钟击之以莛筯叩者之误也艅艎之舟投之以秉庾载者之咎也今载欲发大名壮志敢以细言诡数上干髙明乎且常见前贤房大尉书赠张燕公云欲起自燕国公门下矣载亦欲感君之恩望公之顾使异日之谈亦起自大夫门下矣词理如此不合轻义退自思省终用慙愧伏惟溟渤之浪涵容尺波幸甚幸甚不宣载再拜  

上李实尚书书　　　　　　韩　愈  

月日将仕郎前守四门博士韩愈谨再拜奉书尚书大尹公【`集无公字`】阁下愈来京师今十五年所见公卿大臣不可胜数皆能守官奉职无过失而已未见有赤心事上忧国如家如阁下者今年以来不雨者百有余日种不入土野无青草而盗贼不敢起谷价不敢贵百坊百二十司六军二十四县之人皆若阁下亲临其家老奸宿赃销缩推阻魂亡魄散影防迹絶非阁下条理镇服布宣天子威德其何能及此愈也少从事于文学见其忠于君孝于亲者虽在千百年之前犹敬而慕之况亲逢阁下得不候于左右以求効其恳恳谨献所为文两卷凡十五篇非敢以为文也以为谒见之资也进退惟命愈恐惧再拜  

上陈给事书　　　　　　　白居易  

正月日乡贡进士白居易谨遣家童【`集作僮`】奉书献于给事阁下伏以给事门屏间请谒者如林献书者如云多则多矣然听其辞一辞也观其意一意也何者率不过有望于吹嘘翦拂耳居易则不然今所以不请谒而奉书者但欲贡所诚质所疑而已非如众士有求于吹嘘翦拂也给事得不独为之少留意乎大凡自号为进士者无贤不肖皆欲求一第成一名非居易之独慕耳既慕之所以窃不自揆尝勤苦学文迨今十年始获一贡毎见进士【`集有之字`】中有一举而中第者则欲勉狂简而进焉又见有十举而不第者则欲引驽钝而退焉进退之宜固昭昭矣而愚者自惑于取【`集作起`】舍何哉夫蕴竒挺之才亦不自保其必胜而一上得第者非他也是主司之明也抱琐细之才亦不自知其妄动而十上下第者亦非他也是主司之明也岂非知人易而自知难耶伏以给事天下文宗当代精鉴故不揆贱【`集作浅`】陋敢布腹心居易鄙人也上无朝廷附离之援次无郷曲吹嘘之誉然则孰为而来哉盖所仗者文章耳所望者主司至公耳今礼部髙侍郎为主司则至公矣而居易之文章可进也可退也窃不自知之欲以进退之疑取决于给事给事其能舍之乎居易闻诸神蓍灵者无常心茍叩之者不以诚则已若以诚叩之必以信告之无贵贱无大小而不之应也今给事鉴如氷镜言如蓍邦家之大事咸取决于给事岂独遗其防小人乎谨献杂文二十首诗一百首伏愿俯察悃诚不遗小道【`集作贱小`】退公之暇赐精鉴之一加焉可与进也乞诸一言小子则磨铅防蹇骋力于进取矣不可进也亦乞诸一言小子则息机敛迹甘心于退藏矣进退之心交争于胸中者有日矣幸一言以决【`集作弊`】之旬日之间敢伫报命尘秽聼览若夺气褫魄之为者不宣居易谨再拜  

与师臯书  

师臯足下自仆再来京师足下守官鄠县吏职拘绊相见甚希凡半载【`集作年`】余与足下开口而笑者不过三四及仆左降诏下明日而东足下从城西来抵昭国坊已不及矣走马至浐水才及一执手悯然而诀言不及他尔来虽手札一二徃来亦不过问道途报健否而已攀【`集作欝`】结之志旷然未舒思欲一陈左右者久矣去年六月盗杀左丞相于通衢中迸血髓磔髪肉所不忍道阖朝震栗不知所云仆以为书籍已来未有此事国辱臣死此其时耶茍有所见虽畎畆皁之臣不当黙黙况在班列而能胜其痛愤耶故武相之气平明絶仆之书奏日午入两日之内满城知之其不与者或诬为伪言或搆以非语且浩浩者不酌时事大小与仆言当否皆曰丞郎给舎谏官御史尚未论请而賛善大夫何反忧国之甚也仆闻此语退而思之賛善大夫诚贱冗耳朝廷有非常事即日独进封章谓之忠谓之愤亦无愧也【`集作矣`】谓之妄谓之狂又敢逃乎且以此获辜顾何以【`集作如`】耳况又不以为罪名乎此足下与崔李元庾辈十余人为我悒郁【`集作悒悒郁郁`】长太息者也然仆始得罪于人也窃知之【`集作自知`】矣当其在近职时自惟贱陋非次宠擢夙夜赧【`集作腆`】愧思有以称之性又愚昧不识时之忌讳凡直奏宻启外有合方便闻于上者稍以歌诗道【`集作导`】之意者欲其易入而深戒也不我同者得以为计媒孽之词一发又安可君臣之间自明白其心乎加以握兵于外者以仆洁慎不受【`集作爱`】赂而憎秉权于内者以仆介独不附已而忌其余附离之者恶仆独异又信狺狺吠声唯恐中伤之不获以此得罪可不悲乎然而僚友益相重交逰益相信信于近而不信于逺亦不恨哉近者少逺者多多者胜少者不胜又其宜矣师臯仆之是言不发于他人独发于师臯师臯知我者岂有愧于其间哉茍有愧于师臯固是言不发矣且与师臯始于宣城相识迨于今十七八年可谓故矣又仆之妻即足下从父妹可谓亲矣如是故如是亲【`集作亲如是故如是`】人之情又何加焉然仆与足下相知即不止此【`集作不在此`】何者夫士夫之【`集作文人`】家闺门之内朋友不能知也闺门之外姻族不能知也必待友且姻者然后周知之足下视仆莅官事择交友接賔客何如哉又视仆抚骨肉待妻子驭童仆又何如哉少者近者尚不敢不尽其心况大者逺者乎所谓斯言无愧而后发矣亦犹仆之知师臯也师臯孝敬友爱之外可畧而言足下未应举时当尝克贤良直言之赋其所对问志磊磊而词谔谔虽不得第仆始爱之及与独孤补阙书让不论事与卢侍郎书请不就职与髙相书讽成致仕之志志益大而言益逺而仆爱重之心繇是加焉近者足下与李庆友善庆客长安中贫甚而病亟足下为迎致其母安慰其心自损其【`集无其字`】衣食以致【`集作续`】其医药甘防之费有年嵗矣又足下与崔行俭逰行俭非罪下狱足下意其不幸及于流窜勑下之日躬俟于御史府门而行李之具养活之物崔生顾其傍一无阙者其余奉寡姊亲防其夫防抚孤甥誓毕其婚嫁取贵人子为妇而礼法行于家由甲乙科入官而吏声闻于邑凡此数者皆可以激扬頺俗表正士林斯仆所以向慕勤勤岂敢以骨肉之姻形骸之旧为意哉然足下之羙如此而仆侧闻蚩蚩之徒不悦足下者已不少矣但恐道日长而毁日至位益显而谤益多此公伯寮所以愬仲由季孙所以毁夫子者也昔卫玠有云人之不逮可以情恕非意相加可以理遣故至终身无喜愠色仆虽不敏常佩此言师臯人生未死间千变万化若不情恕于外理遣于中欲何为哉欲何为哉仆之是行也知之乆矣自度命数亦其宜然凡人情通达则谓由人穷塞而后信命仆则不然十年前以固陋之资琐劣之艺与敏手利足者齐驱岂合有所获哉然而求名而得名求禄而得禄人皆以为能仆独以为命命通则事偶事偶则幸来幸之来尚归之于命不幸之来也舍命复何归哉所以上不怨天下不尤人者以【`集作实如`】此也又尝照镜复【`集作或`】观冩真自相形骨非富贵者必矣以此自决益不复疑故宠辱之来不自惊怪亦足下素所知也今且安时顺命用遣日【`集作嵗`】月或免罢之后得以自由浩然江湖从此长往死则葬鱼鳖之腹生则同鸟兽之群必不能与掊声攫利者权量其分寸矣足下辈无复见仆之光尘于人寰间也多谢故人勉树令德粗冩鄙志兼以为别居易顿首  

答户部崔侍郎书  

侍郎院长阁下户部牒中奉八月十七日书具承康宁喜与忭防并别覩手翰论【`集作访`】叙绸缪何眷好勤勤若此之不替也幸甚幸甚首垂问以鄙况【`一叠鄙况二字`】不足云盖黙黙兀兀委顺任化而已次垂问以体气除旧日疾外虽不甚健亦幸无急病矣次垂问以月俸月俸虽不多然量入以为用亦不至冻馁矣又垂问以舍弟渠从事东川近得书亦【`集作且`】知无恙矣终垂问以心地此最要者輙梗槩言之顷与阁下在禁中日毎视草之暇匡床接枕言不及他尝以南宗心要互相诱导别来闲独随分增修比于曩时亦似有得得中无得无可寄言来书云粗示可乎斯不可也又知兵部李尚书同在南宫钱萧二舍人移官闲秩退朝之暇数获晤言毎语旧游輙防见念此盖君子乆要之心不为荣悴合散增减耳而不佞者又何幸焉然自到浔阳忽已周嵗外物尽遣中心甚虚虽赋命之间则有厚薄而忘怀之理【`集作后`】亦无穷通用此道推頺然自足又或杜门隐几块然自居未形灰心动逾旬月当此之际又不知居在何地身是何人虽鵩鸟集于前枯栁生于肘不能动其【`集作于`】心也而况进退荣辱之累耶又思顷者接确论时走常有言荐于执事云心与迹多相戾道与名不两立茍有志于道者若不幸于外是幸于内猥防叹赏犹忆之乎今之身心或近是矣退思此语无省初心求仁得仁乂何不足之有也前月中长兄从宿州来又孤防弟侄六七人皆自逺至日有粝食嵗有麤衣饥寒获同骨肉相保此亦黙黙委顺之外益自安也况庐山在前九江在左出门是沧浪水举头见香炉峯东西二林时时一往至于瀑水怪石桂风杉月平生所爱者尽在其中此又兀兀任此之外益自适也今日之心诚不待此而后安适况兼之者乎此鄙人所以安又安适又适而不知命之穷老之至也院长公望日重启沃非遥仰惟勉树勲名勿以鄙劣为念  

投知己书　　　　　　　　杜　牧  

夫子曰不怨天不尤人下学而上达知我者其天乎复曰知我者以春秋罪我者亦以春秋此圣人之操心不顾【`英华作愿`】世人之是非也柱厉叔事莒敖公莒敖公不知及莒敖公有难柱厉叔死之不知我则已反以死报之盖怨不知之深也豫让谓襄子曰智伯以国士待我我以国士报之此乃烈士义夫有材【`集作才下同`】感其知不顾其生也行无坚明之异材无尺寸之用泛泛然求知于人知则不能有所报不知则怒此乃众人之心也圣贤义烈之士既不可到小生有异于众人者审已切也审已之行审已之材皆不出众人亦不求知于人【`一作于人知`】已或有知之者则藏缩退避唯恐知之盖深自度无可以为报効也或有因縁他事不得已求知于人者茍不知未尝退有怼言怨色形于妻子之前此乃比于众人唯审已求知也大和二年小生应进士举当其时先进之士以小生行可与进业可益修喧而举之争为知己者不啻二十人小生迩来十年江湖间时时以家事一抵京师亊已即返尝所谓喧而誉之为知己者多已显贵未尝一到其门何者自十年来行不益进业不益修中夜忖量自愧于心欲持何説复于知己之前为进拜之资乎黙黙藏缩茍免寒饥为幸耳昨李廵官至忽传阁下防意似知姓名或欲异日必录在门下阁下为世之伟人钜德小生一获进谒一陪防享则亦荣矣况欲异日终置之于榻席之上齿于数子之列乎无攀縁丝髪之因出特达倜傥之知小生自度宜为何才可以塞阁下之求宜为何道可以报阁下之德是以自承命以来审已逾切拊心独惊忽忽思之而不自知其然也若防待之以众人之地求之以众人之材责之以众人之报亦庶几异日受约束指顾于簿书之间知无不为为不及私亦或能提笔伸纸作咏歌以发盛德止此而已其他望于古人责以不及非小生之所堪任伏恐阁下听闻之过求取之异敢不特自发明道説其衷一开阁下视听其他感激发愤怀愧恩德临纸汗发不知所裁某恐惧再拜  

上盐铁崔尚书书　　　　　薛　逢  

伏承相公忽承明诏逺赴阙庭天子倾心庙堂虚席沙堤尚在复瞻丞相之车莲幕重开再理将军之第伏想华轩拥路贺客盈门喜集鸰原风随鴈序昨者幸从抵拜获贡姓名言及曩时期于逺路铅黄入镜顾陋质而多宜金石宣声觉巴歈之寡和因敢专驰状启逺谢恩知伏虑方倦将迎未暇披览实虑奨防失在毫厘其启状本谨别录上伏望聨竹之际一赐发挥俾风波之路不迷见常称誉数四心期旦夕必拟提携伏见吾兄当数集防时望深赐重言也某顿首  

与崔况秀才书  

自今日春榜到县当日差人持状到京方乘车骑寻已东去恨结之至空积下情不审自归淮南尊体何似伏计不乖将息逺想淮山秀润水木幽竒扇枕之余讴吟自适甚盛甚盛某龙钟山县忽忽过时素秋轸怀华髪栖鬓昔日凌云之志自觉泥蟠今兹失路之人谁为郷导但饮氷励节食蘗苦心用省刑名以安疲瘵除此之外非愚所知故人恩怜曾不悯念秋风已戒关路须西雄文谁与俦比一日千里今也其时居安败名古人所慎某顿首  

## 文苑英华卷六百九十三

宋　李昉等　编迁谴下  

投知己书一首　　　　献南海崔尚书书一首  

杂书  

与徐陵请王琳首书一首　遗崔頥书一首与博昌父老书一首　　　答杨贲处士书一首  

与王式书一首　　　　　与李翺书一首迁谴下  

投知己书【`或云与大理杨卿书`】　　　　刘　蜕  

复何事哉弓矢乎制敌之事今为导卫羽仪金革乎勇众之器今为节奏和声射宫蓬蒿幽燕少年耻蹈其下文之用莫过乎当时文之人莫过乎阁下复何事哉汉既治世诗书礼乐皆已逸坠求亡书者故冬官考工开千金之购议帝制者进退賛拜定茅蕝之中而今河洛塜壁图简编修登降俯仰不倒歩序便蕃之仪莫过乎当时优防之学莫过乎阁下复何事哉材力既以相誉忠正得以相扶及秦世为之妖言东汉为之党禁公道畏忌相顾而野死今布衣匹夫得歌王公大人之盛德先进达生得荐布衣匹夫之事业唯其公当举之不以为疑扶之不以为党无私之道莫过乎当时誉能之心【`集作人`】莫过乎阁下呜呼茍有其时而无其人虽有举能之心【`集作人`】斯为阁下惜有其人有其时而阁下茍不留意属念斯为来世吊蜕生二十余年已过当时之盛栖迟困辱者过【`集作末`】遇当时之人书成而尝乐乎其时出车满于道路而才髙于蜕忌蜕侵已才下于蜕畏蜕擅名是以深知之者不得终其朝欲振之者又自无其力也谓其书空【`集作终`】为来世吊已矣乎不意得与阁下不为异世同乎文字所谓当时之人斯非阁下者乎则其人未死口能言乎能尽【`集作昼`】门下见之复用何礼以接之既接之复用何词以誉之誉之得尽其才接之得尽其礼斯人也读书业文德【`集作得`】有知己居穷守道死且不朽复何事哉  

献南海崔尚书书  

所谓大丈夫岂天使为之哉以其进为天下利退有百世名显为诸侯师黙成万【`一作髙非`】世法而已为退黙者为避人得时而退黙者为自进为进显者为必行不得时而进显者为失志是以雄才盛德不可以不兼其时故无其时不可行也有其时而志未达又不可行也志达而未信于天下又不可行也上位之人有不可故下位之人有逾垣塞牖而自遁者又岂唯退黙而已矣【`集作哉`】方今天下百姓不敢争歩畆四夷不敢犯守陲自元和已后国家不伤一夫不亡一矢虽有竖子弄兵曾无根【`一作筯`】穿皮蠧之患寻已伏诛【`一作诛伏`】然而门下不谓无其时乎昔雍丘不能以才达求讨吴蜀以自试班超不能守其家儒然后得官校尉夫文【`一有家之二字`】不遇清世不免操弓矢而擐甲胄也今则仕由文学着官自清显尊阁下不谓志未达乎夫南海实筦之地有金珠贝甲脩牙文犀之货非茂德防名国家常重其人阁下不谓未信于天下乎当其时士亦故不以天下之广居自隘【`九字一作不以天下之广自隘以居`】其身不以天下之道自负以不知己故赂媒请介则不忍为守媒待介或有所自弃故退黙者不得不自进矣阁下以谓时乎未可也呜呼蜕之生于今二十四年虽天有南无可置其门虽天有东不得开其序伏腊不足于糗粮冬夏常苦于皲湿然而因时著书满十卷自谓不有得于今必有得于后不有得于人必有得于鬼神今则力疲于天下笑日暮而邮舍闭今阁下进为天下利而又显为诸侯师之时奈何得有逾垣塞牖之蜕乎故先自弃南向再拜不胜恳恳穷泰有时未可知也谨贡旧防刺书一卷以其最近于情杂歌诗共二卷以其颇有逸事伏惟周赐观览无惮僇笑  

杂书  

与徐陵请王琳首书　　　　朱　防  

窃以朝市迁贸时传骨鲠之风厯运推移间表忠贞之迹故典午将灭徐广为晋家遗老当途已谢马孚称魏室忠臣用能播美【`北齐书南史有于字`】前书垂名【`二本有于字`】后世梁故建宁公琳洛濵余冑沂州旧族立功代邸効绩中朝当离乱之辰防藩【`北齐书作方`】伯之任尔乃轻躬殉主以身许国实追踪于往彦信踵武于前修而天厌梁德尚思匡救【`二本作继`】虽继【`二本作徒蕴`】包胥之念终遘苌之眚洎王业光启鼎祚有归于是逺迹山东寄命河北虽经【`二本作轻`】旅臣之叹犹怀客卿之礼感兹知己志此捐躯至使身没九原头行万【`北齐书作千`】里诚复马革褁尸遂其平生之志原野暴体【`二本作骨`】全彼人臣之节然身首异处有足悲者封树靡立良可怆焉防早簉末僚预叅下席荷公【`二字一作降薛君`】之吐握感君【`二字一作荷魏公`】之知遇是用沾【`二本作霑`】巾拭袂痛可识之顔回肠疾首切犹生之靣伏惟圣恩博厚明诏爰发赦王经之哭许田横之葬防虽刍贱窃亦有心琳往【`二本作经`】莅寿阳颇存遗爱曾逰江左【`二本作右`】非无旧【`北齐书作余`】德比肩东阁之吏继踵西园之賔愿归元【`二本无元字`】彼境还茔【`二本作修`】窀穸庶孤坟既筑或飞防土之燕丰碑式树时留堕泪之民【`二本作人`】近故旧王维等已有论牒仰防制议不遂所陈昔亷公告逝即肥川而建茔域孙叔【`南史作叔孙`】云亡仍芍陂而植楸槚由此言之抑有前【`二字作其`】例不使寿春城下惟传报葛之人沧洲岛上独有悲田之士【`二本作客`】昧死陈祈伏待刑宪  

遗崔頥书　　　　　　　隋豫章王【`见隋书崔頥传`】  

昔汉氏西京梁王建国平台东苑慕义如林马卿辞武骑之官枚乗罢农之守毎览史传尝窃怪之何乃脱畧官荣栖迟藩邸以今望古方知雅志彼二子者岂徒然哉足下博闻强记钩深致逺视汉臣之三箧似陟防山对梁相之五车若吞云梦吾兄钦贤重士敬爱忘疲先筑郭隗之宫常置穆生之醴今者重开土宇更誓山河地方七百牢笼曲阜城兼七十包举临淄大启南阳方开东阁想得奉飞盖拽长裾籍瑇筵蹑珠履歌山桂之蹇赋池竹之檀栾其崇贵也如彼其风流也如此幸甚幸甚何乐如之髙视上京有怀德祖才谢天人多慙子建书不尽言宁俟繁辞  

与博昌父老书　　　　　　骆賔王  

某月日骆賔王谨致书于【`集作于`】博昌父老等承并无恙甚善甚善【`集作幸善幸善`】云雨俄别封【`集作风`】壤异郷春渚青山载劳延想秋天白露几度光隂古人云别易防难不期【`集作其`】然也自解携襟袖将十五年交臂存亡畧无半在陆处士【`集作张学士`】溘先【`集作从`】朝露辟闾公倏掩夜台故旧【`集作吏`】门人多逰蒿里耆年宿德但见松丘呜呼泉壤殊途幽永隔人理【`二字一作生人礼非`】危促天道奚言感今怀旧不觉涕之无从也况过隙不畱藏舟难固追惟逝者浮生几何哀縁物兴泪因情起【`集作事因情感`】虽防荘一指殆先觉于劳生秦逸三号遽【`集作讵`】忘情于怛化啜其泣矣尚何言【`集作云`】哉又闻移县就安乐故城廨宇邑居咸从其地里门阡陌徒有其名荒径三秋蔓草滋于旧馆頽墉四望拱木多于故人嗟乎仙鹤归来辽东之城郭犹是灵乌代谢汉南之陵谷已非昔吾先君出宰斯邑清芬虽逺遗爱犹存延首城池何心天地虽则山河四望是称无棣之墟松槚千秋有切维桑之里故毎怀宿昔尚想经过于役不遑驾言徒极【`集作愿言徒`】今西城有望东戸无为野老清谈怡然自得田家浊酒乐以忘忧故可洽赏当年相欢卒歳宁复心【`集作惠`】存旧好追思昔逰所恨跂予望之径【`集作经`】途宻迩停中衢而空轸巾下泽而莫因风月虚心形畱神往山川在目地迩人遐以此怀劳增其叹息情不遗旧书何尽言  

答杨贲处士书　　　　　　独孤及  

上德无为其次为而不扰及为邦歳暮【`集作朞`】而人疲如初【`集有终字`】日以贡赋不入获谴于上官遂以州北不调之琴思解更张之义筭口征输【`集作赋`】以代他征意欲因有为以成无为为未着而人已告怨其所以然无德故也夫导政齐刑民犹免而无耻况权道以反经为用去德逾逺使无速谤末由也已所喜幸茍有过吾子知之贻书见让以直谅相益商也起予孟孙爱我吾子兼之矣愧辱嘉贶顾无以当之三复白圭欲罢而不能然来书所陈富人出万今易以千贫人出百今亦数倍富倍优贫倍苦窃详雅防事或未然昨者据保簿数百姓并浮寄户共有三万三千比来应差科者唯有三千五百其余二万九千五百户蚕而衣耕而食不持一钱以助王赋诗不云乎或燕燕居息或尽瘁事国在于是矣毎嵗三十一万贯之税悉钟于三千五百人之家谓之髙户者嵗出千贯其次九百八百其次七百六百贯以是为差九等最下兼本丁租庸犹输四五十贯以此人焉得不日困亊焉得不日蹙其中尤不胜其任者焉得不襁负而逃若以已困之人已竭之力杼轴不已恐州将不存茍以是为念安敢不夙兴夕惕思有以拯之方今为口赋诚非彛典意欲以五万一千人之力分三千五百家之税愚谓之可【`集作可复`】使多者用此以为裒少者用此以为益损有余补不足之道实存乎其中富人贫人悉令均减倍优倍苦何从而生窃料动摇不安以遁逃相扇者不过以规避之户与寄客耳此辈浮食偷安以久漏差科恶同均税赋之名祗思茍免若编户地著者虽驱之使逃亦固不从今已择吏分官以辨其差等【`集作等差`】量分入赋其数悬牓以示之信若信之不明分之或过等差之不均官吏之不仁困而后去谁曰不可乃未及知敛之薄厚辨之济否望风聆声遽告劳而逃斯岂为政者之过乎顾礼义之不孰能恤叛者之言邪天下无不食王土之臣宁有不输王赋之民此軰饮国之泽食地之利将薄敛以助逋赋则曰挈妻子而去之是知【`集作与`】鸟兽蛮貊无以异矣其来既不可以奉征税其去亦何足以病州县违之一邦亦犹是也等不为用又焉能资隣然计斯人之徒亦未必悉然固或有不去者焉庶几其所济犹大但不防之于防拙诚有之奉教省躬【`集作三省`】敢不知罪子产铸刑书作兵【`左传作丘`】赋以救郑国而获讥于叔向及才不如子产口筭不如兵赋而吾子之言过于叔向之直中心藏之何日忘之簿领拘限莫由诣展未见君子驰诚无极不宣舒州刺史独孤及顿首  

与王式书　　　　　　　　欧阳詹  

公范足下长史及大人以薄官【`集大门任温州长史大人任博罗县丞`】予自能记忆只见驱【`集作驰`】载长防勤勤南北予虽童稚意甚不居自有安固丞潮阳掾【`其兄謩任安固县丞兄諐任潮州司仓`】予时已冠似或议亊以为地分遐陋进取无门必无逺大若肄业承家则安固潮阳亦几于不坠矣便怀耕食凿饮之心焉亊亲敬长之道睦友与人之义恂恂自勉不意窃郷曲之誉所疑不忘质所见不忘述时时有德多幸忝侪类之归加以薄窥坟典【`集作籍`】适有章句濮阳仲宣河东千龄荥阳从易济北有融琅邪次臣【`吴畨字仲宣薛寿字千龄郑简字从易康暐字有融王云卿字次臣则某乡曲之人皆有识度为州里所重者`】皆博雅明达君子公范亦其人焉毎论性行量识度评学业酌文词不以虚薄往往挂于牙齿予年二十有一公范与羣公则可予以进士之目而有令予观国之心予以群公所贶之名绎先贤正名之防进士者岂不言其可以仕进而能禆助政化始自下而升上终自上而利下者也近代亦曰举人实古今举贤进能之科也则有若风后力牧膺黄帝之举舜禹稷契膺唐尧之举缙云髙阳膺虞舜之举伊尹姜牙膺汤武之举管仲冀缺膺桓文之举五羖三杰膺嬴刘之举皆齐圣广渊明允笃诚立功立事出于人表之流也降自晋宋齐梁则有若陆机鲍照谢眺江淹亦以登庸虽道德器用不及曩臣而词学风流为一时之秀想当群公之举【`集作论`】岂容易哉度力不任又先与灵源道士虹岩逸人【`某乡人也道士蔡明濬逸人罗山甫灵源虹岩其所居山名也`】有潘湖合錬奉养之契【`潘湖公范上下所居地名也`】乞从宿志勤勤恳恳获与灵源虹岩同居者三十年公范与群公虽不苦以前亊相迫而流言时至建中初因当道亷察故相国常公本州将故中书舍人薛公南涧之谈西湖之礼【`常相公为福建观察使薛舍人典泉州日予以薄劣见知二公于南涧寺有所剪饬及予辞归故于西湖泛舟致饯也`】丹青目下程凖前期公范与群公激励转加予亦稍信云云之劝时兄弟亲属方以众情闻于大人大人与群公遂有龙首之防【`龙首山名予之别墅在焉`】特询可否至于再三群公不悔前言以为可固可必人之于予皆欲其升髙致逺至其秋大人则有遣从计吏之命当发之日大人及慈亲亲祭行于东郊公范与群公亦共馂神余于野席离觞既辍大人诫朂数言言可切骨铭心征车云动慈亲呜咽数声声堪断肠禠魄公范与群公备见备闻也慰上下之望在乎早成名早宁归余必不惜技能而有所驰坠【`集作絶堕`】以深上下之念汲汲摇摇如旌如翘受遣之明年达于长安赁庑六秩礼闱四上频激昻藏【`集作频竭激昻`】之力累为簸扬之弃反躬忖已徘徊又疑岂常薛公轻于布素而有佞欤为群公温良友朋而不忠欤【`集作为羣公温良与朋友有不忠与`】杨朱对岐墨翟观素劲挺之志半作归心况以近梦慈亲以乱丝绕予之身万重又梦大人齧予臂见血盖神祗以大人诚切逺警于予焉丝绕者岂非思念纒绵之象也齧臂者岂非齧指令归之义也万重见血者岂非示其甚也公范与予逰处最甚者且蒲阳读书接席五年其余为人公范知之蒲阳去家四百余里晨昏之思忽至珍异之味忽得亦不以始昨违离便奔驰而去性自天至实非勉为今一辞庭闱而逾半纪以本心毎毎驰恋若此防梦昭昭感发如彼日夜之心公范可量窃欲审覈良驽摭分进退阻故人无新知况不可问因孝使回更愿有决斯科也先以才艺取次以徳行伸大之亊君细之【`集作以`】临人如予所习可以当之于取乎如予事亲可以移之于君乎如予理身可以施之于人乎其可也则待命待知庶荣亲之道抑温凊之心如其不可则任材任器息干进【`集作时`】之机谢风尘之苦书至与裁裁已遄复家在国在伫为去就予于为子之道所恨不知也知必无不竭若于为臣之道所恨不知也知必无不为【`缺`】生于世区区者所务岂不立名乎有名于国亦名也有名于家亦名也予何攘臂于其间丑于家而美于国哉予无此心亦公范知之东风扇和山青水緑野芳且荣林鸟时鸣罇有酒匣有琴公范休畅某再拜  

与李翺书　　　　　　　　韩　愈  

使来【`集作至`】辱足下书欢愧交【`集作来`】并不容于心嗟乎子之书言意皆是也仆虽巧説何能逃其责耶然皆子之爱我多重我厚不酌时人待我之情而以子之待我之意使我望于时人也仆之家本穷空重遇攻刼衣服无所得养生之具无所有家累仅三十口携此将安所归托乎舍之入京不可也挈之而行不可也足下将安以为我谋哉此一事耳足下【`集有诚字`】谓我入京城【`集作域`】有此益乎仆之所有子犹有不知者时人能知我哉持仆所守驱【`集作执`】而使奔走伺候公卿间【`集作门`】开口论议其安能有以【`集作所`】合乎仆在京城八九年无所取资日求于人以度时月当时行之不觉也今而思之如痛定之人思当痛之时不知何能自处也今年加长矣复驱之使就其故地是亦难矣所贵乎京师者得【`集作岂`】不以明天子在上贤公卿在下布衣韦带之士谈道义者多乎以仆遑遑于其中能上闻而下达乎其知我者固少知而相爱不相【`集作忌非`】忌者又加少内无所资外无所从【`集作纵`】终安所为乎嗟乎子之责我诚是也爱我诚多也今天下之人有如子者乎自尧舜以来士有不遇者乎无也子独安能使我洁清不污而处其所可乐哉非不愿为【`集作如`】子之所云者力不足势不便故也仆于此岂以为大相知乎累累随行役役逐队饥而食饱而嬉【`杭本作悲`】者也其所以止而不去者以其心诚有爱于仆也然所【`集作其`】爱于我者尤少不知我者尤多吾岂乐于此乎哉将亦有所病而求息于此乎嗟乎子诚爱我矣子之所责于我者诚是矣然恐子有时不暇责我而悲我不暇悲我而自责且自悲也及之而后知履之而后难耳昔者孔子称顔回一箪食一瓢饮【`集有在陋巷三字`】人不堪其忧回也不改其乐彼人者有圣者【`集有而字`】为之依归而又有箪食瓢饮足以不死其不忧而乐也岂不易哉若仆无所依归无箪食无瓢饮无所取资则饿而死其不亦难乎子之闻我言亦悲矣嗟乎子亦慎其所之哉违离乆乍还侍左右当日欢喜故专使驰此候足下意并以自解愈再拜  

## 文苑英华卷六百九十四

宋　李昉等　编封建【`此门二疏并是请武后复政太子英华因第一篇及封诸孙事误立封建门当改为复辟`】请复子正位防一首  

请则天皇后复位皇太子防一首  

行幸  

谏太宗畋猎防一首  

谏蕃官仗内射生防一首  

谏则天皇后幸三阳宫防一首  

邉防  

谏太宗亲征髙丽防一首  

谏髙宗将伐髙丽防一首  

言踈勒等凋弊防一首  

言河朔人庶防一首  

谏不破突厥防一首  

言西蕃防一首  

书籍  

请不赐吐蕃书籍防一首  

请置官买书防一首  

封建【`合作复辟已注在前`】  

请复子正位防【`一作请封建皇家诸孙侄防`】苏安恒【`大定元年`】  

臣闻厯数在躬握璿玑者哲后天命攸属临寳极者圣人或揖让而升或干戈以定二途一也古今共之伏惟皇帝陛下徳合天地泽流河海庶物和平灵光充塞臣谓胥庭之化无以过也陛下钦先圣【`一作圣皇`】之顾托受嗣子之推让岂不以极斯大节成此鸿勲应天顺人于今二十余年矣臣驰情缃素窃见女娲之代风俗简朴人淳易理垂衣拱手不足可言洎汉朝以惠帝防冲吕后监抚享国八嵗日不暇给虽传简防亦乌足道哉岂如陛下之在位五星同色四海无波陛下造明堂即祖文宗武之业也封中岳则万代一时之事也受寳图即河图洛书之瑞也功既大矣业既成矣即当捐其犬马减其服御观四大其如遗视万乘其若脱陛下岂不闻【`一作思`】虞舜褰裳周公复辟良以大禹至圣成王既长推位逊国其道备焉故舜之于禹亊祗族亲旦与成王不离叔父且族亲何如子之爱叔父何如母之恩今太子孝敬是崇春秋既壮若使统临宸极【`或作扆`】何异陛下之身陛下年德既尊寳位将倦机务殷重浩荡劳心【`一作心神`】何不释位东宫自怡圣体陛下纵日慎一日虽休勿休其若大寳何其若人事何陛下辍金轮圣神等号即是厌倦万机之象此谓天意也太子以奸臣枉搆乆已自新相王推位青宫退居朱邸天下闻之莫不讴吟圣代此谓人事也故知天意人事钟我圣朝大臣重禄不言近臣畏罪不谏使吾君有尧舜之位不行尧舜之道故书曰后德惟臣此之谓也臣又闻自古【`一作昔`】明王之以孝理天下者不见二姓而俱王也当今梁定河内建昌诸王等承陛下之防覆并得封王臣恐千秋万嵗之后于事非便臣请黜为公侯任以闲簿【`一作简`】曹务臣又闻陛下有二十余孙今无尺土之侯【`一作封`】此非长乆计也臣请四面都督及要冲州郡分土而王之纵今年尚防小未闻【`一作闲`】养人之术臣请择立师傅成其孝敬之道将以夹辅周室藩屏皇家使累叶重光飨祀不辍斯为美矣岂不大哉臣今又闻胡贼侵邉觇中国陛下居总章申庙筭赫然发怒分阃出师挽粟飞刍十室而九挠簳铄刀以时系年即士卒不遑府库空竭此其谓也陛下若能告倦万机推位太子分州列郡以王子孙自然四夷闻之系颈面防百姓闻之皷腹击壤史臣曰掩娲燧而迈胥庭后代闻之曰四三皇而六五帝岂虚也哉岂虚也哉臣山中一草莱耳无击钟鼎食之荣有硕学鸿儒之业臣来日跪而辞父父谓臣曰丈夫处代君子生年必当献一谋画一防厥涂不就草木何殊今上有尧舜之德下有稷臯之位古人有言欲安其家必先安其国欲安其亲必先安其君当今天下虽安亦有未然之计故书曰若昔大猷制理于未乱保邦于未危此其谓也臣母又谓臣曰朝暮倚闾而望汝若能上干人主进书献说扬名后代以荣父母是吾之子也臣感父母之言明发不寐今故杖防千里徒歩三川虽牵拙而无同敢献芹而窃抃陛下若采防臣一言之善成家国万代之基臣之恳诚幸甚谨言  

此篇六百卷劝进进表门重出前已削去一作皆旧唐书本传  

请则天皇后复位于皇太子防【`武后`】  

前　人  

臣闻忠臣不顺时而取宠烈士不惜死而偷生故君道不明者忠臣之过欤臣道不轨者烈士之过欤昔者先皇晏驾留其顾托将以万务殷广令陛下兼知政【`旧唐书作其`】事虽唐尧虞舜居其位而共工伯鮌【`唐书驩兜`】在其朝间陛下骨肉之恩阻陛下母子之爱愚臣谓圣情以运祚将衰【`唐书作防`】极斯大节天下之人谓陛下防弱李氏贪天之功何以年在耄倦而不能复子明辟使忠言莫进奸邪乘时【`文粹作奸佞成朋`】夷狄纷扰屠害黎庶陛下虽纳隍兴【`唐书作轸`】念亦何以【`唐书作亦罔能`】救此生灵臣闻天下者神尧文皇之天下也昔有隋失驭小人道长群雄骇鹿四海瞻乌皇唐亲事戎旃凤翔参野削平防县龙飞践极【`唐书作践宸`】防血为盟指河为誓非李氏不王非功臣不封陛下虽居正统实因唐氏旧资【`文粹作基`】故诗曰惟鹊有巢惟鸠居之此言虽小可以喻大陛下自坤生德秉干作主岂不以上符天意下顺人心东宫昔在谅隂相王又非长子陛下恐宗祀中絶所以应其讴歌当今太子追回【`唐书作逗畱`】年德俱盛陛下贪其寳位而忘母子深恩臣闻京邑翼翼四方取则【`文粹作所视`】陛下蔽太子之元良枉太子之神器何以教天下母慈子孝焉何以使天下移风易俗焉惟陛下思之将何圣顔以见唐家宗庙将何诰命以谒大帝坟陵陛下何故日夜积忧不知钟鸣漏尽臣愚以为天意人事还归李家陛下虽安天位殊不知物极则反器满则倾故语曰当断不断反受其乱此之谓也陛下不如髙揖枢【`唐书作机`】务自怡【`唐书作适`】圣躬命史臣以书之令乐府以歌之斯亦太平之盛事也臣闻见过不谏非忠臣也畏死不言非勇士也臣何惜一朝之命而不安万乘之国哉故曰茍利国家虽死可矣愿陛下暂辍万务【`唐书作稍辍万机`】详臣愚见陛下若以臣为忠则从谏如流择是而用若以臣为不忠则斩取臣头以令天下  

行幸  

谏太宗畋猎防　　　　　　虞世南  

臣闻秋狝冬狩盖为恒典射隼从禽备乎前诰伏惟陛下因听覧之余辰顺天道以杀伐将欲推班碎【`旧唐书作躬推班`】掌亲御皮轩穷猛兽之窟穴尽逸材之林薮夷防剪暴以卫黎元收革擢羽用充军器【`贞观政要作实`】旌旗较猎【`唐书作举旗校获`】式遵古典【`唐书前篇作前古`】然黄屋之尊金舆之贵八方之所仰德万国之所系心清道而行犹戒衘撅斯盖慎重【`唐书作重慎`】防防为社稷计也是以马卿直言【`唐书前篇作諌`】于前张昭变色于后臣诚防贱【`唐书作防贱防要作防末前篇作未察`】敢忘斯义且夫弧矢毕陈【`防要作且夫弧矢星毕唐书且天弧星毕`】所殪已多颁禽赐获皇恩亦溥伏愿特【`前篇作`】息猎车且韬长防不拒蒭荛之请降纳涓浍之流袒裼徒传任之群下贻范百王永光万代  

此篇六百二十卷重出前已削去  

谏蕃官仗内射生防【`髙宗`】　　薛元超【`上元三年`】  

臣元超臣闻春搜夏苗前王之令典教兵训卒有国之宏规伏惟天皇以钦明驭防中外禔福暂因农隙驻跸近郊一物一事并从减省在公在私莫不幸頼时惟令月景淑风和宸襟有豫百灵胥悦臣曲荷恩徽重得奉陪鸾驾下情欣跃实倍恒品但以驰原赴草亲行圣躬飞苍走黄颇畱神瞩控权竒之马逸影云趋矫徬徨之箭雄飞星落上截飞鸟下毙狡兎唯恐朽株蚁垤不宜轻之千金之子犹有垂堂之诫万乗之尊岂忘衔撅之虑又诸蕃首领叅豫羽猎天皇以德绥怀遂亦操弓持矢既非族类深用为虞臣虽庸劣尝闻前古今冒死以为言者非谓出之敢谏惟望经川谷不测之地入藂林可畏之途縁龙驷以扬镳俨风舆而按节三韩杂种十角渠魁勿使咫尺天顔处于交防之外防思宗庙之重允副黎元之心凡在怀生幸甚幸甚臣之性命惟天皇宥之臣之冠冕惟天皇赐之谨冒死以闻  

谏则天皇后幸三阳宫防　　张　説  

邉防  

谏太宗亲征髙丽防　　　　禇遂良  

臣闻有国家者譬诸其身两京等于腹心四境方乎手足他方【`新唐书作列裔`】絶域若此【`一作在`】身外臣近于坐下伏奉口勑布诰臣下云自欲伐辽臣数夜思量不达其理髙丽王为陛下之所立莫离支輙杀其主陛下讨逆收地斯实承机关东頼陛下德泽乆无征战但命二三勇将【`新唐书作一二慎将`】发四五万人【`一作发兵四五万`】飞石轻梯取如廻掌大圣【`二字一作夫圣人`】有作必履恒规贵能克平乱驾驭才杰惟陛下两仪之道扇三五之风提厉人物皆思効命昔侯君集李靖所谓庸夫犹能扫万里之髙昌平千里之突厥皆是陛下发纵指示尔【`一无此字`】声归圣明臣旁求史籍详乎近代为人之主无自伐辽者人臣往征则有之矣汉朝则荀彘杨仆魏世【`一作代`】则毌丘俭王倾司马懿犹为人臣慕容真僣号之子皆为其主长驱髙丽虏其人民间城平莽【`一作削平城垒`】陛下立功同于天地美化苞于古昔自当超迈于百王岂止俯同于六子昔翦平冦逆大有爪牙年齿未衰犹堪任用匪惟陛下之所使亦何行而不克方今太子新立年实防小自余藩屛陛下所知今一旦弃金汤之全渡辽海之外臣忽三思烦愁并集大鱼依于巨海神龙据于川泉此谓人君不可离【`一作轻`】而逺也且如长辽之左或遇霖雨霪水潦腾波平地数尺夫莵濵海途深难测【`一作带方莵海途深渺`】非万乘所宜行践东京太原渭中之地东防可以为声势西指足以摧延陀其于西京迳路非逺为其节度以设军谟【`一作某`】系莫离支颈献皇家之庙此实处安全之上计社稷之根本特乞天慈一垂省纳【`一作察`】  

一作皆旧唐书本传  

諌髙宗将伐髙丽防　　　　李君求  

臣闻心之痛者【`一作病`】不能缓声事之急者不能安言性之忠【`一作慈`】者不能隐情且食君之禄者死君之事今臣食陛下之禄矣其敢爱身乎臣闻司马法曰国虽大好战必亡天下虽平【`一作安`】忘战必危兵者凶器战者危事故圣主明王重行之也忧人力之尽恐府库之殚惧社稷之危生中国之患故古人云务广德者昌务广地者亡昔秦始皇好战不已至于【`一作于`】失国是不爱其内而务其外故也汉武逺讨朔方殆乎万里广拓南海分为八郡终于戸口减半国用空虚至于末年方垂哀痛之诏自悔其失彼髙丽者遐荒小丑潜藏山海之间得其人不足以彰圣化弃其地不足以损天威何至乎疲中国之人倾府库之实使男子不得耕耘女子不得蚕织陛下为人父母不垂恻隐之心倾府库【`二字作其`】有限之赀贪其【`一作于`】无用之地设令髙丽既灭即不得不发兵镇守少发则兵威不足多发则人心不安是乃疲于转戍万姓无聊生也万姓怨【`怨一作无聊`】则天下败矣天下既败陛下何以自安故臣以为征之不如不征灭之不如不灭【`一作皆旧唐书夲传`】  

言踈勒等凋弊防【`文粹作请罢百姓西戍踈勒等四镇防`】  

狄仁杰【`武后神功元年`】  

臣闻天生四夷皆在先王封域【`旧唐书作疆`】之外故东距沧海西隔流沙北横大漠南阻五岭此天所以限夷狄而隔中外也自典籍所纪声教所及三代不能至者国家尽兼之矣此则今日之四境已逾于夏殷者也诗人矜薄伐于太原美化行于江汉是则【`旧唐书作则非`】前代之逺裔而国家之域中至前汉时匈奴无嵗不犯【`唐书作防`】邉杀畧【`旧唐书作掠`】吏人后汉则西羗侵轶汉中东冦三辅入河东上党几至洛阳由此言之则陛下今日之土宇过于汉朝逺矣若其用武荒外邀功絶域竭府库之实以争硗确不毛之地得其人不足以增赋获其土不可以耕织茍求冠带逺夷之称不务固本安人之术此秦皇汉武之所行非五帝三皇之事业也若使越荒外以为限竭资财以骋欲非但不爱人力亦所以失天下【`旧唐书文粹并无下字`】心也昔始皇穷兵极武以求广地男子不得耕于野女子不得蚕于室长城之下死者如乱麻于是天下溃叛汉武追髙文之宿愤借四帝之储实于是定朝鲜讨西域平南越击匈奴府库空虚盗贼蜂起百姓嫁妻卖子流离于道路者万计末年觉悟息兵罢役封丞相为富人侯故能为天所祐也昔人有言曰与覆车同轨者未尝安此言虽小可以喻大近者国家频嵗出师所费滋广西【`新唐书作右`】戍四镇东【`新唐书作左`】戍安东调发日加百姓虚弊闻乎西域【`旧唐书文粹作问乎西域`】事等石田费用不支有损无益转输靡絶杼轴殆空越碛逾海分兵防守行役既乆怨旷益多昔诗人云王事靡盬不能艺黍稷岂不怀归畏彼罪罟念彼蒸【`旧唐书作共`】人涕零如雨此则前代怨思之词也上不是恤则政不行而【`而字唐书作政而不行则`】邪【`新唐书作害下同`】气作邪气作则虫螟生而水旱起若此虽祷祀百神不能调隂阳矣方今关东饥馑蜀汉逃亡江淮已南征求不息人不复业则相率为盗本根一摇忧患不浅其所以然者皆为逺戍方外以竭中国争蛮貊不毛之地乖子育【`旧唐书作养`】苍生之道也昔汉元纳贾捐之之谋而罢朱崖郡宣帝用魏相之防而弃车师之田岂不欲慕尚虚名并【`旧唐书作盖`】惮劳人力也近贞观年中尅平九姓册李思摩为可汗使统诸郡盖以夷狄叛则伐之降则抚之得推亡固存之义无逺戍劳人之役此则近日之令典实【`文粹无实字`】绥邉之故事窃见阿史那斛瑟罗【`新唐书有皆字`】隂山贵种代雄沙漠若付【`旧唐书文粹作委`】之四镇使统诸蕃封为可汗遣御冦患则国家有继絶之美荒外无转输之役如臣所见请捐四镇以肥中国罢安东以实辽西省军费于逺方并甲兵于塞上【`新唐书作要塞`】则恒代之镇重而邉州之备实矣况抚绥夷狄盖防其越逸茍无侵侮之患则可矣何必穷其窟穴与蝼蚁计较长短哉且王者外宁必有内忧盖为不勤修政故也伏惟陛下弃之度外无以絶域未平为念但常【`旧唐书作当`】勑邉兵谨守备蓄鋭以待敌待其自致然后击之此李牧所以制匈奴也当今所要者莫若令邉城警守备逺斥堠聚军实蓄威武以逸待劳则战士力倍以主御客则我得其便坚壁清野则冦无所得自然贼深入必有颠踬之虑浅入必无获虏【`旧唐书作虏获`】之益如此数年可使二虏不击而服矣  

言河朔人庶防【`武后时`】  

臣闻朝廷议者以为契丹作梗始明人之逆顺或因廹胁或有愿从或为伪官或为招慰或兼外贼或是土人迹虽不同心则无别诚以山东雄猛由来重气一顾之势至死不回近縁军机调发复重家道悉破或至逃亡拆【`一作剔`】屋卖田人不为售内顾生计四壁皆空重以官典侵渔因亊而起取其髓脑曾无媿心修筑城池缮造兵器州县役使十倍军机官司不矜期之必取枷杖之下痛切肌肤亊廹情危不修礼义愁苦之地不乐其生有利则归且图賖死乃君子之愧辱小人之常行人犹水也壅之则为泉防之则为川通塞随流岂有常性昔董卓之乱神器播迁及卓被诛部曲无赦亊穷变起毒害生人京室邱墟化为禾黍此由恩不普浃失在机先臣一读此书未尝不掩【`一作废`】卷叹息今以负罪之人【`一作伍`】必不在家露宿草行潜窜山泽赦之则出不赦则往山东群盗縁兹聚结臣以邉尘蹔起不足为忧中土不安以此为事臣闻持大国者不可以小理事广泽【`一无泽字`】者不可以细分人主恢不拘常法罪之则众情恐惧恕之则反侧自安伏愿曲赦河北诸州一无所问自然人神通【`一作道`】畅率土欢心诸道【`一作军`】凯旋得无侵扰  

一作皆旧唐书本传  

谏不破突厥疏【`中宗`】　　　　卢　甫  

臣闻有虞和平【`一作咸熈`】苗人逆命殷宗大化鬼方不賔则戎狄侵轶【`一作交侵`】其来逺矣汉髙帝纳娄敬之议与匈奴和亲妻其宗女赂以钜万冒顿益骄邉冦不止则逺荒之地防犷【`一作猂`】之俗难以德绥可以威制而降自三代无闻上防今匈奴不臣扰我亭障皇赫斯怒将整元戎臣闻方叔帅师功歌周雅去病耀武勲烈燕山则万里折冲在于择将春秋谋元帅取其説礼乐敦诗书晋臣杜元凯【`二字一作预`】射不穿札而建平吴之勲是知中权制谋不在一夫之勇其蕃将沙咤忠义等身虽骁悍志无逺图此乃骑将之才本不可以当大任且师出以律将军死绥秦尅长平赵子【`一作括`】受戮胡去马邑王恢坐诛则弃军有刑古之常典近者鸣沙之役主将先逃轻挫国威湏正邦宪又其中军既败阵乱矢穷义勇之士犹能死战功合纪录以劝戎行赏罚既明将士尽节此擒敌之术也臣闻以蛮夷攻蛮夷中国之长筭故陈汤统西域而郅支灭常惠挫乌孙而匈奴败请购辨勇之士班傅之俦旁结诸蕃与图攻取此又掎角之势也臣闻昔置新秦以实塞下宜因古法募人从邉选其胜兵免其行役次庐伍明教令则攻【`一作狃`】习戎事防识夷险其所虏获因而赏之近战则守家逺战则利货趋赴锋镝不劳训誓朝赋杨栁夕歌枤杜十年之后可以乆安臣闻汉拜郅都匈奴避境赵命李牧林胡逺窜则朔方之安危邉城之胜负地方千里制在一贤其邉州刺史不可不慎择得其人而任之搜乗训兵屯田积粟谨候【`一作设`】燧饰练【`一作精饰`】戈矛来则惩而御之去则备而守之此又古之善经也去嵗亢阳天下不稔利在保境不可穷兵使内郡黔黎各安其业择其宰牧轻其徭赋事无过举爵不以私爱人之财节其浮侈【`一作役`】惜人之力不广台榭察地利天时以趋耕获命秋狝冬狩以教战阵则数年之后有勇知方帑藏山积金革犀利然后整六军絶大漠雷击万里风扫二庭斩蹛林之首【`一作酋`】悬藁街之邸使百蛮震怖五兵藏戢则上合天时下顺人事理内以及外绥近以来逺以惠中国以尽四方臣少慕文儒不习军旅竒正之术多愧前良献替是司轻陈瞽议  

言西蕃疏  

臣闻兵者防器不获已而用之今西蕃莫不顺轨纵鼠窃狗盗有戍卒镇兵足宣式遏之威非无赫斯之怒此师之出未见其名又闻安不忘危理必资备自近及逺强干弱枝是以汉实关中徙诸豪族今关辅户口积乆逋逃承前先虚见犹未实属北虏犯塞西戎骇邉凡在丁壮征行畧尽岂宜更择骁勇逺资荒服及一万人行诣六千余里咸给递防并供熟食道次州县将何以供秦陇之西人户渐少凉州以北沙碛悠然遣彼居人如何得济又万人赏赐费用极多万里资粮破损尤广纵令必克其获几何傥稽天诛无乃其损请令计议所得较其多少即知利害况用者必费获者未量何要此师行顿空畿甸且上古之时大同之化不独子子不独亲亲何隔华夷务均安静洎王道谢古帝德慙淳犹尚绥怀不崇征伐有占风觇雨之客无越海逾山之师其后汉武膺图志恢土宇西通絶域北击匈奴虽获竒珍多斩首级而中国疲耗殆至危亡是以俗号升平君称明盛者咸指唐尧之代不归汉武之年其要功不成者复焉足比议惟陛下图之  

书籍  

请不赐吐蕃书籍疏【`宗`】　　于休烈【`开元中`】  

臣闻戎狄国之冦也经籍国之典也戎之生心不可以无备典有恒制不可以假人传曰裔【`或作戎`】不谋夏夷不乱华所以革其非心在于有备无患昔者东平王入朝求史记诸子汉帝不与盖以史记多兵谋诸子杂诡术夫以东平汉之懿戚尚不欲示征战之书今西戎国之冦讐岂可贻经典之事且臣闻吐蕃之性慓悍果决敏情恃【`一作特`】锐喜学不回若达于书必能知战深于诗则能【`一无能字`】知武夫有师千之试深于礼则知月令有废兴之兵深于传则知用师多诡诈之计深于文【`唐防有选字`】则知往来有书檄之制何异借冦兵而资盗粮也臣闻鲁秉周礼齐不加兵吴获乘车楚屡奔命一以守典存国一以防车【`一作法`】危邦可取鉴也且公主下嫁从人逺适异国合务【`一作合慕新唐书作当用`】夷礼返求良书愚臣料之恐非公主本意也虑有奔北之类劝教于中若陛下虑失蕃情以备国信必不得已请去春秋【`新唐书有失春秋三字`】当周道【`一作德`】既衰诸侯强盛礼乐自出战伐交兴情伪于是乎生变诈于是乎起则有以臣召君之事取威定霸之名若与此书国之患也传曰于奚请曲县繁缨仲尼云惜也不如多与之邑惟名与器不可假人狄固贪婪贵货易土正可锡之锦绮厚以玊帛何必率从其求【`新唐书作无足所求`】以资其智臣忝列位职刋校秘籍【`一作忝叨列位职刋秘籍`】实痛经典弃在夷狄【`一作戎狄`】昧死上闻伏【`一无伏字`】惟陛下深察  

一作皆旧唐书吐蕃传  

请置官买书疏　　　　　　罗　衮  

臣闻窃谓尧舜所以成其圣者稽古之力也故书曰若稽古帝尧又曰若稽古帝舜是则为国之要在乎顺考古道而已古事之効布在群籍兹歴代所以盛藏书之府不可一日而阙也臣伏念秘阁四部三馆图书乱离已来散失都尽一为坠阙二十余年陛下追踪往圣劳神故实嵗下明诏旁求四海或遣使搜访或购以官爵亦已乆矣然而一编一简未闻奏御加以时玩武事不急文化若非别降圣謩无因可致臣今伏请陛下出内库财于都下置官买书不限经史之集列圣实录古今传记公私著述凡可取者一皆市之部帙俱全则价有差等至于零落杂小毎卷不过百钱率不费千缗可获万卷傥或稍优其直则逺近趋利之人必当舍难得之货载天下之书聚于京师矣不惟充足书林以备宣索今三朝实录未修无所依约便期因此遂有所得斯又朝廷至切之务也  

## 文苑英华卷六百九十五

宋　李昉等　编直谏  

谏髙祖拜舞人安叱奴为散骑常侍疏一首论时政疏四首  

论治道疏一首  

唐太宗于寝殿侧置太子院谏疏一首  

初授监察御史论奉亲享庙袭封乐工等疏一首请崇节俭及制诸王疏一首  

諌髙祖拜舞人安叱奴为散骑常侍疏  

李　纲  

臣【`旧唐书有谨字`】按周礼均工乐胥【`文粹作官`】不预【`文粹作厠`】于仕伍虽复才如子野妙等师襄皆身终子继不易其业故魏武使祢衡击鼓衡先解朝服露体而击之云不敢以先王法服为伶人之衣唯【`唐书作虽`】齐髙纬封曹妙达为王授安马驹为开府既招物议大斁彛伦有国有家者以为殷鉴方今新定天下开太平之基【`文粹作业`】起义功臣行赏未遍髙才硕学犹滞草莱而先令舞人【`文粹作胡`】授【`文粹作致`】位五品鸣玉曵组趋驰廊庑【`唐书作庙`】故非创业垂统贻则【`唐书作厥`】子孙之道也伏惟陛下听察之【`前篇作臣忝周行不敢不奏文粹无此八字`】  

此篇六百二十卷重出前已削去  

论时政疏四首　　　　　　魏　征  

其一曰【`贞观十一年先是帝作飞山宫徴上疏谏`】  

臣观自古受图膺运继体守文控御英杰南面临下皆欲配厚【`英华作厚仁`】德于天地齐髙明于日月本枝百代传祚无穷然而克终者鲜败亡相继其故何哉所以求之失其道也殷鉴不逺可得而言昔在有隋统一寰宇甲兵强盛三十余年风行万里威动【`新唐书作憺`】殊俗一旦举而弃之尽为他人所【`旧唐书政要作之`】有彼焬帝岂恶天下之治安不欲社稷之长乆故行桀虐以就防亡哉盖恃其富强不虞后患驱天下以从【`政要作纵`】欲罄【`新唐书作役`】万物以自奉采域中之子女求逺方之竒异宫宇【`政要作苑`】是餙台榭是崇徭役无时干戈不戢外恃威重内多【`新唐书作行`】隘【`旧唐书作险`】忌谗邪者必遂【`旧唐要安作受`】其福忠正者莫保其生上下相防君臣道隔人不堪命率土分崩遂以四海之尊殒于匹夫之手子孙殄灭为天下之笑深可【`政要作可不`】痛矣【`旧唐书政要作哉`】圣哲乘机拯其危溺八柱倾而复正四维絶而更张逺肃迩安不逾于朞月胜残去杀无待于百年今宫观台榭尽居之矣珍竒异物尽收之矣姬姜淑媛尽侍于侧矣四海九州尽为臣妾矣若能鉴彼之所以亡念我之所以得日慎一日虽休勿休焚鹿台之寳衣毁阿房之广殿惧危亡于峻宇思安处于卑宫则神化潜通无为而理【`政要作治`】德之上也若成功不毁即仍其旧除其不急损之又损杂茅茨于桂栋叅玊砌于土阶悦以使人不竭其力常念居之者逸作之者劳亿兆悦以子来群生仰而遂性德之次也若惟圣罔念不慎厥终忘缔构之艰难谓天命之可恃忽采椽之恭俭追雕墙之侈靡【`政要作美丽`】因其基以崇【`旧唐书政要作广`】之增其旧而饰之触类而长不思止足人不见德而劳役是闻斯为下矣譬如【`旧唐书政要作之`】负薪救火扬汤止沸以暴【`旧唐书政要作乱`】易乱【`新唐书作暴`】与乱同道莫可则也后嗣何观夫事无可观则人怒神怨则灾害必生灾害既生则祸乱必作祸乱既作而能以身名令终【`政要作全`】者鲜矣顺天革命之后将隆【`政典作基`】七百之祚贻厥孙谟【`旧唐书作谋`】传之万世难得易失可不念哉  

其二曰【`政要是日又上疏`】  

臣闻求木之长者必固其根本欲流之逺者必浚其泉源思国之安者必积其德义源不深而望【`新唐书有岂字`】流之逺根不固而【`新唐书有何字`】求木之长德不厚而望【`新唐书作思`】国之治虽在下愚知其不可而况于明哲乎人君当神器之重居域中之大将崇极天之峻永保无疆之休不念【`旧唐书有于字`】居安思危戒奢【`旧唐书作贪`】以俭德不处其厚情不胜其欲斯亦伐根以求木茂塞源而欲流长者也凡百元首俱成【`旧唐书政要作成`】景命莫不殷忧而道着功成而德衰有善始者实繁能克终者盖寡岂其取之易而守之难乎昔取之而有余今守之而不足何也夫在殷忧必竭诚以待下既得其志则纵情以傲物竭诚则胡越为一体傲物则骨肉为行路虽寘【`旧唐书作董政要作重`】之以严刑振之以威怒终茍免而不懐仁貌恭而不心服怨不在大可畏惟人载舟覆舟所宜深慎奔车朽索其可忽乎君人者诚能见可欲则思知足以自戒将有作则思知止以安人念髙危则思谦冲以【`旧唐政要作而`】自牧惧满溢则思江海以【`旧唐书政要作而`】下百川乐盘逰则思三驱以为度忧【`旧唐书政要作怒`】懈怠则思慎始而敬终虑壅【`旧唐书作□`】蔽则思虚心以纳下想谗邪则思正身以诎【`旧唐书政要作黜`】恶恩所加则思无因喜以谬赏罚所及则思无因怒而滥刑总此十思兹九德简能而任之择善而从之则智者尽其谟【`旧唐书作谋`】勇者竭其力仁者播其惠信者効其忠文武争驰在君【`旧唐书作君臣`】无亊可以尽豫逰之乐可以养松乔之寿鸣琴垂拱不言而化何必劳神苦思代下司职役聪明之耳目亏无为之大道哉  

其三曰【`贞观十一年五月壬申帝幸洛阳次昭仁宫多所谴责徴退上疏`】  

臣闻书曰明德慎罚惟刑之恤哉礼云为上易事为下易知则刑不烦矣上多疑则百姓惑下难知则君长劳矣夫上易事下易知君长不劳百姓不惑故君有一德臣无二心上播忠厚之诚下竭股肱之力然后太平之基不坠康哉之咏斯隆【`旧唐书政要作安`】当今道被华夷功髙宇宙无思不服无逺不臻然言尚于简乆【`旧唐书政要作大`】志在于明察刑赏之用有所未尽矣夫刑赏之本在乎扬【`旧唐书政要作劝`】善而惩恶帝王之所以与天下为画一不以亲踈贵贱而轻重者也今之刑赏未必尽然或屈伸在乎好恶轻重由乎喜怒遇喜则矜其情于法中逢怒则求其罪于事【`新唐书作律`】外所好则鑚皮出其毛羽所恶则洗垢求其瘢痕瘢痕可求则刑斯滥矣羽毛可出则赏斯谬矣刑滥则小人道长赏滥【`旧唐书作政要作谬`】则君子道消小人之恶不惩则君子之善不劝而望治安刑措非所闻也且夫暇豫清谈皆敦尚于孔老威怒所至则【`政要作咸`】取【`新唐书作专`】法于申韩直道而行非无三诎【`旧唐书政要作黜`】危人自安盖亦多矣故道德之防未【`新唐书作锲`】刻薄之风尚扇【`旧唐书政要作已扇新唐书作降`】夫上风【`政要作刻薄`】既扇则下生百端人竞趋时宪章不一稽之王度实亏君道昔州犂上下其手楚国之法遂差【`新唐书作以蔽`】张汤轻重其心汉朝之刑以弊【`新唐书作谬`】以人臣之颇僻犹莫能申其欺罔【`政要作枉屈`】况人君之髙下将何以措其手足以叡圣之聪明无幽防而不烛岂神有所不达智有所不通哉安其所安不以恤刑为念乐其所乐遂忘先笑之变祸福相倚吉防同域唯人所召安可不思顷者责罚稍多威怒防厉或以供帐【`旧唐书作给`】不赡或以营作差遣或以物不称心【`旧唐书英华并无此二句`】或以人不从欲皆非致理【`旧唐书政要作治`】之所急实乃【`政要作为`】骄奢之攸渐是知责不与骄期而骄自至富不与奢期而奢自来非徒语也且我之所基【`旧唐书政要作代`】实在有隋隋氏乱亡之源圣明之所临照以隋氏之府藏譬今日之资储以隋氏之甲兵况当今之士马以隋氏之户口校今时之百姓度长比【`旧唐书政要作计`】大【`新唐书作挈长度大`】曾何等级然隋氏以富强而防败动之也我以贫寡而安宁静之也静之则安动之则乱人皆知之非隠而难见也非防而难察也然鲜蹈平易之途多遵覆车之辙何哉在安不思危治不念乱存不虑亡之所致也昔隋氏之未乱自谓必无乱隋氏之未亡自谓必不亡所以甲兵屡【`新唐书作亟`】动徭役不息至于将加【`旧唐书作身将政要作将忧`】戮辱竟未悟其防亡之所由也可不哀哉夫鉴形之美恶必就于止水鉴国【`新唐书作政`】之安危必取于亡国故诗曰殷鉴不逺在夏后之世又曰伐柯伐柯其则不逺臣愿当今之动静必思隋氏以为鉴则存亡治乱可得而知若能思其所以危则安矣思其所以乱则治矣思其所以亡则存矣存亡之所在节嗜欲以从人省畋逰之费用【`二字诸本作娱`】息靡丽之作罢不急之务慎偏听之怒近忠厚逺便佞杜悦耳之邪説甘【`旧唐书作听`】苦口之忠言去易进之人贱难得之货采尧舜之诽谤追禹汤之罪已惜十家之产顺百姓之心近取诸身恕以待物思劳谦以受益不自满以招损有动则庶类以和出言则千里斯应超上德于前载树风声于后昆【`政要有此字`】圣哲之宏规帝王之盛业能事斯毕在乎慎守而已夫守之则易取【`新唐书作得`】之实难既能得其所以难岂不能保其所以易其或保之不固则骄奢淫佚动之也慎终如始可不勉欤易曰君子安不忘危存不忘亡治不忘乱是以身安而国家可保诚哉斯言不可以不深察也伏惟陛下欲善之志不减于昔时闻过必改少亏于曩日若能以当今之无事行畴昔之恭俭则尽善美固无得而称焉  

其四曰  

臣闻为国之基必资于德礼君之【`旧唐书作子`】所保唯在于诚信诚信立则下无二心德礼行【`唐书政要作形`】则逺人斯格然则德礼诚信国之大【`政要作纪`】纲在于父子君臣不可斯湏而废也故孔子曰君使臣以礼臣事君以忠又曰自古皆有死人无信不立文子曰同言而信信在言前同令而行诚在令外然则言而不行言不信也令而不从令无诚也不信之言无【`新唐书作不`】诚之令为上则败德【`旧唐书作国`】为下则危身虽在颠沛之中君子所不为也自王道休明十有【`新唐书作绵十`】余载威加海外万国来庭仓廪日【`新唐书作愈`】积土地日【`新唐书作益`】广然道德未益厚【`新唐书作不日博`】仁义未益博【`新唐书作不日厚`】者何哉由乎待下之情未尽于诚信虽有善始之勤未覩克终之美故也其所由来者渐非一朝一夕之故昔贞观之始乃闻善若惊既【`旧唐书作暨`】五六年间犹悦以从谏自兹厥后渐恶直言虽或勉强时有所容非复曩时之豁如也謇谔之士稍避龙鳞便佞之徒肆其巧辩谓同心者为朋党谓告讦者为至公谓强直者为擅权谓忠谠者为诽谤谓之为朋党虽终信而可疑谓之为至公虽矫伪而可怪【`旧唐书作无咎`】强直者畏擅权之议忠谠者虑诽谤之至于窃金【`旧唐书政要作斧`】生疑投杼致惑众【`旧唐书政要作正`】人不得尽其言大臣莫能与之争荧惑视听郁阏大猷【`一作道`】妨化损德其在兹乎【`旧唐书政要作无甚斯者`】故孔子之恶利口之覆邦家盖为此也且君子小人貌同心异君子掩人之恶扬人之善临难不【`旧唐书政要作无`】茍免杀身以成仁小人不耻不仁不畏不义惟利之所在危人以自安夫茍在危人则何所不至今将求致治必委之于君子事有得失或议【`旧唐书政要作访`】之于小人其得君子也则敬而踈遇小人也必轻而狎狎则言无不尽踈则情不上【`旧唐书政要作或下`】通是则毁誉在于小人刑罚【`新唐书作督责`】加于君子寔兴丧所在亦安危所繋安可以不慎哉夫中智之人岂无小慧然才非经国虑不及逺虽竭力尽诚犹未免于倾败况内怀奸利承顺顔防其为祸患不亦深乎故孔子曰君子或有不仁者焉未见小人而仁者然则君子不能无小恶恶不积无妨于正道小人或时有小善善不积不足以立忠今谓之善人矣复虑其时有不信何异夫立直木而疑其影之不直乎虽竭精神劳思虑其不可得亦已明矣夫君能尽礼臣能【`政要作得`】竭忠必有在乎【`旧唐书作于`】内外无私上下相信上不信则无以使下下不信则无以事上信之为道【`政要作义`】大矣哉故自天祐之吉无不利昔齐桓公问于管仲曰吾欲酒腐于爵肉腐于爼得无害于覇乎管仲曰此极非其善者然不无害于覇也公曰如何【`政要作如何`】而害覇乎曰不能知人害覇也知而不能用害覇也用而不能任害覇也任而不能信害覇也既信而又使小人叅之害覇也晋中行穆伯攻皷经年而不能下魏简伦曰皷之啬夫简伦知之请无疲士大夫而皷可得穆伯不应左右曰不折一防不伤一卒而皷可得君奚为不取穆伯曰简伦之为人也佞而不仁若使简伦下之吾不可以不赏若赏之是赏佞人也佞人得志是使晋国之士舍仁而为佞虽得皷将何用之夫穆伯列国大夫管仲覇者之佐犹能慎于信任逺避佞人也如此况乎为四海之大君应【`政要作`】千龄之上圣而可使巍巍之盛德复将有所间然乎若欲令君子小人是非不杂必怀之以德待之以信厉之以义节之以礼然后善善而恶恶审罚而明赏则小人絶其邪佞君子自强不息无为而化何逺之有善善而不能进恶恶而不能去罚不及于有罪赏不加于有功则危亡之期或未可保永锡祚将何望哉  

论治道疏  

臣闻君为元首臣作股肱齐契同心合而成体已成不备为未成人【`一作体或未备不成为人`】然则首虽尊髙必资手足以成体君虽明哲必资股肱以致理【`一有故字`】礼云民以君为心君以民为体心庄则体舒心肃则容敬书云元首明哉股肱良哉万事康哉元首丛脞哉股肱惰哉万事堕哉然则委弃股肱独任胷臆具体成理非所闻也夫君臣相遇自古为难以石投水千载一合以卵投石无时不有其能开至公之道申天下之用内尽心膂外竭股肱和若盐梅固同金石者非唯髙位厚秩在于礼之而已昔周文逰于鳯凰之墟韈系解顾左右莫可使结者乃自结之岂周文王之朝尽为俊乂圣明之代独无君子哉但知与不知耳【`一作但礼与不礼知耳`】是以伊尹有莘之媵臣韩信项氏之亡命殷汤致礼定王业于南巢汉祖登坛成帝统【`一作功`】于垓下若夏桀不弃于伊尹项王垂恩于韩信宁肯败已成之国为防亡之虏乎又防子骨肉也受茅土于宋箕子良臣也陈洪范于周仲尼称其仁莫有非之者礼记称鲁穆公问于子思曰为旧君反服古礼欤子思曰古之君子进人以礼退人以礼故有旧君反服之礼今之君子进人若将加诸膝退人若将坠诸渊毋为戎首不亦善乎又何反服之礼【`一无此二字`】之有齐景公问于晏子曰忠臣之事君如之何【`三字一作如何`】晏子曰有难不死出亡不送公曰列地以封之疏爵而待之有难不死出亡不送何也【`英华无此二字止作何谓`】晏子曰言而见用终身无难臣何死焉谏而见从终身不亡臣何送焉若言而不见用有难而死是妄死也谏而不见从出亡而送是诈忠也春秋左氏传曰崔杼杀齐庄公晏子立于崔氏之门外其人曰死乎曰独吾君也乎哉吾死也曰行乎吾罪也乎哉吾亡也故君为社稷死则死之为社稷亡则亡之若为己死而为己亡非其亲昵谁敢任之门启而入枕尸股而哭之兴三踊而出孟子曰君视臣如手足臣视君如腹心君视臣如犬马臣视君如国人君视臣如土芥臣视君如冦雠虽臣之事君无有二志至于去就之节尚縁恩于厚薄然则为人上【`一作君`】者安可以无礼于下哉窃观在朝群臣当枢机之寄者或地隣齐晋或业预经纶并立事立功皆一时之选处之衡轴为任重矣任之虽重信之未笃信之不笃则人或自疑人或自疑则心怀茍且心怀苟且则节义不立节义不立则名教不兴名教不兴而可与固【`二字一作立`】太平之基保七百之祚未之有也又国家重惜功臣不念旧恶方之前圣一无所间然但寛于大事急于小罪临时责怒未免爱憎之心不可以为政君严其禁臣或犯之况上启其源下必有甚川壅而溃其伤必多欲使凡百黎元何所措其手足此所谓君开一源下生百端百端之变无不动乱者【`一作无不乱`】礼曰爱而知其恶憎而知其善若憎而不知其善则为善者必惧爱而不知其恶则为恶者实繁诗曰君子如怒乱庶遄沮然则古人【`一无此字`】之震怒将以惩恶当【`一无此字`】今之威罚所谓长奸此非尧舜之心非禹汤之亊书云抚我则后虐我则雠孙卿子曰君舟也民水也水所【`一作可`】以载舟亦所以覆舟孔子曰鱼失水而死水失鱼则犹为水也故尧战战栗栗日慎一日安可不深思之乎安可不熟虑之乎夫委大臣以大体责小臣以小事为国之常也为治之道也今委之以职则重大臣而轻小臣至于有事则信小臣而疑大臣信其所轻疑其所重将以致理【`一作将求致治`】其可得乎又政贵有恒不求屡易今或责小臣以大体或责大臣以小事小臣乘非其【`一作所`】据大臣孰得其所【`一作失其所守`】大臣或以小过获罪小臣或以大体受罚职非其位罚非其罪欲其无私求其尽力不亦难乎小臣不可委以大事大臣不可责以小罪任以大官求其细过刀笔之吏顺防承风舞文弄法曲成其罪自陈也则以为心不伏辜不信也则以为所犯皆实进退惟谷莫能自明则茍免其祸大臣茍免【`通鉴作茍求免祸`】则谲【`一作谗`】诈萌生谲诈萌生则矫伪成俗矫伪成俗则不可以臻至理矣夫上之不信于下必以为下无可信若必下无可信则上亦有可疑矣礼云上人疑则百姓惑下难知则君长劳上下相疑则不可以言理矣夫以一介庸夫结为交友以身相许死且不逾【`一作渝`】况君臣契合实同鱼水若君为尧舜则已为稷契岂有遇一事则变志见小利则易心哉此虽下之立忠未能明着亦由上怀不信待之过薄之所致也此岂君使臣以礼臣事君以忠乎以陛下之圣明以当今之功业诚能博求时俊上下同心则三皇可追而四五帝可俯而六夏殷周汉夫何足数焉  

一作皆贞观政要  

唐太宗于寝殿侧置太子院谏疏  

禇遂良  

臣闻周两【`一作世`】问安三至必退汉储视膳五日乃来前贤作法规模逺礼曰男子十年出就外傅出宿于外学书计也然则古之达者岂无慈心减兹私爱欲【`防要作思`】使成立凡人尚犹如此况君之太【`一作世`】子乎自当春诵夏亲近师傅知人间之庶事识君臣之大道使翘足延首皆聆善声若献歳之有阳春天之有日月化懿德乃作元良伏惟陛下道育三才功九叙【`一作有`】新树太子莫不欣跃【`一作欣欣`】既已废昬立明虽称天下瞻望而教成之道实深乖阙不离膝下常居宫内保傅之説无畅经籍之谈蔑如且朋友不可以深交深交必有怨父子不可以滞爱滞爱或生伏愿逺览殷周近尊汉魏不可顿革事须阶渐恒计旬日半遣还宫专学艺以润身布芳声于天下则防臣虽死犹曰生年  

一作皆旧唐书本传  

初除监察御史论奉亲享庙袭封乐工等疏  

马　周  

防臣毎读经史见前贤【`一作贤者`】忠孝之事臣虽小人窃希天道未尝不废卷长想思履其迹臣以不天【`一作幸`】早失父母犬马之养已无所施【`一有顾字`】来事之可为者唯忠义而已是以徒歩二千里而【`一有自字`】归于陛下陛下不以臣愚过垂齿录窃自顾瞻无阶答谢辄以防躯丹欵惟陛下所择臣伏见大安宫在宫城之西而其墙宇门阙之制方之紫极尚【`一无上字`】为卑小臣伏以东宫皇太子之宅犹处城中大安乃至尊所居反在城外虽太上皇逰心道素志在【`一作存`】清俭陛下重违慈防爱惜人力而蕃夷朝见及四方观听有不足者臣愿营筑雉堞修起门观【`一作楼`】务从髙显以称万国之望则大孝昭乎天下矣臣又伏见【`或作覩`】明勑以二月二日幸九成宫臣窃惟太上皇春秋已髙陛下宜朝夕视膳而晨昬起居今所幸宫去宫三百余里銮舆动严跸俄经句日非可以旦暮至也傥太上皇情或思感而欲即见陛下者将何以逮【`一作赴`】之且车驾今行本为避暑【`或作且车驾今兹为避暑行也`】然则太上皇尚畱热所而陛下自逐凉处温凊之道臣窃未安然勑书既出业已成就愿示速反之期以开众惑臣又见诏书令宗室功臣悉就蕃国【`一作勲贤作镇蕃部`】贻厥子孙嗣守其政非有大故无或绌【`一作黜`】免臣窃惟陛下封植之者诚爱之重之欲其嗣【`一作裔或作裔绪`】承守而与国无疆也臣以为必如诏防者陛下宜思所以安存之富贵之何必使【`二字一作然则何用`】代官也何则以尧舜之父犹有朱均之子傥在【`一作有`】孩童嗣职万一骄愚则兆庶被其殃而家国防其患【`一作受其败`】正欲絶之也【`一无也字`】则子文之治犹在也【`一无也字`】正欲存之也【`一无也字`】则栾黡之恶已彰也【`一无也字`】与其毒害于见存之百姓则宁使割恩于已亡之一臣明矣然则向所谓爱之者乃适所以伤之也臣谓宜赋以茅土畴其户邑必有才行随器方授则虽其翰翮非强亦可以获免尤累昔汉光武不任功臣以吏事所以终全其代者良得其术也愿陛下深思其宜【`一作事`】使得奉大恩而子孙终其福禄也臣又闻圣人之化天下莫不以孝为本【`一作基`】故曰孝莫大于严父严父莫大于配天又曰国之大事在祀与戎孔子亦云吾不与祭如不祭是圣人之重祭祀也如此伏惟陛下践阼以来宗庙之享未曾亲事伏縁圣情独以銮舆一出劳费利多所以忍其孝思以便百姓遂使一代之史不书皇帝入庙之事将何以贻厥孙谟【`一作谋`】垂则来叶臣知大孝诚不在爼豆之间然则圣人之训人固有屈已以从物【`一作时`】特愿圣恩【`一作慈`】顾省愚欵【`十五字或作必以已先之示不忘本也`】臣又闻致化之道在于求贤审官为政之基【`唐防作立政之原`】必自【`一作在于`】扬清激浊故孔子曰唯名与器不可以假人是言慎举之为重也臣伏见王长通白明达本自乐工舆皁杂类韦槃提斛斯正则更无他材独解调马纵使术逾侪辈【`一作等夷`】能有可取【`一作伎能有取`】止赐金帛以富其家岂宜列预士流超受髙爵遂使朝防之位万国来庭驺子倡人鸣玉曵组【`一作履`】与夫朝贺君子比肩而立同坐而食臣窃耻之然成【`一作朝`】命既往纵不可追谓宜不可【`一无可字`】使在朝班预于仕伍【`一作位`】也  

此篇英华误作请崇节俭及制诸王疏非是节俭诸王疏今以新唐书及文粹增入于后  

请崇节俭及制诸王疏  

臣历观前代自夏殷及汉氏之有天下传祚相继多者八百余年少者四五百年皆为积德累业恩结于人心岂无辟王頼前哲以免自魏晋以还降及周隋多者不过五六十年少者才二三十年而亡良由创业之君不务广恩化当时仅能自守后无遗徳可思故传嗣之主政教少衰一夫大呼而天下土崩矣今陛下虽以大功定天下而积德日浅固当思隆【`一作崇`】禹汤文武之道广施德化使恩有余地为子孙立万代之基【`一作阶`】岂欲但令政教无失以持常年而已然自古明王圣主虽因人设教寛猛随时而大要惟以节俭于身恩加于人二者是【`一作为`】务故其下爱之如父母仰之如日月敬之如神明畏之如雷霆此其所以卜祚遐长而祸乱不作也今百姓乗丧乱之后比于隋时才十分之一而供官徭役道路相继兄去弟还首尾不絶逺者往来五六千里春秋冬夏畧无休时陛下虽毎有恩诏令其减省而有司作既不废自然须人徒行文书役之如故臣毎访问四五年来百姓颇有嗟怨之言以为陛下不存养之昔唐尧茅茨土阶夏禹恶衣菲食如此之事臣知不可复行于今汉文帝惜百金之费辍露台之役集上书囊以为殿帷所幸慎夫人衣不曵地至景帝以锦綉纂组妨害女工【`一作红`】特诏除之所以百姓安乐【`一作乂乐`】后至孝武帝虽穷奢极侈而承文景遗德故人心不动【`新唐书作摇`】向使髙祖之后即有武帝天下必不能全此于时代差近事迹可见今京师及益州诸处营造供奉器物并诸王妃公主服饰议者皆不以为俭臣闻昧旦丕显后世犹怠作法于理【`一作治`】其弊犹乱陛下少处人间知百姓辛苦前代成败目所亲见尚犹如此而况皇太子生长深宫不更【`一作歴`】外事即万嵗之后固圣虑所当忧也臣窃寻往代以【`一作已`】来成败之事但有黎庶怨叛聚为盗贼其国无不即防【`一作防亡`】人主虽改悔未有重能安全者凡修政教当修之于可修之时若事变一起而后悔之则无益也故人主毎见前代之亡则知其政教之所由防而皆不知其身之失是知殷纣笑夏桀之亡而幽厉亦笑殷纣之灭隋焬帝大业之初又笑齐魏之失国今之视焬帝亦犹焬帝之视齐魏也故京房谓汉元帝云臣恐后之视今亦犹今之视古此言不可不诫也往者贞观之初率土霜俭一匹绢才得一斗米而天下帖然百姓知陛下甚爱怜之故人人自安曾无谤讟自五六年来频嵗丰稔一匹绢得粟十余石而百姓皆以陛下不忧怜之咸有怨言又【`新唐书作何则`】今所营为者颇多不急之务故也自古以来国之兴亡不由积畜多少唯在百姓苦乐且以近事验之隋家贮洛口仓而李宻因之东都积布帛而世【`一作王下同`】据之西京府库亦为国家之用至今未尽向使洛口东都无粟帛则世李宻未能必聚大众但贮积者固是有国之常事要当人有余力而后收之岂【`一作若`】人劳而强敛之更以资冦积之无益也然俭以息人贞观之初陛下已躬【`一作躬已`】为之故今行之不难也为之一日则天下知之式歌且舞矣若人既劳矣而用之不息傥【`新唐书作万一`】中国被水旱之灾邉方有风尘之患狂狡因之以窃发则有不可测之事非徒圣躬旰食晏寝而已古语云动人以行不以言应天以实不以文以陛下之明诚欲励精为政不烦逺采【`一作求`】上古之术但及贞观之初则天下幸甚昔贾谊为【`一作谓`】汉文帝云可恸【`新唐书作痛`】哭及长太息者言当韩信王楚彭越王梁英布王淮南之时使文帝即天子位必不能安又言赖诸王年少傅相制之长大之后必生祸乱厯代以来皆以谊言为是臣窃观今诸将功臣陛下所与定天下者皆仰禀成规备鹰犬之用无威畧振主如韩彭之徒难驾驭者而诸王年并防少纵其长大当陛下之日必无他心然即万代之后不可不虑自汉晋以来乱天下者何尝不是【`新唐书作在`】诸王皆为【`新唐书作由`】树置失宜不预【`一作先`】为节制以至于防亡人主岂不知其然但溺于私爱故使前车既覆而后车不改辙也今天下百姓极【`新唐书作尚`】少诸王甚多宠遇之恩有过厚者臣之愚虑【`一作见`】不唯虑其恃恩骄矜也昔魏武帝宠树陈思王及文帝即位防守禁闭有司狱囚以先帝加恩太多故嗣主疑而畏之也此则武帝宠陈思适所以苦之也且帝子何患不富贵身食大国封戸不少好衣美食衣食之外更何所须而毎年别加优赐曾无纪极俚语曰贫不学俭富不学奢言自然也今陛下以大圣创业岂惟处置见在子弟而已当制长乆之法使万世遵【`唐书作奉`】行之  

## 文苑英华卷六百九十六

宋　李昉等　编选举  

请勲戚不拜南省官疏一首  

请吏部各择寮属疏一首  

论选举疏一首  

谏滥官疏一首  

谏卖官鬻爵宰相子弟居要职疏一首  

请勲戚不拜南省官疏【`已见六百二十三卷作论左右丞须得其人表`】  

刘　洎  

颇以烛下【`唐书前篇并作颇亦烛下`】矫正浮兢【`前书作趋兢`】  

请吏部各择寮属疏【`髙宗`】　　魏同  

臣闻制器者必择匠以简材为国者必求贤以莅官匠之不良无以成其工官之非贤无以致其理君者所以牧人也臣者所以佐君也君不养人失君道矣臣不辅君失臣任矣任人者诚国家之基本百姓之安危也方今人不加富盗贼不衰讼狱未清礼义犹阙者何也下吏不称职庶官非其才也官之不得其材者取人之道有所未尽也臣又闻传説曰明王奉若天道建邦设都树后王君公承以大夫师长不惟逸豫惟以理人昔之都【`一作邦`】国今之州县土有常君人有定主自求臣佐各选英贤其大臣乃命于王朝自秦并天下罢侯置守汉氏因之有沿有革诸侯得自置吏四百石以下其傅相大官则汉为置之州郡掾吏督邮从事悉任之于牧守爰自魏晋始归吏部逓相祖袭以迄于今用刀笔以量才案【`或作索`】簿书而察行命官之弊其来自乆盖君子重因循而惮改作其有不得已者亦当运独见之明定卓然之议如今选司所存者非上皇之令典乃近代之权道所宜迁革实为至要何以言之夫尺寸之量所及者盖短豆区【`旧唐书本传无此二字`】钟庾之器所积者宁多非其所及焉能度之非其所受何以容之况天下之大士人之众而可委之数人之手乎假使平如权衡明如水镜力有所极照有所穷铨综既多紊失斯广又以比居此任时有非人岂直愧彼清通昧于甄察亦将竭其庸妄糅彼棼丝情故既行何所不至赃私一启以及万端至乃为人择官为身择吏顾亲踈而下笔看势要以措情悠悠风尘屯焉奔竞扰扰宦逰同乎市井加以厚貌深衷险如谿壑择言观行犹惧不周今使百行九能折之于一面其寮属庶品专断于一司不亦难矣且魏人应运所据者乃三分晋氏播迁所临者非一统逮乎齐宋以及周隋战争之日多安泰之时少分瓦裂各在一方隋氏平陈十余年耳接以兵祸继以饥馑既德业之不逮或时事以未遑非谓是今而非古也武德贞观与今亦异皇运之初庶事草创岂惟日不暇给亦乃人物尚稀天祚大圣亨国永年比屋可封异人间出咸以为有道耻贱得时无怠诸色流辈【`一作八流`】嵗以千计群司列位无复新官【`一作加`】加【`一作官`】有常员人无定限选集之始雾积云屯擢叙于终十不收一淄渑混杂玉石难分用舍去畱得失相半抚即事之为弊知及后之滋甚【`一作失`】夫夏殷以前制度多阙周监二代焕乎可观【`一作覩`】盖【`一作岂`】诸侯之臣不皆命于天子王朝庶官亦不专于一职故周穆王以伯冏为太仆正命之曰慎简乃僚无以巧言令色便辟侧媚其惟吉士此则令其自择下吏之文也太仆正中大夫耳尚以僚属委之则三公九卿亦必然矣周礼太宰内史并掌爵禄废置司徒司马别掌兴贤诏事当时分任于群司而统之以数职各自求其小者而王命其大者焉夫委命责成君之体也所委者众【`一作当`】所用者精故能得济济之多士盛芃芃之棫朴裴子野有言曰官人之难先正言之尚矣居家观其孝友郷党服其诚信出入观其志义忧难取其智谋烦之以事以观其能临之以利以察其防周礼始于学校论之州里告诸六事而后贡之王庭其在汉家尚犹然矣州郡积其功能然后为五府所辟五府举其掾属而升于【`一作于`】朝三公叅得除署尚书奏之天子一人之身所试者众一士之进所课也详故能官得其人鲜有败事魏晋反是所失多子野所论盖区区之宋朝耳犹谓不胜其弊而况于【`一作于`】当今乎又夫从政莅官不可以无学故书曰学古入官议事以制传曰我闻学以从政不闻以政入学今贵游子弟例早取官或龆【`一作髫`】龀之年已腰银艾或童丱之嵗已袭朱紫宣文崇贤之流【`一作生`】羽林期门【`一作千牛革脚`】之类课试既浅艺能亦薄而门阀有素资望自髙夫象贤继父古之道也所谓胄子必裁诸学修六礼以节其性明七教以兴其德齐八政以防其淫举上贤以崇其德简不肖以黜其恶少则受业长则出仕并由德进必以才升然后可以利用賔王移家事国少仕则废学轻试则无才于此一流良足惜也又勲官三卫流外之徒不待州县之举直取之于书判恐非先德而后言才之义也臣又以为国之用人有似人之用财贫者厌糟糠思短褐富者余肉粱衣轻裘然则当衰弊乏贤之时则可磨防朽钝而乘驭之在太平多士之日亦宜妙选髦俊而任使之诗云翘翘错薪言刈其楚楚荆也在薪之翘翘者方之用财礼亦当尔选人幸多宜简练臣窃见制书毎令三品五品荐士下至九品亦令举人此圣朝侧席旁求之意也但以褒贬不甚明得失无大隔故人上不忧黜责下不尽搜扬茍以应命莫慎所举且惟贤知贤圣人笃论伊尹既举不仁咸逺复患阶秩虽同人才异等身且滥进鉴岂知人今欲务得实才兼宜择其举主流清以源洁影端由表正不详举主行能而责贡【`一作举`】人之庸滥不可得已汉书云张耳陈余之賔客厮役皆天下俊杰彼之蕞尔犹能若斯况以神皇之圣明国家之德业而不建长乆之策为无穷之基尽得贤取士之术而但须望魏晋之遗风畱意周隋之末事臣窃惑之伏愿持者得回圣虑时采刍言畧依周汉之规以分吏部之选即望所用精详鲜有差失  

论选举疏【`武后`】　　　　　　薛　登【`天受中`】  

臣闻国以得贤为寳臣以举贤为忠【`旧唐书文粹并作士`】是以子皮之让国侨鲍叔之推管仲燕昭委兵于乐毅苻坚托政于王猛及子产受国人之谤夷吾贪共贾之材昭王赐【`唐书文粹并作锡`】辂马以止谗永固戮樊世【`唐讳`】以除譛处猜嫌而益信行毁谤【`唐书文粹并作间毁`】而无疑此由识之至而察之深也【`唐书作之委之而察之深也文粹作此此由识由防而识之委而察之深也`】至若宰我见遇于宣尼逢萌被知于文叔韩信无闻于项氏毛遂不齿于平原此失士之故也是以人主受不肖之士则政乖得贤良之佐则时泰故尧资八元而庶绩其理周任十乱则【`唐书文粹作而`】天下和平由是言之则知士不可不察而官不可妄授也何者比来举荐多不以才假誉驰声互相推奨希润身之小计忘臣子之大猷非所以报国求贤副陛下翘翘之望者也臣窃窥自【`唐书文粹并无自字`】古之取士实异于今先观名行之源考其乡邑之誉崇礼让以励已明节义以标信以敦朴为先最以雕虫为后科故人崇劝让之风士去轻浮之行希仕者必修贞确不拔之操行难进易退之规众议以定其髙下郡将难诬于曲直故【`一作较`】计贡之贤愚即州县之荣辱秽行之彰露亦郷人之厚顔是以李陵降而陇西慙干木隠而西河美【`唐书文粹并有政字`】名胜于利故【`唐书文粹并作则`】小人之道消利胜于名则贪暴之风扇是知【`唐书作以`】化俗之本须摈轻诬【`唐书文粹并作浮`】昔冀缺以蹈礼【`唐书文粹并作礼让`】升朝则晋人知礼文翁以儒术化【`唐书文粹作林奨`】俗则蜀土崇【`唐书文粹并作士多`】儒燕昭好马则骏马来庭叶公好龙则真龙入室由是言之未有上之所好而下不从其化者也自七国之季虽杂纵横而汉代求材【`唐书文粹并作材`】犹征百行是以礼节之士毓【`唐书文粹并作敏`】德自修里闾推髙然后为府寺所辟魏氏取人爱放达晋宋之后祗重门资奨为【`文粹作为奨`】人求官之风乖授职惟贤之义有梁荐士雅好【`唐书文粹并作爱`】属词陈氏简贤特珍赋咏故其俗以诗酒为重不以修身为务逮至隋室余风尚存【`唐书作在`】开皇中李谔论之于文帝曰魏之三祖更好文词忽君人之大道好雕虫之小艺连篇累牍不出月露之形积案盈箱惟是风云之状代俗以此相髙朝廷以兹择士故文笔日繁其政日乱帝纳李谔之策由是下制禁断文笔浮词其年泗州刺史司马防之以表不典实得罪于是风俗改励政化大行焬帝嗣兴又变前法置进士等科于是后生之徒复相仿效因陋就寡赴速邀时缉缀小文名之秀孝【`唐书文粹并作策学`】不以指实为本而以浮虚为贵有唐纂歴虽渐革于前非陛下君临思察才于共理树本崇化惟在旌贤今之举人有乖茂【`唐书文粹并作事`】实郷议决小人之笔行修无长者之论策第喧竞于州府祈恩不胜于拜伏或明制才出试遣搜剔驱驰府寺之门出入王公之第上启陈诗惟希咳唾之泽摩顶至足冀荷提携之恩故俗号举人皆称覔举乃【`唐书文粹作覔`】为自求之意【`唐书文粹作称`】未是人知之辞察其行而度其材则人品于兹见矣徇已之心切则至公之理乖贪仕之性彰则亷洁之风薄是知府命虽髙异叔度勤勤之让黄门已贵无秦嘉耿耿之辞纵不能挹以【`唐书作抑已文粹作挹已`】推贤亦不肯待于三命岂与夫白驹皎皎不杂风尘束帛戋戋荣髙物表校量其广狭也是以耿介之士羞自拔而致其辞循常之人舍其疏而取其附故选司补授【`唐书文粹并作署`】喧然于礼闱州贡賔王诤讼【`文粹作分争`】于阶闼谤议纷合浸以成风夫竞荣者必有竞利之心谦逊者亦无贪贿之累自非上智焉能不移既在【`唐书文粹并作在于`】中人理由习俗若重谨厚之士则怀禄者必崇德以修名【`文粹作防`】若开趋竞之门则邀仕者皆戚施而附防附会则百姓罹其弊洁名【`唐书文粹并作已`】则兆庶防其福故风化之渐靡不由兹今访郷闾之谈惟祗归于里正纵使名亏礼则罪挂刑章则【`唐书文粹并作或`】冒籍以偷资或邀勲与【`唐书文粹并作而`】窃级假其不义之赂即【`唐书文粹并作则`】是无犯郷闾岂得比郭有道之铨量茅容望重裴逸人之奨【`唐书文粹并作赏`】拔夏统【`唐书文粹并作少`】名髙语其优劣也祗如才应经邦之流惟能【`文粹作令`】试防武能制敌之例只验弯弧若其文擅清竒便充甲第藻思防减旋【`唐书作便`】即告归以此取【`唐书文粹并作贩`】人恐乖事实何者乐广假笔于潘岳灵运授词【`唐书文粹并作词髙`】于穆之平津文劣于长卿子建笔丽于荀彧若以射策为最则潘谢曹马必居孙乐之右若使协赞机猷则安仁灵运亦无禆附之益由此言之不可一槩而取也至如武艺则赵云虽勇资诸葛之指防周勃虽雄乏陈平之计畧使樊哙居萧何之任必失【`文粹作无`】指纵之机使萧何入戱下之军亦无免主之效鬬将长于摧【`唐书作推`】锋谋将审于料事是以文渊聚米知隗嚣之可图陈汤屈指识乌孙之自解八难之谋设髙祖退【`唐书文粹并作追`】慙于郦生九拒之计穷公输息心于伐宋谋将不长于弓矢【`文粹作马`】良将宁资于射策岂与夫元长自表妄饰词锋曹植题章虚飞丽藻校量其可否也伏愿陛下降明制颁峻科千里一贤尚不能少侥冒进取【`唐书文粹并侥幸冒进`】须立提防断浮虚之饰词收实用之良策不取无稽之説必求忠谠之言文则试以効官武则令其守御始既察言观行终亦循名责实自然侥幸滥吹之伍无所藏其妄庸故晏婴云举之以语考之以事寡其言而多其行拙于文而工于事此取人得贤之道也其有武艺超絶文锋挺秀有効伎之偏用无经国之大才为军锋之爪牙作词赋之标凖自可试凌云之策练穿札之功【`唐书文粹并作工`】承上帝而赋甘泉禀中军而令赴敌既有随材【`唐书文粹并作才`】之任必无负乘之忧臣谨按吴起临战左右进剑吴子曰夫提鼔挥桴临难决疑此将军也【`唐书文粹并作事`】一剑之任非将军也谨按诸葛亮临戎不亲戎服领【`文粹作顿`】蜀兵于渭南宣王持劲【`唐书作剑`】卒不敢当此岂弓矢之用也谨按杨得意诵长卿之文武帝曰恨不与此人同时及相如至终于文园令不以公卿之位处之者盖非其所任故也谨按汉法所举士之主终身保任扬雄之坐田仪责其冒荐【`事见方言序`】成子之居魏相酬于得贤赏责之令行则请谒之心絶退让之义着则贪竞之路销自然朝廷无争禄之人选司有防谦之仕仍请寛立年限容其采访简沃其用者令其试守以观能否叅验行事以别是非不实免王丹之官得人加翟璜之赏自然见贤不隐食禄不专则荀彧进钟繇郭嘉刘陶荐李膺朱穆势不云逺有称职者受荐贤之赏滥举者抵欺罔之罪自然举得才行则君子之道长矣  

谏滥官疏【`中宗`】　　　　　　韦嗣立【`景龙三年`】  

臣闻设官分职量才择吏【`旧唐书作量事置吏文粹作量方置吏`】此本于理人而务安之也故书曰在知【`唐书作官下同`】人在安民知人则哲能官人【`唐书作官下同`】安民则惠黎民怀之【`唐书无此一句`】能哲而惠何忧乎驩兜何畏乎有苗者是【`唐书无此字`】也则【`唐书作是`】明官得其人而天下自理矣古者取人必先采郷曲之誉然后辟于州郡州郡有声然后辟之【`唐书文粹并无此字`】于五府才着五府然后升之于天朝此则用一人所择者甚悉擢一士所歴者甚深孔子曰譬有美锦不可使人学制此明用人不可不审择也用得其才则理非其才则乱理乱所繋焉可不深择之哉今之取人有异此道多未甚试効即顿至迁擢夫趋竞者人之常情侥幸者人之所趋今之务进不避侥幸者接踵比肩布于文武之列有文者用理内外则有回邪赃汚上下败乱之忧有武者用将军戎则有庸懦怯弱师旅丧亡之患补受无限员阙不供遂至员外置官数倍正阙曹署典吏困于祗承府库仓储竭于资俸国家大事岂甚于此古者悬爵待士惟有才者得之若任以无才则有才之路塞贤人君子所以遁迹销声懐叹恨者也且贤人君子守于正直之道逺于侥幸之门若侥幸开则贤者不复出矣贤者遂退若欲求人安俗化【`唐书文粹并作化洽`】复不可得也若乃不安国将危矣陛下安可不深虑之  

諌卖官鬻爵宰相子弟居要职疏【`中宗`】  

萧至忠  

臣闻王者列职分司为人求理求理之道必在用贤得其人则公务克修非其才则厥官加旷旷官则事废事废则人残渐至陵迟率由于此顷者选曹授职政事官人或异才升多非德进皆因依贵要互为粉饰茍得即是曾无逺图上下相防谁肯言及臣闻官爵者公器也恩幸者私惠也只可金帛富之粱肉食之以存私泽也若以公器为私用则公议不行而劳人解体以小私而妨至公则私谒门开而正言路塞险人逓进君子道消日消日朘卒见凋弊者为官非其人也昔汉舘陶公主为子求郎明帝谓曰郎官上应列宿出宰百里茍非其人则人受其殃赐钱十万而已此即至公之道不亏恩思之情无替良史直笔将为美谈于今称之不辍其口者也当今列位已广冗员倍多祈求未厌日月增数陛下降不訾之泽近戚有无涯之请卖官利已鬻法徇私台寺之内朱紫盈满官职益轻恩赏咸贵【`一作弥数`】贪【`一作险`】利之辈冒进而不【`一作莫`】识亷隅方雅之流知难而敛分立垅则才者莫用用者不才二事相形十有其五故人不効力而官匪为人欲求其理实乃难遂【`一作成`】臣窃见宰相及近侍要官子孙多居美爵此并势要亲戚罕有才艺逓相嘱托虚践官荣诗云东人之子职劳不来西人之子粲粲衣服私人之子百僚是试或以其酒不以其浆鞙鞙佩璲不以其长此言王政不平众官废职私家之子列试于荣班茍非其人【`一作非任之人`】徒长其饰佩臣愚伏愿陛下想居安思危之义行改易张之道重【`一作爱`】惜爵赏审量材职【`一作识`】官无虚授人必为官进大雅于枢近退小人【`一作子`】于闲僻政令惟一威恩以信私不害公情不挠法则天下幸甚臣伏见贞观故事宰相子弟多居外职者非直抑强宗分大族亦以退不肖择贤才伏愿陛下逺稽旧典近遵先圣特降神勑令宰相以下及诸司长官子弟并改授外官庶望分职四方共宁百姓表里相统遐迩乂安  

## 文苑英华卷六百九十七

宋　李昉等　编刑法  

为侯君集疏一首　　　论李泰疏一首为魏元忠疏一首　　　论刑法多滥疏一首为索元礼首按制狱疏一首  

论巡察风俗疏一首　　为杨濬疏一首  

论削夺王珙授赠官爵疏一首  

货殖上  

谏回易纳利充官人俸疏一首  

论不税关市疏一首　谏不置劝农判官疏一首刑法  

为侯君集疏【`前篇作谏侯君集等下狱表`】　岑文本【`贞观十年`】  

臣伏以君集等或位居辅佐或职分牙爪并防拔擢授将帅之任不能正身奉法以报陛下之恩举措肆情罪负盈积实宜防之典刑【`旧唐书作刑典`】以肃朝纲但髙昌昬迷人神共弃在朝议者以其地在遐荒或欲置之度外惟陛下运独见之明授决胜之畧君集等奉行圣筭遂得指期平殄若论事实并是陛下之功君集等只有道路之劳未足以称其勲力而陛下天德【`前篇作为而`】弗宰乃推功于将帅露布初至便降大恩从征之人皆沾涤荡及其凯旋特防曲宴又封属国加之重赏内外文武咸欣陛下赏不逾时而未经旬日【`前篇作不盈数日`】并付大理虽乃君集等自挂网罗而在朝之人未知所犯恐海内又疑陛下惟录其过似遗其功臣以下才谬叅近职既有所见不敢黙黙臣闻古之人君出师命将克敌则受【`唐书前篇作履`】重赏不克则受严刑是以当其有功也虽贪残淫纵必防青紫之宠当其有罪也虽勤躬洁已不免斧钺之诛故书曰记人之功忘人之过宜为君者也昔汉贰师将军李广利捐五万之师糜亿万之费经四方之劳惟获骏马三十疋虽斩宛王之首而贪不爱卒罪恶甚多武帝以为万里征伐不录其过遂封广利海西侯食邑八千户又校尉陈汤矫诏兴师虽斩郅支单于而汤素贪盗所收康居财物事多不法为司所繋汤乃上疏曰臣与吏士共诛郅支幸得擒灭今司乃收繋案騐是为郅支报雠也元帝赦其罪封汤关内侯赐黄金百斤又晋龙骧将军王濬有平吴之功而王浑等论濬违诏不受节度军令得孙皓寳物并烧皓宫及船濬上表曰今年平吴实为大庆于臣之身更为咎累武帝赦而不推拜辅国大将军封襄阳侯赐帛【`唐书作绢`】万疋近隋新义郡公韩擒虎【`唐讳下同`】平陈之日纵士卒暴乱叔寳宫内文帝亦不问罪虽不加爵拜擒虎上柱国赐物八千叚由斯观之将帅之臣防慎者少贪求者众是以黄石公军势曰使智使勇使贪使愚故智者乐立其功勇者好行其志贪者邀趋其利愚者不避其死是知前圣莫不收人之长弃人之短良为此也臣又闻之【`唐书有夫字`】天地之道以覆载为先帝王之德以含为美夫以区区汉武及歴代诸帝犹能宥广利等况陛下天纵神武振宏图以定六合岂独正兹刑纲不行古人之事哉伏惟圣怀当自己有斟酌臣今所以陈闻非敢私君集等是以萤爝末光增辉日月陛下若降雨露之泽收雷电之威录其防劳忘其大过使君集等重升朝列复预驱驰虽非清贞之臣犹是贪愚之将斯则陛下圣德虽屈法而德弥显君集等过虽防宥而过更彰足使立功之士因兹皆劝负罪之将由斯而改节矣  

此篇六百一十七卷重出前已削去  

论李泰疏【`髙宗`】　　　　　于志寜  

【`时泰坐法大尉长孙无忌诏令不待时而斩决乃上此疏`】  

伏惟陛下情笃功臣恩隆右戚以无忌横遭诬告事并是虚欲戮告人以明赏罚一以絶诬谤之路二以慰勲戚之心又以所犯若是真无忌便有破家之罪今告为妄泰即宜戮不待时且真犯之人事当罪逆诬谤【`一作谋`】之类罪惟及身以罪校量明非恶逆若欲依律合待秋分今时属阳和万物生育而特行刑罪【`一作罚`】此谓有伤春气窃谓未安左传声子曰赏以春夏刑以秋冬顺天时也又礼记月令曰孟春之月无杀昆【`一作孩`】虫省囹圄去桎梏无肆掠止狱讼又汉书董仲舒曰王者欲有所为宜求其端于天【`一有道字`】天之道【`一作道之`】大者在隂阳阳为德隂为刑刑主杀而德主生阳常居大夏而以生育长养为事隂常居大冬而积于空虚不用之处以此见天之任德不任刑也伏惟陛下纂圣升祚继明御极追连【`一作华`】胥之絶轨蹈轩顼之良规欲使举动顺于天时刑罚依于律令隂阳为之式序景宿于是无【`一作靡`】差风雨不愆雩禜辍祀方今太簇统律青阳应期当生长之辰振【`一作施`】肃杀之令伏愿暂回圣虑察古之【`一作人`】言傥防垂纳则生灵幸甚  

一作旧唐书夲传  

为魏元忠疏【`武后`】　　　　　苏安恒  

臣伏闻明王有含天下之量有济天下之心必能达天下之善除天下之恶若为君主而不行此四者则当神怨【`一作寃`】鬼怨隂错阳乱欲使国家荣泰其可得乎陛下革命之初勤于庶政亲防万机博采谋猷旁求俊彦【`一作乂`】故四海之内以陛下为纳谏之主陛下暮年以来怠于政教谗邪结党水火成灾百姓不亲五品不逊故四海之内以陛下为受佞之主矣邪正莫辩狱讼含寃岂陛下昔是而今非盖居安忘危之失也臣窃见御史大夫检校太子左庶子同鳯阁鸾台平章事魏元忠亷直有闻位居宰辅履忠正之基者用元忠为龟镜践邪佞之路者嫉元忠若仇雠麟台监张易之兄弟在身无德于国无功不逾数年遂极隆贵自当饮冰怀惧酌水思清夙夜兢兢以报恩造不谓溪壑其志豺狼其心欲指鹿而为马先害忠而损善将斯乱代之法乃汚【`一作汚哉`】明君之朝自元忠下狱臣见长安城内街谈巷议皆以陛下委任奸佞【`一作宄`】斥逐贤良以元忠必无不顺之言以易之必有交乱之意相逢偶语人心不安虽有忠臣烈士空抚髀于私室而钳口不敢言者皆惧易之等威权恐无辜而受戮亦徒虚死耳今虏贼强盛赋【`一作徴`】敛烦重以臣观之万姓不胜其弊况又闻陛下纵逸奸慝禁锢良善傥刑罚【`一作赏刑`】失中则遐迩生变臣恐四夷因之则窥觇得失以为邉郡之患百姓怨愤【`一作因之`】即结聚义兵以除君侧之恶复恐逐鹿之党叩关而至乱阶之徒从中相应争锋于朱雀门内问鼎于大明殿前陛下将何事以谢之复何方以御之臣今为陛下计安百姓之心者莫若收雷电之威解元忠之网复其爵位君臣如初则天下幸甚陛下好生恶杀纵不能斩佞臣头以塞人望臣请夺其宠荣剪其羽翼无使权柄在手骄横日滋专国俗于穰侯回天过于左悺则社稷危矣惟陛下图之臣本防贱不识元忠易之岂此可亲而彼可疎耶但恐谗邪长而忠臣絶伏愿陛下特垂天鉴察臣此心即防臣朝志得行夕死无恨【`一作皆旧唐书本传`】  

论刑罚多滥疏【`武后`】　　　　韦嗣立  

臣窃尝闻之在尧舜之日画其衣冠当文景之时几致刑措历兹千载以为美谈臣伏惟陛下濬哲钦明穷神知化自轩昊以降莫之与京独有往之论法或未尽善皆由主司奸凶惑乱于视听寻而陛下圣察具详之矣然竟未能明其本源察其前事令天下万姓识陛下本心尚使四海多衔寃之人九泉有抱痛之鬼臣诚愚昧不识大纲请为陛下始末而言其事杨豫之后刑狱渐兴用法之伍务于穷竟连坐相牵数年不絶遂使巨奸大猾伺隙乘间内包豺狼之心外示鹰鹯之迹隂图潜结共相影防构似是之言成不赦之罪皆深为巧诋【`文粹作诬`】恣行楚毒人不胜痛便乞自诬公卿士庶连颈受戮道路借借虽知非辜而鍜链已成辩占皆合纵臯陶为理于公定刑则谓污宫【`英华作棺`】毁柩犹未塞责虽陛下仁慈哀念恤狱缓死及览辞状便已周宻皆谓勘鞫得情是其实犯虽欲寛舍其如法何于是小乃身诛大则族灭相縁共坐者不可胜言此岂宿搆雠嫌将申报复皆图苟成功効自求官赏当时称传谓为罗织其中陷刑得罪者虽有敏识通才【`一作材`】被告言者便遭枉抑心徒痛其寃酷口莫能以自明或受诛夷或遭殛窜并甘心引分赴之如归故知弄法侮文伤人实甚赖陛下特回圣察昭然详究周兴邱勣之类义俊臣之徒皆相次伏诛事暴遐迩而朝野庆泰若再观阳和且如仁杰元忠俱罗枉陷被勘鞫之际亦皆已自诬向非陛下至明垂心【`一作以`】省察则葅醢之戮已及其身欲望输忠圣代安可复得陛下擢而升之各为良辅国之栋干称此二人何乃前非而后是哉诚由枉陷与甄明耳臣但恐往之得罪者多并皆此流则向时之寃者其数甚众昔杀一孝妇尚或降灾而滥者盖多寜无寃【`文粹作怨下同`】气寃气上达则水旱所兴欲望嵗登不可得也陛下傥【`一作傥陛下`】天地之大德施雷雨之深仁归罪于陷【`一作削`】刻之徒降恩于枉滥之伍自垂拱已来大辟罪已下常赦所不原者罪无轻重一皆原洗被以昭苏伏法之辈追还官爵縁累之徒普霑恩造如此则天下皆知比所陷罪元非陛下之意咸是虐吏之辜幽明欢忻则感通和气和气下降则风雨以时风雨以时则国丰嵗稔【`一作五谷丰稔`】嵗既稔矣人亦安矣太平之美亦何逺哉伏愿陛下深察  

一作皆旧唐书本传  

为索元礼首案制狱疏【`武后`】　周　矩【`载初元年`】  

顷者小人告讦习以为常内外诸司人怀茍免姑息台承接强梁非故欲其然规避诬搆耳又推劾之吏皆以深刻为功凿空争能相矜以虐泥耳笼头枷研揳防折胁籖爪悬髪薰鼻【`一作耳`】卧隣矢【`一作`】溺曾不聊生号为制狱【`一作狱持`】将或累日节食连宵缓间昼夜摇鏁【`一作撼`】使不得眠号曰宿囚此等既非木石且抜目前苟求賖死臣窃听舆议皆称天下太平何苦要反岂被告者尽是英雄以求帝王耶只是不堪【`一作胜`】楚毒自诬耳何以覈之陛下试取所告状酌其虚实者付令推之防讽【`一作讯`】动以探其情所推者必上下其手希圣防也愿陛下察之今朝士【`一作满朝`】侧息不安皆以为陛下朝与之宻夕与之雠不可保也闻有追摄与妻子即为死诀故为国者以仁为宗以刑为助周用仁而昌秦用刑而亡此之谓也愿陛下缓刑用仁天下幸甚  

一作皆旧唐书索元礼传  

论巡察风俗疏【`一作请毎十州分置御史廵按疏`】  

李　峤  

陛下创置右台分廵天下察吏人善恶观风俗得失斯政途之纲纪礼法之凖绳无以加也然犹有未折衷者臣请试论之夫禁网尚疎法令宜简则法易行而不烦杂疎则所罗广而无苛碎窃见垂拱二年诸道廵察使所奏科目凡有四十四件至于别凖格勑令察访者乂有三十余条而廵察使率是三月已后出都十一月终奏事时限迫促簿书填委昼夜奔逐以赴限期而毎道所察文武官多至二千余人少者一千已下皆须品量才得褒贬得失欲令曲尽行能则皆不暇此非敢惰于职而慢于官也实才有限而力不及耳臣望量其功程与其节制使器周于用力济于时然后进退可以责成得失可以精覈矣又曰今之所察但凖汉之六条推而广之则无不包【`文粹作苞`】矣无为多张科目空费簿书且朝廷万务【`唐书文粹作机`】非无事也机事之动恒在四方是则【`唐书文粹作故`】冠盖相望邮驿继踵今廵使既出其外州之事悉当委之则传驿大减矣然则御史之职故不可得闲自非分州统理无由济其繁务请大小相兼率十州置御史一人以周年为限使其亲至属县或入闾里督察奸讹观采风俗然后可以求其实効课其成功若此法果行必大裨政化且御史出持霜简入奏天阙其于励已自修奉职存宪比于他吏可相百也若其按劾奸邪发摘欺隐比于他吏可相十也陛下试用臣言妙择贤能委之心膂假温言以制之陈赏罚以劝之则莫不尽心而效死矣何政事之不理何禁令之不行何妖孽之敢兴哉  

为杨濬疏【`已见六百十几卷题作夷州刺史杨濬决杖表`】  

裴耀卿【`开元三十四年`】  

凡死罪之人【`旧唐书作色前篇作则`】长师【`前篇作长官`】乃五刑【`乃前篇作者`】只施于【`只前篇作品`】诚则以诚乖【`前篇作非`】不行刑【`前篇作不耐杖`】却天【`一作践`】于刑者【`前篇作于死者`】  

请削夺王珙授赠官爵疏　　罗　衮  

臣防以罪在乱逆慈后罔赦事关惩劝圣人恒执其或生漏刑辟没有追败万代可知百王不易之道也窃见故保义军节度使赠太师王珙于国不忠于家不孝身为首帅行桀纣之虐名挂人伦纵豺狼之性顷乘京国患难借父叔勲劳宠极将相凶逾冦贼生召伯甘棠之树残毒郡人对傅说筑版之岩侵侮王室朝臣幕客受戮辱者非少军吏百姓遭杀害者甚众朝廷比属多事毎须含垢而上天不容遂振疎网虽假手麾下幸就屠灭然靡伏就法终为侥幸向使珙能于晩节粗立一善以功补过谁曰不然考其终始无改暴横以珙之骨千鞭不足快愤嫉之人陛下以在宥垂风崇恕御物存其棺冢为恩已厚尚污典册于理实难今复请追珙所受赠官爵悉皆削夺以正宪律令天下忠臣孝子知陛下昭章淑慝转相慕効将来傥复有如珙类者亦冀覩没后之诛而革其生前之虑明时裁化莫尚于斯先为珙所害故给事中王柷以下一十人寻防圣造已各赠官其官府寃死士庶伏乞下陜州以勑吊祭存问其家使并日之明无所不足如春之泽深渐泉壤甫刑曰皇帝哀矜庶戮之弗辜言唐尧之德也伏惟陛下与尧同心干渎宸严无任战越之至  

货殖上  

谏回易纳利充官俸疏【`已见六百七卷仍题作请废在官诸司捉钱令  

史表`】　　　　　　　　　　禇遂良  

臣譬【`前篇作臣作`】榱椽【`前篇作榱桷`】涨海【`前篇作成海`】取其纳流【`前篇作取平细流`】为理【`作为治`】在乎【`前篇作在于`】其元【`前篇作其原`】即依补拟【`前篇拟字`】三十贯【`前篇四十贯`】有国有家【`前篇作有国家者`】常笑汉代卖官【`前作世`】颇类于彼【`前作此`】输利【`前作输钱`】理治致【`前作致治`】悉意【`前作一意`】其居【`前作居其`】而可为将来【`前无为字`】人间【`前作民间`】辄敢【`前作轻敢`】议详【`前篇作详录非`】  

请不税关市疏　　　　　　崔　融【`长安三年`】  

伏见有司税关市事条不限工商但是行人尽税者臣谨按周礼九赋其七曰关市之赋窃惟市纵繁巧关通末游欲令此徒止抑所以咸增赋税臣谨商度今古料量家国窃将为不可税谨件事迹如左伏惟圣防择焉古往之时素【`旧唐书文粹作淳`】朴未散公田籍而不税关防讥而不征中代已来浇风骤进桑麻疲弊稼穑辛勤于是各徇通财争趋作巧求径捷之【`旧唐书有欲字`】速忘嵗计之【`唐书有无字`】余遂使田莱日荒仓廪不积蚕织休废弊緼阙如饥寒猥臻乱离斯瘼【`唐书作起`】先王惩其若此所以变古随时依本者恒科占末者增税夫关市之税者谓市及国门阙门者也惟敛出入之商贾不税来往之行人今若不论商人通取诸色事不师古法乃任情悠悠末代于何瞻仰济济盛朝自取嗤笑虽欲宪章前古【`二本作姬典`】乃是违背周官臣知其不可者一也臣谨按易繋称庖羲氏没神农氏作日中为市致天下之人聚天下之货交易而退各得其所班志亦云财者帝王聚人守位养成群生奉顺天德理国安人之本也士【`唐书仕下同`】农工商贾四人有业学以居位曰士辟土殖谷曰农作巧成器曰工通财鬻货曰商圣王量能授事四人陈力就职然则四人各业乆矣今后安得动而摇之萧何有云人情一定不可复动班固又云曹叅相齐齐国安集大称贤相叅去属其后相曰以齐狱市为寄慎勿扰也后相曰理无大于此者乎叅曰不然夫狱市者所以并容也今欲扰之奸人安所容乎吾是以先之夫狱市兼受善恶若穷极奸人无所容窜【`唐书叠奸人无所容窜六字`】乆且为乱秦人极刑而天下叛孝武峻法而刑狱繁此其効也老子曰我无为而人自化我好静而人自正叅欲以道化其本不欲扰其末臣知其不可者二也四海之广九州之杂关必据险路市必凭要津若乃富商大贾豪宗恶少轻死重义结党成群喑呜则弯弓睚眦则挺剑少有失意且犹如此一朝变法定是相惊乘兹困穷或致骚动便恐南走越北走胡非惟流逆齐人亦自扰乱殊俗又如邉徼之地冦贼为隣兴胡之旅嵗月相继傥因科赋致有猜疑一从散亡何以制禁求利虽切为害方深而有司上言不识文体徒欲益府【`二本作帑下同`】藏助军国殊不知军国益扰府藏逾空臣知其不可者三也孟轲又云古之为关也将以御暴今之为关也将以为暴今行者皆税本末同流且如天下诸津舟航所聚旁通蜀汉前指闽越七泽十薮三江五湖控引河洛兼包淮海舸巨舰千轴万艘交贸往返憧憧【`唐书作昧旦`】永月今若江津河口置铺纳税纳税则检覆检覆则迟留此津才过彼铺复【`一作覆`】止非惟国家税钱更遭主司僦赂船有大小载有多少量物而税触途淹乆统论一日之中未过十分之一因此拥滞必致吁嗟一朝失利则万商废业万商废业则人不聊生其间或有轻薄【`二本作訬`】任侠之徒斩龙刺蛟之党鄱阳暴虐之客富平悍壮之夫居则藏镪出便竦剑加之以重税因之以威胁一旦兽穷则搏鸟穷则攫执事者复何以安之哉臣知其不可者四也五帝之初不可详矣三王之后厥有着云秦汉相承典章大备至如关市之税史籍有文秦政以雄图武力舍之而不用也汉武以霸畧英才去之而勿取也何则关为御暴之所市为聚人之地税市则人散税关则暴兴暴兴则起异图人散则怀不轨夫人心莫不背善而乐祸易动而难安一市不安则天下之市必摇矣【`唐书一作新`】　一关不安则天下之关必动矣况浇风乆扇变法为难徒欲禁末游规小利岂知夫黙乱大伦魏晋小齐隋龌龊亦所谓【`唐书无此字`】不行斯道者也臣知其不可者五也今之所以税关市者何也岂不以国用不足邉冦为虞一行斯术冀有殷赡然也防臣敢借前箸以筹之伏惟陛下当圣朝御箓沉璧于洛刻石于嵩铸九【`唐书作寳`】鼎以穷奸坐明堂而布政神化广洽至德潜通东夷暂惊应时平殄南蛮才动计日归降西域五十余国广轮一万余里城堡清夷亭候静谧比为患者唯苦二蕃今吐蕃请命邉事不起即目虽尚屯兵乆后终成弛析独有黙啜假息孤【`唐书作辜`】恩恶贯祸盈覆亡不暇征役日已省矣繁费日已稀矣然犹下明制遵大朴爱人力惜人财王侯旧封妃主新礼所有支科【`文粹作继`】咸令削灭此陛下以躬率先尧舜之用心也且关中河北水旱数年诸处逃亡今始安辑倘加重税或虑相惊况承嵗积薄赋日乆俗荷深恩人知自乐卒有变法必多生怨生怨则惊扰惊扰则不安中既不安外何能御文王曰帝王富其人霸主富其地理国若不足乱国若有余古人有言帝王藏于天下诸侯藏于百姓农夫藏于庾商贾藏于箧惟陛下详之必若师兴有费国储多窘即请倍筭客商加敛平人如此则国保强富人免忧惧天下幸甚臣知其不可六也陛下畱神繋表属想政源冒滋炎炽早朝晏坐一日二日万【`二本作机`】务不遗先天后天灵【`唐书作虚`】心宻应时政得失小子何知率陈瞽辞伏纸惶怖【`唐书作惧一作慑`】  

谏不置劝农判官疏　　　　皇甫憬【`开元中`】  

臣闻智者千虑或有一失也而【`一无此二字`】愚夫千计亦有一得也【`一无也字`】且夫无益之事繁则不急之务重务重则役数【`一作数役下同`】役数则人疲人疲则无聊生矣是以太上务德以静为本其次化之以安为上但责其疆界严之隄防山水之余即为见地何必聚人阡陌亲遣检【`一作括`】量故夺农时遂【`唐书作致`】令受弊又应出使之辈未识大体之【`一作所`】由殊不知陛下爱人之【`一无此字`】至深务以勾剥为计州县惧罪据牒即徴逃士之家隣保代出隣保不济又便更逃【`一作输`】急之则都不谋生缓之则虑法交及臣恐逃逸从此更深至如澄流在源止沸在火不可不慎今之具寮向逾万数蚕食府库侵害黎民国絶数载之储家无经月之蓄虽有厚税亦不可供户口逃亡莫不由此纵使伊臯申术管晏陈谋岂息兹弊若以此为【`一无此字`】给将何以堪虽东海南山尽为粟帛亦恐不足岂量【`一作括`】田税客能周给也  

一作皆旧唐书宇文融传  

## 文苑英华卷六百九十八

宋　李昉等　编货殖下  

论度支疏一首  

水旱  

谏捕蝗疏一首　　　　论关中饥饿疏一首  

杂疏  

奏杨素疏一首　　　　上东宫请减膳疏一首上百里昌言疏一首  

谏中宗置公主府官疏一首  

请勿令胡僧婆陀燃灯疏一首  

请褒僧刘蕡疏一首  

货殖下  

论度支疏【`德宗`】　　　　　　权德舆  

十一月十二日将仕郎守右补阙臣权德舆谨昧死顿首上疏皇帝陛下臣闻建官惟贤任人以器细大毕効辕辐无遗盖就其所长以求至当古人所以有优于赵魏而劣于滕薛败于粟邑而理于频阳诚才各有所极也伏见司农少卿权判度支裴延龄早以文学累居官次固而似守刻而少通有专谨之心且非适时之器往者贰大农之卿长司大仓之出纳号为称职盖有恒规陛下急于奨能切于赏善权委邦赋冀有成绩【`集作冀其有成`】且度支所务天下至重量入为出从古所难使物无遗利而不可竭竭则害生类使奸无隐情而不可刻刻则伤人和调其盈虚制其损益上繋邦本下繋元元茍非全才通识则有所壅自延龄受任已近半载【`集作嵗`】群议纷然皆曰非宜且权其轻重固与守之之才不同邉储经费之功懋迁移用之法贵无畱事以酌乎中簿领简书周行郡国失于毫厘利病相万一物未理所轸皇情而延龄切于感恩昧于量力思有以効强所不通则有枉尺直寻之心多方自固之计吏伺其隙人售其奸因縁防弊触类滋长致逺恐泥学制实伤异时甚败罪之何补伏料圣意乆未正授延龄职名似观其能否以为进退官司闾里众口一心评议諠哗所不可遏伏望与一二宰臣时有裁议或诏问度支郎官使得以事实条对茍言者谬妄盖有以辩之或才实未称恐难乆处倘择能代命以他官以全延龄以便天下上副求理之意下遂陈力之宜则事任交修职业不废臣忝备员陛下谏诤之官常服师训缄黙自负无以为容阮嗣宗口不言人之短臣心常师之但以束带立朝则异于是职当献纳岂敢顾身耳有所闻心有所见义在无隐以奉圣明言而获戾臣之死所不胜愚悃欵之至伏惟陛下裁择谨奏  

水旱  

谏捕蝗疏【`宗`】　　　　　　韩思复  

臣伏闻近日河南河北蝗虫为害【`旧唐书作顷日`】更益繁炽经歴之处苗稼都损今渐翾飞向西荐【`旧唐书作防`】食至洛使命来往不敢昌言山东数州甚为惶惧且天灾流行埋瘗难尽臣望陛下悔过责躬发使宣慰损不急之务召至公之人上下同心君臣一德持此诚实以答休咎前后驱蝗使等伏望縂停书云皇天无亲惟德是辅人心无常惟惠是怀不可不收揽人心也  

论关中饥疏【`文粹作请勤政崇俭疏`】　　张廷珪【`开元初`】  

臣闻古有艰难兴王殷忧启圣者皆以事危则志逺【`旧唐书作鋭`】情迫则思深故能自下登髙转祸为福者也伏见景龙之末中宗遇祸先天之际凶党搆谋社稷有危于倒悬【`唐书旧作缀旒文粹作悬旒`】国朝殆【`唐书作将`】均于絶纽【`二本作綖`】陛下神武超代精诚动天再扫氛沴六合清朗而后上顺皇防俯念黔黎髙运璿衡光膺寳箓【`文粹有以字`】日月所烛之地书轨未通之乡无不霑濡渥恩被服元【`唐书作淳`】化十尧九舜未足称也明明上帝照临下土宜锡介祉以答鸿休然属顷嵗以【`唐书作已`】来隂阳愆候九谷失稔万姓阻饥关辅之间更为尤剧至有樵苏莫爨糠麧【`唐书作粮籺`】靡资不暇【`唐书作复`】聊生方忧转死偶防昌运遘兹艰否【`文粹作险`】者臣窃思之皇天之意将恐陛下春秋鼎盛神圣在躬不崇朝而建大功自藩邸而陟元后或简下济之道独满雄图之志轻虞舜而不法思汉武以自髙是故昭见咎徴载加善诱将欲大君日慎一日虽休勿休永保太【`文粹作天`】和以固邦本也斯则皇天之于陛下睠顾深矣陛下焉可不奉若休防而寅畏哉臣愚诚愿陛下约心削志澄思励精考羲农之书敦朴素之道登庸端士放黜佞人屏退后宫减彻外廐场无蹴鞠之翫野絶纵禽之赏促【`文粹作休`】石田之逺境罢金甲之悬军【`文粹作运`】惠【`唐书作矜`】恤惸嫠蠲薄徭赋去竒伎淫巧损和璧隋珠不见可欲使心不乱自然波清四海尘销九域农夫乐其业余粮栖于畆则和气上通于天虽五星连珠两曜合璧未足多也珍祥下降于地虽鳯凰巢阁麒麟在郊未足竒也或谓天之鉴【`二本作烱`】戒不足畏者则将上帝凭怒风雨迷错荒馑【`缺`】甚无以济下矣或谓人之穷乏不足恤者则将齐甿沮志亿兆携离愁苦怨极无以奉上矣斯盖安危所系祸福之源奈何朝廷曾不是察况今陛下受命伊始敷政惟新卿士百寮华夷万族莫不清耳以听刮目而视延颈企踵冀有所闻颙颙如也何可怠弃典则坐孤其望哉  

杂疏  

奏杨素疏　　　　　　　　　梁　毗  

窃见左仆射杨素幸遇愈重权势日隆所私皆非忠谠所信咸是亲戚子弟布列兼州连县天下无事自可息图四海稍虞必为祸始夫奸臣擅命有渐而来王莽资之于积年桓簒之于易世卒殄汉祀终倾晋祚陛下若以素为阿衡臣恐其心未必如伊尹也谨疏  

上东宫请减膳疏【`髙宗咸亨中为太子典膳`】  

邢文韦  

臣窃见礼大戴记曰太子既冠成人免于保傅之严则有司过之史彻膳之宰史之义不得不司过宰之义不得不彻膳不彻膳则死今皇帝式稽前典妙简英俊自庶子已下至谘议【`英华作司议`】舍人及学士侍读等使翼佑【`一作佐`】殿下式【`一作以`】成圣德近者巳来未甚延纳谈议不狎谒见尚稀三朝之后但与内人独居何由发挥圣智使睿哲文明者乎今史虽阙官宰当奉职忝备所司不敢逃死谨守礼经防申减膳谨言  

一作皆旧唐书本传  

上百里昌言疏　　　　　　王　勃  

勃言郷人奉五月一日诲子弟各陈百里之术宣于政者承命惶灼伏增悲悚勃闻古人有言明君不能畜无用之臣慈父不能爱无用之子何则以其无益于国而累于家也呜呼如勃尚何言哉辱亲可谓深矣诚宜灰身粉骨以谢君父复何面目以谈天下之事哉所以迟回忍耻而已者徒以虚死不如立节茍殒不如成名悔过傥存于已为仁不假于物是以孟明不屑三奔之诮而罢匡秦之心冯异不羞一败之失而摧辅汉之气故其志卒行也其功卒就也此言虽小可以喻大此勃所以怀既往而不咎指将来而骏奔割万恨于生涯进一篑于平地者今大人上延国谴逺宰邉邑出三江而浮五湖越东瓯而度南海嗟乎此皆勃之罪也无所逃于天地之间矣然勃尝闻之大易曰人之所助者信也天之所助者顺也是以君子不以否屈而易方故屈而终泰忠臣不以固穷而丧志故穷而必亨今交趾虽逺还珠者尝用之矣书不云乎弗虑胡获弗为胡成不胜愤激之至谨上百里昌言一部列为十八篇分为上下卷庶谒私欵少禆公政追思罪戾若投氷谷谨奉言疏不备勃再拜  

谏中宗置公主府官疏　　　辛替否【`景龙元年`】  

臣闻圣人广视听于四方纳讴谣于九有者盖欲以上通下达逺闻迩信元首惟圣股肱惟明若此则国可长乆时无灾害者也臣闻事君上牧黎庶莫不慎器与名畏怨重祸不激诡以求进不货贿以要荣公侯伯子男等各以功为先后卿大夫士九品各以德为次等刘毅无卖官之诮仲经无免爵之谣则格于皇天光于后土何风雨不顺隂阳不和之有哉臣闻古之建官员不必备九卿已下皆有其位而阙其选赏一人谋乎三事职一人访乎群司负宠者畏权势之在躬求【`一作知`】荣者避权门而不入故称赏不僣官不滥士皆完行家有亷节朝廷有余俸百姓有余食下忠于上上礼于下委裘而无仓卒之危垂拱而无颠沛之患夫事有扬耳目动心虑作不师古以行于今者盖有之矣伏惟陛下百倍行赏十倍增官金银不供其印束帛无充于锡何媿于无用之臣何慙于无力之士至于公府补授罕存推择遂使富商豪贾尽居缨冕之流鬻伎行巫咸陟膏腴之地一旦羊头入兴狗尾生谣将恐巍巍盛唐取议于后臣闻于古人曰福生有基祸生有胎伏惟公主陛下之爱女选贤良以嫁之设官职以辅之倾府库以赐之壮第观以居之广池籞以嬉之可谓之至重也可谓之至怜也然而用不合于古义行不根于人心将恐变爱成憎转福为祸何者竭人之力人怨也费人之财人怨也夺人之家人怨也爱数子而取三怨于天下使邉疆之士不尽力朝廷之士不尽忠人之散矣独特所爱何所恃乎向者鲁王赏同诸壻礼等朝臣则亦有今日之福无曩时之祸人徒见其祸不知其祸之所来所以祸之者宠爱过于臣子也去年七月五日已见其徴矣今犹【`前篇作与今一作而今`】事无改更理尚因循弃一宅而造一宅忘前祸而忽后祸臣窃谓陛下憎之矣非爱之也何利于公主臣闻君以人为本本固则邦宁邦宁则陛下之夫妇母子长相保也伏惟外谋宰臣为乆安乆宁【`一作之计`】以存之不使奸臣贼子以伺之臣闻防不可不防逺不可不虑当今疆场惊骇仓廪空虚掲干【`一作竿`】守御之士赏不及肝脑涂地之卒输不充野多食草家不识谷而方大起寺舍广营第宅伐木空山不足充梁栋运土塞路不足充墙壁夸古耀今逾章越制百僚钳口四海伤心臣闻释教者以清浄为基慈悲为主故常【`一作当`】体道以济物不为利欲【`一作不欲利已`】以损人故常去已以全真不为荣身以害教三时之月掘山穿地【`一作池`】损命也殚府虚帑损人也广殿长廊荣身也损命则不慈悲损人则不济物荣身则不清浄岂大圣大神之心乎臣以为非真教非佛意违时行违人欲自像王西下佛教东传青螺不入于周前白马方行于汉末【`一作后`】风流雨散千帝百王饰弥盛而国弥空寳弥重而祸弥大覆车继轨曾不改途晋臣以佞佛取讥梁主以舍身搆隙若以造寺必为其治体养人不足以经邦则殷周以往皆暗乱汉魏已降皆圣明殷周已往为不长汉魏已降为不短臣闻夏为天子二十余代而殷受之殷为天子二十余代而周受之周为天子二十余代而秦汉受之自汉已后歴代可知也何者有道之长无道之短岂因其穷金玉修塔庙方建长乆【`一作方得长乆`】之祚乎臣闻于经曰若菩萨心住于法而行布施如人入暗则无所见又曰一切有为法如梦幻泡影如露亦如电臣以为减雕琢之费以赈贫人【`一作下`】是有如来之德息穿掘之苦以全昆虫是有如来之仁罢营搆之直以给邉陲是有汤武之功回不急之禄以购亷清是有唐虞之理缓其所急急其所缓亲未来而疎见在失真实而冀虚无徇俗人之所为而轻天子之功业臣窃痛之矣当今出财依势者尽度为沙弥【`一作门下同`】避役奸讹者尽度为沙弥其所未度唯贫穷与善人耳将何以作范乎将何以租赋乎将何以力役乎臣以为出家者舍尘俗离朋党无私爱今殖货营生非舍尘俗援亲树知非离朋党畜妻养孥非无私爱是致人以毁道非广道以求人伏见今日之宫观台榭唯京师之与洛阳不曾【`一作增`】修饰犹恐奢丽陛下尚欲填池堑捐苑囿以赈贫人无产业者今之天下之寺盖无其数一寺当陛下一宫壮丽甚之矣用度过之矣是十分天下之财而佛有其七八陛下何有之矣百姓何食之矣虽以隂阳为炭万物为铜役不食之人使不衣之士犹尚不给况资于天生地养风动雨润而后得之乎臣闻国无九年之储国非其国伏惟【`一作以`】计防【`一无防字`】仓廪量【`一无量字`】度府库百寮供给百事用度臣恐卒嵗不充况于九年之积乎一旦风尘再扰霜雹荐臻沙弥不可执干戈寺塔不足攘饥馑臣窃惜【`一作痛`】之矣  

此篇一作皆旧唐书本传六百二十一卷重出题作諌多造寺观及王主邸第表而文多节畧前巳削去  

请勿令胡僧婆陁燃灯疏【`已见六百二十卷题作諌安福门酺乐表`】  

严挺之  

且臣卜其昼未卜其夜【`前篇无此四字`】斯存【`前篇作攸传`】返朴覆古【`前篇作还淳复古`】不获【`前篇作矜`】颇积【`前篇作巳积`】之欢【`前篇作乐`】货易【`前篇作贸易`】  

请褒赠刘蕡疏　　　　　　罗　衮  

右臣衮伏以典礼褒荣用广哲王之道生死抱痛可念直臣之魂伏以陛下再阐皇图初平内患善无殁而不纪恶无存而不诛事或有遗臣不敢不奏窃见故秘书郎责授栁州司户臣刘蕡当大和年对直言防是时宦官方炽朝政已侵人谁敢言蕡独能指抑堕雨回天之势欲使当门夺官卿爵土之权将令拥篲遂遭退黜实负寃欺其后竟陷侵诬终罹谴逐沉沦絶世【`唐书作身异世唐讳`】六十余年正士为之吞声【`唐书作切齿`】义夫为之饮泣当时排先见之説后代袭蔽聦之谋寖成其风以至前嵗东内幽辱西州播迁旒缀竿而未危矢及屋而非乱伏赖陛下德胜妖孽义感勲贤克返尘銮再安寳位向使蕡防得用蕡才得施则杜渐防萌寻消逆节岂殷忧多难逺及圣躬以此追惟诚堪轸悼当氛雾蔽亏之日虽累朝明圣其奈蕡何及天地廓清【`唐书作及正`】之辰则寞幽寃【`唐书作枉愤胔`】必有望于陛下矣特乞宣府中书门下显加褒赠仍勑天下州府求蕡子孙振拔录用不独慰耀九泉之骨庶亦感励四海之心冒渎宸严臣衮无任战惧陨越之至  

## 文苑英华卷六百九十九

宋　李昉等　编文集一  

庾信集序一首　　　　文思博要序一首王勃集序一首  

庾信集序　　　　　　　　宇文逌  

盖闻五声调应则宫徴成其文八音克谐则管和其韵所以周南召南之篇为风人之首小雅大雅之作实王政之由复其【`疑作有`】阳春白雪之唱郢中之曲弥髙秋风黄竹之词伊上之才尤盛遂能孝敬叙人伦移风俗化天下兼夫吟咏情性沈郁文章者可畧而言也开府司宗中大夫义城公庾信字子山南阳新野人也若夫有周之时掌庾源其得姓皇晋之代大尉阐其宗谱舄奕氤氲布在方防国史家谍世并详焉八世祖滔散骑常侍领大著作遂昌县侯祖易徴士隐遁无闷确乎不拔宋终齐季早擅英声父肩吾散骑常侍中书令文宗学府智囊义窟鸿名重誉独歩江南或昭或穆七世举秀才且圭且璋五代有文集贵族华望盛矣哉幼而清惠唯良之美称共治之能佩犊带牛有侔龚遂桑枝麦穗无谢张堪入为司宪中大夫帅掌三勑之法助宣五禁之书秋府得人于斯为盛尝且上府赋诗曰诘旦启门阑繁辞拥笔端苍鹰下狱吏獬豸饰刑冠司朝引玉节盟载捧珠盘穷纪星移次归余律未殚雪髙军尺厚冰深一寸寒短笋犹埋竹香心未起兰孟门乆失路扶摇忽上抟栖乌迁得府弃马复归栏荣华名义重虚薄报恩难枚乘迁【`疑`】起疾贡禹遂弹冠方随莲叶敛未用竹根丹一知象法讵思垂钓竿其王事之中优游如此出为洛州刺史德茂褰帷才膺刺举吏不敢贿人不忍欺上洛童儿如迎郭伋商山故老似值刘复为司宗中大夫防辖礼府佐治春卿辨九拜之仪教六诗之义自梁朝筮仕周世驱驰至今嵗在屠维龙居渊献春秋六十有七齿虽耆宿文更新竒才子词人莫不师教王公名贵尽为虚襟信降山岳之隆緼烟霞之秀器量侔瑚琏志性甚松筠妙善文词尤工诗赋穷縁情之绮靡尽体物之浏亮诔夺安仁之美碑有伯喈之情箴似扬雄书同阮籍少而聪敏绮年而播华誉龆嵗而有俊名孝性自然仁心独秀忠为令德言及文词穿壁未勤映萤逾甚若乃德圣两礼韩鲁四诗九流七畧之文万卷百家之説名山海上金匮玉版之书鲁壁魏坟缥帙缃囊之记莫不穷其枝叶诵其篇简岂止仲任一见之敏世叔五行之速强记独絶博物不群年十五侍梁东宫讲读虽桓驎十四之嵗答宿客之诗鲁连十二之年杜离坚之辨匪或斯尚同日语哉玉墀射防髙等甲科公孙金马之时仲舒鸿渐之日未能连类曾何足云解褐授安南府行参军尺木未阶髙衢方骋寻转尚书度支郎中壮嵗精练必以吏能上象列宿非因忿气夜不离阁【`后汉黄香昼夜不离省阁`】无愧于黄香开雾覩天有同于乐广仍为郢州别驾刺史之半骥足斯展于时江路有贼梁先主使信与湘东王论中流水战事丑徒闻其名德遂即散奔深为梁主所赏盖善战者不阵此之谓乎兼通直常侍使于魏土接对有才辨虽子贡之旗皷陈説仲山之专对智谋无以加也还本国为正员郎职位清显以望以实又为东宫领直春宫兵马并受节度龙楼兰锜宠寄逾隆值侯景簒逆攻围淮海建康宫殿非无流矢之兵丹阳帝居遂有生荆之痛出往上流来归全楚于时州后即湘东王其后封豕既诛长蛇受戮湘东有雪耻之功淮海有勤王之旅同少康之复夏若太戊之绍殷即于荆江骤置文物复为梁后主萧绎御史中丞中兴司直具瞻斯在贵戚敛手豪族屏气迁散骑常侍右卫将军丰貂右珥戎章再徙阮籍非好之职郑防叅乘之官着德廊庙切问近对拜武康县开国侯开国承家信圭是执河带山砺贻厥于后即以本官奉使大国光华重出原隰再来太祖夹辅魏朝作相关右三分有二九合一匡德迈晋宣雄逾魏武功髙网地道映在田亦见子山赐识如旧属武太祖献防魏帝命将荆衡寻值本朝青盖入洛于是舍节入仕乃沐霸恩改授使持节车骑大将军仪同三司戎号光隆比仪台铉髙官美宦有逾旧国又迁骠骑大将军开府仪城公王沈晋代始授此荣黄权魏时首膺斯命降在季世秩居上品爵为五等荣贵两朝出为农郡守职实剖符寄深分竹加以冥心资敬笃信天伦孝实人师刑推士则愠喜不形于色忠恕不离于怀矜简俨然师心独往似陆机之爱弟若韩康之养甥环堵之间怡怡如也屡聘上国特为太祖所知江陵名士唯信而已绸缪礼遇造次推恩明帝守文偏加引接武皇英主弥相委寄宻勿王亊多歴嵗年自携老入关亟移灰琯蒸蒸色养勤同扇席及丁母忧杖而后起病不胜哀青鸾降宿树之祥白雉有依栏之感晋国公庙期受托为世贤辅见信孝情毁至毎自悯嗟尝语人曰庾信南人羁士至孝天然居防过礼殆将灭性寡人一见遂不忍看其至德如此被知亦如此昔在阳都有集十四卷值太清罹乱百不一存及到江陵又有三卷即重遭军火一字无遗今之所撰止入魏已来爰洎皇代凡所著述合二十卷分成两帙附之后尔余与子山风期款宻情均缟纻契比金兰欲余制序聊命翰札幸无愧色非有绚章方当贻范搢绅悬诸日月焉  

文思博要序　　　　　　　髙士亷  

大矣哉文籍之盛也范围天地幽赞神明用之邦国则百官以乂用之乡人则万姓以察非松乔而对振古瑾户牖而觌遐方故先王以之建极圣人以之设教师范百代弥纶四海是以刋之金石与天壤而相弊书之竹素【`一作帛`】与日月而俱悬者莫尚于此爰自卦起龙图文成鸟防坟典开其绪丘索导其流虞夏之书犹旭日之始旦殷商之诰若覆篑之为山及曲阜佐周摄政践阼而又阙里自衞将圣多能捐益礼乐极乎天而蟠乎地祖述尧舜繁星辰而振河海郁郁焉皷王风于九合訚訚焉辟儒门于百代既而雅道虽废学者未衰挟册如林遂偶纵横之运怀经成市俄属坑焚之灾下土怨咨上天回睠咸洛基命悬赏而崇儒术曹马御纪疏爵而启胶庠人拾青紫家握铅素求古文于孔壁专门者重阐收竹书于汲塜异説者无遗逮乎有隋失驭群凶竞逐辟雍蔓于荆棘延阁殚于煨烬孟坚九流与川渎而俱竭【`一作尹非`】度四部随岳敦而分崩淹中许下博古洽闻之生尽殄散矣兰台藏室金简玊匮之文咸残逸矣皇帝仰膺灵命俯叶萌心智周乾坤之表道济宇宙之外操参【`一作征`】伐而清天歩横昆海而纽地维櫜弓矢于灵台执贽者万国张礼乐于太室受职者百神苍旻降祥黔黎禔福置成均之职刘董与马郑风驰开崇文之馆扬班与潘江雾集搢绅先生聚蠧简于内輶轩使者采遗篆于外刋正分其朱紫缮冩埒于邱山外史所未录既盈太常之藏中经所不载盛积秘室之府比夫轩皇宛委穆满羽陵炎汉之广内有晋之秘阁何异乎牛宫之水争浮天于谷王蚁蛭之林竞拂日于若木也帝听朝之暇属意斯文精义穷神防言探赜纡楼船于学海获十城之珍驻羽盖于翰林搴三珠之寳以为观书贵要则十家并驰观要贵博则七畧殊致自非防质文而分其流混古今而共其辙则万物虽众可以同类千里虽遥可以同声然则魏之皇鉴登巨川之滥觞梁之遍畧标崇山之增构嵗月滋多论次逾广类苑耕录齐玉轪而并驰要畧御览扬金镳而继路虽草创之指义在防也而编录之内犹多遗阙并未能絶云而负苍天杜罻罗之用激水而纵溟海息钩饵之心帝乃亲萦圣情曲留览垂权衡以正其失定凖绳以矫其违顿天网于蓬莱纲目自举驰云车于防府辙迹可寻述作之义坦然笔削之规大备驰进尚书右仆射申国公士防特进郑国公魏徴中书令驸马都尉德安郡公杨师道兼中书侍郎江陵县子岑文本中散大夫守尚书礼部侍郎顔相时中散大夫守国子司业朱子奢给事中许敬宗朝散大夫守国子博士刘伯荘朝散大夫行太常博士吕才秘书丞房龄朝散大夫行太学博士马嘉运朝散大夫行起居舍人禇遂良朝议郎守晋王友姚思聪【`唐书作廉`】太子舍人司马宅相秘书郎宋正跱【`唐书有李淳风无宋正跱`】笼缃素则一字必包举残缺则片言靡弃而有检简而不失同兹万顷塍埓自分譬彼百川流无壅讨论歴载琢磨云毕勒成一家名文思博要一百二十帙一千二百卷并目录一十二卷义出六经事兼百氏究帝王之则极圣贤之训天地之道备矣人神之际在焉昭昭若日月代明于下土离离若星辰错行于躔次斯固坟索之苑囿文章之江海也是为国者尚其道德为家者尚其变通纬文者尚其溥谅足以仰观千古同羲文之爻彖俯视百王轶姬孔之礼乐岂止刻石汉京悬金秦市比丘明之作传侔子长之著书而已哉  

王勃集序　　　　　　　　杨　炯  

大矣哉文之时义也有天文焉察时以观其变有人文焉立言以重其范歴年兹乆逓为文质应运以发其明因人以通其粹仲尼既没防夏光洙泗之风屈平自沈唐宋汨罗之迹文儒于焉异术词赋所以殊源逮秦氏燔书斯文天防汉皇改运此道不还贾马蔚兴已亏于雅颂曹王杰起更失于风骚僶俛大猷未忝前载洎乎潘陆奋发孙许相因继之以顔谢申之以江鲍梁魏群材周隋众制或茍求虫篆未尽力于丘坟或独徇波澜不寻源于礼乐防时沿革循古抑扬多守律以自全罕非常而制物其有飞驰倐忽倜傥纷纶皷动包四海之名变化成一家之体蹈前贤之未识探先圣之不言经籍为心得王何于逸契风云入思叶张左于神交故能使六合殊材并推心于意匠八方好事咸受气于文枢出轨躅而骧首驰光芒而动俗非君之博物孰能致于此乎君讳勃字子安太原祁人也其先出自有周濬启大明之裔隠乎炎汉宣髙尚之风晋室南迁家声布于淮海宋臣北徙门德胜于河汾宏材继出达人间峙祖父通隋秀才髙第蜀郡司户书佐蜀王侍读大业未退讲艺于龙门其卒也门人諡之曰文中子闻风睹奥起予道惟揣摩三古开阐八风始摈落于邹韩终激扬于荀孟父福畤歴任太常博士雍州司功交阯六合二县令为齐州长史抑惟邦彦是曰人宗絶六艺以成能兼百行而为德司马谈之晩嵗思授史之功扬子云之暮年遂起叅之叹君之生也含章是托神何由降星辰竒伟之精明何由出家国贤才之运性非外奨智乃自然孝本乎未名人应乎初识器业之敏先乎就傅九嵗读顔氏汉书撰指瑕十卷十嵗包宗【`疑作综`】六经成乎暮月悬然天得自符音训时师百年之学旬日兼之昔人千载之机立谈可见居难则易在塞咸通于术无所滞于词无所假幼有钧衡之畧独负舟航之用年十有四时誉斯归太常伯刘公巡行风俗见而异之曰此神童也因加表荐对防髙第拜为朝散郎沛王之初建国也博选竒士徴为侍读奉教撰平台钞畧十篇书就赐帛五十疋先鸣楚馆孤峙齐宫乘忌侧目应刘失歩临秀不容寻反初服逺逰江汉登降岷峨观精气之防昌翫灵竒之肸蠁考文章之迹徴造作之程神机若助日新其业西南洪笔咸出其词毎有一文海内惊瞻所制九陇县孔子庙堂碑文宏伟絶人稀代为寳正平之作不能夺也咸亨之初乃叅时选三府交辟遇疾辞焉友人陵季友时为虢州司法盛称农药物廼求补虢州叅军坐免嵗余寻复旧职弃官沈迹就养于交阯焉长卿坐废于时君山不合于朝岂无媒也其惟命乎富贵比于浮云光隂逾于尺壁着撰之志自此居多观览旧章翾翔羣艺随方渗漉于何不尽在乎词翰倍所用心尝以龙朔初载文场变体争构纎防竞为雕刻糅之金玊龙鳯乱之朱紫青黄影带以徇其功假对以称其美骨气都尽刚健不闻思革其弊用光志业薛令公朝右文宗托末契而推一变卢照隣人间才杰览清规而辍九攻知音与之矣知已从之矣于是鼔舞其心发泄其用八驰骋【`一作骤`】于思绪万代出没于毫端契将往而必融防未来而先制动摇文律宫商有奔命之劳沃荡词源河海无息肩之地以兹伟鉴取其雄伯壮而不虚刚而能润雕而不碎按而弥坚大则用之以时小则施之有序徒纵横以取势非皷怒以为资长风一振众萌自偃遂使繁综浅术无藩篱之固纷绘小才失金汤之险积年绮碎一朝清廓翰苑豁如词林增峻反诸宏博君之力焉矫枉过正文之权也后进之士翕然景慕乆倦樊笼咸思自释近则面受而心服逺则言发而响应教之者逾于激电传之者速于置邮得其片言而忽焉髙视假其一气则邈矣孤骞窃形骸者既昭发于枢机吸精防者亦潜附于声律虽雅才之变例诚壮思之雄宗也妙异之徒别为纵诞专求怪説争发大言乾坤日月张其文山河鬼神走其思长句以增其滞客气以广其灵已逾江南之风渐成河朔之制谬称相述罕识其源扣纯粹之精机未投足而先逝览奔放之偏节已滞心而忘返廼相循于局歩岂见习于通方信谲不同非墨翟之过重增其放岂荘周之失唱髙罕属既知之矣以文罪我其可得乎君以为摛藻雕章研机之余事知来藏往探赜之所宗随时以发其惟【`一作文`】应便稽古以成其殆察防循紫宫于北门幽求圣律访扈于东洛响像天人毎览韦编思大易周流穷乎八索变动该乎四营为之发挥以成注解尝因夜梦有称孔夫子而谓之曰易有太极子其勉之寤而循环思过半矣于是穷蓍蔡以像告考爻彖以情言既乘理而得亦研精而徇道虞仲翔之尽思徒见三爻韩康伯之成功仅逾两繋君之所注见光前古与夫发天地之秘藏知鬼神之情状者合其心矣君又以幽赞神明非杼轴于人事经营训导乃优游于圣作于是编次论语各以群分穷源造极为之古训仰贯一以知归希体二而致逺为言式序大义昭然文中子之居龙门也睹隋室之将丧知吾道之未行循叹鳯之逺图宗获麟之遗制裁成大典以赞孔门讨论汉魏迄于晋代删其诏命为百篇以续书甄正乐府取其雅奥为三百篇以续诗又自晋太熈元年至隋开皇九年平陈之嵗褒贬行事述元经以法春秋门人薛收窃慕同为元经之传未就而殁君思崇祖德光宣奥义续薛氏之遗传制诗书之众序包【`疑`】举艺文克融前烈陈群禀太丘之训时不逮焉孔伋传司冦之文彼何功矣诗书之序并冠于篇元经之传未终其业命不与我有涯先谢春秋二十八皇唐上元三年秋八月不改其乐顔氏斯殂义【`贾谊鹂赋作养`】空而浮贾生终逝呜呼天道何哉所注周易穷乎晋卦又注黄帝八十一难幸就其功撰合论十篇见行于代君平生属文嵗时不倦缀其存者才数百篇嗟乎促龄材气未尽殁而不朽君子贵焉兄勔及勮磊落词韵铿鍧风骨皆九变之雄律也弟助及勋防括前藻网罗群思亦一时之健笔焉友爱之至人伦所及永言存殁何痛如之援翰纪文咸所未忍盖以投分相期非宏词説澘然擥涕究而序之分为二十卷具诸篇目三部盛作恨不序于生前七志良书空撰得于身后神其不逺道或存焉  

## 文苑英华卷七百

　　　宋　李昉等　编文集二  

驸马乔君集序一首　　南阳公集序一首  

陈氏集序一首　　　　上官昭容集序一首  

驸马都尉乔君集序　　　　卢照隣  

昔文王既没道不在于兹乎尼父充生礼尽归于是矣其后荀卿孟子服儒者之褒衣屈平宋玊弄词人之柔翰礼乐之道已颠坠于斯文雅颂之风犹绵聨于季叶痛乎王泽既竭诸侯为麋鹿之场帝图伊梗天下作狼之国秦人一灭旧章大愚黔首群书赴火化昆岳之髙烟儒士投坑变蓬莱之巨壑乐沈于海河间王初睠睠于古篇礼适诸夷齐叔孙区区于绵蕝安国讨论科斗五典叶从史迁祖述获麟八书爰创衣冠礼乐重闻三代之风玉帛讴歌无坠六经之业郁其兴咏大雅于是为群自此迄今年逾千祀圣门论赋相如为入室之雄阙里裁诗公干即升堂之客陆平原龙惊学海浮天泉以安流鲍叅军鹤翥文场代黄金之平埒临曲台之上路面通衢之小苑莲红水碧堪钓叟之淹留桂白山青宜王孙之攀折香车贵士不掩龙关缝掖书生时通驿骑坐兰径敞松扉北牖动而清风来南轩幽而白云起欣然命驾吊曲江之隑渊兴尽而归聆伊川之笙吹三朝庆谒趋剑履于南宫五日归休闻歌钟于北里雍容车骑屡动雕章啸傲烟霞仍涵寳思奢不败德笑金谷之罗纨俭不邀名悲兰陵之刍布荣期三乐君实四之平子四愁我无一矣君教训子弟不读非圣之书抚爱家僮常恐名奴之辱婚嫁巳毕欲就金丹轮盖非荣犹思道树明霞晓挹终登不死之庭甘露秋团傥践无生之岸凡所著述多以适意为宗雅爱清灵【`疑作虚`】不以繁词为贵足以传诸好事贻厥孙谋故撰而存之凡为若干卷云尔  

南阳公集序  

昔者龙蹲东鲁陈礼乐而救苍生虎据西秦焚诗书以愚黔首通其变参天二地谓之神合其机一隂一阳谓之圣是以楚汉方鬭萧曹绛灌负长剑于此时袁曹已平徐陈应刘弄柔翰于当代圣人方士之行亦各异时而并宜讴歌玊帛之书何必同条而共贯文质再而复殷周之损益足徴骊翰三而始【`疑作改`】虞夏之兴亡可及美哉焕乎斯文之功大矣自获麟絶笔一千三四百年防夏之门时有荀卿孟子屈宋之后直至贾谊相如两班叙事得丘明之风骨二陆裁诗含公干之竒伟邺中新体共许音韵文成江左诸人咸好姿艶发精傅爽丽顔延之急病于江鲍之间踈散风流谢宣城缓歩于向刘之上北方重浊独卢黄门往往髙飞南国轻清惟庾中丞时时不坠嗟乎古今之士逓相毁誉至有操我戈矛启其墨守三都既丽徴夏熟于上林九辩已髙责舂歌于下里蹐駮之论纷然遂多近日刘勰文心钟嵘诗评异议蜂起髙谈不息人慙西氏空论拾翠之容质谢南金徒辩荆蓬之妙拔十得五虽曰肩随闻一知二犹为臆説俞曰未可人称屡中化鲁成鱼曷云其逺非夫妙谐钟律体防风骚笔有余妍思无停趣作作镜听歌曲而知亡为龙为光观礼容而识大齐鲁一变之道唐虞百代之文悬日月于胷怀挫风云于毫翰含今古之制扣宫徴之声细则出入无间麤则弥纶区宇逶迤绰约如玊女之千娇突兀峥嵘似灵之孤朴乘槎上汉谁问坳塘【`荘子作唐`】之浅深荷防入秦寜议长安之逺近是非未定曹子建皓首为期离合俱伤陆平叔终身流恨超然若此适可操刀自兹已降徒劳举斧八病爰超沈隠侯永作拘囚四声未分梁武帝长为聋俗后生莫晓更恨文律烦苛知音者稀常恐词林交丧雅颂不作则后死者焉得而闻乎贞观年中太宗外厌兵革垂衣裳于万国舞千戚于两阶留思政涂内兴文事虞李岑许之俦以文章进王魏来禇之辈以材术显咸能起自布衣蔚为卿相雍容侍从朝夕献纳我之得人于斯为盛虞博通万句对问不休李长于五言下笔无滞岑君论诘亹亹听者忘疲许生章奏翩翩谈之未易王侍中政事精宻明达旧章魏太师直气鲠辞兼包古义禇河南风标特峻早锵声于册府变风变雅立体不拘于一涂既博既精为学遍游于百氏自豸冠指佞鸡树登贤内掌机宻外修国史晨趋有暇持防笔于瑶轩夕拜多闲弄雕章于琴席含毫顾盼汉家之城阙风烟逸韵纵横秦地之林泉鱼鸟黄山羽猎几奏琼篇汾水楼船参闻寳思南津吊屈去逐苍梧之云西路悲昻来挽葱岩之雪江湖廊庙造次不忒其仪沙塞朝廷颠沛必归于汉是使名流俱至亲翰阗门爱客相寻鸡谈满席嘤嘤好鸟花欲白兮栁将飞潎潎逰鱼莲欲红兮苹可望緑樽恒湛齐阁临霞绮札逾新园亭坐月凡所著述一千有余篇今之刋冩成三十卷余早逰西镐及周史之阙文晩卧东山忆汉庭之遗事平津侯之賔馆马廐萧条李司之仙舟龙门荒毁交交黄鸟集于栩兮集于桑营营苍蝇止于樊兮止于棘九原可作松有隧兮兎有埏三湘不追川无梁兮鸟无径辍斤之恸何独荘周闻笛而悲寜惟向秀徒勤观海未知渤潏之倪永好谈天莫究氤氲之数遂抽短翰为之序云  

陈氏集序　　　　　　　　卢藏用  

昔孔宣父以天纵之才自卫返鲁乃删书诗【`书文粹作定礼`】述易道而修【`陈集作作`】春秋数千百年文章灿然可观者【`文粹无者字`】也孔子殁二百嵗而骚人作于是婉丽浮侈之法行焉汉兴二百年贾谊马迁为之杰宪章礼乐有老成人【`文粹无人字`】之风长卿子云之俦瑰诡万变亦竒特之士也惜其王公大人之言溺其【`陈集文粹并作于`】流杂而不显其后班张崔蔡曹刘潘陆随波而作虽大雅不足然其遗风余烈尚有典刑宋齐已来【`文粹作末字`】盖顦顇矣逶迤陵頺流靡忘返至于徐庾天之将丧斯文也后进之士若上官仪者继踵而生于是风雅之道扫地尽矣易曰物不可以终否故受之以泰道丧百嵗而得陈君君名【`陈集作讳`】子昻字伯玊蜀人也崛起江汉虚视函夏卓立千古横制頺波天下翕然质文一变非夫岷峨之精巫庐之灵则何以生此故有【`文粹作其`】谏争之辞则为政之先也昭夷之碣则议论之当也国殇之文则大雅之怨也徐君之议则刑礼之中也至于感激顿挫防显阐幽庶几见变化之朕以接乎天人之际者则感遇之篇存焉观其逸足骎骎方将抟扶摇而陵太清躐遗风而薄嵩岱吾见其进未见其止惜乎湮厄当世道不偶时委骨巴山年志俱夭故其文未极呜呼聪明精粹而沦剥贪饕桀骜以显荣天乎天乎吾始未知夫天焉昔尝与余有忘形之契四海之内一人而已良友殁矣天其丧予今采其遗文可存者编而次之凡十卷恨不逢作者不得列于诗人之什悲夫故粗论文【`陈集有文字`】变而为之序至于王霸之才卓荦之行则存之别传以继于终篇云耳  

上官昭容集序　　　　　　张　说  

臣闻七声无主律吕综其和五彩无章黼黻交其丽是知气有噎郁非巧辞莫之通形有万变非工文莫之冩先王以是继天地究人神闻寂寞览【`文粹作鉴`】幽昧文之辞义大矣哉上官昭容者故中庸侍郎仪之孙也明淑挺生才华絶代敏识聪听探防镜理开卷海纳宛若前闻摇笔云飞咸同宿构初沛国夫人之方娠也梦巨人俾【`集作升`】之大秤曰以是秤量天下既而昭容生弥月夫人弄之曰秤量天下岂在子乎孩遂哑哑应之曰是生而能言盖为灵也越在襁褓入于掖庭天实启之故毁家而资国运将兴也故成德而受任自则天乆视之后中宗景龙之际十数年间六合清谧内峻图书之府外辟修文之馆搜英猎俊野无遗才右职以精学为先大臣以无文为耻毎豫游宫观行幸河山白云起而帝歌翠华飞而臣赋雅颂之盛与三代同风岂惟圣后之好文亦云奥主之协讃者也古者有女史记功书过复有女尚书决事宫閤昭容两朝专美一日万机顾问不遗应接如响虽汉称班媛晋誉左嫔文章之道不殊辅佐之功则异迹秘九天之上身没重泉之下嘉猷令范代罕得闻庶几后学呜呼何仰然则大君据四海之图悬百灵之命喜则九围挟纩怒则千里流血静则黔黎乂安动则苍甿罢弊入耳之语谅其难乎贵而势大者疑贱而礼絶者隔近而言轻者忽逺而章忠者忤惟窈窕柔慢【`文粹作曼`】诱掖善心忘味九德之衢倾情六艺之圃故登昆廵海之意寝剪胡刈越之威息璿台珍服之态消从禽嗜乐之端废独使温柔之教渐于生人风雅之声流于来叶非夫黄毓粹贞明助思众妙挨识群灵挟志诞异人之寳授兴王之瑞【`集作端`】其孰能臻斯懿乎镇国太平公主道髙帝妹才重天人昔尝共游东壁同宴北渚倐来忽往物在人亡悯雕琯之残言悲素扇之空曲上闻天子求椒掖之故事有命史臣叙兰台之新集凡若干卷列之如左  

## 文苑英华卷七百一

　　宋　李昉等　编文集三  

孔补阙集序一首　　　洛州张司马集序一首尚书崔孝公集序一首  

扬州功曹萧君集序一首  

杨骑曹集序一首  

工部侍郎李公集序一首  

文编序一首  

殿中侍御史萧君文章集录序一首  

孔补阙集序　　　　　　　张　说  

唐防稽孔季诩【`集作翊`】字季和识真之士也弱冠制举授校书郎转国子主簿年三十一卒于左补阙祖绍安中书舍人考桢绛州刺史季和清防素业有奕代之训依仁游艺真圣者之后永昌之始接迹【`集作践`】书坊有广汉陈子昻钜鹿魏知古髙阳许望信都杜澄昌乐谷倚广陵马懐素东莱王无竞河南元希声临淄李伯鱼谯国彦范佥谓季和神清韵逺析理探防衞叔寳之比也呜呼人斯云亡世阅多故十年之外零落将尽而后来【`集作死`】者皆首华金歩鸣玉负玺丹池挥翰紫宸何甞不拜职之日叹在刘王乔临坛之时恨无谢益夀者矣顷见许州之子风裁可观潘子之门有尼夏侯之学传建集作者五卷以示予称从弟四人皆良噐怆相如之遗草幸公业之不亡自【`集作因`】叙曩意存之篇首云尔  

洛州张司马集序  

夫言者志之所之文者物之相杂然则心不可蕴故发挥以形容辞不可陋故错综以润色万象【`集作物`】鼔舞入有名之地五音繁杂【`集作防`】出无声之境非穷神体妙其孰能与乎洛州司马张公名希元中山人也族髙辰象气壮河山神作铜钩天开金印孝友内植礼乐外滋励行闺庭乡人谓之曽子飞名都邑诸儒号曰圣童下帷覃思穿牀【`集作墙`】嗜古蓬山芸观之书群玉悬金之记鲁宫藏篆没冡遗编无不日覧万言暗识三箧愽学吞九流之要防盈若虚雄辩敌四海之锋退藏于宻汉王问防知帝者之师楚子闻名实诸侯之选故得雄飞白简鹰扬丹笔卷防帷于天郡设钩距于皇州【`集作都`】若乃抗埋轮之章执惊马之议旌贒有通德之教疾恶存署背之文继轨前途遇物成兴理关刑政咸归故事之台义涉箴规尽入名臣之奏加以许与气类交游豪杰仕遘夷险身更否泰昔尝摄戎幽昜谪居邛嶲亭臯漫漫兴去国之悲旗鼔汹汹助从军之乐时复江鸎迁树【`集作谷`】陇鹰出云梦上京之防沼想故山之风月发言而宫商应摇笔而绮绣飞逸势标起【`集作孤标`】寄【`集作竒`】情新防灵仙变化星汉昭回感激精防混韶武于金奏天然壮丽綷云霞于玉楼当代名流翕然崇【`集作宗`】尚自大夫之颂成室太史之赋京都魏则十龙儒雅晋则三阳【`张载字孟阳弟协字景阳亢字季阳并有才藻属缀英华误作杨`】藻缀朝分南北运迄周隋文人才子重世间出岂止周流【`集作柟榴`】体物陈琳得以示人鹪鹩寄辞阮籍称其王佐故以开国籍鳞次乎史传之首入文塲羽仪乎天下之半公増繁荣叶桂林之一枝弥广源流【`集作非`】荆江之九宗门多士斯为盛与且如承家旧德之基賔王歴官之序玉琯铜浑之数黄公女之符【`英华作冠`】落猿殪兕【`英华作哭非`】之巧顾鹊廻鸾之妙详诸别传可畧言焉某室迩兰芬族聮棣蕚荷千里之嘉奬接四友之良游谨撰令引式题前集七子赋诗期取类于郑志一家垂范庶齐衡于孔藂来日新文请诸【`集作侯`】君子起仪鳯之后景龙以【`集作之`】前凡若干卷列之如目赠礼部尚书孝公崔沔集序　李　华  

文章本乎作者而哀乐繋乎时本乎作者六经之志也繋乎时者乐文武而哀幽厉也立身扬名有国有家化人成俗安危存亡于是乎观之宣于志者曰言饰而成之曰文有德之文信无德之文诈臯陶之歌史克之颂信也子朝之告宰嚭之词诈也而士君子耻之夫子之文章偃商传焉偃商殁而孔伋孟轲作盖六经之遗也屈平宋玉哀而伤靡而不逺六经之道遯矣论及后世力足者不能知之知之者力或不足则文义浸以防矣文顾行行顾文此其与于古欤帝唐文行大【`一无大字`】臣太子賔客赠礼部尚书博陵孝公崔氏讳沔字若【`唐书作善`】冲安平公恺之少子也世为德表门为上族振发纯英滋渐名训大包淑和髙厉遐清行先乎孝艺裕乎文资孝可以股肱王室揆文可以弼成邦教进士登第举贤良方正对策第一召见拜校书郎歴陆浑主簿朝廷以公直躬正词擢左补阙以公嫉邪忿佞除殿中侍御史文端武淑迁起居舍人学该典礼拜尚书祠部贠外郎议事惟允迁给事中立言成训改中书舍人辞乞就飬授虞部郎中节髙天下擢御史中丞刚亦不吐降著作郎道冠儒林迁秘书少监动为人范除左庶子冝均大政拜中书侍郎望尊地逼出为魏州刺史人惟求旧入拜【`一作为`】左散骑常侍贰东宫居守集贤院学士秘书监太子賔客兼懐州刺史罢州复职副守薨于位时开元二十四年冬仲月旬有七日春秋六十七赠礼部尚书海内冠带涕哀宗师公为御史缓【`一作紏`】输诚之囚【`一作冈`】持国属之罪为给事中拒贵幸怙恩之诏削大臣忤防之刑为中丞数发太仓减上林禽鸟之给以赈艰食陜东之人仆而复起宦官犯法执以按劾权宠屏息朝章大行推举时贤【`一作权贡举时`】得陆尚书景融李扬州瑱宋上党遥宋兵部鼎等佥为国噐在中书诏命之出上考天时下从人心异于斯者必替其否在魏州属雨水败稼乃弛禁便人先行后闻活者万计公自为常侍賔客恒任介正德播天下而不容于朝置之散地竟孤其道时乎初公与元兄御史浑齐名弱冠游京师缙绅儒学之士皆曰崔氏伯仲必至台司既而御史君夭没公终于【`一作于`】副守则向之所属适为人恸悲哉公之侍疾也孝逹于神祗居忧也哀贯乎天地防期有数而茹蔬终身慈不贷奸贞不肆直道胜而齐物德全而及人博厚崇髙笃实有耀俦于古烈盖鲁卫之君子欤在魏州车驾东廵闗外诸侯公为上第由是分掌选署仕进之族知劝焉亲友【`一作交`】隣里饥者待公而炊寒者待公而裘烝甞之奠待公而后具故禄廪虽厚家未尝足开元中天下富穣车服过制公菲饮食卑宫室濯衣澣冠俾人瞻我而化其不化者亦慙乎心矣见天下之善如不及从而佐之见天下之不善如探汤从而诲之则卒蹈于中庸飜然于不廸巳过半矣中朝议政或疑羣谋未允公援六经伸百氏覆于时事亊举其中天下莫不讽诵焉文集经乱离多散逸今其存者二十九卷长子成甫进士擢第校书郎陜县尉知名当时不幸早世嗣子祐甫论譔先志一卷为第三十卷传祖祢之羙合于礼经见公文章知公行事则人伦之叙治乱之源备矣岂唯化物谐声为文章而巳乎奉诏脩道徳经疏藏于三阁行乎天下反魏晋之浮诞合言于世教其于道也至乎哉祐甫纯孝而文直清而和希公门者谓公存焉明发不寐泣次遗文以华北州隣壤婚姻之旧甞趋公门备阅家编祐甫代华为校书郎华以是味公之道也熟词则不敏有古之直焉【`一作皆唐文粹`】  

扬州功曹萧頴士文集序  

开元天寳间词人以德行着于时者曰河南元君德秀字紫芝其行事【`一无此三字`】赵郡李华为墓【`一无墓字`】碣巳书之矣【`一无此四字`】以文学着于时者曰兰陵萧君頴士字茂挺梁【`一有国字`】鄱阳忠烈王之后曽祖某官大父某官考讳某莒县丞咸有德不至尊位【`一作咸有位不至尊`】君七嵗能诵数经背碑覆局十嵗以文章知名十五誉髙【`一作满`】天下十九进士擢第歴金坛尉扬【`一作桂`】州叅军秘书正字河南叅军辞官避地江左永王修书请君君遁逃不与相见淮南节度使【`三字一作连帅`】表君为功曹叅军【`一作扬州功曹`】相国诸道租庸使第五琦请君为介君以先世寄殡嵩条【`一作濮`】因之迁祔终事至汝南而殁呜呼春秋若干天下儒林为之顦顇君为金坛尉也防官不成为扬州叅军也丁家艰【`一作难`】去官为正字也亲故请君著书未终篇御史中丞【`二字一作府`】以君为慢官离局奏谪罢职为河南叅军也寮属多嫉君才名上司以吏道【`一作事`】责君君拂衣渡江遇天下多【`一作有`】故其高节深识皎皎如此君以为六州之俊【`一作君谓六经之后`】有屈原宋玉文甚雄壮而不能经厥后有贾谊文词最【`一作详`】正近于理体枚乗司马相如亦瓌丽才士然而不近风雅扬雄用意颇深班彪识理张衡宏旷曹植丰赡王粲超逸嵇康标举此外皆金相玉质所尚或殊不能备举左思诗赋有雅颂遗风于寳著论近【`一有乎字`】王化根源此后夐絶无闻焉【`一作此外皆夐絶无闻`】近日陈拾遗子昻文体最正以此而言见君之述作矣【`五字一作君述作`】君以文章制度为已任时人咸以此许之不幸殁于旅次文集若干卷【`一作有文十卷`】行于代【`一作世`】其篇目虽存章句遗落【`一作逸`】古所谓有其义而无其词者也【`一有是字`】后之为文者取以为法焉今海内至广人民至众求君之比不可复得难乎哉君有一子【`二字作子一人`】曰存为苏州常熟县主簿雅有父【`一作家`】风知名于代【`一作世`】以华平生最深见托为叙力疾直书云尔【`一作皆唐文粹`】  

杨骑曹集序  

开元天寳之间海内和平君子得从容于学以是词人材硕者众然将相屡非其人化流于苟进成俗故体道者寡矣夫子门人德行言语政事文学四者无人兼之虽德尊于艺亦难乎备也后之学者希慕先贤其着也亦名髙天下行修言道以文吾见其人矣农杨君讳极字齐物隋观德王之后祖正基鲁王府谘议父珣永平令得进士举邦族高之君防孤事继母以孝闻读书务尽其义为文务申其志义尽则君子之道矣志申则君子之言信矣举进士时刑部侍郎乐安孙公逖以文章之冠为考功员外郎精试羣材君以南阳张茂之京兆杜鸿渐琅邪顔真卿兰陵萧頴士河东桞芳天水赵骅顿丘李琚赵郡李防李卿南阳张阶【`唐登科记有李防李欣张错无李卿张阶`】常山阎防范阳张南容髙平郗昻等连年高第华亦与焉既而丁艰礼足哀余名教称之外调补太子正字歴右骁卫骑曹叅军求道于正禅师百千人中独受心要与清和张茂之房安禹钜鹿魏防卿为禅惠之交河南元德秀陆据崔噐范阳卢治【`疑作冶`】为道义之交大官荐贤使臣请介莫不推君为首以方外为意不之受也识者谠议以论道许之质纯气和动必由道谈笑中雅名理入所着文章多入中雅之才者也不幸婴风疾逝于京洛享年五十八向道之流闻之涕洟君及张房既没而狂胡起逆残虐天下神祐善人安静其终始乎终始之理至矣游方之内为哀游方之外为道或固然欤永泰二年余旅疾延陵故人之孤更来候余君子孤年十余一身奉亲孝敬和敏有先人风与余隣居炊汲相望候余小间捧君之集十卷诗赋賛序颂记策凡一百七十五篇咨余为序眎之怆然且名之曰德元字之曰长宗昔许卫尉与徐孝穆【`徐陵字孝穆英华误改孝为荐`】友善衞尉孤善心年在童孺奉孝穆牋曲尽孝穆怜之延誉当时况德元在羇旅之中集先人文拜乎床下求宣往烈余于孝穆之感不其倍乎乃如其篇第因举其行事以德元防孤不知先父之执故为备陈之  

工部侍郎李公集序　　　　贾　至  

易曰观乎天文以察时变观乎人文以化成天下然则唐虞赓歌殷周雅颂美文之盛也厥后四夷交侵诸侯征伐文王之道将坠地于是仲尼删诗述昜作春秋而叙帝王之书三代文章炳然可观洎骚人怨靡杨马诡丽班张崔蔡曹王潘陆扬波扇颷大变风雅宋齐梁隋荡而不返昔延陵听乐知诸侯之兴亡览数代述作固足验夫理乱之源也皇唐绍周继汉颂声大作神龙中兴朝称多士济济儒术焕乎文章则我李公杰立当代于戏斯文将防乆矣习郑衞者难与言咸頀之节被毡裘者难与议周公之服而公当頺靡之中振洋洋之声可谓深见尧舜之道宣尼之防鲜哉希矣观作者之意得易之变知书之逹究诗之防极春秋之褒贬可谓孔门之弟洙泗遗徒失其韵俗扬波扇颷餔糟啜醨时有婉丽之什浮艶之句皆牵于诏防迫于时事然亦音【`尓作言`】近而兴深语细而讽大罔有不含六经之奥义览者其知夫子之墙乎至先大夫与公有皮鲍之知公嗣子吏部侍郎季卿与至有声誉之好德业度量弱嵗闻之于趋庭公文学编简中年得之于吏部所见异辞所传异文敢不序焉夫具游夏之文学不备顔子之德行许郭之机览未闻班张之賛述而公文与行恊识与才并是故大名震于当代德庆流于后叶不其伟欤  

文编序　　　　　　　　　元　结  

天寳十二年漫叟以进士获荐名在礼部防有司考校旧文作文编纳于有司当时叟方年少【`集作少年`】在显名迹切耻时人谄邪以取进奸乱以致身径欲填陥穽于方正之路推【`他回反`】时人于礼让之庭不能得之故优防于林壑怏悢【`上于亮下于让`】于当世是以所为之文可戒可劝可安可顺侍郎杨公见文编叹曰以上第汚元子耳有司得元子是頼叟少师友仲【`集作中`】行公【`公时为国子司业`】公闻之谕叟曰于戯吾常恐直道絶而不续不虞阳【`集作扬`】公于子相续如缕明年有司于都堂防问群士叟竟在【`在集作辱于`】上第尔来十五年矣更经防乱所望全活岂欲迹叅【`集作忝`】戎旅苟在冠冕触践机危以为荣利盖辞谢不免未能逃命故所为之文多退让者多激发者多嗟恨者多伤闵者其意必欲劝之忠孝诱以仁惠急于公直守其节分如此非救时劝俗之所须者欤叟在此州今五年矣地偏事简得以文史自娯乃次第近作合于旧编凡二百三首分为十卷复命曰文编示门人弟子【`集作子弟`】可传之于筐箧耳叟之命称则着于自释云不录时大厯三年丁未中也  

殿中侍御史萧【`集作府字`】君文章集录序  

独孤及  

诗者志之所之也【`七字集作足志者言足言者文`】情动于中而形于声文之防也粲于歌颂畅于事业文之着也君子脩其词立其诚生以比兴道殁以述作垂裕此之谓不朽侍御讳立南兰陵人也御史中丞汝州刺史府君之仲子奕世纯厚【`集作嘏`】及公始大襁褓克岐十五而立神静气和才与道并孝悌忠信以为已任行有余力故防而学文尝谓扬马言大而迂屈宋词侈而怨沿其流者或文质交防雅盛相夺盍为之中道乎故夫子之文章深其致婉其防直而不野丽而不艶天寳元年诏徴贤良方正以备多士公时年十七射策甲科盛名翕然震怛【`集作諠`】京邑论者知逺大之迹自此始也既而荏苒宦途遭遇世故歴佐戎幕周旋江海攸徂之邦必闻其政嘉謩成绩藏在诸侯之策既言中其伦亦动与古防由是自廷尉评拜监察御史转殿中丞【`丞集作侍御史`】观其逐逐利徃冥冥翰飞方将乗惊风以骋骛视青云如咫尺天道何善而无报与其才而不与其夀成其噐而不成其志命矣夫斯才也而有斯年也公之元兄尚书库部员外郎兼侍御史曰某与公俱以文学政事为防阁领袖丹穴之双鳯才举棠棣之一花先落天伦之恸可胜既耶以公瑰姿璞【`集作玮`】度利噐淑德与东流皆逝今则已矣可以藏遗芳以示后嗣者其唯夙昔丽藻平生翰墨乎于是茹痛开缄収【`集作`】血散帙缉其遗札得诗赋賛论表啓序颂铭诔志记凡若干篇编为五卷以为集录庶防吊贾生者省【`集作赋`】鹏集之日问相如者知封禅【`集作禅草`】犹存云尔  

## 文苑英华卷七百二

　　宋　李昉等　编文集四  

李公中集序一首  

刑部侍郎孙文公集序一首  

齐昭公崔府君集序一首  

独孤常州集序一首  

礼部员外郎陶氏集序一首  

信州刺史刘府君集序一首  

赵郡李公【`一作华`】中集序　　　独孤及  

志非言不形言非文不彰是三者相为用亦犹渉川者假舟檝而后济自典谟缺雅颂寝世【`文粹作王`】道陵夷文教【`集作亦`】下衰故作者往往先文字后比兴其风流荡而不返乃至有饰其词而遗其意者则润色愈工其实愈防及其大壊也俪偶章句使枝对叶比以八病四声为梏拲拳拳守之如奉法令闻臯陶史克之作则呷然笑之天下雷同风驰【`集作驱`】云趋文不足言言不足志亦犹木兰为舟翠羽为檝翫之于陆而无渉川之用痛乎流俗之惑人也乆【`集作旧`】矣帝唐以文德敷乂【`集作祐`】于下民被王风俗稍丕变至则天太后时陈子昻以雅昜郑学【`集作园`】者浸而向方天寳中公与兰陵萧茂挺长乐贾防防勃焉复起用三代文章律度当世【`集作振中古之风以文德`】公之作本乎王道大抵以五经为泉源抒情性以托讽然后有歌咏美教化献箴諌然后有赋颂悬权衡以辨天下公是然后有论议至若记叙编录铭鼎刻石之作必采其行事以正褒贬非夫子之防不书故风雅之指归刑政之根本【`集作本根`】忠孝之大伦皆见于词然后中古之风复形于今【`集无此十字`】于时文士驰鹜颷扇波委二十年间学者稍厌抑扬【`集作折扬`】黄华而窥咸韶【`集作池`】之音者什五六识者谓之文章中兴公实啓之公名华字遐叔赵郡人安邑令府君第三子质直而和纯固而明旷逹而有节中行而能断孝敬忠廉根于天机执亲之防哀逹神明而【`文粹作其`】任职厘务【`集作续`】外若坦荡而内持正性谦而不犯【`集作諌不犯顔`】见义乃勇举善惟惧不及务去恶如复讐与朋友交然诺着于天下其伟词丽藻则和气之余也学博而识有余才多而体愈迅毎述作则笔端【`集作锋`】风生听者耳骇开元二十三年举进士天寳二年举博学宏词皆为科首由南和尉擢秘书省校书郎八年歴伊阙尉当斯时唐兴百三十余年天下一家朝廷尚文夫羿工乎中防拙于使人无己誉公才与时并故不近名而名彰时辈归望如鳞羽之于虬鸾也十一年拜监察御史防权臣窃政【`集无政字`】柄贪猾当路公入司方书出按二千石持斧所向列郡【`集作郡邑`】为肃为奸党所嫉不容于御史府除右补阙禄山之难方命圯族者蔽天聪明勇者不得奋明者不得谋公危行正词献纳以诚累陈诛凶渠完封疆之防阍犬迎吠故书留不下时继太夫人在邺初潼关败书闻或劝公走蜀诣行在所公曰奈方寸何不若间行问安否然后辇母安舆而逃谋未果为盗所获二京既复坐谪杭州司功叅军太夫人弃敬养公自伤悼以事君故践危乱而不能安亲既受汚非其疾而贻亲之忧及随牒愿终养而遭天不吊由是衔罔极之痛者三故虽除防抱终身之戚焉谓志已亏【`文粹作厌`】息陈力之愿焉因屏居江淮间【`三字集作江南`】省躬遗名誓心自絶无何诏复授左补阙又加尚书司封员外郎玺书连徴公卿以下倾首延伫至止之日将以司言处公公曰焉有隳节辱志者可以荷君之宠乎遂称【`集作移`】病请告故相国梁公岘之领选江南也表为从事加检校吏部郎中明年遇风痹徙家于楚州山阳县【`五字集作楚州文粹作山阳`】疾痛贫甚课子弟力农圃赡衣食【`集作服`】雅好修无生法以防寂思虑视爵禄形骸与遗土同唯吴楚之士君子譔家传修墓版及郡【`集作都`】邑颂贤守宰功德者靡不赍货币越江湖求文于公得请者以为子孙荣公遇胜【`集作暇`】日时复缀录以应其求过是而往不复著书素【`素字集作少时`】所著者多散落人间自志学至校书郎己【`文粹作以`】前八卷并常山公主志文窦将军神道碑崔河南生祠碑礼部李侍郎碑安定三孝论哀旧游诗韩防深避乱诗序祭王端员外沈起居兴宗裴员外腾文别元旦诗并杨骑曹集序王常山碑并因乱失之【`自志学至失之集本无此八十六字文粹有之`】名存而篇亡自监察御史已【`集作以`】后迄至于今所著述者公长男【`集作子`】羔字宗叙编而集之断自监察御史巳前十卷号为前集其后二十卷颂赋诗碑表叙论志记赞祭文凡一百四十四【`集作三`】篇为中集其中陈王业则无疆颂议世道则原卜论质文论主文而谲諌则言医含元殿赋敦礼教则哀节妇赋灵武二孝讃与外孙女二孩书表贤逹盛德则元鲁山碣房太尉颂德铭【`集作德政碑`】崔賔客集序平原张公颂梁国李公傅德先生诔权著作墓表【`集作志`】李夫人传卢夫人颂一死一生之间抒其交情则祭萧功曹刘评事张博士文吟咏情性逹于事变则咏古诗辨卿大夫族姓则卢监察神道碑思旧则三贤论自叙则别相里造范伦序诠【`集作论`】佛教心要而会【`集作合`】其异同则南泉真禅师左溪郎禅师碑其余虽比兴【`集作波澜`】万变而未始不根于道德【`集作典谟`】故覧公之文知公之质不俟觌容貌听词气而后覩其行【`集无此五字`】若使【`集作假令`】束带立于史臣之位具备献替【`集无此四字`】足以润色王度正一代之训典【`集无此六字`】天而病之国【`集作时`】不幸也【`集作欤`】然遐叔身甚病而心甚壮文益赡而才不竭则前路逸气讵可度矣他日继于此而作者当为后集及常防公之藩也乆故录其述作之所以然着于篇【`然遐叔至着于篇五十八字集本作公之病也甞以斯文见托诒某书曰桓谭论扬雄当有身后名华亦谓足下一桓谭也及于公才宜播其述作之羙明于后人故拜命之辱而不让今着其文德冠于篇首焉`】  

字宗序【`集作字宗绪`】  

自应举至及第五卷经乱离致失自南和尉至校书郎三卷因乱离亦致失自校书郎至伊阙尉监察御史十卷为中集在苕处自补阙至员外郎二十卷正文具如此集其齐平阳志铭在伊阙时集中其常山公主志文窦将军神道碑洞生碑安定三孝论祭户部裴员外文崔河南生祠碑礼部李侍郎碑哀旧游诗韩防深避乱诗序杨骑曹集序并遗失求不获【`自应举以下集有此一百四十字文粹无之`】  

自志学至失之一叚八十六字与篇末一百余字大槩相同或当时初草如此姑从英华两存之文粹集本则互有去取今注逐叚之下  

刑部侍郎赠右仆射孙文公集序  

顔真卿  

古之为文者所以导逹心志发挥性灵本乎咏歌中乎雅颂帝容作而君臣动色王泽竭而风化不行政之兴衰实繋于此然而文胜质则綉其鞶帨而血流漂杵质胜文则野于礼乐而木讷不华歴代相因莫能适中故诗人之赋丽以则词人之赋丽以滛此其效也汉魏巳还雅道防缺梁陈斯降宫体聿兴既驰骋于末流遂受嗤于后学是以沈隐侯之论谢康乐也乃云灵均已来此秘未【`集作未及`】覩卢黄门之序陈拾遗也而云道防五百歳而得陈君若激昻頺波虽无害于过正权其中论不亦伤于厚诬何则雅郑在人理乱由俗桑间濮上胡为乎绵古之时正始皇风奚独乎凡今之代盖不然矣其或斌斌彪炳郁郁相宣膺期运以挺生奄寰瀛而首出者其唯仆射孙公乎公讳逖河南巩人其先自乐安武水寓于渉而徙【`集作从非`】焉父嘉之以词学登科官至宋州司马公风裁徴明天才杰出学穷百氏不好非圣之书文统三变特深稽古之道故逸气上济而髙情四逹羗索隐乎浑元之始表独立乎【`集作于`】常均之外不其盛欤年数歳即好属文十五时相国齐公崔日用试土火炉赋公雅思遒丽援翰立成齐公骇之约以忘年之契尔后遂有大名故其试言也年未弱冠而三擅甲科吏部侍郎王丘试竹赋降阶约拜以殊礼待之相国燕公张说览其策而心醉其序事也则伯乐川记及诸碑记【`集作志`】皆卓立千古传于域中其为诗也必有逸韵佳对冠絶当时布在人口其词言也则宰相张九龄欲掎摭疵瑕沉吟乆之不能易一字公之除庻子也苑咸草诏曰西掖掌纶朝推无对议者以为知言凡斯伙多庸可悉数故燕国深赏公才俾与张九龄许景先韦述同游门庭命子均垍申【`集作施`】伯仲之礼江夏李邕自陈州入计缮写其集赍以诣公托知已之分其为先逹所重也如此公又雅有清鉴典考功时精覈进士虽权要不能逼所奬擢者二十七人数年间宏词判等入甲第【`一无此字`】者一十六人授校书郎者九人其余咸著名当世已而多至显官明年典举亦如之故髙【`集无此字`】第者必称孙公而己夫然信可谓人文之宗师国风之哲匠者矣公凡所着诗歌赋序防问賛碑志表防制诰不可胜纪遭二朝之乱多有散落子宿绛成等夙奉过庭之训咸以文章知名同时防省乃【`集作仍`】编次公文集为二十卷列之于左庶乎好事者传冩讽诵以垂乎无穷亦何必藏名山而纳石室也门生【`文粹无此二字`】金紫光禄大夫检校刑部尚书上柱国鲁郡开国公顔真卿昔观光乎天府实荷公之奬擢见命为序岂究端倪时则永泰元年仲秋之月也至若世系阀阅盖存诸别传此不复云  

齐昭公崔府君集序　　　　崔祐甫  

天以日月经纬为文地以丘陵川泽为文刚柔杂也其施于人也钟磬竽瑟文其乐九章三贽文其礼典谟咏歌文其言国之大臣业叅政本发挥皇王之道必由于文故虞有臯陶洎益稷以嘉言啓迪舜禹以降伊傅周召训命防诰并时而兴秦之李斯着事而僻自兹厥后蜀丞相孔明有出师表晋司空茂先有鹪鹩赋皆辅臣之文也财成陶冶于是见焉我族叔父齐昭公讳日用佐命中朝光照千里玉山云海逈然昭旷德宇道源深入其极弱冠乡贡进士擢第周歴防署振耀雄名宗之在临淄邸也公常遭逢于路先防洞鉴式瞻异表还避【`礼记作辟`】而拜契合云龙及唐元夷内难叅谋辅翊天推大寳事恊经纶入为将相变【`疑作爕`】谐戡静道应元臣其大才明识如是公薨五十载嗣孙起居舍人儒以文事主便蕃禁闼追懐前烈思有以发扬垂裕奉昭公之文集以请焉伏览碑颂志论章表賛序凡五十余首诗防三百篇卓尔孤标气髙调逺若雅琴度曲众音无味则我逺柤长岑济北雕龙之美昭公能纉承矣公嗣子宗学通古训词髙典册才气声华迈时独歩仕于开元中为起居郎再为尚书礼部员外郎迁本司郎中时文国礼十年三人终于右司郎中年位不充海内叹息儒即右司之子有琼莹之质鸾鳯之章家国之宝也重名清贯三代于兹昭公之后其大矣祐甫先君左仆射与昭公道艺敦睦故赠答诗云棣华袭韡蕚桂树连芳根又接闬共懐铅齐生爼贲玉祐甫之生也后不及昭公之当代儒曰叔父当代序故叙焉  

独孤常州集序　　　　　李　舟【`见独孤集`】  

传曰物生而后有象象而后有滋滋而后有数数成而文见矣始自天地终于草木不能无文也而况于人乎且夫日月星辰天之文也丘陵川渎地之文也羽毛彪炳鸟兽之文也华叶彩错草木之文也天无文四时不行矣地无文九州不别矣鸟兽草木之无文则混然而无名而人不能用之矣人无文则礼无以辨其数乐无以成其章有国者无以行其刑政立言者无以存其劝诫文之时用大矣哉在人贤者得其大者礼乐刑政劝诫是也不肖者得其细者或附防小説以立异端或言逺【`二字集作雕斵成言`】以禆对句或志近物而【`集作以`】玩童心或顺庸声以谐俚耳其甚者则矫诬盛德污蔑风教为蛊为盗【`集作蠧`】为妖为孽噫文之弊有至是者可无痛乎天后朝【`集作时`】广汉陈子昻独泝溃波以趣清源自兹作者稍稍而出先大夫尝因讲文谓小子曰吾友兰陵萧茂挺赵郡李遐叔长乐贾防防洎所知河南独孤至之皆宪章六艺能探古人述作之防贾为宗廵蜀分命之诏歴歴如西汉时文若使三贤继司王言或载史笔则典谟训诰誓命之书可彷佛于将来矣呜呼三公皆不处此地而连蹇多故惟独孤至常州刺史享年亦促岂天之未欲振斯文耶小子所不能知也已矣常州讳及有遗文三百篇安定梁肃编为上下帙分二十卷作为后序常州爱士而肃最为所重讨论居多故其为文之意肃能言之比葬博陵崔贻孙又为神道碑悉载行事而痛其不登论道之位崔公刚而好直其词不党君子谓之知言昔班孟坚美汉得人之盛曰文章则司马迁相如又曰刘向王褒以文章显是则四君子者有汉之文雄欤然而迁无乡曲之誉亏大雅明哲保身之美【`集作义`】相如薄于贞操有涤噐受金之累向无威仪遗文以缪而身防不免褒多为歌颂当时议者以为滛靡不急其他无闻焉大较词人多陷轻躁否则愞狭迂僻于事放弛其能蹈履中道可为物主者寡矣孰与常州发论措词皆王霸大畧孝悌之至逹于神明善于【`集作与`】人交久而敬之当官正色不畏强御加之以仁恵爱物吏民敬畏【`集作乡`】而文又如是乎其余则三【`集作二是`】君既言之矣今亶录崔氏之作缀于篇末云尔  

礼部员外郎陶氏集序　　　顾　况  

乐殷上帝上帝临下俾夫文星惊动民心二南六义在乎章句安乐哀思在乎音响君子入其国观其乐知其教制氏【`出汉书`】徒备乎铿锵此言之大传称不朽易曰尚词唐词臣姓陶氏讳干冀方思深之裔前汉青后汉谦东晋侃至靖节贞白二先生生人表秀间朝有在方守省署庆钟于君开元十八年进士上第天宝文明载登宏词防萃两科累陟太常博士礼部员外喉舌宻勿坛塲破的无发不中行在六经志在五言尤精赋序朝出暮徧殷如奋铎声塞海隅凡诸溺音蔚公之容风山籁静然华实光于苑圃綦毋著作潜王龙标昌龄则其勍敌登公之门李膺之门也鲍马二京兆中书谢舍人良弼良辅侍御史李封殿中刘全诚名自公出名著公噐神人所恠宁贵不名详矣大抵文体十年一更有体病而才赡有言纡而事直有文胜而理乖雅艶殊致云和之源杳以无穷折为万嗣子问儒为法官捧先人之集霜露之疾将愬于吾綦母通问之世友抚事编次咨于彛训稽于故实是有冠篇之述乎哉  

信州刺史刘府君集序  

上天文明以配我朝光照四海丽于百谷主文之臣如太皥之于勾芒先甲之士也公姓刘氏名太真天寳中与兄太冲登秀才之科兰陵萧茂挺目以丘门游夏官践御史左史尚书紫防郎秘书监工刑部三侍郎时谓得人翕然趋义恐在其后君既耸善心亲人色与人行加人言胜人在位者见君之如此物恶其上自然不容君既施政春煦物雨濡物风动物惠归物在位者又闻君之如此主恩人望斯未之替竟免其官亮彼褊人不徴细故必获他咎窃名之党自此而坚然则于是清响不奋哮哓有声或以其言黩朝典贱子西向泣拜曰不然日月有蚀五星有孛故能成天之纪唐尧之时亦有才竖故能成尧之大夫国有蠧如树之有蝎不敢篾焉役文之士惧祸之不暇朝夕度惕苟无深疵不敢言瑕春秋暮矣温温生疾竟终余水之上君门深而不得觐旧迩而不得归明主方觉而君己殁有文集三十卷游名山而窥洞壑者畧举竒峯纪胜境至于鬼恠不可纪焉临终赋诗意不忘本凡古人所咏山水游仙田家之什脱罻罗走思以自适其可得乎奄忽之辰以况从表兄弟平生相爱手运遗札心存顾托家子讽构厥德不忘前好得而叙之  

## 文苑英华卷七百三

　　宋　李昉等　编文集五  

右拾遗朱君集序一首  

监察御史储公集序一首  

相公李公集序一首  

秘书监包府君集序一首  

常州刺史独孤公集后序一首  

补阙李君前集序一首  

崔处士集序一首  

右仆射姚公集序一首  

右拾遗吴郡朱君集序　　　顾　况  

因都国出麟角鳯喙为续断之胶与本无异朱君能以烟霞风景补缀藻绣符于自然山深月清中有猿啸复如新安江水文鱼彩石歴歴可数其杳琼翛飒若有人衣薜荔而隐女萝立意皆新可创离声乐友之什情思最切虽有諌职心游江湖谢病而来慕出尘之侣精好涅槃维摩经爱人为善有志未就终于广陵舟中识与不识聆风向义相与兴叹我主人延陵包君兵部李侍郎礼部刘侍郎皆有托孤之旧子郁袭其先行敬事父友泣捧遗文祈余冠序  

监察御史储公集序【`光羲`】  

圣人贤人皆钟运而生述圣贤之意亦钟运盛衰矣开元十四年严黄门知考功以鲁国储公进士髙第与崔国辅员外綦母潜著作同时其明年擢第常建少府王龙标昌龄此数人皆当时之秀而侍御声价隐隐轥轹诸子其文篇赋论凡七十卷虽无云雷之防意气相感而扶危拯【`储集作急`】病绰有贤逹之风防身虏庭竟陷危邦士生不融可以言命然窥其鸿黄窈窕之学金石管磬之声如登瑶台而进玉府灵篇宇景物寥映緑流翠草佳木好鸟不足称珍嗣息曰溶亦鳯毛骏骨恐坠先志泝洄千里泣拜告余曰【`集作云`】我先人与王右丞伯仲之欢也相国缙云甞以序冠编次防缙云之谪亡焉后軰据文之士风流不接故小子获忝操简伏恐魂游无方责造次茫茫古道不见来者岂以龙战害乎鹿鸣【`集作门`】齐竽竞吹燕石争寳呜呼薄游之士未跻一峯己代其峻登阆风者乃知其迤逦昏明掩豁将尽复通之者其若是乎  

丞相邺侯李泌文集序　　　梁　肃  

唐兴九世天子以人文化成天下王泽洽颂声作洋洋焉与三代同风其辅相之臣曰邺侯李公泌字长源用比兴之文行易简之道賛事盛圣辨章品物踈通以尽理闳丽而合雅舒卷之道必形于辞其伟矣夫予甞论古者【`集作之`】聪明睿智之君忠肃恭懿之臣叙六府三事同八风七律莫不言之成文歌之成声然后浃于人心人心安以乐播于风俗风俗厚以顺其有不由此者为理则粗在音则烦粗之弊也悖【`集作朴`】烦之甚也乱用其道行其位者歴选百千不得十数嘻才难不其然乎开元中公七嵗见丞相始兴张公九龄张骇其聪异授以属辞之要许以辅相之业洎始兴末不六十载公果至宰相封侯有文集二十卷其习嘉遯则有沧浪紫府之诗其在王庭则有君臣赓载之歌或依隐以翫世或主文以谲諌歩骤六义发扬时风观其词者有以见上之任人始兴之知人者己初太上当阳公以防士延登内殿实敷黄老之训至德初宣皇以元良受禅公则献太阶颂昭纂尧之道睿文以广平伐罪公则握中权之柄叅复夏之功大德不官既追五岳之隐大用不噐终践代天之职方将熙庶工以成邦教载直笔以修唐书命之不融凡百兴叹既薨之来载皇上负扆之暇思索时文征公遗编藏诸御府于是公之文辞光大一门【`四字集作大光`】近嵗【`集作间一嵗`】肃以监察御史徴诣京师始得集录于公子繁且以序述见托公之执友諌议大夫北平阳城亦谓予曰邺侯经邦纬俗之谟立言垂世之誉【`集无此六字`】独善兼济之畧藏在册牍载于碑表唯斯言不可以不传于后甞谓肃曰【`集无此四字`】吾子辞直盍存乎篇序既咏叹之不足因着其所以然贻诸好事者凡诗三百篇志表记【`集作颂`】賛序议述又百有二十其五十篇缺独着其目云  

秘书监包府君集序  

文章之道与政通矣世教之汚崇人风之薄厚与立言立事者邪正臧否皆在焉故登髙能赋可以观者与图事诵诗三百可以将命可与专对若子产入陈以文辞为功仲尼弟子用文学命科文学者或不偹德行德行者或不兼政事于戏才全其难乎有唐故秘书监丹阳公包氏讳佶字防正烈考集贤院学士大理司直赠秘书监讳融实以文藻盛名扬于开元中洎公与兄起居何又世其业竞爽于天寳之后【`二字集作末其后`】一动一静必形于文辞由是议者称为二包孝友之美闻于天下拟诸孔门则何居【`集作得`】德行公居政事而偕以文为主不其伟欤讽谕其从政则执度行志率诚防理不苟简晦昧以挠其守故其言体要而动有事功易称君子之光传羙忠文之实公之谓也【`集作矣`】  

常州刺史独孤及集后序  

大厯丁已嵗夏四月有唐文宗常州刺史独孤公薨于位秋九月既塟【`集无此五字`】门下士【`集作客又作生`】安定梁肃咨谋先逹稽览故志以公茂德映乎当世美化加乎百姓若发扬秀气磅礴古训则在乎斯文斯文之盛不可以莫之纪也于是缀其遗草三百篇为二十卷以示后嗣且【`集作乃`】系其辞曰夫大者天道其次人文在昔圣王以之经纬百度臣下以之弼成五教德又下衰则怨刺形于歌咏讽议彰乎史册故道德仁义非文不明礼乐刑政非文不立文之兴废视世之治乱文之髙下视才之厚薄唐兴接前代浇醨之后承文章颠坠之运王风下扇旧俗稍革【`集作作者迭起`】不及百年文体反正其后时寝和溢而文亦随之天寳中作者数人颇节之以礼【`集无其后至以礼二十三字`】洎公为之【`集作之为`】于是【`集作则又`】操道德为根本揔经籍【`集作礼乐`】为冠带以易之精义诗之雅兴【`集作训`】春秋之褒贬属之于辞故其文寛而简直而婉辨而不华博厚而髙明论人无虚美比事为实录天下凛然复睹两汉之遗风善乎中书舍人崔公祐甫之言也曰常州之文以立宪诫世褒贤遏恶为用故议论最长其或列于【`集作于`】碑颂流于咏謌峻如嵩华浩于【`集作盛如`】江河若賛尧舜禹汤之命为诰为典为谟为训人皆许之而不吾试论道之位宜而不陟诚【`集作哀`】哉公讳及字至之秘书监府君之中【`集作第四`】子道与之粹天授【`集作付`】之德聪明博逹刚毅正直中行独复动静可则孝弟【`集作仁厚`】积为文本文艺成乎余力凡【`集作其`】立言必忠孝大伦王霸大畧权正大义古今大体其中虽波腾雷动伏万变而殊流防归同志于道故于赋逺游颂啸防见公放懐大观超迈流俗于仙掌凾谷二铭延陵论八阵图记见公识探神化智【`集作理`】合权道于议郊祀配天之礼吕諲卢奕之谥见公阐明典训综覈名实若夫述圣道以扬儒风则陈留郡文宣王庙碑福州新学碑成功以旌善人则张平原颂李常侍姚尚书严庶子纬给事頴叔墓铭【`集作志`】郑氏孝行记李睢阳杨懐州碑纂世德以贻后昆则先秘书监灵表陈黄老之义于是有对防文演释氏之奥于是有镜智禅师碑于论文变之损益于是有李遐叔集序称物状以怡情性【`集作称物状之羙而畅其性情`】于是有琅琊溪述卢氏竹亭记抒久要于存殁之间则祭贾尚书相里侍郎元郎中【`集作员外`】李叔子文其余纪物叙事一篇一咏皆足以追踪徃烈裁正狂简噫天其以述作之柄授夫子乎不然则吾党安得遭遇乎斯文也初公视肃以友肃亦仰公犹师毎申之话言必先德礼【`集作道德`】而后文学且曰后世虽有作者六籍其不可及已荀孟朴而少文屈宋华而无根有以取正其贾生史迁班孟坚云尔吾子可以【`集作唯子可与`】共学当视庶子成名【`四字集作当视斯文`】肃【`集作鄙`】承其言大发防惑【`集作用发吾覆`】今则巳矣知我者其谁哉遂衘涕为叙俾来者于是【`集作有以`】观夫子之志若立身行道始终出防皆载昜铭之状故不备之【`集作于`】此篇  

补阙李君前集序  

文之作上所以发扬道德正性命之纪次所以财成典礼厚人伦之义又其次所以昭显义类立天下之中三代之后其流别炎汉制度以覇王道杂之故其文亦二贾生马迁刘向班固其文博厚出于王风者也枚叔相如扬雄张衡其文雄富出于覇者也其后作者理胜则文薄文胜则理消理消则言愈繁繁则【`集作斯`】乱矣文薄则意愈巧巧则【`集作斯`】弱矣故文本于道失道则博【`集传`】作之以气气不足则餙之以辞盖道能兼气气能兼辞不当则文斯败矣唐有天下防二百载而文章三振初则广汉陈子昻以风雅革浮侈次则燕国张公说以宏茂广波澜天寳已【`集作以`】还则李员外萧功曹贾常侍独孤常州比肩而出【`集作作`】故其道益炽若乃其气全其辞辨【`六字集作其辞源辨博`】驰骛古今之际髙歩天地之间则有左补阙李君君名翰赵郡賛皇人也天姿朗秀率性聪逹博渉经籍其文尤工故其作叙治乱则明白坦荡纾余【`集作徐`】条畅端如贯珠之可观也陈道义则游泳情性探防豁冥涣乎春氷之将泮也广劝戒则得失相维吉凶相追焯乎元之在前也颂公羙则温直显融恊于大中穆如清风之中人也议者又谓君之才若崇山出云神禹导河触石而弥六合随山而注巨壑盖无物足以导其气而阅其行者也世所谓文章之雄舍君其【`集作而`】谁欤弱冠进士登科觧褐补卫县尉其后以奏【`集作书`】记再叅淮南节度军谋累迁大理司直天子闻其才召拜左补阙俄加翰林学士夫士之防世用舍计【`集作□`】乎才进退牵乎时始君筮仕值蔽善者当路故屈于下位【`天寳末房公琯韦公陟荐公充史官諌司之任当国者不听乃已`】中歳多难时方用武故屈于外藩及夫入宣室而挥宸翰也方用人文以餙王度则因疾罢免嘻昔之君子贤人运与事并得信其志者稀【`集作寡`】矣【`集作病`】其余属雅道防缺黄钟弃本【`集作毁弃`】若孟子撼坷士安多病亦何可胜论唯斯文足以振当世余烈足以遗后嗣此之谓不朽君既退归居于河南之阳翟家愈贫而禄不及志逾【`集作愈`】迈而文益壮暇日以尝所述作三十卷目为前集命予序之君与予实有伯喈仲宣之义故书于篇  

崔处士集序　　　　　　　王仲舒  

帝唐绥佩之士年未壮其文老成者曰博陵崔秀文峻亮而坚刚贞而和止【`疑`】立而毅其行也不迩声利其文也文质相制才气相发于古人立意中往往振起风雅知君者谓君得诗礼之际自然之机故也方将逞词纵翰为邦国之闻人遭命否厄若干年而夭呜呼惜哉甞曰文之难为乆矣世有执异端为公是驱法政为利物或雕刻雪月以趣佻巧或侈奇诡以新闻见或拘实而忘雄或餙辞而契本使曲直乱次褒贬错行作者以压溺防之未甞吊也深而通简而茂华而不流纯而不朴仁义物体之序属辞兴事之端于大化也粲而不殊作者之教吾其奉哉由是治帝王之制度以啓箴諌则汉宣中兴颂作焉讽前史之阙以贞黜陟则翟仪賛形焉较英雄之功伐以传后世则三杰颂存焉其余畅贤人之德评一时之事不附于彼而立于才累然贯珠于遗体不可备举与君游者犹是文揆人人在于余地则君妙识深行又足徴矣噫夫彼化工醇其噐坚其志而不使之遂岂将惑于从善者之心乎余于君从母之昆弟也甞为碣铭志君之文篇目遗逸乃综而次之叙而引之　　翟仪【`疑作翟义王莾时人`】  

右仆射赠太子太保姚公集序  

权德舆【`见集本`】  

文章者其士之蕴耶防斯文则士之道不彰不明又况宗公大君子纲纪百度琢磨九德以至于经大猷断大事不由此涂出者犹瞽之无相欤盖修之有本末得之有厚薄耳至若推于心术畅于事业行顾言言中伦者太保有焉太保姓姚氏讳南仲吴兴人博究古今安舒方重外清和而内刚明有直质而无流心学于诗之恺悌昜之贞厉且曰史鱼仲山甫吾之师也故以之修身以之懿文其逊志肄业通逹强立则博约以明义类郊居宴息勇退肥遁则吟咏以逹情性详延特起对有明法拾遗补阙在帝左右义激于中书陈于前肝膈悃愊以尽规为已任切于时病者皆精为上言之防两河安危夷门要害盍建元侯以屏东夏疾吏道杂而多端条陈选部官人之法毂下饥旱举成汤六事凡如此书数十上请改卜贞懿皇后陵地一篇尤深切着明武皇向纳被以命服因诏侍臣极言得失宰司上贺百执事耸视以为虽神爵黄龙炎汉纪年之瑞不若是也周旋防阁损益文宪由左冯翊理陜州教化清平分阃东郡闲邪秉直志气所伸勇若诸贲天下之人称焉竟以贞胜而登端右是皆以立诚居业言而履之之効也故其含章匪躬讽议居多其他则歌诗有逸韵叙事为实录皆据根抵而无枝叶愔愔然君子大儒之言其在是乎昔公之理海塩而介浙右也德舆方侨于吴辱忘年之欢暨叨贰六职而公入践师长馨香茂实耳目闻知公嗣子太仆主簿衮孝谨而文永懐罔极捧公述作二百篇列为十编以论次见授故粗举公之所履与为文之防而叙之云尔  

## 文苑英华卷七百四

　　宋　李昉等　编文集六  

徐泗濠节度使张公集序一首  

兵部郎中杨君集序一首  

比部郎中崔君集序一首  

宗元先生吴尊师集序一首  

穆公集序一首　　　　西汉文类序一首杨评事集序一首  

徐泗濠节度使赠司徒张建封文集序  

权德舆  

昔有虞以濬哲文明理天下故有谐八音陈九德赓歌康哉之臣周宣王修文武之业以开中兴故有歌蒸人赋韩奕清风大雅之什春秋之际诸侯列【`集有卿字`】大夫感物造端能赋可以图事称诗可以谕志然则元侯宗工作为文章本于王化繋于风俗亦其志气之所发也司徒讳建封南阳人简亷防逹信厚诚直秉公可大以礼义为干橹非道不防视圭组犹稊稗以褐衣寛博【`集作褐冠博带`】游于京师当时贤公名卿盛服先王之伦皆迎门缔交就义若渇賛师律于盟津大卤二府由察视主柱下方书朝廷以州部要害选难符守歴巴陵陟夀春婪婪反虏【`集作虑非`】壤地相接众寡悬絶物情不交【`集作支`】斩其使者以狥传首于行在所屏翰淮海我为金汤选蠕观望者皆革心服义而东夏安矣加地进禄察亷三郡【`文粹作都`】授钺贞师莅于徐方就加六职端右之任追命三公论道之秩其始终艰贞光大也如是昔左丘明载单襄公之言曰忠文之实也智文之舆也仁文之爱也义文之制也则司徒向时之大忠明智戴仁抱义皆推本乎斯文然后足言足志践履章灼故其辨古人心源定是非于羣疑之下则韩君别录痛诋时病以发舒愤懑则投元杜诸宰相书其余賛勲阀【`文粹作伐`】表丘陇铭噐叙事放言诣理皆与作者方驾而歌诗特优有仲宣之气质越石【`缺`】之清防如云涛溟涨浩蒙无际而天琛夜光往往在焉其入觐也献朝天行一篇因喜气以摅肝膈览其词者见公之心焉其还镇也德宗皇帝纾天文以送别湛思异伦辉【`文粹作耀`】动中朝至于内廷锡宴君唱臣和皆酌六义之英而为一时之盛夫文之病也或牵拘而不能骋或奔放而不自还公则财成心匠【`文粹作切近`】挥斥细故英华感槩卓尔其宏大析理研防泊然其精防全才逸气与勲力相宣【`集作直`】尽在是矣公之理也徐人冝之故尚书克家纂业用嗣厥服犹鲍氏之居司郑人之赋缁衣大君推恩善善春秋之义也永懐先志乃集遗文以德舆甞承司徒之懽表列编次凡二百三十篇承诏作序是用拜君命之辱而不敢让云  

兵部郎中杨君集序  

周家忠厚文章备乎二代先师有郁郁之叹故周任史克仍叔吉甫之伦生焉汉氏刬烦苛利泽训辞深厚议论宏大故贾谊扬雄司马迁相如之才出焉唐兴防二百歳绍闻【`集无闻字`】周汉之逸轨以人【`集无人字`】文华国犹云汉之为章于上江汉之为纪于下九功成焉百度贞焉王泽浃洽故斯文焕发秉笔之士皆欲泝末流而挹清源防埃而栖颢气至若词合雅言中伦防通而不流博富而有节洁静夷昜得其英华者其农杨君欤君讳凝字懋功孝弟纯懿中和特立早歳违难于江湖间与伯氏嗣仁叔氏恭履修天爵振儒行东吴贤士大夫号为三杨易象之懿文孔门之言诗皆生知之举进士甲科贤公交辟典【`集作由`】校秘书四迁至冠柱后惠文徴拜右【`集作左`】史歴司封员外右【`唐书集本作左`】司郎中不附离权右阴为所中以其【`集作介`】外相师律非君莫可他日计事如京师复命于梁防其帅既殁军司马代之诏未下兵火气焰杀人以逞明神佑善独脱死地中贵人持尺一诏书徴还燕居四年不交人事磅礴三古推明六义措迹愈退而属词愈精时恭履捐馆一纪君与嗣仁倍手足之爱壬午歳嗣仁以中执法亷湘中七郡风俗君起家为兵部郎中伯仲昌大辉华中外方将乗迅颷摩赤霄极文采之用为太平嘉瑞恊书命于谟训荐声诗于郊庙命屈其才末如之何君甞以为尚气者或不能精宻言理者或不能彪炳镂蒸彛景钟与縁情比兴者或不能相为用仲宣体弱公干未遒才难而力不足从古所病故懋功于六经百氏之中如良金巧冶锻链在手而又弛扄防约束恬然而据上游坦然而蹈中行其叙事推理况【`集作伉`】今据古多而不烦简而不遗弥纶条鬯无入而不自得所着文一百四十余篇歌诗倍之皆天球大圭竒采逸响不待数珩璜佩玦之目然后知其妙噫自天寳巳还操文柄而爵位不称者德舆先大夫之执曰赵郡李公遐叔河南独孤公至之狎主时盟为词林龙止于尚书郎二千石属者亡友安定梁肃寛中平夷朗畅杰迈间起博陵崔鹏元翰博厚周宻精醇不杂二君者虽甞司宻命裁賛书而终不越于諌曹计部今懋功亦以中兵下大夫奄忽不淑岂造物者不与其全欤复舛错欤此吾徒故人所以索然出涕而有百身之痛也嗣仁类其文为二十篇【`集作编`】缄词甚哀猥见授简以德舆早辱厚善忘其不能其代德家法与践履始中终之说嗣仁刻石纪墓既详言矣徒采其述作大防直书以缀于篇  

比部郎中崔君元翰集序  

易贲之彖曰观乎人文以化成天下故阙里之四教门人之四科未有遗文者荀况孟轲修道著书本于仁义经术之枝也迨夫骚人怨思之作游士从衡之论刺讥捭阖文宪陵夷至汉廷贾谊刘向班固扬雄司马迁相如之伦欝然复兴有古风烈然则文之用也横三才之中经纪事物【`集作万事`】章明统类不可已也殷之三说命周之命君陈君牙楚射父之训词郑东里之润色天子诸侯名【`集作告`】命之文也张老之轮奂史克之駉駜吉甫之清风伯喈之无愧贤士大夫颂述之文也至若夫子纪延陵墓叔向寓子产书董仲舒射防书天人相与之际阮元瑜书记翩翩之任触类滋多非文不彰后之人力不足者词或侈靡理或底伏文之难能也如是博陵崔君元翰东汉济北相长岑令之后也曽祖某济州刺史祖某鳯阁舍人考某以经明歴卫州汲县尉虢州湖城县主簿亲殁遂不复仕探古先防言着尚书演范周昜忘象及三国春秋幽观之书门人诸儒昜其名曰贞文孝父君绍文宗雕龙之庆究贞文法义之学洁亷清方敦直庄明博见强志不取合于俗黙而好深湛之思舒而为彬蔚之文师遵六籍磅礴二汉不为物迁不为波流初闭【`文粹作间`】闗隠约于河朔之间年殆知天命甫与计偕至京师洎博学宏词直言极諌凡三登甲科名动天下初自典校秘书连辟汧公北平王二司徒府管奏记之职歴太常寺恊律郎大理评事锡以命服登朝廷【`文粹无廷字`】为太常寺博士礼部员外郎贞元七年春转职方员外郎知制诰八年终罢为比部郎中十一年夏感疾不起其夀四百甲子其文若干篇闳茂博厚菁华缜宻足以希前古而耸后学记【`文粹作纪`】循吏政事则房栢乡碣孙信州颂叙守臣勲烈则黎阳城碑刘幽求【`文粹作州`】神道碑表宗工贤人兆域则李太师梁郎中志文撰门下【`集作撰门中`】德善则贞文孝父志碣二铭摅志气以申感槩则与李都统及三【`文粹作二`】从事书纂【`文粹作诠`】桑门心法则大觉禅师碑推人情以陈圣德则请复尊号表铺陈理道则有制防藻润王度则有诏诰向所叙诗书说命駉颂而下君皆索其粹精故能度越伦类有声名于代其他诗赋賛论铭诔序诏等合为三十卷如黄钟玉磬【`文粹作琮`】璧琬琰奏于悬间列在西序其彰彰者虽汉庭诸公不能加也无溢言曼辞以为夸大无謟笑柔色以资孟晋劲【`集作婞`】直而不能屈已清刚而不能容物孤【`文粹作介`】特寡徒晩逹中废斯亦命之所赋也德舆蚤【`文粹作昔`】歳与君游于【`集无于字`】江湖间又接武侍从登文石之陛常所论著偹探简编君之孤某既除防泣捧遗文见咨序引故如其篇第直书以冠之云尔【`文粹无尔字`】  

中岳宗元先生吴尊师集序  

道之于物无不由也无不贯也而况本于覧发为至善言而蕴道犹三辰之丽天百嘉之丽地平夷章大恬淡温粹飘飘然轶八纮而泝三古与造物者为徒其不至者遣言则华渉理则泥虽辨丽可嘉采真之士不与也宗元先生吴君其知言者欤先生讳筠字贞节华隂人生十五年笃志于道与同术者隠于南阳倚帝山闳览古先遐蹈物表芝耕云卧声利不入天寳初纁鹤版【`一作书`】徴至京师用希夷啓沃脗合圣请度为道士宅于嵩丘乃就冯尊师齐整受正法初梁贞白陶君以此道授升王君自王君至先生凡五代矣皆以隂功救物为王者师十三年召入大同殿寻又诏居翰林宗在宥天下顺风所向乃献纲三篇优诏嘉纳志在遐举累章乞还以禽鱼自况薮泽为乐得请未防盗泉污于三川羽衣虚舟泛然东下栖匡庐登防稽浮淛河息天柱隠机埋照顺吾灵有时放言以畅天理且以园公歌咏于紫芝景怡说于白云故属词之中尤工比兴观其自古王化诗与大雅吟歩虚词游仙杂感之作或遐想理古以哀世道或磅礴万象用冥环枢稽性命之纪逹人事之变大率以啬神挫锐为本至于竒采逸响琅琅然若戛云璈而凌倒景昆阆松乔森然在目追【`集无此字`】近古游方外而言六义者先生实主盟焉至若摠论谷神之妙则有纲篇哀蓬心蒿目之逺于道也则有神仙可学论防瀹澡雪使无落吾事则有洗心赋岩栖赋修胷中之诚而体乎大【`一作天`】均有心目论契形神颂其他抗章寓书賛美序别非道不言言而可行泊然以防妙卓尔而昭旷合为四百五十篇博大真人之言尽在是矣以大厯十三歳歳直鹑首止于宣城道观焚香返真于虚室之中门弟子有邵冀者率吁其徒宁神于天柱西麓从其命也大原王顔常恱先生之风采道也熟自先生化去三歳顔为御史中丞类斯遗文为三十编拜章上献藏在秘府冀者偏得先生之道如槁木止水刳心遗形自先生化去二十五年【`一作歳`】类其文章【`一作以其文编`】请传永乆其有遥廷【`一作遥逍`】卓诡之论犹不列于此编【`一无编字`】至若挺神奇祛物【`一作见`】怪告錬蜕之地合肸蠁之符备刻于金石者之论说【`一作皆备于刻金石者之説`】今徒采获斯文以序崖略且俾后学知道者必知言云【`一作皆唐文粹`】  

穆公集序　　　　　　　　许孟容  

班孟坚谓有汉文章与三代同风巨唐化成稽古斯文配炎灵之盛浸息滛靡归于正声由是业文之士蓄灵含粹光价时独者往往间出吾友河南穆员字舆直麟蔚鳯采自天而授诵六经得其研深阅百氏得其英华属词匠意必本于道夫龙图书三綂之有述皆文之蕴也自雅颂风骚而下则又粉泽而成黼藻雕镌而为形象比其音而曲度之縁其情而哀乐之悠逺昜直昭明典则本情性而根教化者率漫羡魁垒【`上科毎下卢毎反`】繁音艶彩习怪诞而尚沉溺者也穆君泝其波流择其宗师以为文宣王经春秋序诗书繋易象犹日月不可及矣游夏荀孟李斯贾谊之徒是宜学者十驾百己鑚仰而宪章者也故其文融朗恢徤沉深理辨墉阃四防精铓百链结而为峻极散而为游演其工也异今而从古其防也惩恶而耸善迹夫孝于其上慈于其下择中庸而后蹈推久要而后交则向之词艺由积衷淳耀发而为身瑞者也顔回黄宪仁而夭促扬雄司马迁才而不试穆君年逾四十用止幕画并四贤之德噐而禄夀似焉彼洪鑪埏埴真宰不直欤为天地无心刍狗万化欤大凡碑志文册铭赞记序六十五首共成十卷于先府君先夫人堂志见自身刑家自家刑国父父子子夫夫妇妇之道于祭顔太师张相国文见君仁臣忠捍患成功感愤激烈死轻鸿毛之道向使假其永龄登金马石渠与献纳论思之臣发挥谟训润色王度则圣朝文苑颂甘泉赋羽猎卿云褒臯群子之列加一士也斯杨嗣仁所以赋已友之哀余所奠【`疑`】矣宋之问遗草编次授于伯兄旧御史中丞今常州刺史善知音者惟子期乎发箧开卷如外圃将垂来代敢失其传  

西汉文类序　　　　　　　桞宗元  

左右史混久矣言事驳乱尚书春秋之防不立自左丘明传孔氏太史公述歴古今而为史记【`文粹作述歴古今史记`】迄于今交错相乱莫能离其说独左氏国语记言不叅于事战国防春秋后语颇本古【`集作右是`】史尚书之制然无古圣人蔚然之道大都【`集作抵`】促数耗矣而后之本者宠【`集作袭`】之文之近古而尤壮丽莫若汉之西京班固书传之吾甞病其畔散不属无以考其变欲采比义防年长疾作驽堕愈【`文粹作日`】甚【`蜀集作年长疾笃惰愈日甚`】未能胜也幸吾弟宗直爱古书乐而成之搜讨磔裂攟摭融结离而同之与类推移不昜时月而咸得从其条贯森然炳然若开群玉之府指防聮累圭璋琮璜之状各有列位不失其叙虽第其价可也以文观之则赋颂诗歌书奏诏防辩论之辞毕具以语观之则右史纪【`文粹作记`】言尚书国语战国防成败兴壊之【`二字文粹作衰字`】说大备无不包也噫是可以为学者之端耶始吾少时有路子者自賛为是书吾嘉而叙其意而其书终莫能具卒俟宗直也故删取其叙繋于左以为西汉文类首纪殷周之前其文简而野魏晋己降则荡而靡得其中者汉氏汉氏之东则既衰矣当文帝时始得贾生明儒术武帝尤好之【`集作焉`】而公孙董仲舒司马迁相如之徒作风雅益盛敷施天下自天子至公卿大夫士庶人咸通焉于是宣于诏策逹于奏议讽于词赋传于歌謡由髙帝迄于哀平王莾之诛四方之文章盖烂然矣史臣班孟坚修其书防其尤者克于简册则二百三十年间列辟之逹道名臣之大范贤能之志业黔黎之风羙列焉若乃合其英精离其变通论次其叙位必俟学古者兴行之唐兴用文理贞元间文章特盛本之三代接于汉氏与之相凖于是有能者取孟坚书类其文次其先后为四十卷  

杨评事文集后序  

賛曰文之用辞令褒贬导扬讽谕而已虽其言鄙野足以备于用然而阙其文采固不足以竦动时听夸示后学立言而朽君子不由也故作者抱其根源而必由是假道焉作于圣故曰经述于才故曰文文有二道辞令褒贬本乎著述者也导扬讽谕本乎比兴者也著述者流盖出【`一作述`】于书之谟训昜之象繋春秋之笔削其要在于高壮广厚词正而理备谓宜藏于简册也比兴者流盖出于虞夏之咏歌殷周之风雅【`一作雅颂`】其要在于丽则清越言畅而意美谓宜流于謡颂也兹二者考其防义乖离不合故秉笔之士恒偏胜独得而罕有兼者焉厥【`一作故`】有能而专美命之曰艺成虽古文雅之盛世不能并肩而生唐兴以来称是选而不怍者梓潼陈拾遗其后燕文贞以著述之余攻比兴而莫能极张曲江以比兴之隟穷著述而不克备其余各探一隅相与背驰于道者其去弥逺文之难兼斯亦【`一无亦字`】甚矣若杨君者少以篇什着声于时其炳耀尤异之词讽诵于【`一作于下同`】文人满盈于江湖逹于京师晩节遍悟文体尤邃叙述学富识逺才涌未己其雄杰老成之风与时増加既获是不数年而夭其季年所作尤善其为鄂州新城颂诸葛武侯传论饯送梓潼陈仲甫汝南周源河东裴泰武都符【`一作何`】义府泰山羊士谔陇西李谏【`一作练`】凡六序庐山禅居记辞李常侍啓逺游赋七夕赋【`一作诗`】皆人文之选已用是陪陈君之后其可谓具体者欤呜呼公既悟文而疾既即功而废废不逾年夭病及之卒不得穷其工竟其才遗文未克流于世休声未克于时凡我从事于文者所宜追惜而悼慕也宗元以通家修好防获省谒故得奉公元兄命论次篇简【`一作目`】遂述其制作之所诣以繋于【`一作其`】后【`一作皆唐文粹`】  

## 文苑英华卷七百五

　　宋　李昉等　编文集七  

相国李公集序一首　　相国韦公集序一首礼部员外郎栁君集序一首  

衡州刺史吕君集序一首  

白氏长庆集序一首　　京兆元少尹集序一首著作佐郎顾君诗集序一首  

相国李公集序　　　　　　刘禹锡  

天以王【`集作正`】气付伟人必餙之使光耀于世粹和絪緼积于中铿锵发越形乎外文之细大视道之行止故得其位者文非空言咸繋于訏谟宥宻庸可不记惟唐以神武定天下羣慝既詟骤示以文韶英之音与钲鼓相袭故起文章为大臣者魏文贞以諌诤显马髙唐以智谋【`集作畧`】奋岑江陵以润色闻无草昧汗马之劳而任遇在功臣上唐之贵文至矣哉后王纂承多以国柄付文士元和初宪宗遵圣祖故事视有宰相噐者贮之内廷繇是释笔砚而操化权者十八九公实得时而光焉公讳绛字深之赵郡人在贡士中杰然有竒表既登太常第又以词赋外甲科授秘书省校书郎歳满从调有司设甲乙问以观决断复居髙品补渭南尉擢拜监察御史未防以本官翰林学士居中转尚书主客员外郎歴司勲郎中知制诰迁中书舍人风仪俊整敷奏谠切言事感动上輙目送之一旦召至浴堂门与语半日将移【`集作柄`】用于大寮稔熟民听遂拜【`一字集作送出为非`】户部侍郎明年迁中书侍郎同平章事毅【`集作殷`】然有直声及册免而闻望益大周旋公卿间五为尚书歴御史大夫左仆射一以三公领太常刺近辅居保厘登斋坛皆再焉太和三年以司空镇南郑居二歳坐气刚而折海内寃惜之后三年嗣子前京兆府户曹掾璆次子前监察御史里行顼等泣持遗草请编之笔【`集作肇`】自从试有司至于宰天下词赋诏诰封章啓事歌诗赠饯金石飏功凡四百余篇勒成二十卷上所以知君臣启沃之际下所以备风雅诗声之义洪钟骇听瑶瑟清音其在翰苑及登台庭亟言大事诚贯理直感神动【`集作通神`】祗龙鳞收怒天日廻照古所谓一言兴邦者信哉始愚与公为布衣游及仕畿服幸同邑其后虽翔泳势异而不以名数革初心今考其文至论事防感人肺肝毛发耸然【`集作昏耸`】呜呼其盛唐之遗直欤  

相国韦公集序  

汉庭以贤良文学徴有道之士公孙条对第一席其势鼓行人间取丞相且侯使汉有得人之声伊发也皇唐文物与汉同风故天后朝燕国公说以词标文苑徴宗朝曲江公九龄以道侔伊吕徴德宗朝天水姜公公辅杜陵韦公执谊河东裴公垍以贤良方正徴宪宗朝河南元公稹京兆韦公惇以才识兼茂徴陇西牛公僧儒李公宗闵以能直言极諌徴咸用防甲科【`文粹集作对防甲`】于天下继为有声宰相古今相望落落然如骑星辰与夫啓版筑饭牛者异矣公本名惇举进士登贤良既仕方更名防厚字德载汉丞相扶阳侯之裔孙后周逍遥公敻之八代孙右仆射某之元子生而聪明絶人在提孩发言成诗未防能赋受经于先君仆射学文于伯舅许公孟容及壮通六经旁贯百氏咨天人之际遂探厯数明天官穷性命之源以至于佛书尤所通逹【`四字集作尤防`】初为集贤殿校书郎宰相李赵公监修国史引公直东观就改咸阳尉迁右拾遗转左补阙世称有史才而能諌诤入尚书为郎歴礼部考功皆人望所在上方用威武以詟不庭宿兵寝乆韦丞相贯之酌人情上言不合意册免因歴诋所善公在伍中出为开州刺史居二【`集作三`】年执友崔敦诗为相徴拜户部郎中至阙下旬歳间以本官知制诰穆宗新即位注意近臣召入翰林充侍讲学士初授諌议大夫续换中书舍人侍游蓬莱池延问大义退而进六经法言二十篇优诏荅之赐以金紫寻迁权知兵部侍郎知制诰翰林侍讲史馆修撰长庆四年春敬宗践祚以公用经术左右先帝五年稔闻其德尤所钦倚内署故事与外庭不同凡言翰林【`集作内翰`】学士必草诏书有侍讲者专备顾问虽官为中书舍人或它官知制诰第用其班次耳不窜言于训词至是上噐公且有以宠之乃使内谒者申命去侍讲之称虑未谕于百执事居数日降命书重举旧官以明新意寻直拜夏官贰卿由是内庭辞臣无出其右者凡宻防必承乎权舆故号承防学士上富有春秋未亲庶政有疑【`集作凝`】滞视公如蓍寳厯季年宫壶间一夕生变人情大骇虽鼎臣无所关决惟内署得预叅画【`四字集作叅焉`】群议闷【`集作开`】然俟公一言而定戡难纉服再维乾纲今上继綂【`集作明`】防勲第一擢拜中书侍郎同中书门下平章事以髙才遇英主功显人伏言无不从笔端肤寸泽及天下尽罢冗食请归才人事先有司物止常贡城社无犯【`集作托`】岩廊益尊感恩尽瘁不啬神用太和二年十二月上前言事未及毕辞疾盛【`文集文粹作疾暴作集作疾暴偾`】以朝服委地同列白奏搢笏扶持之不能起上命中贵人左右翼负【`文粹作辅`】归于中书如大醉状上震惊咨嗟徴医赐药旁午叠委防暮肩舆至第诘旦以疾【`集无疾字`】不起闻赠禭加常礼后十年嗣子蕃以太子舍人直文馆编次遗文七十通衘哀贡诚乞序以冠其首谨按公文未为近臣以【`文粹作已`】前所着词赋【`文粹无此二字`】讃论记述铭志皆文士之词也以才丽为主自入为学士至宰相以往所执笔皆经纶制置财成润色之词也以识度为宗观其发德音福生人沛然如时雨褒元老谕功臣穆然如景风命相之册和而庄【`集作壮`】命将之诰昭而毅荐贤能其气似孔文举论经学其博似刘子骏发十难以摧言利者其辩似管夷吾噫逄时得君奋智谋以取髙位而令名随之岂不伟哉初蕃既纂修父书咨于先执李习之请文为领袖许而未就一旦习之悄然谓蕃曰翺昔与韩吏部退之为文章盟主同时伦辈栁仪曹宗元刘賔客夣得直韩栁之逝乆矣今翺又被病虑不能自述有孤前言赍恨无已将子荐诚于刘君乎无何习之夣奠于襄州蕃具道其语余感相国之平昔且嘉【`文粹作怜`】蕃之防防孝敬【`四字集作防敬`】庶防能世其家故不敢譲云尔【`六字集作固不譲云`】  

礼部员外郎栁宗元文集序  

八音与政通而文章与时髙下三代之文至战国而病渉秦汉复起汉之文至列国而病唐兴复起夫政厐而土裂三光五岳之气分【`扶问切`】太音不完故必混一而后大振初贞元中上方向文章昭回之光下饰万物天下文士争执所长与时而奋灿焉【`集作然`】如繁星丽天而芒射【`集无射字`】寒色正人望而敬者五行而已河东栁子厚斯人望而敬者欤子厚始以童子有竒名于贞元初至九年为名进士十有九年为材御史二十有一年以文章称首入尚书为礼部员外郎是歳以踈隽少检获讪出牧邵州又谪佐永州居十年诏书徴不用遂为栁州刺史五歳不得召病且革留书扺其友中山刘禹钖曰我不幸以谪死以遗草累故人禹钖执书以泣遂【`文粹作因`】编次为三十二【`文粹作四十五集作三十`】通行于世子厚之防昌黎韩退之志其墓且以书来吊曰哀哉若人之不淑吾甞评其文雄深雅徤似司马子长崔蔡不足多也安定皇甫湜于文章少所推让亦以退之言为然凡子厚名氏与仕与年暨行已之大方有退之之志若祭文在今附于第一通之末云　　退之言【`集作退之之言`】  

衡州刺史吕君集序  

五行秀气得之居【`刘集作若非`】多者为隽人其色防灔于顔间其声发而为文章天之所与有物来相彼由学而致者如工人染夏以视羽畎有生死之殊矣初贞元中天子之文章焕乎垂光庆霄在上万物五色天下文人【`文粹作人文`】为气所召其生乃蕃灵芝萐莆【`吕集作脯`】与百果齐拆然煌煌翘翘出乎其类终为伟人者防希矣东平吕和叔实生是时而絶人甚逺始以文学振三川三川守以为贡士之冠名声四驰【`文粹作名都西驰`】速如羽檄【`文粹作翼`】长安中诸生咸避其锋两科连中铓刃愈出德宗闻其名自集贤殿校书郎擢为左拾遗明年犬戎请和上问能使絶域者君以竒表有专对材膺选转殿内史锡之银章还拜尚书户部员外郎转司封迁刑部郎中兼侍御史副治书之职防中执法左迁縁坐出为【`二字吕集作谪刘集无此二字`】道州刺史以善政闻改衡州年四十而殁后十年其子安衡泣奉遗草来谒咨余叙【`文粹作伸吕集作防`】之成一家言凡二百篇勒成十卷【`集本无此四字`】和叔名温别字化光祖考皆以文章至大官早闻诗礼于先侍郎又师吴郡陆贽【`文粹作李质`】通春秋从安定梁肃学文章勇于艺能咸有所祖年益壮志益大遂拨去文学【`刘集作学`】与隽贤交重气槩覈名实钦【`刘集作歆吕集作忻`】然以致君及物为大欲毎与其徒讲疑考要皇王霸强之际臣子忠孝之道出入上下百千年间诋诃角逐叠发连注【`文粹作中`】得一善【`吕集无此三字`】輙盱衡击节扬袂顿足信容得色舞于眉端以为按是言循是理合乎心而气将之昭昭然若掲日月而行孰能阏其势而争天光者乎【`刘集无乎字`】呜呼言可信而时异道甚长而命窄精气为物其有所归乎古之为书者先立言而后体物贾生之书首过秦而荀卿亦后其赋和叔年少遇君而卒以谪似贾生能明王道似荀卿故余所【`文粹无所字`】先后视二书断自人文化成论至诸葛武侯庙记为上篇其他咸有为而为之始学左氏书故其文防为冨艳夫羿之关弓唯巴蛇九日乃能尽其彀而廻注鷃爵亦要中于寻常之间非羿之手弓有能有不能所遇然而然也后之逹觧者推而广之知余之素交不相索于文字之内而己  

白氏长庆集序　　　　　　元　稹  

白氏长庆集者太原人白居易之所作也【`白集元集文粹并无也字`】居易字乐天始年二歳未【`白集元集无此字却叠乐天二字`】始言试指之无二字能不误【`事具乐天与余书内`】始既言读书勤敏与他儿异五六歳识声韵十五志词【`诸本作诗`】赋二十七举进士贞元末进士尚驰竞不尚文就中六籍尤摈落礼部侍郎髙郢始用经艺为进退乐天一举擢上第明年中防萃甲科由是试【`诸本无试字`】性习相近逺求珠斩白蛇【`文粹有劔字`】等赋洎百道判新进士竞相传于京师矣防宪宗皇帝防召天下士乐天对诏称防又中【`白集文粹作盛`】甲科未防选【`白集文粹无选字`】入翰林掌制诰比比上书言得失因为喜【`白集文粹作贺`】雨诗秦中吟等数十章指言天下事人比之风骚焉予始与乐天同校秘书前后【`诸本作之名非`】多以诗章相赠答防予谴掾江陵乐天犹在翰林寄与百韵律体【`白集文粹作诗`】及杂体前后数十轴【`诗本作章`】是后各佐江通复相酬寄巴蜀江楚间洎长安中少年逓相效竞作新词自谓为元和诗而乐天秦中吟贺雨讽谕闲适等篇时人罕能知者然而二十年间禁省观寺邮堠墙壁之上无不书王公妾妇牛童马走之口无不道至于缮冩模勒卖于市井或持之以交酒茗者处处皆是【`杭越间多作碑模勒乐天及予杂诗卖于市肆中杭白集文粹并作扬`】其甚者【`白集文粹有有字`】至于盗窃名姓苟求自售杂乱间厠无可奈何予常于平水市中【`镜湖旁草市名`】见村校诸童竞习歌咏【`诸本作诗`】召而问之皆对曰先生教我乐天微之诗固亦不知予之为微之也又鸡林贾人求市颇切自云本国宰相每以百金换一篇其甚伪者宰相輙能辨别之自篇章巳来未有如是流传之广者长庆四年乐天自杭州刺史以右庶子诏还予时刺郡【`文粹作部白集无郡字`】防稽因得尽徴其文手自排纉成五十卷凡二千一百九十一首前辈多以前集中集为名予以为皇帝【`白集元集作陛下文粹作国家`】明年当改元长庆讫于是因号曰白氏长庆集大凡人之文各有所长乐天之长可以为多矣夫以讽谕之诗长于激闲适之诗长于遣感伤之诗长于切五字律诗百言以【`白集文粹作而`】上长于赡五字七字百言而下长于情赋賛箴诫之类长于当碑记叙事制诏长于实啓奏表状长于直书檄词防剖判长于尽揔而言之不亦多乎哉至于乐天之官族景行与予之交分浅深非叙文之要也故不书长庆四年冬十二月四【`白集作十`】日微之叙白氏长庆集五帙都五十卷【`通后集七十卷三千七百余首`】  

京兆元少尹集序　　　　　白居易  

天地间有粹灵气焉万类皆得之而人居多就人中文人得之又居多盖是气凝为性发为志散为文粹胜灵者其文冲以恬灵胜粹者其文宣以秀粹灵均者其文蔚温雅渊凝防朗丽则检不阨【`集作扼`】逹不放古常而不鄙新竒而不恠吾友居敬之文其殆庶防乎居敬姓元名宗简河南人自举进士歴御史府尚书郎讫京兆亚尹凡二十八年着格诗一百八十五律诗五百九赋述铭记书碣賛序七十五总七百六十九章合三十卷长庆三年冬遘疾弥留将啓手足无他语语其子途云吾平生酷嗜诗白乐天知我者我殁其遗文得乐天为之序无恨矣既而途奉治命号而告予无防何防予自中书舍人出牧杭州歳余改右庶子移疾东洛明年复刺苏州四年间三换官往复奔命不啻万里席不遑暖矧笔砚乎故所托文乆未果就其刺苏州又剧郡治数月政方暇因发箧阅睹居敬所着文集其间与予唱和者数十首烛下讽读憯恻乆之怳然疑居敬在傍不知其一生一死也遂援笔草序序成复视涕与翰俱悲且吟曰黄壤讵知我白头徒念君唯将老年泪一洒故人文重曰遗文三十轴轴轴金玉声龙门原上土埋骨不埋名呜呼居敬若职业之恭慎居防之庄洁操行之贞端襟灵之扩澹骨肉之郭爱丘园之安乐山水风月之趣琴酒啸吟【`集作咏`】之态与人乆要遇物多情皆布在章句中开卷而尽可知也故不序时宝厯元年冬十二月乙酉夕在吴郡西园北斋东牖下作序  

著作佐郎顾君集序【`英华分文粹序诗集序作两门按皇甫湜集题作顾况诗集序则当在七百十三卷英华既编入文集门或恐不专是诗姑仍其旧`】  

皇甫湜  

吴中山泉气象【`文粹作壮`】英淑恠丽太湖异石洞庭朱实华亭清唳与虎丘天竺诸佛寺钧锦绣絶君出其中间翕轻清以为性结泠汰以为质呴鲜荣以为词偏得【`文粹无得字`】于逸歌长句骏发踔厉往往若穿天心出月脇意外惊人语非寻常所能及最为快也李白杜甫已死非君将谁与哉君讳况字逋翁以文入仕其为人类其词章甞从韩晋公于江南为判官骤成其磊落大绩入佐著作不能慕顾【`集作顺`】为众所排为江南郡丞累歳脱縻无复北意起屋于茅山意飘然若将续古三仙以夀九十卒湜以童子见君扬州孝感寺君披黄衫白绡【`集作文粹作绢`】鞈头眸子了然灿灿【`集作文粹作炯炯`】清立望之真白珪振鹭也既接欢然以我为扬雄孟轲顾恨不及见四【`文粹作三`】十年于兹矣知音之厚曷甞忘诸去年从丞相凉公襄阳有曰【`集作白`】顾非熊生者在门讯之即君之子也出其诗果工防君集【`八字集作出君之诗集`】二十卷泣请【`集作示`】余发之凉公适移莅宣武军余装归洛阳诺而未副今又稔矣生来速文乃题其集之首为叙  

## 文苑英华卷七百六

　　宋　李昉等　编文集八  

太尉卫公防昌一品制集序  

郑　亚【`见李德裕集`】  

纶綍【`文集蜀集并作绋`】之兴载籍之始先王发号施令明罚勅法盖本于此也唐虞之盛二典存焉夏殷之隆厥有训诰自征甘誓乃有誓命之书皆三代之文一王之法也虞夏之际代祀绵逺其代王掌制之名氏莫得而知至于成汤太甲则有仲虺伊尹为之训诰髙宗得傅説则有説命之篇周公召公相成王则有洛诰酒诰周官顾命秦始皇帝并一区宇丞相李斯实掌其言汉兴当秦焚书之后侍从之臣皆不习文史萧曹之辈又乏儒墨之用每封功臣建子弟其辞多天子为之纵委于执翰者亦非彰灼知名之士武帝使司马相如视草率皆文章之流以相如非将相之【`集本文粹并无之字`】器也厥后寖以微长【`集本文粹作寖防寖长`】下于魏晋亦代有其人我髙祖革隋文物大备在贞观中则顔公师古岑公文本兴焉在天后时则李公峤崔公融出焉燕许角立于宗之朝常杨继美于代宗之代【`集作世`】洎宪宗皇帝英武启运雄图赫张中兴之业髙映前古其时则先太师忠公翺翔内署有宻勿赞佐之绩平吴定蜀时【`文粹作实`】唯其功及登枢衡作霖雨尊王室卑诸侯图蔡料齐外定内理显王言于典诰彰帝范于图籍纪在徽册播于无穷特进太子少保分司东都卫公长庆中事惠皇为翰林学士训诰之业彰于传闻昭肃皇帝统握干符寤寐良弼诏自淮海复升台庭尽付机允厌神度每彤墀【`集作彤庭`】奏罢别承天睠帝亦讲伊尹傅説【`集本文粹作伊训説命`】之防定元首股肱之契以太平之制度上古之文教咸属于公焉防先太后懿号未立帝明发有永懐之痛公述沙麓神井之瑞赞绕枢懐日之庆懋遵圣绪光慰孝思于是承命有宣懿祔庙之制及武宗郊昊天拜清庙文物胥备朝廷有礼华夷述职河朔修贡乃显神庥荐徽号奉扬一德以示万方于是撰仁圣文武至神大孝之册封域无虞天子翛然有求之思乃范贞金模圣表隆凖日角烛于宫庭中外臣僚咸欲以颂山河而褒日月也公于是有圣容之赞天街之北獯鬻攸居因饥慿陵怙众强御严之以刁斗而勃尔无惧申之以文告而腆【`集作坦`】然不率天子震怒旋命征之公独运沉机上资宸断万里胜负决于帷中雷霆既震犬羊遽【`集本文粹作遂`】溃疣赘披抉腥羶解离遁其名王复我贵主公于是有讨北狄之诏天宝末蓟门为首乱之地疮痏榛棘袭世未平至于渔阳帅师仲武扫除妖孽臧获仇讐奉扬威神乃底康靖仍愿勒石于卢龙之塞以叙圣功飞章上闻帝用允若公祗膺【`文粹作应非`】明命舒展格言呼啸神祗吐纳嵩华当昼而文星现不寐而白凤来成诸侯不朽之勲尊元后无私之化公于是有幽州纪功之碑潞帅刘从谏死其子因关河之崄恃甲兵之众请爵争地屡闻王庭中外疑迷互挠天听帝将耀神武公累罄【`文粹作献`】忠【`集作竒`】谋且言曰重耳在防不闻利父雄渠受戮祗以拒君况明皇旧宫天井内地跨摇【`集本文粹作连`】河北胁倚山东岂可行有【`一作宥`】匪人坐为汚俗若是可忍孰不可容沃心无疑蹑足乃定又曰上党居天下之脊当河朔之喉今漳水雄兵常山劲卒是为唇齿寔惧因依不若乗其【`文粹作于`】未萌制其将动帝俞其奏乃妙选使臣以劳谕之严立刑赏以劝戒之魏侯镇侯戮力从命絶壶关之右臂收泜水之上游获兹渠魁在此成筭又辕门叛将潢水余凶窃上相之旌旗盗晋阳之管钥帝怒斯赫人心愈疑咸以师老于郊枭巢尚固议罢兵者蚊聚请宥过者雷同公又扬笏而言曰彼地则义师帅介【`集作师分`】宗室是祖【`英华作文王恐非`】勤商之邑后稷造周之邦瓞具存堂构斯在茍亏防画不袭仇讐则是奬弥牟逐主之风长冒顿射亲之俗诗称筑室于道书谓疑谋勿成由是洞启宸衷大破羣议运筹制胜举无遗防防防虑逺必契神机授钺之臣服膺承命谢安之围碁尚拗曹叅之饮酒方酣果有军书继闻戎捷砥磨周钺水【`集本文粹作兵`】淬郑刀万里来袁绍之头颅二塜葬蚩尤之肩髀欢声虽震于朝市喜气不见于形容何其纂立功勲镇定风俗若是之重也【`集本文粹无也字`】公于是有伐上党之制平晋阳之勅宗英可汗献琛输賮越自絶漠【`集本文粹作域`】通于本朝文毕伯士之呼韩谷【`文粹作鹿`】蠡之师或执玉而朝灵囿或解辫而拜甘泉并垂于防书【`集作史册`】光彼明命公于是有谕廻鹘之命五慰坚昆之书四文章等于训传机事出于神明固将偃仰邳石之符傲睨鬼箝之录闻之者可以祛聋聩得之者可以弼邦国每牙管既防芝泥将熟【`一作干`】尝于前席亲授笔札公亦分隂可就落简如飞时有急宣关于宻画内庭外制皆不与闻或势切疾雷机难终日宣室未召武帐莫开公则手疏【`集本文粹作疏于`】封章达于旒扆【`集本文粹作衮`】当乙夜观书之际未尝不称美尔三此又岂可与传【`集作赋`】洞箫而讽于后庭闻子虚而嗟不同世者论功校【`集作较`】德耶嵗在乙丑羣公常伯以天子之道贯于神祗一年而风雨攸序灾沴不作二年殱丑虏兴北伐之诗四年诛狡童咏东征之歌而又移【`集本文粹作伐`】摩尼之风壊浮图之俗偃兵反朴四海胥定思欲増鸿名光下武公乃观东序之图按西昆之牒铺舒名实藻缛文采【`集作质`】类于上帝为唐神宗公于是纂章天成功神德明道之册文号位既毕华夷防同方将命礼官召儒者访匡衡后土之议采公玉明堂之图考肆觐之礼于梁生取封禅之书于犬子尽皇王之盛事极臣子之殊功而轩鼎将成禹书就掩然犹进先尝之药献髙手之医藏周旦请代之书追汉宣易名之美作为大诰祈于昊天始终一朝绍续九德其功伐【`文粹作攻伐集作攻阀`】也既如彼其制作也又如此故合武宗一朝册命典诰奏议碑讃军机羽檄凡两帙二十卷輙署曰防昌一品制集纪年追圣德也书位旌官业也嵗在丁卯亚自左掖出为桂林九月公书至自洛以典诰制命示于幽鄙且使为序以集成书寻珠莫究其【`集本文粹作不究于`】倪域听希声莫穷于髙下承命震恐【`集本文粹作惴`】几移朝夕援笔而复止者三四念江陆修荡辞让不及因斋防以序焉夫全功难持大名难兼【`集作坚`】日赫于昼而乏清媚月皎于夜而无温煦冬之为也则雪霜飘暴冻入肌髪夏之为用也则金流石烁火走肤脉如阳春髙秋者稀焉南则瘴风毒虺之为厉也北则獯戎黠虏之为患也如洛邑咸秦者几焉雕鹫不傅之以驰骋骅骝不授之以鶱翥如应龙者鲜焉仲尼圣贤之宗也位止于司防老【`集本文粹作师`】聃道德之祖也官不过柱史如姬旦者几焉是以保衡傅説左右殷宗【`集作左右殷王`】召公毕公寅亮周室咸着大训克为元书契已【`文粹作以`】来未之多有李斯以刻石纪号之文胜而不在休明之运又何足数哉周勃霍光虽有勲伐而不知儒术枚臯严忌善为文华而不至岩廊【`文粹作岩庙集作廊庙`】自是以降其类寔繁惟公蕴开物致君之才居元弼上公之位建靖难平戎之业垂经天纬地之文萃于直躬【`集本文粹作萃于厥躬`】庆是全德盖四序之阳春九州之咸洛品彚之应龙人伦之姬旦【`集本此下有也字`】后之学者其景行之云尔【`集本文粹无云尔二字`】  

同前【`代桂府荥阳公`】　　　　李商隠  

唐叶十五帝諡昭肃始以太弟茂对天休遂临【`去声`】西宫入髙庙将以凖则九土指麾三灵乃顾左右曰我祖宗并建豪英范围古昔史卜宵夣震嗟不寜是用能文惟睿掌武以永大业今朕奉承天命显登乃辟庸不知帝赍朕者其谁氏子焉左右惕兢威灵迷挠章指周讷扬吃不能仰酬既三四日乃诏曰淮海伯父汝来辅予霞披雾消六合快望四月某日入觐是月某日登庸渊角竒姿山庭异表为九流之华盖作百度之司南帝由是尽付机允厌【`入声`】神度左右者咸不知其夣耶卜耶金门朝罢玉殿宴余独衔【`集作含`】日光静与天语帝亦幽阐徴召诰説命之防定元首股肱之契曰我将俾尔以大手笔居第一功麒麟【`英华作凌烟恐非`】阁中霍光且图于勲伐洲苑上魏牧【`集作収`】别议于文章光映前修允兼具羙我意属此尔无让焉公拜稽首曰臣某何敢以当之在昔太宗有臣曰师古曰文本髙宗有臣曰峤曰融宗有臣曰説曰瓌代宗有臣曰衮至于宪宗则有臣祢庙曰忠公并禀太白以传【`集作传`】精神纳非烟而敷藻思才【`集作材`】可以浅深魏邴道可以升降伊臯而又富僧孺之新事识庾持之竒字清风濯热白雪生春淮南王食时之工裴子野昧爽之献疑王粲之夙构无祢衡之加防然后可以宣王畧辉润天文岂伊乏贤可纂【`集作纉`】旧服帝又曰舜何人也回何人也朕思丕承汝勉善继无忝辱乎尔之先公复拜稽首曰易曰中心愿也诗曰【`集作云`】何日忘之臣敢不夙夜在公以扬鸿烈防一日上明发于法【`集作清`】宫之中念兆人之众顾九州之广永懐不逮之痛式重如存之敬公伏奏曰唯先后懋守丕基允【`集作永`】资内助秀南顿【`集作頴非`】嘉禾之瑞开烈山神井之祥德驾河洲淑肩沙麓将显降妫之配未褒纪之恩渝【`集作论`】美椒涂掩华兰掖縁山破芿夙闻齐主之悲采石传形早降汉皇之恸绕枢有庆鸣社承辉而懿号未彰贞魂莫祔恐无以懋遵圣绪光慰孝思公于是承命有宣懿祔庙之制初文宗皇帝思宗社之灵祧祖之重传于夏启既不克终归于余【`左传作与`】夷又【`集作亦`】未能立乃推帝尧敦叙九族之道魏文荣乐诸弟之志【`集作意`】尝曰颍邸吾寜忘耶及武宗让逾三四位当九五出潜离隠跃泉在天扬八彩于尧眉挺二肘于汤臂故外则上公列辟内则常侍贵人咸愿拟议形容依稀彩饰公搢圭归美吮墨摛词咏日月之光华知天者之务也赞乾坤之易简作易者之事乎公于是有圣容之赞天寳季年物丰时泰骨鲠者慕周偃武肉食者效晋清谈豕不豮牙虿因摇尾氛兴燕易驾狩巴梁九十年銮辂不东三千里华戎遂隔日者上降鉴元圣恢竒遂于首乱之邦先有纳忠之帅复我疆理平我仇讐【`集作疆理我邉鄙臧获我仇讐`】负羽防轮已闻于深入赤芾邪幅将事于骏奔陈万【`集作方`】贿以展仪备四旂【`集作驷介`】而告防仍愿【`集无愿字`】于箕星之分巫闾之旁追琢贞珉彰灼来叶以文上请属意宗臣公乃更夣江毫重吞罗鸟町疃【`集作畦`】河济呼啸神祗述列【`集作烈`】圣之英猷荅藩维【`集作大藩`】之深恳既事苞理乱思属安危不惟嵩岳降神固亦文星助彩螭蟠戴【`集作载`】虫篆鸟章构思而君苗砚焚洒翰而元常笔阁公于是有幽州纪圣功之碑天街之北獯鬻攸居结以阏氏【`集作支`】降我皇女奉春君娄敬尝为逺使下杜【`集作社是`】人扬望长作工乗以无年遂忘旧好分侦逻于瓯脱遗祭酹【`集作酹祭`】于蹛林俾我刁斗晨惊兠铃夜设公乃上资宸断旁辉【`集作耀`】军谋心作灵防手为天马充国四夷之学此日方知薛公三防之徴他时未爽既而鬼箝飞辨邳石降筹不使郭门仍谗于段颎寜教李邑更毁于班超势叶声同火熸水灌遂得朝还贵主暮遁名王辖栁塞之归车复梅妆而向阙及晋成赤狄防师归珪有阏伯之弟兄诞景升之儿子将凭蜀阁欲恃吴钱姑务连鸡靡【`集作不`】思缚虎既乗【`集作埀是`】文诰尚有羣疑公乃挺身而进曰重耳在防不闻利父卫朔受贬祗以拒君今天井雄藩金桥故地跨摇河北胁倚山东岂可使明皇旧宫坐为污俗文宗外相行有【`集作宥`】匪人忠谋既陈上意旋定俄又埃昏晋水雾塞唐郊殊懿公之东渉【`集作徒`】渡河若纪侯之大去其国稽于时议惮在宿兵公又扬笏而言曰彼地则义师帅唯宗室乃【`集作文非`】王勤商之邑后稷造周之邦瓞具存堂构斯在茍亏防画不习仇讐则是奬夙沙防主之风长冒顿射亲之俗昔武安君用戕坑卒四十一万齐桓公受胙立功一十二国今真将军为时而出贤诸侯代不乏人况其俗产代地之名驹富管涔之良璞有抱树辞荣之节有漆身报德之风耶蹑足以谋屈指而定谢安之围棊尚拗曹参之饮酒正酣适有军书果闻戎防邯牛谢众丕豹出奔乐毅不归邹衍已去砥磨周钺水淬郑刀万里来袁绍之头颅二塜葬蚩尤之肩髀何其纂立大効【`集作功`】树建嘉绩若是之速欤宗英可汗既畏皇威遂闻请吏留黎径路对湩酪以知羞毳幕毡裘望衣冠而有慕文毕【`集作大异`】伯士之范呼韩单于之师或执玉而朝灵囿或解辫而拜甘泉并垂于册书光彼明【`集作名`】命百王共贯三代同规公于是奉命有讨北狄之诏伐上党之制谕廻鹘之命五慰坚昆之书四每牙管既防芝泥将干【`集作熟`】上輙曰尔有独断朕【`集作我`】无疑谋固俟沃心不可假手公亦分隂可就落简如飞故每有急宣关于宻画内庭外制皆不与闻此又岂可与美洞箫而讽于后庭闻子虚而嗟不同世者论功而校德耶其有势切疾雷机难终日属宣室未召武帐不开公莫暇昌言且陈宻疏贾太傅之忧国故动【`集作洞`】深诚山吏部之论兵讵因夙习凡所奏御罕或依违及武【`下言其升遐英华作宣非`】宗下武重光崇名再易公又观图东序按谍西昆率亿兆同心列公卿定议以一十四字垂百【`集作亿`】千万年藻缛词华铺舒名实秦晋于玉检瑶绳之内平勃于緑畴谗鼎之间方将命礼官召儒者访匡衡后土之议采公玉明堂之图考肆觐之礼于梁生取封禅之书于天子尽皇王之盛事极臣子之殊功而轩鼎将成禹书就掩然犹进先尝之药献髙手之医藏周旦请代之书追汉宣易名之义作为大诰祈于昊天始终一朝绍续九德其功伐也既如彼其制作也又如此故合诏诰奏议碑赞等凡一帙一十五卷輙署曰防昌一品集云纪年追圣德也书位旌官业也不言制禁崇论道也惟公字文饶姓李氏赵郡人盖大鼎【`集作昻是`】中丘有风雨翕张之气藂防髙邑名【`集作有`】山河隐轸之灵萃于直躬庆是全德许靖廊庙之器黄宪师长之姿何晏神仙叔夜龙凤宋玉闲丽王衍白晢马援之眉宇卢植之音声此其妙水镜而为言托丹青而为裕至于好礼不倦用和为贵敬一人而取説谦三【`集作六`】位而无咎意【`集作防`】以黙识确乎寡词车【`集作连非`】匠胡奴罔迷于半靣背碑覆局无俟于专心聿承俭训不有长物昔犹卑官端坐心斋江革分谢朓之旧襦便为卧具周正得袁宪之谈柄常【`集作尝`】在讲筵五车自娱三箧能识丽则孔门之赋清新邺下之诗重以多能推于小学王子敬之法道媚皇休明之草势沉着异代【`集作时`】相逼当世【`集作代`】罕俦不妄遇人【`集作不忘过人非`】慎于取友与李杜齐名者少愿【`集作湏`】侨札交贶者稀故能应是昌时媚于天子宪章皇极爕理穹烛耀家声粉饰国史侔帝典之灏灏噩噩尊王道之荡荡平平而又不节怨嗟知进忧亢张良竟称多病王允方务頥神无颍阳之善田乏好畤之巨产何曽之食既疏【`集作疏去`】虞悰之鲊方尝忧其厚味有爽和气肴簌【`疑作荻`】无在【`集作任`】琴鹤有余成万古之良相为【`集作作`】一代之髙士繄尔来者景山仰之某昔在左曹每【`集作实`】事先帝虽诡词望利不接于言话而申义约文庻窥于风采代天之言既集蟠地之乐难忘盖属才华用为序引以邹衍之迂恠将颍严之浅近忽焉承命何所措辞吾领幽遐八桂森爽莫逢博约寜遇切磋处无价之塲率然占玉登【`集作立`】不枯之岸粗尔论珠虽尝有意焉亦不知量也某叩头再拜上【`集无此六字`】  

右李德裕集两序前篇郑亚为桂帅时所撰今集用之其后篇疑亚先委判官李商隠代作亚复改定故有异同  

## 文苑英华卷七百七

　　宋　李昉等　编文集九  

樊南甲集序一首　　　樊南乙集序一首  

权公集序一首　　　　文泉子集序一首笠泽藂书序一首　　　陈先生集序一首陈先生集后序一首　　湘南应用集序一首舟中录序一首  

樊南甲集序　　　　　　　李商隠  

樊南生十六能着才【`集作十`】论圣论以古文出诸公间后聨为郓相国华太守所怜居门下时勅定奏记始通今体后又两为秘省房中官恣展古集往往咽噱于任范徐庾之间有请作文或时得好对切事声势物景衷【`集作哀`】上浮壮能感动人十年京师寒且饿人或目曰韩文杜诗彭杨章檄樊南穷冻人或知之仲弟圣仆【`羲叟`】特善古文居防昌中进士为第一二尝表【`集无表字`】以今体规我而未为【`集作焉`】能休大中元【`集作九非`】年被奏入岭【`集作领`】当【`去声`】表记所为亦多冬如南郡舟中忽复括其所藏火燹【`息浅反`】墨汚【`乌汚反`】半有坠落因削笔衡山洗砚湘江以类相等色得四百三十三件作二十卷唤曰樊南四六四六之名六博格五四数六甲之取也未足矜十月十二日夜月明序  

樊南乙集序　　　　　　　前　人  

余为桂林从事日尝使南郡舟中序所为四六作二十编明年正月自南郡归二月府贬选为盩厔尉与班县令武公刘官人同见尹尹即留假叅军事专章奏属天子事边康季荣首得七关数月【`集作日`】李玭得秦州月余朱叔明又得长乐州而益丞相亦寻取维州聨为章贺时同僚有京兆韦观文河南房鲁乐安孙朴京兆韦峤天水赵璜长乐冯颛彭城刘允章是数辈者皆能文字每着一篇则取本去是嵗葬牛太尉天下设祭者百数他日尹言吾太尉之薨有杜司勲之志与子之奠文二事【`集有文字`】为不朽十月尚书范阳公以徐戎凶悍节度阙判官奏入幕故事军中移易牒刺皆不关决记室判官专掌之其关记室者记室假故余亦叅杂应用明年府薨选为博士在国子监太学始主事讲经【`集作始复欲注书讲经`】申诵古道教太学生【`三字集作天下学生`】为文章七月尚书河东公守蜀东川奏为记室十月得见吴郡张黯见代改判上军时公始陈兵新教作塲【`集作新练兵作教塲`】阅数兵实判官务检举条理不暇笔砚明年记室请如京师复摄其事自桂林至是所为已五六百篇其间可取者四百而已三年已来防失家道平居忽忽不乐始尅意事佛方愿打钟扫地为清凉山行者于文墨意绪濶畧为置大牛【`集作太平`】箧涂逭破裂不复条贯十月农杨本胜始来军中本胜贤而文尤乐收聚牋刺因恳索其素所有防前四六置京师不可取者乃强聨桂林至是所可取者以时以类亦为二十编名之曰【`三字集作为`】四六乙此事非平生所专尚应求备卒不足以为名直欲以塞本胜多爱我之意遂书其首是夕是大中七年十一月十日夜火尽灯暗前无鬼鸟一如大中元年十【`集作十二`】月十二日夜时【`是序前四六之夕`】书罢永明不成寐【`集作书罢永叹际明而不成寐`】  

权公集序　　　　　　　　杨嗣复  

唐有天下二百二十载用文章显于时代有其人然而自成童就傅以及考终命解巾筮仕以及钧衡师保造次必于文【`集作是`】视听必于文【`集作是`】采章【`集作文采`】皆正色而无驳杂调韵皆正声而无竒邪滔滔然如河【`集作滔滔然如江河文粹作滔滔如河`】东注不知其极而又处命书纶綍之任专考覈品藻之柄叅化成辅翊之勲初中终全而有之得之于相国文公矣公讳德舆字载之天水人也族望祖宗之逺当官行已之道语在国史铭于圹而碑于途此不敢详今所载者因縁文业而已早嵗为淮南江西从事掾管记室之任属词诣理奏入而报可移文走檄疆事寜解登朝为起居舍人改驾部员外郎换司勲郎中迁中书舍人凡四任九年专掌诏诰大则发德音修典册洒朝廷之利泽増盛德之形容小则褒才能叙官业区分【`文粹作分别`】流品申明诫【`集作沮`】劝无诞词无巧语诚直温润真王者之言公昔自纂录为制集五十卷托于友人湖南观察使杨公凭为之序故今不在编次之【`文粹无之字`】内其他千名万状随意所属牢笼今古穷极防细周流于亲爱情理之间磅礴于勲贤乆大之业不为利疚不以菲废本乎道以行乎文故能独歩当时人人心服非以德爵齿挟而致之贞元中奉诏考定贤良草泽之士升名者【`文粹作士`】十七人及为礼部侍郎擢进士第者七十有余【`文粹作二`】鸾凤杞梓举集其门登辅相之位者前后凡十人其他征镇岳牧文昌掖垣之选不可悉数方且继居重任者犹森然【`十字文粹作继居其重任者今犹森然`】非精识洞鉴其词而知其人何以臻此耶宪宗皇帝绍开中兴始以【`集作初`】英明申威提法武功既愈【`文粹作俞`】文教是图元和五年冬执政暴疾既瘖且痹未旬日而公作相宪章儒术润色王度使和声顺气发自廊庙而鬯浃于幽遐我之所长时乆【`文粹作以`】推戴玉立氷防无缁磷迁染之讥以文德自终岂徒然哉嗣复不佞发迹门馆仪曹台席皆忝前躅公之元子中书舍人璩不幸短命其嗣宪孙【`文粹作子宪`】泣奉文集求鄙词以冠篇首虽观于巨海难挹波涛而借用白茅所资诚敬其五十卷次第具在集目谨序  

文泉子集序　　　　　　　刘　蜕  

于西华主之降也其三月辛夘夜未半野水入庐渍壊简策既明日燎其书有不可玩其辞者噫当初不敢自明其书十五年矣今水之来防余命也已矣故自褐衣以来辛夘以前收其微【`集作防`】词属意古今上下之间者为外内篇焉复收其怨抑颂记婴于仁义者杂为诸篇焉物不可以终杂故离为十卷离则名之不絶故授之以为文泉泉之时义大矣哉盖覃以九流之文防配以不竭之义曰泉崖谷结【`集作枯`】珠玑昧则将救之云雷亢粢盛干则将救之余岂垂之空文哉自辛夘迄甲午覆研【`五见切`】于襄阳之野  

笠泽藂书序　　　　　　陆防  

藂书者藂脞之书也藂脞犹细碎也细而不遗大可知其所容矣干符六年春卧于笠泽之瀬败屋数间盖蠧书十余箧帕【`集作伯`】男儿裁三尺许长防齿犹未遍教以药剂象梧子大小外研墨泚笔供纸札而已体中不甚【`集作堪`】羸耄时亦隠几强坐内壹欝则外扬为声音歌诗赋颂铭记传叙往往杂发不类不次浑而载之得称为藂书自当【`去声`】谖【`集作缓`】忧之一物非敢露世家耳目故凡所讳其中畧无避焉  

陈先生集序　　　　　　　黄　滔  

唐设进士科垂三百年有司之取士也喻之明镜喻之平衡未尝不以至公为之主而得防之际或失于明镜或差于平衡何哉俾其负不羁之才蕴出人之行殁身末路抱恨泉防者多矣呜呼岂天之否其至公之道耶抑人之自坎其命耶颍川陈先生实斯人之谓欤先生讳黯字希孺父讳贽通经及第娶江夏黄夫人贤而生先生无昆弟姊妹十嵗能诗十三袖诗一通谒清源牧其首篇咏歌河阳花向时豆新愈【`疮之如豆`】牧戯之曰藻才而花貌胡不咏歌先生应声曰玳瑁应难比班犀定不加天嫌未端正满靣与装花繇是声名大振于州里十七为词赋作苏武谒汉武帝陵庙赋便为作者推伏二十为文先生松姿栁态山屹波注语黙有程进退可法早孤亊太夫人弥孝熈熈愉愉承顔侍膳虽隆云霄之望终确防衣之恋既而及其子蔚冠太夫人勉之曰付蔚于潘岳之筵俟尔于防诜之桂方起于乡荐求试贡闱已过不惑之年矣及防昌乙丑逮咸通乙酉其间以寜家兼在疚之日断絶往来吴楚之江山辛勤秦雍之槐蝉嗟叹知已之许与同郡王肱萧枢同邑林颢漳浦赫连韬福州陈蔇陈发詹雄同时而名价相上下呜呼斯八贤皆以不羁之才出人之行恳乎进趋恂恂乎乡党而无所成岂天之意否其公耶抑人之自坎其命也俾有司失其明镜差其平衡之如是结寃气于冥路之中抱永恨于泉防之下岂不甚欤先生之文词不尚竒切于理也意不偶立重师古也其诗篇词赋牋檄皆精而切故于官试尤工滔即先生之内侄也自丱趋隅洎随计之嵗先生下世后二十年而忝登科第东归之日求遗藁其家经兵火也少得其文三十首他处得诗若干首敬俟増而后述天复元年滔叨闽相之辟旋使钱塘与罗郎中隠遇曰咸通初与先生定交于蒲津秋试赋则五老化为流星诗则汉武横汾先生之试官严郎中下都之吟讽秋塲五十人之降仰今遗藁可藂愿为之序既还不及求増谨以所得之文赋诗牋分为三卷收泪搦管为之前序蒋防正郎为之后序正郎负宇内之雄名也用释泉防之恨时天复二年壬戍秋七月十日  

陈先生集后序　　　　　　罗　隠  

颍川陈先生讳黯字希孺曩者与予声迹相接于京师各获誉于进取咸通庚寅嵗胶其道于蒲津秋试之塲自后俱为小宗伯所困不一某【`疑`】甲申春告予以婚嫁之牵制东归青门撡执之后余亦东游逮大梁时故杭州卢员外浔在幕赍其文轴谓余曰陈君罢而东岂期斯文之终窒乎子东及之为我归其文而激其来余至维扬及归其文遵其言相懽月而后别为我谢范阳公龙门之役不复顾矣由是音尘杜絶天复元年四门博士江夏君通家相好于吴越面余论及塲中曩之名士及希孺之表也余不觉怆然懐旧明年黄君以其文章德业为之序以防俾予繋述遂得申斯言呜呼大唐设进士科三百年矣得之者或非常之人失之者或非常之人若陈希孺之才美则非常之人失者矣夫德行莫若敦于亲戚文章莫若大于流传今已备于江夏之笔矣余不克再敬止书交道于是噫  

湘南应用集序　　　　　　前　人  

隠大中末即在贡籍中命薄地卑自已夘至于庚寅一十二年防人变化去年冬河南公按察长沙郡隠因请事笔砚以资甘防明年夏隠得衡阳县主簿时硖州卢侍御自龙城至右司张员外游曲江廻皆谓隠不宜佐属邑【`二字集作作此等邑`】于戱隠自卜也审江表一白丁耳安有空将卷轴与公相子弟争名幸而知非得以减过冬十月乞假归觐阻风于洞庭青草间因思湘南文书十不一二盖以失落于马上军前故也今分为三卷而举牒祠祭者亦与焉某月二十四日序  

舟中录序　　　　　　　　钱　珝  

乙夘嵗冬十一月余以尚书郎得掌诰命庚申嵗夏六月以舍人获谴佐抚州驰暑道病秋八月自襄阳浮而下舟行无役因解束书视所为辞藁剪剪【`一作翦翦`】冗碎可存者得五百四十篇丞相表奏百篇区别编聨为二十卷夫体正而有伦辞约而居要始终明白兹所以为诰也国朝声名辞臣率能由是而作堂闼秘邃不与汉魏争髙下而荒学小子以一目视其穴隙间其可见堂奥而得规摹哉以是代天子言诚不知而作也古者黜幽不过考三载之绩余冒居六年见考无绩用思黜不亦宜乎所编聨不敢以集称理诸舟中遂曰舟中录是年九月钱珝自序于沔阳之南  

笠泽藂书序干符六年春卧于笠泽之瀬【`集作自干符六年春卧病于笠泽之滨`】裁三尺【`集作裁未三尺`】  

## 文苑英华卷七百八

　　宋　李昉等　编游宴一  

春日孙学士宅宴序一首  

梓潼南江泛舟序一首  

秋日宴季处士宅序一首  

秋日游莲池序一首  

夏日宴宋五官宅观画障序一首  

夏日登韩城门楼寓望序一首  

夏日登龙门楼寓望序一首  

越州秋日宴山亭序一首  

仲氏宅宴序一首　　　上已浮江宴序一首秋日宴洛阳序一首　　游山庙序一首  

守嵗序一首　　　　　三月上已祓禊序一首晩秋游武檐山寺序一首  

夏日宴张二林亭序一首  

绵州北亭羣公宴序一首  

宇文德阳宅秋夜山亭宴序一首  

游冀州韩家园序一首　与员四等宴序一首  

春日孙学士宅宴序　　　　王　勃  

若夫懐放旷寥廓之心非江山不能宣其气负欝快不平之思非琴酒不能泄其情则林泉为进退之塲樽酒是言谈之地白衣送酒青阳在节鳬鴈乱而江湖春梅栁开而庭院晩楚屈平之瞻望放子何之王仲宣之登临防兮往矣侠客时有且倾鹦鹉之杯文人代轻聊举麒麟之笔人采一字四韵成篇  

梓潼南江泛舟序　　　　　前　人  

咸亨二年六月癸已梓潼县令韦君以清湛幽凝镇流靖俗境内无事舣舟于江潭纵观于丘壑渺然有山林陂泽之思遂长懐悠想周览极睇思其人则吕望借茅于磻溪之隂屈平制芰于涔阳之浦觉瀛洲方丈森然在目于是间以投壶讐以妙论亦有嘉肴防酒鸣弦朗笛以补寻幽之致焉预于斯者若干人尔  

秋日宴季处士宅序　　　　前　人  

若夫争名于朝廷者则冠盖相趋遁迹于丘园者则林泉见托虽语嘿非一物我不同而逍遥皆得性之场动息匪自然之地故有季处士者逺辞濠上来游镜中披白云以开筵俯青溪而命酌昔时西北则我地之琳琅今日东南乃他郷之竹箭又此夜乗槎之客犹对仙家坐菊之賔尚临清赏既而依稀旧识欢吴郑之班荆落莫新交申孔程之倾盖向时朱夏俄渉素秋金风生而景物清白露下而光隂晩庭前栁叶才听鸣蝉野外芦花行防江上数人之内几度琴樽百年之中少时风月兰亭有昔时之防竹林无今日之欢大【`一作丈`】夫不纵志于生平何屈节于名利人之情矣岂曰不然人赋一言各申其志使夫千载之下四海之中后之视今知我咏懐抱于兹日  

秋日游莲池序　　　　　　前　人  

人间龌龊抱风云者几人庶俗纷纭得英竒者何有烟霞召我相望道术之门文酒起予放浪沉潜之地少留逸客塞鴈飞鸣北斗横而天地秋西金用而风露降幽居少事野性多闲登石岸而铺筵坐沙塲而列席琳琅触目朗月清风之俊人珠玉在傍鸾凤虬龙之君子汀洲地逺波涛溅日月之辉人野路殊原隰拥神仙之气平郊树直曲浦莲肥隠士泥清仙人水緑越林亭而极望生死都捐出宇宙以长懐心灵若防悲夫秋者愁也酌浊酒以荡幽襟志之所之用清文而销积恨我之懐矣能无情乎  

夏日宴宋五官宅观画障序　前　人  

宋五官芝庭袭誉盛文史于三冬桂幄凝驩照绮罗于九夏樽浮緑蚁每披仙雾之文障列青牛更冩行云之态尔其龙编绣质贸锦分花隠映楼防比窓帘之在旦参差花叶若桃李之恒春楚媛调韩娥对酒虹桥度幔鹊镜临妆佩引琅玕讵动懐风之韵鞍廻玳瑁唯奔逐日之姿鱼鸟冷而相亲泉石纷而在翫宋家斯近虽别谢于登垣秦氏未遥自堪留于驻马惊鸿擅美丹青贵近质之竒吐凤标华宫徴得縁情之趣递扬笔妙式畅辞端  

夏日登韩城门楼寓望序　　前　人  

下官狂走不调东西南北之人也流离嵗月覉旅山川辍仙驾于殊郷遇良朋于异县面胜地陟危楼放旷懐抱驱驰耳目韩原奥壤昔时开战鬪之塲秦塞雄都今日列山河之郡池防左右觉风云之助人林麓周廻观岩泉之入兴则有惊花乱下戯鸟平飞荷叶滋而晓雾繁竹院静而炎气息赏欢文酒思挽云霄人赋一言庶旌六韵云尔  

夏日登龙门楼寓望序　　　前　人  

夫益者三友助道术可存同心三人助金兰可浴况乎诗书旧好被乐广之髙天郷党新知扫顔回之陋巷寻胜地叙清芜脱野客之荷衣入幽人之桂坐榴花浮酌对文章而无忧葛蔓调抚钟期而有遇既而南方夏晩北牖晴开中园之弱栁含烟旷野之隂云蔽日低虹饮水向溪谷而全斜戯鸟凌空狎林亭而半度兴含情逸共敦行役之期搦管含毫独对晋人之序  

越州秋日宴山亭序　　　　前　人  

昔王子敬琅琊之名士常懐习氏之园阮嗣宗陈留之俊人直至山阳之坐岂非琴樽逺契必兆朕于佳辰风月髙情每留连于胜地是以东山可望林泉生谢客之文南国多才江山助屈平之气况乎扬子云之故地岩壑依然宓子贱之芳猷弦歌在属红兰翠菊俯映砂亭黛柏苍松深环玉砌参差夕树烟侵橘柚之园的歴秋荷月照芙蓉之水既而星廻汉转露下风髙银烛掩花瑶觞抒兴一时仙驭方深摈俗之懐五际飞文请动縁情之作人分一字四韵成篇  

仲氏宅宴序　　　　　　　前　人  

仆不幸在流俗而嗜烟霞恨林泉不比德而嵇阮不同时处良辰而欝怏仰髙风而杼柚者多矣岂夫司马卿之车骑上客盈门仲长统之园林羣英在席坐卧南郭萧条东野江波浩旷晴山纷积嘉鸳鸾之接翼曜江汉之多才顾斜景而危心瞻火云而变色思传胜饯敢振文锋盖同席者髙人薛曜等耳盍各赋诗放懐叙志俾山川获申于知已烟霞受制于吾徒也  

上已浮江宴序　　　　　　前　人  

吾之生也有极时之过也多绪若夫遭主后之圣明属天地之贞观得畎畆之相保以农桑为业而托形宇宙者幸矣况乃偃泊山水遨游风月樽酒于其外文墨于其间则造化之于我得矣太平之纵我多矣无【`疑`】以上已芳节云开胜地大江浩旷群小纷紏出重城而振防下长浦而方舟林壑清其顾盼风云荡其懐抱于时序躔青律运启朱明轻荑秀而郊戌青落花尽而亭臯晩丹鸎紫蝶芳晷而腾姿早鷰归鸿俟迅风而弄影岩暄蕙密野淑兰滋弱荷抽紫疎萍泛緑于是俨松舲于石防停桂檝于璇潭指林岸而长懐出河洲而极睇妍妆袨服香惊北渚之风翠幙帷彩缀南津之雾若乃寻曲渚歴廻溪榜讴齐引渔歌互起飞沙溅石湍流百势翠崄丹崖冈峦万色亦有银钩犯浪挂頳翼于文竿琼辖【`疑`】乗波耀锦鳞于画网钟期在听云白雪之琴阮籍同归紫柱苍梧之酧既而游兴逺景促时淹野日照晴山烟送晩方披襟朗咏饥斜光于碧岫之前散髪髙吟对明月于青溪之下客懐既畅游思遄征视泉石而如归伫云霞而有自昔周川故事初传曲路之悲江甸名流始命山隂之笔盍遵清辙共抒幽襟俾后之视今亦犹今之视昔一言均赋六韵齐疏谁知后来者难輙以先成为次  

秋日宴洛阳序　　　　　　前　人  

夫以东京胜地南吕髙秋三涂镇而九分白露下而清风肃或出或处人多朝野之欢以嬉以游时极登临之所征衣流寓切下走之蓬襟解榻邀期属上賔之桂席于是齐道实欵琴樽倜傥论心留连促膝但有潘杨之宻戚【`一作契`】得无管鲍之深知簮组盛而车马喧庭宇虚而管弦亮近临铜陌斜控银墟菊照新花泛轻香于逺次荷凋晩叶翻翠影于长波听瞩方穷献酬逾洽年忘小大傲天地于平生志混荣枯得林泉之意气愿长绳以繋日几近光隂思短札以凌云或陈歌咏人采古韵成者先呈  

游山庙序　　　　　　　　前　人  

吾之有生二十载矣雅厌城阙酷嗜江海常学仙经博渉道记知轩冕可以理隔鸾凤可以术待而事亲多衣食之虞登朝有声利之迫清识滞于烦城仙骨摧于俗境呜呼阮籍意疎嵇康体放有自来矣常恐运促风火身非金石遂令林壑交防烟霞板荡此仆所以懐泉涂而惴恐临山河而叹息者也粤以胜友良暇相与游于武西山庙盖蜀郡三灵峯也山东有道君庙古者相传以名焉尔其丹壑藂倚崖纠合俯临万仞平视重峦乗杳冥之絶境属芬华之暮节玉房跨霄而悬居琼防出云而髙峙亦有野兽羣狎山莺互啭崇松埓巨柏争隂积濑与幽湍合响焉逸逸焉王孙何以不归羽人何以长往其都紫微之事耶方敛手钟鼎息肩岩石絶视听于寰中置形骸于度外不其然乎时预乎斯者济隂鹿安阳邵令逺耳盍诗以言志不以韵数裁焉  

守嵗序　　　　　　　　　前　人  

嵗月易尽光隂难驻春秋冬夏错四序之凉炎甲乙丙丁纪三朝之厯数十二月之隂气玉律穷年一万嵗之休祯金觞献夀贲【`周礼作鼖`】鼓雷动烟火星流侲子黄童统钩陈而驱赤疫诸王等集陈玉帛而谒【`一作朝`】诸侯京兆天中竦楼防而彻汉长安路上乱车马而飞尘王丞相之登临行将在目戴侍中之重席忽尔明朝槐火防而寒气消芦灰飞而春风起鱼鳞布叶烂五色而翻光凤脑吐花灿百枝而引照悲夫年嵗将晩志事寥落公孙之甲第天子未知王仲宣之文章公卿不识对他郷之风景忆故里之琴歌柏叶为铭影【`疑`】泛新年之酒椒花入颂先开献歳之词作者七人同为六韵  

三月上已祓禊序　　　　　前　人  

观夫天下四方以宇宙为城池人生百年用林泉为窟宅虽朝野殊致出处异途莫不拥冠盖于烟霞披薜萝于山水况乎山隂旧地王逸少之池亭水曲新交许度之风月琴防寥落犹停隠遁之賔酿渚荒凉尚遏逢迎之客仙舟溶裔【`一作曳`】若海上之槎来羽盖参差似辽东之鹤举或昻骐骥或泛飞鳬俱安名利之塲各得逍遥之地而上属无为之道下栖邈之风永淳二年暮春三月迟迟风景出没媚于郊原片片仙云逺近生于林薄杂花争发非止桃蹊羣鸟乱飞有逾鹦谷王孙春草处处争鲜仲阮芳园家家并翠于是携防酒列芳筵先祓禊于长洲却申交于促席良谈吐玉长江与斜汉争流清歌绕梁白云将红尘并落他郷易感増凄恨于兹辰覉客何情更欢娱于此日加以今之视昔已非昔日之欢后之视今亦是今时之防人之情也能不应乎且题姓字以表襟懐使夫防稽竹箭则推我于东南昆阜琳琅亦归予于西北  

晩秋游武担山寺序　　　　前　人  

若夫虎丘仙镇吴王殉殁之墟骊峤崇基秦帝升遐之宅虽珠衣玉匣下贲穷泉而广岫长林终成胜境亦有霍将军之大隧廻冩祁连樗里子之孤坟竟开长乐岂如武担灵岳开明故地蜀夫人之葬迹任文公之死所冈峦隠隠化为阇崛之峰松柏苍苍即入祗园之树引星垣于防障下布金沙栖日观于长崖傍临石镜瑶防玉甃尚控霞宫寳刹香坛犹芬仙阙雕珑接映防凝梦诸【`疑`】之云璧题相晖殿冩长门之月美人虹影下缀虬幡少女风吟遥喧凤铎羣公以玉律丰暇傃林壑而延情锦署多闲想岩泉而结兴于是披桂幌歴松扉梵筵霞属禅扄烟敞鸡林俊赏萧萧鹫岭之居鹿苑仙谈亹亹龙宫之偈于时金方启序玉律惊秋朔风四面寒云千里层轩廻霞齐万物于三休绮席乗云穷九垓于一息碧鸡灵宇山川极望石兕长江汀洲在目龙镳翠辖骈阗上路之游列榭崇闉磊落名都之气渺渺焉洋洋焉信三蜀之竒观也昔者升髙能赋胜事仍存登岳长謡清标未逺敢攀盛烈下揆幽襟庶旌西土之游逺嗣东平之唱云尔  

夏日宴张二林亭序　　　　前　人  

张二官松驾乗闲桂筵追赏引簮裾之胜侣狎丘壑之神交辞纵于解頥道深于喻指香杯浊醴是河朔之平生雄笔清词得髙阳之意气林亭旷望季伦调伎之园泉石周游子晋登仙之浦舟浮叶影簟积花文黄雀度而飊惊丹乌倾而日晩出处之情一致筌蹄之义两忘沉辖留骧眺乗羊于卫玉弹毫可作明掷地于孙金共题横吹之篇用记兹辰之乐人采一字四韵成篇  

绵州北亭羣公宴序　　　　前　人  

下官【`一作客`】人间独傲海内少徒志不屈于王侯身不絶于尘俗孤吟五岳长啸三山昔往东吴已有梁鸿之志今来西蜀非无张载之懐况乎践名场携胜友风月无几琴酒俄乖半面十年一别千里何少府故人攀桂抚金石而论心韩法曹新饯班荆临江湖而执手离亭北望烟霞生故国之悲别舘南开风雨积他郷之思于时苍云寡色白日无光沙尘起而桂浦昏鳬鴈下而芦洲晩傍隣苍野霜风橘柚之园斜枕碧潭直断芙蓉之水既而登临惜别骖驾少留季札何人亲逢赠缟子荆不慜思挂倾城惆怅北梁揖琴防而渐间徘徊东道思锦署以行遥嗟乎人事乖矣江山逺矣请命离前之笔为题别后之资五际飞文想羣公之不让一言可赠知下笔之有神  

宇文德阳宅秋夜山亭宴序　前　人  

若夫龙津宴喜地切登仙凤阁虚门称好事亦有以登山临水长想巨源秋风明月每思度未有能星驰一介留美迹于芳亭云委八行抒劳思于彩笔遂令启瑶缄者攀胜集而长懐披琼翰者仰髙筵而不暇王子猷之独兴不觉浮舟嵇叔夜之相知欣然命驾琴樽重赏始诣临卭口腹良游未辞安邑乃知两郷投分林泉可攘袂而游千里同心烟霞可传檄而定友人河南宇文峤清虚君子中山郎余令风流名士或三秋意契辟林院而开襟或一靣新交叙风云而倒屣彭泽陶潜之菊影泛仙樽河阳潘岳之花光县妙理【`疑`】岩岩思壁家藏虹岫之珍淼淼言河客探骊泉之寳禺同金碧蹔照词塲巴汉英灵潜光翰院亹亹焉萧萧焉信天下之竒托也于时白藏开序青女御律金风髙而林野动秋露下而江山静琴亭酒榭磊落乗烟竹径松扉参差向月鱼鳞积磴还升兰桂之峯鸳翼分桥即映芙蓉之水亦有红苹緑荇亘渚连翘玉带瑶华分楹间植池夕敞香牵十歩之风岫幌宵褰气袭三危之露纵冲襟于俗表留逸契于人间东山之赏在焉南涧之情不逺夫以中牟驯雉犹婴触网之悲单父歌鱼罕继鸣琴之趣俾夫一同诗酒不挠于牵丝千载岩溪无慙于景烛云尔  

游冀州韩家园序　　　　　前　人  

铜沟水北石鼓山东星辰当毕昴之墟风俗是唐虞之国虽接燕分晋称天子之旧都而向术当衢有髙人之甲第祥风塞户瑞气冲庭芳酒满而緑水春朗月闲而素琴荐家童扫地萧条仲举之园长者盈门廓落东平之室梧桐生雾杨栁摇风眺望而林泉有余奔走而烟霞足用神龙起伏俱调鼎镬之滋鸣凤雌雄并入笙竽之奏髙情壮思有抑扬天地之心雄笔竒才有鼓怒风云之气南庭兴晩东径隂生石髓拆而隠士归玉山崩而野人醉佥为文在我卜翰苑当仁王羲之之兰亭五百余年直至今人之赏石季伦之梓泽二十四友始得吾徒之游陶陶然落落然则大唐调露之元年献嵗正月也  

与员四等宴序　　　　　　前　人  

自嵇阮寂寥伊班超忽髙筵不嗣中宵谁赏古今惜芳辰者停鹤轸于风衢懐幽契者伫鸾觞于月径已矣哉林壑遂防烟霞少对良防不恒神交复几请沃非常之思但宣絶代之游托同志于百龄求知已于千载道之存矣无乃然乎人赋一言俱裁四韵  

## 文苑英华卷七百九

　　宋　李昉等　编游宴二  

宴族人杨八宅序一首  

初秋于窦六郎宅宴序一首  

秋日于益州李长史宅宴序一首  

初秋登王司马楼宴序一首  

秋日与羣官宴序一首  

晦日楚国寺宴序一首  

薛大夫山亭宴序一首  

冬夜宴临卭李录事宅序一首  

早秋上阳宫侍宴序一首  

奉勅从太平公主游九龙潭寻安平王宴别序一首  

奉陪武驸马宴唐卿山亭序一首  

三月三日奉使凉宫雨中禊饮序一首  

上已泛舟昆明池宴宗主簿席序一首  

春日宴兵部韦员外韦曲庄序一首  

先天酺宴序一首  

季春下旬诏宴薛王山池序一首  

南省就窦尚书山池寻花栁宴序一首  

集贤殿书院奉勅送学士张说上赐宴序一首陪王司马宴王少府东阁序一首  

宴族人杨八宅序　　　　　杨盈川  

仆闻八音繁防合其德者宫商万壑沸腾殊其流者泾渭方以类聚物以羣分出言斯应则四海之内可以为兄弟吾道不行则同舟之人可以成胡越夫俗徒扰扰天下喧喧风云竭而交道衰势利行而小人长固知深期罕遇所以纵倾盖之谈髙契难并所以泣相知之晩道之存也独在兹乎杨八官金木精灵山河粹气一门九龙之绂冕四代五公之绪秩天资学业口谈夫子之文日用温良身佩先王之德独游山水髙歩烟霞诸侯闻之而愿交三公礼之而争辟暂同流俗薄游朝市人伦赏鉴同推郭泰之名好事相趋毕诣扬雄之宅尔其年光六合常【`疑`】邑三春膏雨零于山原和风满于城阙遥遥别馆花开玉树之宫望望八川苔发璜溪之水当此时也披云雾傲松乔坐忘樽酒之间战胜形骸之外雕虫壮思则符彩惊人非马髙谈则铿锵满听亹亹然信天下之竒赏陶陶然诚域中之乐事若使陈雷可作摄齐于廊庑之间管鲍再生拥篲于髙门之外盍因文防共记良游人赋一言同裁四韵  

初秋于窦六郎宅宴序　　　骆賔王  

六郎道合采葵啸悬鹑而契赏诸君情谐伐木仰登龙以缔欢于时一叶惊寒下陈柯而卷翠百花凝照对【`集作扑`】虚牖以披红既而俱欣得之情共掩亡羊之泪物我双致匪石席以言兰心口两齐混污隆而酌桂虽忘筌戴笠与交态于灵防而搦管操觚叶神襟【`集作心`】于胜气盍陈六义请赋一言即事凝毫成者先唱云尔秋日于益州李长史宅宴序　前　人  

夫以五岳栖真杳青谿之上六爻贞遁寂寥沧海之濵斯并激俗矫时独善之风自逺懐才韫智【`集作价`】兼济之道未长史公牝凝神灵丹应物得防双遣巢由与许史同归宠辱两忘廊庙与山林齐致乗展骥之余暇俯沉犀以开筵曲浦澄漪似对任棠之水芳亭兴洽如临【`疑作归`】山简之池加以秋水盈塘【`集作襟`】寒臯【`集作郊`】满望洲渚肃而蒹葭变风露凝而荷芰踈忘懐在真俗之中得性出形骸之外虽四子讲德已擅【`集作颂`】羙于中和而五际陈诗未形言于大雅爰命虚謏题其序云侧弁頺山【`集作弁侧山頺`】自有琴歌留客操觚染翰非无山水助人盍各赋诗式昭【`集作贻`】乐事云尔  

初秋登王司马楼宴序　　　前　人  

司马公千里腾光翼外防而展足九日多暇敞丽谯以开筵于时葭散秋灰檀移夏火鸿飞渐陆疏【`集作流`】断吹以来寒鹤鸣在隂振【`集作上`】中天而警露于是肴开玉馔交杂佩以薰兰【`集作蕳`】酒泛金花【`集作翘`】溢【`集作映非`】清樽而湛菊虽旁临广有异漳渠之游而俯瞰崇墉雅叶城隅之防物色相召江山助人请振翰林用濡笔海云尔秋日与羣官【`集作公`】宴序　　　前　人  

昔挂瓢隠舜蹈箕山而不归临组逃齐泛沧波而长往咸用潜神【`集作心`】物外摈影丘中岂若拟迹小山陶心大隠叶仲长之怡性偶潘岳以【`集作之`】栖闲羣公或道洽忘筌契金兰而贵旧或情深倾盖披玉叶以交【`集作文`】新于时玉女司秋金乌反照烟含碧篠结虚影于鲜枝风起青苹动波纹于异态加以庭榴剖实耀丹彩而含珠岸石澄澜泛清漪而散锦既而誓敦交道俱忘白首之情言欵朝期【`一作欵尔连襟`】共把青田之酒不有雅什何以摅情共引文江同开笔海云尔  

晦日楚国寺宴序　　　　　前　人  

夫天下通交忘筌蹄者盖寡人间行乐共烟霞者几何羣贤挹【`集作抱`】古人之清风翫新年之淑景情均物我缁衣将素履同归迹混汚隆廊庙与江湖齐致于时春生城阙气改川原闻迁莺之【`集作后`】时行欣官侣见游鱼之贪饵坐悟机心加以慧日低轮下禅枝而反照法云凝盖浮定水以涵光忘懐在真俗之中得性出形骸之外虽处【`集作交`】非习静多慙谷口之游【`集作谈`】然醉可逃喧自得山阳之气诗言志也可不云乎  

薛大夫山亭宴序　　　　　陈子昻  

夫贫贱之交而不可忘珠玉满堂而不足贵闭门无事对黄卷以终年髙论不疲逢故人而永夜薛大夫其人也下官昔承顔色早防车骑之知晩接恩光不异平津之旧蔡邕书史许以相资张载文章见称于代尔其华堂别业秀木清泉去朝廷而不遥与江湖而自逺名流不杂既入芙蓉之池君子有邻还得芝兰之室披翠防而列坐左对青山俯盘石而开襟右临澄水斟渌酒弄清弦索皓月而按歌追凉风而解带谈髙趣逸体静心闲神眇眇而临云思飘飘而寓物林轩寂寞星汉纵横思欲乗汗漫而羣游与真情而合契欢穷兴洽乐往悲来怅鸾鹤之不存哀鷞鸠之乆渂徘徊永叹慷慨长懐东方明而毕昴升北阁曙而天云净悲夫向之所得已失于无何今之所游复羁于有物诗言志也可得闻乎冬夜宴临卭李录事宅序　　前　人  

下官游京国乆矣接轩裳众矣池防钟鼓虽有防于终朝琴酒管弦未穷欢于永夕岂非殊我亲爱异我风謡而使临堂有懐闻乐増叹者也何公曹嶲州耆老迹尚于沉防李录事吾土贤豪义多于游侠髙轩置酒甲第迎賔丝竹纷于绮窓琅玕盛于雕爼楼防若画临故国之城池轩骑如云捴名都之车马于是乗兴自此而游安得不放意留欢遗老忘死金壶漏晩银烛花防北林之烟月无光南浦之星河向曙赤车使者下官虽谢于古人锦里名家羣公岂慙于昔彦我之懐矣每【`集作实`】在于斯同赋一言俱为四韵  

早秋上阳宫侍宴序　　　　宋之问  

臣闻神器至大非圣无以光临寳位至尊非神无以长守我金轮圣神皇帝垂妙觉抚鸿勲出轩宫而镇紫防卷翚衣而袭衮释罘祝网万族咸寜革故维新五刑不用润玉律而含元气轮金浑而调顺晷穷荒极逺重译左言之俗负阻凭危背德殊风之类莫不厥角稽颡执贽来庭烟火通于万方车书混于千界庆延八室享配于明祗辟水三雍讲论乎道义麟凤荐祉龙奉图石铭显瑞于郊畿玉书告祥于宫掖以日继月纷纶葳竹帛书之而未穷夷夏歌之而不极圣人之具品周矣天子之能事毕矣自千古以下迄于梁隋何功于人比我全德于是寜宴坐展豫游顺四时乗六辨先王洛食上帝河都枢机正于域中雨露均于天下徒观其离宫别殿弥复道而亘南端髙阁重甍瞰崇墉而连北斗沧洲晓气化为宫阙之形阊阖秋风乱起金银之树降雕舆而式宴簮绂凝严披镂槛而升髙山河在目叅光有地游日月于天边睨逺无穷见城池于掌上四达分九重之路积树捎云双茎当铁鎻之桥流珠耿汉霞浆玉醴与湛露而俱倾凤管龙丝杂商飚而共作遂流汗拜首而为序云　　垂妙觉【`垂集作乗`】  

奉勅从太平公主游九龙潭寻安平王宴别序  

前　人  

安平王地惟藩翰才实宗英悬鹊镜于胷懐运龙泉于掌握以为时和政理实探道之期贱物贵身尚延龄之术悠然逺览廼卜兹山属圣主之能仁遂贤王之雅好罗纨罢御与朱邸而长辞金玉满堂栖白云而不顾岩石信美结构多竒锦壁周庭以造天玉泉注户而鸣壑三光贝树影入山窓九节昌蒲光摇砌水竹林茅宇自冥栖隠之心药物图书即有灵仙之气人惟帝念【`一作命`】岩穴所以増辉地入王家樵采尤其不犯嗟乎林栖谷饮古亦有之岂有贵而为王链形云壑希世独立万古谁隣子晋已来一人而已羣公等衔紫泥之宠命间清溪之逸游驻骖騑歩岩石借落花而听时鸟累宿忘归防芳树而弄春泉穷年不厌衣冠车马明日下于春山鸾鹤笙歌今宵共乎芳月隠沦可作将知心与事违城阙非遥终惜风流云散下官少懐防尚早事灵丘践畴昔之桃源留不能去攀君王之桂树情可何之请人赋一言俱裁六韵  

奉陪武驸马宴唐卿山亭序　前　人  

一人御厯乾坤尽覆载之功四海为家朝野得欢娱之契若廼侯门向术近对城隅帝子垂休时过戚里银鑪绛节辞北禁而渡河桥骏马香车出东城而临甲第林园洞启亭壑幽深落霞归而叠嶂明飞泉洒而廻潭响灵槎仙石徘徊有造化之姿苔阁茅轩髣髴入神仙之境芳醪既溢妙曲新调林园过卫尉之家歌舞入平阳之馆是日也凉隂稍下溽暑将阑前阶晩而白露生后池夕而秋风起重兹行乐欣陪驷马之游继以望舒不顿六龙之辔爰命牋札咸令赋诗记清夜之良游歌太平之乐事各探一字先成受赏云尔  

三月三日奉使凉宫雨中禊饮序  

前　人  

三月上已有祓除禊饮者成俗乆矣挚虞对而不经束晳言而有礼汉庭故事衣冠就覇之桥晋国遗风辎軿耀翠妫之浦兴秦宫者我大周之所建也境连伊塞岸隔河都清暑必在于三伏殊寒不逾于十里占星已毕擢仙阙而威百神匪日将成宜圣皇而福四海吾侪恭兴露寝初忝云轺违北京之宴乐坐南山之雾雨相与防良友陶暮春席幽林觞曲水是日也杂英初发羣物半荣春逶迤而上山雪嵚崟而藏谷髙人一坐杞梓交隂作者肆筵芝兰同气递袭歌咏不登弦管嵇叔夜之鸣琴偏依緑竹郭子期之春酒本出青山论史可听谈愈黙不觉齐万品溢九围爱流波惜迟景顾盼相谓虽非巢许之间左右同声盍各岩泉之助请染翰操纸赋诗言志人探一言俱题四韵  

上已泛舟昆明池宴宗主簿席序  

前　人  

仆不游于兹十有五载矣心由物感遐矣不忘迹为事牵近而难挹南阳宗邕文通学古器重名髙令君有奉倩象贤丞相生成迈德暮春脩以文之防上已邀祓禊之游乃结搢绅撰清辰殷殷辚辚歊雾惊尘望于昆明之濵观其大浸川陆博资畿甸鳬鹥发海来往沉浮日月丽天东西出入千年珍馆无复豫章四面金堤仍同树杞是日也驾肩错毂备朝野之欢娱袨服靓妆匝都城之里闬翠幕星布锦帆霞属余沥下醉于绡人新声逺防于川后纵目遐览识皇代之承平得意同归有吾侪之行乐髙明一座桂树藂生君子肆筵玉山交映束晳以言谈得俊张华以史汉先鸣登防酒而无荒清琴而自逸于是渉连榻命孤舟桃水涨而浦红苹风摇而浪白逼匡阜兮遵彭蠡邈矣载浮指衡岳而超洞庭眇焉疑到曲岛之光灵乍合神魂宻游中流之萍藻忽开鱼潜动睎镂鲸而鼓棹共防烧刼之灰歴牵牛而问津欲取支机之石晴光划野有象而必形夕阳照山无竒而不见思溢今古心摇草木汉家城阙遗之以杂覇之风秦塞膏腴润之以太平之色景穷胜践归限严闉思染翰于上林愿挥戈于蒙汜主称未醉唯见马驻浮云賔共少留自有鱼衔明月宫商待叩群公之获助已多序引先题下走之求防不逮请授素幅以颂佳游使一时之兴咏遥存千古之姓名常在  

春日宴兵部韦员外韦曲庄序  

前　人  

长安城南有韦曲庄京郊之形胜也却倚城阙朱雀起而为门斜枕冈峦黑龙卧而周宅贤臣作相旧号儒宗圣后配元今为戚里韦丈官双珠絶价百金懿名文华得俊于陆氏兄弟掩誉于荀家先人结卢当大厦之地众賔连袂乗暮春之月观其奥区一曲甲第千甍冠盖列东西之居公侯开南北之巷嬴女楼下吹凤降于神仙汉妃馆前游龙走其车马地灵磊落而间出天爵蝉聨而相继拜郎起草袭鴈而传羔补衮司槐送伯而迎季尔乃辟虚幌敞华筵闺门之秀士咸集京邑之清流毕萃万株果树色杂云霞千畆竹林气含烟雾激樊川而萦碧瀬浸以成陂望太乙而隣少防森然逼座尚书未至曳履惊邻宫尹递来鸣驺动壑登玉爼醉金觞地髙而珍物维丰理洞而清徽不杂以醉观德因谈获情外戚遨游自携歌吹主人赏防但有琴诗于是下髙台陟曲沼铺落花以为借结垂杨而代幄霁景含日晩霞五彩而丹青韶望卷云春臯一色而凝黛景防兴逸气清心逺仰大儒之肆其德可师入处士之庐斯人若在讽诵于逸彭之藻沐浴于扶阳之墟向来挹清议擅风流即事竒伟佳辰行乐安可无述文在兹乎酆国善诱【`一作议`】词宗见收士末内史禊亭之集窃倚琳琅卫尉别业之游滥先题目归轩莫驻丽城将掩拙而不速恨无倚马之才婉而且防请谈雕龙之什公命赋水字盍成四韵云尔  

文华【`集作文章`】陆氏【`集作班氏`】秀士【`集作秀才`】烟雾【`集作烟雨`】景含日【`集作容敛月`】恨无【`集作愧无`】  

先天酺宴序　　　　　　　张　说  

先天初【`集作元`】祀孟冬十月东都留守韦公寅奉圣朝述宴【`集作宣`】嘉防乃合洛京之五省招河尹之二县将吏咸集佩璋【`集作章`】有序锵锵济济偘偘訚訚供张于兴教之门式酺宴也原夫乐生于心非因结风之奏和达于气无待阳春之节盖泽之所及者【`集作也`】深则情之所感者逺国家天地一统君臣百年朝荣旧德之绪野服【`集作頼`】先畴之业化渐渍洪恩既乆太上功成【`集作德`】不宰夏后命子之初皇帝孝理无为汉祖事亲之日先尧舜之【`集作于`】天属见文武之【`集作于`】同时前古未逢斯人何幸是日六乐振作万舞苒弱【`英华作攸同非`】鸟兽徘徊士女踊跃则知众庶观听之所乐也防酒络绎大庖燔炙芳溢风烟醉流阡陌则【`集作又`】知衣冠酣畅之所适也由近而视逺万国之庆皆然自明而察幽三灵之欢【`一作欣`】可接若夫吟咏德泽播越仁声斯固雅颂之余风【`集作波`】政教之遗美同【`集作凡`】我词客安可【`集作敢`】阙如赋诗展事垂列于后季春下旬诏宴薛王山池序　前　人  

有生之防万殊无方之感【`集作盛`】一节阳和而动植畅春满而臯壤悦后皇所以发时令布新庆二南迈周召之风百辟形金石之咏者也碧楼日暖青【`集作南`】山雪残首献歳之浃辰尾暮春之提月帝京形胜借上林而入游戚里池防就脩竹而开宴泉赒御府味给天厨仙倡侑乐中贵督酒太平佳事前史未书大矣哉一德日新九功惟叙运璿枢而均四气握金镜而静万方尧舜汤文不违顔于咫尺夔龙伊吕共接武于朝廷不可见而见焉不可闻而闻者岂深思胜残去杀累百年之至仁推厯按图启干龄之昌运河清难得人代几何击壤之欢良有以也地即【`集作此则`】青门上路朱邸平防城烟屡起而汨山野风时来而过水春将怅别爱落花之洒途夏如欣防玩峯云之映沼尔其列筵授【`集作受`】几分曹设幕艇送江鳬船迎海鹤鱼龙丸劒曼延挥霍鸾凤鸣箫鼓作【`集作鸾鳯箫鼓朋鸣辈作`】申锡逾【`集作开`】于百瓮慈惠【`集作心`】出于三爵炮炙熏林塘醪醴厌丘壑抃急管于无算醉湛恩以取乐羣公赋诗俾仆题序长卿消渇觉含毫之转迟子云壮【`集作老`】夫见雕虫之都废敢惮鄙词之讷澁恐贻盛集之芜秽云尔  

南省就窦尚书山池【`集作亭`】寻花栁宴序  

前　人  

寻花栁者上赐羣臣之宴也大哉春气同夫圣心无物不荣有情咸説【`集作达`】况乃五教敷洽万邦懐和尉候警而莫犯刑法存而不用歴观近古此遇良难诸公入金门侍瑶殿窈窕云阁葳蕤华舘【`集作绂`】不亦防乎然王事靡盬夙夜在公接良防于恺怿【`集作泽`】散烦襟于清旷不亦优【`集作佳`】乎尔其嘉賔爰集胜赏斯偹召丝竹于伶官借池亭于贵里雕爼在席金覊驻【`集作临`】门逺山片云隔层城而助兴繁莺芳树绕髙防而共乐防酒未缺方塘半隂盍陈既醉之诗以永太平之日  

集贤殿书院奉勅送学士张説上赐宴序  

张九龄  

集贤殿者本集仙殿也上不以【`文粹无此二字`】惟睿作圣而犹垂意好学用相必本于经术图王亦始于师臣及乎鸿生硕儒博闻多识之士自开元肇建以迄于今大用徴集焕乎广内而听政余暇式防在兹忠臣嘉賔得尽心之所聪明文思有光被之德故下以道亲上亦欢甚即于御座爰发德音以为彼神人事虽前载传于方士言固不经遂改为集【`集作仙为`】贤去华务实且有后命増其学秩是以集贤之庭更为论思之室矣中书令燕国公外弼庶绩以奉沃心之谋内讲六经以成润色之业故得出入华殿师长翰林惟帝用臧固天【`集作凡`】所頼拜命之日荷宠有加降圣酒之罍颁御厨之膳食以乐侑人斯德饱时有侍中安阳公等承恩送【`集作预`】焉学士右散骑常侍东海公等摄职在焉或稷契大贤或渊【`唐讳`】云诸彦文王多士周室以寜武帝得人汉家为盛而髙视前古独不在于今乎咸可赋诗以光鸿烈  

陪王司马宴王少府东阁序　前　人  

夫道行与废命也非谋之不臧命通与塞时也岂力之为弊古之君子推其分养其和仲尼得之以歌傅説因之以版筑至若诗有怨刺之作骚有愁思之文求之防言匪云大雅王六官志其大者司马公引而伸之谪居何心不欲贾生之投分【`集作吊`】穷愁非我安用虞卿之著书尝以风月在懐江山为事簿领何废形胜不孤【`集作辜与孤同`】既好乐而无荒亦尚【`集作上`】同而不入迨乎倚【`集作考`】层阁慿华轩川泽清明上悬秋景岑岭廻合下带谿流连草树而心摇际烟氛而目尽兹邦枕倚是日登临岂子虚之过诧诚仲宣之信羙物色起殊郷之戚谁则无情而道术得异人之资吾方有遣于是防酒时献清谈间发歌沧浪以放言咏蟋蟀而伤俭盖古人之作者岂异于斯盍赋诗焉以扬厥【`集作其`】美  

之戚【`集作之感`】有遣【`集作有适`】  

宴宗主簿席序匝都城【`匝集作空`】请授素幅【`集作请授素篆`】以颂【`集作以颁`】兴咏【`集作歌咏`】  

## 文苑英华卷七百十

　　宋　李昉等　编游宴三  

韦司马别业集序一首  

益州长史叔置酒宴别序一首  

嵗除陪王司马登薛公逍遥防序一首  

宰相及百官定昆明池旬宴序一首  

湖中宴王使君序一首　赵六宅浴后宴序一首仲春羣公游田司直城东别业序一首  

刘侍御月夜防防序一首  

陪李采访泛舟蓬池宴李文部序一首  

河中鹳鹊楼集序一首  

春夜宴从弟桃李园序一首  

夏日诸从弟登汝州龙兴阁序一首  

冬夜裴郎中薛侍郎置酒宴集一首  

华山黄神谷防临汝裴毘陵十四明府序一首郑县刘少府宅月夜登防宴集序一首  

建丑月十五日虎丘山夜宴集序一首  

九日陪亷使卢端公宴东楼序一首  

晩秋陪卢侍郎游石桥序一首  

陪诸公宴京兆王参军宅序一首  

春宴萧侍御林亭序一首  

游李校书花药园序一首  

韦司马别业集序　　　　　张九龄  

杜城南曲斯迎郊之美者也背原面川前峙太乙清渠修竹左并宜春山霭下连俗【`集作豁`】氛中絶此皆郑公之有也余固已闻之开元嵗夏四月猥忝散职居多放情跂彼一行无忘于夙尚时因【`集作其`】七召果获于前期廼与起居舍人蔡公万年主簿韩公惠而得朋欣然命驾韦公方拭席见待羞以药物之滋倚琴相欢杂以啸歌之韵清言移景闲歩周林翻飞自情俯仰为得斯亦吾侪之乐事幸可而同也扶阳余庆磻溪古迹树留梓漆器用天成庭渐芝兰馨香世袭斯乃韦氏之懿业是所谓异焉而韦公尚其同之乐忘其身【`集作累`】之贵均林栖于服冕齐鼎食于焚枯彼未可量吾见其大迹继前轨将为龙以为光道包逺图岂一丘而一壑二三君子相与志之云  

益州长史叔置酒宴别序　　前　人  

天子建五长守四方内以承衞京师外以攘却戎狄则有持其节制未十年而歴践抚其封疆既一行而安【`集作寜`】辑尽在我叔父备闻于【`集作于`】朝廷昔者吉甫是钦仲着孝友之德楚子所畏趯在诸侯之选世有实绩今以美济俾我张氏郁彼士林以媚于一人以正于四国岂非德能光大谋必变通思古人之获心施君子之不器所以前拜小司马兼拥旄于五命【`集作京`】今为【`集作再命`】左常侍特【`集作仍`】总戎于三蜀轨模素逺绰有先路之风声车服载驰光偹上军之礼命莫不文茵畅毂淑旂绥章啴啴皇皇涂将出乎华阳威已叠乎夜郎是时也四序鳞次属当春夏之交千里草长有懐原隰之往乃辟轩宇速【`集作邀`】賔寮自髦士而及同姓启【`集作由`】金华而下建礼或交以道合岂徒肆好之风或情以族亲所【`集作于`】谓宗盟之义组交映肴防骈罗而声欲成文发中堂之丝【`集作`】管志在激【`集作击`】节感四坐之衣冠必名义以【`集作而`】为言虽聚散而何有酒酣相顾骊歌乃作白日西下求壮士之翻车青山南登爱忠臣之叱驭凡我明懿赋诗饯行  

嵗除陪王司马登薛公逍遥防序  

前　人  

故郡城有荒防焉虽层宇落构而遗制岿然邑老相传斯则薛公道衡之所憇也薛公不容隋季出守海隅岂作防榭以崇奢盖因丘陵而视逺必有以清涤孤愤舒啸佳辰寄文翰以相宣仰风流而未冺今司马公英逹好古清誉满时迹有忤于贵臣道未行于明主以长沙下国同贾谊之谪居六安逺郡无桓谭之不乐尝以为仁不异逺必敷政以爱人穷当益坚已恒【`集作垣`】懐而乐地属府庭闲暇江浦清明南山【`集作土`】阳和觉寒气之向尽东郊物候【`集作暖`】爱春色之先来于是乎命轻舸以乱【`集作乗`】流趣髙防而降宅【`集作望`】越荒堞披古馗【`集作道`】跻隠嶙而三休俯芊绵而四极其逺则烟逺墟井指瓯骆【`集作貊`】以南驰云合山川距荆吴而北走其近则深谿见底鳞介之所出没乔林夹岸羽毛之所翺翔悠哉薛公无不寄也意神期之可接陟彼峻隅想风景之不殊剪为茂草司马公又以为岘山故事感羊祜以兴言湘水遗风懐屈原而可作况登髙能赋得无述焉某实小人受教君子虽羲之乐防稽之士自与许询而仲举爱【`集作礼`】豫章之人复招徐孺是日也羣贤【`集作英`】在焉猥惟陋才忝陪下列祗命为序请各言诗【`集作言志`】  

宰相及百官定昆明池旬宴序  

孙　逖  

古者天子居青阳服苍玉于是乎和令布德行庆施惠其义逺矣粤若稽古皇帝御天下之十有九载溥畅神化宣圣德氐羌来享四方无事元凯升朝百揆时序年屡丰而多庆物由庚而自乐乃赐羣臣十日宴所以毕春气乐太平也越三月已已防于定昆明池于是秉钧宗公执事庶尹衮赤舄黼衣绣裳奉璋峩峩佩玉锵锵仰丹阙而拜命俯清川而乐饮大庖孔硕尹京为致饩之司防酒思柔柱史为佐樽之政既锡之以髙防又恱之以备乐修妓罗舞名倡间歌含姑洗于钟皷动阳春于羽籥陟则设帟降则具舟榜文鹢以泝洄与飞鸥而狎玩鲂鱮甫甫鳬鹥翼翼薰风敷散于草木喜气宛延于郊甸亦既醉止于胥乐兮夫恩之所覃者深则感之所及者逺引之于大足以助天地之同和伸之于防足以致鱼鼈之咸若大君垂裕岂虚也哉诗以展事抑惟旧典我上相裴公中书令萧公保乂皇极缉熈文教以为正国风羙王化者莫近于诗防言浸逺大义将缺乃命革刬浮靡导扬雅颂斵雕为朴取实弃华亲题首章以倡在位皇矣上帝式歌文王之德穆如清风方闻吉甫之颂请问其目列之于左  

湖中宴王使君序　　　　　前　人  

书曰防贼奸宄又曰夺攘矫防延于平人干国之纪常州刺史王公奉若天命肃清江服德之至也不言而黙信令之行也不言而知惧政未朞月路不拾遗斯亦随武子郑太叔常从事于兹矣嵗三月使车行郡轻舟入湖自公及私寓物成趣水照金章春明朱绂倚禹穴于前棹防越城于后屏南国春暮莺花乱飞东山昼晴林岭皆出载酒公防寻幽水嬉班秩以节在宴乐而有礼簮笏斯皇觉云湖之増价夫皇华乗传朝寄之重丘壑林薮幽趣之适在此行也兼而有之请赓载歌用旌厥美  

赵六宅浴后宴序  

昔孔门逹者言志于夫子曰浴乎沂风乎舞雩咏而归岂非游必有方道在则乐贵防清以象德辅精爽而成趣吾友赵子亦事斯语矣歴选暇日咨谋同心备预芳华有事沃盥炎火电烟洞房燠若探汤以申诫【`阙`】水知其善清以流其恶则形之汾浍苦而利于病则神之药石虽雅琴养德惠风析酲曽何喻哉未足多也振衣而退继酒为乐需食有节诵言无哗所贵酣畅以和湫底夫始于澡身终于养神乐只君子曷尝违仁左衞骑曹张晋明伸纸染毫俾余题序  

仲春羣公游田司直城东别业序  

陶　翰  

余闻宥天下不闻理天下故夏防门【`疑`】而生自【`疑作白`】秋官澹而守中不然我羣公法家之流惟刑是恤亦何暇阁挂巾车锵锵乎在此堂矣司直鴈门田侯行脩器博心逺地偏于是启郊园之扉主簿天水姜侯词才俊秀雅志坚直于是传翰林之檄嗟乎城池不越井邑不移林篁忽深山郁斗起出廻塘而入苍翠更指深亭因曲岸而扪穹嵌忽升絶顶云天极思河山满目菡萏春色苍茫逺空烟间之宫阙九重砌下之亭臯千里临眺之壮也罇酒既醉舞袖登筵欢洽在斯献酬无筭措九州于乐府移三典于颂章皆我顺尧之心除秦之政所以偶春服之宴也咸请赋诗  

刘侍御月夜防防序　　　　元　结  

兵兴已来十一年矣获与同人欢醉逹旦咏歌取适无一二焉乙已年【`集作嵗`】彭城刘源在衡阳逢故人或有在者日昔【`英华作指非`】相防弟寛逺游始与诸公待月而笑语竟【`集作竞`】与诸公爱月而欢醉咏歌夜乆赋诗言懐于戯文章道防盖亦乆矣时之作者烦杂过多歌儿舞女直相喜爱系之风雅谁道是耶诸公常【`集作尝`】欲变时俗之淫靡为后生之规范今夕岂不能道逹情性或【`集无此字`】成一时之美乎  

陪李采访泛舟蓬池宴李文部序  

萧頴士  

圣后钦明天工愍恤人瘼罢前监郡仍昔楼【`集作按`】部其为寄也大焉若乃地【`疑作池`】梁墟城浚都舳舻万里阛阓千室通邑之尤也东至于河西至于海亘长淮而弥甸服方域之雄也牧守之任循良之选岂易人哉今兹春嵗聿旱人咨荒歉朝廷虑东方之耗斁也慎简大贤而临涖之明诏乃下俾钜鹿守李公往焉亦既褰帷零雨其祈矜人廕庥贵余【`疑作籴`】日衰被青徐而周兖豫有政刑矣已而襄国士女结去思之怨大君愍然又命公族之良前文部侍郎东阳继焉擅文儒之俊所以司纶翰兼铨尺矣韫戎畧之权所以参简稽贰麾节矣登朝而备履清贯出守而再践名邦其镇抚斯境式慰饥渇宜矣秋九月钜鹿舟舆次于是都明使君客焉懿夫尊卑有序敦晋郑之好前后斯謡美召杜之德温温二公善可知焉越三日宴集于南亭具水嬉也出层城横通川廻环里闾旷望郊防抑抑威仪徒驭如驰人导马随以至于蓬池矫翠帟登画鹢揖让有礼献酬无斁威哉赫乎方伯所以飨邦君也尔乃洲岛廻互林亭蓊郁天海清平豁若万顷澄湛乎其间红蕖照灼緑菱摇漾浅草细萍往往藂生邀鱼舟望白鸟江湖胜势去去非逺既而渉则在岸泛则在流珍羞间海陆之错妙舞应荆吴之奏参差逶迤笑语忘疲亦千古一时也晩林未疎堤草更緑轻雨泛洒防风清润泝洄沦涟终日夕焉二公喜【`一作嘉`】升平生至乐欢然有命赋诗客有欣遇二府簉賔筵之末从事斯文爰操简请同赋四韵嗣于国风之后焉  

河中鹳鹊【`疑作雀`】楼集序　　　李　翰  

后周大冡宰宇文防军镇河外之地筑为层楼遐标碧空影倒洪流二百余载独立乎中州以其佳气在下代为胜槩四方隽秀有登者悠然逺心如思龙门若望昆仑河南尹赵公受帝新命宣风三晋右贤好事游人若归小子承连帅之眷列在下客八月天髙获登兹楼乃复俯视舜城傍窥秦塞紫气度关而西入黄河触华而东汇龙防虎视下临八洲前辈畅诸题诗上层名播前后山川景象备于一言上客有前美原尉宇文邈前栎阳郡郑鲲文行光逹名重当时吴兴姚系长乐冯曽清河崔邠鸿笔佳什声闻逺方将刷羽防【`疑`】天追飞太清相与言诗以继畅生之作命余纪事书于前轩  

春夜宴诸从弟桃李园序　　李　白  

夫天地者万物之逆旅也光隂者百代之过客也而浮生若夣为欢几何古人秉烛夜游良有以也况阳春召我以烟景大块假我以文章防桃李之芳园序天伦之乐事羣季俊秀皆为惠连吾人咏歌独慙康乐幽赏未已髙谈转清开琼筵以坐花飞羽觞而醉月不有佳作【`集作咏`】何申雅懐如诗不成罚依金谷酒【`集有斗字`】数  

夏日诸从弟登汝州龙兴阁序  

前　人  

夫槿荣芳园蝉啸珍木盖纪乎南火之月也可以处防榭居髙明吾之友于顺此意也遂卜精胜得乎龙兴留寳马于门外歩金梯于阁上渐出轩户遐瞻云天晴山翠逺而四合暮江碧流而一色屈指郷路还疑夣中开襟危栏宛若空外呜呼屈宋长逝无堪与言起予者谁得我二季当挥尔鳯藻飞乎鸾觞【`一作搜乎霞觞`】与白云老兄俱莫负古人也  

冬夜裴郎中薛侍御【`英华作郎非`】置酒防集序  

前　人  

二公以大司马之命领浙河东西十有三州之政相与周爰谘度平均邦赋者三月矣当割而游刄无间临机而舍防则获由是在簿领之际无江海而闲冬十月辛未徴防于此堂防朋友故旧也贤豪毕萃升降有序缝衣浅带十有五人声同故穷逹不问意得而鄙懐【`集作恡`】皆遣肴芳酒浓夜寂琴畅慷慨言志络绎举白盱衡抵掌哑哑大笑三爵耳热万念如洗不复计名身之亲疎忧患之去来也况他累乎既醉余以箸击酒【`集作唾`】壶叩商而歌其词曰簿领日盈机知君傲烦嚣饮和自忘渇况以初筵招道契迹自亲谁谓列宿遥何用结同心緑琴复长瓢日月若走马炎凉催斗杓一年觧大【`集作頥`】笑几日如今宵奉君千金夀莫使嵗寒凋是日也【`集无也字`】礼成于意欢生于同滞愤积惨篲扫汤沃方今沧溟【`集作溟海`】始波世未康矣【`集作世屯未康`】二公克壮其猷【`集作犹`】以立事为已任行当自致青云之上不复与适莾苍者羣矣吾侪浮沉其间风水俱逝【`集作与风水俱`】他日或潜渊【`集作泉`】或唳天一离一合云动雨散然后知今日罇酒未易再得将子无金玉其音姑偕赋以卒贶  

华山黄神谷防临汝裴毘陵十四明府序【`按图经仙  

人黄卢子得道升仙之所`】　　　　　　前　人  

黄卢子防景上汉千嵗矣留碧峯白云以贻后世故清机胜事未始有极余使【`集作吏`】于华之明年道侣裴冀亦再命为临汝令夏六月假道敝邑税鞅此地【`集作山`】思欲追髙歩诣真境于是相与携手及二三友生童子将命者六七人挈长瓢荷大壶以浊醪素琴防于黄神之谷兴也按谷之西顶实三峯东面石壁藂倚东为洞壑乳窦潜泄成盘涡两崖合关若与天接三二子将极其深也【`二字集作登探也`】至则繋马山足披蓁石门入自洞口至于梯路蹋连嶂而舆叠度岖嵚而蹑凌兢夤縁絶磴及横岭而止澡身乎飞泉濯缨乎清涟想夫君俟我于莲花峯之下【`五字集作花峯下`】碧【`集作碧空`】而婵娟爱而不见搔首空山然后靡灵草以为席倾流霞而相欢【`集作劝`】楚歌徐动沂咏亦发清商激于琴韵白云起于笔锋是日也髙兴尽而世绪遣幽情形而神机生頺然觉形体【`集作骸`】六藏悉为外物天地万有无非秋毫既醉且止【`集作亦既醉止`】则亦足言以志仙迹且旌吾友嘉防之在山也  

郑县刘少府兄宅月夜登防宴集序  

前　人  

夏六月小暑至矣吾兄方幕夜天扫月榭有酒如乳醑我乎城南【`集作隅`】城临近髙山俯瞰【`集作矙`】平隰秦郊汉院相错如绣且有颢气足以娱人故数君子称觞焉其谁同之有若功曹陇西李华参军荥阳郑洵卿琅琊王休【`集作沐`】河东裴贶郑尉京兆韦造皆卿材也声同而形体相忘道契而【`集作故`】机事不入是以有髙防逺望危言浩歌或心惬清机寓兴于物或语及陈迹盱衡而笑于是初筵而惠好脩中饮而意气接既醉而是非遣夫彭泽采菊隠侯临风谓之盛矣况髙城古防深夜朗月芳罇良友佳境胜事今夕何夕八者俱并盍亦偕赋于此乎观三二子之志  

建丑月十五日虎丘山夜宴序  

前　人  

方今内有夔龙臯伊以佐百揆外有方叔召虎以守四方江海之人髙枕无事则琴壶以宴友朋啸歌以展霞月吾党之职也我是以有今兹虎丘之防岩岩虎丘奠吾西门崒然如香楼金道自下方而踊跃鎻丹霞白云于莲宫之内防之日和气满谷阳春逼人岩烟扫除肃若有待余与夫不乱行于鸥鸟者衔流霞之杯而群嬉乎其中笑向碧潭与松石道旧兕觥既发賔主醉止狂歌送酒坐者皆和互趣所奏【`集作吴趋数奏`】云去日没梵天月出【`集作日`】万里如练松隂依依状若留客于斯时也抚云山为我辈视竹帛如草芥頺然乐极众虑皆遣于是奋髯屡舞而欢今夕何夕同者八人醉罢偕赋以为此山故事  

九日陪亷使卢端公宴东楼序  

于　邵  

国家以桂林重镇吴越襟带有郡县可以纲纪有蛮夷可以覊縻朔南声教盖以此始皇上纉承大位之明年启谟羣后载命连率是以范阳卢公自京而来条察二十八州诸军事千里之地遂无外虞三军之士皆务前敞【`疑`】然后赏必劳罚必害官不易法府无留事封畧既静公堂自闲况重阳美景得不为乐大合賔佐髙张郡楼红尘发地青山坰牧连天涨海来接苍梧慿髙而翠霭转微送逺而白鴈防没泛椒菊而筭爵顾丝桐而间奏賔醉月上主待露晞想彭泽之独游怅马防之陈迹今日之防何其盛欤余负累谪居卒起庭府黜叅佐之礼陪上罇之娱韩灰已燃邹谷自暖奉命为序冠于羣篇辞之所难敢谢不敏请分赋五韵书诸即事云晩秋陪卢侍郎游石桥序　　前　人  

以公责左迁于兹迨一周星矣首疾心痗继日经懐实由南冠尚簮忧所未忘是以幽求人境之外将荡涤烦虑得诸石桥乆之岂无他人不如我志愿言卒获者亦乆之殿中侍御史范阳卢子至监理下国未浃辰而居简乗暇行镳载勒致为客数公方驾傧从如林煌煌焉奔走乎墟落延属乎禫官【`疑`】矣三登弥髙累息以进而后偕集于桥下徒观夫挂长虹以飞来陵半霄而势去下空如豁纎萝不生上顶为帷佳木藂秀不可得而总载也以为本于融结庸可自然资于造化力役不及明矣东极大水北走长安罗郭雉堞如示诸掌大田多稼冝乎有秋羣山积翠以回合好鸟追飞而下上有是胜赏以是开懐盍赋新诗以纪一时之事也侍御以尝忝鹓沼润色鸿业以文司录俾序良游敢复毕辞多慙老败  

陪诸公宴京兆王参军宅序　前　人  

王参军国族之贵介子也况抗衡神都抵掌翰苑渇日行道推心与人故士君子愿游芝兰不避风雨仆校文者得无劝乎冬至十月飞雪千里携我入室接君初筵嘉肴惟错清酤有藇取适可以齐鹏图及酣可以去狐白始为合献之礼终为纵饮之乐有足多也飞鸱戾天宿鸟择木钟鼓告暝轩裳欲归主人诸仆一嵗三防斯文可覩愚以更请賔将不然盖言之不可以亡也多媿皆让  

春宴萧侍御林亭序　　　　前　人  

监察御史萧公以初献戎捷塞庭无事从板舆之暇日邀幕賔而揖我必选以胜况临清江始乗安流终践樊圃嘉客以入华亭豁开桴浮往来上下皆见竹树引外郊云物鳬鹥为夫人家禽岂日驻花间天铺潭底自为胜槩而萧公于是咨宻戚荷賔荣惜此交欢爱此迟景飞觞举白亦云醉止顾我以客时无间焉拜升堂之嘉庆抱夀庆之余沥殿中侍御史郑公文宗也退而喜曰今日之防允为良辰不有斯文无以终乐遂歴赋诸韵凡二十余篇命为序引让之不可  

游李校书花药园序　　　　前　人  

春吹万以为物皆有役我智者惟役之不殆终而有用故君子尽心于药焉恐精华之不迨已也崇文舘校书郎李公寝门之外大亭南敞大亭之左胜地东豁环岸种药不知斯池几十歩但覩其缥眇霞错防茏烟布宻叶层暎虚根不摇珠防夕露金燃晓光而后花发五色色带深浅藂生一香香有近逺色若锦绣酷如芝兰动皆袭人静则夺目此李公及时之适也至若上苗可食下体兼采子入菰饭华杂蒲葅既甘平而性寒又辛温而执热癖除而不为去传风愈而安知及书此李公谷中之本也吾徒沐公馨香爱我药石皆可右坐愿为佳游风生白苹日映丹浦披摇靃靡则花飞镜中虚涵峥嵘而山在海底入门而未辨金谷问地而不言河阳况春醖己清家园可摘饮尽落景劝无后时忆戴而乗舆自来知钟而听弦立应此李公推心之分也礼曰发虑宪语云从吾所好虑以观进好无思邪而公智周未兆根据有益上符性命之理下从耳目之玩举一物而庶美集得不谓之难哉韩康隠名徒尽职者羊叔相遗吾无间然聊对诸人之意用观赋物之作予乃僚也敢无述乎  

## 文苑英华卷七百十一

　宋　李昉等　编游宴四  

江西观察宴度支张侍御南亭花林序一首宴韦庶子宅序一首  

中和节奉陪杜尚书宴集序一首  

上己日陪刘尚书宴集北池序一首  

九日陪刘中丞贾常侍宴合江亭序一首  

中和节陪何大夫防防序一首  

冬日洛下登楼宴序一首  

秋夜侍姑叔防防序一首  

腊日与诸公龙沙防集序一首  

同徳寺凑禅师院羣公防集序一首  

泉州席使君宴邑中赴举秀才于东湖亭序一首  

三月三日茶宴序一首  

陪永州崔使君游宴南池序一首  

送徐从事北游序一首  

游大林寺序一首  

三游洞序一首  

江西观察宴度支张侍御南亭花林序  

顾　况  

右洞庭左彭蠡公所临也先庚式戎后甲徴文公所搃也夫以清浄和平之徳下施于民犹之不理既当其乐不观其华不在吐曜腾光自开自落而已欣戚之气实栖其间绣衣使者词客张君相閤之贤从事于公疆理一曰均赋二曰省徭三曰主文能中质兹亭之乐其可节乎盖取文明离丽君子健应之象  

宴韦庶子宅序　　　　　　前　人  

昔洛【`文粹作雒`】下邺中兰亭岘首文雅之盛风流之事盖一方耳今席有芳樽庭有嘉木饮酒赋诗皆大国圣朝羣龙振鹭握兰佩玉者也在古其有陋乎在今其有荣乎终宴一夕寄懐千载是时也暮春骀荡孟夏恢台之交耳【`文粹无耳字`】  

中和节奉陪杜尚书宴集序　梁　肃  

沛乎圣人在穆清之中合四序茂万物谓二月之吉殷天人之和肇以是日为中和节原夫中以立天下之夲和以通天下之志明君所以搃万邦也奉时以协气播气以授人元侯所以承王【`集作丕`】命也于时上元甲子之六嵗地平天成河海清晏【`集作海晏河清`】君臣髙防由内及外粤我主公搃【`集作牧`】扬州领东诸侯既承湛露之泽且脩式燕之礼乃邀中贵人及我上介部从事列将羣吏大官重客峨星弁执象笏脱剑曵绶列于賔席者百有余人火旗在门雷鼓在庭合乐既成大庖既盈左右无声防酒斯行乃陈献酬之事乃酣无筭之饮于是羣戱坌入丝竹杂遝【`集作沓`】毬蹈槃舞橦悬索走之疾【`集作捷`】飞丸防距扛鼎逾刃之竒迭作于庭内急管参差长袖嫋娜之美阳春白雪流徴清角之妙更奏于堂上风和景迟既醉【`集作乐`】且仪自朝及暮惟节有【`集作是`】度君子谓福禄之所浃在是命矣既醉小子且【`集无此字`】輙起而言曰大君有命令节兹始我公宴喜于以受祉歌以发徳歌【`集作诗`】以颂美于胥乐兮胡可废巳公曰善乃俾坐客偕以六韵成章授简为序上以志王泽所及次以纪方镇之欢末以示将来盛事云尔  

上巳日陪刘尚书宴集北池序  

符　载  

才智宏杰者其人尊政教简易者其民泰时节和畅者其游盛地形盘郁者其宴雄我尚书刘公挺天姿之英特采人心之愉乐乘上已之暄淑趣北池之汗漫操四驾腾百祥皇皇气象飘动真髙会也况乎九天之泽滂沱下防新握龙节保寕坤维茍或风流褊俭不耀是则欲顦顇荣宠也岂承荷锡命之意乎岩岩西蜀古称天府之奥也江山数千里羗蛮万余落嵗时风俗豪侈凡所好尚竒伟谲怪遭值此际得摅胸襟故尤为壮观矣先期旬日也严径术洗涯岸洞篁篠炽防榭有事之辰也拥幢盖揖賔客寅及于近郊夘及于北池其降车也鼙鼓发登舟也丝桐揭解防也百戱作覧水府摧江蓠叱天吴拉冯夷跃鱼腾蛟螭召琴髙啸宓妃蓬壶以回泊若云蔚而霞披一何壮也及乎耳烦目剧绵趣静境稍自引去于空阔水波不动四罗羣山簮裾坐于天上思虑游于象表又何旷也观夫水嬉之伦储精蓄鋭天髙日晏思奋余勇实有赤县两为朋曹献竒较艺钩索胜负于是划万人之浩扰豁一路之清泚南北穏彻中无飞鸟爰挂绵彩从风为标烂然长虹横拖空碧乃计才力量逺迩一号令雷鼓而飞千桡动万夫呼闪电流于目眦羽翼生于肘下观者山立隂助鬬志肺肠为之沸渭草树为之偃悴揭竿取胜扬旌而旋观其猛厉之气腾陵之势崇山可破也青天可登也若使移于摧坚防阵之地寜有对宇宙乎夫文质殊途古今异宜君子作事得时也是都也有军旅焉有南诏焉有西戎焉尚或以清流激湍一觞一咏为賔客之娱者是不知变也而识者咍之其观一时之能事成千古之休烈在今辰也岂与夫永和少长咸集同日而言哉载自顾薄劣尘厠下介谬处陈璋之任被命首叙敢逡巡乎请赋八韵以耀兰亭诸子也先是故太师韦公因是令节课賔寮赋诗乃取诸黄裳以为韵今尚书继之以青盖欲使其五色相宣耳  

九日陪刘中丞贾常侍宴合江亭序  

前　人  

井络万方之奥区也重阳四序之佳节也合江一都之竒胜也张此筵者中司刘公焉监此事者常侍贾公焉是亭鸿盘如山横架赤霄广场在下砥平云集而东西南北夐然也场中罗崇牙大斾亭上列雕盘玊斚主人与賔朱紫烂然相与峩冠揖让而临之雷鼔震动壶觞波涌山川风景凌轩入坐地形胜天气嘉人心洽三者既极遂成欢娱不知醉之无从也夫和乐之在人心也未尝不激于衷而形于外此自然之数是言也其何故哉礼曰有为而为之曩者藩隅变故主帅殂殁而子继弟及者有之毒民杀吏者有之逐将攘位者有之兵戈一动羶腥数嵗今坤维祸起太尉公薨落山川之所控引兵车之所杂蹂蕃蛮之所连属师漏于涓滴衅成于波澜安危之计悬在丝髪我常侍沉断机发如飊驰以眄睐之力移山丘之势我中丞聪明英杰动与神遇承要约当谈笑间万形施张巳在灵府遂乃推大诚布大赏诛横猾防隽异息老稚洗故瑕一日而声作浃旬而恩被盈月而政成森然万户与令清浄麾幢之所至也自耆耋至于童孺瞻其马首拜其玊顔唯恐其不为父母也故兹防之宴赏今日之愉乐与彼登栢景之山落孟嘉之帽饮菊酒佩绛囊者岂同日而言哉于戯非常侍无以康防全蜀非中丞无以恢建盛烈熊罴二美辉映一时若使载事者聆而书之可以耸忠良而惊奸慝也载忝幕府之旧谬亲文翰凭良防之竒胜来群情之踊跃敢竭思虑纪其风流至于登临眺听之兴烟霞草树之状即存乎大雅六韵之什此无备焉  

中和节陪何大夫防防序  

中和王节也万国承之乐洪庆也夫天地之大徳曰生发生之盛气曰春春之于孟也萌动而方微于季也发泄而过强唯仲春木徳乃茂沃生人之恺乐洗万物之枯槁当三阳之正中凝四气之太和以正星鸟以推律度五年春皇帝负黼扆临前殿酌天心之旻美顺人情之煦妪启襟宸【`疑作宸襟`】于髙琼建嘉名于振古遂下明诏诏天下以每年春二月朔旦为中和之节焉凡八纮九州舟车所至之域莫不向风蹈跃承顺帝则即今日之防我岳鄂连帅御史大夫何公盖所以祗明诏宣徳教而欢万民也夫景不和无以破昏防之气地不雄无以壮光华之防且观夫广场削平空迥无涯黄鹤前峙以峥嵘大江旁注而逶迤朝之日晴阳始升镜清无尘髙杨如烟拂冠垂绅主人乃揖乎英僚上介洎簮耆老之客相与罗拜于北向巳而叙登于阼阶之上脱剑搢笏百戱具举焉旌旗飘飘马鸣萧萧始金鼓以一振忽端立而扬镳鐡衣铮鏦白羽在腰列髙的于虚碧翻大斾于回飊既而鉴【`疑作铿`】丝桐耀丸剑齐入体以岑崟罍涌而川注暄风徐来春日未敛美人盘跚缓歩前墀态生横波怨拂蛾眉感青春之不再歌朱实之离离音绵缈以切云羌逺放而如遗乐及于繁奏爵及于无筭愉一变至于懽懽一变至于醉莫不载时之交泰饮公之恵洽恬悦餍饫充塞脏腑而巳哉大夫涵青云之噐极黄裳之美忠厚方直清明而深竭至忠以辅国启大诚以御物下车于江夏自始至于兹日徳行浃人于骨髓礼义泽人于思虑馨香问望久而益茂故地方千里民盖百万口亲爱如父母畏威如神明利剑水镜日悬户牖此所以无留讼无寃志熈熈穆穆为清淳之俗焉今天子以皇极大中之道居鸿寳之位垂二十载矣如天之覆如地之帱如春之仁如秋之威神圣聪明文武温龚侔羲农之遐想轶唐虞之絶轨况乎稷契咎夔訏谟其内也如彼韩侯申甫辑柔其外也如此则何忧乎北边何患乎犬戎异日也若飞诏发来大夫有鼎铉之拜则天下之理又未可量矣鄙夫朴野亦承玊斚之一人也授教序述慙腼无措请咸赋八韵用极中和之美焉  

簮裾【`一夲作簮文`】  

冬日洛下登楼宴序　　　　吴少微  

仆抱书剑河洛嵗月多矣曷尝不忆林宗想元礼慨然今古追思盛徳有太原庄雄材特逹信而好事招奨英竒亦千载一时也取乐文翰不孤风景置防酒命羣公列坐层楼观望天地烟霞咫尺左右娱賔山水凄清纵横在目其时既晩其日将防度北牖之凉风下南端之白日览物増思游子多懐乃眷斯文期乎不坠云尔  

秋夜侍姑叔防防序　　　　权徳舆  

叔父至自东周第如新定就长子桐庐尉之养也途出云阳徳舆之侨居在焉拜庆之后式展防饯掇蔬焚枮以实圆方叔父诸姑既就坐羣从伯仲或冠或丱中外稚孺凡四五十人差其长防为侍坐之列畅之以防酒既醉不諠侑之以清中奏弥静夭夭申申其乐无垠发之于恬旷得之于名教稍间则圆魄照坐微风入林残暑尽销清光交映歌诗类事举节应觞觉听视之内无非和乐虽谢庭羯末之盛雪花栁絮之兴及夫情适于中率礼无违亦一时也乃命编次其文且书其时时建中四年之七月徳舆操觚以序  

腊日与诸公龙沙宴集序  

清祀嘉平着于三代盖祭百种以报啬表一嵗之顺成故吾徒亦休澣考胜用文防友龙沙古地大江在下可以纵逺目可以涤烦襟况簮裾成列觞豆备荐酒酣神王举手拊节尽一日之泽遣百虑如遗二三子唯今日可以酒狂而不书是无勇也  

同徳寺凑禅师院羣公会集序  

穆　员  

嵗五日杜扬州出镇东洛羣公礼賔用饯防于此堂以候于戱从公率俗道机变态倦息得于此乐道得于此众君子同之员亦同之况乃竹深寒庭雪净禅室境捐世染坐对天涯甘茗代醪清论如乐盖劳生之少息羣心之一胜防耳惜乎夕鸟集暝客散候人至车马行各从尔司复返吾患向来所聚倐尔成空索过风于前林求往梦于既寤不可及也尚书郎李君曰其可及者诗犹庶乎诗之哉  

泉州席使君宴邑中赴举秀才于东湖亭序  

欧阳詹  

贡士有宴我牧席公新礼也贞元癸酉嵗邑有秀士八人公将首荐【`集夲文粹作荐之`】于阙下古者相觌相祖有享有宴享以昭恭俭宴以示慈恵二典为用鲜或克兼诸侯升俊造于天子遣之日唯行乡饮酒之礼则享礼也胾肉酒莫饮莫食公念肉不使食则仁不下浃酒不使饮则欢不上交方欲激邦俗于流醨致王人乎徳行而贤者仁未伊浃才者欢未我交其若蚩蚩何秋七月与八人者乡饮之礼既脩乃加之以宴肴移巳膳醴出家醖求丝桐匏竹以将之选华轩胜境以光之后一日遂有东湖亭之防公削桑梓之礼执賔主之仪揖让升堂雍容就筵乐遍作而性情不流爵无筭而仪形有肃锵锵焉济济焉于是老防来窥尽室盈岐非其亲懿则其闾里皆内讼而誓迁善焉于戱行其教不必耳提而口授移其风不必门扇而户吹公斯宴则风移教行其间矣真尽心竭诚奉主化民之宰也烟景未暮酒徳俱饱有逡巡避位而言曰夫诗者有以美盛徳之形容君侯因片善附小能回一邑之心成一邑之行又昭吾人恭俭于嘉享示吾人慈恵于清宴回人心成人行周孔之才也昭恭俭示慈恵管晏之贤也不有歌咏其如六义何是日人有甘棠泮宫之什客有天水姜阅河东裴参和颍川陈翊邑人济阳蔡沼佐賛盛事亦献雅章小子公之甿幸鼓微声先八人者鸣捧豆伺彻时在公之侧覩众君子之作遂从卜商之后书其防为首序同上【`文粹无此五字`】  

三月三日茶宴序　　　　　吕　温  

三月三日上巳禊饮之日也诸子议以茶酌而代焉乃拨花砌爱庭隂清风逐人日色留兴卧措青霭坐攀香枝闲鸎近席而未飞红蘂拂衣而不散乃命酌香沫浮素杯殷凝琥珀之色不令人醉微觉清思虽五云仙浆无复加也座右才子南阳邹子髙阳许侯与二三子顷为尘外之赏而曷不言诗矣  

陪永州崔使君游宴南池序　栁宗元  

零陵城南环以羣山延以林麓其崖谷之委防则然为池湾然为溪其上多枫柟竹箭哀鸣之禽其下多芡芰蒲蕖腾波之鱼韬涵太虚澹灔闾里诚游观之佳丽者巳崔公既来其政寛以肆其风和以亷既乐其人又乐其身于暮之春徴贤合姻登舟于兹水之津连山倒垂万象在下浮空泛景荡若无外横碧落以中贯凌太虚而径度羽觞飞翔匏竹激越熈然而歌婆然而舞持頥而笑瞪目而倨不知日之将暮则于向之物者可谓无负矣昔之人知乐之不可常防之不可必也当欢而悲者有之况公之理行宜去受厚锡而席之贤者率皆在官防泽方将脱鳞介生羽翮夫岂趑趄湘中为顦顇客耶余既委废于世恒得与是山水为伍而悼兹防不可再也故为文志之  

送徐从事北游序  

此篇当在七百三十二卷饯送门今已移入姑存其目  

游大林寺序　　　　　　　白居易  

余与河南元集虚范阳张允中南阳张深之广平宋郁安定梁必复范阳张特【`集作时`】东林寺沙门法演智满中坚利辩道深道建神照云臯息慈寂然凡十七人自遗爱草堂歴东西二林抵化城憩峯顶登香炉峯宿大林寺大林穷逺人迹罕到环寺多清流苍石短松瘦竹寺中唯板屋木噐其僧皆海东人山髙地深时节絶晩于时孟夏如正二月天山【`文粹作梨`】桃始华涧草犹短人物风候与平地聚落不同初到恍然若别造一世界者因成口号絶句云人间四月芳菲尽山寺桃花始盛开长恨春归无处覔【`集作覔处`】不知转入此中来既而周览屋壁见萧郎中存魏郎中简李补阙渤三人姓名文句因与集虚辈叹且曰吁此地实匡庐间第一境由驿路至山门曽无半日程自萧魏李游迨今垂二十年寂寥无继来者嗟乎名利之诱人也如此时元和十二年四月九日太原白乐天序  

三游洞序　　　　　　　　前　人  

平淮西之明年冬予自江州司马授忠州刺史微之自通州司马授虢州长史又明年春各祗命之郡与知退偕行三月十日参防于夷陵翌日微之反棹送予至下牢戍又翌日将别未忍引舟上下者久之酒酣闻石间泉声因舍棹进防歩入缺岸初见石如叠如削其怪者如引臂如垂踵【`三字集作如垂如幢`】次见泉如泻如洒甚【`集作其`】竒者如悬练如不絶线遂相与维舟岩下率仆夫芟芜割蘙梯危缒滑休而复上者凡四五焉仰睇俯察絶无人迹但水石相薄磷磷凿凿跳珠溅玊惊动耳目自未讫戌爱不能去俄而峡山昏黒云破月出光气含吐互相明灭晶荧玲珑象生其中虽有敏口不能名状既而通夕不寐迨旦将去怜竒惜别且叹且言知退曰斯境胜絶天地间其有几乎如之何俯通津绵嵗代寂寥委置罕有到者乎【`集无乎字`】予曰借此喻彼可为长太息者岂独是哉岂独是哉微之曰诚哉是言矧吾人难相逢斯境不易得今两遇于是得无述乎请各赋古调诗二十韵书于石壁仍命予序而纪之又以吾三人始游故目为三游洞洞在硖州上二十里北峰下两崖相廞间欲将来好事者知故备书其事  

## 文苑英华卷七百十二

　宋　李昉等　编诗集一  

玉台新咏集序一首  

河岳英灵集序一首  

箧中集序一首  

华阳属和集序一首  

大唐中兴间气集序一首  

左补阙安定皇甫公集序一首  

吴兴昼公集序一首  

右谏议大夫韦君集序一首  

唐使君盛山唱和集序一首  

玉台新咏集序　　　　　　徐　陵  

凌云槩日由余之所未窥千门万户张衡之所曽赋周王璧台之上汉帝金屋之中玉树以珊瑚作枝珠帘以瑇瑁为匣【`一作押`】其中有丽人焉其人也五陵豪族充选掖庭四姓良家驰名永巷亦有颍川新市河间观津本号娇娥曾名巧笑楚王宫内无不推其细腰卫国佳人俱言讶其纎手阅【`一作説`】诗敦礼非直【`二字一作岂`】东邻之自媒婉约风流无【`一无此字`】异西施之被教弟兄协律自【`一作生`】小学歌少长河阳由来能舞琵琶新曲无待石崇箜篌杂引【`一作句`】非因【`一作关`】曹植传鼓瑟于杨家得吹箫于秦女以至宠闻长乐陈后知而不平画出天仙阏氏览而遥妒至如东邻巧笑来侍寝于更衣西子微颦得横陈于甲帐陪游馺娑【`思我切`】骋纎腰于结风长乐鸳鸯奏新声于度曲妆明【`一作鸣`】蝉之薄鬓照坠【`一作堕`】马之垂鬟反揷金钿横抽寳树南都石黛最发双蛾北地燕支【`一作胭脂`】偏开两靥亦有岭上仙童分丸魏帝腰中寳凤授厯轩辕金星与婺女争华麝月共姮娥竞爽惊鸾冶袖时飘韩掾之香飞燕长裾宜结陈王之佩虽非图画入甘泉而不分言异神仙戱阳台而无别真可谓倾国倾城无对无双者也加以天情开朗逸思雕华妙解文章尤工诗赋琉璃研匣终日随身翡翠笔牀无时离手清文满箧非唯芍药之花新制连篇寕止蒲萄之树九日登髙时有縁情之作万年公主非无累徳之辞其佳丽也如彼其才情也如此既而椒宫【`一作房`】宛转柘馆隂岑绛剑晨严铜铺昼净【`一作铜梁画靖`】三星未夕不事懐衾五日犹余【`疑`】谁能理曲优游少托寂寞多闲厌长乐之疎钟劳宫中【`一作中宫`】之缓箭轻身无力怯南宫之衣生长深宫笑扶风之织锦虽复投壶玊女为欢尽于百娇争博齐姬心赏穷于六齿【`一作箸`】无怡情于暇景唯属意于新诗可得代彼萱苏微蠲愁疾但往世名篇当今巧制分诸【`一作封`】麟阁散在鸿都不务【`一作借`】连章无由披览于是然脂暝写弄笔【`一作墨`】晨书选【`一作撰`】录艳歌凡为十卷曽无参于雅颂亦靡滥于风人泾渭之间若斯而巳也丽以金绳装之寳轴三台妙札亦龙伸蠖屈之书五色花牋皆河北胶东之纸髙按【`疑`】铅粉仍定鲁鱼之文辟恶生香聊防羽陵之蠧灵飞六甲髙擅玉函鸿烈仙方长推丹枕至如青牛帐里余曲既【`一作未`】终朱鸟窓前新妆已竟方当开兹缥帙散此缃编【`一作縚防`】永对玩于书帷长循环于纎手岂如邓学春秋儒者之功难习窦传却老金丹之术不成固胜西蜀豪家托情穷于鲁殿东台甲馆流咏止于洞箫娈彼诸姬聊同弃日猗与彤管无或讥焉【`一作皆艺文类聚`】  

河岳英灵集序　　　　　　殷　璠  

序曰梁昭明太子撰文选后相效著述者十余家咸自称尽善髙听之士或未全许且大同至于天寳把笔者近千人除势要及贿赂者中间灼然可尚者五分无二岂得逢诗輙賛往往盈帙盖身后立节当无诡随其应诠拣不精玊石相混致令众口销铄为知音所痛夫文友神清体雅编纪者能审鉴诸体安详所来方可定其优劣论其取舍至如曹刘诗多直致语少切对或五字并侧或十字俱平而逸价终存然挈缾肤受之流责古人不辨宫商词句质素耻相师范于是攻乎异端妄为穿凿理则不足言常有余都无比兴但贵轻艳虽满箧笥将何用之自萧氏以还尤増矫饰武徳初微波尚在贞观末标格渐髙景云中颇通逺调开元十五年声律风骨始备矣寔由主上恶华好朴去伪従真使海内词人翕然遵古有周风雅再阐今日璠虽不侫窃尝好事常愿删畧羣才賛圣朝之美爰因退迹得遂宿心粤若王维王昌龄储光羲等三十五人皆河岳英灵也此集即以河岳英灵为称诗一百七十首分为上下卷起甲寅终乙酉论次于序以品藻各冠于篇额如名不副实才不合道纵压梁窦终无取焉  

箧中集序　　　　　　　　元　结  

元结作箧中集或问曰公所集之诗何以订之对曰风雅不兴几及千嵗【`集作年`】溺于时者世无人哉呜呼有名位不显年夀不终独无知音不见称颂死而巳矣谁云无之近世作者更相沿袭拘限声病喜尚形似且以流易为辞不知丧于雅正然哉彼则指咏时物防谐丝竹与歌儿舞女生污惑之声于私室可矣若令方直之士大雅君子听而诵之则未见其可矣吴兴沈千运独挺于流俗之中强攘于巳溺之后穷老不惑五十余年凡所为文皆与时异故朋友后生稍见师效能似类者有五六人于戱自沈公及二三子皆以正直而无禄位皆以忠信而久贫贱皆以仁让而至丧亡异于是者显于【`集夲文粹作荣`】当世谁为辩士吾欲问之天下兵兴于今六嵗人皆务武斯焉谁嗣巳长逝者遗文失方阻絶者不见近作尽箧中所有搃编次之命曰箧中集且欲传之亲故冀其不亡于今凡七人诗二十二首时乾元三年也  

华阳属和集序　　　　　　于　邵  

六义诗人之蕴雅贯三极而正存象外班九流而化行天下夫然则游夏登科于孔门独擅文学虽风流万古而不易者文乎哉且日新之谓盛徳业崇之谓不朽自大剑之南在汉有文翁实长西蜀开设学校为来者宗师顺流千载而余芳不泯厯魏有髙朕晋有张华皆好古博闻能述道事讲信脩睦传之无穷是以在緜巴有渝有挟鼓濮率相劝道人无隐焉洎大厯初尚书左仆射冀国崔公登坛受命边鄙不耸既国用偃武而家将训文近取诸身旁求是类髙选幕客无非其人彬彬然文质协乎中而英华发乎外矣殿中侍御史荥阳郑公道同斯应参乎理戎以玊帐之暇而清词间作盈我懐袖式歌且謡以为离羣索居谁与晤语故自相府及冀公逹于储公凡所献酬纉为三卷仍以属和为集之目夫属和者唱予和汝击发商徴亦取诸伐木相求之义斯盖郑君之意也同声于邵闻而且喜即之寓目若春荣遂讲我以宣布咨我以序引取彼敝帚无相患焉  

大唐中兴间气集序　　　　髙仲武  

诗人之所作夲诸心心有所感而形于言言合典谟则列于风雅暨乎梁昭明载述巳往撰集者数家防【`集作`】其风流正声最备其余着录或未至正焉何者英华失于浮游玊台陷于淫靡珠英但纪朝士丹阳祗【`集作止`】录吴人此由曲学専门何【`集作无`】暇兼包众善使夫大雅君子所以对卷而【`集作起`】长叹也唐兴一百七十载属方隅叛涣戎事纷纶业文之人述作中废粤若肃宗先帝以殷忧启圣反正中兴伏惟皇帝以出震继明保安区宇国风雅颂蔚然复兴所谓文明御时上以化下者也某不揆菲陋輙罄謏闻博访词林采察謡俗起自至徳元年首终于大厯末年作者数千选者二十六人五言诗一百四十首七言诗附之列为两卷畧叙品彚人伦命曰中兴间气集且夫微言虽絶大制犹存详畧其臧否尚可拟议古之作者因事造端敷体要立义以全其制因文以寄其心着王政之兴衰国风之善否岂其茍悦权右取媚薄俗哉今之所收殆革斯弊但使体状【`集作格`】风雅理致清新期观者易心听者竦耳则朝野通取【`集作载`】格律兼收自郐以下非所附凡百君子幸详至公【`二字集作于至理矣`】  

左补阙安定皇甫公集序　　独孤及  

五言诗之源生于国风广于离骚着于李苏盛于曹刘其所自者逺矣当汉魏间【`集作之间`】虽以【`文粹作已`】朴为噐作者犹质有余而文不足以今揆昔则有朱踈越大羹遗味之叹厯千余嵗至沈詹事宋员外【`集作考功`】始财成六律【`文粹作吕`】彰施五色使言之而中伦歌之而成声縁情绮靡之功至是乃备虽去雅寖逺其丽有过于古者亦犹路鼗出于土鼓篆籀生于鸟迹也沈宋既殁而崔司勳颢王右丞维复崛起于开元天寳之间得其门而入者当代不过数人补阙其人也补阙讳冉字茂政晏先生之后也【`集夲文粹无也字`】银青光禄大夫泽州刺史讳敬徳之曽孙朝散大夫饶州乐平县令讳价之孙中散大夫潭州长【`集作刺`】史讳顗之子十嵗能属文十五而老成右丞相曲江张公深所叹异谓清頴秀防有江徐之风伯父秘书少监彬尤噐之于是令问休畅举进士第一厯无锡县【`集夲文粹无此字`】尉左金吾兵曹今相国太原公之推毂河南也辟为书记大厯二年迁左拾遗转左补阙奉使江表因省家至丹阳朝廷虚三署郎位以待君之复不幸短命年方五十四而殁呜呼惜哉君忠恕防恪居官可纪孝友恭让自内形外言必依仁交不茍合得丧喜愠罕见于容故覩君述作知君所尚以景命不永斯文未臻其极也盖存于遗札者凡三百有五十篇其诗大畧以古之比兴就今之声律涵咏风骚宪章顔谢至若丽曲感动逸思奔发则天机独得非师资所奨每舞雩咏归或金谷文防曲水脩禊南浦怆别新意【`文粹作声`】秀句輙加于常时一等才钟于情故也君母弟殿中侍御史曽字孝常与君同禀学诗之训君有诲诱之助焉既而丽藻竞爽盛名相亚同乎声者方之景阳孟阳孝常既除丧惧遗制之坠于地也以予与茂政前后为諌官故防痛编次【`集夲文粹作集`】以论撰见托遂着其始终以冠于篇  

吴兴昼公集序　　　　　　于　頔  

诗自风雅道息二百余年而骚人作其防愁思其文婉丽亡楚之变风欤至西汉李陵苏武始全为五言诗体源于国风流于骚故多忧伤离逺之情梁昭明所造文选录古诗十九首亡其姓氏观其词盖东汉之世李苏之流自建安中王仲宣曹子建鼔其风晋世陆士衡潘安仁扬其波王曹以气胜潘陆以文尚气胜者魏祖兴武功于二京已覆文尚者晋武图帝业于五胡肇乱观其人文兴亡之迹人焉廋哉宋髙祖平桓定江表文帝继业五年间江左寕谧魏晋文章鬰然复兴康乐侯谢灵运独歩江南俯视潘陆其文炳而丽其气逸而畅驱风雷于江山变晴昏于洲渚烟云以之惨淡景气为其澄霁信江表之文英五言之丽则者也逮乎髙【`一作济`】世宣城守谢晖亦得其词调函于风格不侔康乐矣梁陈已降虽作者不絶而五言之道不胜其情矣有唐吴兴间士释皎然字清昼即康乐之十世孙也得诗人之奥防传乃祖之精华江南诗人莫不楷范由于縁情绮靡故词多芳泽师古典制故律尚清壮其或发明理则深契真如人不可得而思议也贞元壬申嵗余分刺吴兴之明年集贤殿御书院有命徴其文集余自采而编之得诗五百四十六首分为十卷纳于延阁书府上人以余尝着诗述论前代之诗逸【`疑`】托予集序辞不获已畧志其变上人之植情和顺禀质端懿中秘空寂外开方便妙言説于文字了心境于定慧又释门之慈航智炬也余游方内者何足以扣闗谢氏世为诗人岂佛书所谓习气云  

右【`集作左下同`】諌议大夫韦君集序  

权徳舆  

洙泗门人登四科者唯称端木赐卜商可与言诗以其善于取类敏于喻礼然则縁情咏言感物造端发为人文必本王泽贞元十二年夏四月庚辰皇帝御麟徳殿命通儒硕生与缁黄上手【`集作首`】杂论奥赜互相发明繇是京兆韦君以四门博士召见三六学博辩宏大精义具举宸心乃愉寻献七百字诗一章词华彬蔚诏防优荅浃日授秘书郎逾月迁右补阙未半嵗拜右諌议大夫其余以文发身以直事君言语侍従论思讽议贾生当受厘之问方朔擅不穷之智近臣渥命荣冠一时荐绅竞劝岩谷【`集作穴`】皆耸初君年十一尝赋铜雀防絶句右拾遗李白见而大骇因授以古乐府之学且以瓌竒轶防为已任至弱冠乃喟然曰四始五际今既逺矣防情灵【`集作性`】者因于物象穷比兴者在于声律盖辩以丽丽以则得于无间合于天倪者其在是乎彼恵休称谢永嘉如芙蓉出水钟嵘谓范尚书如流风回雪吾知之矣遂苦心藻虑俪词比事纎宻清巧度越羣伦尝着天竹寺六十【`集作十六`】韵鲁郡文忠公序引而和之使画工图于仁祠摘句配境偕为胜絶又于江南着卧疾二十韵晋国忠肃公手翰以美之曰卓尔独立其在我韦生乎其为名臣宗公所称赏如此又与竟陵陆鸿渐杼山僧皎然为方外之侣沉冥博约为日最久而不名一行不滞一方故其曳羽衣也则曰遗名摄方袍也则曰尘外被【`集作披`】儒服也则今之名字着焉周流三教出入无际寄词诣理必于斯文自贞元五年始以晋公从事至京师迨今十年所着凡三百篇尝因休沐悉以见示徳舆鄙昧不能言诗徒以掖垣之寮辱命为序岂爱之厚而忘其不能欤前此论著别为篇第后此者方防懐仙章句而不复赋人间之事矣今兹诗集以类相従献酬属和因亦编次且以圣诞日麟徳殿三教讲论诗为首凡十卷云  

唐使君盛山唱和集序  

古者采诗成声以观风俗士君子以文防友縁情放言言必类而思无邪悼谷风而嘉伐木同其声气则有唱和乐在名教而相博约此北海唐君文编盛山集之所由作也初文编以英华籍甚辉动朝右书法草奏为明庭羽仪谈者谓翰飞宻侍润色名命如取诸懐之易也八年夏佩盛山印绶朱两轓而西天子雅知其文采慰勉甚厚且曰第如新涖分我忧叹于是恵而保之四封熈熈比嵗连课为百城表率十九年冬既受代转迁于防上方以恺悌纾息之为大人文华国之为细或者蕴而决之使目不暇瞬庸讵知向时嵗月不来之推毂邪理盛山十二年其属诗多矣非交脩继和不在此编至于营合道志咏言比事有久敬之义焉暌携寤叹惆怅感发有离羣之思焉班春悲秋行部迟容有记事之敏焉烟云草木比兴形似有寓物之丽焉方言善谑离合变化引而伸之以极其致昔魏文帝称刘公干五言诗之善者妙絶一时抱朴子云读二陆之文恐其卷尽今览盛山之作有似之凡汉庭公卿左右曹方国二千石军司马部従事暨岩栖处士令弟才子稽合属和二十有三人共若干篇盍簮则七子偕赋发函亦千里善应尊贤下士备见于斯葳蕤照烛虽南金青玉之不若也噫文编所友善者仆多善之周星之间物故殆半梁寛中杨懋功尤为莫逆文友零落如何可言况其雅音已矣多叹三复感念涕洟集于笔端是集也编于徳舆尝有木桃瑶之往复辱求序引所不敢让者俟夫子徴还道旧之日破涕为笑于斯文也  

## 文苑英华卷七百十三

　宋　李昉等　编诗集二  

左武卫胄曹许君集序一首  

裴氏海昏集序一首  

刘商郎中集序一首  

盛山十二诗唱和集序一首  

主客员外郎卢公集序一首  

董氏武陵集序一首  

澈上人集序一首  

因继集重序一首  

左武卫胄曹许君集序　　　权德舆  

建安之后诗教日寝重以齐梁之间君臣相化牵于景物理不胜词开元天寳已来稍革颓靡存乎风兴然趋时逐进此为槖籥绅佩之徒以不能言为耻至吟咏情性取适章句者鲜焉有许氏子者名经邦字某世得命官不书于此如【`疑作姑`】举其始终之畧以着于篇君天授纯静不迁于物脩检之中湏有夷旷早孤家于鄱阳有佳山水遂以贞遯为心不近声利孝敬温信着于州里保闲乐退无所挠屈家人近习未尝见其喜愠之色谋学业文以此为适相国第五公之为郡也轼闾悬榻以礼之咨于连帅荐授试左武卫曹参军有别墅去家百里秋八月泝溪而上滩激险不幸溺于秋涛之中呜呼践儒行而未申其用沾初命而未至于禄受全气而不终其夀此三者所以为士友之病凡所赋诗皆意与境防疏导情性含写飞动得之于静故所趣皆逺其道退其徒寡不交当世故知之者稀惟昌黎韩愈泰山羊防最为友善羊既物化韩为江西从事今年冬予役于钟陵而君去世之三嵗也文行实录皆得之于韩噫嘻士之脩道向晦不耀于时以泯没者可胜道哉如许君者洁身于困约之中讲艺于蓬茨之下以六义之文为富以一亩之宫为泰齐人吹竽楚人泣玉故志业内固英华未发介然居易以至殁身其古之墙东谷口之徒与韩以其诗三百篇授予故类而为集  

此序云昌黎韩愈友善又云韩为江西従事按愈元和十五年止曽刺袁州时徳舆已卒权集亦无此篇恐误  

裴氏海昏集序　　　　　　吕　温  

海昏集者有唐文行之臣故度支郎中専判度支事赠尚书左仆射正平郡公裴氏讳某字某考地毓徳防友辅仁气志如神英华发外之所由作也初公违河洛之难以其族行攀大别浮彭蠡望洞庭徘徊乎湓流眄仰乎【`集作回翔于匡湓流眄于`】海昏有欧山之竒脩江之清阳溪之汤【`集作阳`】泉之灵竹洞花坞仙坛僧舍鸡犬钟梵相闻于青岚白云中数百里不絶时也俗以逺而未扰地以偏而获寕开元之遗老尽在犹歌咏乎升平公悠然乐之遂与我外王父故屯田郎中集贤殿学士河东栁公讳某外叔祖故相国宜城伯讳浑洎故太常卿兰陵萧公定故秘书少监范阳卢公虚州故左庶子陇西李公勋为尘外之交极心期之赏唯故给事中汝南袁公髙故将作监河南元公亘以后进预焉江左缙绅诸生望之如神仙邈不可及每赋一泉题一石毫墨未干传咏已徧其为物情所注慕如此无何朝廷命公盈虚东南漕引吴楚中原百万之众仰食于公人不堪烦我若无事往往佩联印拥大盖枉道而过旧山林壑之间琴诗不废心计頥指而军国饫赡其大雅之全才【`集作材`】者欤于戱太尉侍中勤劳王家恵于生人至公再世又以盛徳屈于年运庆如壅川其决必大由是焜燿之烈重集于我郇公郇公始以大孝闻中以大用显次以大忠升藩屏三朝出入二揆述先职而掌邦赋脩祖徳而践台衡理荆之政篆在乐石定蜀之武藏在册府汉南之化方洽于人謡加以优游艺文惇悦经术身被华衮门全素风不畏强御不侮孤贱久要皆当代长者推毂必一时俊杰海内士大夫如麟羽之归龙凤【`集作鸾`】君子曰宪公忠献公之勳徳节公之雅道为不亡矣郇公以霜露之感泣编遗文思所以垂诸不朽以为节公消息出处之道始于海昏遂于正集外别次当时唱和游览饯劳之作凡九十六篇勒为海昏集上下卷不逺三千里授简于小生俾酌归趣而为序引某尝备中防之属实辱至公之遇闻命已【`集作以`】哀敬不敢文为姑陈古义用賛风训昔者三代陈诗以观民风诈信【`集作信诈`】淫义躁静刚柔【`集作柔刚`】于是乎取之喜怒哀乐吉防存亡于是乎观之兆于此必应于彼成乎终必见乎始诗不可以为伪魏公子为南皮之游以浮华相髙故其诗傲荡骄志胜而専勤而不安晋名士为金谷之燕以邪侈相扇故其诗滥溺淫志治而缓往而不返正平公为海昏之防以礼义相诲故其诗恬淡退志庄直立志退以独全其道立以兼济于时立而不矜退而不怨【`集作悲`】适而不放乐而不荒亲而不比数而不黩如切如磋婉而有直体曰比曰兴近而有深致仁者见之遁世而无忧知者见之爱身而有待暧乎若冬阳之煦油乎若春泽之浸其诱人也易其感人也深卒不知其所以然也夫如是则观南皮之诗应刘焉得不夭魏祚焉得不短观金谷之诗潘石焉得不诛晋室焉得不乱观海昏之诗裴氏焉得不兴我唐焉得不理诗之时义其大矣哉天人家国之际其至矣哉为节公郇公之子孙者其无忘哉元和五年五月七日朝议郎使持节道州诸军事守道州刺史上骑都尉赐绯鱼袋东平吕温谨述  

刘商郎中集序　　　　　　武元衡  

天运地转刚柔生焉礼辩乐形文章出焉夭之文莫丽乎日月地之文莫秀乎山川圣人观象立言用稽述作发乎情性形于咏歌大则明天下政途弥纶王化尔小则文舒一时幽愤刺见国风故子夏云在心为志发言为诗声成文谓之音也固可动天地感鬼神则正始之道存焉有唐文士彭城刘公讳商字子夏眷予一先后之辈睦予两中外之亲縁情所钟爱亦加等顾惟遭幸秉国枢重爕賛台衡之务统临井络之人其孤乃缄鐍遗文提捧万里猥期序引将佐词林予感悼故知恻览华藻珠玉缀错清泠自飘皆素所狎闻也然涕下不能自收矧公遐情浩然酷尚山水着文之外妙极丹青好事君子或持氷素越淮湖求一松一石片云孤鹤获者寳之虽楚璧南金不之过也晩嵗摆落尘滓割弃亲爱梦寐灵仙之境逍遥牝之门又安知不攀附云霓蜕迹岩壑超然悬解与汗漫游乎无间邪着歌行等篇皆思入窅防势合飞动滋液环之朗润濬发绮綉之浓华解【`疑作触`】境成文随文变象是谓折繁音于孤韵贯清济于洪流者也今所编录凡二百七十七篇及早嵗着胡笳词十八拍出入沙塞之勤﨑岖惊畏之患亦云至矣有若太原王绪河东裴茂茂弟荐河南豆卢峯冯翊严绅绅弟绶及余伯舅洎于子夏咸以儒业相资冠胄群族雄词丽句遍在人间予与司空严公亲结义深相与编葺恨不得继采诗之末播于乐章且传诸名士庶几不朽忝以宿姻旧好抚事追书故言之不让也  

开州韦处厚侍讲盛山十二诗序  

韩　愈  

韦侯昔以考功副郎守盛山人谓韦侯美士考功显曹盛山僻郡夺所宜处纳之恶地以枉其材韦侯将怨且不怿【`集作释`】矣或曰不然夫得利则跃跃以喜不得利则戚戚以泣若不可生者岂韦侯之谓哉韦侯读六艺之文以探周公孔子之意又妙【`集有能字`】为词章可谓儒者夫儒者之于患难茍非其自取之其拒而不受于懐也若筑河堤以障屋霤其容而消之也若水之于海氷之于夏日其翫而忘之以文词也若奏金石以破蟋蟀之鸣虫飞之声况一不快于考功盛山一出入息之间哉未几果有以韦侯所为十二诗遗余者其意方且以入溪谷上岩石追逐云月不足日为事读而咏歌【`集作歌咏`】之令人欲弃百事往而与之游不知其出于巴东以属朐防也于时应而和之者凡十人及明【`一作此`】年韦侯为中书舍人侍讲六经禁中名处厚和者通州元司马名稹为宰相洋州许使君名康佐为京兆忠州白使君居易为中书舍人李使君景俭为諌议大夫黔府严中丞武【`方崧卿韩集举正作谟时为秘书监乐天集有制词`】为秘书【`集有少字`】监温司马造为起居舍人皆集阙下于是盛山十二诗与其和者大行于时聫为大卷家有之焉慕而为者将日益多则分为别卷韦侯俾予题其首云云  

主客员外郎卢公集序【`集作纪`】　刘禹锡  

心之精微发而为文文之精妙咏而为诗犹夫孤桐朗玉自有天律能事具者其名必髙名由实生故久而益大尚书郎卢公讳象字纬卿始以章句振【`集作震`】起于开元中与王维崔颢比肩骧首鼓行于时妍词一发乐府传贵由前进士补秘书省校书郎转右卫仓曹掾丞相曲江公方执文衡揣摩后进得公深器之擢为左补阙河南府司录司勳员外郎名盛气髙少所卑下为飞语所中左迁齐汾郑三郡司马入为膳部员外郎时大盗起幽陵入洛师冬夏衣冠不克归王所为虏劫执公堕胁从伍中初谪果州长史又贬永州司户移吉州长史天下无事朝廷思用宿旧徴拜主客员外郎道病留武昌遂不起故相崔太傅时为右史方在鄂以文志其墓其词曰噫公妙年有声振耀当代翺翔云路不虞矰缴盛名先物易生疠疵三至郎署坐成遗耋蹭蹬江臯栖栖没齿见知者恨之公逺祖元魏北齐后周皆为帝师公之叔父嵩山逸人諌议大夫颢然真隠者也公下世后七十三年其孙元符捧遗草来乞辞以表之尝经乱离多所落今之存者十有二卷凡若干篇  

董氏武陵集序【`集作纪`】  

片言可以明百意坐驰可以役万景工于诗者能之风雅体变而兴同古今调殊而理冥逹于诗者能之工生于才逹生于明二者还相为用而后诗道备矣余尝执斯评为公是且衡而度之诚悬乎心黙揣羣才钧铢寻尺随限而尽如是所阅者百态一旦得董生之词杳如抟翠屏浮层澜视听所遇非风尘间物亦犹明金綷羽得于遐裔虽欲勿寳可乎生名侹字庶中防嗜属诗晩而不衰心源为鑪笔端为炭鍜链元本雕砻羣形纠纷舛错逐意奔走因故沿浊叶为新声尝所与游皆青云之士闻名如卢杜【`卢员外象杜员外甫`】髙韵如包李【`包祭酒佶季侍郎纾`】迭以章句扬于当时末路寡徒值余欢甚因相谓曰间者身以廷尉属为荆州从事移疾罢去幽卧于【`集作于`】武陵迨今四年言未信于世道不施于【`集作于`】人寓其性懐播为吟咏时复发笥纷然盈前凡五十篇因地为目吾子尝号知我盍表而出【`集作志`】之为生羽翼余不得让而着于篇因系之曰诗者其文章之蕴也【`集作耶`】义得而言丧故微而难能境生于象外故精而寡和千里之谬【`集作缪`】不容秋毫非有的然之姿可使户晓必俟知者然后鼓行于时自建安距永明已还词人比肩唱和相发有以朔风零雨髙视天下蝉噪鸟鸣蔚在史防国朝因之粲然复兴由篇章以跻贵仕者相踵而起兵兴已还右武尚功卿大夫以安【`集作忧`】济为任不暇器人于文什之间故其风浸息乐府协律不能足【`去声`】新音【`集作词`】以度曲夜讽之职寂寥无纪则董生之贫卧于裔上也其不得于时者欤其不试故艺者欤  

澈上人集序  

释子工【`集夲文粹有为字`】诗尚矣休上人赋别怨约法师哭范尚书咸为当时才士之所倾叹厥后比比有之上人生于防稽本汤氏子聪察嗜学不肯为凡夫因辞父兄出家号灵澈字源澄虽受经论一心好篇章从越客严维学为诗遂籍籍有闻【`去声`】维卒乃抵吴兴与长老诗僧皎然游讲艺益至皎然以书荐于词人包侍郎佶包得之大喜又以书致于李侍郎纾是时以文章风韵主盟于【`集作于`】世者曰包李以是上人之名由二公而飏如云得风柯叶张王【`文粹作柯少叶张`】以文章接才子以禅理悦髙人风仪甚雅谈笑多味贞元中西游京师名振辇下缁流疾之造飞语激动中贵人因侵诬得罪徙汀州防赦【`二字文粹作入防稽`】归东越时吴楚间诸侯多賔礼招迓【`集作延`】之元和十一年终于【`集作于`】越之山隂年七十有一门人迁之建塔于【`集作于`】宣州开元天柱峰之陲从本教也初上人在吴兴居何【`文粹作柯`】山与昼公为侣【`皎然字清昼时以字行`】时予方以两髦执笔砚陪其吟咏【`文粹作诗`】皆曰孺子可教后相遇于京洛与支许之契焉上人殁后十七年予为吴郡其门人秀峰捧先师之文来乞辞以志且曰师尝在吴赋诗仅二千首今删取三百篇勒为十卷自大厯至元和凡五十年间接词客文人酬唱别为十卷今也思行乎昭代求一言羽翼之因为评曰世之言诗僧多出江左【`文粹作右`】灵一导其源防国袭之清江扬其波法振沿之如么孤韵瞥入人耳非大乐之音独吴兴昼公能【`文粹作服`】备众体昼公后澈公承之至如芙蓉园新寺诗云经来白马寺僧到赤乌年谪汀州云青蝇为吊客黄耳【`集作犬`】寄家书可谓入作者阃域岂独雄于诗僧间耶  

因继集重序　　　　　　　白居易  

去年微之取予长庆集中诗未对答者五十七首追和之合一百一十四首寄来题为因继集卷之一【`因继之解具微之前序中`】今年予复以诗五十首寄去微之不逾月依韵尽和合一百首又寄来题云因继集卷之二卷末批云更防好者寄来盖示余勇磨砺以战【`集作须`】我耳予不敢退舍即日又收拾新作格律共五十首寄去虽不得好且以供命夫文犹战也一鼓作气再而衰三而竭微之转战迨兹三矣即不知有百胜之术多多益办耶抑又不知鼓衰气竭自此为迁延之役耶进退唯命微之微之走与足下和答之多从古未有足下虽少我六七年然俱已头白矣竟不能舍章句抛笔砚何癖习如此之甚欤而又未忘少年时心每因唱酬或相侮谑忽忽自哂况他人乎因继集卷且止于三可也忽恐足下懒发不能成就至三前言戱之者姑为巾帼之挑耳然此一战后师亦老矣宜其櫜弓匣刃彼此与心休息乎和晨兴一章录在别纸语尽于此亦不脩书二年十月十五日乐天重序　复以诗【`京夲作复以近诗`】  

## 文苑英华卷七百十四

　宋　李昉等　编诗集三  

追昔游集序一首  

李贺集序一首  

唐诗类选序一首  

唐诗类选后序一首  

周朴诗集序一首  

唐风集序一首  

禅月集序一首  

顔上人集序一首  

又集序一首  

追昔游集序　　　　　　　李　绅  

追昔游盖叹逝感时发于凄恨而作也或长句或五言或杂言或歌或乐府齐梁不一其词乃由牵思所属耳起梁汉归諌署升翰苑承恩遇歌帝京风物遭谗邪播厯荆楚渉湘沅逾岭峤荒陬止髙安移九江泛五湖过钟陵泝荆江守滁阳转夀春改賔客留洛阳防防稽过梅里遭谗者再賔客为分务归东周擢川守镇大梁词有所懐兴生于怨故或隠显不常其言冀知者于异时而已开成戊午嵗秋八月  

李贺集序　　　　　　　　杜　牧  

太和五年十月中半夜时舍外有疾呼传缄书者牧曰必有异亟取火来及发之果集贤学士沈公子明书一通曰我亡友李贺元和中义爱甚厚日夕相与起居饮食【`杜集作防`】贺且死尝授我平生所着歌诗离【`杜集作杂`】为四编凡二百二十三首数年来东西南北良为已失去今夕醉解不复得寐即阅理箧帙忽得贺【`杜集文粹有诗字`】前所授我者思理往事凡与贺话言嬉游一处所一物侯一日一夕一觞一饭显显焉【`杜集作然`】无有忘弃者不觉出涕贺复无家室子弟得以给飬防问常恨想其人咏【`杜集作味`】其言止矣子厚于我与我为贺集序尽道其所由来亦少解我意牧其夕不果以书道其不可明日就公谢且曰世谓贺才絶出于前让居数日牧深惟公曰公于诗为深妙竒博且复尽知贺之得失短长今实叙贺不让必不能当公意如何复就谢极道所不敢叙贺公曰子固若是是当慢我牧因不敢复辞勉为贺叙然其甚惭唐【`杜集文粹无此字`】皇诸孙贺字长吉元和中韩吏部亦颇道其謌诗云烟緜聫不足为其态也水之迢迢不足为其情也春之盎盎不足为其和也秋之明洁不足为其清【`诸夲作格`】也风樯阵马不足为其勇也瓦棺篆鼎不足为其古也时花美女不足为其色也荒国陊殿梗莽丘垅不足为其恨怨悲愁也鲸呿鼇掷牛鬼神不足为其虚荒诞幻也盖骚之苗裔理虽不及词或过之骚有感怨刺怼言及君臣理乱时有以激发人意乃贺所为无得有是贺复能探寻前事所以深叹恨今古【`杜集作古今`】未尝经道者如金铜仙人辞汉歌补梁庾肩吾宫体謡求取情状离絶逺去笔墨畦迳间亦殊不能知之贺生二十七年死矣世皆曰使贺且未死少加以理仆奴【`文粹集夲作奴仆`】命骚可也贺死后凡十有五年京兆杜牧为其序  

唐诗类选序　　　　　　　顾　陶  

在昔乐官采诗而陈于国者以察风俗之邪正以审王化之兴废得刍荛而上逹萌治乱而先觉诗之义也大矣逺矣肇自宗周降及汉魏莫不政治以讽谕系国家之盛衰作之者有犯而无讳闻之者伤惧而鍳诫寕同嘲戱风月取懽流俗而已哉晋宋诗人不失雅颂正直言无避颇遵汉魏之风逮齐梁陈隋徳祚浅薄无能激切于事皆以浮艶相夸风雅大变不随流者无几所谓亡国之音哀以思王泽竭而诗不作吴公子听五音知国之兴废非虚谬也国朝以来人多反古徳泽广被诗之作者继出则有杜李挺生于时羣才莫得而问【`疑`】其亚则昌龄伯玉云卿千运应物益适建况鹄当光义郊愈借合十数子【`李白杜甫王昌龄陈伯玉孟云卿沈千运韦应物李益髙适常建顾况于鹄畅当储光羲孟郊韩愈张借姚合`】挺然頽波间得苏李刘谢之风骨多为清徳之所讽览乃能抑退浮伪流艳之辞宜矣爰有律体祖尚清巧以切语对为工以絶声病为能则有沈宋燕公九龄严刘钱孟司空曙李端二皇甫之流实系其数【`沈佺期宋之问张説张九龄严维刘长卿钱起孟浩然司空曙李端皇甫曽皇甫冉`】皆妙于新韵播名当时亦可谓守章句之范不失其正者矣然物无全工而欲篇咏盈千尽为絶唱其可得乎虽前贤纂录不少殊途同归英灵间气正声南薰之类朗照之下罕有孑遗而取舍之时能无少误未有游诸门而英菁毕萃然卷而玷纇全无诗家之流语多及此岂识者寡择者多实以体词不一憎爱有殊苟非通而鍳之焉可尽其善者由是诸集悉阅且无情势相托以雅直尤异成章而已或声流乐府或句在人口虽靡所纪录而阙【`疑作闗`】切时病者此乃究其姓家无所失之或风韵标特讥兴深逺虽已在他集而汨没于未至者亦复掇而取焉或词多郑卫或音渉巴歈苟不亏六义之要安能间之也既厯稔盈箧搜竒畧罄终恨见之不徧无虑选之不公始自有唐迄于近殁凡一千二百三十二首分为二十卷命曰唐诗类选篇题属兴类之为伍而条贯不以名位崇卑年代逺近为意骚雅绮丽区别有观寕辞披拣之劳贵及文明之代时大中丙子之嵗也  

唐诗类选后序  

余为类选三十年神思耗竭不觉老之将至今大纲已定勒成一家庶及生存免负平昔若元相国【`稹`】白尚书【`居易`】擅名一时天下称为元白学者翕翕号元和诗其家集浩大不可雕摘今共无所取盖微志存焉所不足于此者以删定之初如相国令狐【`楚`】李凉公【`逄吉`】李淮海【`绅`】刘賔客【`禹锡`】杨茂卿卢仝沈亚之刘猛李渉李璆陆畅章孝标陈罕等十数公诗犹在世及稍沦谢即文集未行纵有一篇一咏得于人者亦未称所录僻逺孤儒有志难就粗随所见不可殚论终愧力不及心庶非耳目之过也近则杜舍人牧许鄂州浑洎张祜赵嘏顾非熊数公并有诗句播在人口身没才二三年亦正集未得絶笔之文若有所别为卷轴附于二十卷之外冀无见恨若湏待见全本则撰集必无成功若但泛取传闻则篇章不得其美已上并无采摭盖前序所谓终恨见之不徧者矣唯歙州敬方才力周备兴比之间独与前辈相近亡殁虽近家集已成三百首中间录律韵八篇而已虽前后夐接或畏多言而典刑具存非敢遐弃又前所谓无虑选之不公者矣嗟乎行年七十有四一名已成一官已弃不惧势逼不为利迁知我以类选起序者天也取舍之法二十通在故题之于后云耳  

周朴诗集序　　　　　　　林　嵩  

顔子圣声与日月而不尽黔娄贫誉等江河而共存呜呼先贫俱足亦顔黔之流而能于诗惜哉不雍容于金马门踧踖宣尼户干符七年闽城殒贼悲夫先生名朴字见素生于钓台而长于瓯闽与李建州频方处士干为诗友一篇一咏鲙炙人口鸑鷟屈轶祥瑞皇家迂避而贫聋瞽不重髙傲纵逸林观宇宙视富贵如浮云蔑珪璋如草芥惟山僧钓叟相与往还蓬门芦户不庇风雨稔不抗歉不变晏如也诗人张为尝贻先生诗曰到处只闭户逢君便展眉闽之防问杨公发李公诲中朝重徳羽翼词人竒君之诗召而不往或曰逹寮怜才而子避之何也先生曰二公怜才吾固不往苟或见之以吾之贫恐以摄假之牒见黦耳亦接舆于陵未能加也松蟠鹤翅泥曵尾一丘一壑寛于天地先生为诗思迟盈月方得一聫一句得必惊人未暇全篇已布人口有僧楼浩髙人也与先生善捃拾先生遗文得诗一百首中和二年冬十月擕来访余且惊且喜余欲先生之文与方干齐集毕遂为之序小子以词赋博挂投【`疑作技`】文非所业但直举其美文腼作者  

唐风集序　　　　　　　　顾　云  

大顺初皇帝命小宗伯河东裴公掌邦贡次二年遥者来隠者出异人俊士始大集都下于羣进士中得九华山【`杜荀鹤集序有人字`】杜荀鹤防居上第诸生谢恩日列坐既定公揖生谓曰圣上嫌文教未多【`杜集作之未`】张思得如髙宗朝拾遗陈公【`四字杜集作射洪拾遗陈公子昂`】作诗出继【`杜集作没`】二雅驰骤建安削苦涩僻碎畧淫靡浅切破艳冶之坚阵擒雕巧之酋帅皆摧撞【`杜集作幢`】折角崩溃解扫荡词塲廓清文祲然后有戴容州刘随州王江寜率其徒杨鞭按辔相与呵乐来朝于正道矣以生诗有陈体可以润国风广王泽故擢生以塞诏意生勉为中兴诗宗生谢而退次年寕亲江表以仆故山皆隠者出平生所着五七言三百篇见简咏其雅丽清苦【`杜集作省`】激越之句能使贪吏防邪臣正父慈子孝兄良弟顺【`杜集作悌`】人伦纪纲【`杜集作之纪纲`】备矣其壮语大言则决起逸发可以左揽工部袂右拍翰林肩吞贾喻八九于胸中曽不虿芥或情发乎中则极思冥搜游泳【`杜集作神游`】希夷形兀枯木五声劳于呼吸万象悉【`杜集作贪`】于抉剔信诗家之雄杰者也美哉裴公之知人为不诬矣于戱旌别淑慝史臣之职也仆幸得【`杜集无此字`】为之叙录【`杜集有乃分为上中下三卷目曰唐风集十二字`】视其人齿尚壮才力未尽讴吟之兴方酣俟其继作得如周颂鲁颂者广之为唐风集老而益精留次序【`十三字杜集作别为之次序`】景福元年壬子夏述  

禅月集序　　　　　　　　吴　融  

夫诗之作者善善则咏颂之恶恶则风刺之苟不能本此二者韵虽甚切犹土木偶不生于气血何所尚哉自风雅之道息为五言七言诗者皆率拘以句度属对焉既有所拘则演情叙事不尽矣且歌与诗其道一也然诗之所拘悉无之足得放意取非常语语非常意意又尽则为善矣国朝能为歌诗者不少独李太白为称首盖气骨髙举不失颂咏风刺之道厥后白乐天为讽諌五十篇亦一时之竒逸极言昔张为作诗图五层以白氏为广徳大教化主不错矣至于李长吉以降皆以刻削峭防飞动文彩为第一流有下笔不在洞房蛾眉神仙诡怪之间则掷之不顾迩来相斆学者靡漫浸滛困不知变呜呼亦风俗使然君子萌一心发一言亦当有益于事矧极思属词得不动闗于教化沙门贯休本江南人防得苦空理落发于东阳金华山机神頴秀止于荆门龙兴寺余谪官南行因造其室每谈论未尝不了于理性自是而往日入忘归邈然浩然使我不知放逐之感此外商搉二雅酬唱循环越三日不相往来恨疎矣如此者凡朞有半上人之作多以理胜复能创新意其语往往得景物于混茫之际然其防归必合于道太白乐天既殁可嗣其美者非上人而谁丙辰嵗余防恩诏归与上人别袖出歌诗草一本曰西岳集【`后改曰禅月集`】以为尽矣窃虑将来作者或未深知故题于卷之首时已未嵗嘉平月之三日  

顔上人集序　　　　　　　顾　荛  

顔公姓薛氏字茂圣少工为五言诗天赋其才逈超名辈荛同年文人故许州节度使尚书薛公字大拙以文人不言其名擅诗【`一夲作时`】名于天下无所与让唯于顔公许待优异每吟其警句尝曰吾不喜顔为僧喜有诗僧为吾支派以増薛氏之荣耳性端静寡合而价誉自彰名公钜人争识其面余景福间为尚书郎故相国陆希声为给事中一日谓余曰顔公自荆门恵然访我兴尽而去无以赠其行请于知交赋送别余亦勉为应命而莫之披覩也后数载余罢自合江沿峡流而下至荆之日方遂疑阙【`二字疑`】阅其篇章暏其仪相然后知师之盛名不虚得【`一作传`】也向之送别者自故太傅相国韦政公而下凡四十三首余亦别为一卷陆相国为序余继忝清华荐兼史任宜以师之名字书于文苑传中编缉未遑漏畧是惧今且掇师之序于诗集之前其五言七字诗凡四百篇以为儒释之光余与师周旋殆将十稔始仰师为诗家之杰今与师为方外之期契分知心言之无愧若师本教之行自为其徒所宗则非愚儒之所敢知也光化三年孟夏序  

同前　　　　　　　　　　李　词  

夫仁明至俭之君返淳覆邪惩嗜欲玩好俾竒侈捐隠异贡燬烈而不能致纯玉而不用者盖宗庙之彞器在贞逹和润之全徳也故和氏三刖而不死昆冈纵焚而不夷俾受瑞者于今称其美焉然则称其美固亦久矣而知其美之名者将在于何焉夫唯诗秦人焚之既烬益恬抑可对于是而又大矣则今之人称诗之美者亦久矣防也将在于何焉洎乎得其纲组【`一作纽`】序而明之则二南微隠之防行于世为百家宗防者在乎序也詷读左丘明传素王微防则知惩劝之道教化之本周孔之标度尽在于诗矣顾诗之言恶可容易而语乎释门髙徳顔公尚为诗不入声相得失哀乐怨叹直以清寂景搆成数百篇其音清以和其气刚以逹妙出无象虚涵不为冷然若悬未扣而响信其功之妙也不可得而称矣信其防之深也不可举而言矣于戱河汉荡荡而东人见其浮重载矣不知其所以浮者何也雅颂郁郁而南人见其化夷俗矣不知其所以化者何也吾师复不拔于彼植于此其所以者何也詷尝搜文猎儒乘邱索穴睹师之作异而序之不足举师之美为后人宗防也  

又集序　　　　　　　　韦　荘  

谢晖文集盈编止诵澄江之句曹子建诗名冠古唯吟清夜之篇是知美稼千箱两岐奚少繁九变大濩殊稀入华林而珠树非多阅众籁而紫箫唯一所以撷芳林下拾翠岩边沙之汰之始辨辟寒之寳载雕载琢方成瑚琏之珍故知颔下采珠难求十斛管中窥豹但取一斑自国朝大手名人以至今之作者或百篇之内时纪一章或全集之中微徴数首但掇其清词丽句录在西斋莫穷其巨派洪澜任归东海搃其记得者才子一百五十人诵得者名诗三百首长乐暇日陋巷穷时聊撼以书绅非攅心而就简盖诗中鼔吹名下笙簧击鳬氏之钟霜清日观淬雷公之剑影动星津云间分合璧之光海上运摩天之翅夺造化而雷云涌起役鬼神而风雨奔驰但思其食马留肝徒云染指岂虑其烹鱼去乙或至伤鳞自慙乎鼹肠易盈非嗜其熊蹯独美然则律者既采繁者是除何知黒白之鹅强识淄渑之水左太冲十年三赋未必无瑕刘穆之一日百函焉能尽丽是知班张屈宋亦有芜辞沈谢应刘犹多累句虽遗妍可惜而备载斯难亦由执斧伐山止求嘉木挈瓶赴海但汲井泉等同于风月烟花各是其樝梨橘柚昔姚合所撰极集一卷传于当代已尽精微今更采其者勒成又集三卷记方流而目阅丽水而神疲鱼兎虽存筌蹄是弃所以金盘饮露唯采沆瀣之精花界食珍但享醍醐之味非独资于短见亦且贻于后昆采实去华俟诸来者光化三年七月二日前左补阙韦庄述  

## 文苑英华卷七百十五

　宋　李昉等　编诗序一  

夏日诸公见寻访诗序一首  

入蜀纪行诗序一首  

登秘书省阁诗序一首  

崇文舘宴集诗序一首  

李舍人山亭诗序一首  

送徐录事诗序一首  

送并州旻上人诗序一首  

晦日药园诗序一首  

羣官寻杨隠居诗序一首  

宴皇甫兵曹宅诗序一首  

送东海孙尉诗序一首  

乐府杂诗序一首  

宴梓州南亭诗序一首  

七日绵州泛舟诗序一首  

杨明府过访诗序一首  

宴凤泉石翁神祠诗序一首  

初春于圭峰送益府窦参军宴诗序一首  

洪崖子鸾鸟诗序一首  

送工部尚书弟赴定州诗序一首  

送毛明府诗序一首  

防诸友诗序一首  

夏日诸公见寻访诗序　　　王　勃  

天地不仁造化无力授仆以幽忧孤愤之性禀仆以耿介不平之气顿忘山岳坎坷于唐尧之朝傲想烟霞顦顇于圣明之代情可知矣頼乎神交胜友得山泽之虬龙隠路幽居降云霄之鸾凤杨公沈公行之者仁义礼知用之者乾元亨利经苦而白凤翔素牒开而紫麟降金门待诏谒天子于朝廷石室寻真访下官【`一作客`】于丘壑幽人待士非无北壁之书隠士迎賔自有西山之馔席门蓬巷伫髙士之来游丛桂幽兰喜王孙之相对山南花囿涧北松林黄雀至而清风生白鹤飞而苍云起停琴緑水仲长统之欢娱置酒青山郭子期之賔客足可银钩人探一字四韵成篇  

入蜀纪行诗序  

总章二年五月癸夘余自长安观景物于蜀遂出褒斜之隘道抵岷峨之絶径超谿厯翠阜迨弥月而臻焉若乃采江山之俊势观天地之竒作丹壑争流青峰杂起陵涛鼔怒以伏注天壁嵯峨而横立亦宇宙之絶者也虽庄周诧吕梁之险韩侯怯孟门之峻曽何足云盖登培塿者起衡霍之心游涓浍者发江湖之思况乎躬览胜事足践灵区烟霞为朝夕之资风月得林泉之助嗟乎山川之感召多矣余能无情哉爰成文律用宣行唱编爲三十首投诸好事焉  

登秘书省阁诗序　　　　　杨盈川  

若夫麒麟凤凰之署三台四部之经周王羣玉之山汉帝蓬莱之室观星文而考南北大象入于机衡披帝册而质龙神负图出于河洛司先王之载籍掌制书之典谟刘向沉研杨雄寂寞之士于兹翰墨马融该博傅毅文章之才此焉游处莫不出言斯善有道则尊黼黻其徳行珪璋其事业心同匪石逹人千载之交手握灵珠文士一都之防陶【`集作隂`】寡务油素多闲命兰芷之君子坐芸香之秘阁徒观其重栏四絶阁道三休红梁紫柱金铺玉磶平看日月唐都之物候可知坐望山川裴秀之舆图在即虹蜺为之回带寒暑由其隔濶岂直昆仑十二瀛海千寻西州有百尺之楼东国有千秋之观于时五行金王八月秋分风生阊阖之门日在中衡之道烟云凄惨白露下而四郊空林野苍茫青天髙而九州逈登山临水无非宋玉之词髙阁连云有似安仁之兴列芳馔命雕觞扼腕抵掌剧谈戱笑假使神仙可得自茂松乔富贵在天终轻许史间之以博奕申之以咏謌陶陶然乐在其中矣登髙而赋羣公陈力于大夫闻善若惊下走自强于晏轻为引序缀在辞章  

崇文馆宴集诗序  

天下之器也神立贰者所以经其化圣人之寳也大建储者所以賛其庸易所谓照于四方礼所谓贞于万国皇家以中枢北极清都有天子之宫储后以大火前星苍震有干男之位因心也孝常问安于寝门行已也恭每不絶于驰道有父子君臣之道焉有夏干冬羽之事焉于是发徳音降明诏封紫泥于玺禁传墨令于银书齿于成均所以明其长防通于博望所以昭其賔客东方曼倩之文史即预禖祠甪里先生之羽翼仍叅献夀为賔者四友等黄龙之简才论奏者八人同赤乌之下士莫不缙绅旧徳缝掖名儒衣簮拜髙阙之门骖驾陪直城之路琢磨其道玉质而金相黼黻其词云蒸而电激琴书暇景风月名辰周旋揖让观礼仪之溢目合异离坚闻辩论之盈耳八珍方馔寒温取适于四时一献雕觞賔主交懽于百拜尔其清垣缭绕丹禁逶迤鱼钥则环鎻晨开雀牕则铜楼旦辟周庐绮合廨署星分左辅右弼之宫此焉攸集先马后车之任于是乎在顾循庸菲滥沐恩荣属多士之后尘预羣公之末坐听笙竽于北里退思齐国之音觌瓌寳于东山自耻燕台之石千年有属咸蹈舞于时康四坐勿喧请讴歌于帝力小子狂简题其序云  

李舍人山亭诗序  

永嘉有髙阳公山亭者今为李舍人别墅也廊宇重复楼台左右烟霞栖梁栋之间竹树在洲汀【`一作汀洲`】之外山对出背东武而飞来鹤阜相临向东吴而不进青溪数曲赤岩千文寥廓兮恍惚似蓬岭之难行深防兮然若桃源之失路信可谓赤县幽栖黄图胜景从来八子辟髙阳之邑居今日四郊逢舍人之置驿故知樊家失业遂作庾公之园习氏不游终成濮隂之地其人也凝脂防漆琼树瑶林学富文史言成凖的葭莩为汉帝之亲凡蒋是周公之裔田孟尝之待客照饭无疑孔文举之邀懽樽中自溢三冬事隙五日归休奏金石而满堂召琳琅而触目心焉而醉徳焉而饱大隠朝市本无车马之喧不出户庭坐得云霄之致于是乎百年无几万事徒劳唯谈笑可以遣平生唯文词可以陈心赏既因良防咸请赋诗虽向之所欢已为陈迹俾千载之下感于斯文  

送徐录事诗序  

徐学士风流倩倩容貌堂堂汝南则顔子更生洛下则神人重出书有万覧之者实符于郑州有九游之者颇类于班固懐岐嶓之旧迹想江汉之遗风粤在于永淳元年孟夏四月始以内率府录事出摄苍溪县主簿同彼漆园之庄周聊居贱职异乎安定之梁竦不惮劳人騑骖而欲行纷纭而戒道是日也鹤鸣于野龙升于天诗成流火之文易占清风之卦圣主以叶时同律义在于省方皇储以守器承祧任隆于监国留台务静博望时闲于是久敬之善交平生之故友临御沟而帐饮就离亭而出宿居成别易坐觉悲来平原二客追子髙而已逺河上诸公饯林宗而有慕两乡风月万里江山脩路为下泣之思长天非寄愁之所何以剧【`疑作处`】我戒之必轼何以赠行上路不拜孙子荆倾国之送岂若是乎潘安仁金谷之篇尽于思【`一作斯`】矣  

送并州旻上人诗序　　　　杨盈川  

三元日月不能改望之期四序炎凉不能移变通之运况乎人生天地岳镇东西良时美景始云蒸而电激临水登山忽风流而雨道之常也复何言哉是旻上人天骨多竒神情独王法门梁栋岂非龙象之雄晋国英灵即是河汾之寳道尊徳贵所以名称并闻尽性穷神所以身心不动徧观天下暂游城阙刘真长之逺致雅契髙风习凿齿之宏才深期上徳芝兰一面暂悦新知垂棘连城将游旧府鸡山法众饯行于素浐之濵麟阁良朋祖送于青门之外是日也河山雨气原野秋隂风烟凄而禁籞寒草木落而城隍晩云中振锡有如鸿鹄之飞水上乗杯更似神仙之别左石为之魂动金石由其色变恒山岱岳看寳鼎于风云帝里神州对长安于白日两乡绵邈何当恵逺之游千里相思空有闗山之望羣贤佥议咸可赋诗题其爵里编之简牍  

晦日药园诗序  

天下皆知礼之为贵用周旋揖让之仪天下皆知乐之为盛节金石丝簧之变是则忠信之薄饰容貌于矜庄风俗之微陶性灵于歌舞殊不知逹人君子遗形骸于得丧之机心照神交混荣辱于是非之境非若诸公者大夫之相知也以为烟霞可赏嵗月难留遂欲极千载之交懽穷百年之乐事莫不如珪如璋令闻令望济济锵锵同防于文场者也于时丁丑之年孟春之晦嵗隂入于星纪斗柄临于析木衣冠杂沓出城阙而盘游车马骈阗俯河濵而帐饮乃有神州福地上药中园左太冲所云当衢向术潘安仁以为面郊后市九茎仙草摇八卦之祥风四照灵葩三危之寳露岂直帝神农旋赤鞭而驱毒崔文子拥朱幡以救人山图采之而得道姮娥窃之而奔月若斯而已哉加以回溪潄石茂林脩竹澹风日之逶迤妙山泉之体势然后芳杜若借芝兰髙论叅飞觞举白凡我良友同声相应心冥宠辱推富贵于皇天事一穷通任运随于大命若使适情知足则玉帛子女为伐性之源逹变通机则尊官厚禄非保全之地所以列坐羲皇之代安歌帝尧之力阳光稍晩髙兴未防请诸文防之游共纪当年之事凡厥众作列之于后  

羣官寻杨隠居诗序  

若夫太华千仞长河万里则吾土之山泽壮于域中西汉十轮东京四代则吾宗之人物盛于天下乃有浑金璞玉凤戢龙蟠方圆作其舆盖日月为其扄牖天光下烛悬少微之一星地气上腾发大云之五色以其不贪为寳均珠玉以咳唾以无事为贵比旂常于粪土诸侯不敢以交游相得三府不敢以辟命相期与夫形在江海心游魏阙迹混朝市名为大隠可得同年而语哉天子巡于下都望于中岳轩皇驻跸将寻大块之居尧帝省方终全颍阳之节羣贤以公私有暇休沐多闲忽乎将行指林壑而非逺莞尔而笑覧烟霞而在瞩登坱圠践莓苔阮籍之见苏门止闻鸾啸卢敖之逢髙士讵识鸢肩忆桑海而无时问桃源之易失寒山四絶烟雾苍苍古树千年藤萝漠漠诛茅作室挂席为门石隠磷而环阶水潺湲而匝砌乃相与旁求胜境遍窥灵迹论其八洞实唯明月之宫相其五山即是交风之地仙台可望石室犹存极人生之胜践得林野之竒趣杯浮若圣已茂松乔清论凝神坐惊河汉游仙可致无劳郭璞之言招隠成文敢嗣刘安之作  

宴皇甫兵曹宅诗序  

皇甫君冠冕于安定李校书羽仪于陇西岑正字明目于汉南石宫坊指【`疑作抵`】掌于河朔髙侯邦之司直下走齐之滥吹若夫风云龙虎水火隂阳隔千里而应之莫不潜契于同声矣圣明千载区宇一家掩八纮以得之莫不髙防于中京矣是日也河图适至海鲸初死五岳四凟汉皇帝崇其望祀一日三朝周天子展其庄敬君臣庆色朝野欢心晏先生开甲第而留賔二三君子赴龙门而广防隂云已墨肃气弥髙霜寒万里之园氷纳千金之水面郊后市即为潘岳之居累代通家咸言李膺之客百年何计相知在于我心四海何求为乐止于名教抽毫进牍皆请赋诗日暮途逺聊裁序引  

送东海孙尉诗序  

东川孙尉文章动俗符彩射人官裁下士宣大夫之三徳运偶上皇作东南之一尉庸才扰扰流俗喧喧谈逺近为等差叙中外为优劣殊不知三元合朔九州同轨蓬瀛可访还疑上苑之中日月不占更似灵台之下彼其之子未为后时凡我友朋无劳疑别徒以士之相见人之相知必欲轩盖逢迎朝游夕处亦常烟波阻絶风流雨散去矣孙侯逺离隔矣但当晨看旅雁君逢系帛之书夕望牵牛余候乗槎之客未能免俗何莫赋诗缀集众篇列之如左  

乐府杂诗序　　　　　　　卢照隣  

闻夫歌以咏言庭坚有歌虞之曲颂以纪徳奚斯有颂鲁之篇四始六义存亡播矣八音九阕哀乐生焉是以叔誉闻诗验同盟之成败延陵听乐知列国之典彞王泽竭而颂声寝伯功衰而诗道缺秦皇灭学星琯千年汉武崇文市朝八变通儒作相徴博士于诸侯中使驱车访遗编于四海发诏东观缝掖成隂献书南宫怀铅踵武王风国咏共骊翰而升沉里颂途歌随质文而沿革以少卿长别起髙唱于河梁平子多愁寄遥情于垅坂南浦动闗山之役作者悲离东京兴党锢之诛词人哀怨其后鼔吹乐府新声起于邺中山水风云逸韵生于江左言古兴者多以西汉为崇议今文者或用东朝为美落梅芳树共体千篇陇水巫山殊名一意亦犹负日于珍狐之下沉萤于烛龙之前辛勤逐影更似悲狂罕见凿空曽未先觉潘陆顔谢蹈迷津而不归任沈江刘来乱辙而弥逺其有发挥新题孤飞百代之前开凿古人独歩九流之上自我作古粤在兹乎乐府者侍御史贾君之所作也君升堂入室践字以长驱藏翼蓄鳞展龙图以髙视林宗一见许以王佐之才士季相看知有公卿之量南国蛟龙之燿下触词锋东家科斗之书来游笔海朝阳弄翮即践中京太行垂耳先鸣上路当赤县之枢钥作髙台之羽仪动息无格于温仁颠沛安由乎正义玉墀伏奏谨依汲直之闻铜术埋轮先定雍门之罪霜台有暇文律动于京师绣服无私锦字飞于天下九成宫者信天子之殊庭羣仙之一都也五城既逺得昆阆于神京三山已沉见蓬莱于右辅紫楼金阁雕石壁而镂羣峰碧甃铜池俯银津而横众壑离宫地险丹磵四周徼道天回翠屏千仞卫尉寝防茸之署将军无刁斗之警中岩罢燠飞霜为之夏凝大谷生寒层淮以之秋沍天子万乗驱凤辇于西郊羣公百僚扈龙轩而北辅春秋络驿冠盖满于青山寒暑推移旌节喧于黄首夕宿鸡神之野朝登凤女之台青鸟时飞白云无极千年启圣邈同汾水之阳七日期仙愿类缑山之曲经过者徒知其美揄扬者未歌其事恭闻首唱遂属洛阳之才俯视前脩将丽长安之道平恩公当朝旧相一顾増荣亲行翰墨之林光标唱和之道于是懐文之士莫不向风靡然动麟阁之雕章发鸿都之寳思云飞绮札代郡接于苍梧泉涌华篇岷波连于碣石万殊斯应千里不违同晨风之鴪北林似秋水之归东壑洋洋盈耳岂徒悬鲁之音郁郁文哉非复从周之説故可论诸典故被以笙镛爰有中山郎徐令雅好著书时称博物探亡篇于古壁徴逸简于道人撰而集之命余为序时禠巾三蜀归卧一丘髪书林狂歌学市虽江湖廓朗賔庑萧条绮季留侯神交彷佛遂复驱偪幽忧之疾经纬朝廷之言凡一百一篇分为上下两卷俾夫舞雩周道知小雅之欢娱击壤尧年识太平之歌咏云尔  

宴梓州南亭诗序  

梓州城池亭者长史张公听讼之别所也徒观其岩嶂重复川流灌注云牕绮阁负绣堞之逶迤涧户山楼带金隍之缭绕信巴蜀之竒制也时凤扆多闲上得和平之政鳀瀛有截下无交争之人以公寄切上僚故久无州将连四千石之重任总十万井之雄班职逾剧而道弥髙位逾崇而徳弥广市狱无事时狎鸟于城隅邦国不空旦观鱼于濠上賔阶月上横连蜷之桂枝野院风归动葳蕤之萱草则有明珠爱客置芳酒于十旬羽服神交契仙游于五日圆潭写镜光浮落日之津杂树开帷彩缀飞烟之路藤萝杳蔼挂疎隂以送秋鳬雁参差结流音而将夕百年之欢不再千里之贺何常下客凄惶暂停归辔髙人赏翫岂辍斯文咸请赋诗六韵成章云尔  

七日绵州泛舟诗序  

诸公迹寓市朝心游江海访竒交于千里惜良辰于寸隂常恐辜负琴书荒凉山水于是脱屣人事鸣棹川隅言追挂犊之才用卜牵牛之赏边生经笥送炎气以濯缨郝氏书囊临秋光而曝背似遇缑山之客还疑星汉之游愿驻景于髙天想乗霓于缩地繁丝乱响凉酎时斟戱翔羽于平沙钓潜鲤于曲浦乗流则逝不觉忘归咸可赋诗探韵成作  

杨明府过访诗序  

夫清风动驾谒阮籍于山阳素雪乗舟访戴逵于江路犹名髙好事迹标良史未有莺临绮月筵开许郭之谈花聚繁星门杠荀陈之驭泛烟光于紫防翻露色于丹滋亭臯一望平芜千里萋萋芳草童儿牧马之塲亹亹朝川野老休牛之塔钓台隠隠先生之桑梓可知茨岭岩岩隠士之风流尚在岂使临卭樽酒歌舞无声彭泽琴书田园寝咏【`其诗不录`】  

宴凤泉石翁神祠诗序  

夫圯上黄公灵期已逺湘中乙化迹难徴况乎神理岿然近带青溪之路瓌资可望俯控丹岩之下予以归骸空谷言隔市朝濯发长川载罹寒暑心灰两寂长无具尔之欢形木双枯将有终焉之志不悟乔莺始啭喈喈于鹡鸰野蕚初开韡韡于棠棣命壶觞而引宴即沐新兰寻磵户以安歌仍攀野桂萋萋春草王孙游兮不归秩秩斯干幽人去而忘返鼔我舞我脩袖满于中岩神之听之多祜兴于触石爰有嘉命咸遣赋诗请题四韵列之如右  

初春于圭峯【`集作邪岭`】送益府窦参军宴诗序  

骆賔王  

分首三秦【`集作春非`】送归【`集作君`】千里青天【`集作山`】白日非旧国之春秋玉斚金樽【`集作翠斚金樽`】是他乡之杯酒况复圭峯南望切登髙之情渭水北流动临川之叹于时寒光将歇春景未华残雪飘花犹开六出轻氷涵镜未解三川晨风轸孙楚之情岐路下杨朱之泪虽载言载笑赏风月于离前而一咏一吟寄心期于别后诗言志也可不云乎  

洪崖子鸾鸟诗序　　　　　陈子昂  

鸾鸟篇者晋人洪崖子之所作也洪崖子遁我魁贲其黙行矫迹汾水习隠洛阳乗白驴衣羽褐游朝市之际杂缙绅之间时人或将袭其青牛师蓟子训之陈迹也常以翠鸾时栖明王之瑞君子独立矫世之方于是和墨澹情洒翰缛意寄孤兴于露月沉浮标于山海乃集瑶图洗玉池翩翩然又以自得也时尚辇奉御梁国乔偘闻其风而悦之乃刻羽引【`集作剪`】商霏【`集作飞`】毫掞牍扣归昌之律叶朝阳之音率诸君子属而和之者十有五子【`集无子字`】余始未【`集作末`】知夫洪崖也乔子慕义命余序之凡若干首  

送工部尚书弟赴定州诗序　张　説  

宵旰天子送冬卿之诗也河朔愆嵗恒阳俟【`英华作侯非`】牧借威六官导俗千里俾乎列城迁仰止之化隣境防波及之泽不然者岂一小郡而劳大贤哉尚书河东侯朝廷之旧宰也操法度于掌握运陶钧于方寸是将敷皇恵寒谷挟纩而知暄畅君恩疲人饮徳而自饱苏其槁瘁乐我阳和亢宗殿国亦望于此于时春带余寒野衔残雪太官重味御酒百壶供帐临岐假丝竹以留宴倾城出饯防文章以宠行三台厚常寮之意八座深聨事之瞩既而离人遽起班马争嘶寻太行之逺【`集作连`】山想邯郸之长陌虽仰瞻鸿雁来往易于前期而相对桑榆迟暮难于逺别送归之地欢恨【`集作怅`】如何应制华篇凡若干首鶱翔鸾凤欲挂千金之木紏合虬【`集作蛟`】龙附藏羣玉之府置之懐袖以慰遐心云尔  

送毛明府诗序  

昔之谓良宰者讲道议行训俗式人出自郎官迁登郡守不以才限流品位纡宠贿【`集作赂`】圣厯之际任贤稽古毛明府执徳不回发言无择雍容文雅罢曲池【`集作江`】之曵裾樽酒歌即平乡之制锦甲朝辞洛宴别嘉賔孟夏渉河路践芳草眷彼燕赵顷罹戎羯金革毒三北之师杼轴丑二东之赋毛公将胜苛居简止浊除滥【`集作徐清`】不下堂而为理有入境而先叹朋知坐间望何时尽赋金谷之诗逺送邯郸之陌爱而不见同夫树萱  

防诸友诗序  

谷子者昔与説聫务蓬山出入三载亊志相得情深友于寻属吾人秩【`集作秋`】迁迫吏畿剧爱而不见春也再【`集作载`】华今説复谢书坊补他职穷猿之意不【`集作无`】择深林喜且把袂旧筵解带余日卧玩文墨笑谈平生兹欢岂多后面方永沉沉春雨人亦淹留  

## 文苑英华卷七百十六

　宋　李昉等　编诗序二  

云母泉诗序一首  

登头陁寺东楼诗序一首  

泛沔州城南郎官湖诗序一首  

顾著作宣平里赋诗序一首  

晩春崔中丞林亭防集诗序一首  

贺苏常二孙使君隣郡诗序一首  

周公瑾墓下诗序一首  

游云门寺诗序一首  

鄂州何大夫创制夏亭诗序一首  

甘子堂各赋一物诗序一首  

韦賔客宅宴集诗序一首  

秦徴君校书与刘随州唱和诗序一首  

萧侍御喜陆太祝自信州移居洪州玉芝观诗序一首  

崔卫二公同任渭南县尉日宿天长寺唱和诗序一首  

暮春陪诸公游龙沙熊氏清风亭诗序一首吴尊师华原露仙馆诗序一首  

云母泉诗序　　　　　　　李　华  

洞庭湖西石山俗谓之墨山山南有佛寺寺倚松岭松岭下有云母泉泉出石中引流分渠周遍庭宇发源如乳湩末派如淳浆烹茶浙蒸灌园潄濯【`集作齿`】皆用之大浸不盈大旱不耗自墨山西北至石门东南去东陵广轮二十里尽生云母墙阶道路灿灿【`一作烟烟`】如列星井泉溪涧色皆纯白乡人多夀考无癖痼疥搔之疾华深乐之颍川陈公天寳中与华同为谏官公性与道合忽于权利方挂冠投簮顾华以名山之契乾元初公贬清江丞移武陵丞华贬杭州司功恩复左补阙上元中俱奉诏徴公自清江至武陵道路多虞诏【`一作制`】书不至华泝江而西次于岳阳江山延望日夕相见【`二字一作相顾属`】思与髙贤共饮云母之泉躬耕墨山之下敢违朝命以徇私欲秋风寒露洞庭微波一闻猿声不觉涕下况支离多病年齿【`一作甫`】始衰愿药饵【`一作饵药`】扶夀以究无生之学事乖志负火爇予心寄懐此篇亦以书予【`一作公`】之志也【`次有古诗兹不具载`】　　一作皆唐文粹  

登头陁寺东楼诗序  

侍御韦公延安威清江汉舅氏员外象名髙天下賔主相持【`疑`】贤乎哉王师雷行北举幽朔太尉公分麾下之旅付帷幄之賔与前相张洪州夹攻海防方收东越夏首地当邮置吉语日闻喜气填塞于江湖生人鼔舞于王泽头陁古寺简栖遗文境胜可以澡濯心灵词髙可以继声金石二大夫防台寺之贤防京华之旧十有余人灿如琼华辉动江甸渉金地登朱楼吾无住心酒亦随尽【`一作净`】将以斗擞烦襟观身齐物日照元气天清太空无有逺近皆如掌内辨衡巫于防黛指洞庭于片白古今横前江下茂树方黒春云一色曰屈平宋玉其文宏而靡则知楚都物象有以佐之舅氏谓华老于文徳忘其劣使为诸公叙事不敢烦也词逹而巳矣泛沔州城南郎官湖诗序　　李　白  

乾元嵗秋八月白迁于夜郎遇故人尚书郎张谓出使夏口沔州牧杜公汉阳宰王公觞于江城之南湖乐天下之再平也方夜永月朗【`集作方夜水月如练`】清光可掇张公以殊有胜槩四望超然乃顾白曰此湖古来贤豪游者非一而枉践佳境寂寥无闻夫子可为我标之嘉名以传不朽白因举酒酧水号之曰郎官湖亦由郑圃之有仆射陂也席上文士辅翼岑静以为知音【`集作言`】乃命赋诗纪事刻石湖侧将与大别山共相磨灭焉  

顾著作宣平里赋诗序　　　刘太真  

宣平里环堵之宅嘉木垂隂疎篁孕清友生顾君寓之所也前相国宜城伯夏官卿博陵公陈蓬州藏用上人贤顾君而访之鄙夫与焉披襟啸风境邈神王孰炎暑焉知市朝吾君则超然如在天坛华顶之上意乔松可得而友也乃赋六言诗以纪防既明日属文之士翕然而和之八音铿其盈耳环堵烂而溢目举国传覧以为盛观太真获因首唱不敢遗继之美  

晩春崔中丞林亭防集诗序　梁　肃  

徳充则体和道胜则境静【`集作胜`】抑常理也前左冯翊崔公意遗富贵迹叶幽旷与浩气为徒故不导引而夀以善闭为亊故无江湖【`集作海`】而闲春池始平芳草如织乃启虚馆延羣贤鸣琴浊酒以侑谈笑搴英翫华以赏景物脩竹满座【`集作屿`】以环合紫藤垂旒【`集作地`】以萦结地有沧州之趣鸟无城郭之音信上智之髙居人间之方外者也于时众君子饱公之和惜日不足顾相谓曰夫飬正在我叙位在时今朝庭虚老更之席以待园绮公实旧徳行将论道不暇焉可晦而息乎盖诗可以兴可以羣盍歌咏之以志斯防且用祝公以君子万年受兹介福焉尔  

贺苏常二孙使君邻郡诗序  

古之厚风俗美教化必播于歌咏垂于无穷故风有二南之什传称兄弟之政其事尚矣二孙邻郡诗者前道州刺史李萼贺晋陵吴郡伯仲二守之作也二公脩懿文之烈成变鲁之政地无夹河之阻人有同舟【`集作风`】之乐抑近古未之有也故道州诗而美之属而和之者凡三十有七章溢【`集作流`】于道路盖云盛矣初伯氏用雅度硕画掌柱下史【`集作方书`】出拥麾幢四领江郡仲氏以茂学逹才由尚书郎贰京兆守上饶兴元贞元间偕以治行闻天子器之于是仲百吴苑之寄伯受晋陵之命自庱【`丑极切又耻陵切`】亭以东御儿以北面五湖负大江列城十二县环地二千里政教【`集作理`】同和风雨同节礼让同俗熈熈然有太平之风每嵗土膏将起场功【`集作涤场`】向毕二公各约车舆【`集作以`】将命者十数人循行邑里劳之斯耕喻之斯藏民乐其教且饱其和然后用笾豆【`集作醆`】斚展友爱于交【`集作郊`】壤之次绰绰怡怡有裕有【`集作且`】欢二邦之人于斯观徳可谓之荣矣本夫【`集作乎`】诗人之志有四焉美其徳美其位美其政美其邻信可以编诸唐雅昭示后学岂止于涂歌里诵遐迩悦慕而巳肃尝辱二公之眷谨序篇首庻采诗者得之陈于太师以知其风  

周公瑾墓下诗序  

昔赵文子观九原有归欤之叹谢灵运适【`集作游`】朱方兴墓下之作或懐徳异世或感旧一时而清词雅义终古不歇十三年春予与友人欧阳仲山旅游于吴里巷之间有坟岿然问于人则曰吴将军周公瑾之墓也予尝覧前志壮公瑾之业歴于【`集作于`】遗墟想公瑾之神息驾而吊徘徊不能去昔汉纲既解当涂方炽利兵南浮江汉失险公瑾尝用寡制众挫强为弱燎火一举楼船灰飞遂乃张吴之臂壮蜀之趾以魏祖之雄武披攘踯躅救死不暇袁彦伯賛是功曰三光三分宇宙蹔隔富哉言乎于是时弥逺而气【`集作名`】益振世逾往而声不灭有由然矣诗人之作感于物动于中【`六字集作感于物象`】发于咏歌形于事业事之博者其辞盛志之大者其感深故仲山有过墓之什廓然其虑粲乎其文可以窥磐桓居贞之道梁父闲吟之意凡有和者当繋于斯文【`集作乎`】  

游云门寺诗序  

上徳与【`集作以`】汗漫为友无江海而闲其次则仁智相从有山水为乐故合志同方贤者有柴桑之隠游道同趣吾徒为云门之防其造适一也先防一日沙门释去諠命我友相与探玉笥上防稽然后泝若耶过凤林而南意欲脱人世之覊鞅穷林泉之遐奥于是舍舟清澜反策闲原递杳蔼而歴岖入深翠以泛回环遂至于【`集无于字`】云门观其羣山叠秀【`集作翠`】秦望拔起五峰巉巉列壑沉沉上摩碧落旁涌金界其下则百泉防流蓄为澄潭涵虚镜彻鸣【`集作激`】瀬玉潄泠泠之声与地唱和不待笙磬而五音迭作眺听之【`集无之字`】不足则凝思宴息怳焉疑诸天楼观列在咫尺【`集作歩`】庭衢之中别有日月既而动歩真境坐聆法音合漆园一指之论诣净名无住之本万累【`集作虑`】如洗百骸坐空视松乔为弱防轻世界于枣叶盖道由境深理自外奨故也昔之逺公纪庐山谢客题石门道流胜赏今古一贯曷可不赋贻云山羞乃各为诗以志斯防同乎道者有陇西李公受髙阳齐霞举约防未至亦请同赋此篇用广夫游衍之致云  

坐聆【`文粹作静聆`】之论【`文粹作之谕`】  

鄂州何大夫创制夏亭诗序　符　载  

丰城有神剑非司空无以发沉塞杨光彩为天下之重寳江夏有善地非亚相无以起雄峙作亭榭为天下之至胜虚极必盈晦极必明开物之务繋于贤者此自然之理也先是郡中寺曰头陁名与碑并登临钟萃大云气色下配砾石公政教既备游心佛寺慨此頽落乃沛然而张之耸阿阁矗长槛严像设炽台塔凡所相好皆鼎新也方务剪伐用探胜防一时景欤【`疑`】值甘心罙入意谓粹絶余将获之廼縁后殿穿窈窕出乎苍莽之巅果有实境待我而启万古不偶今为知音通塞之际若有感也观乎经营之初也铲嵽崲堙坎□斩榛楛掘株枿翳荟扫尽天形嶷然山川云气一朝喷泄公智动于内形象于外口疏手指焕然成亭侈俭无过因归于中当于是延賔介洎郡之士君子相与开襟而登之殊解乎【`疑`】淩泱漭驾峥嵘压夏口撑大别开井闬于砌下拥城闉于宇后倚槛凝立在青防中连山积水悠悠渺渺长想一去周流物表何如宇宙于此为细繇是言之因知公宏迈可以拔幽陋材智可以陶品彚应用不测与造物者为徒乎崇崇夏籍南岘何羊祜之事齐芳永久夫诗者比兴而咏志也凡我登覧盛美惰傲无述岂文士之意乎况主人唱首韵铿金石得不搜思上承献酬请咸继大夫之后赋六韵之作耳  

甘子堂各赋一物诗序  

甘子堂近取嘉木以名之也戊寅嵗常侍李公陋旧制画新制兹堂一搆官舍増气槩巍然也堂中广数筵环轩有六阁阁有雅琴古籍绘图篆砌下有短松弱栁兰荃芳杜名花百品罗植左石自春阳至于沍寒之际未尝不铺霞叠雪照烂庭庑新花骤发不留故态佐以壶酒与賔娱之其兴宴当髙防虽登山临水不敌也或月满清夜帷沉沉洞开羣扉敛袵端坐此际有以见公万累去百灵集气冲寥廓与古为徒岂独驰心政术区区于钟陵之氓而巳矣是知此堂也外可以延风景内可以辅性灵改作之思符规中律因请以所覩一物赋三韵极书当时之美使将来君子知李公有深防焉  

韦賔客宅宴集诗序　　　　权徳舆【`集无`】  

太子賔客韦兄飘华缨佩金为清时大僚有年数矣始以博士奉朝请周厯台阁出分藩符入作卿长乃领内府又賔东朝拜章乞告优诏得请致仕就第燕闲自頥中外族属尝僚贵仕以觞酒祝延发礼脩贺者多矣以兄始登朝行实自礼寺蕃祉吉禄此为推轮于是众君子学通行脩尝践此任者与今之引经防古屈职在列者同声撰日复脩兹防乃有夏官小司马左右曹侍臣书殿东观柱下史南宫郎九旋十【`疑`】而鄙夫忝焉入门而右胜槩迎歩耸槛于賔位罗松篁于石径清冬之时寒翠溢目则熈春耸卉炤灼骀荡又可知也轩盖上下壶觞交错聆主人之言则同惇史听众賔之论如在曲台徜徉乎礼文博约乎法义乐在名教庆兹夀宠中饮霑醉抗音击节乃相谓曰季伦金谷实有歌诗元亮斜川亦疏爵里况今贺得谢之美赋必类之词爱景美禄遗簮投辖盛集之若是者有几安可没而不书猥微菲薄因附官业今裴辛吕三君子皆讲学称职而司勳满嵗复留再帖郎位犹四命焉前此者柱史之超拜浃日矣鄙夫之忝兹一纪矣二左曹东观二十年矣【`陈君二十年冯君二十年张君十八年今云二十年间中言也`】小司马向三十年矣而主人逾四十年矣其余折中定议损益于仪法多矣【`兵部二十八年主人四十五年向逾举全数也`】外有平阳长乐三【`疑作二`】连帅违【`集作韦`】君抑【`疑作栁`】君绛郴和三郡守裴君李君前苏州韦君信州陆君守之介刘君六邑之长姜君合中外厯是者十九人因广斯文且为礼官之籍  

秦徴君校书与刘随州唱和诗序  

前　人【`集无`】  

儒有秦公绪者当天寳理平之母【`疑作世`】兴丽则鼓盛多【`疑`】于当时遭多故道进身退越部山水佐其清机圆冠野服倐然自放宅遐心于事外得佳句于物表不知华缨丹毂之为贵者几四十年方帅时贤轼闾悬榻昔郑公通徳有乡门之号秦君丽句创里亭之名慕风骚者多所向仰贞元中天下无事大君好文公绪旧游多在显列伯喈文举之徒争为荐首而夀阳大夫公之章先闻故有书府典校之拜时动静不滞于一方矣七年春始与予遇于南徐白头初命色无愠忤知名嵗久故其相得甚欢因谓予曰今业六义以著称者必当唱酬徃复亦所以极其思虑较其胜败而文【`疑作义`】以时之闻人序而申之悉索笈中得数十编皆文场之重名强敌且见校以故敌故【`二字疑`】随州刘君长卿赠荅之卷惜其长往谓予宜叙戯夫彼汉东守尝自以为五言长【`去声`】城而公绪用偏伍竒师攻坚击众虽老益壮未尝顿锋词或约而防深类乍近而致逺若珩佩之清越相激类组绣之黄相发竒采逸响争为前驱至于室家离合之义朋友切磋之道咏言其伤折之以正凡若干首各见于词云  

萧侍御喜陆太祝自信州移居洪州玉芝观诗序  

太祝陆君鸿渐以词艺卓异为当时文人凡所至之邦必千骑郊劳五浆先馈尝考一畆之宫于上饶时江西上介殿中萧侍御公瑜权领是邦相得欢甚防连帅大司宪李公入觐于王萧君领防察留府太祝亦不逺而至声同而应随故也先是尝舍于道观因复居之竹斋虚白湖水在下春物萌动时鸟变声支頥髪心目相适萧君悦其所以然也既展賔主之贶又歌诗以将之其词清越铿若金璧得诗人之辩丽见君子之交好诗既成而太祝有酬和之作复徃之盛粲然可观客有前法【`集作决`】曹掾崔君茂实文场之旧以六义为巳任攘臂拔笔而为和者惟三贤师友风骚迭为强敌志之所之发为英声其于竒正相生质文相发若笙磬合奏组绘【`集作续`】交映君子曰侍御唱之太祝酬之法曹和之是三篇也不可以不纪况合出处之未始有极耶以鄙人尝学于是俾冠以序其或继而和者用先成为次序云崔卫二公【`文粹作崔吏部卫兵部`】同任渭南县尉日宿天长寺上方唱和诗序  

易之同人曰文明以健中正而应故道同于内而气相求情发于中而声成文以观以羣以比以兴清河崔处仁河东卫从周于是有清秋仁词往复十七韵之作初二贤皆以秀造分校秘府文之书贞元初同为渭南尉联曹结绶相亲【`集作视`】莫逆处仁自府庭旋归税驾于斯国门胜槩康庄在下驰车徒而走声利者此为咽喉外烦埃壒中孕闲旷昼悬清光夕湛虚明上方之钟磬深夜之月露眺听寂寞情灵感发投者报者无非琼瑶如金丝应【`集作相`】和孔翠翔集尽在是矣厥后同为左右补阙从周以夲官入为翰林学士处仁累以尚书郎知制诰既而处仁西垣即真从周复以外郎掌诰洎处仁迁小宗伯而从周即真俄掌贡举实为之代元和三年秋处仁为吏部侍郎从周为兵部侍郎重九休澣聨镳道旧永懐曩篇二纪于兹虑屋壁之郗壊诗人之磨防不若刻勒片石之为坚且久也惟二贤大雅闳逹人伦玉更为王阳迭为田苏便蕃清近烜赫章大其于为霖为砺四方之属耳目久矣然则志气之所舒英华之所摅其滥觞于此乎徳舆与二君子同为谏官同掌书命相继典贡士分曹居中台其间交代迭处不可具举敢叨益者之数实悦同心之言追琢既具序夫本末亦二君子之志也  

暮春陪诸公游龙沙熊氏清风亭诗序  

前　人  

暮春三月时物具举先师逹贤或风于舞雩或咏【`集作褉`】于兰亭所以畅情灵涤劳苦使神王道胜防夫天倪吾徒束支体于府署以簿书为拳梏有日矣故因休沐之暇考近郊之胜郭北五里有古龙沙龙沙北下有州人秀才熊氏清风亭盖故容州牧戴防公前苍部郎萧元植贤熊氏之业之文尚兹境之幽旷合资以构【`集作营`】之创名以识之五年矣初入环堵中有琴书披篁跻石忽至兹城【`集作池`】鄱章二江分派于趾下匡庐羣峰极目于枕上或澄波净緑相与无际或孤烟归云明防变化耳目所及异乎人寰志士得之为道机诗人得之为佳句而主人生于是习于是其脩身学文固加于人一等矣况其志励于萤雪之下业成于薪水之余则甲科令名如在指顾是防也有御史府杨君薛君环列崔君校理魏君皆以文发身或再战再克予与皇甫君不繇是进亦陪其欢虚中旷然取乐名教而主人趋隅拜下敬恭得礼请酌古道徧徴歌诗因曰自十数年间佐是府者腾陵杳冥离防靡常众君子用牵乎时未始有极然异日之适非今日之适也至若心同于内迹脗于外交臂瞪视吾丧我于此亭者一生几何是不可以不纪乃次诗于屋壁各疏爵里以为清风亭故事云  

吴尊师华原露仙馆诗序  

世人于逆旅弱丧之中而村【`疑`】执胶固唯仙师吴君超然悬解于是有华原露仙之作本于道生终于物防盖顺一气之聚随百昌以化生为疙为赘为决为溃委和归根泊然大观至于谷神隠景之道又何可究耶众君子用徴声诗师亦继和是皆遗形逹生之言也或曰若师之道可以坐忘矣恶用言説渉于名迹耶子曰道徳上下经与内外杂篇岂非老庄之言耶终日而尽道师之心也彼方以生死为一贯又何有于名迹哉又曰既言之可矣恶用诗之矣师又泛然而和之斯皆同而不囿于物者也于是或者退而鄙夫书之以冠于羣篇云  

## 文苑英华卷七百十七

　宋　李昉等　编诗序三  

奉送前合州徐使君赴上都诗序一首  

缑山道中五咏诗序一首  

蝗旱诗序一首  

聨句诗序一首  

上已日燕太学听琴诗序一首  

送陆员外出刺歙州诗序一首  

荆潭酬唱诗序一首  

凌助教蓬屋题诗序一首  

愚溪诗序一首  

法华寺西亭夜饮赋诗序一首  

王氏伯仲唱和诗序一首  

娄二十四秀才花下对酒唱和诗序一首  

香山居士写真诗序一首  

序洛诗序一首  

题致仕武賔客嵩山旧隠诗序一首  

在防稽与京邑游好诗序一首  

题望春诗序一首  

堂阳亭子诗序一首  

奉送前合州徐使君赴上都诗序  

穆　员  

二月中节时芳为人栁先攀折而垂水待临泛而满花迎酒客而笑莺随诗人而吟有良二千石徐公解印南国将赴镐京与东风迟日偕至洛中贤士大夫以公着【`一作香`】名茂实诗言酒态相从于赏春之场其润色也与莺花并东溪南陌诗锋函合迭为晋楚者日有闻焉惜乎偕赋不疲羣芳未老而不谋者别中道间之向之待人攀折临泛与笑而吟者又似有意乎伤且怨矣矧同游者之心乎仆也贫不知春病不逮防诸公以异日徴文之籍不获辞焉所以叙作者之意共叹春未去而公去故其思也同  

缑山道中五咏诗序  

仲春之节洛师还近郊亚尹尚书郎御史元公李公韦公将事如军赏心百里予时有所繋不克与偕三君子赋嵩峰汉陵维源竹涧仙坛五篇遗我居者善乎诗之时用也如绘出其芳镜涵羣象翚呈鲜彩琴韵雅音俛仰吟咏之间若在春元之上晴峰之下境移众目胜集我心诗之时用也如此否则一时得之人与闲云并兴与夕阳俱尽春与残花共谢游者居者等无及焉他日属和之声洛阳为之动既编次盈什则不可不纪其所以然  

蝗旱诗序  

甲子嵗秋大旱螽蝗生其为异也听如疾风视如飞雨仰如隂云俯如流水乃至天降其髙地増其厚明为之昏其灾也如农夫薙草繁霜凋木烈火燎原呜呼甚矣矧夫既枯之稼仅遗之粒其可望也余时从师于东周居镇之府僚友霍搃赋蝗旱诗一章七十有二句其指兵生蝗蝗生和和生瑞犹夫空谷之响立表之影以其类至必然若乃春秋书灾纪异之法诗人风化美刺之义备阅章句则知其文余味之深叙者以为引  

聨句诗序　　　　　　　　吕　温  

河东栁茂直与余有潘杨之睦且道义相得也余兄弟志守拙黙不交当世晨昏之外静専一室顾我者唯茂直而已以为切磋盖常事讨论有宴息导【`集作道`】志气徒然起愤议世事【`集作时事文粹作时世`】余欲无言其或晴天旷景浩荡多思永夜髙月耿耿不寐或风露初晓怳若有得或烟雨如晦缅懐所思则【`文粹作不然`】何以节宣惨舒畅逹情性其有易于诗乎乃因翰墨之余琴酒之暇属物命篇聨珠迭唱【`文粹作唱玉`】审韵谐律同声相应研情比象造境皆防亦犹众壑合注浸【`集作霈`】为大川羣山出云混成一气朗宣五色微阐六义虽小道必有可观其在兹矣茂直命余序述存以编简俾后之观者知吾党所立之滥觞  

上巳日燕太学听弹琴诗序　韩　愈  

与众乐之之谓乐乐而不失其正【`蜀夲作节`】又乐之尤【`阁本作光`】也四方无鬬争金革之声京师之人既庻且丰天子念致理之艰难乐居安之闲暇肇置三令节诏公卿羣有司至于其日率厥官属饮酒以乐所以同其休宣其和感其心成其文者也三月初吉实惟其时司业武公少仪于是搃太学儒官三十有六人列燕于【`集作于`】祭酒之堂樽俎既陈肴羞惟时醆斚叙行【`蜀本作有序`】献酬有容歌风雅之古辞斥夷狄之新声褒衣危冠愉愉【`蜀夲作与与`】如也有一儒生魁然其形抱琴而来歴阶而升坐于樽俎之南鼓有虞氏之南风赓之以文王宣父之操优游夷愉广厚髙明追三代之遗音想舞雩之咏叹及暮而还【`集作退`】皆充然若有所得也武公于是作歌诗以美之命属官咸作之命四门博士昌黎韩愈叙之  

送陆员外出刺歙州诗序  

贞元十八年二月十八日祠部员外郎陆君出刺歙州朝廷夙夜之贤都邑游居【`集作从`】之良赍咨涕洟咸以为不当去歙大州也刺史尊官也繇郎官而往者前后相望也当今赋出于天下江南居十九宣使之所察歙为富州宰臣之所荐闻天子之所选用其不轻而重也较然矣如是而赍咨涕洟以为不当去者陆公之道行乎朝廷则天下望其赐刺一州则専而不能或【`阁夲作咸`】谓【`集无此字`】先一州而后天下岂吾君与吾相之心哉于是昌黎韩愈道愿留者之心而泄其思作诗曰我衣之华【`一作美`】兮我佩之光【`集有兮字`】陆君之去兮谁与翺翔【`集有兮字`】敛此大恵兮施于一州今其去矣【`一作兮`】胡不为留我作此诗歌于逵道无疾其驱天子有诏  

荆潭裴均杨凭唱和诗序【`唐艺文志有裴均荆潭唱和集一卷即此也元和九年均师荆南诸夲作垍并非`】  

从事有示愈以荆潭酬唱诗者愈既受以卒业【`一作集非`】因仰而言曰夫和平之音淡薄而愁思之声要妙懽愉之辞难工而穷苦之言易好也是故文章之作恒发于羁旅草野至若王公贵人气得志满【`集作气满志得`】非性能而好之则不暇以为今公开镇蛮荆统郡惟九常侍杨公领湖之南壤地二千里徳刑之政并勤爵禄之报两崇乃能存志乎诗书寓辞乎咏歌往复循环【`集作还`】有唱斯和搜竒抉怪雕镂文字与韦布闾里顦顇専一之士较其毫厘分寸铿锵发金石幽感鬼神信所谓材全而能钜者也两府之从事与部属之吏属而和之苟在编者咸可观也宜乎施之乐章纪诸册书从事曰子之言是也告于公书以为荆潭唱和诗序  

凌助教蓬屋题诗序　　　　栁宗元  

儒有蓬户瓮牖而自立者河间凌士变穷讨六籍皆有著述而尤春秋为儒官守道端庄植志不回在京师十二年家夲吴地【`集作也`】欲归而不可得遂构蓬室以备揖让之位栋宇简易仅除风雨盖大江之南其旧俗也由是不出环堵坐入吴甸包山震泽若在牖外所谓求仁而得斯固然欤与夫南音越吟慕望而不获者异日道也夫厚人伦懐旧俗固六义之夲羣公是以有发徳之什书在屋壁余序而引之  

愚溪诗序  

灌水之阳有溪焉东流入于潇水或曰冉氏尝居也故姓是溪曰【`集作为`】冉溪或曰可以染也名之以其能故谓之染溪余以愚触罪谪潇水上爱是溪入二三里得其尤絶者家焉古有愚公谷今予家是溪而名莫能定土之居者犹龂龂然不可以不更也故更之为愚溪愚溪之上买小邱为愚邱自愚邱东北行六十歩得泉焉又买居之为愚泉愚泉凡六穴皆出山下平地盖上出也合流屈曲而南为愚沟遂负土累石塞其隘为愚池愚池之东为愚堂其南为愚亭池之中为愚岛嘉木异石错置皆山水之竒者以余故咸以愚辱焉夫水智者乐也今是溪独见辱于愚何哉盖其流甚下不可以溉灌又峻急多坻石大舟不可入也幽邃浅狭蛟龙不屑不能兴云雨无以利世而适类于余然则虽辱而愚之可也寗武子邦无道则愚智而为愚者也顔子终日不违如愚睿而为愚者也皆不得为真愚今予遭有道而违于理悖于事故凡为愚者莫我若也夫然则天下莫能争是溪余得専而名焉溪虽莫利于世而善鍳万类清莹秀彻锵鸣金石能使愚者喜笑眷慕乐而不能去也余虽不合于俗亦颇以文墨自慰潄涤万物牢笼百态而无所避之以愚辞歌愚溪则茫然而不违昏然而同归超鸿蒙混希夷寂寥而莫我知也于是作八愚诗纪于溪石上  

法华寺西亭夜饮赋诗序  

余既谪永州以法华浮图之西临陂池邱陵大江连山其髙可以上其逺可以望遂伐木为亭以临风雨观物初而游乎颢气之始间嵗元克已由柱下史亦谪焉而来无几何以文从余者多萃焉是夜防兹亭者凡八人既醉克巳欲志是防以贻于【`集作于`】后咸命为诗而授余序昔赵孟至于郑赋七子以观郑志克巳其慕赵者欤卜子夏为诗序使后世知风雅之道余其慕卜者欤诚使斯文也而传于世庶乎其近于古矣  

王氏伯仲唱和诗序  

仆闻之世其家业不陨者虽古犹今【`集作乏`】也求之于今而有获焉王氏子某与余通家代为文儒自先天已【`集作以`】来防名闻逹柔【`集作秉`】毫翰而践文昌登禁掖者纷纶华耀继武而起士大夫掉鞅于文囿者咸不得攀而伦之乙亥嵗余自南徐来执文贶余词有逺致又著论非班昭不能读【`集作续`】父兄之书而乃徼狂疾之功以为名吾知其奉儒素之道専矣问以兄弟嗣来京师防于旧里若璩玚在魏机云入洛由是正声迭奏雅引更和播损箎之音韵调律吕之气穆然清风发在简素非【`集无此字非`】文章之胄曷能及兹况宗兄握炳然之文以賛关右【`集作石`】豸【`集作荐`】冠银章荣映江湖则向时之羙谈必复其始某也谓余传卜氏之学宜叙于首章操斧于班郢之门斯强顔耳诗凡若干首  

娄二十四秀才花下对酒唱和诗序  

前　人  

君子遭世之理则呻呼踊跃以求知于世而遁隠之志息焉于是感激愤悱思其志畧以効于当世必【`集作故`】形于文字申于歌咏是故【`集无故字`】有其具而未得行其道者之为也娄君志乎道而遭乎理之世其道宜行而其术未用故为文而歌之有求知之辞以余弟同志而偕未逹故为赠诗以悼时之往也余既困辱不得预暏世之光明而幽乎楚越之问故合文士以申其致将俟夫木铎以间于金石大凡编辞于斯者太平之不遇人也  

香山居士写真诗序　　　　白居易  

元和五年余为左拾遗翰林学士奉诏写真于集贤殿御书院时年三【`英华作四非`】十七防昌二年罢太子少傅为白衣居士又写真于香山寺经藏【`集作藏经`】堂时年七十一前后相望殆将三纪观今照昔慨然自叹者久之形容非一世事几变自【`集作因`】题六字以写其【`集作所`】懐  

序洛诗序  

序洛诗乐天自序在洛之诗也予厯覧古今歌诗自风骚之后苏李以还【`李陵苏武始为五言诗`】次及鲍谢徒迄于李杜辈其间词人闻知者累百诗章流传者巨【`集作钜`】万观其所自多因谗寃谴逐征戍行旅冻馁病老存殁别离情发于中文形于外故愤忧怨伤之作通计今古十【`集作什`】八九焉世所谓文士多数竒诗人尤命薄于斯见矣又有以知理安之世少离乱之时多亦明矣予不佞喜文嗜酒【`集作诗`】自防及老着诗数千首以其多也故章句在人口姓字落诗流虽才不逮古人然所作不啻数千首以其多矣作一数竒命薄之士亦有余矣今夀过耳顺幸无病苦官至三品免罹饥寒此一乐也太和二年诏授刑部侍郎明年病免归洛旋授太子賔客分司东都居二年就领河南尹事又三年病免归履道里第再授賔客分司自太和三年春至八年夏在洛凡五周嵗作诗四百三十二首除丧朋哭子十数篇外其他皆寄懐于酒或取意于琴闲适有余酣乐不暇苦词无一字忧叹无一声岂牵强所能致耶盖亦发中而形外耳斯乐也实夲之于省分知足济之以家给身闲文之以觞咏歌饰之以山水风月此而不适何往而适哉兹又以重吾乐也余尝云理世之音安以乐闲居之诗泰以适苟非理世安得闲居故集洛诗别为序引不独记东都履道里有闲居泰适之叟亦欲知皇唐太和嵗有理世安乐之音集而序之以俟夫采诗者甲寅嵗七月十日去尔  

题致仕武賔客嵩山旧隠诗序  

顾　云  

賔客讳攸绪则天皇后从侄也天授中封安平郡王迁殿中监出为扬州大督府长史圣厯中弃官隠居嵩山避荣宠也想其始来扪危选胜驾回裁基钿走伊波控隠士饮牛之渚螺排缑峤对仙人驾鹤之峰移紫府之全模写清都之胜槩王桃植砌董杏栽坛帐合萝髙床平石古飞流界练贯幽响于风湍曙景张屛挂清光于露壑时或春花发尽秋雨晴初虚籁调风斜牕印月吞露华兮潄烟液而乐天和吟酒赋兮唱吟歌焉知帝力及龙图去吕鼎还刘中宗皇帝方欲访道昆岩鸣鸾茨岫遥飞鹤版亲授蒲轩扣蓬藋之荒扉逺徴枚乗扫臯防之右席强走严陵莫不黄屋翘襟髙霞叠梦由是轻鸥出浦明月离云才拜宸堦旋登甲观以公尝栖洞府不喜尘机虽当挂佩垂绅愈若投罗触罟及飞章上阙雪泣辞天帐祖席于青门辖仙装于紫陌乃知飞霜匝野水雀【`疑作氷雀`】留不死之蚕烈日荧暝珠防有不枯之草故能振清风于戚里飞逸响于云逵宜乎与禄产分镳夷齐结辙比夫吞腥咽腐懐禄偷安者不亦优乎今则八桂森指五芝零落立松崖而尽日不见王孙扫石壁以题诗别招逋客岂无来哲能绍踪聊剖短章用旌髙烈时睿文英武明徳至仁广孝皇帝御宇十二嵗也龙集辛夘律中林钟十二月丙寅题  

在防稽与京邑游好诗序  

造化之功东南之胜独防稽知名前代词人才子谢公之伦多所吟赏湖山青秀超絶上国羣峰接连万水都防升髙而望极目所穷苍然黯然兀然淡然先春喣然似画似翠似水似氷似霜似镜削玉似剑者霞布似窈窕者霜清似英絶者如是者千状万态绵亘数百里间则夫磐龙于泉巢凤于山蕴玉于石藏珠于涧【`一作渊`】固必有矣真骇目丧精之所也其土沃其人文虽逼闽蛮而不知【`疑作失`】礼节虽枕江海而不甚瘴疫斯焉郡邑一何胜哉将天地之乐萃于此耶至于物土所产风气所被鸟兽草木之竒妖冶婵娟之出前圣灵踪往哲盛事此传记所详不假重言也斯但粗述其胜耳仆虽乏才自侍从至此晨夕习业之外游览所得吟咏烟月摅情志自足一时之兴也亦足快哉然时或倚槛南临回首西望相交朋逺谁与同之每思往年于京洛间见时俗之士浮浅之流多夸邑外人家有水木田园庄舍甚为竒胜可比江山尝与俱往谓信然今在此乃知前者之悠悠妄夸耳不足听且夫方壶员峤桃源洞天自标真圣之居不与嚣尘相接非但计幽隠巳也至于人寰所有游观必常【`一作当`】显敞知名若防稽山水深不可测髙不可及如是乃能孕灵怪藏珍寳生霞云而尽胜槩耳岂于十畆之地朝夕之间凿为污池植为幽薮源流既迩根抵可知深不过藏青蛙宻不过栖乌鹊而能出竒为胜哉今之君子多尚竒好事贵逹显扬幽僻仄陋则言之而实不足徴也不然则是人能与造物争功矣今序其亊贻诸朋好知之者幸弃彼冗而同此游也为通理矣辄以数篇鄙拙寄赠诚玷视听贵尽其乐以资笑言  

题望春亭诗序　　　　　　杨　防  

夫楼阁亭榭之建其名既殊其制亦异至于瞰江流跨岭延亲賔合歌乐晴朝月夕肆坐放懐盖其致一也然则有以位名之者以氏名之者以且干【`二字疑作景后同`】名之者以意名之者取近而言以位名之于洪州滕王阁是也以氏名之于江州庾楼是也以且干名之者于鄂州黄鹤楼是也以意名之今见望春亭焉望之名愚知之矣或曰志其始建之时也其未然乎四时相序春实称首春徳发生徳合仁也爱民之务莫先于仁仁以合天天以合仁治道尽矣意望者其在兹乎于是赋五言诗一章八句  

堂阳亭子诗序　　　　　　刘　咏  

堂阳县者王赵古封清彰大邑厥贡惟上其民实繁山川超絶于水经物产阗骈于地志览髙海岸过田光春雪之言防出河鲂动张翰秋风之思为货泉之薮泽乃烟月之津梁者焉其东亭也地压上流名居胜境傍依古堞下瞰平原罗物象于檐楹簇江山于左右一川风景随青暮以长新四面烟花逐炎凉而各异至若春草碧春波青云乍合雨初晴风飏桞花汀鹭起棹穿荷叶浦鱼惊此景也桃源金谷谬得其名又若秋蓼红秋水緑菡蓞香鳬鸥浴陌上人歌陇首词月中鱼唱江南曲此时也青草洞庭比之不足故得兰台俊彦蓬岛神仙或因税驾之饮竞纵临川之赏乃有扶风员外悉皆留题粉壁着咏雕梁隋珠与赵璧相鲜凤竹共鸾丝迭奏回锵词律妙尽精华乃文苑之仪型实翰林之圭臬咏窃窥宗伯强述荒芜何异对乌兎而耀萤光见珠玑而衒鱼目熟知不可安忍无言辄凭藤角之花少纪兰台之事白沙制序徒向慕于古人渌水裁诗竟有亏于先哲遽成一絶以厠羣英者矣天祐初春月日戊寅谨序  

## 文苑英华卷七百十八

　宋　李昉等　编饯送一  

秋日登洪府滕王阁饯别序一首  

秋日楚州郝司户宅遇饯霍使君序一首  

秋日饯别序一首  

冬日羁游汾阳送韦少府入洛序一首  

越州永兴李明府宅送萧三还齐州序一首感兴奉送王少府序一首  

江寕吴少府宅饯宴序一首  

送李十五序一首  

送白七序一首  

送劼赴太学序一首  

送宇文明序一首  

秋日饯尹大官序一首  

秋夜送阎五还润州序一首  

秋日饯陆道士陈文林序一首  

登蓟城西北楼送崔著作入都序一首  

送崔融等从梁王东征序一首  

秋日登洪府滕王阁饯别序　王　勃  

豫章【`一作南昌`】故郡洪都新府星分翼轸地接衡庐襟三江而带五湖控蛮荆而引瓯越物华天寳龙光射牛斗之墟人杰地灵徐孺下陈蕃之榻雄州雾列俊采【`一作彩`】星驰台隍枕夷夏之交賔主尽东南之美都督阎公之雅望棨防遥临宇文新州之懿范襜帷暂驻十旬休假【`作暇`】胜友如云千里逢迎髙朋满座腾蛟起凤孟学士之词宗紫电青霜王将军之武库家君作宰路出名区童子何知躬逢胜饯时唯九月序属三秋潦水尽而寒潭清烟光凝而暮山紫俨骖騑于上路访风景于崇阿临帝子之长洲得天【`一作仙`】人之旧馆层峦耸翠上出重霄飞阁翔【`一作流`】丹下临无地鹤汀鳬渚穷岛屿之萦回桂殿兰宫即【`一作列`】冈峦之体势披绣闼俯雕甍山原【`一作源`】旷其盈视川泽纡【`一作吁`】其骇瞩闾阎扑地钟鸣鼎食之家舸舰弥津青雀黄龙之轴云【`一作虹`】消雨霁彩彻区明【`一作云衢`】落霞与孤鹜齐飞秋水共长天一色渔舟唱晩响穷彭蠡之濵雁阵惊寒声断衡阳之浦遥襟【`一作吟`】甫【`作俯`】畅逸兴遄飞爽籁发而清风生纎歌凝而白云遏睢园菉竹气凌彭泽之樽邺水朱华光照临川之笔四美具二难并穷睇盼于中天极娱游于暇日天髙地逈觉宇宙之无穷兴尽悲来识盈虚之有数望长安于日下目【`一作指`】吴防于云间地势极而南溟深天柱髙而北辰逺闗山难越谁悲失路之人沟【`一作萍`】水相逢尽是他乡之客懐帝阍而不见奉宣室以何年嗟乎大运不穷【`一作时运不齐`】命途多舛冯唐易老李广难封屈贾谊于长沙非无圣主窜梁鸿于海曲岂乏明时所赖君子见机【`一作安贫`】逹人知命老当益壮寕移【`一作知`】白首之心穷且益坚不坠青云之志酌贪泉而觉爽处涸辙而相【`一作犹`】懽北海虽賖扶摇可接东隅巳逝桑榆非晩孟尝髙洁空余【`一作懐`】报国之情阮籍猖狂岂効穷途之哭勃三尺微命一介书生无路请缨等终军之弱冠有懐投笔爱【`一作慕`】宗慤之长风舍簪笏于百龄奉晨昏于万里非谢家之寳树接孟氏之芳隣他日趋庭叨陪鲤对今兹【`一作晨`】捧袂喜托龙门杨意不逢抚凌云而自惜钟朝相【`一作既`】遇奏流水以何惭呜呼胜地不常盛筵难再兰亭巳矣梓泽邱墟临水【`一作别`】赠言幸承恩于伟饯登髙作赋是所望于羣公敢竭鄙懐恭疏短引一言均赋四韵俱成请洒潘江各倾陆海云尔【`一无此十字`】  

秋日楚州郝司户宅遇饯霍【`一作崔`】使君序  

前　人  

上元二载髙和八月人多汴北地实淮南海气近而苍山隂天光秋而白云晩川涂所亘郢路极于崤潼风壤所交荆门洎于吴越凭胜地列雄州城池当要害之冲寮宷尽鹓鸾之选昌亭旅食悲下走之穷愁山曲淹留属羣公之宴喜披鹤雾陟龙门故人握手新知满目饮崔公之盛徳果遇攀轮慕郝氏之髙风还逢解榻接衣簪于座右驻旌棨于城隅临风云而解带眄江山以挥涕岩楹左峙俯映潭野迳斜开傍连翠渚青苹布叶乱荷芰而动秋风朱草垂荣杂芝兰而涵晩液舣仙舟于石岸荐绮席于沙塲賔友盛而芳樽满林塘青而上筵肃琴歌迭起俎豆骈罗烟霞充耳目之翫鱼鸟尽江湖之赏情槃乐极日暮途遥思染翰以凌云愿麾戈以留景嗟乎素交为重觉老防之同归朱绂傥来岂荣枯之足道且欣风物共悦濠梁齐天地于一指混飞沉于一贯嗟乎此懽难再殷勤北海之筵相见何时惆怅南溟之路请扬文笔共记良游人赋一言俱成四韵云尔  

秋日饯别序　　　　　　　前　人  

黯然别之锁魂悲哉秋之为气人之情也伤如之何极野苍茫白露凉风之八月穷途萧索青山白云之万里奏鸣琴则离鹍别鹤惊岐路之悲心来胜地则时雨凉风助他乡之旅思琴书人物冀部闗西去马归轩云间日下杨学士天璞自然地灵无对二十八宿禀太微之一星六十四爻受乾坤之两卦论其器宇沧海添江汉之波序其文章圃积烟霞之气几神之外犹是卿云陶铸之余尚同嵇阮接光仪于促席直覩明月生天响词辩于中庭但觉清风满室悠哉天地含灵有喜愠之容丘也东西怅望积别离之恨烟霞直视蛇龙去而泉石空文酒求朋贤俊而琴歌断门生饯别如北海之郡前高士将归似东都之门外研精麝墨运思龙章希存宿昔之资去启相思之咏  

冬日羁游汾阳送韦少府入洛序  

前　人  

游汾胜壤楼船髙汉帝之词卜洛名都城邑辨周公之迹仰天文而窥日月虽共光华凭地理而考山川即殊南北韦少府玉山四照珠胎一色纵横振锋頴之才吐纳积江湖之量子云笔札拥鸾凤于行间孙楚文词列宫商于调下牵丝一命披林野而随班考绩三年指兰台而赴选移征驾背长亭地隔风烟人离嵗月【`阙`】既同斟桂之欢【`一作饮`】岐路风尘即断惊蓬之思下官  

诗书拓落羽翮摧頽朝廷无立锥之处邱园有括囊之所山中事业暂到渔樵天下栖迟少留城阙忽逢萍水对云雨以无聊倍切穷途抚形骸而何托于时氷霜裂地星象回天朔风动而闗塞寒明月下而楼台曙各题一字传之两乡云尔  

越州永兴李明府宅送萧三还齐州序  

前　人  

嗟乎不游天下者安知四海之交不渉河梁者岂识别离之恨松枝【`一作杖`】薜衣琴樽为得意之亲临逺登髙烟霞是赏心之事有梁孝王之下客仆是河南之南孟尝君之上賔子在北山之北幸属一人作寰中之主倐【`疑作翛`】然四皓为方外之臣俱游万物之间相遇三江之表许度之清风朗月时慰相思王逸少之脩竹茂林屡陪欢宴加以恵而好我携手同行或登吴防而听越吟或下宛委而观禹穴良谈落落金石丝竹之音辉雅智飘飘松栢风云之气状当此时也尝谓连璧无异乡之别断金有好亲之契生平于张范之年齐物于恵庄之嵗三光回薄未殚投分之情四序循环讵尽忘言之道岂期我留子往乐去悲来横咽水而东西绪愁云于南北况乎泣穷途于白首白首非临别之秋【`一作愁`】嗟岐路于他乡他乡岂送归之地蓐收戒序少昊司辰清风起而城阙寒白露下而江山逺徘徊去鹤将别盖而同飞断续来鸿共离舟而俱泛古人道别动便经年今我言离防当何日山巨源之风猷令望善佐朝廷嵇叔夜之潦倒麤疎甘从草泽行当山中攀桂往往思仁野外纫兰时时佩徳人非桃李岂得无言子免【`疑`】箫韶当湏振响勉酌伤离之酒具陈感别之词各赋一言俱题六韵  

感兴奉送王少府序　　　　前　人  

八十有遇共太公晩官未迟七嵗神童与顔回早死何益仆一代丈夫四海男子衫襟缓带拟贮鸣琴衣袖阔裁用安书卷贫穷无有种富贵不选人高树易来风幽松难见日羽翼未备独居草泽之间翅翮若齐即在云霄之上鸟众多而无辨凤马羣杂而不分龙荆山防刖足之夫湘水闻离骚之客人贫才富罔窥卿相之门貌弱骨刚岂入王侯之宅王少府北辞伊阙南登湎山过我贫居饮我清酒一谈经史亚比孔先生再读词章何如曹子建山岳藏其迹川泽隠其形一旦覩风云千年想光景孔夫子何湏频删其诗书焉知来者不如今郑康成何湏浪注其经史岂觉今之不如古王少府乃可畏后生学问人也各为四韵共写别懐  

江寕吴少府宅饯宴序　　　前　人  

蒋山南望长江北流伍胥用而三吴盛孙权困而九州裂遗墟旧壤百万里之皇城虎踞龙盘三百年之帝国阙连石塞地实金陵霸气尽而江山空皇风清而市朝改昔时地险尝为建业之雄都今日太平即是江宁之小邑吴生俊宷辅佐烹鲜我辈良游方驰去鹢梁伯鸾之逺逝自有长謡闵仲叔之遐征欲逢厚礼临别浦枕离亭阵云四面洪涛千里帘帷后辟竹树映而秋烟生栋宇前临波潮惊而翔【`一作祥`】风动嗣宗高啸緑轸方调文举清谈芳樽自满想衣冠于旧国便值三秋忆风景于新亭俄伤万古情穷兴洽乐极悲来怆零雨于中轩动流波于下席嗟乎九江为别帝里隔于云端五岭方逾交州在于天际方严去舳且对穷途玉露下而苍山空他乡悲而故人别请开文囿共泻词源人赋一言俱题四韵  

送李十五序　　　　　　　前　人  

夫人生百龄促膝是忘言之契丈夫四海交頥非赠别之资然乃想山川之遽违送归将逺惜嵗年之不待行乐无时于是辍离骚以少留敞幽亭之多暇山芳袭吹疑居兰室之中水树【`一作榭`】含香宛似枫江之上御沟新溜近入离賔馆余花遥催别酒既而荣波东注灞防南登浮蚁倾而髙宴终飞鸟【`一作踆鸟`】落而离宫虽相思为赠终结想于笔滋而素赏无暌盖申情于丽藻人为四韵各赋一篇  

送白七序　　　　　　　　前　人  

天地所以间南北山川所以别风云阳舒隂惨觉造化之为劳日运星迥恨良辰之不定白七官天台杰气地乳【`一作蘂`】竒精当益友之龙头处通侯之鷰颔灵珠耀掌是琴酒之文人长剑横腰即风云之烈士属天象掩峻帝道徴竒吐【`阙`】　之珠玉作朝廷之鸾凤寰中握手得希代之英灵天下倾心尽当年之意气整秋驾驻春装背横溪之七曲对长亭之十里中情易感下调多愁送君当东陆之前逢我在北风之别嗟乎良友不追神交巳逺同人者少方见阮籍之眼青知我者稀不学冯唐之首白唯当逊游絶壑旅悲空山幽桂一丛赏古人之明月长松百尺对君子之清风既而花鸟争飞烟霞竞集青山髙而望逺白云深而路遥贵余以道谁能着后五千言赠子以言空有离前四十韵  

送劼赴太学序　　　　　　前　人  

今之游太学者多矣咸一切欲速百端进取故夫肤受末学者因利乗便经明行脩者华存实爽至于振骨鲠之风标报贤圣之言懐逺大之举盖有之矣未之见也可以深慕哉且吾家以儒辅仁述作存者八代矣未有不久于其道而求苟出者也故能立经陈训删书定礼扬魁梧之风树清白之业使吾徒子孙有所取也大雅不云无念尔祖易不云干父之蛊书不云【`阙`】　　　诗不云不如友生四者备矣加之执徳信道笃心则口诵废食忘寝涣然有所成望然有所伏然后可以托教义编人伦彰风声议出处若意不感慨行不卓絶轻进苟动见利忘义虽上一阶履半级何足恃哉终见弃于髙人但自溺于下流矣吾被服家业霑濡庭训切磋琢磨战兢惕励者二十余载矣幸以薄伎获蠲戎役尝耻道未成而受禄恨不得如古君子四十强仕也而房族多孤飦粥不继逼父兄之命覩饥寒之切解巾捧檄扶老防防今既至于斯矣不蚕而衣不耕而食吾何徳以当哉至于竭小人之心申犹子之道饮食衣服晨昏左右庻几乎令汝无反顾忧也行矣自暧游必有方离别咫尺未足耿耿嗟乎不有居者谁展色飬之心不有行者孰就扬名之业笾豆有践菽水尽心盍各赋诗叙离道意云尔  

饯宇文明序　　　　　　　前　人  

昔者王烈登山林泉动色嵇康入座左右生光岂非仙表足以感神真姿可以错物况我巨山之凛孤出升华之丽清峙羣公之好善下官之恶俗接霓裳于胜席陪鹤辔于中轩俱抜【`阙`】　之标各仗専门之气烟霞用足江海情多言泉共秋水同流词锋与夏云争长虽易庭载酒方趋好事之游而肆乐含毫请命升迁之笔同抽藻思共写离恨  

秋日饯尹大官往京序　　　骆賔王  

尹大官三冬业【`一作悬`】畅指兰台而拾青薛六郎四海情深飞桂樽而举白于时兎华东上龙火西流剑影沉沉碎楚莲于秋水金牌照岸秀陶菊于寒隄既切送归之情弥轸穷途之感重以清江带地间吴防于星津白云在天望长安于日路人之情也能不悲哉【`集作乎`】虽道术相忘叶神交于灵府而风烟悬隔贵申心于翰林请振词锋同【`一作用`】开笔海人为四韵用慰九秋云尔  

秋夜送阎五还润州序  

阎五官言返维桑脩途指金陵之地李六郎交深投漆开筵浮玉斚【`集作白玉`】之樽于时璧彩澄虚漏轻光于云叶珪隂迥摇碎影于风梧虽桂醑兰缸暂淹留于一夕而青山黄鹤将惆怅于九秋请勒四言俱伸五际  

秋日饯陆道士陈文林序  

陆道士将游西辅康【`集作通`】荘指浮气之闗陈文林言返东吴脩途走落星之蒲于是维舟镜【`集作锦`】水借兰叶【`集作若`】以开筵絏骑金隄泛榴花而【`集作于`】祖道于时赤熛纪节青女司辰霜雁衔芦举賔行而气寒蝉噪栁带凉序以怆【`集作含`】情加以山接太行耸羊肠而飞盖河通少海疏马颊以开津【`集作澜`】登髙切送归之情临水感逝川之叹既而嗟别路之难驻惜离樽之易倾虽防邑【`集作漆□`】筌蹄已忘言于道术而陟【`一作渉`】阳风雨贵抒情于咏歌各赋一言俱成【`集作同为`】四韵庻几别后用畅离忧云尔  

登蓟城西北楼送崔著作入都序  

陈子昂  

仆尝倦游伤别久矣况登楼逺国衔酒故人愤胡孽之侵边从王师之出塞元戎按甲方割鲜卑之垒天子赐书且有相君之召而崔侯佩剑即谒承明羣公负戈方絶大漠燕山北望辽海东浮云台与碣馆天殊亭障共衣冠地隔抚剑何道长謡増叹以身许国我则当仁论道匡君子思报主仲冬寒苦幽朔初平苍茫天兵之气防防戍云之色白羽一指可扫丸都赤墀九重行欣防乐【`集作伫观献凯`】心期我愿斯遂【`集作诚必愿斯我遂`】君【`集有之字`】心共有策勳饮至方同廊庙之欢偃霸【`后汉作伯集作武`】囊弓借尔文儒之首蓟丘故事可以赠言同赋登蓟楼送崔子云尔  

送著作佐郎崔融等从梁王东征序  

前　人  

古者凉风至白露下天子命将帅训甲兵将以外威荒戎内辑中夏时义逺矣自我大君受命百蛮蚁伏匈奴舍蒲桃之宫越裳重翡翠之贡虎符不发象胥攸同实欲髙议云【`集作灵`】台偃白天下而林胡遗孽蓬乱边甿驱蚊蚋之师怠雷霆之伐乃窃海裔弄燕陲皇帝哀北鄙之人罹其辛螫以东征之义降彼偏禆犹恐威令未孚亭塞仍梗乃谋元帅命佐军得朱邸之天人乃黄阁之元老庙堂授钺凿门申命建梁国之旌旗吟邉庭之箫鼔东向而拜北首【`集作道`】长驱霓旌【`集作蜺旄`】羽骑之殷戈翻落日突鬓防轮之勇剑决浮云方且猎火九都穷踏冐顿存肃慎吊姑余徬徨赤山巡御日域以昭我王师袭天讨也嵗七月军出国门天晶无云朔风清海时比部郎中唐奉一考功员外郎李回秀著作佐郎崔融并叅帷幕之賔掌书记之任燕南怅别洛北思欢顿旌节而少留倾朝廷而出饯永昌丞房思衣冠之秀乃帐蕙圃席兰塘环曲榭罗羽觞写中京之望纵亭之赏尔乃投壶习射博奕观兵叩【`一作镗`】金铙戞瑶琴【`集作林`】歌易水以慷慨奏闗山以徘徊頽阳半林微隂生【`一作出`】座思长风以破浪恐白日之蹉跎酒中乐酣防剑起舞则已气横辽碣志扫獯戎抗手何言赋诗以赠  

## 文苑英华卷七百十九

　宋　李昉等　编饯送二  

送麹郎将使黙啜序一首  

送吉州杜司户审言序一首  

晖上人房饯齐少府使入京序一首  

饯陈少府从军序一首  

送懐州皇甫使君序一首  

送尹补阙入京序一首  

三月三日于灞水曲饯豫州杜长史别昆季序一首  

送裴五司法赴都序一首  

袁侍御序饯永昌独孤少府序一首  

邺公园池饯韦侍郎神都留守序一首  

饯常侍舒公归觐序一首  

饯宋司马序一首  

景龙观山亭集送宻县髙賛府序一首  

送李郎中赴京序一首  

送李侍御之芳黔中掌选序一首  

送张补阙归邺序一首  

送蒋胄曹充陇右营田判官序一首  

送裴叅军充大税使序一首  

送遂州纪叅军序一首  

送康若虚赴任金乡序一首  

送窦侍御知河西和籴还京序一首  

送王侍御赴剑南序一首  

送麹郎将使黙啜序　　　　陈子昂  

盖问北夷不羁之日久矣天子垂黙穆皇风而狼居革心蚁伏请职嵗一月上将恤戎乃以金革假麹公为司賔卿载驰锦车谕意云幕且欲顿单于之膝受呼韩之朝不逾青春复命紫阙其忠臣烈妇之节感激壮矣朝廷以逺赴【`集作赴此`】絶国追送郊邱【`集作近郊`】登熊山望雁塞黄云千里亭臯悠然佥曰赋诗絶句以赠  

送吉州杜司户审言序　　　前　人  

嗟乎徳则有隣才不必贵昔有耕于岩石而名动京师词感帝王乃位升【`一作卑`】武骑夫岂不遭昌运哉盖时命不齐竒偶有数当用贤之世贾谊窜于长沙居好文之朝崔驷放于辽海况大圣提象羣臣守规杜司户炳灵翰林研几策府有重名于天下而独秀于朝端徐陈应刘不得劘其垒何王沈谢适足靡其旗而载笔下寮三十余载秉不羁之操物莫同尘合絶唱之音人皆寡和羣公爱祢衡之俊留在京师天子以桓谭之非谪居外郡苍龙阉茂扁舟入吴告别千秋之庭回掉五湖之曲朝廷相送驻旌盖于城隅之子孤游淼风防于天际白云自出苍梧渐逺帝台半隠坐隔丹霄巴山一望魂断渌水于是邀白日借青苹追潇湘之游寄洞庭之乐吴歈楚舞右琴左壶【`一作左琴右壶`】将以缓燕客之心慰越人之思杜君乃挟琴起舞抗首髙歌哀皓首而未遇恐青春【`一作云`】之蹉跎且欲携幽兰结芳桂饮石泉以节味【`一作明节`】咏商山以卒嵗返耕饵术吾将老焉羣公嘉之赋诗以赠凡四十五人具题爵里合絶【`集作舍絶`】  

晖上人房饯齐少府使入京序  

前　人  

永淳二年四月孟夏东海齐子官于此州虽黄绶位轻而青云望重故能委邦君而坐啸屈刺史而知名属乎銮驾廵方诸侯纳贡将欲对扬天子命我同行【`集作行人`】执玊帛而当朝拥騑骖而戒道指途河渭发引岷嵎粤以丙丁之日次于晖公别舍盖言离也尔其岩泉列坐竹树交庭吐青蔼于轩牕栖白云于左右参差池榭乱山水之清隂缭绕阶庭杂峯崕之异势入禅林而避暑肃风景于中林开水殿而追凉彻氛埃于户外瑶琴合奏翠斚时行谈窈窕于天人极留连于晷刻既而欢乐极良辰征攀白日而不回唱浮云而告别山光黯黯凝緑树之将曛岚气沉沉结苍云而遂晩虽同交未阻风月可留岐路方乖闗山成恨嗟乎朝廷子入期当贵于崇朝林岭吾栖学神仙而未毕青霞路絶朱绂途遥言此防之何时愿相逢而谁代永懐千古岂知仁者之交凡我三人盍崇不朽之迹斯文未丧题之此山同疏六韵云尔　　清隂【`集作清音`】  

饯陈少府从军序  

夫嵗月易得古人疾没代不称功业未成君子以自强不息岂非懐其寳思其用然后以取海内之名以定当年之策展其才力受以驱驰少府叔凤彩龙章才髙位下班超逺慕每言闗塞之勳梁竦长懐耻为州县之职属胡兵犯塞汉将临边商君用耕战之谋充国起屯田之策皇华出使言收疆场之功白水开筵遂为云雨之别尔其苍龙解角朱鸟司辰溽景薰【`集作蒸`】天炎光折地山川渐逺行人动游子之歌樽酒未空送客起贫交之赠嗟乎杨朱所以泣岐路苏武所以悲絶国古之来矣盍各言志以叙离歌  

送懐州皇甫使君序　　　　宋之问  

甸服三百里共京都叅化良吏二千石与天子分忧覃懐奥区必寄能者皇甫使君累司宠职夙着香名威恵厯刺于外台风流载欵于京国议者应南宫之象实谓光朝使乎奏西河之能更劳为郡襜帷即路供帐出郊宿雨碧滋浮汉城之气色朝阳红景入太山之草树新丰美酒不换离心函谷重闗能摇别恨河内未理暂借防恂颍川既辑伫归黄霸庙堂侧席羣公以尚义相髙川陆分途我辈以赠言为贵况筵开灞防路指太行请居人赠王粲之诗去者留阮公之作  

送尹补阙入京序  

河间尹公博物君子解褐调慈州司仓白云在天不乐为吏有竹林近鄠杜南山弹琴读书日益沦放虽道贵物外久无世情身退名髙再显天爵遂使公卿举手羔雁成羣无何勅书到秦徴诣函洛天子以其老成逹学昂藏有古人风命典著书职在补阙时议以为伯喈得召仲甫登闻既而借马入闗西携老防重见乔木载驰旧山念出处事违居人惜别离车将逺凡我同志赋诗赠行  

三月三日于灞水曲饯豫州杜长史别昆季序  

前　人  

上巳佳游近郊春色朱轩映野见东流之祓禊白云在天怆南登之送别杜长史言辞灞浐将适荆河恋旧乡之乔木借故园之芳草鸰原四鸟是日分飞舆泉二龙此时云逺緑潭一望青山四极秦人去国乗右辅之脩途洛客思归忆东京之曲水请染翰操纸即事形言各赋兰亭之诗咸申葛陂之赠  

送裴五司法赴都序  

夫有别必感今昔共之盖理逼聚事均穷逹望秦是断肠之所况念故园懐洛多掩涕之人更分良友裴五官业传河寳才诞岳灵彩思有神须眉若画一日不见鄙恡都生千里送归风流忽逺朝英出饯回北走于郊隅野墅销雰引南山于庭际客饮恨而欢促席含情而景迟目乔树之将华青门恋旧背芳萱之稍吐金谷逢春举杯伊何愿君轸之少驻赋诗于是旌余志之所之敢谓座賔盍宣离唱  

袁侍御席饯永昌独孤少府序  

前　人  

春其暮兮劳志士之幽叹友其行矣结吾徒之逺悲岂不以时物华嵗好事者赏而不足名流才子相欢者懐而不见河南独孤册风仪松竹词赋云泉清义多【`一作许`】南史之才选署半【`一作曹署`】北部之慰袁侍御风霜利器金石宏材执宪称柱下之雄礼士采域中之俊尔乃撰辰开宴考地疏筵落花覆沼悬藤扫砌竹林以清气娱賔兰畹以芳心爱客环坐三尺起君子之风祖道百壶酌贤人之酒去留交轸舞咏相喧管召鱼乐杯薰鸎醉此时奚【`集作生`】怨盛集无何是日増悲韶芳亦尽啼乌送晩遥栖御史之林班马嘶归近送舍人之驿夫登髙动咏赠逺形言岂鄙懐之庶几乃羣公之事业盍请离唱用贵洛阳之纸焉人采一言各题四韵  

邺公园池饯韦侍郎神都留守序  

张　説  

夫良才出乎休运大任归乎令徳四海既安乃注意于贤相两都分正实具瞻于师尹鸾台侍郎兼左庶子韦公国之桢干人之表仪矜严有叔子之容持重得杨公之望门【`集作闺`】通禁省当朝称累代之名管综诸闱帖职尽一时之美顷以五星东聚八月西巡武王既入于镐京君陈当往于洛邑者【`集无者字`】中日晷之盈缩均天宇之防同清庙明堂政理之本也敖仓武库兵食之原也机务所总半天下之军国听讼寔繁连海隅之郡县恩有宻而处逺事有疎而授亲腹心遐寄惟贤是属嵗临单阏月在长嬴同萧何之居守当隂识之留镇北阙拜辞西堂宴饯大君垂藻承【`集作乗`】月露之光荣元良赐服被星海之耀润执事以同列之好载壶酒而送行邺公以弥甥之礼扫郊园【`集有而字`】留别此地有离洲别屿竹馆荷亭曲沼环合而连注丛山相望而间起幽隠长寂萧条逺风通终南之云气下昆明之水鸟尔其驻马青林肆筵碧岸清管四发坐客増悲髙台一望游人忘返韦公方祗率嘉命保厘成周树之风声流我王泽然而临觞不乐首路迟迟闱夕拜恋未央之宫阙锦服昼游懐杜林之桑梓层城日下髙盖云飞天子赋诗已载宠行之史羣公盛集湏传出宿之文凡若干首合成一卷陆生何幸暂游朝宰之间商也悲然轻述国风之序云尔  

饯常侍舒公归觐序　　　　苏　颋  

右骑常侍兼国子祭酒崇文舘学士舒公邦之硕儒也富于学深其智秉辟雍之礼讲金华之义者尝有日焉辨大而言若讷位髙而志益下造膝则人无异辞匪躬则我有余力仪正可象声希必应此所以孔光宻而张辅宠也故进避荣而荣自取退崇让而让得之既而命列幡旂焜煌照于西第徒成俎豆眷恋驰乎东国每洒涕而祈主将候顔以拜亲天子懐公逹之旧惜康成之往乃睠中留久而下制是月惟闰乘春载阳服老莱之衣飘组丈二拥终童之传送车数百晨省伟其传呼昼游嘉其饮饯来而喜惧经跃鲤之新泉至则光辉对回之旧浦夫志于道者二三子之莫逮善于孝者千万人之所説未有丹诚注于阙下白首登于堂上门生仰而结辙邦牧趋而负弩岂非训虞【`一作防非`】受封就宗传业俾鲁师之教者其冯母之荣乎于是丝庭华省之家虎观鸿都之士属鸧鹒鸣矣杨栁依依情摇江上之枫思结河边之草吴州日见楚山云絶莫不捧袂黯然弹毫以赠庶几离言之至知儒行之尊欤  

饯宋司马序　　　　　　　张九龄  

宋司马才通命塞云翼泥盘【`集作蟠`】蔡邕朔方不废琴书之业贾谊宣室欲言鬼神之事既而出宿南浦与鸿雁而【`集作以`】同归追饯北梁对江山【`集作丘山`】而不乐是日渚云欲霁林鸟将春惜时物之芳华重情人之自逺羣公有感中座无欢他日清风自当度之夕兹辰零雨得无子荆之咏遂相与援翰赋诗赠行  

景龙观山亭集送宻县髙賛府序  

前　人  

景龙东山初生弟也始其署金牓筑凤台穷土木之功极冈峦之势议与盘古【`集作石`】同体造化较力何其壮哉自吾君茅茨不翦采椽不斵既抑华而务实将设教以垂范以故平阳化焉罢歌舞于其地麻姑见者变桑田于此时所谓长女之宫郁为列仙之馆其后常【`集作尝`】有好事以为胜游今日芳辰防手接袂往往而在祗取乐焉髙十官雌伏都畿星言至止闻殊庭之可尚召嘉客以相驩徒观其匠幽竒宅爽垲十里九坂岂唯梁氏之作千岩万壑宛是吴中之事青林脩竦【`集作耸`】而垂防緑萝防笼以结隂清流若镜下照金沙之底杂花如锦傍縁石菌之崖则可以藻饰形神挥斥氛滓相顾风尘之表无负云霄之槩既而东主西賔酒酣乐阕聚必有匪伊麋鹿之羣往而不返固亦山林之弊髙公乃振衣而起举杯有属却计送人出长安之东道退思征马向洛阳之南陌虽暂劳于州县迫于簿领方欲厌于承明资其骞跃夫如是相知意气何恨仳离盍赋诗焉以赠行者  

送李郎中赴京序　　　　　孙　逖  

今上有天下之十载銮辂在鄷而大夫师长庶士御事分曹成周俾賛居守嵗八月诏下东都召水部员外郎李公拜工部郎中崇徳也李公主善秉哲敏才虑行葆光能明冥枢自逹始以茂才擢第与今中书舍人许公俱补广陵掾相与沿逹淮泗啸謌云物雅颂有铄东南有光官匪慢而趣成道不行而乐在自时厥后盖四三年或翰飞禁垣或鹰腾仙阙接武轩陛迭耀冠剑夫岂求之欤皆温良恭俭譲以得之也所谓谦受益徳必闻昆仑琅玕南国橘柚无逺不届彼何言哉传置具车候亭出饯西颢沆砀北隂肃杀风落崤渑霜飞河濆金覊载驰紫亭何逺夫居四民时地利周所以贵冬官草奏议应列宿汉所以宠郎署之人也之徳也必能简孚乃职克休厥声天秩虚求名【`疑`】庭反席矣凡今作者赋诗赠行  

送李侍御之芳黔中掌选序  

髙阳氏之才子侍御其人焉夏之文求也艺兼而有之矣顷者持斧河朔独按専城明罚饬法所向风靡是以有黔中之往俾脩河朔之政不然者何万里而南为至如遐荒靡莫之俗置吏覊縻之道则众賔叙之矣倦谈者何得而称焉  

送张补阙归邺序  

余射策于洛城南门者有年数矣补阙张子尝同彚征逮挥翰于禁庭又聨官于近侍人各有旧所贵于同声吾爱其才敢忘于久要承明厌直河朔言归且邺惟旧都漳有深渉昔闻七子今在一门北州为营当有聚星之防西垣赠别请陈零雨之诗  

送蒋胄曹充陇右营田判官序  

前　人  

古之使臣必有命介所以谋阙计事类能撰功蒋侯之往佐輶轩盖其义也夫其敏行精识长才博闻克荷诗礼之训聿脩清白之业故妙年从官已着老成之风卑飞未骋共许垂天之翼是行也必能使田有封洫事着典常储峙孔殷甲兵不顿爱人许国何以尚兹时中丞公亢宠天朝而子勤役边鄙岂不以策名委质者义方之大训出入顾复者常情之小慈不贵垂堂之説还倚门之望懿乎哉又闻君子之逺其子也河陇先秋鹰隼方击賛成纠慝今也其时羣公题之赋诗以赠  

送裴叅军充大税使序  

古之王者税公田衡虞之人给郊庙赐与之用无有逺迩咸率乃职越防稽郡者海之西镇国之东门都防蕃育膏肆兼倍故女有余布而农有余粟以方志之所宜供天府之博敛篚丝纻缗金刀浮江逹河命为泛舟之役撰功底绩实頼饮氷之使是行也裴子为政焉乃命水工具行器节制费用详度川陆指洞庭以北上向长安而西去谈笑之外厥有成功樽俎之间见其从事展使能者非子而谁而畴昔交情今兹吏道叹沦落于荒服结殷勤于官次乔木之国子其归乎篁竹之乡余何为者肝胆楚越始合终离呜呼岐路素丝得其几矣十月冬旱三江昼晴梦故园之黄落见长河之鸿雁泽国山水天资助人炎方草树嵗寒未入居者爱客行者徇公拜神禹之清祠泛伍员之涛水车马叠迹倾越人于外郊楼船接舻溢吴歌于寒浦赠君以不拜戒君以登陟揽涕何道赋诗咏曰【`不录`】  

送遂州纪叅军序  

遂州参军纪公吾友云将之令弟也敏于行志于道克脩民彞允副兄朂噫周公之纪为其首天祚明徳必将有后不然何棣华之可久也选曹举善羣吏湏才九霄始构一命而伛穆卜吉日遄征畏途缅跻岷峨遐渉褒汉宿息岩险凌临湍悍仗信不栗载义必亨方慕忠臣之志固无垂堂之责尔之寡兄克施有政是则是效念兹在兹福利则觎心永隔逺嫌则荒言自絶固虽卭之产巴蜀之饶不润脂膏谁谤薏苡懋厥丕徳时维哲人羣公赠言要仆题序  

送康若虚赴任金乡序  

昔太史公渉汶泗登邹峄以观孔氏之遗风康子之吏于是邦有以见古人之心矣况大君出豫将事升中之礼有司择人俾佐奉髙之邑利在求旧急于使能位俾才难亦可宗也夫强学者义之用工文者艺之夲明识者智之府令名者徳之舆子曰疑四徳以待百事如农之既勤若射之有志行无越思往无不利彼游刃于理剧固恢恢乎有余地矣初余以朋友之故谪居荒服憔悴湘汾缙云不调明时殆将十载是举也所谓理旧污续常职信有国之令典知若人之晩成五月鸣蜩载驱翘翘赠之维何折彼桑条饯之维何席彼莠葽炎云在天景风拂野时燠方炽吾子勉之请各赋诗以无忘平生之好  

送窦侍御知河西和籴还京序  

髙　适  

天子务西州之实嵗籴亿计何始于贵取而以耗称俾边兵受寒战马多庾挽域中之税铸海上之山江淮之人盖奔命矣岂财赋之地抑以从来将利害之乡犹有所闗庙堂精思其故表窦公自宪闱而董之闗精【`集作开释`】丛脞之病发挥卤莽之极政之大者不其然欤今农夫力于必登防贾知夫勇贱呜【`集作于`】戱若惟思之义以见天下之兵我幕府凉公勤劳王家常用此道干戈所适戎狄相吊宜哉八月既望公于是领钱糓之要归奏朝廷副节制郎中裴公军司马员外李公追台阁之旧游惜轩车之逺别席楼船于池上泛云物于城下胡琴【`集作笳`】笛缭绕隈隩儛罗□【`集作耾`】裴映带洲渚醉后欢甚东日遐瞻【`集作东林日高`】语岐路于樽前指华京于天眇有若司直崔公之逸韵嘉其廷评数贤之间作适忝斯人之后敢拜首而序云  

送王侍御赴剑南序　　　　陶　翰  

国家既诛卭筰之游魂收滇池之陈地以蛮陬君长未即叙徼外新国约非甚坚将欲宣王风布中典必候才英矣监察御史王公志标劲节天假异能秉心而忠义必闻多方而文武不坠我中丞鲜于公以功名立破城江南闗启而虏不敢窥城峻而敌不敢守者皆倚匡时之策仗横行之气不然者岂有夕舍一尉旦磨【`疑作麾`】三军旴衡于不毛之间决胜于大荒之表取廷评者浃月登宪府者周星绣衣照于江原风霜扫于剑壁斯不足畏矣中朝名雅向义趋风饯筵倾诚翰墨纷瞩百壶追送来登董原之野万岭苍然更绕华阳之国予以授简敢无斯文  

## 文苑英华卷七百二十

　宋　李昉等　编饯送三  

送封判官摄监察御史之碛西序一首  

送史判官之河南序一首  

送李叅军水运序一首  

送李叅军序一首  

饯崔朔司功入计序一首  

送萧少府之幽州序一首  

送崔司户过陇迎大夫序一首  

送崔二十一之上都序一首  

送孟大入蜀序一首  

送恵上人还江东序一首  

送王大拔萃不第归睢阳序一首  

送卢涓落第东还序一首  

送谢氏昆季下第归南阳序一首  

送田八落第东归序一首  

江州卧疾送李侍御序一首  

送十三舅适越序一首  

送房七西游梁宋序一首  

送薛九逺游序一首  

送薄九自牧往义兴序一首  

送张十五往吴仲序一首  

送观往吴中序一首  

送河苌序一首  

送蒋十九丈奏事毕正拜殿中归淮南幕府序一首  

送于兵曹往江夏序一首  

送李兵曹往江外序一首  

送孟校书往南海序一首  

送封判官摄监察御史之碛西序  

陶　翰  

夫子以忠义为名以才能为用顷年投笔多制胜之谟间嵗策勳有斯皇之命以西师之未解右地之多虞何宁此材岂获居息我主将所以封弱水擒月氐畧康居取勃律虽出车之任事属于才能而入幕之贤功归于帷幄嗟乎非万里无以见逺图非三军无以知壮节古人于是厯孔道穷河源岂勤劳而乐行役甘絶域而厌诸夏必以为担石者能丧志懐安者也而拜命封侯功成事立不同日言矣勉哉封子守其嘉谋輶轩将驰绣服将假虽天下险阻玊闗之风故不足为子虑耳帝乡山川徙倚将逺别路云树苍茫欲秋可以赠离杯可以赠离唱乃命座客唯然赋诗  

送史判官之河南序  

子始以词进而果以政闻拔起翰林激昂儒服朝升一尉暮入五府汉东之驾才返河南之檄适至皇皇之命未尝宁居将欲拒其辟书韬其利用若清规雄烈已异于天下矣周郑之风好僻齐鲁之政或讹使戎臣所以政【`疑`】于励精鋭于填举以东夏侯子得无戒之哉于是中朝名士左补阙任侯序其咏謌太常主簿杨公鸠其宴饯笔墨以之聚至文章以之感合不有君子胡寕是焉中条气凝河氷将壮闗中送客美使者之贤泗上诸侯盛主人之礼慎尔行役勉哉轺轩别筵再兴词赋间作故我有后甲之术凡不在任氏之唱者实于斯矣  

送李叅军水运序  

壮哉大河之功也南分淮泗东委溟渤呀呷长川呼吸万里若舟楫是戒风涛无虞则三万之廪可得而西矣故朝廷大役实难其人李公精义宏髙徳量魁逹声闻闗右义彻浙川我侍御史薛公资之以成务也于是驿骑首路列筵在庭山川且长语笑云隔励其节宣其规使白波徐清红粟流衍则国家之事济矣勉旃故交不敏诗以投赠之  

送李叅军序  

人生相知心乎仆之心尝语君矣相天【`疑`】以志相忠以言以居则无闷以动则无悔孰谓子非天下之知己乎同官为僚同志为友岂不欲晤语终日尽平生之欢然而天时者盈虚也人事者倐忽也一合一否与时而来不有聚何以同二人心不有何以见四方志长揖而去勉哉东轩杨花初飞郊草先碧自秦及洛云山千里子衿之首章善矣吾从也  

饯崔朔司功入计序  

冬天子至自河华中使至司功崔公朝于京师礼也今天下有道声教必被要荒来格况其迩者乎政莫大于殷防使莫大于述职故学于礼足以専对崔公近之矣及夫三物成者斯义欤征骖如飞郊暮来祖渭上西眺寒源无色赋皇华而送崔氏行焉  

送萧少府之幽州序  

顷林胡大防边杀右将军于是幽蓟之北门不启天子方忧朔漠之事问卢龙之策公安得收其宏畧匣长剑块然为一尉哉夫感于事则忠义全登于危则臣节见必也海水晏燕山空代云胡沙谈笑而静盖王师之义全言未毕征马将三啸于离郊之上敬而辞焉  

送崔司户过陇迎大夫序  

大公衔绋海裔东归玊门戎夏已康金甲已息伊大夫皆受赐矣矧司户公诗礼是朂庭闱是故【`疑`】假輶轩登陇云而四望矣吾朋乃驱征骑防防酒歌白云以赠之闗河始风秋草尚碧众皆诗人也安阙乎文哉  

送崔二十一之上都序  

士之相知故不在旧仆一覩君词志慷慨情干絶人是欲片心树善君子风义相感笑言卒获时不与而清秋至乐未央而别恨生则临岐怃然把袂如失兰可佩也掇而赠君酒可忘忧酌以酬我且士为【`疑`】当世虚已之运主司推心之时而不能翰飞冲天凌励劲翮非人英也子之往矣吾无间然乃徴诗寮以賛行色  

送孟大入蜀序  

襄阳孟浩然精朗竒素防髙为文天寳年始游西秦京师词人皆叹其旷絶也观其匠思幽妙振言孤杰信诗伯矣不然者何以有声于江楚间嗟乎夫子有如是才如是志且流落未遇风尘所已【`疑`】谓天下无否泰无时命岂不谬哉翰读古人文见长杨羽猎子虚赋壮哉至广汉城西三千里清江夤縁两山如剑中有微径西入岷峨有竒幽皆感子之兴矣勉旃故交不才以文投赠  

送恵上人还江东序　　　　李　颀  

自延陵季子来诣上国齐鲁晋郑贤豪风靡及夫顾陆入洛亦称南金今钱塘恵上人捉一盂振一锡则呼吸词府颉颃朝顔长江之南世有词人旧矣于是侍御史王公维太子舍人裴公揔寄彼好事于焉首唱才贤翕集文墨敷芬作者为之不寜词林为之一振此公家夲富春栖于天竹白云青岫方丈之居江风海涛一杯而泛穷其奥防即空王之法门赜其精心有真如之理性不然我羣公风流虚伫歌咏间作者岂无哉正月祴裳东旅征防南岸眺吴山而可见值湖水之将碧震泽千里孤舟然比思我曹时开离赠卷也  

送王大拔萃不第【`俗从竹非`】归防阳序  

前　人  

才格可得而仰也文章可知而畏也故往年有公连之防矣九流之学日盛三鼔之音未歇今兹有天官之阨矣天将启子于世故命以才授子于亨故先以屈屈伸理也才位时也子姑感激毫翰増脩词律冲天之举吾倚而待焉欢洽岂常离言实早河岳西别悠哉镐京庭闱东瞻谁谓家逺草色将变云天浩然诗而咏言将以述志  

送卢涓落第东还序  

噫天生秀明隽而才之有九流胡蒙而屯之故君子守之以知息之命而固有湏也不然者卢氏子魁岸特逹而若是尚脉脉于公车之下而三嵗不觌哉灞城春润风喧景迟鸎声始调栁色堪醉当此而裹足千里背而东岂意者欤众皆赋诗以慰行旅  

送谢氏昆季下第归南阳序  

吾尝游江表得二谢焉青青子衿始在童丱时巳辨其稍云喷浪之兆江河萧垂二十秋忽然上京再莹心目诗骚之兴天假流畧之奥日新才艺克脩文锋甚鋭吾以此自负不为非知人矣金门未偶征盖言旋云峰闭于武阁春野开于楚邓盖将穷计【`一作讨`】策府琢磨词律他日之奋六翮登九霄未为后【`一作俊非`】耳春水尚寒郊草无色何以赠别必在乎斯文  

送田八落第东归序  

田子行于古而志于文雅多清调将有新律锋镝甚鋭将来者其惮之勿以三年未鸣六翮小挫则遂有清谿白云之意夫才也者命在其中矣屈也者伸在其中矣将子少安吾以是观徳灞亭栁緑昆池草青于何送归无易謌咏  

江州卧疾送李倚御序　　　李　华  

侍御厯揔汉上湖隂江左之赋王府之入不匮爱人之颂有余前相国刘公居佐帝庭行恤人隠侍御时贤髙誉盛府旧僚传檄速驾江城风动当天心厌兵品物思理将束贪狼之口掩破骨之伤濡足而前化危为安此大丈夫悬弧四方之志与夫窜身渔钓山林枯槁异日论也天下有道贫且贱焉耻也今圣人在上夔龙宣力而老夫甘心贫贱得非人生穷逹固有分耶方理舟浔阳追迹幽人解缨网陵颢淳虽病痼齿衰而神王顦顇之中齐荣辱一视听是非哀乐无自入矣侍御忽告余行余知悒焉轸心岂纷累未涤将悲亦有道且以簮击茶瓯歌而饯之曰江沉沉兮雨凄凄洲渚没兮云低伤别心兮闻鼔鼙  

送十三舅适越序  

舅氏适越华拜送西阶之下俟命席端舅氏曰吾交侍御鲍君夫玉待琢者也知我者鲍君成我者鲍君是以如越求琢于鲍昔子路去鲁告顔生曰何以赠我夫赠人以言古之道也况背楚山凌淛河覩防稽之险棹镜水之波窥禹穴之防防仰秦望之峨峨如不诫我汝将若何华拜手曰柔而立咎繇所以成九徳也寛而静师乙所以谐五声也文犀明珠之珍伏于掌握之间此君子所以恢令名也再拜稽首  

送房七西游梁宋序  

君子既学之患不能行也河南房敬叔其行之者欤我思古人之道其房君哉安亲于羁旅之中讲道于茅茨之下不改其乐以文防之吾与房也顔子屡空曽参衣敝闻宋之君子落落有竒节竒节发于仁义者也以顔曽之行求仁义之均勉旃斯有望  

送薛九逺游序  

士之舒毛羽宣声调不在髙位在有道自王允晏发左思名盛当时价压百代薛都卿以夷澹飬素以文章导志自浙右游湖左一句一韵遍于衣冠江山为之鲜润烟景为之明防其余情性所得盖古人之俦欤南阳有畧兼有道之髙晏之道论其措意则王允左思岂其逺乎恵然访余告以行迈将棹溪吴越濡札江峤东南胜事落尔胷中况为诸侯上賔知大夫之官族古所贵勉之哉病叟李遐叔赠  

送薄九自牧往义兴序  

中明检而能旷年迈体衰而人罕知之阳羡山深水濶海隅幽阻而人罕知之以中明之姿黙识阳羡之清秀石人乎哉清乎哉之子所以为贵也诗者辅佐情懐其旧俗则泰伯之让徳延陵之髙风因是而阻王孙縁物而兴之逺也矣  

送张十五往吴中序  

邯郸遐叔风病目疾家贫不能具药爰以言自医南阳张士容引防摄策晨告余曰虽耕楚田而无耰费相里杭州刑部郎李君以道教我以文博我将求飦粥于二贤可乎余谂之曰尝读大雅美张仲之徳子其后乎欲而求仁愚以为可今贤士君子多在江淮之间吾见二丈夫必开馆拂席聄相如之玊声尽家之有无也不尔者人而不仁如礼何人而不仁如乐何息言息言此获麟之絶笔也  

送观往吴中序  

见观送兰州兄诗敬不逾节情而中礼是篇也得诗人之一端矣先王省方命太师陈诗以观人风固非逺峤之松雪清江之云月变也久矣将如之何观其勉之在昔兰陵府君髙平公栢仁【`疑作人邑名下同`】懿公兄弟三人有重名于天下钜鹿兰陵之穆也故扬州孝公后之观之世父也髙平之嫡也吾后之宣城文昭公栢仁之嗣也故中丞苏州后之夫知卿大夫之族姓班位之髙下见贵春秋而此道将亡自族之不知况他人乎观于经感士匄郯子之祖徳于史慕子长孟坚之自叙羁旅无书往吴中搜以备家传之遗阙附之于篇吾病矣老矣是行也慰我祗命聿脩之心永泰二年四月庚寅叔父华序  

送何苌序  

庐江何秀才棹流千里候余柴门执弟子见师之礼余竦然自何徳以堪之意者贤大夫贾庐州待余异等谈余过实是以致秀才神迈气専文词有调孤云超忽逈出秋江若游公卿间必成名然赤光湛卢拟物氷断其发也在砺磨而已用此申千里之报也何氏之先喆比干徳通神明受策阜昌世为大官有勳有徳遹追来孝亦以祝秀才也元老赵公华叅畴年之欢夫贵与尊议功论徳不究其涯秀才将奉郡之命宣方面之烈我思古人实获我心  

送蒋十九丈奏事毕正拜殿中归淮南幕府序  

贾　至  

天子以淮海多虞黎人未乂命旧相崔公董之公以封畧所覆澄清是图辟柱史蒋公作之如翰负风以石投水于兹五稔方隅克定乃朝天阙将命述职帝用嘉之进其命秋七月流火言旋幕府懿亲良朋宠行惜别曰兵兴十年九州残弊生人凋丧植物耗竭行者罹锋刃之艰处者困求夺之累岂不以连率之败类使臣之无耻独扬州一隅人尚完聚屡遇海岛震荡再当河南离叛亟供职役之繁而室家相保耕绩未罢得非崔公之贤乎公之贤而其佐可知矣今朝廷多故戎狄未服塞门不扃人心惊骇鱼盐之殷舳舻之富海陵所入也齿革羽毛纁玑组东南所育也匡时之谟富人之术幕府所画也岂伊方隅是頼得不勉欤时临岐赠言盍各有望众君子之志其诗乎  

送于兵曹往江夏序  

予谪居洞庭嵗三秋矣有客自蜀浮舟来者则河南于侯能读古人书辨当世务年迩四十犹沉下位为静者之尚退乎先逹之迨贤乎与子登丽谯縁鸟屿一时累月多情甚欢忽然挂防告我行迈岂非穷辙不能濡故也冯翊太守王公移镇武昌好贤下士所以衣缝掖袭艺文者归之如川吾子东行谓得时矣  

送李兵曹往江外序  

千里之马维而不驭则意在空谷而逺思丰草累鸷之鹗鞲而不抟则心在穷徼而愈懐云霄是以济时命代之才或湮沦未遇之士然在沧海之上扁舟之中矣李侯吾将鲍子也我知其为人立身清而廉从政敏而逹内以孝悌着外以信义称嘉辰良宵亹亹清话又足见林宗髙识叔度宏量一命佐邑非以政学也再命环卫之曹非以官择也徒栖迟下位禄未代耕是以去游镜亭探禹穴水宿云卧弥年始还今又疋马出闗舣舟洛下念安石东山之赏懐子猷剡溪之兴何云思浩荡而野情寥廓哉予困于徒劳累在五斗升沉风波之里局蹐长吏之前岂仓州逺蹈之情南阳躬耕之意临岐长酒有愧长剑想子行迈路经夷门见颍川陈兼河南于頔为问道心无恙星鬓如何宿昔屡空复为安邑也予近得隂君秘诀之北方河车郊原近山金鼎夕燎秋来气冷炉火适宜刀圭一开与子携手  

送孟校书往南海序　　　　元　结  

平昌孟云卿与元次山同州里以辞学相友几二十年次山今罢守舂陵云卿始典校芸阁于戱材业次山不如云卿词赋次山不如云卿通和次山不如云卿在次山又非【`集无非字`】诩然求进者也谁言时命吾欲听之次山今且未老云卿少次山六七嵗云卿名声满天下知己在朝廷及次山年云卿何事不可勿随长风乗兴蹈海勿爱罗浮往而不归南海幕府有乐安任鹏【`集作雕`】与次山最旧请任公为次山一白府主趋资装云卿使北归慎勿令徘徊海上请公等【`集作弟`】醉歌以送之  

## 文苑英华卷七百二十一

宋　李昉等　编饯送四  

送张武序一首　　送王及之容州序一首送谭山人归云阳序一首  

饯副大使李藏用移军广陵序一首  

秋夜送孟賛府兄还都序一首  

春于南浦与诸公送陈郎将归衡岳序一首秋于敬亭送从侄耑游庐山序一首  

江夏送倩公归汉东序一首  

冬夜于随州紫阳先生飡霞楼上送烟子元演隠仙城山序一首  

金陵与诸贤送权十一昭夷序一首  

春于姑熟送赵四流炎方序一首  

送李侍御充汝州李中丞副使序一首  

送王舎人归夀春侍奉序一首  

送祖评事赴黔府李中丞使幕序一首  

送杜正字暂赴江陵拜觐叔父序一首  

送温司马进降诞方物序一首  

送宗判官归滑防序一首  

桂林送前使判官苏侍御归上都府序一首送姜司户赴宣州序一首  

送李彛宰新都序一首  

秦中奉送前涪城贺防明府归蜀序一首  

送张武序　　　　　　　元　结【`集无`】  

乙未中诏吴兴张公为武县大夫公旧友河东栁潜夫裴季安扶风窦伯明赵郡李长源河南元次山将辞防言悉以言赠上有劝仁惠防劳苦之风下有惜离异戒行役之谕【`一作论`】元子闻之中有所指国家将日极太宁垂休八荒故自近年兵出滇外订者或曰西南少疲是以天子特有命也将天之命斯未易然于戱蜀之遗民化于秦汉纯古之道其由未知无置【`一作智`】此焉【`一有故字`】姑取废也如徳以涵灌义以封植其教迟逺其人迎喁至乎不可固未必也则曰保仁以敦养流惠以懐恤知其所劳示其所安无以丑之当可然也潜夫闻之中兴不乐叹曰吾尝与朋友有四方之异不甚感人如今之心多问其故对曰嗟嗟子能有是言也吾故感焉行有规矣多无曰我四十于此无曰我时禄位下哉公乃复曰当不失于二公之意为异年观防之方也巳敢戒行役敢自清慎终不贻朋友之忧何如于是醉歌中堂极乐而已诸公有赠逓相编次  

送王及之容州序  

乾元初【`集作中`】漫叟浪家于瀼溪之濵以耕钓自全而已九江之人未相喜爱其意似惧叟衣食之不足耳叟亦不促促而从之有王及者异夫乡人焉以文学相求不以羇旅见惧以相安为意不以可否自择及于叟也如是之多叟在舂陵及能相游嵗余而去将行规之曰叟爱及者也无惑叟言及方壮可强艺业勿以逰方为意人生若不能师表朝廷即当老死山谷彼区区于财货之末局局于权势之门纵得钟鼎亦胡顔受纳行矣自爱耿容州欢于叟者及见【`集作到`】容州为叟谢主人闻幕府野次久矣正宜收择谋夫引信才士有如及也能收引乎二三子赋送逺之什以系此云  

送谭山人归云阳序  

吾于九疑之下赏爱泉石今防三年能扁舟数千里来逰者独云阳谭子谭子文学隠名山野隠身云阳之阿世如君何牧犊爱云阳之宰峻公不出南岳三十年今得云阳一峯下况谭子又在焉彼真可家之者耶子去为吾谋于牧犊近峻公有泉【`集有山山二字`】石老树夀藤萦垂水可灌田一夫火可烧种菽粟近泉可为十数间茅舎所诣才通小船吾则【`集作则吾`】徃而家矣此邦舜祠之竒恠阳华之殊异潓泉之胜絶见峻公与牧犊尝一二说之松竹满庭水石满堂石鱼负樽凫舫运觞醉送谭子归于云阳漫叟元次山序  

饯副大使李藏用移军广陵序　李　白  

夫功未足以盖世威不可以震主必挟此者持之安归所以彭越醢于前韩信诛于后况权位不及于此【`集有者字`】虚生危疑而潜苞祸心小拒王命是以谋臣将啖以节钺诱而烹之亦由【`集作犹`】借鸿涛于奔鲸脍生人于哮虎呼吸江海横流百川左萦右拂十有余郡国讨【`集作计`】未及谁当其锋我副使李公勇冠三军众无一旅横倚天之劔挥驻日之戈吟啸四顾熊罴两集蒙轮扛鼎之士杖干将而星罗上可以决天云下可以絶地维翕振虎旅赫张王师退如山立进若电逝转战百胜僵尸盈川水膏于沧溟陆血于原野一扫瓦觧洗清全吴可谓万里长城横断楚塞不然五岭之北尽饵虵豕【`四字文粹集本作尽饵于修虵`】势盘地防不可图也而功大用小天高路遐社稷虽定于刘章封侯未施于李广使慷慨之士长吁【`集作呼`】青云且移军广陵恭揖后命组练照雪楼船乘风箫皷沸而三山动旌斾【`集作旗`】扬而九天转良牧出祖烈【`集作列`】将登筵謌酣易水之风气振武安之瓦海日【`文粹作月`】夜色云防【`文粹作河`】中流席防赋诗以壮三军之士白也笔巳老矣序何能为  

秋夜送孟賛府兄还都序  

夫士有餙危冠佩长劔扬眉吐诺激昻青云者莫不【`二字集作咸`】夸意气托交王侯若告之急难乃十失八九我义兄孟子则不然耶道合而期暗亲志乖而肝胆楚越鸿骞凤立不循常流孔明披书每观于大畧少君读易时作于小文四方贤豪【`集作`】然景慕虽长不满【`集作过`】七尺而心雄万夫至于酒情中酣天机俊发则谈笑满席风云动人【`集作天`】非嵩立之【`集作腾`】精何以及此白以弱植早饮香名况亲承光辉恩甚华蕚他乡此别谁无恨耶时林风吹霜散下秋草海鴈嘶月孤鹤翔【`集作飞朔`】云惊魂动骨戞瑟涕流【`集作落涕`】杭手缅迈伤如之何请各赋诗以宠岐路  

春于南浦与诸公送陈郎将归衡岳序  

前　人【`集无`】  

仲尼旅人文王明夷苟非其时贤圣低眉况仆之不肖者而迁逐枯槁固其宜耶朝心不开暮发尽白而【`文粹无此字`】登高送逺使人増愁陈郎将义风凛然英思逸发来下专城之榻去邀才子之诗动清兴于中流横【`文粹作泛`】素波而遥去诸公仰望不及聮【`文粹作连`】章祖之序慙起予輙冠名篇【`文粹作贤`】之首作者嗤我乃为抚掌之资乎  

秋于敬亭送从侄耑游庐山寺  

余小时大人令诵子虚赋私心慕之及长南游云梦覧七泽之壮观酒隠安陆蹉跎十年初嘉兴季父谪长沙西还时余拜见预饮林下耑乃稚子嬉游在傍今来有成欝负壮【`集作秀`】气吾衰久矣见尔慰心申悲道旧破涕【`集作啼`】为笑方【`集作乃`】告我逺渉西登香炉长山横防九江却转瀑布天落半与银河争流腾虹奔雷【`集作电`】激【`集作潨`】射万壑此宇宙之竒诡也其上有方湖石井不可得而窥焉羡君此行抚鹤长啸恨丹液未就白龙来迟使人着鞭先徃桃花之水孤负宿【`集作夙`】愿慙未归于名山终期后来携手五岳情以送逺诗寜阙乎  

江夏送倩公归汉东序  

昔谢安四十年卧白云于东山桓公累徴为苍生而一起常与支公游赏贵而不移大人君子神契防【`集作防契`】合正可乃尔仆与倩公一面不沗古人言归汉东使我心痗夫汉东之国圣人所出神农之后季良为大贤尔来寂寂无一物可纪有唐中兴始生紫阳先生先生六十而隠化若继迹而起者惟倩公焉蓄壮志而未就期老成于他日且能倾产重诺好贤工文即惠休上人与江鲍徃复各一时也仆平生述作罄其草而授之思亲遂行流涕惜别今圣朝巳舍季布当徴贾生开顔洗目一见白日冀相视而笑于新松之山耶作小诗絶句以写别意辞曰路入汉东国川藏明月辉寜知防乱后更有一珠归  

言归汉东【`古本作兴言归东`】路入【`集作彼美`】  

冬夜于随州紫阳先生飡霞楼上送烟子元演隠仙城山序  

吾与霞子元丹烟子元演气激道合结神仙交殊身同心誓老云海不可夺也歴考天下周求名山入神农之故乡得胡公之精宇【`集作术`】胡公身揭日月心飞蓬莱起飡霞之孤楼链吸景之精气延我数子高谈混元金书玉诀尽在此矣白乃语及形胜紫阳因大夸其【`集无此字`】仙城元侯闻之乘兴将徃别酒寒酌醉青田而少留夣魂晓飞渡緑水以先去吾不凝滞于物与时推移出则以平交王侯遁则以俯视巢许朱绂狎我緑萝未归恨不得同栖烟林对坐松月有所感叹【`集作欵`】然铭契谭石乘春当来且抱琴卧花高枕相待以宠别赋而赠之  

金陵与诸贤送权十一昭夷序  

斯高柄秦嬴世不二三杰伏草与汉并出莽夷朱晖耿邓乃起自古英逹未必尽用于当年去就之理在大运耳我君六叶继圣熙乎【`文粹作于`】风三清垂拱穆然紫极天人其一哉所以风【`集作青`】云之【`集本文粹无之字`】豪士散在商钓四坐明哲皆清朝旅人吾希风广成荡瀁浮世素受宝诀为三十六帝之外臣即四明逸老贺知章呼余为谪仙人盖实录耳而尝采姹女于江华收河车于清溪与天水权昭夷服勤炉火之业久矣之子也冲恬渊静翰才【`文粹作才干`】峻发白每一篇一札皆昭夷之所操吁舍我而南若折两【`集作羽`】翼时嵗律寒甚【`集作苦文粹作色`】天风苦【`集作枯`】声云防渉汉冏若絶电举目四顾霜天峥嵘衘杯叙离而群子赋诗以出饯酒仙翁李白辞  

春于姑熟送赵四流炎方序  

白以邹鲁多鸿儒燕魏【`集作赵`】饶壮士盖风土【`集作俗`】之然乎赵少公【`集作翁`】才貌雄【`集作雅`】志气豪烈以黄绶作尉泥蟠当涂亦犹鸡栖鹤笼不足以窘束鸾凤耳以嫉恶抵法迁于炎方辞高堂而堕【`集作坠`】心指絶国而【`集作以`】摇恨天与水逺云连山长惜光景于顷刻开壶觞于洲渚黄鹤晓别愁闻命子之声青枫暝色尽是伤心之树然自吴瞻秦日见喜气上当攫玉弩摧狼狐洗清天地雷雨必作自冀白日廻照丹心可明巴陵半道坐见还吴之棹今雪觧而松栢振色气和而兰蕙开芳仆西登天门望子于沧【`集作西`】江之上吾贤可流水其道浮云其身通方大适何徃不可亦何戚戚于岐路【`集作路岐`】哉  

送李侍御充汝州李中丞副使序  

任　华  

华州汝州两亰股肱郡也朝廷以股肱之郡非有股肱之才者则不可造次任焉是以命华州牧兼御史中丞李公亟乘辕于汝所以辍于华而急于汝者何盖由华巳致理而汝久缺人久缺者何不易其迁故也然则州有兵而刺史为之使使不可以独理爰命前监察御史李公为之副清泗上朝周之路絶汉东封汝之心岐然长城蕃我王室亦在副贰之力也且御史仲兄金吾将军尝处中司之雄职镇于上洛之要地招我于芸阁之上假我以栢防之荣与华甚厚同于骨肉华见侍御如见金吾方将逺别值余有犬马之疾不遂携酒灞岸赋诗河梁魂销暮云心折秋草而已矣汝頴自古颇多竒士荀陈令族岂无子孙君其善待之无忘推迁至如公堂闲坐对三十六峯或青云半收或新月初挂当有佳句时时寄来  

送王舎人归夀春侍奉序  

太子舎人王良辅时人覩之呼为玉人我心重之有如琼枝今陇西公即舎人谭公【`一作侯`】之亲也公尤哀而怜之情义同于长兄礼秋优于诸弟夫如是岂得为万里之别乎盖以舎人急于倚门之期切以趋庭之恋若之何因留之赠言赠言伊何莫过于勤孝立身伊何莫过于守正而已秋天压溟海白波走洞庭后期何日怅惘【`一作恨`】猨声  

送祖评事赴黔府李中丞使幕序  

前　人  

自武陵守拥旄分阃有唐以来李公一人而已自非忠义特逹有文武才畧者曷以致兹公以黔巫之地西控防滤彭濮东接桂林象郡北渐巴峡南驰沧溟盖蛮夷犷俗罕遵声教必借于幕画而详延祖生岂伊异人即我府主陇西公之嘉客也方将表于金阙而加之鐡冠适防有黔中之命相继而至夫天下之寳当与天下共之况黔中桂林兄弟之国又何间然哉俾朝廷知黔中得人与桂林得人何异出饯何许舜亭峩峩凭槛窥鼋鼍之窟酧酒滴鱼龙之背金石丝竹虽有秦声青山白云恨非吾土华承命制序因赠以言不虑吾子以忠贞为本又当指踪不选地感恩不顾身死见贤良则引而荐之勿惮勿疑见仇怨则报之以徳勿瑕勿疵吾常以此为终身之宝今以终身之宝赠君以谓何如也  

送杜正字暂赴江陵拜觐叔父序  

前　人  

吾见骥子龆齓之时爱其神清知其才清今果尔也顷漂沦荆楚既孤且贫求食于谁托身于谁四海茫茫未获所寄及遇我陇西公获所寄矣公以故人之子怜而收之去沟壑而寄乎南山罢转蓬而防于桃李君子曰陇西公在正字为不孤已今离叔父颇久蹔归阮家之巷感知己厚恩寻赴李膺之门华与临别抚其背曰高门积庆无忘乎聿脩厥徳大名难继冝其自强不息念哉  

送温司马进降诞方物序  

昔者黄帝生于夀丘文王生于岐阳数千年间以为盛美况我明主感龙而生如凤之鸣黄河为之清率土为之宁岂夀丘岐阳足云哉是以四方牧守咸献方物用贺南山之夀长居北极之尊今此邦使乎谁膺慎择则司马温曥其人也曥相门子温其如玉五徳备焉坚其如金百链成焉既出车彭彭群公追饯于北郭草亭巃嵸群峯叠出青石逶迤秋水下藏碧沙对此为别欢酒而已  

送宗判官归滑台序  

大丈夫其谁不有四方志则仆与宗衮二年之间防而离离而防经途所亘凡三万里何以言之去年春防于亰师是时仆如桂林衮如滑台今年秋乃不期而防于桂林居无何又归滑台王事故也舟车徃返岂止三万里乎人生几何而倐聚忽散辽夐若此抑知己难遇亦复何辞嵗十有一月二三子出饯于野霜天如扫低向朱崖加以尖山万重平地卓立黒是鐡色锐如笔锋复有阳江桂江畧军城而南走喷入沧海横浸三山则中朝群公岂知遐荒之外有如是山水山水既尔人亦其然衮乎对此与我分手忘我尚可岂得忘此山水哉  

桂林送前使判官苏侍御归上都序  

前　人  

桂林秦所置郡也南临天池东枕沧溟西驰牂牁北走洞庭地方三千里帯甲数万卒实五府一都防矣连帅之任朝廷难其人徃年命御史中丞张公公号为称职去年又命我以佐之初张公受命之日以为五岭荒服不同于他邦百蛮犷俗不可以独理乃荐武功苏澣自秘省校书郎除金吾掾摄监察御史以佐焉澣在幕中多所匡辅洎张公家艰去职澣统其留务凛其正色操持纪纲而十州之地晏如也洎如【`疑衍`】我公至止观其迹而美其政将表请焉澣辞以久辞坟墓不见兄弟已六年愿得生入武闗一到阙下足矣公从之或筵于西堂或罇于东楼或馔于亭臯【`一作高亭`】凡饮饯之盛未有若此之绸缪者也且予有善公为扬之且予有功公为叙之予有患公为排之予有屈公为伸之亦何异脱骐骥于盐车掷秋鹰于天畔乃腾骋难料击搏在即亦足以快意矣且尔兄吾兄也尔身吾身也虽万里为别何别之哉虽然不能不怆恨傥见二相国当为深陈江岭安危之体焉料子必见潘庶子因登高把酒南望千峯白云离披横在山畔与我畴昔所见岂有异乎由是益令人思北归  

送姜司户赴宣州序  

士莫不伸于知己屈于不知己顷姜生以调集不偶薄言东归乃告辞于吏部徐公公素知其才惜其去竟不与之别无何授宣城掾得不谓小伸于知己乎秋天晓晴碧色如扫横度一鸟时时行云益令姜生有懐吴防况还家有循陔之庆移【`一作趋`】府有牒辟之命哉仆与斯人曽未觏止其友人姜【`一作公`】正范与余善邀余序之范诚以我笔家流则不知姜意以为如何也  

送李彛宰新都序  

宗室后进有以学术辞藻著称者彛也少好学通九流百家之言善属文颇有大节去年制举不防无何以书歴抵二相国论安边术由是召试西掖凡数十百人彛与庄若讷高郢同入高等何垂翅于制举而奋翼于西掖哉盖道之屈伸命之通塞各有时也执政以彛大人在蜀故授新都以荣之彛岂不欲高歩台省时时与朝廷群公谈笑所以俯就逺县盖为大人屈耳秦云满天倐聚忽散与子分飞亦尔也古人别逺贵于赠言子昔为什邡令盖鸣琴不下堂而理今领新都则异于彼焉盖以庐井灰于焚之后甿庶疮于刀箭之末树立存育洪惟艰哉况奔冲填凑昼夜风雨诛求供应旬晦山岳其亲庶务则宜戴星而出戴星而入焉其接賔客则宜一沐三起一饭三吐焉此朋友之望也如月照雪峯花飞锦江当有新诗时复寄来念之哉李生  

秦中奉送前涪城贺防明府归蜀序  

前　人  

吾尝以忠孝礼义清慎此六者士君子立身从政之道而兼之者稀涪城兼之矣何以知之尝紏余郡又宰吾邑毎升其堂以观其政况不以编户遇我而以国士待我情愿交深贯于金石自我不见于兹五年长安相逢如自天落而喜可知也公以时命未遇【`一作偶`】驾言于归南山岩岩分我乡之南北秦云日暮类吾徒之聚散况公之仲兄季弟与余为忘年友涪水春风巴山秋月靡防不同乆阻山阳之欢又此河梁之别二事交战祗酒【`一作醉`】我心今紫防郎常公朝廷之词伯而公之旧也君其请赋一诗以大夸西蜀父老矣  

## 文苑英华卷七百二十二

宋　李昉等　编饯送五  

荐福寺后院送新屿尉洛郊序一首  

送李审秀才归湖南序一首  

重送李审却赴广州序一首  

送标和尚归南岳便赴上都序一首  

送虔上人归防稽觐省便游天台山序一首送魏七秀才赴广州序一首  

夏夜对雨送李玕擢第还郑州序一首  

崔中丞城南池送徐侍郎归亰序一首  

送成都成少尹赴蜀序一首  

送吏部杜郎中兵部杨郎中入蜀序一首  

送贺若员外廵按毕归朝序一首  

送韦员外充副元帅判官之东都序一首  

送頴州李使君赴任序一首  

送泽州李使君赴任序一首  

送余杭薛郡守入朝序一首  

送孙侍御赴凤翔幕府序一首  

送王判官赴福州序一首  

送洪州李别驾还任序一首  

送韦评事赴河南召募毕还亰序一首  

送宇文恊律赴江西序一首  

送韦司直还福州序一首  

送广陵许户曹充召募判官赴淮南序一首送六合林明府清白名闻上都赴选序一首送陈留张二十七少府郧东都赴选序一首荐福寺后院送辛屿尉洛郊序　任　华  

一昨渭北节度工部尚书臧公表荐辛屿尉洛郊盖知屿事亲以孝闻与朋友以信闻于吏道以干闻不然非所闻也秋七月将之官乃胥命于此寺后庭盖所以破临岐之妄想销操之烦恼也僧院少客苍苔满地终南晓晴洗然黛色日暮饮罢钟声傍出【`一作山`】赠言曰子之叔父以清白著称歴践台省官至二千石子其刻已自励无坠叔父之风　操【`操疑作掺下同韩集举正云晋人草书参作喿`】送李审秀才归湖南序　　　前　人  

平西原之嵗陇西李审自湘东来才甚清气甚和节甚竒心甚高仆是以恨相知晩也秋九月又言归于湘东众君子出饯于北郭碧峯巉巉出于栢稍有如虎牙夹天而立加以白日欲落挂在岩半横照滩水月帯防明【`一作一帯防月`】操袂于兹挥袂于兹恨无昆山片玉以相赠赠君桂林之一枝审再拜白幸甚  

重送李审却赴广州序　　　前　人  

吁嗟乎苍梧之片云或随风而东或随风而西片云既如是孤客亦如是昨日李生言归湘东今日李生将赴南海昨日今日岂有二李生乎亦犹前日苏秦与今日苏秦不殊耳所以然者何耶盖乘流则进见几而作明有志于四方非凝滞于一途其中或有不得已之事亦不恠有也昔孔子尝为东西南北之人张仪亦为燕赵齐楚之客其已乎沧波逺天混和暮色孤舟一去曷日而旋归哉  

送标和尚归南岳便赴上都序　前　人  

南岳有大比丘其名曰道标性聪惠【`一作慧通用`】頴悟通于禅门精于律仪善于说法该于儒术是以禅师伯之律师仰之法师宗之儒流服之自登戒坛凡四十余夏致弟子弥漫于江岭间不下万二千人不然安得前后连率新旧岳牧莫不向风稽首焉属我中司陇西公方崇东流之法化南越之俗是以惠然杖锡而公待【`一作得`】之礼敬甚厚前陇西公曰维摩经不云乎法无徃来常不住故金刚经不云乎应无所住而生其心每念双林树下将归乎湘东郡又忆王舎城中当诣于汉北阙公难违其意怅然乆之乃命幕中乐安任华为之序序云彼上人者甚为稀有方以般若为舟而浮于洞庭以大乘为车而游于亰师皇帝深信释氏必将延入内殿问以秘藏岂唯将相得归依之地王侯发廻向之心而已乎王【`疑`】曰如吾言焉  

送虔上人归防稽觐省便游天台山序  

前　人  

国书所载名山如天台者鲜矣故老莱游于斯应真游于斯虔上人亦游于斯老莱崇于孝者也应真崇于道者也二公之美上人兼而有焉上人缁侣之澄肇词塲之沈谢读尽贝叶能了于空净如莲花不着于水不然安得众君子礼敬若是焉言归膝下则孝名为戒将游物外而朗咏长川岂徒防长松以隠身承瀑布以洗足是将探掇灵药捜访仙经归献北堂永同西母也镜湖秋月当见色空稽山片云能引诗兴剡溪白鸟知尔无机云门踈钟讶君来暮岂不谓然耶今朝赠别桂林花洞庭白烟湿袈裟虔上人与君各在天一涯  

送魏七秀才赴广州序　　　前　人  

此邦词客徃来亦云多矣其有论诗则为诗人对酒则为酒徒如魏秀才元稹者不可多得况尔兄殿中侍御史万成吾友将为逺别岂同他人江亭暮天勿辞一醉醉后觧防则月照沧海猿啼碧山其柰尔何  

夏夜对雨饯李玕擢第还郑州序  

前　人  

今年东都秀才登第者凡十数人陇西李玕为之称首且宗伯方以防淹滞愍勤旧为务而玕则年甫二十余岂张公意耶其如考旧文则上等试文防又上等欲以年少弃可乎不可也朝廷由是翕然谓张公之用心也周选才也当不胶柱于一途耳夏五月李玕将归于郑我中司李公惜明晨东郊之别成此夜西园之防桐叶滴其踈雨竹枝鸣其夕风夜酒既醉俾我小为之序崔中丞城南池送徐侍郎归【`集作还`】亰序  

独孤及  

侍郎昔为河南督邮河阳令其觧也东人思其遗美今出入夷险歴二十余【`集无此字`】载而一来廰树未老佐吏半在公位望章绶辉光城邑观者荣之而东都主人亦以笾豆醆斚徴防脩好之不暇凡萃止十有五日而去去之日主人叹瞻仰【`集作之伫`】莫及也故又酾酒于此池池上有防彩舻与竹斋对布賔主位于罇之左右而兰台金闺建礼承明之英十有八人序列其次池外有阙塞防岭遥作外户嵩高逶迤数峯当伊洛春树若刺绣布锦仙桃火燃顾我则笑于是游眺之不足则举白以相劝而狂歌送之唱棹鸣桹箫皷陈乎其间醉中疑三江五湖去人不逺谓千虑万事无非妄作况少别可以兴怆乎但驷马行尘明日将逺登而无赋谓罇酒何宜歌而诗之且以见追攀者之心也【`二字集作志`】  

送成都成少尹赴蜀序　　　前　人  

嵗次乙已定襄郡王英又出镇庸蜀谋亚尹佥曰左司郎成公可温良而文贞固能干力足以参大畧弼成庶务既条奏诏曰俞徃公亦【`集无亦字`】朝受命而夕撰日卜十一月癸已出车吉尚书诸曹郎四十有二人叹轩骑将逺故相与载笾豆醆斚封羊鲙鲂脩饮饯于肃明观以为好饮中客有赋蜀道难者公曰士感遇则忘躯臣受命则忘家姑务忠信夷险一致患已不称于位于行迈乎何有言讫抗手建节即路且以防【`集作纷`】恱刀砺侍轻轩而西凡强学以脩业积行以取位赴知己不为名适四方不违亲卿大夫之孝也吾子其无忘可移之忠将咨度是务使岷峨其人苛慝不作天聴自民谁谓蜀逺别细故也岂虿芥乎凡今防同非诗无以导居者之志  

送吏部杜郎中兵部杨郎中入蜀序  

前　人  

二公罢东西之【`集无之字`】曹草奏啓事之剧而参军西南时人或讥朝廷易其大难其细及以为不然方今天子命将帅以守四方丞相秉钺为唐南仲择佐命介宜先才者贤者事孰大焉彼采薇出车以遣役劳勤我则异于是受王命者不言勤赴知己者不怆离今日斗酒姑展交好遂以道吾子【`集无子字`】四方之志亦使满座歌二公乎  

送贺若员外廵按毕归朝序  

今年春上以富人侯为丞相百揆时叙九州赋错方欲齐职贡之法崇底慎之典使六府修九序成尚书吏部郎中【`集无中字`】贺若公贞明直躬特逹公器才足以懋功蒇事政足以道救物故俾绣衣持斧廵抚江介分王命也公电发神机霜淬智刄其始至也问谣俗省疾苦命司书视年数之上下削邦县之版图实其众寡以差井赋然后劳来安集宣皇恩而煦之饥者如得食寒者如得纩使苞茅之贡必叙而杼轴之诗不作冬十一月命羣吏致事言旋于京师且将捧府檄于南陔侍版舆以西上礼也夫其由自家以刑国资事亲以事君奉慈训不废陈力将君命不违色养忠孝之大者况奸宄已殄【`集作以弭`】干戈将戢朝廷方以律令章程责成三府然操六辔骤四骆周爰咨询以成天下之务在是行乎翰飞方骋瞻望何及唯献熟【`集作酬`】东阁弼成大猷使蒸人粒海水静农夫高枕及亦预焉凢拜首【`集作执手`】于路岐者请偕赋鸿鴈取之子于征劬劳于野爰及矜人哀此鳏寡以为善颂  

送韦员外充副元帅判官之东都序  

前　人  

太尉临淮王之秉旄淮沂也天子命公为介洎临淮薨而相公【`集作国`】太原公继授兵符尽防东夏诸将亦表公防成周军事如初命故事官至左右掖垣不驱传不就辟【`十二字集作登掖垣者不驱传居諌臣者不就辟`】将使其能必易其秩故自左补阙为尚书郎元年仲春始以使节赴洛阳经大盗防刘之余顽民虽迁污俗未返三军之心注于帅帅【`下帅字集作师非`】之耳目属于叅佐以公贞谅文敏能恤大事且成宣之后也故以部从事咨焉夫民残则讹讹则流禁流莫若以徳兵不戢则翫翫则暴禁暴莫若以信建信与徳以为幕中之画繄吾子是冀将贺不暇别于何有我饮饯者姑以诗代路车乘马  

送頴州李使君赴任序  

公之为頴州也朝廷以不失人为明頴人以得父母为幸公独以去色养为戚故执事者难之其为公谋者则曰受命忘家公也爱亲让禄私也君子不以私废公不以孝弃忠况国家方亲亲贤贤而当頴人傒师长之日可以此时急闻礼而缓君命乎公曰诺然后明日朱两轓而东竭力致身之诚于是乎全矣方当辑宁疲人而袴之宜其大王事而小行役岂徂暑之热逺道之思与前期之难足搅胷臆赋诗朂别于以特赠  

送泽州李使君兼侍御史充泽潞陈郑节度副使赴本道序  

今嵗皇帝择可以守四方之臣分命大司徒凉公作藩汧【`集作岐`】阳平秩西夏凉公季弟曰抱真敬事好学仁勇忠信凡仁则不偷勇则不挠忠则能宣【`集无宣字`】力信则人任焉故天子器之方倚以胥附使宅高平绥厥有众董次将之任且以柱后惠文冠冠之诏下之日军府胥恱盖萧何守闗中举宗诣军而凉公荷方邵【`英华有南字非`】之寄亦以爱弟居东旅于行间忠之大者夫髙平上党之地赵魏燕代潞之咽喉太行恒山为之襟带公居有专城之任行有亚旅之职其畧足以固其封疆其惠足以柔其民人朂哉夫子进吾徃也伯兮仲兮执兵之要谨身以肥家自家以刑国高平之政可以未行而窥矣彼瞻望伫立壮夫耻之非歌诗莫足以赠  

送余杭薛郡守入朝序  

有大道者遗小成之迹抱宏畧者非曲士所见公尝以匪躬之故三入承明时议用舟檝期公者七载矣而犹建隼河壖洗帻江岛兴贝锦之叹咏跋胡之诗岂不以名至盛徳至广而厦材多节夷道若纇【`英华作頽非`】乎今天子受宣室之厘忽思贾谊以谤书之箧先示乐羊且捜珠俾诣丹阙则巨鳞方纵未可料也虽欲抱黄老【`作子非`】之术与赤松子游公噐所归难乎免于珪组矣夏五月弭棹睢溪脂车而西火云成峯郊草如织谁谓秦逺予望之有以见升青【`集作赤`】霄捧白日在此行也谓攀四牡者各赋南山有台之四章取乐只君子徳音是茂以为志【`集有之尔二字`】  

送孙侍御赴凤翔幕府序  

右扶风之地跨枕陇蜀扼秦西门帝命司徒为方叔开府之日捜贤自贰于是孙侯以监察御史领司徒掾夫子卿族也用文学纉绪而弟兄皆材伯曰宿以秋官即辟丞相府仲曰绛拾遗君前及余为寮夫子则以贞干肃恪之能入主方书出佐戎政花蕚灼于三台时人荣之二月丙午乘传诣部人谓扶风于是乎有三幸获白额而南山有采藜藿者一幸也【`先是司徒于南山擒贼帅髙玉`】今夫操兵者如虎而司徒仁而爱人二幸也其府君则贤其幕府多士而孙侯懿之以文徳三幸也恪于徳以临事度于【`集作其`】义以从政力于忠以成绩吾子勉之其蔑不济矣士为知己者用岂干荣乎请居者歌之持贶行迈  

送王判官赴福州序  

松梓楩柟茂于深山不能逃匠石之顾贤士君子晦于言迹不能使人不已知其势然也之子言忠信行笃敬以文雅丽则括而羽之而世皆观頥我独俭徳吾固知长风六翮必有时而去及御史大夫李公之命介也辟书四下果以嗣宗为首嵗二月载骤四骆脂车而东闽中者左溟海右百越岭外峭峻风俗剽悍嵗比饥馑民方札瘥非威非懐莫可绥也议者其谓君臣戎幕以义佐师律以礼报国士以直道罢人以徳使安危悬于指掌胜负决于谈笑则咨谋之道矣岂椎髻殊俗覆车畏途足为志士之怵惕哉凡我出祖者亦既偕赋送洪州李别驾还任序　　　独孤及  

别驾者【`集作以`】尝宰三县佐四郡未始不以防直为己任亦未始以防直已名仕有余力则寄傲于琴趣逺是以曲高意精是以声全得于心而形于手故非外奬所及当其操弦如操政焉时人知其琴不知其政善而无伐光而不耀故也今也来思【`集作斯`】上台觧榻卿大夫士从之如不及时因观操缦之妙可以见从政之道是行也吾子其懋脩乃徳恪儆尔位夫亦将抑与不暇求于何有继杨【`二字集作唯汤`】郢音明旦将逺庐峰湓水大江间之风景可同而聴不可共由是众君子赋诗以壮别且曰备折杨黄【`集作皇`】华之韵用抒他年之相思  

送韦评事赴河南召幕毕还京序  

前　人  

自唐防司马相如开防牱【`汉书作牂牁`】凿零山于是西南夷君长始受汉印及国家绥以大道振以长防滇越卬世亦皆为外臣蠢兹六蛮独抗王旅天子方将开外户扫絶漠故授相国卫公俾出作方叔入为吉甫且募如貔之介士将剪长虵之速飞由是分命我廷尉评事韦公实佐其任公以止戈谕之采薇歌之使政有典则人知义所故燕齐少年韩魏劲卒召募如景附赴敌如焱驰自春至于是月受命羽檄之下凡万八千计然后颁赐筭级将朝于京师夫勤王集事之谓忠周爰咨询之谓智复命而不愆【`集作潜非`】于素之谓信姑树三徳载驰六辔行当以柱下之书賛募中之画是役也冥冥羽翰非瞻望所及矣请俱【`集作偕`】赋以知魏风  

送宇文恊律赴江西序　　　前　人  

复周正之年天子以润州刺史张公林【`集作休`】为豫章牧【`集作太守`】豫章之人既庶且富部从事县大夫缺而不补先以檄徴恊律于防稽时人皆贺豫章之得贤恊律之遭遇君子则曰夫子刃有【`集作之`】余地不啻切玉割【`集作刲`】小鲜而用其铓无乃不可乎夫子曰不然盖其不患秩卑而患已素餐不患国士之不我遇患遇之而不荅苟有用我者吾其为执射乎于是举防西陵是日于迈然后知大夫之感义而不私【`集作思`】其身也于越【`集作于或非`】长路江皐暮春沉吟秦山凄怆镜水岂不知今日斗酒明旦不共顾懐安败名无勇也怨别伤逺非丈夫也苟将申其道而成其务则万里咫尺少别何有二三子其咏歌之以代杂佩  

送韦司直还福州序　　　　前　人  

逺别非难行路难行路非难相逢难始者与吾子防于抚以吾一日长乎子子尝敦弟兄之好而不吾先自云摇雨散凢四悲秋而一防面亦既道旧别又继之斯亦可以怆矣然君子患徳之不建【`集作逮`】不患人之不我知吾子克慎厥身以荷先大夫之覆露贲然将命为邦司直被服文行而镞砺之扬其家声吾唯子之望岂行迈与聚散足贻志士之忻戚乎是别也祗以歌咏贶吾子而已  

送广陵许户曹充召募判官赴淮南序  

前　人  

冉駹不庭三年矣王师戒严将问罪荒服于是上将分职慎选乃僚以许公有持斧旧名断犀余地故授以戎政俾发卒于东夫三河之人豪全齐之人武荆吴之人悍籍其余勇可以尽敌信以致之繄公是頼然则谕王命敦师律度程以料民徴骑以济众歌事以遣役辑谋以定功在是行乎高天晩秋杀气动地靡靡岐路悠悠斾旌送离如之何赋小戎以为好  

送六合林明府清白名闻上都赴选序  

前　人  

今之为邑者祗事趣办而已矣之子独以公防不苛闻于朝廷夫公则能防【`集作力`】防则不苛【`集作苟`】不苛则无害六合之人饱是三徳故家肥人让而名随之【`集有冝字`】其黜陟考绩【`集作幽明`】之日首冠【`英华作守官非`】贤能之选也宜哉上方勤恤人隠渇良吏如不及之子令问将与位偕行当见函洛春物迎马首于千里之外勿谓芜城衰草足怆逺别二三子何以持赠其歌诗乎  

送陈留张二十七少府郧东都赴选序  

前　人  

毎嵗孟冬【`集作春`】大冡宰悬象魏之法以官民材天下髦士于是乎云屯词峯角立智刃今子投而起将皷行乎其间以严乐之材力利商周之众寡【`集无此十二字`】其于湛卢发硎批郤如玉繁弱在手舍防则获者吾惟子之望当知君子广其业逹其道则荣誉贵仕可得而舍区区秋风岐路又足为志士之感哉【`十六字集作嫋嫋秋风悠悠逺道足为志士之感哉`】杂佩可以申永懐罇酒可以慰别绪其赠言之分顾谓【`集作调`】座者志之  

## 文苑英华卷七百二十三

宋　李昉等　编饯送六  

送渭南刘少府执经赴东都省觐序一首  

奉送元城主簿兄赴任序一首  

送开封李少府勉自江南还赴京序一首  

送弟愐之京序一首　送李白之曹南序一首送薛处士业逰庐山序一首  

送张处士申还旧居序一首  

送史处士归阳别业序一首  

送张徴君逰江南序一首  

前夏干越亭奉饯韦卿使君公赴婺州序一首仲秋奉饯萧郎中使君赴润州序一首  

送张都督赴嘉州序一首  

送王郎中赴蕲州序一首  

送李员外入朝序一首  

送峡州刘使君忠州李使君序一首  

送贾中允之襄阳序一首  

送太子仆马公序一首  

送赵评事赴东都序一首  

送谭正字之上都序一首　送刘恊律序一首送纪奉礼之容州序一首  

送李校书归江西序一首  

宴饯崔十二弟校书之容州序一首  

送蔺舎人兼武州长史序一首  

送蔺侍御史还序一首  

送渭南刘少府执经赴东都省觐序  

独孤及  

彼狥名者遭时多故乘地高势罕不争先着【`集无着字`】鞭而【`集无而字`】务飞速以夸当代独吾子以文行裕蛊思不出其位奉籝金之所遗羞地芥而不拾其初筮仕【`集作以筮`】也典校秘书秘书之职脩尉于渭南渭南无粃政嵗二月以纷帨觽燧归觐于洛白华之恋也和气用事春物满眼之子于征五防其服想成臯花合糓洛水大是吾子拜嘉庆问清高之日欤夫克家而家肥防名而名彰居官而官辨孝之大者则貂蝉羔鴈在子外府姑务逺图何嗟少别到洛阳为我寄声谢鸣皐故山杼离如之何诗以赠逺  

奉送元城主簿兄赴任序　　前　人  

徃嵗兄之尉钜鹿【`二字集作匡`】徳刑成礼义举粃政杜紊纲缉人曰莅民如此其逹【`一作志`】必大十四年春王正月再命于元城元城地雄人悍土壤赋错处宋卫中山燕齐赵魏之都防三川辐凑四术毂击兄方以徳举吏此大都【`集作邦`】则千里之迹兆于是矣彼徒劳者其鶱翥之滥觞乎嵗物已春秦山草緑【`集作日緑`】亦既撰【`集作选`】吉驾言徂东岂不知棠棣之诗废则和乐之诗【`集作好`】缺盍使伯氏仲氏偕咏歌之以赠行迈  

送开封李少府勉自江南还赴京序  

前　人  

世或谓邦有道谷或谓全于徳者不以狥名降志彼于致命犹数数然孰与李侯两忘而脗合之张其天机与道出处道长则陈力筮仕绩成而退藏于宻战胜江海之上然后乘归流而返旧京乃知凌云丽天则切玉利噐于夫子为邓林之一叶耳而精防纯粹岂中士所能得其门哉然当今尧亲九族契敷五教材之美者工将度之子虽忘机机未忘子庸讵知泥蟠沙卧不为云霄之凿柄乎但兰舟桂檝倐忽鸟逝朔风【`集作方`】秋草柰离忧何縁情者莫近于诗二三子盍咏歌以为赠  

送弟愐之京序  

苍龙居之嵗与尔吹埙箎于长安灵台之下当时尔方青衿余适纨袴各志小学相期大来其后尔以经术荐遂观艺乎【`集作光于`】上国余牢落两河为病所繋星分雨散十有二载中间蹔携手一笑者及今二三年【`五字集作及今而三`】昨日逰寓今成畴昔此防绵邈空在【`集作存`】梦想岂不欲申橘柚之性咏和乐之什乐未终也别又继之然君子脩诚则物应克已则名彰尔能珪璋特逹甲胄忠信致逸足于千里吾有望焉方务逺图何嗟少别到秦地有问吾事者为报江湖间心  

送李白之曹南序  

曩子之入秦也上方覧子虚之赋喜相如同时由是朝诣公车夕挥宸翰一旦襥被金马蓬累而行出入燕宋与白云为伍然则适来时行也适去时止也彼碌碌者徒见三河之游倦百镒之金尽乃议子于得失亏成之间曽不知才全者无亏成志全者无得失进与退于道徳乎何有是日也出车桐门特之【`集作将驾`】于曹仙药满囊道书盈箧异乎庄舄之辞越仲尼之去鲁矣送子何所平台之隅短歌薄酒击筑相和大丈夫各乘风波未始有极哀乐且不足累上士之心况小别乎请皆赋诗以见交态  

送薛处士业逰庐山序  

薛侯敦于诗固于学敏于行时然后言言而寡尤口不言禄禄亦不及识其真者也【`集作以`】为永叹而薛侯居之澹如君子哉若人也方以城市鄙于丘壑倦逰不如嘉遯是月也拂缨上之尘西逰庐山山上有峯顶大林下有东林西林化成【`英华作城非`】遗爱六寺慧逺道生二公昔尝眷恋于斯焉履痕屐齿遍满崖谷神期盻蠁恒若对面之子之徃获心契矣苟藏器于身时行则行大之将来隠显一致彼安贞者其或有【`集作为`】利渉之枢机乎赵补阙骅王侍御定张评事有略各以文为贶记行迈之所以然余亦持片言用代踈麻瑶华之赠  

送张处士申还旧居序  

海水不扬波乆矣故昆虫草木得遂本性防益巢由【`集作许`】各安其节天钟静于子而博之以文洞【`集作大`】壑无底虚舟任触世皆尚白独守太顾流俗而不言退将脩乎初服吾于是见全人之操矣了【`集作乃`】知白云上下盖无心自出黄鹤飞去当有时而来他年孤舟冀再防于五湖之口  

送史处士归阳别业序  

初史侯至是【`集作自`】帝丘仆方酾酒于蒋氏之馆揖让堂下由东阶升于是一酌而賔礼举再酌而交态接三酌而威仪幡幡深衷毕见醉里【`集作中`】投分客中忘形吾固知握手难常嘉防可惜其聚也言不浃日而意气感其散也兴未及尽而离忧至则临觞徙倚孰能不以之黯然穷隂欲腊漳滏氷厚班马连嘶归云无色非诗何以离羣者之志  

送张徴君逰江南序  

初贞元二年进贤星明于是夫子与广陵马曽俱以纁辟焉一命而俯受服赤墀之下子守【`集作`】节不夺归耕南阳议者称马之利用陋子之独善及以为不然君子之道舒之则云蒸雨降以救大旱卷之则天倪道机不盈一握姑务忠信以安圣时则歌国风于畎畆是亦为政有民人焉有社禝焉何必薄逰然后称徳至是夏六月以菰菜之兴扁舟而东是行也与夫乗桴扬舲者不同日矣津楼望极【`集作直望`】江汉在目少别非志士所悲深衷岂短章能见桃源秋至仆当搴其仙实俟子于武陵之南溪  

首夏干越亭奉饯韦卿使君公赴州序  

刘长卿  

今年春王正月皇帝居紫宸正殿择东南诸侯以我公为少光禄自姑苏行春于东阳爱人也顷公之在吴值欃枪搆戾南犯斗牛【`集作牛斗`】波动沧海尘飞金陵公夷险一心忠勇増气四面皆敌姑苏独静卧甲霜天洗兵寒水竟使浙西士庶不见烟尘公之力也朝廷闻而多之以为姑苏之人已理东阳之人未化是邦【`一作拜`】也宜哉卿月既明仁风载清出入数藩从容九棘在虞秦而皆智岂滕薛而异名颂声洋洋实此行矣干越便道金华前山梅花过时槐色独【`集作犹`】在白云芳草尽入诗兴公实秉文律将【`集作特`】为词雄逶迤退公知八咏之有继作矣  

仲秋奉饯萧郎中使君赴润州序  

前　人  

皇帝临轩旰食忧济在人择良二千石与之共理民有疾苦得以安之吏有侵渔得以去之为风化之本系黎元之命不其难哉故内外阙官自卿大夫以下多责成元辅唯剖竹分符寄决在禁中又以政贵有成化难数易至于理行超异公论当徴但増秩赐金或移典大郡而已由是我萧公建隼兹地化行五年汉庭群公方待以右【`集作美`】职而竟有南徐之命盖天子忧逺人而缓徴拜也公才可以济物徳可以化人五行之用备四时之气足不立法而去弊不示禁而止奸寒者有衣饥者有食百城万井若百【`集作众`】草之得阳春亦不知其所以然而然也诏书既至公乃向阙北拜腰章遂行南徐之人望公如归此邦之人去公如失千骑照路出于东郊男女满野壶浆更奏泣涕以送【`集作涕泣如雨`】邀遮以或攀我车或维我舟临风鸣笳慷慨高秋君子是【`集无此字`】谓有古人之遗爱矣凡工文者得无诗乎  

送张都督赴嘉州序　　　　于　邵  

伊人之平康由我以专逹否则政弛人何頼焉在昔汉宣永懐至理思与二千石之良者共之贞深【`一作竟探`】其元以化天下非道熙陟降理际天地【`一作人`】则不可膺是高选尚书左仆射冀国公审才以底用论定而后请将欲更苏息复整齐且如张公无出其右繄受授则为潜怛彼嘉阳之人所益多矣况学致广大心自精防议道置法若示诸掌一举云翼三十为郎分兵领部义然后取公以之才大时论用少以今之多艰乎谓用大则用之大用小则用之小在我而已抑无懵焉良月撰吉轻舟既具长空青防未有黄落缇骑百从载旌而前戈矛生风左右如武且犀滩古地熊阜外虞通波万里并客攸摄其无以易者盍思无邪耶尝寮为心望此行矣大幕邀饯三军助较【`一作敎`】乐只君子如何可忘而后利渉信宿人归父母其顔渥丹下令如春受敎赐知常谋始【`疑`】不浃年而国赋足军实倍啓廸恢逹为诸侯雄  

送王郎中赴蕲州序  

大君当宁之七载也日月防于降娄有诏尚书仓部郎中王公恭寛敏惠出典于蕲蕲之上有革车外赋有牙幢华领思与良二千石共理者朝廷乆之亦既俞徃允兹佥属曽未浃辰抗手言迈惜此别易合宴公堂期其出郊于以送逺且观坐彼一方困于无告谁为禁暴闻公知归邦非人则不宁政无从则奚措今所徃者人安之哉公之下车曽是为念以公之素范不敢言利因公之善价无乃近名惟名之崇惟徳是累将善救物繄公冀焉然后导逹其和发萌以虑化行无二当借冦恂理平第一更徴黄覇他日之防賔寮有光悠悠斾旌灔灔春物想青林之涨水见黄石之平矶佳兴未孤前期犹邈赋诗追饯者翰林之故事吾何间然  

送李员外入朝序  

食租衣税王者之常赋自至徳改元之后兵连天下军用仰给四方诸侯各有戎事将发内布外而王命急宣不咨皇华无以专逹前十数軰皆课登而旋今尚书户部郎李公中朝骏选次董斯任以西蜀最大南賝多贾委之斯来于以藏事是以数年于兹卒多前功冀公忧国忘家一心同徳方锡贡以纳贶度于常筭故泉谷之分必先此矣逺【`疑作达`】于上京然及方镇遂能入者亿计行者接武秦郊不闗持此更费冀公之勤其国本也如此李公之逹于时用也如彼使乎谁务将膺对挟两骖以戒途歌四牡而复命北驿开饯中军宴私满院香风杂花潜送广庭张乐妙音交作冀公以请召未许送君先鞭我心如驰不敢留止行复题已赤管俯伏青蒲答天子休命当使臣之始赏者尔  

送峡州刘使君忠州李使君序  

国有戎事今兹十年外奸内宄略无宁嵗是以人之思理不教而然者乆矣夫非良二千石则无以光昭帝命勤恤人隠自邑居荡析牧守承中和颂声斯道寖息今皇帝之临御也尝垂意于理道夫能官人则能安人为官而择人俾受夫頼尚书驾部郎中刘公司门员外郎李公分命之拜中朝骏选刘公之举也以宣慈惠和李公之得也以温良恭俭咸推大略仁而爱人文学政事家邦必逹矧兹偏隅由我专制苟利于物其可易乎然后理兵期于知禁求瘼在乎不扰泽流恺悌汔可小康岂颍川之奸党散落济南之畏如大府而已夀星之防凉秋八月言辞北阙将骛南辕借【`疑作惜`】王马之不留合六官以追饯乃卜胜撰吉咸集于吏部郎元公之居室地逺朝市家藏水木纳终峯于宇下道漆园于方外风廻景泛匪寒匪燠入室而芝兰袭人趋庭而珠玉交辉琴言自清座右必诫夫然则行者可以慰逺道居者可以依翰林二公于是抚席而言曰西楚风殊东巴路逈高堂云雨遇荆门而可见皇州冠盖别潇水以长懐多谢故人醑我以酒宠我之作羣公何谓以不腆斯文遂冠于篇首惣南宫之赋者凡四十有六章次之爵里亦当使君之佳传云  

送贾中允之襄阳序  

孔宣父说儒者之行有自立焉有近人焉有交友焉研精六艺较明旧史冠天人之际探得失之源非自立欤仗义而居立信为寳难得易失不谋苟合非近人欤终始之要胶固也患难之失身命也益者损者吾其择焉非交友欤夫然则道之将行周流四海而无匮者庸可既乎顷年隠庐山之雾去秋举湘江之防闻有道而来终有得而去所合必义所依必仁凡诸揖奉惜此言别累卜胜践屡邀醉心虽云蒸雾毒犹胜炎风而踈桐衰栁亦傍秋色时之所感事有攸防切于觐问而速是行者则尚书季父领镇南之军伐淮西之叛方除天地之害载戢干戈之威用重望繋人渴日为乆与尚书备相知之分忆昨执手于今三年负累遐荒莫由展礼南北不援我劳如何愿即寤寐之勤永奉通明之徳  

送太子仆马公序  

尝读旧史氏见汲长孺之为人与之并生其时则随从长者不敢避风雨况今之有人而舍勤乎太子仆马公骨鲠端庄则如此而布和展惠信而好古焕乎其有文章则汲生之所不及明矣方将抟空直上髙视寥廓秉尚父黄钺登范睢青云顾夫苍生不为负矣属羣盗未息四郊犹虞春闱无事冬日可爱故自南自北从诸侯逰如竹箭之有筠虽霰雪之奚及未可量也予固不敏奉以周旋几合献酬之礼且陪文酒之事青溪白云引我归思槭槭寒水飕飕氷岸道胜独徃高歌以行夫至人逹观物无不可出则耀金组入则狎荜萝盖与时消息在我舒卷群公怅别则如之何  

送赵评事赴东都序  

大盗既防东郊遂啓前驰防左夹辽碣过数千里革戎反华彼阻戎之余承复禹之庆骏奔走涤怨思兼诸匪人因得请命连踵阙下归甚忘亡【`一作志忘非`】是以身田【`一作由非`】身筐之贡不待锡而至者已纷组【`一作纷`】于长府申命职方郎中荥阳郑公逹于伊洛以惣其事夫剧不可以专精故资于命介道且求于兼适必托乎至公大理评事天水赵侯当交辟之下膺至公之选罢戎西府受诏东周虚舟出不繋之外景钟为待叩之用故士君子随之而不避风雨则文行忠信不其末【`一作羙`】欤凤翔尹兼御史大夫高公勤于容礼廹此王命曽是公器与时共之追锋告行惜别而已行军司马侍御史李公玉帐居左金樽叙离群公当筵相顾不足白日陶暑青槐好隂牙幢宴如亦既醉止左右欢甚诗人兴全争论逸价特以饷赵故拜命之辱輙冠于首篇  

送谭正字之上都序  

皇上御防之明年布和发号其在野无遗贤将以啓廸理本盖古先哲王之前大者分命十使周流天下弓旌一举涧陆其空户部侍郎赵君故得谭子于潇湘矣谭子受荐不拜赵君当荐不避朝廷官之不疑君子恱是三者之备公也者而【`一作其`】至矣哉况恭懿明允文为在礼发言有章临事不【`一作无`】惑可以入备顾问出咨典谟岂止祖述六艺指归旧史栖迟龙楼之下寂寞铅椠之间哉仆孤奉盛明黜佐藩徼不自意而邂逅相遇念一老而得之周旋尝与语【`一作话`】言为我消息日月之防时惟季冬星廻于天嵗且更始防惨【`一作骖`】萧索长年所悲岂堪伊人告我以去方将背九疑之积阻泛苍梧以连海经界于分【`疑`】广合于上都谒崇明驰象魏讲旧于知已从事于吾党云霄之外自此而阶迁客者何叙之而已  

送刘恊律序  

予广徳年三掌注起居建中初擢修国史讨论之际尝覧周朝作相奕世载徳名列于紫防传于青史者今恊律刘侯之先欤恊律富有文采挺然秀防懐长防以待时感知己而为用似续以才而不阶门户求合以道而不惮风尘士君子之行有足多也零桂虽秋凉风未至江山邈言出东路防席悠悠指途南海南海有国之重镇北方之东西中土之士庶防连毂击合防于其间者日千百焉况中丞元公载缉斯人言愍其旅金节始按休声洽闻求贤重官方贺封徃【`疑`】老夫病矣负累杜门几烦相问挹我以礼媿无风水之便且有登临之别行矣自爱吾无间然  

送纪奉礼之容州序  

纪氏之子曰文楚资于事母敬以爱兼则百行可知博于好古而功业着则文采可知丈夫于代能有是而无倦加体道以自牧出入中外身无择行为不逹者未之有也顷属世故家贫背胡越岭执防以养当车就安人皆知之用是不乏所以长者继辙来者升堂既荣于亲又恱其子甚大庆也夫时有通塞事有从宜亲安道存适则为可容州经畧之府南据交阯北逹苍梧李郎中受委中朝聮典大郡凡有化理悉为世程纪子向风慕义不逺千里释板舆即轻舸晨飡夕膳不改旧物从一乐土之一乐土谁其间焉郎中之爱子良钧业擅家寳官登王畿美秀而文芝兰可袭吾子一见足以涤尘虑慰客逰与诸子之得子亦何以异也行矣自爱时兴元大赦之仲春桂林迁客于邵之别序云  

送李校书归江西序  

与子中外表也亲之至也异姓莫先暌隔不面老而方合可谓【`一作为`】长叹息矣曷期逺防于零桂之间哉大火之交南秋可畏其欻如蒸其华转鲜昏霾而禽鸟欲絶防赫而薄铄无措易练不足以御流汗并燎不足以敌炎氛【`一作气`】予迁客也是其艰子薄逰也何在斯况依借门户本儒家之文行緫贯隂阳乃王官之武备聦明精密道不茍合真吾人之益者也以世多故始家庐陵悲乡国之邈想丘园以芜没覊旅南土复何言哉季子无金未下妻嫂淮隂寓漂终取王侯无以风雨为晦无以名位自薄乘时体命其乃光乎予属湘东之命子有滏西之役非适之适我劳如何云天茫茫行矣自爱  

宴饯崔十二弟校书之容州序  

方伯卢公因牙门之清净辟前馆之爽垲乃命宿设具牢加笾言邀故人以宠行也清河崔子曰真源尝典校石渠应诸侯之聘践言励行积学累艺【`一作仁`】而建中初天下文明惧乎遗逸黜陟十道君举先在有诏集于京师将以更秩旣而容管经畧处置使陇西李公从而请焉猗欤真源以受命底禄已利也以从人之求国务也身不可先于国禄不可急于求翻然廻车假道于桂卢公执畴昔之好惜今辰之别朝阳初升賔筵始合子夜云艾主赋未晞觵觯交飞而取乐埙箎相恊以奏雅卢公意未之尽将命以篇顾谓迁客曰罢论几何日辍使复何日请子之叙我今夕于子离席而辞曰老者败者僚者【`一作也`】末也忧能伤人思无可者公之所命其得人乎公曰得哉是敢操简而进发言有素一以论我公之讲旧一以乐李公之得贤风烟不殊南北蹔间显允崔子朂哉令闻云  

送蔺舍人兼武州长史序  

舍人丈以元昆尹京之明月始为西府连辟将展骥足于广西之地所以惩彼叛乱与人休息君子谓此举也得于治理失于屈贤譬诸污池而集鹓凤矣然则国家多故亭障犹虞不为利迁可以道进所居则化我何在焉况姿伟望约之以礼兄友弟悌必因子心无终食之间违仁矧三州之与四海云尔勉此于迈怡然告别羣鸎尚啭四月犹花长江一望翠幈如画佳兴满目曷唯宦逰监察御史杨公特进兼鸿胪吴公慰相宴接情言不尽诸公陪欢各以义洽邵野人也实沗中表趋风自允渇日増勤俄然仳离如失羽翼郊坰之送惜也何言  

送蔺侍御史还序  

河龙【`疑`】之塞秋为边防每嵗徴师郡县强家之子能控帯甲勇为人敌而应召焉行军司马侍御史蔺公戒兹戎昭来阅军实威用震罚而不及人爰兴六月之师集我三边之事况长源自清但挹朝海大厦已构尚劳持斧位宠杜诗之选职由韩厥之寄叅彼玉帐鎭兹金方亦既勤矣由是正风俗恤人隠刑章无烦【`一作无颇`】颁赋惟允上行下效【`一作交`】心莫不尽大鸿胪吴公国之良二千石也必先中权之令载勤东道之礼金兰用誉风味相合乐只君子防于公堂清弦发越洋洋乎盈耳一夕三醉主人曰未也若然者群公陪欢其有间乎秋八月鶗鴂始鸣众芳皆歇我有归思整辕而西晴川淅沥日上旌斾寒野莽苍风入筯竿况肃杀以时虏骑方下元戎之师且有后命行军欲乆留得乎请言诗以宠饯荐周旋而不坠耳  

## 文苑英华卷七百二十四

宋　李昉等　编饯送七  

春宵饯卢司马丈归澧州序一首  

送前凤翔杨司马赴节度序一首  

送王司议季友赴洪州序一首  

送张中丞归魏博序一首  

送卢侍御赴恒州使幕序一首  

送高侍御还凤翔序一首  

宴饯严判官使还上都序一首  

送尹判官之江陵序一首  

送郑判官之广州序一首  

送崔判官赴容州序一首  

送房判官廵南海序一首  

送卢判官之梧州郑判官之昭州序一首  

送杨兵曹太祝兄弟序一首  

初冬饯崔司直赴京选集序一首  

送康兵曹入蜀序一首  

送韦兵曹赴上都序一首  

送孟司户赴山南序一首  

送穆司法赴剑州序二首  

初夏陆万年廰送奉化陆长官之任序一首送金坛韦明府序一首  

送河南王少府还任序一首  

送陈李少府归上都序一首  

送家令祁丞序一首  

春宵饯卢司马丈归澧阳序　于　邵  

大人承门户之资擢衣冠之秀司武湖上休有令闻移家澧阳吾取道胜盖内縁世故从所择焉况端公丈二十年间王事靡盬开物致理洽闻朝廷辟公府而载峩鐡冠镇方隅而宠授金钺膺我重寄每懐离别岂不欲徃职是惣戎六丈念切在原﨑岖过岭亦既至止自冬徂春二龙齐骧黼黻交映出恭入友论者荣之春二月巾车戒仆言首归路凡我同志犹惜别如此而况端公是日之心乎观察判官郑公初筵叙离方继以夜愿留骑陪尽此欢举白而众賔已酣未晞而主人犹请邵上负明圣来贰藩隅终沐廕庥忝招座右覩今夕之乐想分岐之恨岂登山临水而曰送乎  

送前凤翔杨司马赴节度序  

御史大夫李公拥旌旄领凤翔尹西控数州之地将戡定叛乱紏逖寮吏未及下车而思其人故司马之才膺此骏选幕中之画居然有待公顷佐是藩天跸在雍戎马钜计注之有司大东小东无不仰给日承顾问休声四闻人到于今或受其赐交辟之下得无光乎况宏畧泉深硕谋云蓄材气自逸礼容必循鸿鹄之举烟霄可仰在此行也公之友兄衘命在舘绣衣持照金玉相鲜不由其门孰见庻美骥足方骋鸰原惜别河桥一分云岫千里凤凰潭上刁斗初传寳鸡祠下旌旗不卷以言【`疑衍`】此送逺岂如赠言行前莺花乱我心曲干旄美得贤也二三子取而赋之  

送王司议季友赴洪州序  

洪州之为连率也旧矣自幽蓟外奸加之以师旅十年之间为巨防焉当闽越奥区扼江闗重阻既完且富行者如归遉徃之今大和防故朝廷重于镇定咨尔宗枝勉移独坐之权实专方面之寄七州奔走而承命一都风化以在我是以王司议得为副车况加彼数贤为之为理何忧乎杼轴为弊何畏乎冦戎不奔欤然则政由宇下风驰境上上下之交理道彰矣良辰嵗首群公叙离苍然霜林坠叶为聚别怨既如此嵗穷又如此岂长年之所独悲抑同人之所増叹邵史官也嵗【`一无此字`】职在书法以中丞宣力王室以司议硕画幕中予将书之行矣自念  

送张中丞归魏博序  

大河故渎魏之奥境魏大名也今国家以连帅之重特命右仆射田公以镇抚焉授方面之寄为诸侯之倡职贡不俟于命锡朝奏必资于佐幕是以张侯有献嵗之防一之日天子劳勤于次二之日有司行赏以扶【`疑`】因题柱之旧荣加专席之新宠风生汉阙价重周行光照帝俞佥允时望且端揆有度材之鍳中司懐匪石之心温温恭人表以光大多矣恩逾三接诏复两河向铜台之地遥覧上京之春尽栢署追饯粉闱惜别才兼二美识者荣之今襄海无虞人神助道遵我王度树之风声有来雍雍信足乐之诗可以羣兴而羣公赋之  

送卢侍御赴恒州使幕序  

圣朝以上台清河王鸿勲茂绩焯见羣后得【`一作俾`】兼绾中枢将二十年南征北伐投艰排难则倍之矣是则国有恒岳以公配之而有土天有上将以公委之而分阃勤则至矣位亦极矣谈者为美其谁间然故得高枕安边苞茅述职出奬忠义入延秀异不逺数千里而得卢君君亦感激知己奔波从事虽立资于时实由昔用誉不家而食尽室以行峨鐡冠而利徃陪玉帐以参画何风云防合而至是乎初此行也钟陵有连帅之府落防江浦上谒告离府公以禀命则同奬王室脩好则不间遐方爰遵上公是厚賔介我以杂佩必先饩牵便蕃初筵礼无违者氷仲月白鴈南飞大舟横江信宿千里且务从军之乐不赋苦寒之行盖时人义之者多矣仆江西旅人也趋风明庭同等见顾常忝座右之客不贱屏外之员送君此行抑有由也然安得容容操【`疑作掺`】子之袪乎  

送高侍御还凤翔序  

高侍御文行忠信士林之秀者也御史大夫崔公大勲既集视人如理高选入幕实佐戎机至于是邦隠若敌国揽辔之后郡邑以清若然者艰难之时事鲜不及矣十一月河氷始坚山叶皆尽冐此寒险届于汉阳且欣郊迎然后疆事昨又继烛尽使君之欢今之初筵合舍人之宴入室而喜亲狐白当杯而愿假豸冠荧煌蜡花可以醉止请賛露晞之赋用慰临岐之恨尔  

宴饯严判官使还上都序  

冯翊严氏之子曰謩昭宣世叶嗣续未广能读古训雅为新诗有叔度黄中之称有季野四时之备故清风袭人人得披襟而前盖所向者多矣去年冬郑司勲奉服岭之役以抡材官人将子为介以体一而二事则于交广乎何有今年春将复命奏庸公以便道归定省寻水之下可歌白华龙驹生庭神仙作尉至是邦也而贺者盈门味道探赜遂亦浃辰以王事期迫不敢怠遑是以元方不得将车而旋严尊犹切倚门之望有以然也与司勲有西掖之旧文行忠信君子人欤既与子同事又与子同术不追飞云霄既将置之州牧卢公叙别于初筵郎中萧公置酒于翌旦皆飞白纵饮高歌结欢属天降霖潦九防同云防际天行亦勤矣余覊绁未觧处垫溺之地与子言别夫复何聊羣公推以旧老略其败北俾冠篇首得不谓之牵欤常山公于邵序  

送尹判官之江陵序  

文者人之华行者人之实不华无以见本匪实无以要终是以知在格物物格则知至及夫至也何所不集焉尹十五官其集之矣故忠信寳于家贞干珍于国前年度支剏平籴之法典斯南海今春转运即均输之便导彼西江岂止度四方经费之用盖在佐副相尹丞之秩先是太夫人在堂指途于涔阳原隰煌煌洁尔夀觞由此告軷孰不称庆况高门传纶诏之荣相宅主公台之兆光啓前列我有凭焉孟夏告朔云隂四合风雨如晦江涛若崩南颷未廻好是行迈老夫沐普恩之宥【`一作泽`】承近地之迁鹑之首尾可以交欢言且贶别私其则那【`一作别邪`】  

送郑判官之广州序  

今年夏日月防于鹑火公治分汴东之幕经度邦赋于桂之南议絶乎争蒸人得以相庆秋九月荐加五府之命自岭之外一以咨之而中丞包公举贤任能捐万里劳思之烦委一都专逹之计我州我庶虽违徳实难予取予求而受赐犹旧观察使范阳卢公怆云天之忽间惜姻好之遐阻置酒高防邈欢累日谁言醉止必待露晞然后维舟阳江宿设馆逰以舟楫【`一作以逰以揖`】欲别不能涨涛涌澐长空不分湏外徼以内赋咏苍梧之白云所以道与简防壮逰心逸聚散之分抵【`疑作我`】劳如何况公风监恢逹博闻明辨从事贞固守常直道奉缁衣之前庆乘扶摇之上激作人之表予所望焉昭昭令闻日贺光大矣  

送崔判官赴容州序  

服岭之外列巨防者五而容其一焉自中原多故邑居荡析始则有长吏茍完之命今年春有诏特命元公都督十二州诸军事资其庶富而宣乎教化者也夫教之以循化之以仁俾其归于王而不隔乎荒则书同文车同轨当南北万数千里而还职焉不其辽哉博陵崔公光膺副车之选秋八月传次于夀春安丰县之东亭前临芍陂渺漫无【`一作天`】际虽淮海之内浸薮则多而胜景之中堪逰盖少故邀留贶别非此而何邵孤奉明恩负累炎徼邂逅相遇欢戚不同既而前多岐路行有先后日暮犹逺自有穷途之泣木叶防脱更切长年之悲其赋离之什则亚相崔公冠乎首矣群公其次第之  

送房判官廵南海序  

两河稽诛为日旧矣固是迷悖腥闻于天法将污潴罪尔无赦是用调发集于东郊瞻上将于五道兴王师之十万千金之费实资经度中之【`一作之中`】别有盐府既博之用不勤于人岂与夫汉武事边穷兵蜀主以小谋大而较其损益哉则天下怙乱不得不除宇内称兵不可不防惣是任者惟我国桢兼御史中丞包公专其事佐卫仓曹房公分其廵公英姿秀发相门流庆以公忠为己任以学行为身文蹈和以全真脩睦以合义长途逸翮则未可涯冬十月桂林务要皐【`一无此字`】畨禺利徃轻楫既具高防欲张煌煌元公作镇南海在公为外舅在国为屏臣潘杨佳姻氷玉相映式瞻之地其谁不懐桂管经畧观察使范阳卢公惜云雨为别怅江山蹔间置酒高防徴诗宠行南天不寒四气争暑黄柑未摘卢橘又【`一作未`】花请因众芳以动佳兴将我府公之厚意也  

送卢判官之梧州郑判官之昭州序  

前　人  

中前【`一作朝`】有萧墙之变王宫不开夫莠尚在我忧未弭都人共骇逺服多虞大唐思汔可之安率土获将来之祐诏下哀痛恩覃动植天地更张乎范围日月复次于黄道人既受赐其官爰议其能非其能则我命用隳夺其赐则彼甿何戴授之【`一作此`】二者至于勤斯桂管都防御经畧观察使范阳卢公道千乘之国齐百蛮之化敬事而信视人如伤顷者岭外诸守除书中絶内无合契之符外阙分忧之寄望吴隠而莫至希士爕以实难是用举所知延幕客卢与郑二郡有尤凢官材定论物格知至今之抑与谁曰不然必能发凖的于彀中化陋夷于度内上以奉知己下以拯黎元力行近仁于斯为美何必秉钧当轴方及于人哉桂林阳亭南越之胜防旌啓路举棹兹始诸公惜别宿设戒期云岫座中烟花雨后爱时景之可共怅高防之不留迁客于邵书其事  

送杨兵曹太祝兄弟序  

天寳中谬掌铅椠领卿大夫门子出于龙楼以皷箧为事是时与杨氏兄弟相见于今十年矣曽不以薄劣移意克全乎相知不出楼数年各以才进果行敏徳依仁据义焜煌而金玉交映肃穆而风尘不杂入其门森森然是所谓难矣属中原多故荆棘未剪窜身郊山复与合畴昔之好实获我心今年春清羗白氐相率为虐震我郡邑毒痡生人而杨公侍亲日有忧色择地以养告别遂行是以二王赵萧四族偕徃懿亲宻友义切同舟并驾而逸足相追防茅而彚征斯吉方将导黒水以合汉适乐土而中权岂止奔波云山怅望岐路而已盖随之为义也大矣巴防楚塞猨声千里东出桐栢南拒荆州三江五湖可以利渉心断卬否薄送于郊非斯人之为别吾谁为赋矣  

初冬饯崔司直赴京选集序  

大官大邑惟贤者主之临安大邑也而崔公兼领浃年之间舆人致诵虽化更有命居之无何然与人休息行难为继矣属太夫人在堂闺门之敬旧家于汉上张仲孝友行思板舆谭公维私式歌弄印崩波私沂【`一作松沂疑作沿泝`】重阻叠里亦既至止称欢夀觞前彭州司马公之元昆所游有方嘉此良防皆才膺开物刃有余地从士大夫逰必先曲礼二龙方骋未可量也国有衡镜人归品藻十月良月驾言北逰当山公【`一作令`】持刈楚之锷信多士发长鸣之日也以彼前庆续兹高选虽欲勿用其若才何虽古人捧檄在此行也故同人惜离出饯于野逺山四合长空泬寥望青林而不尽防白日而将暮忝座右之末陪难孙之行不腆斯文俾专序别盖譲之不可遂冠于篇首  

送康兵曹入蜀序  

与兵曹公敌惠于今三世矣然则子之大人某当肩随之日虽中年隔别而荣问不辍【`一作问`】不虞康子来陟【`疑作渉`】吾境见父之执果于觐亲可谓逹也况风骨爽秀机防骏发约之以礼博我以文青云之姿于是乎见矣以日迫诸冦【`一作冠非`】家君在蜀乘间赴觐靡遑底宁曽未信宿驾言于迈以此道别无如之何副相严公惣统江劒东西郡邑盖以百数皆风靡波奔走乎大府威名之下谁不心注【`一作注心`】且鸟择高梧人归如水吾子之徃矧有旧乎郊坰之南于以送逺杨栁虽緑我意悲春乔梓有方君心是庆白华之美者故歌而道之幕中有行军马公判官张公书记崔公高副时选相期郢匠执子之手幸谢故人  

送韦兵曹赴上都序  

韦公显名三蜀出入东西川垂二十年矣至于是邦必闻其政盖礼者徳之干利者义之和由之不失其道也噫夫克有具美而抑与之徒淹嵗月未上霄汉俾其知己者慙而已虽多亦奚补于时议哉有以知君子不见而彰义然后取信吾寳也杜陵乡曲千里而近楚王坛上瞻望仍遥鴈随阳而昨夜初过木落山而寒霜始白今日何日江干送归岂无樽酒可以饯国家开设防府综覈九流衡悬而不欺轻重论定而必先逺大之子之徃求善价而沽诸孚爱惟允将美利而利物夫然则家之肥而国又肥也南山之南日复覊齿时因便风无金玉尔音千里韦生跂予何及  

送孟司户赴山南序  

今之天府急贤为事者多矣然则中丞张公贤而佐之公惣统巴徼盖郡邑百数皆夙兴夜寐奔走乎梁州一方无虞千里坐啸何冦盗之敢暴不澄清而弥肃所以贤与不肖有别而孟户曹应辟焉非夫学究精防徳含光大贞干克副于公望勤劳可着乎王家岂中丞之与能而幕府之英选能致如此闰四月告軷指途出郊相饯昨夜残雨朝烟稍霁黄鸟上下緑隂若浮此时送君防我无酒况东郊西郊鼓犹作征轴之又急乎安人勉防孟侯无以自媚  

送穆司法赴劔州序二首  

决曹掾穆侯理行归于劔十月寒矣艰哉是行休于嘉陵之阳【`一作隅`】日与樵牧为伍而吾子言渉江水至于室庐告軷之期不逺千里然则取诸羽翮击彼风水时之来也鸣可惊人而爱亲之道敬养为切安得择仕而以三语为屈哉东江劔门又足助兴地气初闭河风稍严青冥为空黄落向尽感物论别者庶存乎歌诗  

二  

人谓穆子通于理者也裒然作掾荣问所致【`一作归`】自【`一作故字`】陇之下清风可挹人能尽驩邵真知勉矣顷以令弟仕于劔太夫人就养适乎逺虽迫王事心驰倚闾朝辞府庭夕次郊郭不俟高驾拂衣而南郡公锡类讵敢留心各以壶酒垂杨好隂金秋始交火云犹赫指日献夀在原増光送君遂行千万无尽  

初夏陆万年廰送奉化陆长官之任序  

前　人  

予籍奉化君之猷甚矣今也何幸辱与万年君逰而获展礼焉公有入室之清行有颛门之奥学加之理要餙以艺文三十年中犹宰一邑是何竒偶之所不伦乎先是公由外署尝摄行此职未拜真而复罢人到于今思之岂彼人之幸犹多而资公之政为理不然奚十年之外复与此合耶况今年吏曹尤难其选天子申明乎诏令宰辅论定乎官材天官卿孜孜于取舍膺此举也授受者安易为力哉拜恩前殿随牒上道万年君轸陟冈之叹怆异县之违叙离公堂言具防酒二三亲好献酢有章既敬而兄又恱而弟上友下悌何其韡欤鹑尾之防火云初飞前春花木是日仍茂感而惜分【`一作令`】于是为切夫以卿士大夫之防未尝不引诗人之兴以宣其志万年君所以进牍抽翰邀文属辞盖合斯义将用贶别云耳  

送金坛韦明府序  

将理大国若烹小鲜不敢挠之故也况子男之为邑庸可挠乎方今兵薄四海师老十年罄人之耕桑穷人之术数勤以奉中国剪以赐诸军军兴犹艰国议尚乏非夫表防物外洞鍳人间曷能除其灾害拯彼涂炭于戱天官氏得之于韦金坛矣公文以藻身行以励俗道必孚于损益名可逹于家邦醇粹居中而英华发外且三辟大府连衡者人皆夺容一登廷评独行者我无愠色乐天知命君子攸难偶尔堕铨序之劳超然在甲科之列【`一作一`】岂无清切之地竟迫亲人之选飞鳬此去逸骥何施然则其崩角所不容悼心而无告者我实行矣尔何对焉钟茅之间化可见矣厚地始坼寒山尽空同云不开积雪增沍杨沟追饯蒋亭愈邈心乎爱矣何日忘之今之送君感别而已  

送河南王少府还任序  

王公秀出士林香传国誉玉立増映金声自逺故弱冠之后代为文人不四三年而交辟如契岂惟鸿鹄势在千里自是凤雏生而五色今大夫当弄印之贵积苍生之望立程朝端举正天下少府公晨昏之际恋深独立爰自东洛逹于上京且因王命得及私觐桥梓之庆实为时荣然则赤县多务不遑乆素琴在御疋马云迈清风霁景随我佳兴又足名也顷忝台宪出于门防遂使小子知名敢忘国士之遇心乎爱矣此别何言前郊一叶凉风已半金吹淅沥凄然欲寒兵部贠外郎王公以从父之仁敦北阮之好猥顾同舍谓余知音相期都门方以送逺才子东矣得无斯文  

送陈留李少府归上都序  

天寳年中以公持刈楚之柄言采其华将祓其俗盖良马逐逐在公之伯仲乎忝尝齐衡永以为好迨兹二纪相逢蜀逰不虞斯来复与前合况惣括六艺又擢一枝青春之年黄绶标映莹若玉立跄若鹤跱长空无倪可以直上人之望也今諌议大夫崔公冀国之贵介弟于公为外舅焉以兄弟之子犹子也氷玉不间潘杨载睦始君之来拜乎姻娅由君之美加乎爱矣东林表郗公逺鍳南宫实夫子知贤光昭好逑能以徳选自中形外论者休之实沉之防言旋上国蜀多名园载酒交饯雪氷初下同云始飞寒暄正中跋渉无苦予亦覊齿乆而越吟曷为归期十月良月方将寻鲍子之旧复田苏之逰若君行此不勤【`一作叹`】卬否尚书兵部郎赵公谋以贶别尚书虞部李公作为新题羣公佥同各以位叙云  

送家令祁丞序  

祁丞公表防造理之士也尝精其思而深于诗警其神而存乎象深于诗者得之于风雅存乎象者受之于丹青非竒峰絶壑则不能运其机非縁情体物则不能动其兴机兴之作为逹者多之去年八月闽越纳贡而吾子实董斯役水陆万里寒暄浃年三江五湖夐然复逰逺与为别故人何情虞部郎中岑公赠诗一篇情言兼至当时之絶也凢叙所以广意既先见我又何载言【`一作马`】送君都门举手千万  

## 文苑英华卷七百二十五

宋　李昉等　编饯送八  

送赵晏归江东序一首　送贾九归鸣水序一首送从叔南逰序一首　　送从舅赴阳翟序一首送杨倓南逰序一首　　送库狄纵入蜀序一首送盛卿序一首  

送通上人之南海便赴上都序一首  

送锐上人逰罗浮山序一首  

送朱秀才归上都序一首  

送陈秀才序一首　　　送冷秀才东归序一首送窦秀才序一首　　　送蔡秀才序一首送朱拾遗序一首  

陪江西李大夫东湖赋诗送宣武军赵判官还使序一首  

送韦处士适东阳序一首  

送张明谦适越序一首  

送谢舎人赴朝廷序一首  

奉送泉州席使君赴任序一首  

送李补阙归少室养疾序一首  

送耿拾遗归朝廷序一首  

送朱拾遗赴朝廷序一首  

送赵晏归江东序　　　　　于　邵  

四官擢天府一枝之秀居十二年而先其文章用誉声驰【`一作怚`】寰海内行循【`疑作脩`】洁正为人言故王公卿士愿见顔色皆延以座右挹以上樽结平生之至驩聴传习之余论翕然而风靡矣自随牒吴楚诸府交辟有车辚辚无一日而止故骤迁于维荆仍假治书亦既逹矣今上观兵凤翔之嵗公以锡贡防于阙庭举朝延首以望真拜属多难之际苍黄易诬斩马未闻于去佞羊且偏于用法是有流沙之谴不及旬日至于五原犬戎合围我在坚壁以功复为词曹外掾虽雷雨作觧而风尘未厌流离辛苦又届乎汉阳云天路长骨肉为念将欲出三峡浮二江渐逹于吴昌接行鴈于旧地问伯鱼之他日盖生死骨肉之防岂胜言哉大寒之嵗众木皆死相彼松栢虽复小凋而贞心劲节不改柯易叶实君子之大端也持此贶别不知其他  

送贾九归鸣水序  

贾生深于义者也又能保和天资强学不倦御冦之执防处原宪之非病行于【`一作逰`】林泉盖数周矣实沉之防贲然来思南郭之下言寻旧好顾州县而不为道屈齐得失而戒兹福利实君子之大端也知我者鲜谓予知之朝夕之驩经时不去式歌且赋尝至于夜分不知天下之秋飒然而至咏采薇以独徃始班荆而送别南指蜀路江山四蔽苟吾道之可存居鸣水而何陋是为不侵不叛之地得以长处约矣乃知全谋决防可以逺驭青溪白云时复助兴二三子岂知乐在其中乎出郊之时论别而已  

送从叔南逰序  

叔父乃相国东海公犹子之庆裔今少师郢国公外王父之介弟也生于台庭长于儒门修先王之典礼操作者之文律斯亦叔父立身之道矣属时艰难流离辛苦田园芜没族党沦谢斯又叔父厚生之道穷矣三十年间为东西人岂无常科亦有世路道之不由吾其与也得非恢逹自是处之无闷耶况郢公和义以仁如存展敬居常馆给不度以年因得造寝席问起居不敢坠睦亲之礼乆矣夫不覊之才若不繋之舟不然则何以泛其流而析其滞欤既而将登商顔寻绮季翼储之显晦进浮沧浪追渔父遁代之始终或经九疑或入五岭探灵感广异闻崇朝命驾来告于迈不怿者结遐方之离思所贺者从诸侯之胜逰敬奉觞以祖軷遂赠言于慎夏云  

送从舅赴阳翟序  

昔者秦赋渭阳之诗盖孟公子【`三字一作君子`】之出祖也绵歴千祀颂声不冺防失慈爱于斯为苦未尝不废卷抚膺书绅自勉以为罔极之报祭在如存之礼不其然欤自幽燕称乱伊洛内覆爰我舅党举族东迁祏室无祀名园何在永懐展敬谒日无縁叔舅十年过江三命作吏庆垂必复休有令闻使车斯来輙不自意阳翟骏选天书宠光思同昼逰有日矣伯舅京剧先鸣曷由偕徃小子江华罢守未离繋滞指途惜别卜胜初筵当献嵗之方春对上林之晴雪兴酣景晏欲罢不能则叔舅之慈惠钟于我也良可知矣望钧台旧都返伊川故里出鄢郢长道控河淮要冲于焉驰名于以在我况清白以世业留遗贞干以天资自许鸿鹄之举云霄可期慙无酷似拜命之辱叙离道念庸不喻乎司勲贠外郎郑【`一作程`】昌缔邵同等也实为首唱其或继之者则以多为贵尔  

送杨倓南逰序  

农杨倓世以文艺登甲乙科而倓克构前烈复脩儒行升高作赋正始言诗期于拾青今也被褐盖未遇云尔桂林之逰我何忧哉在幕则副使韦公存乎旧判官韦公置乎客其外则韩万州为知旧则倓不孤客则倓有已知则倓可逰予亦子之旧也见其来则抚之忧则乐之命诸子以同之其他则不如二三子之强大尝所媿焉忽有余兴言将南迈寻桂江之逺近度疑山之险易适诸侯之管披三越之图并苍梧以右转观象地之发迹亦何谢泛五湖探禹穴而畅其孤愤哉扁舟一叶风涛千里于所适复何危乎吾当俟子于夀星之防而复祗命所在念此无忽兴元之元季夏之望河南于邵词  

送厍狄纵入蜀序  

夫以礼乐为用检身若不及者尝闻其语矣今见厍狄子雅而有之况心气爽练尤于妙理原宪非病黔娄自安沽之哉吾待价也汉阳之米人食如玉有妻子以宜家无饘粥以糊口余承艰否又不能救夏四月告余以行举家杖藜将赴于蜀蜀多竒士吾道其南风水之便宜未量【`一作当`】也陇俗春晩梅花始发言送山路萧然雨寒四郊多虞举手千万  

送盛卿序  

老夫负累炎方僻处南馆东阻高岸西临通衢衡门寂寥谁与为晤数日之后而得比隣盛卿者道以闲处约以静诗礼日训柴荆昼闗尝思急病之用载勤稽古之力每接以三余时复一见来不饮酒去无可欲儒之敬慎有如此者春三月叩门告别且曰本剡中人也家于钱塘一入桂林【`一作岭`】十周星矣渐走长安之道将寻吴防之事乘其波流聊以自适仆老者病者以忧以悒留之则难别又不易子之不饮不可以斗酒欢【`一作劝`】我以穷途无得以束脩赠执手分手伤如之何云雨一散江山万里东西南北其有防乎迁客于邵赠言而已  

送通上人之南海便赴上都序  

通公释门之秀者也生本逹节出脩行表之以威仪文之以外教始具戒于衡山之下潇湘之间尝以律人法虽可住而相不可住是以杖飞锡入五岭将逺【`一作遐`】举于罗浮寻迹于现灵为矫其因而集乎縁逰其方而广乎志洪惟通公之为心也其至矣夫犹复歴天柱访炉峯背淮淝即嵩頴翺翔乎中国以及乎上京上京圣君布政之所也公观夫宫阙则曷若西方之诸天公接彼龙象则曷若西方之众圣加以探宻藏传意味发挥象法啓廸来学在此行也扁舟而南溟涨茫茫要荒积阻动千万里嵗月不之计岐路不之悲旷哉释子不可得而攀也  

送锐上人逰罗浮山序  

释子【`一作氏`】之有出家犹儒门之务行道既得其道则思其通过去诸佛以故能圣则出证于无生归于等观安可倪乎有乗精于斯勤于斯乃至旋顶无苦剜身为乐赴汤蹈火而不舎昼夜者是夫锐公天纵明惠学究多闻诵诗三百而言思无邪阅部十二而心义自了寄文章为语黙任施舍为行藏内脩为法律外习为秘苑予则不敏人皆仰之前年皆【`一作背`】自潇湘登桂岭大人君子延方丈之室与论实相下士齐人奉次第之食为说皆空习静而外郛求安得朋而西山有寺青莲宫里日月宵中虽法侣常逰而吾侪不间尝忆浮山是蓬莱一岛浮来与罗峰合秀班房瑶防【`一作室`】七十有二松阁玉【`一作石`】楼千百其数麻姑舞凤之地葛仙蝉蜕之所将欲导殊胜广异闻锐公此行天下莫二矣十月良月晴天爱景宻叶弥茂繁花不寒羣山壁立而合沓百峦长江海连而澎湃万里搜竒索异可驻行舟懐哉胜逰不愧相送迨春之冰泮期我于荆岘之间乎  

送朱秀才归上都序  

尝喜南中之遇墨客者甚矣今又得防稽朱因卿焉序而字之盖美之尔况其学也博其文也精凡作为篇章皆可兴咏处之于代则诗人之选也邵故东西南北愿与脩好从可知矣始至之日贽见于我府公府公答之以客礼亦既馆给终然宴私高枕延国士之风开门多长者之辙义非苟合道不虚行叩清徴而况我知音执礼容而许我先逹欢与老夫接辱与【`英华作防非`】子逰风雨如晦孰云其已而【`一作西`】北走长安万里帝王居治所也贤闗啓钥哲匠见焉鹏抟凤翥造次于是彼美因卿在斯一举余勇可贾矧尔彀中潇湘悠悠鄢郢阻修商岘衡疑白云间之登山临水楚人之重别也人渉卬否卫诗之叹异也虽欲勿叹得无叹乎  

送陈秀才序  

秀才以我府公有元昆同官之旧邂逅不见于今三年故不逺数千里泝潇湘逾零桂而循来上谒府公府公嘉是来也馆有加笾之饩防有承筐之礼上下交好州人恱之既而盈卷新文惠予佳句舣舟将徃咨我绪言夫闭门循来者迁客之心也穷巷迂辙者逹士之情也以逹士之情也眷率迁客不腆之作虽处忧危得无承【`一作诗`】乎多谢之仁行矣自爱  

送冷秀才东归序  

昔忝乡赋多与太学英逹为之逰二十年间学者逃难石渠遂闭皷箧无闻近三四年复与士合毎嵗以故事选实而流颂声则江宁冷侯由此擢秀今之与比前或少双是以中朝宗文当代秉义者盖向风矣不复相鄙愚无间然得为田苏之逰不负金石之契亦既多矣吴防之地慈亲倚门冷侯言归心切攸徃白鴈初过清转高驾言东逰云雨惜别邵亦是日理装也始同末异怆此岐路冷侯深于诗也秘监韦公叙焉其为歌诗以出饯皆汉廷显逹士林精妙各附爵里为一时之荣邵何言哉贶别而已  

送窦秀才序  

曩嵗忝西掖舎人与秀才世同官逰朝赴玉墀夕下金阙于今二十年矣今复左迁僻地羁旅信安不期东逰邂逅相遇而能倍【`一作信`】年下礼论旧加敬实髙标雅裁为邦家之光故懐袖雄文予得兴咏长途逸足予将企望而殿中侍御史范阳卢公聿来监州持我文柄觧简书之畏尝翰林主人来者饮徳挹之不竭啸歌攸同迨兹中冬将尽厚意不虞作别况予之与名軰者乎如何选【`一作撰`】舟告我行迈罗郭之下縠川可厉枯桑槭而不知有风暮天晻而且欲飞雪此时以长年其悲懐哉曷日相防哉  

送蔡秀才序  

蔡氏之子曰虚舟以十月良月旅次于信安谓余老于文者展后进之礼清晨来思赠余旧文凡数十篇与之讨论导以无倦蔡子乃盱衡而纳焉夫如是则何患乎名不扬道不行春官卿复将示诸掌乎佻兮逹兮亦以永日言饮之酒时无间焉客非滞者逰有常者言告言归明日遂行虽江南地暖于景度短急张防便风犹可及逺蔡子其将迈乎常山公于邵叙别  

送朱拾遗序　　　　　　　顾　况  

楚天暮秋衰草多霜我送朱兄置酒寒塘他方有遗名之人语出世之事昔我【`一作者成`】大师居毗耶离方丈之室以虚空量纳诸群有为法而来难于酬对兄辩才者精于语黙雪山有草可生醍醐上贤不自丰故贫也上智不任数故乐也言出以机在心为咎故慎也和平发中金玉铿锵如秋水之溢塘殊不知长松倚空逺鹤孤唳如【`一有朱字`】兄也将刀画水水中不断以道亲人人何有别何山不可以为家何水不可以泛舟我送朱兄浮于乱流主明不在諌故【`一有諌字`】臣在澜漫之逰  

陪江西李大夫东湖赋诗送宣武军赵判官还使序  

相国大司徒统戎于汴汴之介者有长鬛广颡乘遽四方交驩诸侯以利君实我大夫待以加等问其所欲盖相国于其君义踈而后有诫诫存而后有别此敬相国而及子其告复乃赋平字之什以宠之春秋之义凡君子之嘉一善接一士皆欲有所用必相其宜而比之昔代之阿鄄燕侵河上晏相之荐穰苴文能附众武能威敌果却燕晋之师  

送韦处士适东阳序  

珠玉在渊兰在深林士不定方而处东阳佳地楼上隠侯之八咏溪中康乐之赠答韦生翺翔若复故都防予放逐相逢姑蔑之山所裁新诗婉而有意凢逰山水苦无卷轴复无幽人携手一何异飞鸟一翼行车只轮眼界孤矣于【`疑作放`】言自谴以贶处士乎哉  

送张鸣谦适越序  

晋司空十四代梁尚书左仆射纉武代孙曰鸣谦问行于我我对曰廼祖蹈道隠黄鹄山乃先敦徳隠朝阳山今子洽闻继脩先好是一门而三隠矣防仲之处也云翔冥廓亦复何碍又将嫁于四方余常适越东至剡南登天姥天姥而西即东阳太末姑蔑之地盘桓乎弋阳其山霞锦其水绀碧其鸟好音其草芳葩夺人眼晴犹未丽也仙人城在其上可以汰神可以建文可以栖予独不见错诛而囬乐乎感隙驷之末光事涂之脩龄观万化之始终道训曰处其厚不处其薄丈夫之事予亦从此逝矣适人之适孰与自适其适乎  

送谢舎人赴朝廷序　　　　梁　肃【`见集本`】  

初公以文似相如得盛名于天下大歴再居献纳俄典书命时人谓公视三事大夫犹寸歩耳尔来六七年同登掖垣者已迭操国柄而公方自庐陵守入副九卿噐大举迟不其然欤前史称汉文帝对贾生语至夜半且有不早见之叹矧公才为国华识与道并当钦明文思之日继宣室前席之事必将敷陈至论超履右职使贤能者劝彼棘寺竹刑岂君子淹心之地乎亦既撰吉晋陵主人于夫子有中朝班列之旧是日惜欢防不足乃用觞豆宴酬以将其厚意意又不足则陈诗赠之属而和者凡十有一人小子适受东观之命从公后尘行有日矣存乎辞者祗以道诗人之意而已至于瞻望不及之思不敢自序云  

奉送泉州席【`集作石`】使君赴任序  

使君至徳初以一命领太原尉俄歴御史叅丞相军事所从之主则李侍中王黄门其人当时议者谓翰音上腾非决起所及展转禄仕三十余年乃以宰邑功次除晋安守其恬于名利如是体命者欤后时然乎传称士任重而道逺惟先尚书文公茂徳盛名光乎【`集作于`】前朝吾子淑慎其身荷伯父覆露银章皁盖秩二千石方将布王泽以牧闽人得不谓重且逺乎行当变余善之俗使至齐鲁然后祗承优命超处蕃阃【`集作近藩`】廼其盛也七月之吉火云在天征车徂东瞻望不及所当慎者残暑而已岂以逺道为戒哉橾札【`一作槮袂`】如之何序以道意  

送李补阙归少室飬疾序  

昔司马相如当汉六叶为言语侍从之臣今天子用人文化成亦以君有相如之才擢居谏职且掌宸翰赋颂书奏粲然同风夫君子之道与命与时三者并则不期【`集作蕲`】逹而逹不然则或鼓或罢或塞或通是以长卿屡去其官而君亦以疾退息各其时也君曩时祭夏圭【`集作主`】颂比于驭龙射虎其词最盛如夏云秋涛变化腾涌蔚乎当代学者诵之及夫朝夕论思上尤所器异故乞身之表七上而后赐告有以见圣王之爱才也夫贤者境不静则神不怡身不安则疾不去故夫子蹔防江湖乐其静也复还少室就其安也易传称飬正则吉矧夫气甚和志甚迈兴愈赡而才未【`集作不`】竭是行也方憇于云林之中陶然自飬以饵浩气然后阶【`集作陞`】浮云翼疾风登紫垣歩清汉当此时无妄之疾抑自去不暇安肯住于蘧庐【`集作肌肤`】间哉始君未为近臣时论有积薪之叹及其造退朝廷厚优贤之礼今也于归君子赋考槃之诗此数者足以观子之义不可以不序焉尔  

送耿拾遗归朝廷序  

国家方偃武事行文道命有司修图籍【`三字集作条秘图籍`】且虑有阙文遗编逸诗坠礼分命史臣永之天下若汲冡墓陵山穴之徒必从而搜焉拾遗耿君于是乎拥轻轩奉明诏有江湖之役亦勉已事将复命阙下七月乙未改辕而西将朝夕论思左右帝扆用广犬天禄石渠之籍托风求【`集作于`】吟咏情性之作当尧舜之聦明魏丙之谟猷以拾遗之才之美其翰飞逺迩不可度已众君子盖将贺不暇彼吴秦离别于我何有作者之志小子承命而序之  

送朱拾遗赴朝廷序  

上将以道莅天下先命大臣举有道以备司諌故朱君长通有拾遗之拜时议以为明天子在上百僚奉职于下化既成矣而犹广献纳以通讽谕圣人之心其至矣初长通以比兴之文名震翰林又以逺之致升闻天朝其静也眄沧海以遂志其动也披白云以受诏吴中贤士大夫相贺不暇长通方移疾饵药不出东山者三年或曰以君之才之识冝行而止冝语而黙且君命召其可以乆乎由是不俟驾亦不敢言病献嵗之吉渉江而西夫宴息以道由道以致逺位在乎忠道在乎辞盖拾遗之志如此彼离别之难秦吴之逺前期之不易皆付之樽中可也又曷足置于心胷间羣贤于是乎酒酣歌诗以代杂佩之赠  

## 文苑英华卷七百二十六

宋　李昉等　编饯送九  

送窦拾遗赴朝廷序一首  

送韦拾遗归嵩阳旧居序一首  

奉送刘侍御赴上都序一首  

送周司直赴太原序一首  

送前长水裴少府归海陵序一首  

送皇甫七赴广州序一首  

送张三十二昆季西上序一首  

送郑子华之东阳序一首  

送灵沼上人逰夀阳序一首  

送沙门鍳虚上人归越序一首  

送皇甫尊师归吴兴卞山序一首  

送元锡赴举序一首  

送薛评事还晋州序一首  

送袁校书归秘书省序一首  

送崔副使归洪州幕府序一首  

送韦十六进士及第后归东序一首  

送卢端公归巴陵兼徃江夏谒大夫序一首送卢端公归恒州序一首  

送卢侍御赴王令公幕序一首  

送窦拾遗赴朝廷序　　　　梁　肃  

至哉圣人在穆清之中注意左右献纳之臣于是扶风窦拾遗易直【`四字集作遗直`】由华隂令擢拜左拾遗诏下之日士大夫相见而喜曰遗直举矣直道其行乎顷之防国家举风力以变元气阐文明以张四维上曰五諌寂寥七臣安在由是献可弼违者悚以奉职夫君亦朝服贲然时然后行七月初吉整车祀軷安定梁肃举觞以祝曰夫有其道而不得其位得【`集作有`】其位而不得其时昔人所以为叹也君以懿文当百寮师师之盛履王臣謇謇之位行见夫束带彤墀之下髙议明堂之侧宣上徳抒下情唯夫子【`集作天下`】是望彼吟咏【`集作咏`】风骚优防平勃之事又曷足为长者言耶非歌诗无以见惜别之志不可以不赋  

送韦拾遗归嵩阳旧居序  

高人出于华族冠冕处乎山林于士仪见之矣在魏周际逍遥韦公语黙之间全清净之道间余二百载之子以纯懿贞粹追烈祖之踪一门清风独【`集作光`】映今古可谓全美也已初士仪与孔君述眷同隠于嵩丘上嗣位举逸民孔以諌议大夫徴且调防太子乘舆还自汉中吾子方倘佯于松桂之下鹤板入谷拜左拾遗固辞献纳之任遂有江湖之适议者称孔之兼善吾子之自得出处一辙消息同符然后知刻意而髙待时而动者俱失其道理矣扬州刺史杜公蕴伊邵之望恱禽息之风士仪依仁游道几歴寒暑既浩然有归思乃忽乎以将行予尝同召諌官同被儒服所不同者执李公之御与蹈頴阳之尘而已防脱缰鎻随烟霞访吾子于嵁岩之侧岂或碌碌乆为躁静之异乎先书寄懐且以序众君子考槃之什  

奉送刘侍御赴上都序  

才全者必几于道志正【`英华作大非`】者必安于时初刘君以文章防翰林深于文者以公干越石为比中嵗有迈世志脱畧缨弁住江湖间论者又比之阮始平陶元亮未几诏掌柱下方书出叅蜀汉军事俄复自适其适道岷江浮湘潭歴敷浅源而东君子谓君渉履所至拟司马子长遂留滞吴南以道自居其名益振其致愈逺向非才全志正又曷由光茂如是乎今轩尧在上伊傅作辅方举贒能以熙众职故刘君朝服贲然将如亰师御史延陵包公祖而觞之且曰易传不云立诚以居业论语不云邦有道则智吾子居可大之业当则智之时是徃也将贺不暇岂怆别乎二三子尚未醉盍各赋诗以代踈麻瑶华之赠中丞既歌诗首【`集作首章`】命和者用古意皆以一百字成之凡七篇  

送周司直赴太原序  

今年春上以副丞相鲍公领太原尹假节主河东诸侯北门宴闲夷夏是頼秋七月其部从事大理司直周颂自广陵赴焉是宜后【`集作复`】命礼也初朝廷谓晋阳国家之丰沛天下劲兵所处【`集作处也`】故以推毂之任付鲍公公谓三军经用仰淮湖之餽非仁智不足任也故以泛舟之役咨司直司直噐畧宏逺文敏忠信夫文则经逺【`集作有经`】敏则有功忠信则厚事三务既成单车而还议者谓司直道将光大【`集作大光`】乎不然时之与才何其叅防也夫蹑抟风之便者其翼必大列构厦【`集作构大厦`】之重者其材必广顷鲍公由尚书郎为韩侯之佐三四年间董戎于藩穆如清风文武为宪以司直之懿文硕画翔集翰林之上陵厉【`集作迈`】之势不可度已非光大而何士有不佞尝辱盛府之召之子于役我亦【`集作心`】载驰因赋思鴈门一章盖取夫欲徃从之路逺莫致云尔  

送前长水【`集作安`】裴少府归海陵序  

前　人  

秋风木落临水一望而【`集无而字`】逺客之思多矣而裴侯复告予将归故国伤懐赠别之诗于是乎作也夫道胜则遇物而适文胜则縁情而美裴侯温粹在中英华发外既乘兴而至亦虚舟而还与夫泣穷途咏式微者不同日矣若悲秋送逺之际宋玉之所以流叹也况吾侪乎  

送皇甫七赴广州序  

予同郡皇甫生肤清气和敏学而文尝纂家范数千言自逺祖汉太尉晋晏先生以还门风世徳焕燿篇录生聿脩之志可观矣予闻璵璠在璞与碔砆等耳及夫琢而成器则价重当世以吾子之质且琢之不已名者公器其可避乎镇南杜公负佐世之才有盛名于天下门闾之賔唯吾子属斯徃也亦以赴知已而求善价吾侪赠之以诗盖勉行而已岂以逺道为戒乎唯酒可以破别愁众君子不可以不醉焉尔  

送张三十昆季西上序  

恒衞大陆之间土厚风淳世生伟人其大名大节之后着于天下唯张氏为盛曩予得其叔季曰芃曰苞始冠章甫防翰林盖相知矣而未深也间八九年又相遇于江淮间则叔也秀才登科已知名于代季也立诚居业为后进之表加以简直强毅恭寛信敏文史足用弛【`集作施`】张不穷向吾所称土风伟人盖此也今年上求士于四方扬州牧扶风公尝得叔为门闾之賔因以充选议者谓扶风举贤不避亲叔得举不以私则其才可知也季属文以气为主以经为师慕宗伯之贤从州党之赋则其志可知也始大歴末予应诏至京师时予伯氏以文徳都丝纶之任博约之道于予最深絶弦之悲仰前修而未逺断金之契于吾子而益厚别者【`集作若`】人所不免况予情乎凡道不合则信【`集作分`】不深言不尽则意不见序所以尽言而信道焉尔无金玉尔音焉  

送郑子华之东阳序  

郑侯身甚否而意甚泰家愈贫而学愈富言政必及王言性必及道言文必及经而动不逾闲贞不絶俗年出三十其志未光抑有由哉夫风之行也则万窍怒号时之止也不能动纎毳士不用则块尔而已遇则云蒸雨随是牵于时而不由于已郑侯虽有洛阳【`集作下`】之才淹中之学其如时止何传曰美恶周必复吾子困于臲卼星几周矣或者其将复乎予材薄体弱曩遇晋陵守独孤公方执文柄爲当世【`集作时`】律度见视有终日不违之叹公既问服予将絶寝门衘悲适觏吾子子即晋陵之出也一见而观其礼再见而同其志志同而忘其言悲叹两集而不知其止迩来盖一纪矣诗人赋繁霜之月予滞于吴子游东阳当逆旅之次送乘桴之士命防酒登髙楼酣歌气振人莫知者夫物不可以终聚必受之以散离防不纪何用文焉【`集作为`】既而叙行且以见志  

送灵沼上人逰夀阳序  

上人形就而心和行独而志防辱与仆防殆二十年矣初用文合晩以道交淡而文文而敬他人未有知也【`集作未之知也`】今年春予有幽忧之疾谒长桑氏于东南上人以无住为乐将迈乎夀阳相待形骸之外相忘江湖之上比夫世间重事者不同日矣彼都人士高阳许生孟容开封郑侯通诚皆于上人有忘言之契相【`集作想`】与夫二者道旧之暇必荷锡而逰问小山丛桂何在濠上鯈鱼乐否予至东越亦访支许故事归而于虎丘之精庐先出后期以志少别云尔  

送沙门鍳虚上人归越序  

至人不在方实相无所住此沙门鍳虗所以顺理而随世也适游皇都谈天于重云之殿今也于归将休于沃州之上【`集作山`】泛然则【`集无则字`】无事独与道俱遇物成不迁之论闲吟有定后之作可谓逺也矣曩予师来【`集作东`】越业天台之道追石门之游尔来已十数年长松飞泉寝【`集作寝`】寐吟想送子于徃情如之何东南髙僧有普门元浩予甚深之友也相遇之际幸说鄙夫扰扰俗状且当澡灌心垢再期于无何之乡  

送皇甫尊师归吴兴卞山序  

尊师以齐物为师抱神为事有年数矣外则质貌苍古遗是非于耳目内则冲气浩然卷虚无于槖籥常诵道徳上下篇徃来吴中诸山如浮云独鹤自适其适吾陋且遁迹不暇又焉识其所以戊辰仲夏觌于山隂精舎于时方牧追右军许迈之期下走【`集有喜字`】作壶丘御冦之遇亦既合契于焉饱和百骸自理滓浊如洗先是师藏道书于卞山之下留止未几忽乎将行不受一毫之施且轻千里之别有以见无待之情矣予欲脱形神于鞅绊蹈方外之逸轨有志未就心焉【`集作马`】火驰命飬空而防相从于赤水之上师乎师乎斯言不苟也夫  

送韦十六进士及第后东归序  

益都有司马杨王遗风生尝薄防西南览其江山颇奋文辞叹蜀觧嘲四子讲徳之式及夫秀士升贡有司处之以上第时軰归之以髙名飘飘然有排大风摩青天之势今嵗后四月谢诸朋游轻骑东出且以五防之服拜庆于【`集作于`】庭闱荣哉孝乎是徃也予当与生为五湖之游矣今则繋在柱下不能奋飞送归如何为媿为羡大雅云敬慎威仪以近有徳盖虽有杂佩不如此诗辍而为好以志少别安定梁肃序  

送元锡赴举序  

自三闾大夫作九歌于是有激楚之词流于后世其音清越其气凄厉吾友君贶者实能诵遗编吟逸韵所作诗歌楚风在焉初元之明年予与君贶兄洪俱叅淮南军事属河外尘起羽书狎至每沉迷簿领之际一见夫人清阳则烦襟洗如也又常爱其人也澹然其静也旷然其适也泛然其徳【`集作无`】不与也且从賔荐之礼以赴扬名之期又见其志也秋气云暮芜城草衰亭臯一望烽戍满目邉马数声心惊不已感离别于兹日【`集作辰`】限乡闗于逺道孰曰有情而不叹息伤时临岐者得无诗乎  

送薛评事还晋州序　　　　符　载  

十八年秋七月余自浔阳来赴丞相府与评事始相值初揖其风貌次聆其嘉话终览其篇咏如逰三山入仙洞沉深窈窱稍造异境烟霞草树别有姿状使人澹然忘归也夫诗之所主大者存讽刺备劝戒观风俗之美恶细者眄江山采云物导性情之幽滞评事公之什才思凝逺髙韵孤枝跃出寥廓至于天池云飞鹤去不可附近尚使名声濩落晩嵗不偶斯乃执文柄者之咎也薛生何有哉广陵握手秋徃汾晋长路萧辰气清想君马上见落叶聴候鴈一吟一啸自有遐趣亦足以开逰子顔也千里之别勿复恨恨  

送袁校书归秘书省序  

国朝以进士擢第为入官者千仭之梯以兰台校书为黄绶者九品之英其有折桂枝坐芸阁非名声衰落体命轗轲【`一作疴舛`】不十数嵗公卿之府缓歩而登之袁生富有春秋挺豪徤之姿心气刚明端行美文余始见于海昏抵湓浦西逰长安长安士大夫甚多之日者昌黎韩公尹京兆朗鍳之下应郷赋浩浩千辈生为甲冠繇是为闻秀才焉天官侍郎以判铨调士生渉髙级繇是授讐校之官焉于戱人之生也患词不脩诚不立苟进取行已者尽并【`一作伫`】生也欲逃问望傲富贵其可得乎去年秋有休澣之请来觐于伯兄展礼于亚相棣蕚増韡韡之盛賔主得厌厌之乐道光事备青春北归栁出【`一作茁`】帝里兰芳省署啸侣持觞吟弄风月【`一作烟`】借借当年为乐如何走以嘉礼一来江夏相值于诸侯之舘因得与群彦赋祖行诗实亦从此旋归旧隠偶长松老鹤为度时之适岂复以华鬂为肺【`一作痛`】肠之虑哉中朝珪组【`一作璋`】君子太半皆匡庐之旧间阔乆矣为余揖其休畅也  

送崔副使归洪州幕府序  

今四方诸侯裂王土荷天爵开莲花之府者凡五十余镇焉以礼义相推以賔佐相髙长城巨防悬在一士苟人非髦彦延纳失所虽地方千里财富百倍【`一作万`】有识君子咸举手而指之我主君常侍李君以南昌军倅辟于崔君真得贤也崔君名税字公约天质方厚气色淳重有端正之行业有操断【`一作切`】之利用柔则水顺刚乃山峙工文章善笑谑【`一作谈笑`】言语饮酒可百觞交朋好与游者如攀琼枝坐瑶圃油然竟日而不知厌也始以贞干调补义兴尉叅河南府军事割而不细旷而能断踪迹清直风声欝然是知动公卿之顾走群府之檄士林籍籍有自来矣十六年冬自洛阳抵襄州歴江夏将祗承本府之命大夫何公上才硕望作镇兹地十四年矣急才爱士与饥渇等每賔客至登膺门下陈榻者輙损折威重降就礼数欢愉周旋襟期洞开况与常侍交分重丘山疆塲连风烟见我从事蹔如防面不得不留连缱绻以道平生之意乎繇是穷胜赏酬【`一作极`】宴醵景无徒尽花不浪发江夏郡东有黄鹤山山中头陁大云精舎颢师竹院惟一师茶圃又有东城石壁壁前有桃李树千株泽国多雨芳华乆困适值寒食前后天野晴明众花齐发火然雪白是日也或嗤丸劒之跳跃鄙丝桐之嘈大夫乃减徒御挈琴酒相与屡逰乎其间遭石而坐触隂而息雅杯徐行微微春风好鸟一声为我笙镛徃复如此弥旬累昼皆所以竭主人之志尽公约之欢也明发理棹黯然愁慕南浦悠悠别如之何于戏古人云良辰美景赏心乐事四者难并今实并之矣常恐后防追之不及恨恨正在于此耳公约得不思之乎得不念之乎展布才力好辅君子以成賔主之美乃所望也副相视事久困倦剧未能操觚抒思故小生敢于叙述冠于首章不知慙怍之无从也请咸赋春中一物为道路之志送卢端公归巴陵兼徃江夏谒何大夫序  

前　人  

已夘嵗主君以清净之理治洪州之三年也侍御史卢公自江夏展礼于我来之日至徃之日凡甲子四焉享劳祖軷慊然不足即客之重轻可知也将行主人赋五言诗一首韵谐金石光宠道路亦命酬和璨如编玉顾谓部从事符载序而导之云端公名泰卿【`作师`】字成业有当世才干瑰玮磊落不萦苛细工为文能读三畧六韬观其发论指画规模宏防真卓然之士也中嵗轗轲窜逐江湖萍泛云逰二十余年常侍于公有松栢之心有管鲍之知故再逰长沙一至钟陵相望益重相欢逾剧方翻骅骝之足簸雕鹗之翮电发千里风生九霄岂止于实其装槖而已哉盖通塞有时难与命言悠悠北归怅望如何山有木工则度之常时而语矣况在其封域焉载知副相必起羸发困结揽贤杰延于参画之地宁使涉洞庭波视木叶落归守蓬户饥饿旦夕哉勉矣风水唯当痛饮醉髙秋之别  

送卢端公归恒州序  

今天子纉嗣鸿业也雨露霶然洗濯八荒藩隅安谧交修聘问是以侍御史卢君奉本府司空王公之命以乗马玉帛展礼于我焉夫使之来也拥万里之传结四隣之欢大或议兵食细即道欵曲重轻之齐悬于俯仰非才人快士之选即何以当之端公少而能断壮而宏逺练时务之画负豪爽之声始至也其气直而肃其词逊而婉其仪恭而和折旋应对雅防机要我太尉公恱而延坐与语目为隽异顔色礼数横加其间可谓賔之秀发者也繇是先太师之意逹贤司空之礼备胷襟之志也展賔主之好也深则皇华之美尽在此矣亦何必诵诗三百然后为得乎太尉南康公作坤维之梁柱二十三年矣大勲大徳播塞宇宙藻籍今古逈无其曹明司空英姿粹气授于天造忠厚义烈继芳前休异日也合徳同心翊戴是思勤于王家康活民庶小子见史臣载事之笔濡翰流离之不暇也实近为司空抃手而遥知端公徘徊此地乆而弥畅太尉严馆戒吏厚饩具牢【`作羊`】米禾刍薪亦如之唯恐其超然道别也端公感惜恩贷屡廻征驾自去嵗之凿氷至今嵗之流火方遂其行焉蝉鸣嘒嘒凉飚欲动缭绕长路愁懐若何九月十月之交想端公下太行抵常山停车骑拂霜雪严城旦开矛防如林复命于双旌之下赫然有光也主君以尊重之命下介引而叙之抽毫之际临深履薄之不啻也咸赋四韵以代杂佩之赠焉  

送卢侍御史赴王令公幕序  

持俯仰全检剂从容温谨之地龌龊之士也跨时俗尚竒伟抗志风云之表从横之才也监察御史范阳卢公神宇耸峙襟灵爽防脱苛细于尘垢得豪隽于意气义分形于造次才画充于懐抱迈迹遐逸与人无伦年未弱冠为鄱阳尉目事必割间无留刄势掩曹辈快声飚驰江西伯常侍鲍公祭酒李公宠以賔介之目授以丛剧之务政或阙漏我能补焉无几何驰车逺逰北至恒冀闻以利计于司徒王公司徒器之开深沉之懐垂沛然之爱欢则胶固义存讽谕故能不四五年始自黄绶歴廷评司直冠惠文冠御史虽取恩知已实自蹑青云之梯也况年才黒发采色照地奋于名迹其心嶷嶷则气髙五白之博室有千金之数直大夫豪逹之事岂足累隘目【`一作日`】之祖耶一昨扁舟南行次庐陵郡下适值侍御将归华幕幸接便道为共济之逰话酣意宻【`一作察`】备取贤主君之盛业欢喜失次若无所従因輙以狂瞽私自忖度以为人生于世其公者树勲烈铭鼎鼐休声巍巍垂之无穷其私者富贵夀考而已矣今令公功徳格皇天忠义贯古人地方数千里甲兵十余万身为上公夀方无疆英英三子殷如川渎尚书以寛厚保师旅大夫以沉毅威暴乱都尉以才智承恩泽一门雄雄洪业所钟生人之美尽于斯【`一作此`】矣成天下之务者时也射万世之利者势也若当此时抗双旌驱四牡星驰丹陛对敭休命彼燕赵东平之诸侯耻不若也皆执玉帛争修觐礼使纯诚动鬼神之感光耀増日月之辉君臣之道穆穆皇皇则史册之羙又尽于此矣夫何犬戎之琐细而敢为大国之患难纡令公之思虑哉侍御犀额鷰颔骨状甚贵悬知是行也必能露丹恳骋飞辨大陈明义以酬国恩【`一作士`】山中异日偶承来问闻侍御褒衣结绶从公于北阙之下明天子以卿大夫印绶加之不可得而让也穷秋叶脱鴈号霜劲矣行道开襟下防钟陵众君子珪璋伟士英华照烂美侍御之所从也乐请抒诗什以贶之载懦夫也酺肠【`二字疑`】所谓以附于叙末  

## 文苑英华卷七百二十七

宋　李昉等　编饯送十  

夏日卢大夫席送敬侍御之南海序一首  

钟陵夏中送裴判官归浙西序一首  

浔阳嵗暮送徐十九景威防潞府序一首  

荆州与杨衡说旧因送逰南越序一首  

宣城送黎山人归滁上琅瑘山居序一首  

奉送良郢上人逰罗浮山序一首  

奉送裴二十一兄阁老中丞赴黔中序一首送安南裴中丞序一首  

奉送黔中元中丞赴本道序一首  

送水部许员外出守郢州序一首  

送建州赵使君序一首  

送循州贾使君赴任序一首  

送歙州陆使君员外赴任序一首  

夏日卢大夫席送敬侍御之南海序  

符　载  

今天下司王职之官官立帅帅立属制置滋乆繁冗日甚二年春皇帝以易简之道大黜冗吏诏近臣冠惠文冠者四人分行郡国以权之所至之邦刀布粟帛有废供给办二千六百石得自考课殿最以闻朝廷重其寄能其人以监察御史敬公清明上才克荷斯任故自黔中距于南海尽得而董之夏四月辛已至于江夏六月丁酉驰于岭峤鄂管连帅御史大夫卢公辟以髙舘罗以笾豆搜文以饯之礼也先是侍御之至风威仪棱江湖颷驰如霜气肃物莫不震惕我大夫政有和裕赋无逋旷饔夕饩朝问候君子有以见天王之臣行者以威重居者以恪敬也且国家尚兵已来百万军食仰给黎庶者数年矣至于靡弊等剧矣今羣冦底定生人始泰如饥肠冻骨易施饘褐是行也轨大中扇皇风决滞寃察贤良使海隅苍生沐浴江濊者正在于是岂独责稽逋之赋乎小子滥以儒列厠末座大夫欲卑贱者得申其志至猥而命之载乆栖山林词朴意拙跪受简牍伏用腼汗然各请赋五言一章颂皇皇之盛也  

钟陵夏中送裴判官归浙西序  

树生人之求笼天下之利盐鐡而已矣非剸犀切玉之噐操划利病之权务通泉货上充天府下活人命则不得而居之国家委中丞李公以王赋之柄轻重之权实才授也去年春三月至于秋八月不雨关中饥馑职司忧焉以豫章江夏长沙诸郡地产瓌材且凭江湖将刳木为舟以漕国储乃命河东裴从事承檄拥传与三诸侯图之从事名滉字澜之风绪高华中和而深敬恭文敏羽翼吏道始以干局为万年尉中嵗逺窜乎南徼防恩泽下降李公聆其才而辟之方今藩维大臣奉法谨文所至之邦朝令夕供加以澜之礼以持外诚以发内温温多可中无疵吝故方帅地主瞻其顔色聴其声气略去形体相与懽愉醆斚之下闇然事缉斯所谓贤士哉若人也与夫用威造势者岂同年而语耶眇眇千防从风飞扬复命主人賔亦有光或者云勤不报屈不伸余不信矣况我公于公揖珪璋之望于私敦中外之爱感叹流落慨然盈懐即异日调和鼎鼐抡材取士得不与中丞同力合谋也水国方夏白波无邉樯乌一动吟啸千里主公知非文什无以纾【`一作缓`】离志奉送将归猥令首叙腆焉如但欲言鼓韶濩者之唱调耳【`一作但欲为鼔唱韶濩者之调耳`】  

浔阳嵗暮送徐十九景威逰潞府序  

前　人  

道旧者同志之至欢乎送逺者有情之至悲乎二者激人中肠我独何谓钟此懐抱始余与徐君识面余独一言道合遂相顾揽载即亟徃候太傅夫人起居他年余及杨中偕诣梓潼依李太傅生亦相从其于讲道艺攻阙漏时上下郪中诸山赋诗举酒吟啸风月每至忘形骸也尔后鸟飞云散南北四去邈邈悠悠凡十余年一昨余被命召为江西从事生乃枉道顾访病劣不任罢归浔阳生亦防马相随余有茅居【`一作屋`】在郡南西岭下前有芙蕖菱芡后有髙梧大竹家贫无他具日为徐君舂黄梁爚园蔬防鱐数噐相顾下筯頽然檐下快然仰至宵夜即燎薪火觞白酒引满之际更语曩事襟期浩然如太古时人间万累无非糠粃斯一何为乐之甚也徐君侨寓成都日乆常欲扶持尊老归家洛阳寒气绵薄不与意防有泽潞从事尚书郎郄君士羙生之姑之子也长材端操敦好中外将自兹始裂裳而从之开顔未孰【`孰熟通用`】执袂相送嵗暮风雪独逰万里防面寄书杳杳何期又一何愁慕之深也徐君方厚有志气履行醇固善为文匿华用晦叩之乃应加以身长七尺声如笙【`一作含`】簧能饮酒斗余谈语眄睐自有标韵所至之地方伯牧守洎贤士大夫莫不为子前席倒屣即士道其几乎防矣况山东望雄诸俟贤明举才携隽树勲当世豫章之干宁迯于班输之目乎厚自珍重无患知已崔君行先齐君照【`一作熙`】予之旧友也防君士美卢君顼予得之友人萧易简也此数君子皆以宏才賔画幕中寒暑推谢为余问其无恙否耶复以是便代双鲤  

荆州与杨衡说旧因送逰南越序  

前　人  

载弱年与北海王简言陇西李元象洎中师高明防合于蜀四人相依然约为友遂同诣青城山斩刈蓁苇手树屋宇俱务佐王之学初载未知书其所覧诵章句而已中师发明大体击去疵杂诱我于防通广博之地示我于精淳颢之际偲偲之道实有力焉无几何共欲张闻见之路方乘扁舟沿三峡造浔阳庐山复营蓬居遂我遁栖二三子以道徳相播以林壑相髙精综六籍翺翔百氏繇是声誉【`一作称`】殷【`上声`】然为江湖闻人居五六年载出庐岳归蜀问起居中师爱惜离思振衣相送泝九江歴楚抵秭归而旋执祛之际互修前志已已嵗自成都至中师自长安侨寓荆州羁旅相依各被婚娶困于柴水去嵗迄今凶问荐臻王李二生相次殒零草堂无主云林索寞郷风长想不知涕之横坠也噫青城匡庐岑嵚际天下有烟霞上有神仙缅懐曩昔逍遥其下背负素琴手持道书掬泉扫石吟啸终画【`一有之字`】是时年少无事费傲光景造适则止不知其他孰谓倐忽与中师啓烦襟期晦明一十二年于兹矣辞山林堕尘滓五变星霜矣嵗月驰于外忧喜攻于内动非济当世之务静不庇环堵之室泥涂碌碌视日旦暮永言念此厚用慙秽思欲攀石门之松桂宿灵溪之烟月可再得乎然局度者多繋乎出处知几者不滞于进取前年冬中师聊整文思起尝于礼闱间飞声腾陵噪动公卿当【`疑作常`】伯输教俯授髙第虽不当素尚亦天路之鸿渐也世之繇此而进者必聮振六翮聿求升翥苟有便捷【`一作振`】跃登青冥十六七矣中师旅食淹恤内顾勤窭策马南向慰其室家未几而囊金中罄庖烟屡絶乘时蒸铄将逰炎方又何其濩落也相国齐公挺鸾皇之仪欝经纬之謩新荷天宠镇安越服执事行业明白且曰亲旧或将脩假道之礼不为丁宁结约求以自辅乎重慎舟檝无畏逺道议者云五岭风候加飡饭日举醇酒数觞可以佐助正气生其志之  

宣城送黎山人归滁上琅琊山居序  

前　人  

有沃田有良耜土膏脉发凌春而耕之播穜稑之种极耘耨之力其或七年旱九年水获不登于秉庾者此天时也非为农之不精也用聦明端思虑古先典籍鑚研而求之以道徳为冕弁以仁义为组绶其名不光其位不及身尚婴于贫贱者此人时也非为学之不至也山人诵尧舜之言服尧舜之行四十年矣鬓毛班白龙钟布褐得不曰命之水旱欤山人名复气清骨植凡态不入揖譲应对甚有素士之风探赜以知章居易以安贫立诚以守晦服勤以树善始结茅于滁上有琅琊山清泉白石罗在戸牖耕余之暇时时开素卷饮浊醪以云霞为賔友以林籁为箫管頽然竟嵗不知其他顷有好事者日抵其庐舎莫不丛口一意颂我中丞寉君之贤明山人闻风裹足于蓬户斋心于宣城手持短书候献铃阁中丞厚徳如山爱敬士大夫降千乘之严贵纳缝掖之顦顇相与谈话惠其气色枯株旱草霡霂膏雨嗟夫古人云国士遇我正在此耳何必他感然后捐躯乎况复与其文艺之优赡慨其羽毛之頺弱将欲借抟扶之力鸿渐之势防自泥滓化穷为通黎君心肠得不快然哉中丞下车日乆政成俗阜仓廪实礼义立府中清净白昼无事遂甘心于賔客焉朱轩洞开四壁风凉弹清歌络绎行觞簮荷蕙陶然一醉居无何山人有归欤之兴中丞乃抽妙思动髙韵以大雅之什贶之文人幕客聮和琼璧组绣鄙夫知到山之日猿鹤顾迎视有喜色也呜呼【`一作戱`】幽兰生于大泽香薰芬馥过时不采摧于蓬蒿矣黎君隠于滁上蕴才蓄力是行不偶老于风尘矣去矣自爱谨候休问载卑客也才识短陋猥以叙述冠于群什如处泰山之上兢惶惴恐之不暇也敢为首乎  

奉送良郢上人逰罗浮山序  

良郢法师多闻强学风表端净防乎出萃者也始童子剃落转持麈尾讲仁王经白黒讃叹生希有想既进具酷自砥砺加之以聦明迅发至于修多罗毗尼逹摩书杂如是若干种法上人悉知觧以佛门言之文学则防夏也以法将则韩彭也异日必能破魔军阐风当来像教不坠于地矣甲申嵗夏六月中丞杨公下车长沙之三年也余自故山扁舟一叶主人舎我于东舘师荷簦振策惠然相顾始见其青莲眼目水田衣裳其心则懽如也次闻纵论云涌波委甚严如也居累日报余以罗浮之行云心不定稍欲引去噫沙门释子弃捐万虑携三衣鉢乞食自给晦宿聚落朝行乱山心冥境界何乐如此悲夫尘劳之士校名利溺爱防区区于寻尺之内寕复拱懐于方外之逰哉常闻说者云有蓬莱一岛浮至与罗山合并因命曰罗浮风烟草树木有异态余未尝践履其心技痒师到日为我殷勤手防寄北来檀越也  

奉送裴二十一兄阁老中丞赴黔中序  

权德舆  

裴兄居諌大夫五年休问籍甚其于匪躬防古切劘献替掖垣众君子徒见其拜章伏阁而莫知其所以言者然则发舒纯诚大聦明以贡于穆清者可胜道耶毎汉廷大僚与六官二职之缺羣情属目俟其授受乆矣壬子诏书有黔巫长帅之拜秩于清宪褒以命服周行诸公以为一方之宰且惜其去而未喻也及夫别殿前席沃心交感重藩符之所付虑安集之不称凡所以辍近臣惠逺人之防纎悉备厚上许周月之代兄求三嵗之理又以见首公急病而忘其勤逺淹防然后诸公知惜别为细而感恩为大在此行矣自牂牁【`见后汉志唐文多用此二字亦或从牛前汉及他书或以为柯皆船也集韵通用`】通道夜郎置吏以示绥懐以安剽轻失其理则萧然愁扰得其和则驩然感恱方略招徕繋于官师以兄之慈惠直信粹清亷白为仁由已不改其度使大化淳流在明诚洞开推人情以赋政便习俗而不扰彼四封【`集作境`】之内如热得【`集作待`】濯如水走下史臣操简以传循吏使者急宣以将徴命虽欲复三嵗之言其可得乎未间则褰赤帷饮醇酒晏晏言笑中无町畦虽欝蒸雾雨之候无自而入矣大丈夫被荐绅剽华缨宣职业无有逺迩则向之玉堂清禁论思侍从与今之龙节前导金映组皆所以事君也岂有中外之异耶祖軷霑醉宣言相勉在加飡寓书而已至若山川风物与骚离瞻望之叹皆备于诗人所赋故不再书【`集作兹不书`】  

送安南裴中丞序  

士君子循道致用感恩宣力则万里如咫歩【`集作尺`】溟波犹康庄况金印照路熊车伏轼【`集作伏能载轼`】提封甚阔命赐甚厚此裴侯所以忭笑就道视交州如衡轭之前则天时之瘴热地里之囬逺皆细故也初裴侯夷退燕息未尝角逐于有司且曰不试则已岂能自售其后累以惠文法冠为戎辂上介甫登中台旋镇南服盖纯钢百汰不得自闲于匣中明矣今天子惠兹元元迈唐虞之风鄙夫司言九年玷辱清途【`集作近`】顾不能裁成謩训着一代典法耗竭蚩鄙为明时羞思得上分忧叹下布条职使四封之内列郡和洽斯亦大丈夫之事也因君是行聊复起予追思徃嵗携手相乐与兰陵萧元植范阳卢载初宦逰出处多在江介索然物故何可胜言又想夫杨栁古湾秣陵仁祠寒夜促膝欢言举酒晦明颷驰忽二十年各乘风波时一防合今日出祖话别在加飡自爱而已至若马文渊【`集作泉`】之功略士威彦【`三国志士爕字威彦为交阯太守英华作王彦威非`】之教化臊【`集作憬`】俗裔人纳诸掌握明珠文犀视同涕唾皆裴侯彀中所畜也不复烦言  

奉送黔中元中丞赴本道序  

中丞顷持邦宪灵襟【`集作台`】坦荡中立不倚公辅之望悬于人心者乆矣大方夷道且无町畦持刀笔者忮害为狱故前年有余杭之命左迁也大君端拱穆清深恤人隠虑逺黎之未【`集作不`】康择可以富【`集作宣`】教之者以余杭风政表课第一故有持节黔中之拜天之爱人斯谓甚矣受命之日庀徒戒行鄙人以使者之防假道于此属当祖軷辱在賔筵敢宣言于【`集作于`】执事曰夫蹈全徳者事无夷险播善政者地无遐迩然则五溪之氓其将泰乎吕梁悬水尚在忠信矧夫巴黔故地方镇专逹惠饫夷落兴行礼譲然后翺翔清朝羽仪百僚倚伏之数庸讵知不以此乎夫临觞捧袂愀然凄怆此儿女之仁也固壮夫耻之愚亦耻之引满举白既醉而罢文则不腆盖指事云  

送水部许员外出守郢州序  

吏二千石与中台郎循良隽茂旋相为重在其推择所切而已故叔载以文术而居郎位以吏理而分郡节时所重难輙居选中其初已献赋射防取甲科如地芥交诸侯之聘车不辍鞅繇外台察视入佐著作休声日扬乃擢建礼与伯氏左曹蕚附相鲜济济于公朝怡怡于闺门士君子永【`集作咏`】歌属和以为荣观昔郢中之客能为阳春白雪之曲洎梁水部郎何逊文含清律重于江南今叔载有必类之词比兴温雅其于宦逰宜乎典水曹而牧郢人也况汉南长帅风行列郡郡守清静公亷遵诏条而已以叔载内平夷而外质重不佻不流佳言析理亹亹可复施于列藩如发硎投刃况得汉南之欢旧矣又何疑于报政耶大则以尤异徴细犹转迁剧部皦然前知不足为贺觞酒祖軷姑以纾居者之愀怆云  

送建州赵使君序  

予嘉赵侯者在京下十余年禄甚薄而心甚泰操利权熏灼可以頥指变化者赵侯顾不游其津退然自得【`集作是`】鄙夫识之曰斯可以为君子矣今兹以兰台郎满嵗佩二千石印绶受明天子面命牧兹建人为仁由已斯亦不细是邦为东闽剧地故相安平穆公尝理焉穆公予之戴侯也故能言之当孝文避狄时廵之际移书四方词义愤切宻防奔问请以州师赴蹈凡穆公所以彰大名操大政者皆建之为也赵侯于斯时实为从事賔榻虚左得之甚懽凡赵侯所以令声籍甚四征交辟者由穆公发之也今日幢盖昔时山川存问遗老凄凉故事至止之日情何可言属者状徃行于考功易嘉名于博士斯亦士君子尽诚于所奉其可诬耶顷予忝职西垣殆将十嵗草列郡命过于百数每发缄含毫未尝不惕然慎重以其四封之内性命所繋故也或叹赵侯官尚屈而地颇逺予以为不然昔孔门诸生以蒲莒单父著称况诸侯之贵乎东汉循吏以交阯九真报政况建溪之迩乎则赵侯旟轼之间猛鸷飞伏劳徕所及鳏孤乐康陟明善价如建瓴水虽欲勇退知止其可得乎南辕计日祭軷即路白昼羙景如归故乡行矣赵侯当以书札为念也  

送循州贾使君赴任序  

使君尝以司直佐黔阳黔阳之政举又以賛善守宁夷宁夷之人乂乃今以周行慰荐诏领海豊天慈覆露无有逺迩及夫书于循吏为后法程则古人交阯九真之绩与河内頴川固何以异焉知今日麾盖不为使君南溟之变化耶追思从兄秀才为使君门闾之賔曩嵗晤语备徴理行怆族属之凋落【`集作零`】益暌离之怊怅事可覆视言为不诬朱轓郡节三伏就路众君子祖道或赋列为一编延颈屈指在徴书北辕而已  

送歙州陆使君员外赴任序  

始予与公佐俱以圆冠褒衣息偃于江湖间练塘镜溪乐在云水帅心自放相视莫逆其后则攻【`集作改`】过内讼知道不逺人洗其心虚以顺外逮三四【`集作三四`】年又俱以法冠翘车为诸侯賔摄衣尘中与俗驾并驰间闗道路离忧多而欢言少七年诏书以礼官博士徴鄙夫于吴十六年以尚书祠部徴公佐干越其间间阔忽焉十嵗心期寓书常若对面中朝大夫君子皆以推毂为已任未至如然亦既觏止笑与抃防月未再朞麾幢在门繇是大夫之贤者士之仁者皆惜其去以公佐有端操直质无巧言讇笑得之自是不得自是故也今天子加恩元元慎重吏师则列郡长人不轻于中都官明矣况宣城有贤长帅以亷风俗新安有佳山水以资胜践为仁由已赋禄且厚此皆不期【`集作蕲`】至而至者然则表课陟明疾若传置行当以尺一徴书夺于【`集作于`】是邦邦人虽欲遮道借留末由也已又恶用今日少别为戚戚耶公佐啬神自爱以俟良防  

## 文苑英华卷七百二十八

宋　李昉等　编饯送十一  

送崔端公赴江陵度支院序一首  

送韦起居老舅假满归嵩阳旧居序一首  

送崔二十三丈谕徳承恩致仕东归旧山序一首送徐谘议假满东归序一首  

送杜少尹阁老赴东都序一首  

送许秘书赴江西使府序一首  

月夜泛舟重送许秘书聮句序一首  

送张校书归湖南序一首  

送陆校书赴秘省序一首  

送薛十九丈授将作主簿分司东都序一首送许协律判官赴西川序一首  

送岭南韦评事赴使序一首  

送李十弟侍御赴岭南序一首  

送李十二弟侍御赴成都序一首  

送李十兄判官赴黔中序一首  

送商州崔判官序一首  

送右龙武郑录事东游序一首  

送台州崔录事丈赴官序一首  

招隠寺上方送马典设归上都序一首  

送睦州李司功赴任序一首  

送当途马少府赴任序一首  

送义兴袁少府赴官序一首  

送崔端公赴江陵度支院序　权徳舆  

今年春上始命二小司徒主量入经费之节辨繇赋筦之法皆内有郎吏外有从事多冠惠文冠分道将命督课郡国其或才轶羣伦望重缙绅者总二府之职而兼领之故执事有今兹南荆之命用能选也初执事以名声文采为士林所仰方退然深居于华阳僊府讲道肄业恬旷自居诸公之辟日至山下且以道胜于内则出处不殊儒衣昻然徐就知已及防捴世物更若剧职动成故事去如始至论文变则能穷损益之防商功利则能通轻重之权故数年之间三践宪司赤绂在服襜如褒博诸生荣之嵗十二月自钟陵抵江陵驱车即路不惮氷雪况骚楚遗韵枫江逺目在此路也情如之何五言诗送别之始故自戴临川萧王二柱史已降皆徴文贶逺字用五而词多楚者以地理所歴且行古之道也  

送韦起居老舅假满归嵩阳旧居序  

前　人  

九年正月左史韦公移疾既逾时左曹以闻得请当免遂以角巾野服如东周旧山【`集有前此二字非`】中朝廷搢【`集作荐`】绅先生之徒车毂击于通馗觞酒交于竹林执其衣袪惜乎分隂晦屡移其懽不厌或发于歌咏以将厚意外孙权徳舆序而言曰大凡士之生世有二道焉其出也宣其功绪播其利泽纳忠服劳以服天下其处也味道之腴与古为徒休影息迹以闲身世不如是者细则牵于利欲大则囿于得防识真者羞之公之先扶阳始以丞相致仕为西汉盛典逍遥以安车不屈为北朝外臣至是左史又能伸其志以其世嘉遯徳风盛乎一门况吾君用大和理万物动者静者各遂其方则陈力以致用防身以教其利一也故左史得以聦明为骈枝以名声为纒缴无耗气无焚和退然葆真独与道徃鸥鸟不动家人忘贫是行也朶頥者知惧矣出车家林挥手青门拥途而祖者唯恐不及合欢也忘印绂之轻重陈诗也无章句之约束放言无择造适则笑行觞无筭既醉而罢亏成彼是曽不得【`集无此字`】栖于念虑之中而惠风闲云飘拂左右动用视听无非大方推【`集作排`】是类而广之则泛清伊陟嵩丘又可知也小生无以为赠谨序其所以然附于编【`集作篇`】  

奉送崔二十三丈谕徳承恩致仕东归旧山序  

前　人  

大易之言君子也有出处语黙之异或有猷有为以宣事功或不营【`集作劳`】不忮以顺天理则陈力庙廊之上洁身【`集有于字`】岩石之下皆其所也至于振风声以助时化无乃处者裕乎丈人燕居积四十年而天爵人爵合发至亰师周月而觧巾致政之诏再下岂徒然哉初躬耕于延州三茅山之趾安仁食力声利不入心虚【`集作灵`】旷而体胖道义富而家肥闺门淑行流于乡党泊然与白云鸥鸟同其无事去年春鹤书下江南江南守臣多方以起之至止之日褐衣召见未受命而被以章绂既受命而侍于宫朝循性蹈道不迁于物抗章乞身词直而明凢五上而后得请之诏下宠秩优礼周行耸视上以为天下之本至重必资贤人以奉三善故命职命官皆在于是及不得已而赐告也犹以审谕道徳处之不然者岂无他丰禄耶盖尊元良以贞万国圣人之心也夫士能自审出处之冝而不惑者鲜矣或图【`集作囿`】于利欲四顾满志或没于党类不能自还向非强志峻节皦然清厉大圭不瑑独鹤无侣难乎哉追思曩嵗一践岩迳盖二【`集作三`】十年矣徐话旧故有悲有欢唯翰飞不可及已轻装喜气心与道胜软轮徐驱故山有辉想夫草堂环合乔松千余本交柯翳景吟风露幅巾长謡偃放其间一气不耗四支交畅清时外臣其乐如何非仁圣不能全不夺之操非坚强【`集作明`】不能果独徃之志惇史古风复行于今群公惜别飞盖拥道如汉廷祖二防故事而类之以歌诗徳舆泝其心源也熟故斯言不怍  

送徐谘议假满东归序　　　前　人  

徐生用经术歴太学太常二博士谘议于王门徊翔于天朝褎衣赤绂官品第五移疾请告归息于让王之旧乡其进也量力其退也脩性斯可嘉矣国朝礼文酌损三代最为详正生所洽通而又采获古今亡于礼之礼者考论稽合颇有条贯故顾居守夷仲徐左曹元封今归侯公和皆深知之生喟然曰州闾逹者凋落大半吾过悬车数嵗已为夀班在下大夫不云贱况天爵贵于缨冕田庐乐于都邑思云卧水宿食稻与渔则华榱列鼎不如是之适贾勇于退不能留行可以言贺胡为怆别鄙夫尝游息三吴间殆二十年每耳闻水国如话乡党则徐生亦吾之侨旧也可忘情耶商皓逺矣以不才者处之退朝隠几幸类休沐江海之思油然而生适因送归爱此行色时嵗荏苒去异粻无几何多疾早衰筋骸日耗乞身自便虽未敢言渉江而南聊寄夣想秋九月太子賔客权徳舆序  

送杜少尹阁老赴东都序  

叔通之于文学政事若雄铓百练窽却中节比年【`二字集作顷`】由东曹郎给事黄门俄以中执法守上洛得干支郡视方任焉乃【`集作及`】今亚尹洛师实颛府政冬十月至自绕霤来朝京师三接面命出车就道凢所以慈惠东人者得悉数焉以叔通之华资茂实而湏长师于后命者盖使洛邑耆老周知功化然后尺一诏条焜燿恩礼夫如是则吴公之理平第一不复专美于前书矣又岂以翺翔【`集作旬翔`】疾徐为叔通道耶岐燕元老理具惜别文昌六职夏官卿赵公而下举白出祖交欢道旧鄙人病不能醉亦笑言击节于其间众君子皆赋愧序引之辱送许校书赴江西使府序　　前　人  

绅冕之士角逐于名声者必以射防东堂校文石渠为称首于公范言之皆其细者予与公范寻世好以约交道获申十年之敬出处多故及兹再防乆饱诸公之议今日得之心包大猷口析精理可以稽合同异悬照是非夫然者焯当世之誉交大府之辟疾若机响不亦宜乎国家尚用兵车之防且思磐石之固俾贤王秉旄节主江西诸侯辟书四下大搜隽望公范拂拭缝掖从容长裾赴知己之命伸丈夫之志固当酌六经精义以賛军政俾介胄之下礼譲兴行且以中庸明诚之根本覃思于文藻致用于政事发硎投刃固在于逺者大者庸讵知今兹一举非图南之羊角耶临岐话别送以勉固志业而已若愀然涕下以聚散为念此可畧也众君子置之  

月夜泛舟重送许校书聮句序　前　人  

公范持江西辟书驾言即路其出处之迹与婉婉之画鄙人不腆已为之序引且吴抵钟陵二千里而遥凢我诸生怆离防之不足【`集有序字`】故再徴斯防秋月若昼方舟泝沿笑言不哗引满造适公范乃握管作三字丽句仆与二三子聮而继之申之以四五六七以广其事如其风烟月露与行者居者之思各见于词  

送张校书归湖南序　　　　前　人  

予初与知柔交相见【`集有之礼而退四字`】虽未知其归而意其贤逮今七年方再防于钟陵交欢欢甚言理理诣其容温然而不饰边幅其中旷然而不施扃鐍渇善好义困而弥彰【`集作固`】缔交【`集作文`】亲仁乆而益敬其于官名亏成之际则得之自是不得自是故年过四十方一命典校诸生以为屈甚【`集作善`】而张恬然儒冠峩峩不耻敝緼吟咏古道以文自娱献嵗南征者以寓环堵于长沙故也亦将叅质文于屈宋详嵗时于荆楚枫树千里片防乌飞晨征夜泊无非诗兴彼湘君帝子之遗迹江蓠杜蘅之春色皆落君彀中矣而修軷者得无词焉【`集作乎`】  

送陆校书赴秘省序　　　　前　人  

陆氏为江南冠族子容一门将【`集作特`】以文藻行实振起风绪叔父羣从嵗为仪曹首科子容亦登甲乙讐校秘书【`集作书府`】繇是君子谓春官天官之举不失人子容之名不过实嵗七月将泝江流如【`集作入`】京师途出练湖实【`集作賔`】访予言别予业以贫病不能自振方具藁笠镃基耕凿吴门子容以名声文采官游上国吴秦之逺道出处之殊致在此别也情如之何子容诸父深源方源我族之出有早嵗游处之旧故得君之道因是而深别离愀怆亦用加等于序引也所不敢辞  

送薛十九丈授将作主簿分司东都序  

前　人  

丈人罢砀山尉之嵗徳舆未【`一作年`】既齓寓居南徐拜手之初就傅未足以逊志歌诗未足以类事嬉于亲【`集作砚`】席不知苞羞防离之际亦命之赋尔来向三十年矣因縁进越滥次于朝而丈人以河隂丞满嵗参调亦既感泣悲欢相乘微辨风采乍疑夣想而又徴杨恽史氏之学发羊昙西州之叹家风代徳有所未知遗文逸简甫获传授以丈人素履厚行含章立诚黄流【`集作琮`】白珩璨然内照可以书惇史激薄俗者有焉方安舒以防已耻孟晋【`孟勉也晋进也出汉书`】以枉道俛首受署不竞于时方今王在在镐东人望幸百执事之府署尽备择才以理缮工之属分领厥司所趋者静其禄不薄【`集作不薄其禄`】且以嵩峯之下素业在焉与夫角逐于亰剧者异日论也离觞举白征盖就途因以弱嵗菲词发箧见示且曰今日之别其可黙耶直书下情拜命之辱  

送许协律判官赴西川序　　前　人  

十年冬予与今左曹相君兵部郎崔君同受诏禁中杂阅对防以第其等将命于廷有请程百职之功绪者且以郎吏课曹为言时相君为吏部郎崔为右补阙因相顾曰直言方讥切吾党其可舍诸予抚手贺之以为得隽及后诏下徴他日之词则许生也典校满嵗西游岷峨丞相彭城公雅闻其才辟以从事十三年冬以府檄计事至于亰师献嵗廻车酾酒祖道以子之直而和敏而文防名于天府叶志于元臣抟迅颷翔层云将贺不暇给而别何为怆众君子中饮【`集作欢`】皆赋使鄙夫类之  

送岭南韦评事赴使序  

大夫杜公用徳礼威信训齐南海居二年以部从事檄召京兆韦君君温文裕蛊锐于术学在绮襦青衿之嵗粲若氷玉年方冠仕至廷尉评拥大府之传赴贤主人之命其徒荣之且楩柟巨干不产培塿则知天钟羙茂亦多在世徳其要在聿修之不怠而已彼吏理与将命事之细者况新发于硎铓刃韬【`集作溢`】匣不折不缺之诫岂足为执事道耶予尝被公辟书辱在下介顾以多病不敢逺游南方祈【`集作蕲`】执事者芳讯见及则详言美化伫为中和乐职之颂以抒下情  

送李十弟侍御赴岭南序　　前　人  

士君子之发令名沽善价鲜不由四征从事进者翔集翰飞盖视其府之轻重耳则侍御之今日犹鄙夫之昔时也因想昔与今徐方连帅王仆射徳素盛府主公杨尚书逹夫同登龙门于钟陵尔来二十年矣二贤以大僚硕望当明天子注意分阃之重鄙夫顾无所用亦五叨中台俯仰印绶以过量自愧追懐旧恩敢忘其所自耶况侍御温良敏肃用文术自賛初为州里所举俄属圣朝以旧勲推恩累更禄仕【`集作位`】再至京剧今兹簮法冠驾轺轩感于已知不计勤逺又焉知图南水激【`庄子作击`】之变化不在此耶既贺侍御所从又恱逹夫之举賔主之间仁义【`集作所字`】在焉欵门告别思以言为贶至若洪范之攸好徳盘铭之日日新皆侍御所执也又【`集作今`】何言焉敬谢逹夫慎夏自爱无金玉尔音而已  

送李十二弟侍御赴成都序　前　人  

相国临淮公观风俗于井络之下辟礼所及皆隽人贤士陇西李侯虚中敏厚而文尝再中正鹄于大【`集无大字`】春官天官氏同门生已翰飞三台出入承明独用恬退结黄绶于伊洛或静以胜热或赢而不嚣予意其必遇真工大冶以发铓刃今果峩惠文趋黄阁【`集作閤`】视其所举问其所从可以交贺矣行当见相君政成一方执介圭归上亰【`集作台`】则掖垣侍从之选不在从事之贤者吾不信也中外零落始衰多疾祖道握手漼然涕洟至若铜梁玉垒之胜践使轩賔榻之盛集皆备于歌诗者之说不能悉数云  

送李十兄判官赴黔中序　　前　人  

今名卿贤大夫繇参佐而升者十七八盖刷羽幕廷而翰飞天朝异日之济否视所从之轻重故予内兄以黔巫之地为夷途安流者受署于中执法王君故也以王君之馨香望实宜处清近乆矣惟天爱人授兹一方则兄之赴知已诚可贺也兄端明文敏焯见吏理奉本府之书奏陈逺人之便宜已【`集作以`】事复命驱车就路敢用觞酒宴軷系之以言曰武陵辰溪四封十五郡大凡五十余城以仁佐贤寜彼县道婉婉语【`集作话`】言化为风谣然后徴理行之第一献賔寮之功用夫如是得不谓所从之重乎京师离羣咏叹仁政寓辞铃阁之下无金玉其音  

送商州崔判官序　　　　　前　人  

商于之地与郊圻接畛藩部条职颛逹于京师且有赋舆得署賔介今二千石以宗室贞干自中台郎出守首辟博陵崔君君温恪亷清且以文敏縁餙三命官至汜水主簿吏理有闻以中外之勲华文雅所凭者厚游必有方【`集作常`】翔而后集然则君之委质商之报政二者其相为用乎园绮风声夣想如在古祠乔木为寄遐心送右龙武郑录事东游序　　前　人  

予弱嵗时从师于党塾郑生已用经术上第诵古先格言圆冠绅带绰绰温雅里闬侨居年辈为长迨今逾二纪三徙官至亲军纪纲掾青袍化缁班鬓如艾徐道旧故悲欢相因以郑生之理文脩行而职业未称得不为大来之将然欤抑食浮于人者或腊毒欤予不知也今则请急于环列遵途于江介懐旧游也吴中多贤士君子居易求志为予多谢之  

送台州崔录事二十一丈赴官序  

前　人  

夏四月临海纪纲掾崔雅璋受命选部出东门是嵗重表甥权徳舆始至京师寓居同里顾其室空无以自贶逺輙窃仁者之义申之以言云古之君子脩诚以慎独居易以养正行实中茂而缨毂外华其或不至则安之若命盖直已而不必用蹈道而不必行居今行古者实鲜而雅璋是已言必践学必思四命官率由防府进不苟而交不黩简亷肃给推心为理满嵗罢去则与令弟躬耕于茅山之下睦姻食力修家法考农政嘻嘻申申有义有仁起于枨闑被于乡党之动也之静也得古之遗风闇然而未彰不易其方宁蹇连以终否无竒衺以害正华髪承弁知者叹之且夫列郡之督邮视天台之司辖地征之众寡赋政之细大为枢为柅何莫由斯予独知临海之人受赐不暇矣又况琪树风清石桥月明羽人僊子髣髴如觌遗【`集作遣`】有渉无与境而胜象外之欢可胜既乎今大君子主制河东诸侯府多隽贤且有雅璋者庸讵知今日适越不为异时之大来耶二三君子送逺加等酾酒以祖道歌诗以发志贤雅璋而思仙山故也各见于词  

招隠寺上方送马典设归上都序  

前　人  

扶风马諌茂直直方中和之性发于恬旷放言遣词示【`集作亦`】有余力知名旧矣故相得甚欢观覧其卷则警防心府三复不倦若霜鸿清唳松雪孤映或诸生所不能至者而茂直至之且多特【`集作持`】操尤病茍进故调于南宫仕于东朝战胜无闷官闲更适适相遇于南徐俄怆离居官局所系言旋上国予乃与一二踈放之客诣精庐上方主人又以啜茗籍芳代夫飞觞举白言至论代夫握手流涕时物且举灵台旷然晴江有枫千里在目茂直深于诗者众君子以诗贶之  

送睦州李司功赴任序  

郡功曹实亚都吏而冠六聮选部铨署勤于他职李侯宗室子器干明茂莅官处烦率无留事清脩縁餙倾心于士友此其可尚也予接李侯中外之姻十二年矣曩嵗既展礼属予有礼官之命来趋阙下今兹得调甫获再防又属予承乏代斵于仪曹不得授舘以觞酒相欢才数四耳征盖将去离忧惄然窃闻太夫人贤明有防【`英华作□非`】门训诫予之内妹主中馈劝以义出则事良二千石分曹赋事入则顺承慈欢琴瑟静好名教之乐岂待多禄耶富春江渔【`集作鱼`】浦潭纪行之诗与郡中坐啸主诺之謡吾知之矣族属覊滞于江南者众寓书难徧悉为多谢  

送当途马少府赴官序  

予始与马生相遇于南徐州皆以刋【`集作列非`】校冗员涵泳文谊生以既不得调廼反初服与计偕予放浪【`集有于字`】江湖间因为东诸侯辟召旋忝朝命与汉廷臣并行于西垣南官中时生穷阎【`集作兰`】旅食射防未中积嵗于灵台之下儒衣甚敝诗思不诎亦与其徒三数生嬉春感秋觞酌吟啸视豪游旷贵者傲如也先皇帝不以仆不肖使操刈楚之柄輙以得士自贺岂惟窃不遗不偷之目而已耶今兹【`一作之`】出青门结黄绶筮仕赋禄于东南之奥区且曰外兄州尊理行充茂所以利攸徃而不薄于中都官诚有由也然则郡斋言诗幕廷主画虽欲勇退其可逃乎清和之月草木条畅京邑气正在阳则舒方宜防合坐叹离索追计旧故向三十年湖塘里巷疑在前日各有班鬓怆兹离襟又何可言也为予敬谢中丞君乃者南康永嘉庐江晋陵已为二千石表率今当明天子守臣之寄为仁由已固又与前四郡不侔赋政之暇知君自熟岂敢为曹丘耶但交贺而已  

送义兴袁少府赴官序  

过江山水阳羡居最性质夷淡者得之愈深袁生愿恭文敏渇善好学今兹试吏其本可书先正南阳王实扶中兴之运光啓土宇庆流后昆国有令典延世命官觧巾筮仕偶得佳境况青春之年防衣黄绶出则为政入则承欢以世徳遗直而慎脩之不怠异时必复此其推轮欤追思童丱【`集作年`】防寓兹地烟潭云洞杳窱静深邑中诸生多业文者亦清辉胜槩之所发也生其勉之名【`集作有`】卫许胄曹首类歌诗锵然在听猥徴不腆俾叙夫羣篇  

## 文苑英华卷七百二十九

宋　李昉等　编饯送十二  

送从舅泳入京序一首  

送三从弟长孺擢第后归徐州觐省序一首送再从弟少清赴润州叅军序一首  

送从兄頴游江西序一首  

送从兄立赴昆山主簿序一首  

送从叔赴任鄱阳序一首  

送三从弟况赴义兴尉序一首  

送上人归天竺寺序一首  

送道依阇黎归婺州序一首  

送灵澈上人庐山廻归沃州序一首  

送浑沦先生游南岳序一首  

送从兄南仲登科后归汝州旧居序一首  

送钮秀才谒信州陆员外便赴举序一首  

送独孤孝亷应举序一首  

送兴平郑少府归上都觐省序一首  

送巴东林明府之任序一首  

送盐山林少府之任序一首  

送常熟许少府之任序一首  

送建上人访寻阳司业后诣泾原刘行军序一首送元和上人徃五防山序一首  

送李孝亷及第东归序一首  

送洪孺卿赴乡举序一首  

送族叔行元落第归广陵序一首  

送薛大信归临晋序一首  

送从舅泳入京序　　　　　权徳舆  

从舅词甚茂行甚修尝见其縁情百余篇得骚楚之遗韵故江南烟翠多在其【`集作句`】中蓬累江湖坎终嵗而衣不袭突不黔彼乘坚驱良防没于康庄者复何人哉繇从舅而言可以言命冬十一月方以大袂单衣挈书笈西游且见访曰予不试乆矣道不可以终寠今将游上京抵名卿以决出处其可乎哉徳舆曰时有通塞道有显晦审时行道惟贤者能之今王度清夷纪律昭明宴安迷邦是为大谬是举也得审时行道之宜矣又何敢规  

送三从弟长孺擢第后归徐州觐省序  

前　人  

吾尝思天下之理必求其端于士行博厚人文昭明则理道从之孤卿大夫皆繇士而进得不谨于初以自重耶然则镆干之刃騄之歩百錬千里必俟知者此长孺所有获进于左君之门也左君尝贰六官之半复以纲辖再临仪曹铦锋絶足于是乎得且尔龆嵗【`集作年`】秀发好学不迁迨乎弱冠余勇可贾脩词体物讲贯习复发镞【`集作功`】中的观者伟之夫毎嵗登名者四方之人皆属耳目以评其当否不可诬也若尔之敬逊务时敏沛然得之异时逺至如在歩武矣吾与长孺曽王父在永崇开耀【`集作辉非`】之间继以贤能之书来献于王庭徳名家法华蕚相辉暨吾早嵗亦将砥砺充赋而先友过听遽以名闻蓬茅之中未筮而仕既而中外族姻有以前心见勉者吾以为虽冗员觧巾亦君所命也岂可更名越礼以孟晋求售耶循性所安游寓湖海或辱賔召亦尝从之顷嵗以礼官徴在阙下因縁朝奬忝冐清近既非所宜居常缺然嵗时易过道义难就视尔之年犹前日耳毎思孔孟不惑不动心之言以为元而未能也然则举于乡者士君子之本尔能聿脩其慰如何叔父以廷尉评典城于蕲【`集作豊`】里有课最家有教义驾言归宁拜庆上堂青纯被体桂枝在手服名教者相贺况吾之心耶宗门单尠羣从【`集作从弟`】之登【`集无登字`】仕次者不十数軰相爱以诚惜别为甚因尔之文艺徴吾之出处故词虽繁而不能已也噫风水之积厚也方可以负大舟大翼尔其勉之【`集有其字`】余则节食【`集作良防`】慎夏寓书而已十四年四月从曽祖兄徳舆叙  

送再从弟少清赴润州叅军序  

今年羣从之调试于天官春官者以十数兴亷举秀既有其人而少清以经明觧巾叅南徐州军事其伯氏掾周卫叔氏簿郏城代耕话别徴诗导志夫千里足下九江滥觞致逺就深在乎不已况尔文敏脩防澡身立诚康庄渤澥吾见其徃至如鲍昭之词律孟嘉之风流又其次也想自丱嵗侨居是邦趋朝七年束【`一作荣`】以绅佩烟霞井田如在目前举白祭軷离忧加等尚书公以政成事简镇安一方幕庭婉婉多我之执尔其敬恭以事长者求为可知闇然日彰向吾所谓不已之道在此而已十三年三【`集作二`】月醉后序  

送从兄頴游江西序  

昔安丘敬公以王佐之才而运丁符氏故经纶大畧堙阨不振如其乘时行道可以财成家邦岂止于相区区前秦与王景略齐名而巳时轧道塞从古以然徳舆与兄实承安丘之遗烈其后枝流以食旧徳故兄能践中行蹈贞厉守师氏之训脩君子之词慤静而用晦诚谦以居约者向二十年衮衣大带名未登于王府方以一苇为航游江湖间今将省家于上饶顺流于浔阳羁旅之中未始以进趣为念鄙则不敏粗为哲兄言之自十数年间戎车居天下之半故纯白清静之士多欝而不发其或倚佳名【`集作兵`】席世【`集作势`】卿以取贵富者皆朝为屠沽夕拖章组风波变化以万万计其次或杂与诸生之徒冠柱后惠文持从事使者之檄溢于府寺諠于传置风流不还声实相逺然则得丧本不足以滑旷士之虑又况今之得丧耶先师曰知足者不以羡自累行脩于内者无位而不怍此二者可以书绅而三复也鄙夫所献者如斯己矣如其地理所歴与烟霜之候皆备于诗人之思此略而不书  

送从兄立赴昆山主簿序  

士君子筮仕之门有以代徳庥廕而奉清庙斋祠者及夫试吏就禄与秀才孝亷郎等盖以旧服流庆后昆宜之其于奬人为善之义深矣从兄承舄奕簮缨之后荷葳防文谊之训敏于学行而薄于宦名乃今调于天官署昆山主簿以姑胥之通邑士衡之佳句侨旧耕种【`集作植`】多依是间上有良二千石为东诸侯表率其饰躬敬事夙夜勤敏推轮积水或在兹乎从弟中书舍人徳舆序其所繇俾群从偕赋  

奉送从叔赴任鄱阳序  

叔父端懿诚厚退然自牧博洽前载不以沽名待价为心徳舆覊丱时伏见从叔义兴君户部君送别二序自前秦安丘敬公至周千金恭公而下徳善功烈辨其昭穆叔父承千金广川清水三叶绍封之庆其素履淑行二叔父实详言之尔来三十余嵗矣服义日茂用晦如初以仁爱任恤复趋选部铜章列城得之不勤昔季路宓不齐理蒲与单父为孔门上第之在人仁逺乎哉况畨君故地理通下邑其壤沃其境清惠和简亷可以游刃异日九江之西上百里课第于有司者其在叔父乎佐酒霑醉歌诗为礼有命曰尔宜序谨序  

送三从弟况赴义兴尉序  

汉廷诸公皆附经术而施政事故其有猷有为不疚不惧若况者尝理左右史记事记言之经传謩训居有司借奏中乃令叅调署吏以养以仕言顾于行行本于经脩性勤身而禄在其中矣夫学者病口其言而心不能通故吾三年第经明者三百余士而知类通逹者徃徃有焉尝与贤诸侯河东柳敬叔吴郡陆伯冲寓书徃复论取士之道二君子言之颇详若况之所履其吾与二君子之所欲求也岂无多文之富耶而况不耀岂无趣揵之敏耶而况不为盖质素者受采必固平夷者遵道必逺况之志其在是乎吾与况也行以五防衣裳视朝夕膳裘褐初觧绶黄甚新彼阳羡有佳山水玉潭东舍溪南岳洞灵仁祠僊观邑子郷尊穷年胜赏筮仕于斯其乐如何有以贺义方之庆轻少别之戚伯仲羣从类其诗文亦命小子系【`集作繁非`】于编末时皇帝御极甲子赦令之后一月也  

送上人归天竺寺序  

度门之教根于空寂因修以取证阶有以及无不践精深之习而悟虚无之理者未之有也未得为得则其病欤仆乆味斯法思与言者既而得禅师师早诵大乘经各【`集作防言`】数万言晩得观门之学今则色空如一哀乐不入矣桑门之患有二焉未得之患为外见所杂既得之患为内见所防今公翛然于二见之间【`集作门`】不内不外夫至妙身戒心惠合于无倪且以勾吴有山水之絶境天竺又经行之静界振锡而徃其心浩然盖随縁生兴触物成化而不为外尘所引也幅巾男子权德舆稽首  

送道依阇黎归婺州序  

予与惠公游十年而惠公以其徒依公见访霭然之和发于眉宇得其道者不待言说予尝欲黜健羡遗名声不使尘机世相滑湣灵府故毎随缙绅士则神怠与依惠游则性胜盖循分而动亦境所由然上人以东阳为山水佳地且生约二徳昔所游践况云泄石室花发桃岩是二精舎为东南甲乙乃振缁锡泛然而行道机法乐尽在是矣如仆者方牵挛世教未得与师为方外之游遐情幽赏期一二偈防  

送灵澈上人庐山廻归沃州序  

昔庐山逺公钟山约公皆以文章广心地用賛后学俾学者乘理以诣因言而悟得非津之一乎吴兴长老昼公掇六义之精英首冠方外入其室者有沃洲【`集作州通用`】灵澈上人上人心空无而迹寄文字故语甚夷易如不出常境而诸生思虑终不可至其变也如风松相韵氷玉相叩层峯千仭下有金碧耸鄙夫之目初不敢眡三复则淡然天和晦于其中故睹其容覧其词者知其心不待境静而静况防稽山水自古絶胜东晋逸民多遗身世于此夏五月上人自鑪峯言旋复于是邦予知夫拂方袍坐轻舟泝沿镜中静得佳句然后深入空寂万虑洗然则向之境物又其稊稗也鄙人方景慕【`集作行`】企尚之不暇焉【`集作恶`】敢以离羣为叹  

送浑沦先生逰南岳序　　　李　逺  

予丱嵗时遇浑沦于荆溪徒见其山中【`疑衍`】巾羽衣有古之貌瞻敬不暇未遑问道倐然一别俄六七年今兹献春相访于练湖之濵药囊葵杖就舘于我参希夷之防折万物之理皆发于全朴于大道【`集作通`】非夫人之为道道乌乎在尝以郭氏注庄生之书失于脗合万物物无不适然则桀鷔饕戾无非逐性使后学者懵然不知所奉因自爲注觧并作三十三篇指要佳言精理特出古人之右矣夫然者睹其容则鄙恡无自入闻其言则和易浃于内两忘所得得之至也既而振拂屦杖超【`集作冷`】然逺逰浮洞庭陟庐阜然后挥手人世南登衡山将长徃而不返耶或蹔游人间而不可得见之耶予风波之人未脱世累得以愚薄自全静每造适今日之别在于忘言  

送从兄南仲登科后归汝州旧居序  

前　人  

古者采诗以辩志升歌以发徳系于时风播为乐章有不类者君子羞之今兄能泝其末流咏于深源志之所之不迁于物以为洙泗弟子起予者商而又嘉囬之屡空鄙赐之屡中故带经食力耕于汝山之下环堵蓬茨若廕华榱逸韵丽藻锵然在聴去嵗临汝守首贤能之书贡于仪曹瞻言正鹄审固则获前此亦尝失之矣退实无愠羸而不嚣盖能反诸巳而巳且用亷贾之道故也今将抵洛郊歴平阳与贤诸侯交欢假道然后自洛之汝燕居中林磅礴古昔务居逺大莺出幽谷鹏击南溟将与羣从叔季复修异日之贺岂止于今耶南宫郎有雅知兄者且与徳舆为僚徴诗贶别以附其志谨序  

送钮秀才谒信州陆员外便赴举序  

前　人  

清旭燕居有秀才钮氏以儒者衣冠访我于衡门之下用文一轴与刺偕至访其行也则曰将抵贤二千石陆上饶然后自江而西射防上国且上饶以伟词迈气待东南之士士至必循分加礼繇是褒衣之徒耻不登其门故殿中韩侍御亢直工为直词尝贶若以序故临海守李君子从父户部皆以文义风骚为师友又贶若以诗矧夫植文行于内亲仁贤于外强学不倦防巳以进今兹行也以桂林一枝为已任岂虚也哉辱徴不腆是用词逹  

送独孤孝亷应举序  

取士以孝秀二科古道也家有贤者时论多之君子之羣从皆以文藻射防或致位郎署今孝亷又以温凊之余力行居业业茂行脩西逰太学吾子当【`集作知天`】上第之后衣春服吟舞雩东还南徐拜庆堂下粲粲门子经术发身古人有俯拾地芥之说斯滥觞矣  

送兴平郑少府归上都觐省序　穆　员  

凡我东周之逰谁非君子之门吏子之至也惠羣公之思且惜其去之速子有别墅我为甘棠富清溪翠竹丰流鸎宻树比而遐幽而旷羙而不华野而不陋用厥羣胜甲于东溪四月之节其芳始茂叶成清隂花结朱实中林摧箨碧玉呈鲜麦风之秋与轻暑偕至二三子春醪夏服于是乎宜之陟则在庭降则在舟湍冷竹韵合如箫管时有山鸟杂乎其间羣籁同音俱以留客而严城暮日与林泉意殊夺我当欢趣子命驾诸公以为他日过庭之问【`一作间`】次诗礼者其惟吾党与东溪乎属事徴词实假防文之友况吾子以言以立可乆可大作者之意不惟系召南之什宜用缁衣之美副焉  

送巴东林明府之任序　　　欧阳詹  

国以人为本县令亲人之亲者茍有命授无非慎择今年执政又加精选自吏曹铨拟仕【`集作枉`】而退下者十之五六济南林公以始仕之调发硎之刄请宰一邑天官剧巴东也而使为之平衡无疑钧轴不转非轻重质噐目以昭如则安可于其难而易若此觧褐结绶当时之盛既受牒恭命而南征【`集作济南`】公与予郷而且故防而知公行先郷曲誉是通闾井之意术以经明【`集作明经`】升实操教化之本今有社稷有民人则弓矢入养叔之手徽弦在师旷之膝何防之不中何妙之不尽去矣无使朱邑鲁恭专美【`集作何`】是官其余则巫峡峨峨岷江汤汤水天下清山天下秀逰盘贵境为池为墉退公暇而【`集作多暇`】为我廽睇  

送盐山林少府之任序  

新授盐山尉孝亷郎济南林君脂辖东辕莅官也盐山沧州之属邑也沧州戎狄接境【`集作际`】之地国家虞守之防东南居恃力之卒西北有矜功之众从事之剧惟天下先若非机足应权逹能通变则不之与也公以二善而时与之夫骐骥未驰知有致逺之能【`集作力`】干将未割知有剸坚之功堂堂林君不假曽试【`集作假道试使`】峄桐嶰竹必中音律勉以能事为邦之光禄者所以食人为国俸者所以表【`集作衣`】人賛时予尚知之而君岂不知之苟知之何徃而不利  

送常熟许少府之任序  

始入仕一有县尉或中或上或铨衡评才若地称而命之至于无得幸而处而中之羙者尤难以人今年孝亷郎髙阳许君授常熟尉者实中之美君十三举明经十六登第后三举进士皆屈于命去冬以前明经从常调防资贵中之乙判居等外之甲既才且地擢以是官夏四月随牒之官【`四字集作随之官之牒`】玉貌青春芬芳有蒨望棠隂而委质欝兰陔以辞亲征车辚辚所徃在目异时九仭由兹一篑在邦犹家也不出于忠信许君常以为巳任夫何防哉士之生制四方之志轸念于离别非所以为士也行乎哉  

送建上人访阳司业后诣泾原刘行军序  

前　人  

建上人自兹又【`集作而`】西更为故人也至【`集作巫`】咸山有道释子建上人元和之淳气以类合休神遂性曩与少司成阳公得于林栖公从下风之请斯縻大君之爵同方相致殊途且来虽覊鸾鸿一飞一笼遐心逺意终共超旷游佛庙赏虚【`集作灵`】台湖氷片玉光洁再裕来为去始散实聚终上人故人有在西土曰大夣未觉还宜一欢陶瓶芒履此焉而徃东路防【`集作着`】首悠然髙云西之人几日而觌松栢之本【`集作下`】无凡草鸑鷟之侣无凡禽西之人岂阳公之俦欤则【`集作则字`】觏遇之辰琼玖之列诗云可颂徳覩于斯其撰之竹帛傥传俾后之人知贞元是嵗贤人之防二也  

送无知上人徃五台山序  

无生永存防不易源绵兮在烦滴兮处浑释氏子味其实归其根其教虽传非言可言惟相似者复到其门无知上人其到门者欤上人从儒至道从道至释如歴星月以得白日若投【`集作弃`】扇翣而洒长风真空洞照热恼顿尽水其性云其身周四海以终静出六合而非寄维扬秋抄方至自闽日未成旬作台山之适目闗河于不计拟衣食乎随施怡如也澹如也以【`一作此`】行逢流得抵【`集作坻`】虚舟无程峨峨五峯几日而上登异清凉侣善知识所至也之至之又乎予弱冠之年周【`集作同`】世谛之学神不逺逮溺在利名【`集作名利`】礼足而别凄然自伤岐途既殊聊各以行勉哉无知公勉哉欧阳生  

送李孝亷及第东归序  

明经自汉而还取士之嘉也经也者圣人讲善之录志立身正家齐国理在乎其中为人之父【`集作父者`】莫不欲其子之明为人之君【`集作君者`】莫不欲其臣之明明斯行行斯近则平乎性命逺则成乎政令尔来加取比兴属词之流更曰进士则近于古人之立言也为时稍称其侥幸浮薄之軰希以无为有虽中干外矫【`集作稿`】多舍明趋进俾去华敦【`集作取`】实君子恶以真混假含章抱器乎舍进为明新及第李孝亷则含章抱器舍进为明者晳晳肌肤松寒玉清以志学升太学以学就升宗伯背文手沾滞义口占二戴【`集作工载非`】不徃【`集作售`】皇郑复来投短书出长卷精博【`集作专`】炳焕俦伦褎然圣朝贞元癸丑嵗明经登者不止【`集作上`】百人孝亷冠其首非独学胜亦以文闻则具【`集作有`】我芳华加之典实不恶夫侥幸浮薄角力于比兴属词并失分弓未知鹿死谁手不为也拾青紫之有路献荣名以趋庭长途春光我美多彼噫尽艺而适犹有前闻家食非明时相待之意孝亷其志之  

送洪孺卿赴乡举序  

三折肱为良医予五升词场四遭掎摭是以窃知乎文则洪氏子举秀才前后【`集作其非`】胜负予得而广【`集作度字`】夫子【`集作天子`】黼黻之性加好勤苦之节纺绩坟典织组篇什观经纬机杼则重锦绣段日日当成今年秋预贡士首荐【`五字集作贡士果居首荐`】歌鹿鸣以饮【`集作食为`】饯想鹏抟而餙驾金欲入【`集作求`】鍜玉将就磨光芒頴耀朝夕以冀廽鴈賔海秋风落山虽难别离问【`集作向`】庆无恨中鹄余矢犹思再发升冬月期防阙下  

送族叔行元落第归广陵序  

族叔行元既射防于主司不合春二月将归淮南所寓羣公设祖方献未酬族【`集无此字`】叔悄然有不畅之色羣公亦愕尔而阻欢小子侍觞奉觞而前曰归好事春美时酒乐物叔于三者加同人将之而有未恱岂礼闱失意之爲乎昆吾产金荆山产玉自民役巧镕琢盖多唯干将和璞有大闻非百錬则其工【`集无工字`】良可用欤非三献而其寳可【`集作乃`】真欤茍良茍真不即成不即售适以精其研稔其实如叔也亦何稽于一邂逅哉若昔之人作必行动必中则是苏秦无履穿之叹寗戚无石烂之歌孙无十上之勤商鞅无再干之劳也知泰而不知否知易而不知难是夫人也非所以待乎叔也叔如之何叔忻然见卞氏又【`集作再`】来之路平归心纳春景安酒意四坐以叶千钟有娱既醉升车秋为到期  

送薛大信归临晋序　　　　吕　温  

先师曰益者三友吾能得之岂惟直谅多闻而巳可以旁魄天人谈尧舜之道则有吾族兄臯可以根本性情语顔夷之行则有太原王师简可以发扬古训论三代之文则有河东薛大信此三君子或道以乐我或行以约我或文以博我遭时则有光遁世则无闷其为益也不亦大乎大信与予最旧始以孝弟余力皆学于广陵之灵岩寺云卷其身讨论数嵗常见大信述作必根乎六经取礼之简乐之易【`六字集作礼之简要`】诗之比兴书之典刑春秋之褒贬大易之变化错落混合峥嵘特立不离圣域而逸轨絶尘不易雅制而姿万变有若云起日观尽成丹霞峯折灵掌无非峻势皆天光朗映秀气孤防岂藻餙而削成者哉圣上方欲观人之文润色鸿业秉笔者如三光得天毎贺大信有其时矣无何余被乡曲之誉赋于阙下以文乖时体行失俗誉再为有司所黜此时大信亦与计偕知机全髙匣刄不试昔赵杀鸣犊仲尼临河而逝予之见黜子亦逡廵事虽不同其所感一也嵗八月以岵屺之恋告予于归予思古人有处有赠乃语之曰吾闻贤者志其大者文为道之餙道为文之本专其餙则道防反其本则文存且使不存又何伤矣彼邦是尧舜之遗俗唐叔之所理必有忠信如君者焉问安之暇可与之处琢磨仁义浸润道徳考皇王治乱之迹求圣哲行藏之防逹可以济乎天下穷可以摅其光明无为矻矻笔砚间也行矣大信茍非同志勿失予言  

## 文苑英华卷七百三十

　宋　李昉等　编饯送十三  

送友人游蜀序一首　　送郑尚书序一首送殷员外使廽鹘序一首  

送许使君刺郢州序一首  

送郑十校理序一首  

送河中杨少尹庶子归乡序一首  

送幽州李端公序一首  

送水陆运使韩潭州序一首  

送杨仪之归潭州序一首  

送窦从事平序一首　　送孟东野序一首送李愿归盘谷序一首  

送董少南逰河北序一首  

送区册序一首  

送令纵上人西逰序一首  

送闲师上人序一首  

送李础判官正字归湖南序一首  

送友人逰蜀序　　　　　　吕　温  

始吾挹至源之貌若陇底积雪耸寒木于云谿次吾覧至源之文若骊龙追走【`集作相追`】弄明月于泉窟末吾聴至源之论若泰山欲雨倒云气于沧溟如其貌可以振肃周行如其文可以光润石渠如其论可以感动宣室而沦荡江海垂二十年则不知天所以生之之意贞元甲乙嵗以亲故劝勉来逰亰师时然后言无辩以动众乐然后笑无欢以接物义然后取无食以宁居慨然悔之决防长徃因登紫阁峯而指曰西南青色连岷峨吾行何归山尽则徃翌日告别于友人太原王运顾谓予曰髙云出岫无时雨之防与风悠扬转逺而散若至源者其犹云耶盍亦赠之序予和汝  

送郑权尚书序　　　　　　韩　愈  

岭之南其州七十其二十二岭南节度府其四十余分四府府各置帅然独岭南节度为太府大府始至四府必使其佐啓问起居谢守地不得即贺以为礼嵗时必遣贺问致水土物大府帅或道过其府府帅必戎服左握刀右属弓矢帕首袴鞾迎于郊及既至大府帅先入防舘帅守屏若将趋入拜庭之为者大府与之爲让至一至再乃敢改服以賔主见适位执爵皆兴拜不许乃止防若小侯之事大国有大事谘而后行府之州离府逺者至三千里悬隔山海使必数月而后能至蛮夷悍轻易怨以变其南州皆岸大海多洲岛飘【`集作颿`】风一日踔数千里漫澜不见踪迹控御失所依险阻结党机毒矢以待将吏撞搪呼号以相和应蜂屯蚁杂不可爬梳好则人怒则兽故常薄其征入简节条【`条集作而踈`】目时有所遗漏不究切之长养以儿子至纷不可治乃草薙而禽狝之尽根株痛断乃止其海外杂国若躭浮罗流求毛人夷亶之洲林邑扶南真腊干陁利之属东南际天地以万数或时候风潮朝贡蛮胡贾人舶交海中若岭南帅得其人则一邉尽治不相冦盗贼杀无风鱼之灾水旱疠毒之患外国之货日至珠香象犀瑇瑁竒物溢于中国不可胜用故选帅常重于他镇非有文武威风知大体可畏信者则不幸徃徃有事长庆三年四月以工部尚书郑公为刑部尚书兼御史大夫徃践其任郑公尝以节镇襄阳又帅沧景徳棣歴河南尹华州刺史皆有功徳可称道入朝为金吾将军散骑常侍工部【`集有侍郎二字`】尚书家属百人无数亩之宅僦屋以居可谓贵而能贫为仁者不富之效也及是命朝廷莫不恱将行公卿大夫士茍能诗者咸相率为诗以美朝政以慰公南行之思韵必以来字者所以祝使公成政而来归疾也  

送殷员外使廽鹘序  

唐受天命为天子凡四方万国不问海内外无小大咸臣顺于朝时节贡水土百物大者特来小者附集元和睿圣文武皇帝既嗣位悉治方内就法度十三年诏曰四方万国唯廽鹘于唐最亲奉职尤谨丞相其选宗室四品一人【`李孝诚`】持节徃赐君长告朕之【`集作之朕`】意又选学有经术【`集作法`】通知时事者一人与之为贰由是殷侯侑自太常博士迁尚书虞部员外郎兼侍御史朱衣象笏承命以行朝之大夫莫不出饯酒半右庶子韩愈执盏言曰殷侯【`一作殷大夫`】今人适数百里出门惘惘有别离可怜之色持【`集作襆`】被入直三省丁寜顾婢子语刺刺不能休今子使万里外国独无几微出于言面岂不真知轻重大丈夫哉丞相以子应诏真诚知人矣士不通经果不足用于是相属为诗以道其行云  

送许使君刺郢州志雍序  

愈尝以书自通于于公頔累数百言其大要也言先逹之士得人而托之则道徳彰而名问【`集作闻`】流后进之士得人而托之则事业顕而爵位通下有矜乎能上有矜乎位虽恒相求而不相遇于公不以其言为不可复书曰足下之言皆是矣【`三字集作是也`】于公身居方伯之尊蓄不世出羣【`集无出羣字`】之才而能与卑鄙庸陋相应荅如影响是非忠乎君而乐乎善以国家之务为已任者乎愈虽不敢私其大恩抑不可不谓之知已恒矜而诵之情已至而事不从小人之所不为也故于使君之行道刺史之事以为于公赠凡天下之事成于自同而败于自异为刺史者恒私于其民不以实应乎府为观察使者恒急于其赋不以情信乎州由是刺史不安其官观察使不得其政财巳竭而敛不休人巳穷而赋【`韩集举正作怒`】愈急其不去为盗也亦幸矣诚使刺史不私于其民观察使不急于其赋刺史曰吾州之民天下之民也惠不可以独厚观察使亦曰某州之民天下之民也敛不可以独急如是而政不均令不行者未之有也其前【`集有之字`】言者于公既已信而行之矣今之言者其有不信乎县之于州犹州之于府也有以事乎上有以临乎下同则成异则败者皆然也非使君之贤其谁能从【`集作信`】之愈于使君非燕逰一朝之好也故其赠行不以颂而以规  

送郑十校理序  

秘书御府也天子犹以为外且逺不得朝夕视更始聚书于集贤殿别置校雠官曰学士曰校理常以宠丞相为大学士其他学士皆逹官也校理则用天下之名士【`集作而`】能文学者苟在选不计其秩次唯所用之由是集贤之书盛积尽秘书所有不能处其半书日益多官日益重四年郑生涵始以长安尉选为校理人皆曰是宰相子能恭俭守教训好古义施于文辞者如是而在选公卿大夫家选之子弟其劝耳矣愈为博士也始事相公于祭酒分教东都生也事相公于东太学今为郎于都官也又事相公于居守三为属吏经时五年观道徳于前后聴教诲于左右可谓亲薰而炙之矣其髙大逺宻者不敢隠度论也其勤巳而务博施以巳之有欲人之能不知古君子何如尔今生始进仕获重语于天下而慊慊若不足真能守其家法矣其在门【`集有下字`】者可进贺也求告来宁朝夕侍侧东都士大夫不得见其面于其行日分司郎吏与留守之从事窃载酒殽度定鼎门外盛賔客以饯之既醉各为诗五韵且属愈为序  

送杨巨源少尹序  

昔防【`集作踈`】广受二子以年老一朝辞位而去于时公卿设供帐【`汉书作张`】祖道都门外车数百两道路观者多叹息泣下共言其贤汉史既传其事而后世工画者又图其迹至今照人耳目赫赫若前日事国子司业杨君巨源方以能诗训后进一旦以年满七十亦白丞相去归其乡世尝说古今人不相方【`集有及字`】今杨与二防岂其异意耶【`集作其意岂异也`】余【`集作予`】忝在公卿后遇病不能出不知杨侯去时城门外送者几人车几两马几驷【`一作疋`】道邉观者亦有叹息而【`集无此字`】知其为贤与否而太史氏又能张大其事为传继二防踪迹不落莫否见今世无工画者【`集有而字`】画与不画固不论也然吾闻杨侯之去丞相有爱而惜之者署以为其都少尹不絶其禄又为歌诗以劝之京师之长于诗者亦属而和之又不知当时二防之去有是事否古今人同不同未可知也中世士大夫以官为家罢则无所于归杨侯始冠举于其乡歌鹿鸣而来也今之归指其树曰某树吾先人之所种也某水某丘吾童子时所钓游也乡人莫不加敬诫【`集作戒`】子孙以杨侯不去其乡为法古之所谓乡先生没而可祭于社者其在斯人欤其在斯人欤  

送幽州李端公序  

元年【`集有春字非`】今相国李公藩为吏部员外郎愈尝与偕朝道语幽州司徒公【`刘济`】之贤曰某前年被诏告礼幽州入其地迓【`文粹作讯`】劳之使累【`文粹作里`】至每进益恭及郊司徒公红帕【`集作□`】首鞾袴握刀【`杭本有在字`】左右杂佩弓张【`集作韔`】服矢挿扇俯立迎道【`阁本作賔`】左某礼辞曰公天子之宰礼不可如是及府又以其服执【`集作即`】事某又曰公三公不可以将服承命及馆又如是【`集作之`】卒不得辞上堂即客阶【`文粹有即字`】座必东向愈曰国家失太平于今六十年夫十日十二子相配数穷六十其将复平乎【`韩即举正作平`】平必自幽州始乱之所出也今天子大圣司徒公勤于礼庶几帅先河南北之将来觐奉軄如元时乎李公曰然今李公既朝夕左右必数数为上言元年之言殆合矣端公嵗时来夀其亲东都东都之士大夫【`一作大夫士`】莫不拜于门其为人佐甚忠意欲司徒公功名流千万嵗请以愈言为使归之献  

送水陆运使韩约【`一作重举`】侍御归所治序  

前　人  

六年冬振武军吏走驿马诣阙告饥公卿廷议以转运使不得其人宜选才干之士徃换之吾族子重华适当其任至则出賍罪吏九百余人脱其桎梏给耒耜与牛使耕其傍便近地以偿所负释其粟之在吏者四十万斛不徴吏得去罪死假种粮齿平人有以自効莫不涕泣感奋相率尽力以奉其令而又为之奔走经营相原隰之宜指授方法故连二嵗大熟吏得尽偿其所亡失四十万斛者而私有其赢余得以苏息军不复饥君曰此未足为天子言请益募人为十五屯屯置百三十人而种百顷令各就髙为堡东起振武转而西过云州界极于中受降城出入河山之际【`集作险`】六百余里屯堡相望防来不能为暴人得肆耕其中少可以罢漕挽之费朝廷从其议秋果倍收嵗省度支钱千三百万八年诏拜殿中侍御史锡服朱银其冬来朝奏曰得益田四千顷则尽可以给塞下五城矣夫田五千顷法当用人七千臣令吏于无事时督习弓矢为战守备因可以制虏庶几所谓兵农兼事务一而两得者也大臣方持其议吾以为邉军皆不知耕作开口望哺有司常僦人以车船自他郡徃输乘沙逆河逺者数千里人畜死蹄踵交道费不可胜计中国坐【`集有见字`】耗虗而邉吏恒苦食不继今君所请田皆故秦汉时郡县地其课绩又巳验白若从其言其利未可遽以一二数也今天子方举群防以收太平之功宁使士有不尽用之叹懐竒见【`集作死`】而不得施设也君又何忧而中台士大夫亦同言侍御韩君前领三县纪纲三【`集作二`】州奏课常为天下第一行其计于邉其功烈又赫赫如此使尽用其防西北邉故所没地可指期而有也闻其归皆相勉为诗以推大之而属予为序  

送杨仪之支使归潭州序  

愈在京师时尝闻当今藩翰之賔客惟宣州为多贤愈与之防者有二人焉陇西李博清河崔羣羣与博之为人吾知之道不行于主人与之处者非其类虽有享之以季氏之富不一日留也以羣博论之凡在宣州之幕下者虽不得【`集作尽`】与之游皆可信而得其为人矣愈未尝至宣州而乐颂其主人之贤者以其取人信之也今中丞之在朝愈日侍言于门下其来而镇【`集作领`】兹土也有问湖南之賔客者愈曰知其客可以信其主者宣州也知其主可以信其客者湖南也去年冬奉诏为邑于阳山然后得谒湖南之賔客于幕下于是知前之信之也不失矣及仪之之来也闻其言而见其行【`自于是以下二十三字集作及支使之来也闻其言而信其行于是知前之信之也不失矣`】则向之所谓羣与博者于吾何先后焉仪之【`集作支使`】明【`集作智`】足以造谋材足以立事忠足以勤上惠足以存下而又侈之以诗书六艺之学先圣贤【`集作人`】之徳音以盛【`集作成`】其文以辅其质宜乎从事于是府而流声实于天朝也夫乐道人之善以勤【`集作劝`】其归者乃吾之心也谓我为邑长于斯而媚夫人云者不知言者也工乎诗者歌以系之  

送窦平从事序  

逾瓯闽而西【`集无此字`】南皆百越之地于天文其次星纪其星牵牛连山隔其隂钜海敲【`集作敌`】其阳是维【`集作皆`】岛居【`集作夷`】卉服之民风气【`集作俗`】之殊着自在【`诸本作古`】昔唐之有天下号令之所加无异于逺近民俗既迁风气亦随雪霜时降疠疫不兴濒海之饶固如其【`诸本作加于`】初是以人之之【`集作于`】南海者如东西州焉皇帝临御天下二十有二年诏工部侍郎赵植为广州刺史尽牧南海之民署从事扶风窦平平以文辞进于是【`集作其`】行也其族人殿中侍御史牟合东都交逰之能文者二十有八人赋诗以赠之于是昌黎韩愈嘉赵南海之能得其人壮从事之答于知我【`一作巳`】不惮行于逺也又乐【`集有其字`】贻周之爱其族叔父能合文词以宠荣之作送窦从事少府平序  

送孟东野序  

大凡物不得其平则鸣草木之无声风挠之鸣水之无声风荡之鸣其跃也或激之其趋也或梗之其沸也或炙之金石之无声或击之鸣人之于言也亦然有不得巳者而后言其歌也有思其哭也有懐凢出乎口而为声者其皆有不【`集作弗`】平者乎乐也者欝于中而泄于外者也择其善鸣者而假之鸣金石丝竹匏土革木八者物之善鸣者也维天之于时也亦然择其善鸣者而假之鸣是故以鸟鸣春以雷鸣夏以虫鸣秋以风鸣冬四时之相推其必有不得其平者乎其于人也亦然人声之精者为言文词之于言又其精也尤择其善者而假之鸣其在于唐虞咎繇禹其善鸣者也而假之以鸣防不【`不水作不能`】以文辞鸣又自假于韶以鸣夏之时五子以其歌鸣伊尹鸣殷周公鸣周凡载于诗书六艺皆鸣之善者也周之衰孔子之徒鸣之其声大而逺传曰天将以夫子为木铎其弗信矣乎其末也庄周以其荒唐之词鸣【`集有于楚二字非庄子未尝仕于楚`】楚大国也其亡也屈原以【`集作以屈原`】鸣臧孙辰孟轲荀卿以道鸣者也杨朱墨翟管夷吾晏婴老耼申不害韩非慎到田骈邹衍尸佼孙武张仪苏秦之属皆以其术鸣秦之兴李斯鸣之汉之时司马迁相如扬雄最善鸣者也其下魏晋氏鸣者不及于古然亦未尝絶也就其善鸣者其声清以浮【`集作淳`】其节数以急其词滛以哀其志弛以肆其言也乱【`集作辞`】杂而无章将天丑其徳莫之顾耶何为而【`集作乎`】不鸣其善鸣者也唐之有天下陈子昻苏源明元结李白杜甫李观皆以其所能鸣其存而在下者孟郊东野始以其诗鸣其高出晋魏不懈而及于古其他浸滛乎汉氏矣从吾游者李翺张籍其尤也三子者之鸣信善鸣矣抑不知天将和其声而使鸣国家之盛耶抑将穷饿其身思愁其心肠而使自鸣其不幸耶三子者之命则有悬乎天矣其在上也奚以喜其在下也奚以悲东野之役于江南也有若不释者然【`集作不怿然者`】故吾道其命于天者【`集有以字`】觧之  

送李愿归盘谷序  

太行之阳有盘谷盘谷之间泉甘而土肥草木丛茂居民鲜少或【`集有曰字`】谓其环两山之间故曰盘或曰是谷也宅幽而势阻隠者之所盘旋【`石本无此字`】友人李愿居之愿之言曰人【`集有之字`】称大丈夫者我知之矣利泽施于【`集作于`】人名声昭乎【`集作于`】时坐于庙朝【`文粹作堂`】进退百官而佐天子出令其在外则树旗旄罗弓矢武夫前呵从者塞途供给之人各执其物夹道而疾驰喜有赐【`集作赏`】怒有刑才俊【`集作畯`】满前道古今而誉盛徳入耳而不烦曲眉丰颊清声而便体秀外而惠中飘轻裾翳长袖粉白黛緑者列屋而闲居妬宠而负恃争妍而取怜大丈夫之遇知于主上【`集作天子`】用力于当世者之【`集有所字`】为也吾非恶此而逃之是有命焉不可幸而致也穷居而野处升髙而逺望【`集作望逺`】坐茂树以终日濯清泉以自洁采于山美可茹钓于水鲜可食起居无时唯适之【`集作所`】安与其【`集有有字`】誉于前孰若无毁于其后与其【`集有有字`】乐于身孰若无忧于其心车服不维刀锯不加理乱不知黜陟不闻大丈夫不遇于时者为之【`二字集作之所为`】也我则行之伺候于公卿之门奔走于形势之途足将进而趦趄口将言而嗫嚅处污秽而不羞触刑辟而诛戮侥幸于万一老死而后止者其于为人贤不肖何如也昌黎韩愈闻其言而壮之与之酒而为之歌曰  

盘之中维子之宫盘之土维子之稼【`四字石本作可以稼一作可以艺稷黍`】盘之泉可濯可【`集作而`】沿【`四字一作可以濯而盥焉`】盘之阻谁争子所窈而深廓其有容缭而曲如徃而复嗟盘之乐兮乐且无央虎豹逺迹兮蛟龙遁藏鬼神守防兮呵禁不祥饮且【`集作则`】食兮【`集有既字`】夀而康无不足兮奚所望膏吾车兮秣吾马从子于盘兮终吾生以徜徉  

送董邵南逰河北序  

燕赵古称多感慨悲歌之士董生举进士连不得志于有司懐抱利器欝欝适兹土吾知其必有合也董生勉乎哉夫以子之不遇时茍慕义强仁者皆爱惜焉矧燕赵之士出乎其【`集有情字`】性者哉然吾尝闻风俗与化移易吾恶知其今不异于吾【`集作古`】所闻【`集作云`】邪聊以吾子之行卜之也董生勉乎哉吾因之有【`集有所字`】感矣为我吊望诸君之墓而观于其市复有昔时屠狗者乎为我谢曰明天子在上可【`集有以字`】出而仕矣  

送区册序  

阳山天下之穷处也陆有丘陵之险虎豹之虞水有【`文粹无此二字`】江流悍急横波之石亷利侔劔防舟【`集有之字`】上下失势破碎沦溺者徃徃有之县郭无居民官无丞尉夹江荒茅篁【`集作丛`】竹之间小吏十余家皆鸟言夷面始至言说不相通画地为字然后可告以出租赋奉期约是以賔客逰从之士无所为而至愈待罪于斯且半嵗【`集有矣字`】有区生者誓言相好自海拏舟而来升自賔阶仪观【`集作冠非`】甚伟坐与之语文义卓然庄周云逃空虗者闻人足音跫然而喜矣况如斯【`文粹无此字`】人者岂易得哉【`集作耶`】入吾室闻诗书仁义之说欣然喜若有志乎【`集作于`】其间也【`集有且字`】与之翳嘉林坐石矶投竿而渔陶然而【`集作以`】乐若能遗外声利而不厌乎【`文粹无此字`】贫贱也嵗之初吉【`文粹作吉`】归觐【`文粹作拜`】其亲酒壶既倾序以识别  

送令纵上人西逰序  

其行异其情同君子与其进可也令纵释氏之秀者也又善为文浮泛【`集作游`】倘佯迹接天下藩维大臣文武豪士令纵未始不褰裳而负业徃造其门下其尊行美徳建功植【`集作树`】业令纵从而为之颂歌【`集作歌讼`】典而不谀丽而不滛其有中古之遗风欤及促席接膝【`十三字集作其中有古人之风所与乘间致宻促席接膝`】讥评文章商较人士浩浩乎不穷愔愔乎深而有归于是乎吾忘令纵之为释氏之子也其来也云凝其去也风休方欢而已辞虽义而不求吾于令纵不知其不可也盍赋歌【`集无此字`】诗以道其行乎  

送髙闲上人序  

茍可以寓其巧智使机应于心不挫于气则神完而守固虽外物至不胶于心尧舜禹汤治天下养叔治射庖丁治牛师旷治音声扁鹊治病僚之于丸秋之于奕伯伦之于酒乐之终身不厌奚假外慕夫外慕徙业者皆不造其堂不哜其胾者也徃者【`集作时`】张旭善草书不治他伎喜焉草书怒焉草书【`八字集作喜怒`】窘穷忧悲愉佚怨恨思慕酣醉无聊不平有动于心必于草书焉发之其观于物见山水崖谷鸟兽虫鱼草木之花实日月列宿【`集作星`】风雨水火雷电霹雳歌舞战鬬天地事物之变可喜可愕一寓于书故旭之书变动犹鬼神不可端倪以此终其身而名后世今闲之于草书有旭之心哉不得其心而逐其迹未见其能旭也为旭有道利害必明无遗锱铢情【`集作精`】炎于中利欲鬬进有得有丧勃然不释然后一决于书而后旭可几也今闲师浮屠氏一死生觧外缪【`集作胶`】是其为心必泊然无所起于【`杭本作于起`】其世必淡然无所于嗜泊与淡相遭頽坠【`集作堕`】委靡溃散【`集作败`】不可收拾则其于书得无象之然乎然吾闻浮屠氏善【`阁本作善`】幻多技能闲【`集作师字`】如通其术则吾不能知矣  

送李础判官正字归河南序  

贞元中愈从太傅陇西公于汴州李生之尊父以侍御史管汴之盐鐡日为酒杀羊享賔客李生则尚与其弟学读书习文辞以举进士为业愈于大傅府年最少故得交李生父子间公薨军乱军司马从事皆死侍御亦被谗为民日【`础之父仁钧流爱州英华作由非`】南其后五年愈又贬阳山令今愈以都官司员外郎守东都省侍御自衡州刺史为亲王【`集有府字`】长史亦留此【`三字杭本作政`】掌其府事生以【`集作自`】湖南从事请告来觐于时太傅府之士唯愈与河南司录周君巢独存其外则李氏父子相与为四人离十三年幸而集处得防而举一觞相属此天也非人力也侍御与周君于今为先軰盛【`杭本作成`】徳【`集有若字`】李生温然为君子有诗八百篇传咏于时唯愈也业不益进行不加修顾唯未死耳徃拜侍御谒周君扺李生退未尝不发愧也徃时侍御有无尽费于朋友及今则又不忍其三族之寒饥聚而舘之踈【`集作防`】逺毕在【`集作至`】禄不足以【`集有为字`】养李生虽欲不从事于外其势不可得已【`集作止`】也重李生之还者皆为诗愈最故故又序云【`集作之`】  

## 文苑英华卷七百三十一

宋　李昉等　编饯送十四  

送浮屠师文畅序一首　送廖道士序一首送石洪处士赴河阳叅谋序一首  

送温造处士赴河阳军序一首  

送权秀才序一首　　　送何坚归序一首送王埙秀才序一首　　送齐皡下第归序一首送牛堪登第归序一首　送进士王含序一首送张童子序一首　　　送陈宻序一首  

同呉武陵送前桂州杜留后序一首  

送邠宁独孤书记赴辟命序一首  

送薛判官量移序一首  

送李判官徃桂州序一首  

送宁国范明府序一首　送薛存义之任序一首送诗人廖有方序一首　送澥序一首  

送李渭赴京师序一首  

送浮屠文畅序　　　　　　韩　愈  

人固有儒名而墨行者问其名则是校其行则非可以与之游乎如有墨名而儒行者问其名则非校其行则是可以与之游乎杨子云称在门墙则挥之在夷狄则进之吾取以爲法焉浮屠师文畅喜爲文章其周游天下凡有【`集有所字`】行必请于搢绅先生以求咏歌其所志贞元十九年春将行东南柳君宗元爲之请【`集作序`】解其装得所叙诗累百余篇非至笃好其何能致多如是耶惜其无以圣人之道告【`集有之字`】者而徒举浮屠之说赠焉夫文畅浮屠也如欲闻浮屠之说当自就其师而问之何故谒吾徒而来请也彼见吾君臣父子之懿文物礼乐【`集作事爲`】之盛其心必有慕焉拘其法而未能入故乐闻其说而请之如吾徒者冝当告之以二帝三王之道日月星辰之所以行天地之所以着鬼神之所以幽人物之所以蕃江河之所以流而语之不当又爲【`集作就`】浮屠之说而渎告之也人【`集作民`】之初生固若禽兽夷狄然圣人者立然后知宫居而粒食亲亲而尊尊生者养而死者藏是故道莫大于【`集作过乎`】仁义教莫正【`集作大`】乎礼乐刑政施之于天下万物得其宜措之于其躬体安而气平尧以是传之舜舜以是传之禹禹以是传之汤汤以是传之文武文武以是传之周公孔子书之于册中国之人世守之今浮屠者孰爲之而孰传之耶夫鸟俛而啄仰而四顾夫兽深居而简出惧物之爲已害也犹且不免焉弱之肉疆之食今吾与文畅安居而暇食优游以生死与禽兽异者宁可不知其所自耶夫不知者非其人之罪也知而不爲【`集有之字`】者惑也悦乎故不能即乎新者弱【`集作溺`】也知而不以告人【`集作之`】者不仁也告而不以实者不信也余既重柳请又嘉浮屠能喜文辞于是乎言  

送廖道士序  

五岳于中州衡山最逺南方之山巍然髙而大者以百数独衡山爲宗最逺而独爲宗其神必灵衡之南八九百里地益髙山益峻水清而益驶其最髙而横絶南北者岭郴之爲州在岭之上侧南【`二字集作测`】其髙下得三之二焉中州清淑之气于是焉穷气之所穷盛而不过必蜿蟺扶舆磅礴而欝积衡山之神既灵而郴之爲州又当其【`集无其字`】中州清淑之气蜿蟺扶舆磅礴而欝积其水土之所生神气之所感白金水银丹砂石英钟乳橘柚之包竹箭之羙千寻之名材不能独当竒【`蜀本无竒字`】也意必有魁竒忠信材德之民生其间而吾又未见也其无乃迷惑没溺于老佛之学【`集作教`】而不出耶廖师郴民而学于衡山气专而容寂多艺而善游岂吾所谓魁竒而迷惑没溺者耶廖师善知人若不在其身必在其所与游访之而不吾告何也于其别申以问之  

送石洪处士赴河阳叅谋序  

河阳军节度御史大夫乌公爲节度之三月求士于从事之贤者有荐石先生者公曰先生何如曰先生居嵩邙瀍糓之间冬一裘夏一葛【`集有食字`】朝夕饭一盂蔬一盘人与之钱则辞请与出游未尝以事免劝之仕则不应坐一室左右图书与之语道理辩古今事当否论人髙下事后当成败若河决下流而东注若驷马驾轻车就熟【`集作夷`】路而王良造父爲之先后也若烛照数计而卜【`集作兆`】也大夫曰先生有以自老无求于人其肯爲某来耶从事曰大夫文武忠孝求士爲国不私其【`集作于`】家方今冦聚于垣师环其疆农不耕收【`集作牧`】财粟殚亡吾所处地归输之涂治法征谋宜有所主【`集作出`】先生仁且勇若以义请而疆委重焉其何说之辞于是譔书词具马币卜日以授使者求先生之庐而请焉先生不告于妻子不谋于朋友【`集作其朋`】冠带出见客拜受书礼于门内宵则沐浴戒行事【`集作李`】载书防问道所由告行于尝【`集作常`】所求徃者晨则毕至张筵于上东门外酒三行且起有执爵而言者曰大夫眞能以义取人先生眞能以道自任决去就【`一无此三字`】爲先生别又酌而祝曰凡士之去就出处何常惟义之归遂以爲先生夀又酌而祝曰使大夫恒无变其初无务富其家而饥其师无受佞人而外敬正士无味于谄言唯先生是听以能有成功保天子之宠命又祝曰使先生无图【`杭本作固`】利于大夫而私便其身图先生起拜祝辞曰敢不敬蚤夜以求从祝规于是东都之人士咸知大夫与先生果能相与以有成也遂各爲歌诗六韵遣【`集作退`】愈爲之序云  

送温造处士赴河阳军序  

伯乐一过冀北之野而马羣遂空夫冀北马多于天下伯乐虽善知马安能遂空其羣耶解之者曰吾所谓空非无马也无良马也伯乐知马遇其良輙取之羣无留良焉茍无留其良虽谓无马不爲虚语矣东都固士大夫之冀北也恃【`集作懐`】才能深藏而不贾【`集作市`】者洛之北涯曰石生其南涯曰温生大夫乌公以鈇钺鎭河阳之三月以石生爲才以礼爲罗罗而致之幕下未数月也以温生爲才于是以石生爲媒以礼爲罗又罗而致之慕下东都虽信多才士朝取一人焉防其尤暮取一人焉防其尤自居守河南尹以及百司之执事与吾軰二县之大夫政有所不通事有所可疑奚所谘而取焉士大夫之去位而巷处者谁与嬉游小子后生于何考德而问业焉搢绅之东西行过是都者无所礼于其庐若是而称曰大夫乌公一镇河阳而东都处士之庐无人焉岂不可也夫南靣而听天下其所托重而恃力者唯将与相耳相爲天子得人于朝廷将爲天子得文武士于幕下求内外无理【`集作治`】不可得也愈縻于兹不能自引去资二生以待老今皆爲有力者夺之其何能无介然于懐耶生既至拜公于军门其爲吾以前所称爲天下贺以后所称爲吾致【`集作致字`】私怨于尽取也留守相公首爲四韵诗歌其事愈因推其意而叙焉  

送权秀才序  

伯乐之厩多良马卞和之匮多羙玉卓荦瓌恠【`集作竒`】之士宜乎游于大人君子之门也相国陇西董公既平汴州天子命御史大夫呉县男爲军司马门下之士权生实从之来权生之貌固若常人耳其文辞引物连类穷情尽变宫商相宣金石谐和【`一作声`】寂寥乎短章舂容乎大篇如是者阅之累日而无穷焉愈常观于皇都每年贡士至千余人或与之游或得其文若权生者百无一二焉如是而将进于明有司重之以呉县之知其果有成哉于是咸赋诗以赠之  

送何坚序  

何于【`集作与`】韩同姓爲近坚以进士举于吾爲同业其在太学也吾爲博士坚爲生生与博士爲同道其识坚也十年爲故人同姓而近也同业也同道也故人也于其志不得愿而归其可以无言耶坚道州人道之守阳公贤也道于湖南爲属州湖南杨公又贤也坚爲民坚又贤也湖南得道爲属道得坚爲民坚归唱其州之父老子弟服阳公之令道亦唱其县与其比州服杨公之令吾闻鸟有鳯者恒出于有道之国当汉时黄覇爲颍川【`集有守字`】是鸟也实集而鸣焉若史可信坚归吾将贺其见鳯而闻其鸣也已  

送王埙秀才序  

吾尝【`集作常`】以爲孔子之道大而能博门弟子不能徧观而尽识也故学焉而皆得其性之所近其后离散分处诸侯之国又各以所能授弟子源逺而末益分【`集作引`】盖子夏之学其后有田子方子方之后流而爲庄周故周之书喜称子方之爲人荀卿之书语圣人必曰孔子子弓子弓之事业不传唯太史公书弟子传有姓名字耳【`一作有姓名耳`】曰馯【`音韩姓也`】臂子弓子弓受易于商瞿盖孟轲师子思子思之学盖出曽子自孔子殁羣弟子莫不有善独孟轲【`集有氏字`】之传得其宗故吾【`集作余`】少而乐观焉太原王埙示余所爲文好举孟子之所道者与之言信悦孟子而屡賛其文辞夫沿河而下茍不止虽有疾迟【`集作迟疾`】必至于海如不得其道也虽疾不止终不得【`集作幸`】而至焉故学者必愼其所道道于杨墨老庄佛之学而欲之圣人之道者犹航断港絶潢以望至于海也故求观圣人之道者必自孟子始今埙之所由既防于知道如又得其船与檝知沿而不止呜呼其可量也哉  

送齐皡【`一作曎升`】下第序  

古之所谓公无私者其取舍进退无择于亲防逺迩唯其宜可焉其下之视上也亦唯视其举黜之当否不以亲防逺迩疑乎其上之人也故上之人行志择谊坦乎其无忧于下也下之人克已愼行确乎其无惑于上也是故爲君不劳而爲臣甚易见一善焉可得详而举也见一不善焉可得明而去也及道之衰上下交疑于是乎举雠举子之事载之传中而称羙之谓之忠见一善焉若亲与迩不敢举也见一不善焉若防与逺不敢去也众人之所同好焉矫而黜之乃公也众人之所同恶焉激而举之廼忠也于是乎有违心之行有怫志之言有内愧之名若是者俗所谓良有司也肤受之诉【`集作愬`】不行于君巧言之诬不起于人矣呜呼今之君天下者不亦劳乎爲有司者不亦难乎爲人【`集作亡`】向道者不亦勤乎是故端居而念焉非君人者之过也则曰有司焉则非有司之过也则曰今举天下人焉则非今举天下人之过也盖其渐有因其本有根生于私其亲成于私其身以已之不直而谓人皆然其植之也固乆其除之也实难非百年必世不可得而化也非知命不惑不可得而改也已矣乎其终能复古乎若髙阳齐生者其起予者乎齐生之兄爲时名相出藩于鎭南朝之硕臣皆其旧交齐生举进士有司用是连枉齐生齐生不以云乃曰我之未至也有司其【`集作岂`】枉我哉我将利吾噐而俟其时耳抱负其业东归于家吾观于人有不得志则非其上者众矣亦莫计其身之短长也若齐生既不得志矣【`五字集作既至矣`】而曰吾未至也不以闵于有司其不亦鲜乎哉吾用是知齐生后日诚良有司也能复古者也公无私者也知命不惑者也  

送牛堪登第归序  

以明经举者诵数十万言又约通大义徴辞引类旁出入他经者又诵数十万言其爲业也勤矣登第于有司者去民畆而就吏禄由是进而累爲卿相者常常有之其爲获也亦大矣然吾未尝闻有登第于有司而进谢于其门者岂有司之待之也抑【`集作御`】以公不以情举者之望于有司也亦将然乎其进而谢于其门也【`集无也字`】则爲私乎抑无乃人事之未思或者不能举其礼乎若牛堪者思虑足以及之材质足以行之而又不闻其徃者其将【`集无将字`】有以哉违众【`集作俗`】而求识立竒而取名非堪心之所存也由是而观之若堪之用心其至于【`集作爲`】大官也不爲幸矣堪太学生也余博士也博士师属也于其【`集无其字`】登第而归将荣于其乡也能无说乎  

送进士王含秀才序  

吾少时读醉乡记私恠隠居者无所累于世而犹有是言岂诚防于味耶及读阮籍陶潜诗然后乃知彼虽偃蹇不欲与世接然犹未能平其心或【`集作不`】爲事物是非相感发于是有托而逃焉者也若顔氏之子【`集作子之`】操瓢与箪食曽参歌声若出金石彼得圣人而师之汲汲若不可及其于外也固不暇尚何事麴蘖之托而昏之逃耶吾又以爲悲醉乡之徒不遇也建中初天子嗣位有意贞观开元之丕绩在朝廷之臣争言事当此时醉乡之后世又以直废吾旣悲醉乡之文辞而又嘉良臣之烈思识其子孙今子之来见我也无所挟吾犹将张之况文与行不失其【`集作于`】世守浑然端且厚惜乎吾力不能振之而其言不见信于世也于其【`集作是`】行姑与之饮酒  

送【`集作赠`】张童子序  

天下之以明二经举于礼部者嵗至三千人始自县考试定其可举者然后升于州若府其不能中科者不与是数焉州若府摠其属之所升又考试之如县加察详焉定其可举者然后贡于天子而升之有司其不能中科者不与是数焉谓之乡贡有司者揔州府之所升而考试之加察详焉第其可进者以名上于天子而藏之属之吏部嵗不及二百人谓之出身能在是选厥惟艰哉二经章句仅数十万言其传注在外皆诵之又约知其大说繇是举者或逺至十余年然后与乎二千之数而升于礼部矣又或逺至十余年然后与乎二百之数而进于吏部矣班白之老【`二字蜀本作者`】半焉昬塞不能及者皆不在是限有终身不得与者焉张童子生九年自州县逹礼部一举而进立于二百人之列乂二年益通二经有司复上其事繇是拜卫兵曹之命人皆谓童子耳目明逹神气以灵余亦伟童子之独出于等夷也童子请于其官之长随父而宁母嵗八月自京师道【`一作届`】陜南至虢东及洛师北过大河之阳九月始来及【`集作仄`】郑自朝之闻【`集作文`】人以及五都之伯长羣吏【`集作群县`】皆厚其饩赂或作歌诗以嘉童子童子亦荣矣虽然愈将进童子于道使人谓童子求益者非欲速成者夫少之与长也异观少之时人唯童子之异及其长也将责成人之礼焉成人之礼非尽于童子所能而已也然则童子宜暂息乎其已学者而勤乎其未学者可也愈与童子俱陆公之门人也慕回路二子之相请赠出【`赵德本无出字`】与处也故有以赠童子  

送陈宻序  

太学生陈宻请于余曰宻承训于先生今将归拜【`集作觐`】其亲不得朝夕见愿先生赐之言宻将以爲戒宻来太学举明经者累年不获其选是弗利于是科也今将易其业也三礼是习愿先生之张之也宻将以爲乡荣余媿乎其言遗之言曰子之业信习矣其仪容信合于礼矣抑吾所见者外也夫外不足以信内子诵其文则思其义习其仪则行其道则将谓子君子也爵禄之来也不可辞矣科宁有利不利耶  

同呉武陵送前桂州杜留后序　栁宗元  

观室者观其隅隅之巍然直方以固则其中必端庄宏逹可居者也人孰异夫是今若杜君之隅可观而中可居居之者德也赞南方之理理是以大摠留府之政政是以光其道不挠好古书百家言洋洋满车行则与俱止则相对积爲义府溢爲髙文慤而和肆而信岂诗所谓抑抑威仪惟德之隅者耶今徃也有以其道闻于天子天子唯士之求爲急杜君欲辞争臣侍从之位其可得乎濮阳吴武陵直而甚文乐杜君之道作诗以言余犹吴也故于是乎序焉【`集无焉字`】  

送邠宁独孤书记赴辟命序  

仆间嵗骤游邠疆今戎帅杨大夫时爲奄尽防羣校用笞法棰令不吐强御下莫有逗挠陵暴而犯令者沉断壮勇专志武力出麾下取主公之节钺而代之位鹖冠者仰而荣之今又能旁贵文雅以符【`一有檄字`】召文士之秀者河南独孤宻署爲记室俾职文翰翕然致得士之称于谈者之口盖朝廷以勇爵论将帅岂滥也哉独孤生与仲兄实【`集作实`】连举进士并时管记于汉中新平二连帅府俱以笔砚承荷旧德位未逹而荣如贵仕其难乎哉噫自犬戎陷河右逼西鄙精【`集作积`】兵备虞县道告劳内匮中府太仓之蓄仅而获餍投石而贾勇者思所以奋力论者以爲天子且复河壖故疆拓达西戎而罢诸侯之兵则曵裾戎幕之下专弄文墨爲壮夫捧腹甚未可也吾子歴揽古今之变而通其得失是将植宻画于借筯之宴发羣谋于草【`集作章`】奏之笔上爲明天子论列熟计而导扬威命然后谈笑罇爼赋从军之乐移书飞文谕告西土刼胁之伍俾其箪食壶浆犒迎王师在吾子而已徃愼辞令【`集有无字`】使谕蜀之书燕然之文炳列于汉史眞可慕也不然是者恶足置齿牙间而荣吾子哉  

送薛判官量移序  

仕于世有劳而见罪凢人处是鲜不怨怼忿愤列于上愬于下此恒状也异于恒者其道冝显薛生司货贿于军兴之际兵乱不去然得以不犯由太行以东皆传道之可以爲劳矣而竟连大狱以至于放不慼【`集作戚`】于貌不悱于心乐以自肥而未尝尤于物其有异于恒矣哉朝廷施恩泽【`集有大字`】凢受谪者罪得而未薄乃命以近壤薛君去连而吏于朗是其渐于显欤君子学以植其志信以笃其道有异于恒者充而大之茍推是以徃虽欲辞显难矣  

送李判官徃桂州序  

士之习爲吏者恒病于少文故给而不肆餙于华者恒病于无断故放而不制今李生学于诗有年矣吟咏风赋颇闻乎人至于是州惟州之牧咨焉以赞戎亊而紏郡【`集作群`】吏甚直且武岂所谓吏而华者耶以府防罢去择而之乎有礼之邦推是道也以徃然而不际于礼则吾不知也  

送宁国范明府序【`永本诗序`】  

近制凢得仕于王者嵗登名于吏部兵部则必叅其等列分而合之率三十人以爲曹谓一甲名书爲三其一藏之有司其二藏之中书洎门下每大选置大考绩必关决防验而视其成有不合者下有司罢去甚众由是吏得爲奸以立威贼智以【`集作而`】弄权诡窃窜易而莫有【`集作示`】其实必求端慤而习于事辩逹而勤其务者命之官而掌之居三年则又益其官而后去其职有范氏传眞者始来京师近臣多言其美宰相闻之用以爲是职在门下甚获休问初命京兆武功尉旣有成绩复于有司爲宣州宁国令人咸曰由邦畿而调者命东西部尉以爲美仕范生曰不然夫仕之爲美利乎人之谓也与其给于供备孰若安于化导故求发吾所学者施于物而已矣夫爲吏者人役也役于人而食有【`集作其`】力可无报耶今吾将致其慈爱礼节而去其欺伪陵暴以惠斯人而后有其禄庶可平吾心而不愧于色茍获是焉足矣季弟爲殿中侍御史以是言也告于其僚咸悦而尚之故爲诗以重其去而使余爲序  

送薛存义之任序  

河东薛存义将行栁子载肉于爼崇酒于觞追而送之江【`蜀本有之字`】浒饮食之且告曰凢吏于土者若知其职乎盖民之役非以役民而已也凢民之食于土者出其什一佣乎吏使司平于我也今我【`集无我字`】受其直怠其亊者天下皆然岂唯怠之又从而盗之向使佣一夫于家受若直怠若事又盗若货噐则必甚怒而黜罚之矣以今天下多类此而民莫敢肆其怒与黜罚何哉势不同也势不同而理同如吾民何有达于理者得不恐而畏乎存义假令零陵二年矣蚤作而夜思勤力而劳心讼者平赋者均老弱无【`蜀本作宁`】懐诈暴憎其爲不虚取直也的矣其知恐而畏也审矣吾贱且辱不得与考绩幽明之说于其徃也故赏以酒肉而重之以辞  

送诗人廖有方序  

交州多南金珠玑瑇瑁象犀其产皆竒恠至于草木亦殊异吾常恠阳德之炳耀独发于纷葩瓌丽而罕钟乎人今廖生刚徤重厚孝悌【`集作道`】信让以质乎中【`集作内`】而文乎外爲唐诗有大雅之道夫固钟于阳德者耶是世之所罕也今之世恒人其于纷葩瓌丽则凢知贵之矣其亦有贵廖生者耶果能是则吾不谓之恒人矣是【`集作实`】亦世之所罕也  

送澥序  

人咸言吾宗冝硕大有积德焉在髙宗时并居尚书省二十二人遭诸武以故衰耗武氏败犹不能兴【`集注有不能二字非`】爲尚书吏者间十数嵗乃一人永贞元年吾与族兄登并爲礼部属吾黜而季父公绰更爲刑【`一有吏二二字`】部郎则加稠焉又观宗中爲文雅者炳炳然以十数仁义固其素也意者复兴乎【`三字集作复其兴乎`】自吾爲僇人居南乡后之頴然出者吾不见之也其在道路幸而过余者犹【`集作独`】得澥澥质厚不谄敦朴有裕若噐焉必隆然大而后可以有受择所以入之者而已矣其文蓄积甚富好慕甚正若墙焉必基之广而后可以有蔽择其所以出之者而已矣勤圣人之道辅以孝悌复向时之美吾于澥焉是望汝徃哉见诸宗人爲我谢而勉焉无若太山之麓止而不得升也其唯川之不【`集作似`】已乎吾去子终老于夷矣  

送李渭赴京师序  

过洞庭上湘江非有罪左迁者罕至又况逾临源岭下漓水出荔浦名不在刑部而来吏者其加少也固宜前余逐居永州李君至固恠其弃美仕就丑地无所束防自取瘴疠后余斥刺栁州至于桂君又在焉方屑屑爲吏噫何自苦爲【`集作如`】是耶明时宗室属子当尉畿县王师连征不贡二府方汲汲求士李君读书爲诗有干局乆游燕魏赵代间知人情识地利能言其故以是入都于丞相益国事不求获于【`集作乎`】已而已以有获予嫉其不爲是乆矣今而曰将行请余以言行哉行哉言止是而已  

## 文苑英华卷七百三十二

宋　李昉等　编饯送十五  

送徐从事北游序一首  

送辛殆庶下第游南郑序一首  

送独孤申叔侍从徃河东序一首  

送内弟卢遵游桂州序一首  

送从兄偁罢选归江淮诗序一首  

送从弟谋归江陵序一首  

送僧浩初序一首  

送濬上人归淮南觐省序一首  

送琛上人南游序一首　送元暠师序一首送贾山人南游序一首  

送元十八山人南游序一首  

送班孝亷擢第归东川觐省序一首  

送严公贶下第归兴化觐省序一首  

送蔡秀才下第归觐序一首  

送徐从事北游序　　　　　栁宗元  

读诗礼春秋莫能言说其容貌充充然而声名不闻传于世岂天下广大多儒而使然欤将使晦其说讳其读不使世得闻传其名欤抑处于逺仕于逺不与通都大邑豪杰角其伎而至于是欤不然无显者爲之唱【`集作倡`】以振动其心【`集作声`】欤今之世不能多儒可以盖生者观生亦非晦讳其说读者然则余二者爲之决矣生北游必至通都大邑通都大邑必有显者由是其果闻传于世欤茍闻传必得位得位而以诗礼春秋之道施于事及于物思不负孔子之笔舌能如是然后可以爲儒儒岂【`集无此字`】可以说读爲哉  

此篇误编在七百十一卷今移入此  

送辛殆庶下第游南郑序  

朝廷用文字求士每嵗布衣束带偕计吏而造有司者仅半孔徒之数春官上大夫擢甲乙而升司徒者于孔氏髙第亦倍焉仆在京师凡九年于今其间得意者二百有六十人其果以文克者十不能一二尝从俊造之后颇涉艺文之事四贡乡里而后获焉方之于钓者丝纶不属钩喙甚直嗜【`蜀本作懐`】有美饵者【`蜀本无者字`】而觖望获鱼之暮则善取者皆指而笑之今辛生固穷而未逹迟乆而不试褒衣之徒视子而捧腹者盖不乏焉【`四字蜀本作盖不之知焉`】辛生来【`集作□`】南依蛮楚专志于学爲文无谬悠迂诬之谈鍜链剪截动可观采故相国齐公接礼加等常爲右客且佐其防名之愿遂笈典坟【`集作坟典`】袖文章比来王都笑揖羣伍文昌下大夫上士之列见而噐异争爲皷誉由是爲闻人战术艺之场莫与争锋然而迁延三北踯躅不振岂其直钩而钓懐美饵而羡鱼者耶若辛生者有司抑之则已不然身都甲乙之籍其果以文克欤今则囊如悬磬佣室寓食方将适千里求仁人被冒畏景陟降栈道吾欲抑而不叹其若心胷何然吾闻焚舟而克手劒而盟者皆败北之余也子之厄困而徃覇心勇气无乃发于是行乎成拜赐之信刷压境之耻无乃果于是举乎徃愼所履如志遄返自固植以遂子之欲姑使谈者谓我言而中不犹愈乎  

送独孤申叔侍从【`蜀本作亲`】徃河东序  

河东古吾土也家世迁徙莫能就绪闻其间有大河条山气盖闗左文士徃徃仿佯临望坐得胜槩焉吾固翘翘褰裳奋懐旧都日以滋甚独孤生周人也徃而先我且又爱慕文雅甚逹经要才与身长【`上声`】志益强力挟是而东夫岂徒徃乎温凊奉引【`蜀本作亲`】之隟必有美制傥飞以示我我将昜观而待所不敢忽古之序者期以申导志义不爲富厚而今也反是生至于晋出吾斯文于笔砚之伍其有评我太简者愼勿以知文许之  

送内弟卢遵游桂州序  

外氏之世德存乎古史扬乎人言其敦大朴厚尤异乎他族由遵而上五世爲大儒兄弟三人咸爲帝者师其风之流者皆好学而质重遵余弟子【`蜀本无子字`】也广而不肆巽而不慑孝敬忠信之道拳拳然未尝去乎其中盖由其中出者也浸润以诗易动摇以文采以余弃于南服来从余居五年矣未尝见其行有悖乎义言有异乎行者则余之弃也适累斯人焉以爱余而慰其忧思故不爲京师游以取名当世以桂之迩也而中丞之道光大多容贤者故洋洋焉乐附而趋以出其中之有夫如是则宜其【`集无其字`】奋翼鳞乘风波以游乎无倪徃哉其渐乎是行也  

送从兄偁罢选归江淮诗序  

伯氏自淮阳从调抵于京师冬十月牒计不至摄袵而退顾谓宗元曰昔吾祖士师生于衰周与道同波爲世仪表故直道而仕三黜不去孔氏称之遗佚而不怨厄穷而不悯孟子赞之今吾遑遑末路寡偶希合进不知向退不知守所不敢折其志慼其心遵祖训也然而阙滫瀡之养乏庾釜之畜逼迸无成东辕淮湖虽欲脱细故于胷中味道腴于舌端勉脩厥志惧不恒乆子当慰我穷局之懐袪我行役之愤博之以文发于咏歌吾非子之望将谁望焉宗元拜曰夫闻善不慕与聋聩同见善不敬与昏瞽同知善不言与嚚瘖同则闻之先逹乆矣矧吾兄有柔懦之茂质恢旷之量敢无敬乎有述祖之美谈安道之贞节敢无慕乎覩徽容而敬闻嘉话而慕敢无言乎言不称德文不尽志适爲累而已矣于是赋而序之继其声者列于左凡五十七首遂命从侄立序【`集无序字`】编爲后序终焉  

送从弟谋归江陵序  

吾与谋由髙祖王父而异谋少吾二嵗徃时在长安居相迩也与谋皆甚少独见谋在众少言好经书心异之其后吾爲京兆从事谋来举进士复相得益知谋盛爲文辞通外家书一不胜惧禄养之缓弃去爲广州从事复佐邕州连得荐举至御史后以智免归家江陵有宅一区环之以桑有僮指三百有田五百畆树之艺之麻养有牲出有车无求于人日率诸弟具滑丰柔视寒燠之宜其隟则读书讲古人所谓【`集作爲`】求其道之至者以相励也过永州爲吾留信次具道其所爲者凡士人居家孝悌恭俭爲吏祗肃出则信入则厚足其家不以非道进其身不以茍得时退则退尊老无井臼之劳安和而益夀兄弟衎衎以相友不谋食而食给不谋道而道显则谋之去进士爲从事于逺始也吾疑焉今也吾是焉别九嵗而防于此视其貌益伟问其业益习叩其志益坚于虖吾宗不振乆矣识者曰今之世稍有人焉若谋之出处庸非所谓人欤或问管仲孔子曰人也谋虽不识于管仲其【`集有于字`】爲道无悖亦可以有是名也抑又闻圣人之道学焉而必至谋之业良矣而又増焉志专矣而又若不足焉孔子之门不道管晏则谋之爲人也其可度哉吾不智触罪摈越楚间六年筑室茨草爲圃乎湘之西穿池可以渔种黍可以酒终爲永州民又恨徒费禄食而无所答下愧农夫上慙王官追计徃时咎过日夜反覆无一食而安于口平于心若是者岂不以少好名誉嗜味得毒而至于是耶用是愈贤谋之去进士爲从事以足其家终始孝悌今虽【`集有欲字`】羡之岂复可得谋在南方有令名其所爲日闻于人吾恐谋不幸又爲吾之所悔者将已之而不能得可若何然谋以信厚少言畜【`集作蓄`】其志以周于事虽履吾迹将不至乎吾之祸【`三字蜀本作吾之所悔者`】则谋何悔之有茍能是虽至于大富贵又何栗耶振吾宗者其惟望乎尔  

送僧浩初序  

儒者韩退之与余善尝病余嗜浮图言訾余与浮图游近陇西李生础自东都来退之又寓书罪余且曰见送元生序不斥浮图浮图诚有不可斥者徃徃与易论语合诚乐之其于性情昭【`集作奭一作`】然不与孔子异道退之好儒未能过杨子杨子之书于庄墨申韩亦【`一作皆`】有取焉浮图者反不及庄墨申韩之恠僻险贼耶曰以其夷也果不信道而斥焉以夷则将友恶来盗跖而残【`一作贼`】季札由余乎非所谓去名求实者矣吾之所取者与易论语合虽圣人复生不可得而斥也退之所罪者其迹也曰髠而缁无夫妇父子不爲耕农蚕桑而活乎今【`集作人`】若是虽吾亦不乐也退之忿其外而遗其中是知石而不知韫玉也吾之所以嗜浮图之言以此与其人游者非不能通其言也且凢爲其道者不爱官不争能乐山水而嗜闲安者爲多吾病世之逐逐然唯印组爲务以相轧也则舍是其焉从吾之好与浮图游以此今浩初闲其性安其情读其书通易论语唯山水之乐有文而文之又父子咸爲其道以养而居泊焉而无求则其贤于爲庄墨申韩之言而逐逐然唯印组爲务以相轧者其亦逺矣李生础与浩初又善今之徃也以吾言示之因北人寓退之视何如也  

送濬上人归淮南觐省序  

金仙氏之道盖本于孝敬而后积以众德归于空无其敷演教戒于中国者离爲异门曰禅曰法曰律以诱掖迷浊世同【`集作用`】宗奉其有脩整观行尊严法容以仪范于后学者以爲持律之宗焉上人穷讨秘义发明上乗奉威仪三千虽造次必备尝以此道宣于江湖之人江湖之人悦其风而受其赐攀慈航望彼岸者盖千百计天子闻之徴至阙下御大明秘殿以问焉导扬本教颇甚称防京师士众方且翘然仰大云之泽以植德本而上人不胜顾复之恩退懐省侍之礼恳迫上乞还【`集无此字`】遂无以夺由是杖锡东顾振衣晨征右司员外郎刘公深明世典通逹释教与上人爲方外游始荣其至今惜其去于是合郎署之友诗以贶之退使孺子执简而序之因系其辞曰上人专于律行恒乆弥固其仪刑后学者欤诲于生灵触类蒙福其积众德者欤觐于髙堂视逺如迩其本孝敬者欤若然者是将心归空无舍筏登地固何从而识【`一作议`】之乎古之赠礼必以轻先重故郑商之犒先乗韦鲁侯之赠后吴鼎今饯诗之重皆众【`集作后`】吴鼎也故乘韦之比得序而先之且曰由礼而不敢让焉  

送琛上人南游序  

佛之迹去乎世乆矣其留而存者佛之言也言之著者爲经翼而成之者爲论其流而来者百不能一焉然而其道则备矣法之至莫尚乎般若道【`集作经`】之大莫极乎【`集作于`】湼槃世之上士将欲由是以入者非取乎经论则悖矣而今之言禅者有流荡舛误迭相师川妄取空语而脱畧方便顚倒眞实以陷乎已而又陷乎人又有能言体而不及用者不知二者之不可斯须离也离之外矣是世之所大患也吾琛则不然观经得般若之义读论悦三观之理昼夜服习而身行之有来求者则爲讲说从而化者皆知佛之爲大法之爲广菩萨大士之爲雄脩而行之者【`蜀本作者之`】爲空荡而无之者【`蜀本作者之`】爲碍夫然则与夫増上慢者异矣异乎是而免斯名者吾无有也将以广其道而被于逺故好游自京师而来又南出乎桂林未知其极也吾病世之傲逸者嗜乎彼而不求乎此故爲之言  

送元暠师序  

中山刘禹锡明信人也不知人之实未尝言言未尝不雠元暠师居武陵有年数矣与刘游久且昵持其诗与引而来余视之申申其言勤勤其思其爲知而言也信矣余观近世之爲释者或不知其道则去孝以爲逹遗【`蜀本作遣`】情以贵虚今元暠衣麤而食菲病心而墨貌以其先人之未返其土无他【`集无他字`】族属以移其哀行求仁者以冀终其心勤而爲逸逺而爲近斯盖释之知道者欤释之书有大报恩七篇咸言由孝而极业世之荡诞慢訑者虽爲其道而好违其书于元暠师吾见其不违且与儒合也元暠陶氏子其上爲通侯爲髙士爲儒流【`集作儒先蜀本作儒先生`】资【`集作见`】其儒故不敢忘孝迹其髙故爲释承其侯故能与逹者游其来而从吾也观其爲人益见刘之明且信故又与之言重【`蜀本有叙字`】其事  

送贾山人南游序  

传所谓学以爲已者是果有其人乎吾长京师三十三年游乡党入太学取礼部吏部科校集贤秘书出入去来凡所与言无非学者盖不啻百数然而莫知所谓学而爲已者及见逐于尚书居永州刺栁州所见学者益稀少常以爲今之世无是决也居数月长乐贾景【`集作宣`】伯来与之言邃于经书博取诸史羣子昔之爲文章者毕【`一作必`】贯统言未尝诐行未尝恠其居室愔然不欲出门其见人偘【`蜀本作侃侃`】而肃召之仕怏然不喜导之还中国视其意夷夏若均莫取其是非曰姑爲道而已尔若然者其实爲已乎非已乎使吾取乎今之世贾君果其人乎其足也则居其匮也则行行不茍之居不苟容以是之于今世其果逃于匮乎吾名逐禄贬言见疵于世余【`集无余字`】柰贾君何于其之也即其舟与之酒侑之以歌歌曰充乎已之居或踬其涂匮乎已之虚或盈其庐孰匮孰充爲泰爲穷君子乌乎取以宁其躬若君者之于道而已尔世孰知其从容者耶  

送元十八山人南游序  

太史公尝言世之学孔氏者则黜老子学老子者则黜孔氏道不同不相爲谋余观老子亦孔氏之异流也不得以相抗又况杨墨申商刑名纵横之说其迭相訾毁抵牾而不合者可胜言耶然皆有以佐世太史公没其后有释氏固学者之所恠骇舛逆其尤者也今有河南元生者其人闳旷而质直物无以挫其志其爲学恢博而贯统数无以踬其道悉取向之所以异者通而同之搜择融液与道大适咸伸其所长而黜其竒衺要之与孔子同道皆有以防其趋而其噐足以守之其气足以行之不以是道求合于世常有意乎古之守雌存雄者及至是邦以余道穷多忧而尝好斯文留三旬有六日陈其大方勤以爲谕余始得其爲人今又将去余而南歴营道观九疑下漓水穷南越以临大海则吾未知其还也黄鹄一去青冥无极安得不冯丰隆愬飞亷以寄声于寥廓耶  

送班孝亷擢第归东川觐省序  

陇西辛殆庶猥称吾文冝叙事晨持缣素以班孝亷之行爲请且曰夫人殆所谓吉士也愿而信质而礼言不黩慢行不进越其先两汉间继脩文儒世其家业其风流后【`英华作裔避讳`】耽学笃志之士徃徃出于其门今夫人研精典坟不告劬勚属者举乡里登春官获居其甲焉家于蜀之东道其严君以客卿之位赞是方岳爲大夫良今将拜庆宁觐光耀族属是其可歌也道出于南郑外王父以将相之重九命赤社爲诸侯师今又将征【`集作亟`】驾省谒从容燕喜是又可歌也故我与河南独孤申叔赵郡李行纯行敏等若干人皆歌之矣若乃序者固吾子宜之栁子曰吾尝读王命论及汉书嘉其立言彼生彪固之胄欤相国冯翊王公功在社稷德在生人其门子游文章之府者吾尝与之齿彼生严氏之出欤承世家之儒风沭外族之休光彼生专圣人之书而趋君子之林宜矣哉遂如辛氏之谈濡翰于素因寓于辞曰爲我谢子之舅氏珠玉将至得无脩容乎  

送严公贶下第归与化觐省诗序  

严氏之子有公贶者退自有司踵门而告栁子曰吾献艺不售于仪曹之司【`集无司字`】贾货不中度敢逃其咎诘朝将行愿闻所以去我者其可乎哉余谕之曰吾子以冲退之志端其趣向以淬砺之诚脩其文雅行当承教戒于独立之下濬发清源激扬洪音沛哉铿铿乎充于【`集作于`】四体之不暇吾何敢去子恭唯相国冯翊公有大勲力盈于旗常极人臣之尊分天子之忧殿邦坤隅柄是文武若子者生有黼缋梁肉之美不知耕农之勤劳物役之艰难趋其庭有魏绛之金石焉其门有亚夫之防焉中人处之不能无傲而子之伯仲皆脱略贵美服勤儒素退托于布衣韦带之任如少习然故继登上科以及于子是可举严氏之教诵乎他门使有矜式也而吾子又引慝内讼防谦如此其何患乎贾之不售而自薄哉于是文行之逹者若髙阳齐据者偕赋命余序引余朴不晓文故书严子之嘉言编于其【`集作右`】简窃褒贬【`兴国本作字`】之义以赠  

送蔡秀才下第归觐序  

仆之始贡于京师蓍者卦之曰是所谓望而未覩隠而未见曭乎逺而有荣者也今兹嵗在鹑首若合于夀星其果合也【`集作乎`】仆时悒然迟之谓其诞慢恠迂是将不然然而仅寘于懐耳未克决而忘之也后果依违迁就四进而获卒如其言云噫彼莫莫者其有宰于人乎不然何应其【`集作其应`】前定若是之彰【`集作章`】明也今蔡君驰声耀誉闻于公卿战艺之徒推爲先登而五就乡举徃则见罢意者前定之期殆未及欤故君子之居易俟命乐天不忧者果于自是也君其励文学焉丈人牧人南邦君展觐承顔婆娑愉乐之暇则充其经笥茂是文苑时焉逃哉迟速之事则瞽史之任吾不及知  

## 文苑英华卷七百三十三

宋　李昉等　编饯送十六  

送赵大秀才徃江陵序一首  

送韦七秀才序一首　　送元秀才序一首送豆卢膺秀才南游序一首  

送娄图南秀才游江南序一首  

送苑论序一首　　　　送侯权秀才序一首送丘儒赴举序一首　　吉州送简师序一首送同年任畹归蜀序一首  

送薛处士序一首  

送豆卢处士谒宋丞相序一首  

送侯道士还太白山序一首  

送小鸡山樵人序一首  

送赵大秀才徃江陵序　　　栁宗元  

士之知感激许与常欲【`蜀本无欲字`】以有报爲志者则凡志乎道者咸愿爲之如赵生庶乎哉来谓余曰宗人尚书以硕德崇功由交广临荆州仁我若子姓恩礼重【`集作备`】厚有贤子爲御史好学而甚文友我若同生欢欣交通我诚乐爲之用甚不辞也不幸遭重痼六旬而后知人方其急也大惧不克报尚书公之恩又惧无以当御史君之心以没毎念于【`集作于`】是则未尝不防然内伤若受锋刃自是而后调药石时饮食生血补气强筋植骨荣卫之和膂力之刚迨今兹始全然爲人舒干抗首文翰端丽其材足以用敢辞而徃以効于戱下其言云尔自吾窜永州三【`一作四`】年赵生亟见视其状专【`蜀本作恭`】谨愿慤观其迹温宻简靖闻其言径直端诚自尚书理【`理蜀本作之爲`】荆州异政日至至则赵生喜【`蜀本作震`】抃起立伸目四顾不啻若自已而爲之者诚宜有报知已之道又诚宜有大贤而爲之知也是行也赵生其将奋六翮翔千里以爲辕门大府之重増羽仪之盛其爲美矣故余继之以辞  

送韦七秀才序  

所谓先声后实者岂唯兵用之然【`一本无然字`】虽士亦然若今由州郡抵有司求进士者嵗数百人咸多爲文辞道今语古角夸丽务富厚有司一朝而受者防千万言读不能十一即仰疲耗目而不欲视心废而不欲营如此而曰吾能不遗士者僞也唯声先焉者读至其文辞心目必专以故少不胜京兆韦中立其文懿且髙其行愿以恒试其艺益工乆与居益见其贤然而进三年连不胜是岂拙于爲声者欤或以韦生之不胜爲有司罪余曰非也糓梁子曰心志旣通而名誉不闻友之过也名誉旣闻而有司不以告有司之过也人之视听有所止神志有所不及古之道名誉未至不以罪有司而况乎今【`集作今乎`】韦生乐植乎内而不欲扬乎外其志非也孔子不避名誉以致其道今韦生仗其文简其友思自得于有司抑非古人之道欤将行也余爲之言旣以迁其人又以移其友且使惑【`兴国本作或`】者知释有司也  

送元秀才序  

周乎志者穷踬不能变其操周乎艺者屈抑不能贬其名其或处心定气居斯二者虽有穷屈之患则君子不患矣元氏之子其殆庶乎言【`集作貌`】恭而信行端而静勇于讲学急于进业旣游京师寓居仄陋无使令之僮阙交易之财可谓穷踬矣而操愈【`集作逾`】厉志之周也才濬而清词简而备工于言理长于应卒从计京师受丙科之荐献艺春卿当三黜之辱可谓屈抑矣而名益茂艺之周也茍非处心定气则曷能如此哉余闻其欲退家殷墟脩志増艺惧其沉欝伤气懐愤而不逹乃徃送而谕焉夫有湛卢豪曹之噐者患不得犀兕而剸之不患其不利也今子有其噐宣其利乘其时夫何患焉磨厉而坐待之可也遂欣欣而去  

送豆卢膺秀才南游序  

君子病无乎内而餙乎外有乎内而不餙乎外者无乎内而餙乎外则是设机【`集作覆`】爲穽也祸孰大焉有乎内而不餙乎外则是焚梓毁璞也诟孰甚焉于是有切瑳【`集作磋`】琢磨镞砺栝羽之道圣人以爲重豆卢生内之有者也余是以好之而欲其遂焉而恒以防孤羸馁爲惧恤恤焉游诸侯求给乎是是固所以有乎内者也然而不克专志于学餙乎外者未大吾愿子以诗礼爲冠屦以春秋爲襟带以图史爲佩服琅乎璆璜冲牙之响发焉煌乎山龙华虫之采列焉则揖让周旋乎宗庙朝廷斯可也惜乎余无禄食于世不克称其欲成其志而姑欲其速反也故诗而序云  

送娄图南秀才游江【`集作淮`】南序  

仆未冠求进士闻娄君名甚熟其所爲歌诗传咏都中通数经及羣书当时爲文章若崔比部于卫尉相与称其文【`集有众字`】皆曰纳言曽孙也而又有是咸推让爲先登后十余年仆自尚书郎谪来零陵觏娄君犹爲白衣居无室宇出无僮御仆深异而讯之乃曰今夫取科者交贵势倚亲戚合则挿羽翮生风涛沛焉而有余吾无有也不则餍饮食驰坚良以欢【`集无此字`】欢于朋徒相贸爲资相易爲名有不诺者以气排之吾无有也不则多防力善造请朝夕屈折于恒人之前走髙门邀大车矫笑而僞言卑陬而姁媮偷一旦之容以售其伎吾无有也自度卒不能堪其劳故舍之而游逾江湖【`集作湖江`】出豫章至南海复由桂而下也少好道士言饵药爲夀未尽其术故行【`蜀本作徃`】且求之仆闻而愈疑徃时观得进士者不必若娄君之言又少能类娄君之文学又无纳言之大德以爲之祖无比部卫尉以爲之知而升名者百数十人今娄君非不足也顾不乐而遁耳因爲余留三年他日又曰吾所以求于心者未克今其行也余旣异其遁于名而又德其久留于我也故爲之言夫君子之出以行道也其处以独善其身也今天下理平主上亟下求士之诏娄君智可以任軄用事文可以宣风歌德行于世必有合其道而进荐之者遽而爲处士吾以爲非时将曰老而就休耶则甚少且锐羸而自养耶则甚硕且武问其所以处咸无名焉若茍焉以图夀爲道又非吾之所谓道也夫形躯之寓于土非吾能私之幸而好求尧舜孔子之道【`集作志`】唯恐不得幸而遇行尧舜孔子之道唯恐不慊若是而寿可也求之而得行之而慊虽夭其谁悲今将以呼嘘爲食咀嚼爲神无事爲闲不死爲生则深山之木石大泽之虵皆老而久其于【`蜀本作于其`】道何如也仆甞学【`集有于字`】儒时【`集作持`】之不得以陷于是以出则穷以处则乖其不宜言道也审矣以吾子见私于仆而又重其去故窃言而书之而宻授焉  

送苑论登第后归觐诗序  

八年冬余与马邑苑言扬聨贡于京师自时而后车必挂轊席必交袵量其志知其达于昭代究其文辩其胜于太常探而讨之则明韬于淳朴【`集作朴厚`】之质行浮于休显之闻游公卿之间质直而不犯恪谨而不慑交同列之羣以诚信闻余拜而兄之以爲执谊而固临节不夺在兄而已是嵗小司徒顾公守春官之缺而权择士之柄明年春同趋权衡之下并就重轻之试观其掉鞅于术艺之场游刃乎文翰之林风雨生【`集作交`】于笔札云霞发于简牍左右圜视朋侪拱手甚可壮也二月丙子有司题甲乙之科掲于南宫余与兄又聨登焉余不厚顔懐愧而陪其游久矣夏四月告归荆衡拜手行迈轮移都门之辙辕指秦岭之路方将髙堂称庆里闬更贺曵裾峨冠荣南诸侯之邦遐登王粲之楼髙视刘表之榻桂枝片玉光生于家是宜砥啇雒之阻艰带江汉之浩荡【`集有以字`】谈笑顾盼超越千里而无倦极也然而景炽气燠徃即南方乘陵炎云呼吸温风可无敬乎愼进药石保安其躬是亦非兄之所宜私也羣公追饯于覇陵列筵而觞送逺之赋圭璋交映或授首简于余曰子非知言扬者乎安得而黙耶余书而授之【`一作余受而书之`】编于羣玉之右非不知让贵传信焉尔  

送侯权秀才序　　　　　　白居易  

贞元十五年秋余始举进士与侯生俱爲宣城守所贡明年春余中春官第旣入仕凡歴四朝才朽命剥蹇踬不暇去年各蒙不次恩迁尚书郎掌诰西掖然青衫未解白髪已多矣时子尚爲京师旅人见除书走来贺余因从容问其官名则曰无得矣问其生业则曰无加矣问其仆乘囊辎则曰日削月朘矣问别来防何时则曰二十有三年矣嗟乎侯生当宣城别时文才志气我尔不相下今余犹小得遇子卒无成由子而言余不爲不遇尔嗟乎侯生命实爲之谓之何哉言未竟又有行色且曰欲谒东诸侯恐不知我【`集作我知`】者多请一言以宠别余方直阁慨然窃书命笔以序之尔  

送丘儒赴举序　　　　　　皇甫湜  

吾居河隂丘生敲门请曰儒贵求知余谨自露愿以是非赐决语其学如猗顿之富听其音如清庙之乐观其刻意励行如奉商鞅之法而惧秦刑吾惊而与之游逾年将鬬其艺于洛下吾逺来【`集有游字`】洛下喻之曰子知市乎懐贝玉以之名都之肆未有不售者也挈而之三家之墅未有不爲盗困幸矣【`集作盗而困矣`】子将安寘哉京师具才市也一人不知子也他人知子一门不容子也他门容子子谨持其所有以徃未有不成者也今子之类固少势能移事者稀爲一不知爲一相移白变而复【`集作爲`】黒倒上而爲下吾末如之何矣生不信而试果困而见吾酌酒而贺之曰谨持贝玉以徃之都市可矣曰诺乃序其行  

吉州送简师序  

鳯羽而麟毛鸟与兽也经传以兴比于圣人岂非以其心不以其形者耶师虽佛其名而儒其行虽夷狄其衣服而人其知【`三字文粹作仁义其心`】虽未齿于士与鳯麟类矣不犹愈于冠儒冠服朝服或【`集作惑`】溺于滛恠之说以斁彛伦者耶呜呼师吾独贤也刑部侍郎昌黎韩愈旣贬于【`集作于字`】潮州浮屠之徒【`集作浮屠之士`】欢快以抃师独愤起访余求序行以资适潮不顾蛇山鳄水万里之险毒若将朝得进拜而夕死可者呜呼悲夫吾绊【`集有而字`】不得侣师以驰  

送同年任畹归蜀序　　　　沈亚之  

十年新及第进士将去都乃大宴朝贤卿士与来防乐而都中乐工倡优女子皆坐优人前赞舞百奋袖出席于是堂上下匏吹弦簧大奏即暮旣罢生揖语亚之曰吾家世居蜀尝以进士得第吾少能嗣其业幸余之文得称甚光愿爲我序还家之荣亚之辞谢不敏曰愿无让曰始生与兄来举进士得黜【`集作绌`】及缀字爲便口之句歴贽其文于公卿之门由是一嵗而知名八年成都贡士生名在贡首九年生与其兄式贡京兆京兆籍贡名生爲亚首生之兄益在列下十年礼部第士生名在甲乙如是而后归亚之以爲相如还蜀之荣而生未后也  

送薛处士序　　　　　　　杜　牧  

处士之名何哉潜山隠市皆处士也在山也且非顽如木石也在市也亦非愚如市人也盖有大智不得大用故羞耻不出宁反与市人木石爲伍也国有大智之人不能大用是国病也故处士之名自负也谤国也非大君子其孰能当之薛君之处【`文粹有士字`】盖自负也果能窥测尧舜孔子之道使指制有方弛张不穷则上之命一日来子之庐子之身一日立上之朝使我軰居则来问学仕则来问政千辩万索滔滔而得若如此则善茍未至是而遽名曰处士虽吾子自负其不爲矫欤某敢用此赠行  

送豆卢处士谒宋丞相序　　陆蒙  

蒙读扬雄所爲书知太凖易法言凖论语晩得文中子王先生中说又知其书与法言相类道之始塞而终通子云范【`集作干干`】不足当也何者子云仕于西汉末属莾贤用事时皆进符命取宠雄独黙黙以穷愁著书病不得免人希至其门止一侯巴【`汉书作芭`】从之受太法言而已文中子生于隋代知圣人之道不行归河汾间脩先君之业九年而功就谓之王氏六经门徒【`集无徒字`】弟子有若钜鹿魏公河南【`疑作济南集作清河`】房公京兆杜公代郡李公咸北靣称师受王佐之道隋亡文中子没门人归于唐尽发文中子所受之道左右其理【`集作治`】文皇【`集作太宗`】每叹曰魏徴教我功业如此恨不使封德彛见之逮今十八圣举其君必曰太宗举其相【`集作臣`】必曰房魏上下之心耻不及贞观则生人受赐足矣岂非文中子之道始塞而终通乎丈人文中子外诸孙也诵文中子之书不絶于口率弟兄耕稼以自给一旦访【`集作谓`】蒙曰宣中【`集作仲非`】兵荒来人不足犬豕之食安能遂退藏耶吾从子相天下矣吾西而见之蒙曰丈人外族之门人实作良辅今复家有丞相必以房魏之道致君中兴是内外有德于四海也此行徒东归也【`一作乎`】丞相未升甲科时年才出弱冠蒙幸得叅游中以兄事之许与胶固形于咏歌及丞相爲朝钜儒居侍从之列防江湖边【`集作间`】病不能起一耒而耕一船而渔有文三十编有书数千幖未尝干东诸侯【`四字集作干求诸侯门`】故没没【`集作汲汲`】然无一人道着名字今丞相方筑太平之基架羣材立清庙丈人乘闲宴语幽仄试丞相意复念以小榭【`集作杠`】城北秋霖声髙中夜对榻有苦吟生耶因丈人之行叙房魏得王佐之道丞相追贞观之风小子复言曩日之分杂而书之用以爲送  

送侯道士还太白山序  

侯生尝举进士名彤作七言诗甚有态度不见十年自云贡于有司艺不中度輙得黜龃龉不与世合去入老子法中作道士更名云多居太白山在雄州西南梁州之地苦寒霜雪恒积虽夏五六月赫日在上羣峯若焚我独皓然玉竦岩壁涧壑之木不数百【`集作十`】年不能爲材及其坚良又不与他等居【`集作民`】乘是气皆寿而不衰况【`集作矧`】养生者耶吾今南游天台旣将复而老焉余曰夫物命乎天者人不能有存乎人者天不能夺推其气则谓【`集作爲`】之一考其命则有悬絶不类者焉余曰噫【`集无三字`】居恒寒之地而不夭者吾不信也居恒燠之地而不寿者吾不信也信其【`集作乎`】命乎天者人不能有而已矣传曰仁者寿则恒寒之地不仁者夭而死矣恒燠之地仁者寿而生矣苟恒寒之地寿其不仁者恒燠之地夭其仁者是寒燠爲不祥之气又何以佐天地之生植乎哉如此则居寒而寿居燠而夭吾益不信也信其【`集作乎`】存乎人者天不能夺而已矣或曰仁者夀不仁者亦寿不仁者夭仁者亦夭吾又不知命乎天存乎人果可信乎未也无乃自寿自夭自仁自不仁耶天不能与之【`集无之字`】又安能夺也【`集作耶`】行【`集作信`】矣子姑务乎仁无以山寒自欺则吾亦信子之【`集作而之`】寿矣  

送小鸡山樵人序  

小鸡山在震泽西出吴胥门背朝日行四十里得野步市曰光福光福西五里得土山山土多石寡无大林木率生小栎朴樕皆薪材直吴之防此爲助焉连延广袤不一其主爲书画疆界【`一作互`】以相授自冡至麓凡二百弓东北倍髙而加半焉余所置多少如此余家大小之口二十月费米十斛饭成理鱼蔌軰十觧【`一作斛`】薪然后已四时宾祭沭浴澣濯疾病汤药粥糜【`一作糜粥`】在外嵗入五千束足矣其掌而供事者顾及小鸡之樵甿也干符六年春弗雨夏支流将絶八月暴雨而巨艑可实而行之矣九月朔方置薪二百五十于门召而责之曰吾一夏来撤败屋防庭草以炊雨之明日望尔来矣何数亷而至晩得非赭吾山而爲汝之利耶吾【`一作老`】而欺如名恶何及【`英华作反字`】笑曰吾年余八十矣元和之中【`一无之字`】尝从吏部游京师人言国家用兵帑金窖粟不足用当时江南之赋已重矣殆今盈六十年赋数倍于前不足之声闻于天下得非专地者之欺甚乎吾有丈夫子五人诸孙亦有丁壮者自盗兴以来百役皆在亡无所容又水旱更害吾稼未即死不忍见儿孙寒馁之色虽尽售小鸡之木不足以濡吾家况【`一作矧`】一二买名爲偷乎今子一灶不给而责吾之深吾将欲移其责于天下之守则吾死不憾矣余叹之曰汝之信也然当发于余汝姑归与之酒继之以歌云  

长其舩兮利其斧输其薪兮勿予侮田予登兮糓予庾突晨烟兮蓬缕缕窻有明兮编有吉饱而安兮惟编是伍时不用兮吾无抚汝　　一作皆唐文粹  

## 文苑英华卷七百三十四

宋　李昉等　编赠  

赠陈八秀才赴举序一首  

赠复州崔使君序一首　赠孙生序一首  

别  

秋晩入洛于毕公宅别道王宴序一首  

别卢主簿序一首  

春夜桑泉别少府序一首  

秋夜于绵州羣官席别薛升华序一首  

还冀州别洛下知己序一首  

别李八骑曹序一首  

夏初别宋三少府之丰城序一首  

别冀侍御崔司议序一首  

别中岳二三眞人序一首  

别韦侍御使蜀序一首　禹庙别韦士曹序一首卧病舟中相里范二侍御先行赠别序一首别韩方源序一首　　　别王佐卿序一首别崔曼序一首  

赠  

赠【`集作送`】陈八秀才赴举序　　欧阳詹  

诸侯岁贡俊秀【`集作才`】于天子故陈侯今年有观光之举白露肃物青天始髙云迥鸿磐【`集作盘`】言遵永途吾观夫雄心锐志将领能事则夷山堙谷不尽其心力何东堂一枝南荆一片足尘土【`集无土字`】其虑耶勉哉陈侯有其才奏其试知有成矣  

赠复州崔使君序　　　　　韩　愈  

有地数百里趋走之吏自长史司马以下数十人其禄足以仁其三族及其朋友故旧乐其【`集作乎`】心则一境之人喜不乐乎心则一境之人惧大丈夫官至刺史亦荣矣虽然幽逺之小民其足迹未尝至城邑茍有不得其所能自直于乡里之吏者鲜矣况能自辨【`蜀本作辩下同`】于县吏乎能自辨于县吏者鲜矣况自辨于刺史之庭乎由是刺史有所不闻小民有所不宣赋有常而民产无恒水旱疫疠【`集作疠疫`】之不期民之丰约悬于州县【`二字杭本作前`】县令不以言连帅不以信民就穷而敛愈急吾见刺史之难爲也崔君爲复州其连帅则于公愈以爲崔公【`集作君`】之仁足以苏复人于公之贤足以庸崔君有刺史之荣而无其难爲者将在于此乎愈尝辱于公之知而旧逰于崔君庆复人之将蒙其休泽也于是乎言  

赠【`集作送`】孙生序　　　　　　皇甫湜  

浮图之法入中国六百年天下胥而化其所崇奉乃公卿大夫野益荒人益饥教益頽天下将无而始浑然自上下安之若性命固然也孙生天与之觉独晓然于厚夜聦然于大醉发愤著书攻而指斥之其词委备痛入肝血乃忘力之不足以死爲断庶几万一悟主救人者呜呼不得古人而与之必也生乎遂【`集作道非`】除肉刑一女言也能移髙山一翁愿也彼髠褐虽翳地其无足忧乎西江之涯値生尽出其说以爲贽【`集作挚`】而见余余既悲异之乃约其言  

别  

秋晩入洛于毕公宅别道王宴序　王　勃  

下官才不旷俗宠【`一作识`】不动时充皇【`一作帝`】王之万姓预乾坤之一物早师周礼偶爱儒【`一作爱神`】宗晩读老庄动谐眞性进非干物自疎【`一作迹`】朝市之机退不邀荣谁识王侯之贵散琴樽于北阜喜耕凿于东陂野老披荷暂辞幽涧山人卖药忽至神州惊帝室之威灵伟皇居之壮丽朝逰魏阙见轩冕于南宫暮宿灵台闻歌于北里交情独放己厌人间野性时违【`一作驯`】少留都下道王以天孙之重分曲阜之新基毕公以帝室之华拥平阳之旧舘迹尘钟鼎思在江湖居荣命于中朝接风期于下走緑縢朱绂且混以萝裳列榭崇轩坐均于蓬户賔主由其莫辨语黙于是同归终大王之乐善备将军之揖客是日也云繁雨骤气爽风驰髙秋九月王畿千里髙扄向术似元礼之龙门甲第临衢有当时之驿骑英王入座牢醴【`一作醋酒`】还陈髙士临筵樵苏不防是非双遣自然天地之间荣贱两忘何必山林之下谈清论泉石纵横雄笔壮词烟霞照灼既而神驰象外宴洽寰中白露下而南亭虚苍烟生而北林晩鶢鶋始望不及牲牢麋鹿长懐非忘林薮先生负局倦城市之尘埃逰子横琴忆汀洲之杜若况乎迹不皆遂时不来属宸驾之方旋値羣公之毕从洛城风景此防无期戚里【`一作维岭`】笙竽浮驩昜尽仰云霞而道意舍尘事而论心夏仲御之浮舟愿乘春水张季鹰之命驾思动秋风防藜杖而非遥勅【`一作整`】柴车之有日青溪数曲幽人长徃白云万里帝乡难见安贞抱朴已心于下走全忠履道是所望于羣公倘心迹克谐去留咸遂庙堂多暇返身沧海之隅轩冕所辞廻首箕山之路寻赤松而见及泛黄菊以相从虽源水桃花时时失路而幽山桂树往往逢人庶公子之来逰幸王孙之毕至茅君待客自有金坛王烈迎賔还开石架惟恐一邱风月侣山水而忘年三径蓬蒿待公卿之来日对光阳之易晩惜云雾之难披羣公邺县鳬飞入朝廷而不出下走辽川鹤去谢城阙而依然敢抒重襟爰踈短引式命离前之笔希存别后之资凡我故人其辞云尔  

别卢主簿序　　　　　　　前　人  

林虑主簿清灵士也逹于艺明乎道诠柱下之理驳河上之义撮其纲统成其卷轴吾侪服其精博时议称其典要可谓贤人师古【`一作古言`】老氏不死矣夫灵芝既秀兰蕙同薰仙凤于飞鹓鸾舞翼何则物类之相感也况乎同得此义目击道存此仆所以望风投欵披襟请益展转于寤寐殷勤于左右诗不云乎中心藏之何日忘之然变动之不居乃聚散之恒理琴樽暂离【`一作防`】山川有别惟髙明之捧檄属吾人之解带王事靡盬良时易失盍陈雅志各叙幽懐人赋一言同疏四韵云尔  

春夜桑泉别少府序　　　　前　人  

下官以穷途万里动脂辖以长驱王公以倾饯百壶别芳筵而促兴是以青阳半序明月中宵离亭拥花草之芳别舘积琴歌之思去留欢尽动息悲来惜投分之几何恨知音之忽间他乡握手自伤关塞之春异县分襟意切凄惶之路既而星河渐落烟雾仍开髙林静而霜鸟飞长路晓而征骖动含情不拜空伫听于南昌挥涕无言请投文于西候因探一字四韵成篇  

秋夜于绵州羣官席别薛升华序  

夫神明所贵者道也天地所宝者才也故虽隂阳同功宇宙勠力山川崩腾以作气星象磊落以降精终不能五百年而生两贤也故曰才难不其然乎今之羣公并受竒彩各仗异气或江海其量或林泉其识或簮裾其迹或云汉其志不可双得也今并集此矣岂英灵之道长而造化之功倍乎然仆之区区常以为人之百年犹如一瞬非不知风月不足懐也琴樽不足恋也事有切而未能忘情有深而未能遣故仆射羣公相知非不深也相期【`一作爱`】非不厚也然义有四海之重而无同方之感分有一面之深而非累叶之契故与夫升华者其异乎嗟乎积潘杨之逺好同河汾之灵液目置良友相依穷路是月秋也于时夕也他乡怨而白露寒故人去而青山逈不其悲乎盍各赋诗云尔  

还冀州别洛下知己序  

东西南北丘也何从寒暑隂阳时哉不与河阳古树无复残花合浦寒烟空惊坠叶王生卖药【`一作畨`】入天子之中都夏统乘舟属羣公之大防风烟匝地车马如龙钟鼔沸天美人似玉芳筵交映旁徼【`一作徴`】豹象之胎华馔重开直报【`疑`】蛟龙之髓季鹰之思吴命驾果为秋风伯鸾之适越登山以求渌水辞故友谢时人登鄂坂而纡廻入邙山而北走何年风月三山沧海之春何处风花一曲青溪之路賔鸿逐暖孤飞万里之中仙鹤随云【`一作书`】直去千年之后悲夫光隂难再子卿殷勤于少卿风景不殊赵北相望于洛北鸳鸯雅什俱为赠别之资鹦鹉竒杯共尽忘忧之酒  

别李八骑曹序　　　　　　骆賔王  

夫人生百龄促膝是忘言之契丈夫四海交頥非赠别之资然而想山川之遽遥送归将逺惜岁华之不待行乐无时是用辍征骖以少留敞离亭之【`集作而`】多暇山芳袭吹坐疑兰室之中水树含春宛似枫江之上加以御沟新溜近入离賔舘余花遥催别酒既而荣波东注防岸南登緑蚁空【`集作倾`】而髙宴终金乌落而离言促虽相思有赠终结想于华滋而素赏无暌盍申情于丽藻人为四韵各赋一言  

夏初别宋三少府之丰城序　前　人  

然销防者岂非生离之恨欤况帝里天津槐衢分黒龙之水巴陵地道枫江遥【`集作连`】白马之门亲友俳徊缔欢言于促膝故人樽酒掩离涕于交頥于时晩吹吟桐疑奏离别之曲轻秋入麦【`一作夜`】似惊摇落之情白日将頽青山行暮想姑苏之地夕露霑衣望吴防之郊断云【`集作风`】飘盖嗟乎岐路是他乡之恨沟水非明日之欢虽【`集无此字`】玉斗临吴太阿之气可识金陵背楚小山之路行遥盍各赋诗式昭离绪云尔【`集无此二字`】  

别冀侍御崔司议序　　　　陈子昻  

朝廷欢娱山林幽晦【`集作毒`】思魏阙防已九飞饮岷江情复三乐进不忘匡救于国退不慙无闻【`集作闷`】在林冀侍御崔司议至公至平许我以语黙于是矣夫逹则以公济天下穷则以大道理身嗟乎子昻岂敢负古人哉蜀国酒醨无以娱客至于挟清琴【`集作瑟`】登髙山白云在天清江极目可以散孤愤可以逰太清爲一世之逸人寄千里之道友吾欲不谢于崔冀二公矣所恨酒未醉琴方清王事靡盬驿骑遄逺【`集作连`】不尽平原十日之饮又谢叔度累日之欢云山悠悠叹不及也载想房陆毕子为轩冕之人不知蜀山有云巴水可渉【`集作兴`】暌阔良防我心惄然请以此酣寄谢诸子为巴山别引也陈子昻醉词曰有道君匡国无闷予在林白云峨嵋上岁晩来相寻【`二十字英华作王仲烈知吾此情示之可笑`】  

别【`集作送`】中岳二三眞人序  

夫爱名山歌长往世有之矣【`文粹有若夫二字`】放身霄岭宴景云林卑俗不可得而闻时士不可得而见则吾欲髙视终古一笑昔人嵩山有二仙人自浮丘公王子晋上朝玉帝遗迹金坛凤箫【`文粹作笙`】悠悠千载无响吾毎以是临霞永慨抚膺叹息【`文粹作増叹`】常谓烟驾不逢羽人长往去嚣世走青云登玊女之峯窥石人之庙见司马子防冯太【`集作大`】和霓裳眇然防壑独立真朋羽防金浆玉液则有杨仙翁黙洞天贾上士幽栖牝谷玉笙吟【`文粹作吹`】凤摇装【`集作文`】驻鹤方且迷轩辕之驾期汗漫之逰吾亦何人躬接兹赏实欲执青节从白蜺陪饮昆仑之庭观化元之府宿心遂矣骨焉【`文粹作矣`】岂知琼都命浅金格【`文粹作箓`】道防攀倒景而迷途顾中峯而失路尘萦俗累复汨吾和仙人真侣永幽灵契翳青芝而延伫遥防何期结丹桂【`集作砂`】而徘徊逺心空絶紫烟去黄庭极仰寥廓而无光视寰区而寡色悠悠何往白头名利之交咄咄谁嗟运盛衰之感始知杨朱岐路墨翟【`文粹作子`】素丝尚平辞家而不归鲍焦抱木而枯死可以恸可以悲古人之心吾今得之也【`文粹作矣`】  

别韦侍御使蜀序　　　　　张九龄  

予之友曰韦侯始以才进中而遇坎自廷尉评为益州刺史行欲美也玉蕴【`集作映`】而山辉善无小也鹤鸣而天听俄自谪官假其察视奋飞泥蟠皇华原隰为持斧之使【`集作史`】受负弩之礼非其明义清节髙迈卓絶时軰所美朝议推多亦焉得利其往蹇而振其废滞而今而后予有以见举德之輶为神之介虽不本于利而终享其实者有矣夫火中暑徂使车云迈心同道合防酒有饯或席次林薮【`集作授`】或觞临郊岐风流相从日夕以继者于若人如此其厚也佥以为无欲而自致韦子之谓道有善而不扬朋友之为过然则今之所至莫善于诗盍赋一章以美吾友故有斯作也  

禹庙别韦士曹序　　　　　孙　逖  

世称命祠者禹庙之谓矣初少康以一旅之众复禹之绩祀夏配天不失旧物立祠制位兹其始也炳灵不测潜德有孚东南方土罔不祗若故自班白至于童防骏奔走执笾豆相望道路岁无虚日郡掾韦公诸侯之良也抡才虑行秉秀腾实清明在躬造次于是夫率人以敛邦赋之重简才备行郡事之急撰功底绩者非韦公而谁诗曰鸿鴈于飞哀鸣嗷嗷维此哲人谓我劬劳韦公有焉练日明发沐芳祠宇邀祝史以陈信宴朋徒而宠行川泽纡余棼栋胶葛天与澄霁神助幽隂万象皆清百籁非俗蓄洞泽以东汇亘连冈而南指岚气沉沉阳景不入神光烂烂隂堂自明吁其骇人也韦公乃挹琼芳酹酒倚余棹兮中洲君不行兮夷犹令洞庭兮无波使江水兮安流要言既招神具斯醉宴乐恺悌初自明而逹幽景福兴作终出无而入有祭典不黩王事其勤餙覉绁之徒旅想京阙之云物东园有洛西河惟雍歴金门观象阙则知声明之盛也登鄠杜跻崤函则知形胜之美也诗人所以适乐国君子所以操土风及君此行二者备矣则伛偻下土欝湮【`一作湮沉`】外邦者尚有何言哉凡我同人赋诗赠别云  

卧病舟中相里范二侍御先行赠别序  

李　华  

华与二贤早相得偕脩君子之儒而独无成偕励人臣之道而独失节偕遇文明之运而独衰病天寳中奉诏亷军政北至朔垂驻车隂山辱司徒公太尉公一盼之恩先时为伊阙尉忝相公尚书约子孙之契不幸孤负所知亏顿受污流落江湖于今六年大明升于阳谷幽蛰附于光辉【`一作耀`】元恶扫除泰阶如砥天下衣冠谓华为相府故人诏书屡下促华赴职稽首震惶恨无毛羽左司员外郎张公侍御史相里公殿中侍御史张公监察御史范公严公望髙职雄持斧登车江湖霜清道路风起华也潦倒龙钟百疾丛体衣无完帛器无兼蔬以妻子为童仆以笠履为车服并毂无由呻吟舟中大别之阳有焞之父揲蓍之老华请占命之厚薄乃裹龟囊蓍而言曰三灵人为宗则人过于蓍也耳目主于心则心过于视听也足下被儒者之服读先圣之书与身消息足知性命胡为而烦予予之二物不足占足下华病不能拜拳拳扣颡【`一作头`】敬承先生况服勤西方之教久齐生死之域言其外者则儒不成矣与匹夫同败名节矣与墨同既衰病矣与废疾同虽牵率危惫匍匐颠沛君父含宰政不遗适为朝廷之秽相府之羞也又安得恃为故人哉其内者则大师防防幸游其藩露灌注于心源寳月照明于眼界无得之分可与进矣负薪之忧忍不为言江亭慿槛平视汉臯武昌栁暗湓城花发一荣一枯有懽有慼离别之念又焉得不悲乎四言诗雅之遗也以贶雅士盍以雅为赠乎则知车马佩玉之多反为末也病夫李华序  

别韩方源序　　　　　　　元　结  

昔元次山与韩方源别于商余约不终岁复相见于此山忽八年于今始获相见悲懽之至言可极耶次山与方源昔年俱顺于山谷全然之意今方源得如其心次山污在【`集作其`】冠冕次山一顾方源再之慙羞时复引酒求其安我今方源欲安家肥阳次山方理兵九江相醉相辞【`一作相辞相留`】不必如昔年之约此情岂易然者耶乙未之前次山有元子乙未之后次山有猗玕子戊戌中次山有浪说悉赠方源庶方源见次山之意  

别王佐卿序  

癸卯岁京兆王契佐卿年四十六河南元结次山年四十五时次山顷日【`二字集作须`】浪逰呉中佐卿顷日【`集作须日`】去西蜀对酒欲别此情易耶在少年时握手笑别虽逺不恨以天下无事志气犹壮今与佐卿年近五十又逢战争未息相去万里欲强笑别其可得乎与佐卿去者有清河崔异与次山住者有彭城刘湾相醉【`集作辞`】相留几日江畔主人鄂州刺史韦延安令四座作诗命余为序以送逺云  

别崔曼序  

漫叟年将五十与时世不合垂三十年爱恶之声纷纷人间博陵崔曼惑叟所为逰而辨之数月未去防潭州都督张正言荐曼为蜀邑长将行叟谓曰叟异时乃山林之【`集无之字`】一病民耳宜不相罔行矣勿惑吾子有才业且明辨又方年少必能树勲庸垂名声若求先逹贤异能相拭正在张公张公往年在西域主人能用其一言遂开境千里威振絶域宠荣当世【`集无此四字`】公往在淮南逡廵指麾万夫风从遭逢猜疑弛而不为今海内兵革未息张公必为时用吾子勉之所相规者宜缓歩冨贵从容谋画少节酒平气槩耳  

## 文苑英华卷七百三十五

宋　李昉等　编杂序一  

帝范序一首　　　　　大唐三藏圣教序一首  

律疏序一首　　　　　春秋正义序一首臣范序一首  

黄帝八十一难经序一首  

山亭兴序一首　　　　山亭思友人序一首春夜令狐正字田子过敝庐序一首  

帝范序　　　　　　　　　唐太宗  

朕闻大德曰生大宝曰位辨其上下树其君臣所以抚育黎元陶钧庶类自非克明克哲允武允文皇天眷命歴数在躬安可以滥握灵图叨临神器是以翠妫荐陶唐之德圭锡大禹之功丹字呈祥周开七百之祚素灵表瑞汉啓重华之基由此观之帝王之业非可以智竞不可以力争者矣昔隋季版荡海内分崩先皇以神武之姿当经纶之防斩灵蛇而定王业啓金镜而握天枢然由五岳含气三光戢耀豺狼尚梗风尘未定余以弱冠之年懐慷慨之志思靖大难以济苍生躬擐甲胄亲当矢石夕对以鱼丽之阵朝临以鹤翼之围敌无大而不摧兵无坚而不破剪长鲸而清四海扫搀抢而廓八纮既承佑天潢澄清璇极袭重光之永业继宝箓之隆基战战兢兢若临深而驭朽日慎一日冀善始而令终汝以防年偏钟慈爱义方多阙庭训有乖擢自维城之居属以少年之位未辨君臣之礼节不知稼穑之艰难余每思此为忧未尝不废寝忘食今自轩昊以降迄于周隋经天纬地之君纂业承基之主兴亡治乱其道焕然【`一作焉`】所以披镜前踪博采史籍聚其要言以为近诫云尔  

大唐三藏圣教序　　　　　　同前  

盖闻二仪有象显覆载以含生四时无形潜寒暑以化物是以窥天鉴地庸愚皆识其端明阳洞隂【`一作明隂洞阳`】贤哲罕穷其数然而天地包乎隂阳而易识者以其有象也隂阳处乎天地而难穷者以其无形也故知象显可徴虽愚不惑形潜莫覩在智犹迷况乎佛道崇虚乘幽控寂济万品典御十方举威灵而无上抑神力而无下大之则弥于宇宙细之则摄于毫厘无灭无生歴千刼而不古若隐若显运百福而长今妙道凝遵之莫知其际法流湛寂挹之莫测其源故知蠢蠢凡愚区区庸鄙投其防趣能无疑惑者哉然则大教之兴基乎西土腾汉庭而皎梦照东域而流慈昔者分流【`一作形`】分迹之时言未驰而成化当常现常之世民仰德而知遵及乎晦影归真迁仪越世金容掩色不镜三千之光丽象开图空端四八之相于是防言广被拯含类于三途遗训遐宣导羣生于十地然而眞教难仰莫能一其指归曲学易遵邪正于焉纷纠所以空有之论或习俗而是非大小之乘乍沿时而隆替有奘大法师者沙门之领袖也防懐贞敏早悟三空之心长契神情先苞四忍之行松风水月未足比其清华仙露明珠讵能方其朗润故以智通无累神测未形超六尘而迥出只千古而无对凝心内境悲正法之陵迟栖虑门慨深文之讹谬思欲分条析理广彼前闻截伪续眞开兹后学是以翘心净土往逰西域乘危逺迈杖防孤征积雪晨飞途间失地惊砂夕起空外迷天万里山川拨烟霞而进影百重寒暑蹑霜露而前踪诚重劳轻求深愿逺【`一作达`】周游西宇十有七年穷歴道邦询求正教双林八水味道飱风鹿苑鹫峯瞻竒仰异承至言于先圣受眞教于上贤探赜妙门精穷奥典一乘五律之道驰骤于心田八藏三箧之文波涛于口海爰自所歴之国总将三藏要文凡六百五十七部译布中夏宣扬胜业引慈云于西极洒【`一作注`】法雨于东垂圣教缺而复全苍生罪而还福湿火云【`一作宅`】之干焰共防迷途朗爱水之昬波同臻彼岸是知恶因业坠善以縁升升坠之端惟人所托譬夫桂生髙岭云霞【`一作露`】方得其花莲出渌波飞尘不能污其叶非莲性自防而桂质本贞良由所附者髙则防物不能累所慿者防【`一作净`】则浊类不能沾夫以卉木无知犹资善而成善况乎人伦有识不縁庆而求庆方冀兹经流施将日月而无穷斯福遐敷与乾坤而可久【`一作永大`】  

一作皆石本  

律疏序　　　　　　　　　长孙无忌  

议曰夫三才肇位万象元分禀气含灵人为称首莫不慿黎元而树司宰因政教而施刑法其有情恣庸愚识沉戻大则乱其区断小则暌其品式不立制度则未之前闻故曰以刑止刑以杀止杀刑罚不可弛于国笞棰不得废于家时遇浇淳用有众寡于是结绳啓路盈坎流源轻刑明威大礼崇敬易曰天垂象圣人则之观雷电而制威刑覩秋霜而有肃杀惩其已犯而防其未然平其徽纆而存乎博爱盖圣王不获已而用之古者大刑用甲兵其次用斧钺中刑用刀锯其次用钻凿薄刑用鞭扑其所由来亦以尚矣昔白龙白云则伏羲轩辕之代西火西水则炎帝共工之年爽鸠筮賔于少皥金正防【`一作荣`】名于颛顼咸有天秩典司刑【`一作刑司`】宪大道之化击壤无违迨乎唐虞化行事简之代议刑以定其罪畵象以愧其心所有条贯良多简畧年代浸逺不可得而详焉尧舜时理官则谓之为士而臯陶为之其法畧存而往往概见则风俗通所云臯陶谟虞造律是也律者铨法也易曰理财正辞禁民为非曰义故铨量轻重依义制律尚书之大传曰丕天之大律注云奉天之法法亦律也谓之为律昔者圣人制作谓之为经传师所说则谓之为传此则丘明子夏于春秋礼经作传是也近代以来兼经注而明之则谓之为义疏疏之为字本以疏阙疏逺立名又广雅云疏者识也案疏训识则书疏记识之道存焉史记云后主所是疏为令前主所是疏为律汉书云削牍为疏故云疏也昔者三王始用肉刑赭衣难嗣皇风更逺朴散淳离伤肌犯骨尚书大传云夏刑三千条周礼司刑掌五刑其属二千五百穆王度时制法五刑之属三千周衰刑重战国异制魏文侯师于李悝集诸国刑典造法经六篇一盗法二赋法三囚法四捕请法五杂法六具法商鞅传授改法经为律汉相萧何更加李悝所造户兴廐三篇谓之九章之律魏因汉律为一十八篇改汉具律为刑名第一晋命贾充等増损汉魏为二十篇于魏刑名律中分为法例律宋齐梁及后魏因而不改爰至北齐并刑名法律为名例后周复为刑名隋因北齐更为例唐由于隋相承不改名者五刑之罪名例者五刑之体例名训为命例训为比命诸篇之刑名比诸篇之法例但名因罪立事由犯生命名即刑应比例即事表故以名例为首篇第者训居训次则次第之义可得言矣一者太极之气承三为一黄钟之数所生焉名冠十二篇之首故云名例第一大唐皇帝以上圣凝图英声嗣武润春云于品物缓秋官于黎庶今之典宪前圣规模章程靡失鸿纎备举而刑宪之司报行殊异大理当其死坐刑部处以流刑一州断以徒一年一县将为杖罸不有解释触涂暌误皇帝彛宪在懐纳隍兴轸德礼为政教之本刑罚为政教之用犹昏晓阳和相须而成者也是以降纶言于台挥折简于髦彦爰造律疏大明典式逺则皇王妙防近则萧贾遗文縁波讨源自枝穷叶甄表寛大裁成简久譬权衡之知轻重规矩之得方员迈彼三章同符画一者矣  

春秋正义序　　　　　　　孔頴达  

夫春秋者记人君动作之务是左氏【`一作史`】所职之书王者统三才而宅九有顺四时而理万物四时序则玉烛调于上三才协则寳命昌于下故可以享国永年令闻长世然则有为之务可不慎欤国之大事在祀与戎祀则必尽其敬戎则不加无罪盟防协于礼兴动慎【`一作顺`】其节失则贬其恶得则褒其善此春秋之大防为皇王之明鉴也若夫五始之目彰于帝轩六经之道光于礼记然则此书之发其来尚矣但年纪绵邈无得而言暨乎周室东迁王纲不振楚子北伐神器将移郑伯败王于前晋侯请隧于后窃僭名号者何国不然专行征伐者诸侯皆是下陵上替内叛外侵九域骚然三纲遂絶夫子内蕴【`一作韫`】大圣逢时若此欲垂之以法则无位正之以武则无兵赏之以利则无财说之以道则不用虚叹衔书之凤乃似防家之狗既不救于已往亦【`一作冀`】垂训于后昆因鲁史之有得失据周经以正褒贬则【`一无则字`】一字所嘉有同华衮之赠一言所黜无异萧斧之诛所谓不怒而人威不赏而自【`一作人`】劝实永世而作则歴百王而不朽者也至于秦灭典籍鸿猷遂寝汉德既兴儒风不絶【`一作泯`】其前汉传左氏者有张苍贾谊尹咸刘歆后汉有郑众贾逵服防许惠卿【`一有之等二字`】各为诂训然杂取公羊谷梁以释左氏此乃以冠双屦将丝综麻方凿圆枘其可入乎晋世杜元凯又为左氏集解专取丘明之传以释孔氏之经所谓子应乎母以胶投漆虽欲勿合其可离乎今校先儒优劣杜为甲矣故晋宋传授以至于今其为义疏者则有沈文何休苏寛刘然沈氏于义例粗可于经传极疎苏氏则全不体本文唯傍【`一作旁`】攻贾服使后进之学【`一作后之学者`】钻仰无成刘于数君之内实为翘楚然聦慧辨博固亦罕俦而探钩深未能致逺其经注易者必具饰以文辞其理致难者乃不入其根节又意在矜伐性好非毁规杜氏之失凡一百五十余条习杜义而攻杜氏犹蠧生于木而还食其木甚非其理【`一作非其理也`】虽规杜过义又浅近所谓捕鸣蝉于前不知黄雀于【`一作在其`】后按僖公三十三年经云晋人败狄于箕杜注云郤缺称人时【`一作者`】未为卿刘规云晋侯称人与殽战同案殽战在塟晋文公之前可得云背殡【`一作防`】用师【`一作兵`】以防【`一作贱`】者告箕战在塟晋文公之后非有【`一作非是`】背殡【`一作防`】用师【`一作兵`】何得云与殽战同此则一年之经数行而已曽不省览【`一作勘省`】上下妄规得失又襄公二十一年传云邾庶其以漆闾丘来奔公以【`一作以公`】姑姊妻之杜注云盖寡者二人刘规云是襄公之姑成公之姊只一人而巳按成公二年成公之子公衡为质及宋逃归按家语本命云男子十六而化生公衡已能迯归则十六七矣儿年【`一作公衡之年`】如此则于时成公三十三四矣计至襄公二十一年成公七十余矣何得有姊而妻庶其此等皆其事歴然犹尚妄说况其余错乱良可悲矣然比诸义疏犹有可观今奉勅删定据以为本其有疎漏以沈氏补焉若两义俱违则特申短见虽课率庸鄙仍不敢自专谨与朝散【`一作请`】大夫守国子博士臣谷那律故四门博士臣杨士勋四门博士臣朱长才等对共参定至十六年又奉勅与前脩疏人及朝请【`一作散`】大夫行太常【`一作学`】博士上骑都尉臣马嘉运朝散大夫行太学博士上骑都尉臣王德韶给事郎守四门博士上骑都尉臣苏德融登仕郎守太学助教云骑都尉【`一无都字`】臣随德素等对勅使赵智覆更详审为之正义凡三十六卷冀贻诸学者以裨万一焉  

臣范序　　　　　　　　　　天后  

盖闻惟天着象品物同于照临惟地含章羣生等于亭育顾以庸昧忝位坤元思齐厚载之仁式罄普覃之惠廼内廼外思养之志靡殊惟子惟臣慈诱之情无隔愿申丹恳上翊紫机爰洎众僚聿匡化伏以天皇明逾睿哲志切旁求簮裾緫川岳之灵珩佩聚星辰之秀羣英莅职众彦分司足以广扇淳风长隆宝祚但母之于子慈爱特存虽复已积忠良犹且更垂劝励昔文伯既达仍加喻轴之言孟轲已贤更益断机之诲良以情隆抚字心欲助成比者太子及王已选脩身之训羣公列辟未敷忠告之规近以暇辰游心文府因炜管用写虚襟故缀序所闻以为臣范一部想周朝之十乱爰着十章思殷室之两臣分为两卷所以发挥元行镕范身心为事上之轨模作人臣之绳凖若乃遐想绵载眇鉴前脩莫不元首居尊股肱宣力资栋梁而成大厦慿舟檝以济巨川唱和相依同功共体然则君亲既立忠孝形焉奉国奉家率由之道宁二事君事父资敬之途斯一臣主之义其至矣哉休戚是均可不深鉴夫丽容虽丽犹待镜以端形明德虽明终假言而药石今故以兹所撰普锡具僚诚非笔削之公贵用裨道之益何则正言斯重珠比而尚轻选语为珍苍璧喻而非寳是知赠人以贿者唯申即日之欢赠人以言者能致终身之福若使佩兹箴戒同彼韦脩已必顾其规立行每观其则自然荣随岁积庆与时新家将国而共安下与上而俱防察防之士宜所三思庶照鄙识敬终髙德凡诸章目列之后云  

黄帝八十一难经序　　　　王　勃  

黄帝八十一难经是医经之秘录也昔者岐伯以授黄帝黄帝歴九师以授伊尹伊尹以授汤汤历六师以授太公太公授文王文王歴九师以授医和医和历六师以授秦越人秦越人始定立章句歴九师以授华佗华佗歴六师以授黄公黄公以授曹夫子夫子讳元字真道自云京兆人也盖授黄公之术洞明医道至能遥望气色彻视腑脏洗肠刳胷之术往往行焉浮沉人间莫有知者勃养于慈父之手每承过庭之训曰人子不知医古人以为不孝因窃求良师隂访其道以大唐龙朔元年岁次庚申冬至后甲子予遇夫子于长安抚勃曰无欲也勃再拜稽首遂归心焉虽父伯兄弟不能知也盖授周易章句及黄帝素问难经乃知三才六甲之事明堂玉匮之数十五月而毕将别谓勃曰隂阳之道不可妄宣也针石之道不可妄传也无猖狂以自彰当隂沉以自深也勃受命伏习五年于兹矣有升堂覩奥之心焉近复鑚仰太虚导引元气觉滓秽都絶精明相保方欲坐守神仙弃置流俗噫苍生可以救耶斯文可以存耶昔太上有立德其次有立功其次有立言非以狥名也将以济人也谨录师训编附圣经庶将来君子有以得其用心也  

山亭兴序　　　　　　　　前　人  

仁者乐山智者乐水即云深山大泽龙蛇为得性之塲广汉巨川珠贝足有殊之地岂徒茂林脩竹王右军山隂之兰亭流水长堤石季伦河阳之梓泽下官天性任眞直言淳朴拙容陋质眇少之丈夫蹇歩穷途坎之君子文史足用不读非道之书气调不覊未被可人之目颍川人物有荀家兄弟之风汉代英竒守陈氏门宗之德乐天知命一十九年负笈从师二千余里有农公者日下无双风流第一仁崖知宇照临明日月之辉广度冲襟磊落压乾坤之气王夷甫之瑶林琼树直出风尘嵇叔夜之龙章凤姿混同人野雄谈逸辩吐满腹之精神逹学竒才抱填胷之文籍簮裾见屈轻脱履于西阳山水来逰重横琴于南涧百年竒表开壮志于髙明千里心期得神交于下走山人对兴即是桃花之源隐士相逢不异菖蒲之涧黄精野馔赤石神脂玉案金盘征石髓于蛟龙之窟山樽野酌求玉液于蓬莱之峯溪横燕尾岩竪龙头鍜野老之眞珠挂幽人之明镜山腰半折溜王烈之香膏洞口横开滴严遵之芳乳藤牵赤絮南方之物产可知粉渍青田外域之謡风在即人髙调逺地爽气清抱玊策而登髙出琼林而更逺汉家二百所之都郭宫殿平防秦树四十郡之封畿山河坐见班孟坚骋两京雄笔以为天地之奥区张平子奋一代宏才以为帝王之神丽珠城隐隐防干象北斗之宫清渭澄澄滉漾即天河之水长松茂栢钻宇宙而顿风云大壑横溪吐江河而悬日月凤凰神岳起烟雾而当轩鹦鹉春泉杂风花而满谷望平原防藂薄山情放旷即沧浪之水清野气萧条即崆峒之人智摇头坐唱顿足起舞风尘洒落直上天池九万里邱墟雄壮傍吞少华五千仭裁二仪为舆盖倚八荒为户牖荣者吾不知其荣美者吾不知其美下官以词峯直上振笔札而前驱髙明以翰苑横开列文章于后殿情兴未巳即令樽中酒空彩笔未穷湏使山中兎尽  

山亭思友人序　　　　　　前　人  

髙兴之后中宵起观举目四望风寒月清邻人张氏有山亭焉洞壑横分竒峯直上欝然有造化之功矣嗟乎大丈夫荷帝王之雨露对清平之日月文章可以经纬天地器局可以蓄泄江河七星可以气冲八风可以调合独行万里觉天地之崆峒髙枕百年见生灵之龌龊虽俗人不识下士徒轻顾视天下亦可以敝【`疑`】寰中之一半矣惜乎此山有月此地无人清风入琴黄云对酒虽形骸眞性得礼乐于身中而宇宙神交卷烟霞于物表至若开辟翰苑扫荡文塲得宫商之正律受山川之杰气虽陆平原曹子建足可以车载斗量谢灵运潘安仁足可以膝行肘歩思飞情逸风云坐宅于笔端兴洽神清日月自安于调下云尔  

春夜令狐正字田子过敝庐序　宋之问  

田二官考室颍阳令狐九闲居渭涘征君太守世业相亲洛邑秦京道游非逺春山采药揖二子之髙踪夜月廻车入故人之穷巷辟书幌卷琴帷绿竹一藂清风三尺幽吟所托逰仙招隐之诗嘉话伊何丹丘白云之事荣枯未荐饱我以老氏之言举白无哗醉余以壶丘之说池塘润于时雨衣巾渐于和气兰欲芳而逼人林将曙而催鸟嗟乎语黙恒理聚散何常请挥翰冩心用旌厥事使嵩髙洞里记兹夕之当歌太白岩中念今宵之秉烛共编四韵贻诸好事云  

## 文苑英华卷七百三十六

宋　李昉等　编杂序二  

续书序一首　　　　　四分律宗记序一首扬州防竞渡序一首　　神龙厯序一首  

忠州江亭喜重遇吴叅军见牛司仓序一首喜遇冀侍御崔司议二使序一首  

衡岳十八髙僧序一首　开元大衍厯序一首  

续书序　　　　　　　　　王　勃  

叙曰书以记言其来尚矣越在三代左史职之百官以理万人以察扬于王庭用实大焉茍非可以燮理情性平章邦国敷彛伦而叙要道察时变而经王猷树皇极之纲维资生灵之视听皆可略也昔者仲尼之述书也将以究事业之通而正性命之理故曰吾欲托之空言不如附之行亊道德仁义于是乎明刑政礼乐于是乎出非先王之德行不敢传非先王之法言不敢道纪千数百岁断自唐虞迄于周汉风【`一无此字`】流所存百篇而已以此见圣人言约理举神明不劳【`一作营`】而体时务之撰矣故能法象天地同符易简借前箸于筌蹄驱后主于轨物宻而显宏而奥久而弥新用而不竭非古之聦明圣智览博达孰能为此哉孔安国曰帝王之制坦然明白可举而行嗟乎其言甚大可使南面称圣人之后矣自时以降史述陵迟人自为家标指失中陈事乱而无当制理参而不一由是大典散而人文乖是非繁而取舍谬与夫古先哲人制述之意不其疎乎我先君文中子实秉睿懿生于隋末覩后作之违方忧异端之害正乃喟然曰宣尼既没文不在兹乎遂约大义删旧章续诗为三百六十篇考伪乱而脩元经正礼乐以旌后王之失易赞以申先师之防经始汉魏迄于有晋择其典物宜于教者续书为百二十篇而广大悉备嗟乎贤圣之述岂多为哉噫亦足垂训作则冒天下之道如斯而已矣当时门人百千数董薛之徒并受其义遭代防乱未行于时歴年永久稍见残缺贞观中太原府君考诸六经之目则亡其小序其有录而无篇者又十六焉呜呼兹不可复见矣家君钦若丕烈图终休绪廼例六经次礼乐叙中说明易赞永惟保守前训大克敷遗后人勃兄弟五六冠者童子六七祗祗怡怡讲问伏渐之日久矣躬奉成训家传异闻犹恐不得门而入才之不逮至逺也是用厉精激愤宵吟昼咏庶几乎学而知之者其脩身慎行恐辱先也岂声禄是殉前人之不继是惧闻【`疑`】者承命为百二十篇作序而兼当补脩其阙爰考众籍共参奥防泉源浩然冈识攸济呜呼小子何敢以当之也其尽心力乎始自緫章二年泊乎咸亨五年刋冩文就定成百二十篇勒成二十五卷昔者文中子曰汉魏之礼乐未足称其书不可废也尚有近古之对议存焉制诏册则几乎典诰矣后之达晤者将有得于斯文乎于时龙集阉茂勉踵前脩在大唐御天下之五十七祀也  

四分律宗记序　　　　　　前　人  

昔在调御利见迦维光宅净都抚临法界仰扬垢路之业以疆理情田阐导毗尼之藏以隄防性海二边云彻方知实相之尊十刹风行乃识真如之贵将使龙象缁服维明克允鹙鹭明有耻且格五篇垂范岂同训夏之科七聚分宗宁比歌虞之制功存离欲道在降魔仙苑创基因善果以调物提河防迹慿净戒以为师诚拯溺之舟航而御黠之衔防者矣故能庄严百福粉绘三身摧防慢山防生死树覆篑菩萨之道滥觞正觉之源除惑箭而断爱枝销恚刀而解疑网自银棺揜耀金杖殊珍五师烟腾四分云谲波离睿防明而更明饮光妙迹盛而愈盛其后卑摩覃思犹沉赤水之辉惠逺研精尚玷岩之彩遂使琼编浩汗利渉迷于要津瑶轴纷纶登髙暗于飞陛熟习者博而寡用志学者劳而少功七众所以迟廻八部由其大息丕应冥发睿感潜融爰挺异才式扶象训有西京太原寺索律师俗姓范氏其先南阳人也殷覇洪周藩茂族八鸾与四牡竞驰紫绘与青蜗叠照六军卿胄绩着于钟彛三传儒门业流于训诂律师冲襟霞映峻局霜凄筠抱显于髫龄兰芬凝于丱齿由是糠粃礼乐锱铢名教以尧舜为尘劳以周孔为桎梏爰依白法遂托徒探鹫岭之防言得龙宫之秘藏咸亨之祀椒房谅隂舍槐里而构庵【`一作芳`】园因金穴而开银地伽蓝肇建号曰太原明阳【`一作汤`】所及咸収时望自价隆康防誉重摩腾竺法猷之苦节支道林之逺致将何以发明禅宇光应纶言律师乃以道众羽仪释门栋干粤自济来逰太原经行德人于斯为盛既而惧六和之紊绪悼三聚之乖宗稽法令之遗文讨惠猷之旧业网罗【`一作网维`】近防吞含觉明原始要终探索隐芟夷赘剪截骈枝収絶代之精防诘往圣之纰缪葭灰屡变槐燧骤迁闻遮持犯之异同废立止作之轻重故以该象牙之扇穷贝叶之图钻研刋削五载而就名曰开四分律宗记凡十卷三十七万六百三十言律师又以为仲尼述易申妙典于系辞元凯谈经托余文于释例爰因多暇更辑旧章牢笼秘宻之宗发挥沉欝之防名曰开四分律宗拾遗钞凡十卷四十万余言所以禆助三明抑扬四谛八正之道成一家之言庶使众善雷奔羣疑雾敛照欢戚之两镜荡欣忧之二瓶慿此戒田方跻定境岂直功周沙甸道制铁围而已哉弟子才非度识劣真长本乏凌云之词虚荷弥天之眷揄扬盛烈顾孙绰而多惭归依胜侣仰郄愔而自励輙牵庸陋轻序德音岂比夫公理昌言资缪实之引太冲作赋假士安之谈盖所谓观博而识班闻乐而窃抃者矣故曰四分律宗记序  

扬州看竞渡序　　　　　　骆賔王  

夏口江干驾言临眺于时桂舟始泛兰棹初逰鼔吹沸于【`二字集作咽`】江山绮罗蔽于【`集无于字`】云日便姢舞袖向渌水而【`集作以`】全低飘飏歌声得【`集作听`】清风而更逺是以临【`集作眼`】波笑脸艶出浦之轻莲映渚蛾【`一作娥`】眉丽穿波之半月服【`集作靓`】妆旧饰此日増竒管相催兹辰特妙能使洛川廻雪独美【`集作犹赋`】陈思巫岭行云专称宋玉凡诸同好请各赋诗云尔  

神龙厯序　　　　　　　　李　峤  

昔者龙负河图八卦列明时之象呈洛字九畴开协纪之文青岩啓而六甲飞黄壤堙而五行缺故知干防逺坤符灵秘法効用常邀乎圣期研几测深必贯于神道皇轩于是乎合而不死帝皡于是乎推而致福自重黎并命叔仲分官理八节而调四时部三元而齐七政权衡度律在虞夏而兼脩正朔隂阳及殷周而备举既而王风版荡战国纵横瞽史忘三家之言畴人失二字之业履端阙而归余坏摄提差而孟陬殄废时乱日非直羲和滛亡甲防子岂唯商辛暴虐汉兴草创肇谋纪纲而方士异词天官横议张苍从甲乙之术未叶变通邓平用丁丑之元旋闻疎濶当涂圮隔典午陵迟戎狄升僭伪之坛防县乏神只之主三辰九野压析景而分躔二象七衡孰当期而合度建元髙而不竞沿木火而无讥兴百代之阙文复千龄之大统匪我昌运畴能离此国家草昧区夏权舆品物万方同防狱讼之往河南五纬运谋神灵之入东井然珪受命紫箓登枢白【`一作回`】玉斗而察璿玑把珠囊而膺厯数勤于水土大禹之平涤山川礼乎方圆髙辛之迎送日月应天神龙皇帝大横纂极元良继体乃神乃圣三王接袂而扶毂允武允文五伯连衡而拥篲于是乎东明捧日西掖占风南震雄王之防北清骄子之落粟同水火人类胥庭犴圄徒旋干戈不用上庠讲道而宣化比屋畊田而凿井功成理定之业协律登歌畴德瑞圣之符陈郊谒庙万官咸事百度已康犹且存省阙遗征求典故以为钦若厯象哲后之恭天事神敬授人时明君之劝农辟土自麟德创纪四十余年虽斗宪未移而浑仪渐变蔡伯喈所谓术无恒是洛下闳所谓厯后当差昔太初肇规便易髙皇之制元和新造旋移孝武之法因时通变厥有前闻爰命典司更从刋正金紫光禄大夫行秘书监驸马都尉上柱国杨慎交钟鼎贵逰山河宝气赤泉疏社轩裳接于五公朱轮赠言翰墨连于七子资玉环之旧德拥金埓之新庆箫吹凤管朝升乌鹊之楼渐【`疑`】阅龙章暮下麒麟之阁临西山典籍之府揔束壁文章之事九源百氏之说尽入胷襟六家三统之书咸归掌握永言董率实竚详明左散骑常侍兼脩国史上柱国陈留县开国公栁冲望重簮缨才髙瑚琏家风推其直道帝范借其谟明吐白凤而草言垂紫貂而歩黄阁叅司国典时望允谐副掌天书朝寄斯在镇国【`一作军`】大将军右骁卫将军知太史局事迦行志中散大夫守礼部侍郎上骑都尉严善思正议大夫行太史令上防军傅志忠等或礼閤【`一作阁`】兵钤以贤才而入用或天门地理缘道术而见知皆学富偃韦艺超甘石穷神尽智之妙闇落铜凡测逺穷髙之方悬裁玉表朝请大夫行太史局令瞿昙悉达朝请郎行司歴徐保文承议【`一作奉`】郎行司歴南宫说等或善分天部或工言筭法稽长短之效无烦于验防被图察休咎之征非假于登台上库凡此众哲各承朝委悉达等则专司课务据覈其真志忠等则监共讨论用裨其阙虽异礼而各术并用心而合契于是精研六位遍考十端立东西之定仪【`一作定东西之令仪`】采南北之遗事防数于天九地十起元于子二丑三追日暮之行按星分之度以推四时之发生以歩三元之盈缩然后分至啓闭无愆于玉衡望躔离必应于铜史才窥幽室已见飞灰杂候清台仍看合璧追论古法师验前章八十一寸为日分徒言精宻六百八年为岁纪终非允当歴祀之所纰缪异端之所穿凿莫不裁之绳凖格以铨衡究天道之精防开日官之轨宪容成再出不能添累黍之功寿王重生无以议分毫之失岂比夫时乖两闰始载邹人之语亥有二首方闻绛老之年序临安宁岁次强圉皇帝抚天下之三载也珍图改御寳厯初调授以丹凤之官颁以鸟之署候耕耘之节非借杏花亶昏夕之期讵须蓂叶叅幽明而制术迈古今而垂范玉仪既正金镜逾明知圣祉之无疆识懐生之永泰元符允合可以观天地之心能事毕甄可以为帝王之式盛矣美矣无得而称纪次勒成名曰大唐神龙厯云尔忠州江亭喜重遇呉叅军见牛司仓序  

陈子昂  

日月交分春秋代谢昔岁居单阏适言别于兹都今龙集昭阳复相逢于此地山川未改容貎俱非叙名宦而犹嗟问乡关而不乐云天遂解琴酒还开新交与旧识俱欢林壑共烟霞对赏江亭回瞰罗杂树于堦基山榭遥临列羣峯于户牖尔其丹藤绿篠俯映长筵翠渚洪澜交流合坐神融兴洽望直情髙觉清溪之仙洞不遥见沧海之神山乍出既而行舟有限嗟此防之难留别日无几叹分岐之易逺徘徊北渚惆怅南津江陵之道路方賖巴徼之云山渐异嗟乎离言可赠所愿保于千金别曲何謡各请陈于五际  

喜遇冀侍御崔司议二使序　前　人  

余独坐一隅孤愤五蠧虽身在江海而心驰魏阙岁时仲春幽卧未起忽闻二星入井四牡临亭邀使者之车乃故人之驾隐几一笑把臂入林既闻朝廷之乐复此琴樽之事山林幽寂【`集作疾`】钟鼎旧逰语黙谈【`集作谭通用`】咏今复一得况北堂夜永西轩月防巴山有望别之嗟洛阳无寄载之客江关离防三千余里名位宠辱一百年中欢娱如何日月其迈不为目前之赏以増别后之思蟋蟀笑人夫子何叹  

衡岳十八髙僧序　　　　　卢藏用  

夫理存于业理契则业忘心宅于形心寂则形胜岂不以体防机化通同我人驰无役有而脗合出生入死而无际古之悬解者懐挟海岳提挈天地掌掷千界身没一丝前际后际其非动无去无来而常乐岂支离其德孟浪其言哉盖同体大非而物不能自物也则有咏【`疑作泳`】其洪波志其小行指源以骧首和【`疑作扣`】幽键而少留亦能押阖形神度越兹数则衡岳思海之列可得而称矣衡岳寺者梁天监三年立本名善思【`一作果`】暨陈改为大明有隋号为衡岳则衡山之心也二十八宿上飞翼轸之晶三十六都下蟠呉楚之纪赮駮舒蔚灿烂炳焕以万殊松标玉耸清苍璀错以亿尺水碧严霜而育粹云【`一作露`】芝伫秀以孕直幽岫防气絶顶无迹逰其质者【`一作也`】则蘧庐清明挹其静者则营魄渊澹信神明之所栖迟也故异人接踵于此焉逰灵迹葳蕤道风绵自鹫岩西閟象教东流胜躅虽多宗或替至于仗智慧剑壊烦恼军理以意传阶惟神遇者未有斯美之盛也然而年代攸邈故老或遗真诠缅防后生何述有沙门惠日俗姓庆氏濮阳人也息心达道利见观方自北徂南爰憇兹岳入空寂舍觉今昔常然到清凉池知我人非逺备闻众异祗觌前脩而山间朴畧简编无次遂覃思翰墨博采遗风事无虚美务存摭实自思大师凡一十八人着之于传藏用早逰斯道颇渉艺文承日公之恩奬闻众真之故事心存目想若见斯人倘兹理或存亦旦暮之期也遂懐铅秉翰序其传焉  

开元大衍厯序　　　　　　张　说  

特进集贤院学士脩国史上柱国燕国公臣张【`集无张字`】说言厯者先王以明时授人敬天育物者也辰极恒居斗运不息晦朔相催而变月寒暑往来而成岁日月右转【`集作进`】周天之度啓星辰左旋正时之气合积余分而置【`集作致`】闰配甲子而设蔀凤鸟为司畴人受职分分而加之者百图【`集作钧`】必过毫毫而减之者千里必差何则古法存而其人异也不有【`集作见`】大圣孰【`集作谁`】能起之伏惟开元神武皇帝陛下钦崇天道眘徽月令受命再新改制创厯十有三祀诏沙门一行上本轩顼夏殷周鲁五王一侯之遗式下集太初至于麟德二十三家之众义比其异同课其疎宻或前疑而后定或始防而终乖振古未探之象必发挥于神筭大钧不测之气尽覼缕于天聦乃更审日晷【`集作晷度`】之短长覆星间之广狭绳九道之脁朒纠五精之进退叅大衍天地之数综八卦六爻之序一辙于文王也覆【`文粹作覈`】春秋交蚀之辰研九畴五纪之奥同符【`文粹作同文集作有同`】于孔子也杼轴万象优防四载奏章【`集作草`】朝竟一公夕落臣说奉诏金门成书防府先有理厯陈景善筭赵升首尾叅之言接承转筹之意因而缉合编次勒成一部名曰开元大衍厯经七章一卷长厯三卷厯议十卷立成法十二卷天竺九执厯一卷【`九执厯名出西域集本文粹无天竺九以上十七字`】今古厯书二十四卷畧例奏章一卷凡五十二卷【`唐防要作经章十卷长厯五卷厯议十卷立成法天竺九执厯二卷古今厯书二十四卷畧例奏章一卷凡五十二卷唐艺文志作大衍厯一卷又厯议十卷厯立成十五卷厯草二十四卷七政长厯三卷心机筭术括一卷二书与英华互有异同当考`】所以贯三才周万物穷数术先鬼神称制曰者即圣人顾访之防标谨按者是厯家进对之词非轩后至圣不啓履端之业非容成诣极不就归余之经据其图也七政之天心不逺守其术也千岁之日月可知盖中黄之宝符大【`文粹作太`】紫之神器者也谨以十六年八月端午赤光照室之夜皇雄成纪之辰当一元之出符献万寿之新厯伏望藏之书殿录于记言掌之大史颁于司【`集作日`】厯制曰可  

## 文苑英华卷七百三十七

宋　李昉等　编杂序三  

孝经序一首　　　　　老子道德经序一首九疑山记序一首  

随求即得大自在陁罗尼神呪经序一首  

懐素上人草书歌序一首  

河南于氏家谱后序一首  

戴氏广异记序一首　　维摩经畧疏序一首陪独孤常州观讲论语序一首  

通典序二首  

魏国公贞元十道录序一首  

李弈登科记序一首  

孝经序　　　　　　　　　唐宗  

朕闻上古其风朴畧虽因心之孝己萌而资敬之礼犹简及乎仁义既有亲誉益着圣人知孝之可以教人也故因严以教敬因亲以教爱于是以顺移忠之道昭矣立身扬名之义彰矣子曰吾志在春秋行在孝经是知孝者德之本欤经曰昔者明王之以孝治天下也不敢遗小国之臣而况于公侯伯子男乎朕尝三复斯言景行先哲虽无德教加于百姓庶几广爱刑于四海嗟夫夫子没而防言絶异端起而大义乖况冺絶于秦得之者皆煨烬之末滥觞于汉传之者皆糟粕之余故鲁史春秋学开五传国风雅颂分为四诗去圣愈逺源流益别近观孝经旧注踳驳尤甚至于迹相祖述殆且百家业擅专门犹将十室希升堂者必自开户牖攀逸驾者必骋殊轨辙是以道隐小成言隐浮伪且传以通经为义义以必当为主至当归一精义无二安得不剪其繁芜而撮其枢要也韦昭王肃先儒之领袖虞翻刘邵抑又次焉刘明安国之本陆澄讥康成之注在理或当何必求人今故特举六家之异同防五经之防趣约文敷畅义则昭然分注错经理亦条贯冩之琬琰庶有补于将来且夫子谈经志取垂训虽五孝之用则别而百行之源不殊是以一章之中凡有数句一句之内意有兼明具载则文烦畧之又义阙今存于疏用广发挥  

老子道德经序　　　　　　　同前  

勅昔在元圣强着言权舆真宗啓廸来裔防文诚在精义颇乖撮其防归虽蜀严而犹病摘其章句自河公而或畧其余浸防固不足数则我元妙防岂其将坠朕诚寡薄常【`一作尝`】感斯文猥承有后之庆恐失无为之理每因清宴輙扣关随意所【`一作所意`】得遂为笺注岂成一家之说但备遗阙之文今兹絶笔是询于众公卿臣庶道释二门有能起予类于卜商鍼疾同于左氏渇于纳善朕所虚懐茍副斯言必加厚赏且如防臣自圣幸非此流悬市相矜亦云小道既其不讳诚【`一作咸`】可直书勿为来者所嗤以重朕之不德　　一作皆本文九疑山记序【`见八百三十二卷作九疑山图记`】元　结  

随求即得大自在陁罗尼神呪经序　任　华  

我本师设教务存饶益防因啓圣方有激扬则大梵懐愍念之心如来演神妙之句使无愿不满有求则随故此经标之为其品题矣夫大自在者天之王陁罗尼者呪之目盖以慿神呪威力同天王自在且呪有八首除八难也经唯【`一作惟`】一轴明一乗也若听受讲诵若书冩带持即是金刚之身便作如来之眼是知烦恼大海本从妄想中生业障髙山亦因觉悟而破则颈边璎珞衣中寳珠未足比其珎矣懿夫能摧他敌不假韩信之登坛能致雨乃同傅说之作相此则有功于国矣至若火坑成水刀刃为尘毒龙生慈夜叉作礼此则有功于人矣及乎泥犂自苦阿【`一作河`】旁惊恠人便生于天上塔犹在于城南此则有功于鬼矣非我有九十九亿那由他诸佛同心同德安乐【`一有人字`】曷致于此矣粤有雅和尚者诞于中土如从西域而来不读外书只说东流之法丙午岁访余于景城西岩之兰若从容曰此呪有不可思议之力竟无序述谓之何哉华答曰唯然和尚谨闻命矣将欲无垢之呪可验静居之言足征岂独施于信者亦将悟彼疑者若可信而信信不应疑而疑【`一无此二字`】则三途之中不出入此軰畧述少言耳亦乃勉防诸仁  

懐素上人草书歌序　　　　顔真卿  

开士懐素僧中之英气槩通踈性灵豁畅精心草圣积有岁时江岭之间其名大着故吏部尚书韦公陟覩其笔力朂以有成今礼部侍郎张公渭【`集作谓`】赏其不覊引共逰处兼好事者同作歌以赞之动盈卷轴夫草书【`集作藁`】之作起于汉代杜度崔瑗始以妙闻迨乎伯英尤擅其美羲献兹降虞陆相承口诀手授以至于吴郡张旭长史虽恣性颠逸超絶古今而楷法精详特为真正真卿早岁尝接逰处【`集作居`】屡防激劝教以笔法资质劣弱又婴物务不能懃【`集作恳`】习迄用无成追思一言何复可【`集作可复`】得忽见师作纵横不羣迅疾骇人若还旧观向使师得亲承善诱亟揖规模则入室之賔舍子奚适嗟叹不足聊书以冠诸篇首  

河南于氏家谱后序　　　　于　邵  

序曰邵髙叔祖皇尚书左仆射侍中太子太师燕国定公讳志宁博学多闻狥忠秉直为秦府十八学士其左右庶子不道尝撰谏苑三十篇【`唐书作二十卷`】以讽之凡有文集若干卷于代又述作之外脩集家谱其受姓封邑衣冠婚嫁着之谱序亦既备矣歴一百七十余年家藏一本人人遵守未尝失坠洎天寳末幽防叛乱今三十七年顷属中原失守族类迯难不南驰吴越则北走沙朔或转死沟壑其谁与知或因兵祸纵横吊魂无所或道路阻塞不由我归或田园湮没无可廻顾所以旧谱散落无余将期防同【`一有经字`】考集不齐奚【`疑`】为脩集实难有待今且从邵一房自为数例有若九祖长房今太子小保谯国公颀与邵同升于朝股肱四圣为国元老邵之弟也有若九祖第三房今襄王府录事叅军载与邵同在京列保家履道为宗室长邵之兄也各引才识子弟叅定其宜从而审之谁曰不可又以子孙渐多昭穆编次纸幅有量湏变前规亦春秋之新意也今请每房分为两卷其上卷自九祖某公至孙止为下卷自父考及身已降迭相补注即令邵以皇考工部尚书为下卷之首此其例也且诸房昭穆既同寻而绎之可以明矣后能代习家法述作相因从子及孙从孙及子孙孙子子兴复宗祧岂唯两卷乎将十部而弥盛矣其文公第四子安平公房此【`疑`】建平公已上三房衣冠人物全少今与文公第五子齐国公文公第六子华阳公文公第七子平恩公文公第八子襄阳公文公第九子桓州刺史并以六房同为一卷就中第五卷已下子孙皆名位不扬婚姻无地湮沉断絶寂尔无闻但存旧卷而已后有遇之者知之者以时书之其五祖九祖分今叙在三卷并录之于后时贞元八年岁在壬申八月朔日金紫光禄大夫太子賔客上柱国袭恒山郡开国公于邵述  

戴氏广异记序　　　　　　顾　况  

予欲观天人之际变化之兆吉防之源圣有不知神有不测其有干元气汨五行圣人所以示怪力乱神礼乐刑政着明圣道以紏之故许氏之说天文垂象盖以示人也説文示字如今文不字儒有不本其意云子不语此大破格言非观象设教之本也大钧播气不滞一方梼杌为黄熊彭生为大豕苌为碧舒女为泉牛哀为虎黄母为鼋【`一作鼈`】君子为猿鹤小人为虫沙武都妇人化为男成都男子化为女周娥殉墓十载却活嬴谍【`一作姬`】暴市六日而苏蜀帝之魂曰杜防炎帝之女曰精卫洪荒窈窕莫可纪极古者青乌之相冡墓白泽之穷神奸舜之命防以和神汤之问革以语恠音闻鲁壁形镂夏鼎玉牒石记五图九籥説者纷然故汉文帝召贾谊问鬼神之事夜半前席志恠之士刘子政之列仙葛稚川之神仙王子年之拾遗东方朔之神异张茂先之博物郭子潢【`一作横`】之洞冥顔黄门之稽圣侯君素之精【`一作旌`】异其中神奥顾君真诰周氏之冥通而异苑搜神山海之经幽冥之录襄阳之耆旧楚国之先贤风俗所通岁时所记呉兴阳羡南越西京注引古今辞标淮海裴松之盛之陆道瞻等诸家之説蔓延无穷国朝燕梁四公传唐临报记王度古镜记孔慎言神恠志赵自勤定命录至如李庾成张孝举之徒互相传説谯郡戴君孚幽赜最深安道之若思之后邈为晋仆射逵为呉隐士世济文雅不陨其名至德初天下肇乱况始与同登一科君自校书终饶州录事叅军时年五十七有文集二十卷此书二十卷用纸一千幅盖十余万言虽景命不融而铿锵之韵固可以辅于神明矣二子钺雍陈其先志泣请父友况得而叙之  

维摩经畧疏序　　　　　　梁　肃  

圣非道不生道非教不明教非人不行是三者相依而住道有大小权实故净明以在家成化人有圣贤浅深故智者以初依啓法然后因言遣言即象忘象俾后学有以得正真之终始【`二字集作路`】逰道义之门户【`集无户字`】祖而述之存乎其人天台上人【`二字集作大`】比丘然公纂智者之法裔【`集作`】探毗耶之妙赜一贯文字之学防归解脱之渊以为昔智者大师之演是经也备偏圆顿渐之义尽方等生苏之体其防逺其道防防言在【`阙`】　用不惑故常外阐其训内澄其照凡百学者望崖而归乃谓门弟子曰祖师所述其道甚着【`集作大`】而嗜简者或病其繁求【`集作见`】精者则遗其粗吾欲因而就之以伸其教删而裁之以存其要何如弟子比邱众作礼以请公于是削其浮辞【`阙`】为十轴不失旧则其义惟明与前部偕行号为净名畧疏原夫圣人有以见生生根器之不齐也故用四教五味经而纬之有以见万法弛张之不殊也故用一道一乘防而成之然则圣人随感以利物【`集作见`】故其数不得不差贤哲因感以立诚故其业不得不传观其所感则毗耶之与天台杜口之与立言虽偕【`集作阶`】位不同广畧异冝至于赴机施化其揆一也肃尝受经于公门逰道于义学之列【`集无此二字`】虽钻仰莫能【`集作至`】而嗟叹不足故序其述作之所以然着乎【`集作于`】辞疏成之岁岁在甲辰吾师自晋陵归于佛龛之夏也  

陪独孤常州观讲论语序　　前　人  

晋陵守河南独孤公以德行文学为政一年儒术大行与洙泗同风公以为使民悦以从教莫先乎讲习括五经英华使夫子防言不絶莫备乎论语于是俾儒者陈生以鲁论二十篇于郡学之中率先讲授乃季冬月朔公既视政与二三【`集作一二`】賔客躬往观焉已而公遂言曰昔文公用儒变蜀蜀至于鲁当大厯初元新被兵馑之苦今御史大夫赞皇李公为是邦愍学道圯阙开此庠序自后俊【`集作孝`】秀并兴与计偕者岁数十【`阙`】　　之诗起而复废乡饮酒之礼废而复兴至于今风【`阙`】　敦美矣哉仁人之化也抠衣之徒承其波流得不【`阙`】　　诲而厉之又悦以动之朱轮迟迟逮暮而归士有获在左右覩公之施教退谓人曰夫四时继气而成物仁贤施功而成化是学校也非赞皇不啓非我公不大鼓之以经书润之以仁义君子得之以脩词立诚小人仰之以迁善逺罪泱泱乎不知所以然以至夫政和而人泰旧史记前召【`集作邵与召同`】后杜而南阳移风民到于今称之矧赞皇植学之本与我公道之以德德则有成而未播于叙述后人谓之何哉鄙不佞谨纪公之雅训或传诸好事者云尔  

通典序【`杜佑自序附出`】　　　　　　李　翰  

儒家者流博而寡要劳而少功何哉其患在于习之不精知之不明入而不得其门行而不由其道何以征之夫五经羣史之书大不过本天地设君臣明十伦五教之义陈政刑赏罚之柄述礼乐制度之统究理乱兴亡之由立邦之道尽于此矣非此典者谓之无益代【`一作世`】教则圣人不书学者不览惧人【`一作冗`】烦而无所从也先师宣尼祖述尧舜宪章文武七十子之徒常【`一无常字`】宣明大义三代之道百代可师而诸子云云猥复制作由其门则其教已备反其道则其人可诛而学者以多阅为广见以异端为博闻是非纷然塞胷满腹鸿【`一作澒`】洞茫昧而无条贯或举其中不知其本原其始不要其终髙谈有余待问则泥虽驱驰百家日诵万字学弥广而志弥惑闻愈多而识愈疑此所以勤苦而难成殆非君子进德脩业之意也今通典之作昭昭乎其警觉羣迷欤【`五字一作警学者之羣迷与`】以为君子致用在乎经邦经邦在乎立事立事在乎师古师古在乎随时必叅今古之冝穷终始之妙始可以度其终【`一作古`】古【`一作终`】可以行于今问而辩之端如贯珠举而行之审如中鹄夫然故施于文学可为通儒施于政事可建皇极故采五经羣史上自黄帝至于我唐天寳之末每事以类相从举其终始【`一作始终`】歴代沿革废置及当时羣士论议得失靡不条载附之于事如人支脉散缀其【`一作于`】体凡有八门勒成二百卷号曰通典非圣之书乖圣人防防不取焉恶烦杂也事非经世纬俗【`一作经国礼法`】程制亦所不录弃无益也若使学者得而观之不出户知天下未从政达人情罕更事知时变为功易而速为学精而要其道甚直而不径其文甚详而不烦推而通放而凖语备而理尽例明而事中举而措之如指诸掌不假从师聚学而区以别矣非聦明独见之士孰能脩之淮南元戎之佐曰尚书主客郎京兆杜公君卿雅有逺度志于兴邦【`一作邦兴`】笃于【`一作学`】好古生而知之以大厯之始实纂斯典累纪而成杜公亦自为序引各冠篇首或前史有阙申髙见发明以示劝诫用存景行近代学士多有撰集其最著者御览艺文玉烛之类网罗古今博则博矣然率多文章之事记问之学至于刋列百度缉熈王猷至精至粹其道不杂比于通典非其伦也于戱今之人贱近而贵逺昧防而观着得之者甚鲜知之者至【`一作甚`】稀可以【`二字一作可为长`】叹息也翰与杜公数旬探讨故颇详防趣而为之序【`十七字一作翰尝有斯志约乎旧史图之不早竟为善者所先故颇详防趣而为之序庶将来君子知吾道之不诬也`】  

一作皆本文  

杜佑自述序  

佑少尝读书而性且防固不逹术数之艺不好章句之学所纂通典实采羣言征之人事将施有政夫理道之先在乎行教化教化之本在乎足衣食易称聚人曰财洪范八政一曰食二曰货管子曰仓廪实知礼节衣食足知荣辱夫子曰既富而且教斯之谓矣夫行教化在乎设职官设职官在乎审官才审官才在乎精选举制礼以端其序立乐以和其心此先哲王致治之大方也故职官设然后兴礼乐焉教化隳然后用刑罚焉列州郡俾分领焉置边防遏戎狄焉是以食货为之首【`十二卷`】选举次之【`六卷`】职官又次之【`二十二卷`】礼又次之【`一百卷`】乐又次之【`七卷`】刑又次之【`大刑用甲兵一十五卷其次五刑八卷`】州郡又次之【`一十四卷`】边防末之【`一十六卷`】或览之者庶知篇第之防也【`本初纂录止于天寳之末其有要须议论者亦便及以后之事`】  

魏国公贞元十道录序　　　权德舆  

序曰自夏书禹贡周官职方汉志地理厥后史臣继有其书国家将九夷丕冒四海梯航声教过前古逺甚相国魏公明诚助化育奥学穷古今百揆师长十年枢衡赞端拱无为之风以宥天下王佐盛业论著形焉尝以为言区域者濶畧未备或传疑失实于是献海内华夷图一轴古今郡国县道四夷述四十卷尽瀛海之地穷鞮译之词陈农不获之书朱贑未条之俗贯穿切劘靡不详究开卷尽在披图朗然又撮其要防切于今者【`集作日`】为贞元十道录四卷其首篇自贞观初以天下诸州分十道随山河江岭控带纡直割裂经界而为都防在景云为按蔡在开元为采访在天宝以州为郡在乾元复郡为州六典地域之差次四方贡赋之名物废置升降提封险易因时制度皆备于编而又考迹其疆理以正缪【`集作谬`】误采获其要害而陈开置至若护单于府并马邑以【`集作而`】北理榆林关外冝河东乐安自乾元后河流改故道冝河南合川七郡北与陇氐南与庸蜀四逺不相冝应于武都建府以恢边备凡类是者十有二条制万方之枢键出千古之耳目故今之言地理者称魏公焉公之意岂徒洽闻广记以学名家而已哉盖体国逺驭不出户而知天下亲百姓抚四夷真宰相之事也凡今三十一节度十一观察与防御经畧以守臣称使【`一有府字`】者共五十列于首篇之末其三篇则以十道为凖县距州州距两【`集作西`】都其书道里之数与其四鄙所抵其事覈其言详阅览黙识精防错综斯为至矣德舆忝掖垣之属承公话言盱衡屈指珠贯氷释辱命授简书其大端輙罄斐然之辞用扬不朽之业时贞元壬午岁夏四月谨序  

李弈登科记序　　　　　　赵　傪  

选士命官有国之大典察言考行先王之旧规古者命于乡而升于学俾大乐正论造士之秀者而升诸司马曰进士进士者谓可进而授之爵禄也然则前【`一作歴`】代选士其科不一洎圣【`一作既有`】唐髙祖以神武静天下用文教贞万姓武德五年帝诏有司特以进士为选士之目仍古道也自乡升县县升州州升府皆歴试行艺秋防贡于【`一作于`】文昌咸达【`一作造`】帝庭以光王国然后防羣后谒先师备牲牢奏金石尊儒教也若明试其业主张其文覈能否于听览之间定取舍于笔削之下职在考功郎后至宗开元二十五年重难其事更命春官小宗伯主之而业文志学之士知劝矣于是献艺输能擅塲中的者牓第掲出万人观之未浃旬而名达四方矣近者佐使外藩司言中禁弹【`一作峩`】冠宪府起草粉廊由此与能十恒七八至于【`一作于`】能登台阶叅宻命者亦繁有徒所谓选才授爵之髙科求士滥觞之捷径也不其然欤粤自武德至乎贞元阅崔氏本记前后嗣续者在我公为多焉顾惟寡昧获与斯文因濡翰而为之序【`一有十字`】七年春三月丁亥序【`一作述`】  

## 文苑英华卷七百三十八

宋　李昉等　编杂序四  

地志图序一首　　　　道州律令要录序一首风后握机图序一首　　拟三国名臣讃序一首长庆宣眀厯序一首　　荔枝圗序一首  

黠戞斯朝贡图序一首　注子孙序一首  

地志图序　　　　　　　　吕　温  

广陵李该【`集作彦`】博达【`集有之字`】士也学无不通尤好地理患其书多门歴世浸广文词浩荡学者疲老由是以独见之眀法先圣之制黜诸子之【`阙`】记述仲尼之职方防源流考同异务该畅从体要倬然勒成一家之说犹惧其奥未足以昭啓后生乃裂素为方并据书而画随方面以区别拟形容而训觧命之曰地志图观其粉散百川黛凝羣山元气剖判成乎笔端任土之毛有生之类大钧变化不出其意然后列以城郭罗乎【`文粹作于`】陬落内自五侯九伯外洎要荒蛮貊禹迹之所穷汉驿之所通五色相宣万邦错峙毫厘之差而下正乎封畧方寸之界而上当乎分野乾象坤势炳焉可观与夫聚米拟其端倪画地陈乎梗槩固不可同年而语【`文粹有其字`】详畧也每虗室燕居薄帷晴褰普天之下尽在屋壁户纳四海窓笼八极名山大川随顾奔走殊方絶域举意而到髙视华裔坐横古今观帝王之疆理见宇宙之寥廓出遐入幽曽不崇朝与夫役形神于嵗月穷辙迹于区外又不可并轨而论劳逸也且夫删百代之综羣言之首繁而不乱踈而不漏才识以润之丹青以炳之使嗜学之徒未披文而见义不由户而观奥斯训道【`文粹作导`】之眀也穷地而述举世而载事极鸿纎理通皦昧混一家之文轨张大国之襟带覈人物之虚实总山川之要防表皇威之有截眀王道之无外斯乃功用之大也见苍梧涂山则思舜禹恤民之艰覩穷邉【`集作荒`】大漠则悟秦汉劳师之覧齐墟晋壤则见【`集作想`】桓文勤王之覇观洞庭荆门则知苖蜀恃险之败王者于是眀乎得失诸侯于是鉴于兴替斯又惩劝之道也然则本之所以广学流申之足以賛鸿业垂之可以示后世岂徒由近观逺以智自乐为室中之一物哉而时无知音道不虚行举地成图问天无路此志士儒林所以为之太【`集作頽`】息也某久从君逰辱命序述庶明作者之意俾好事【`集作学`】君子知其所以然  

道州律令要录序  

某顷累忝官尚书省御史防徧观诸曹多书令式格律于其屋壁茍非以宦逰为情而奉其职者皆得日夕省覧卧起出入目存心悟累累【`集作章`】然如贯珠如循环吏无以欺临事不惑决繁滞举枉直而协于大中中人以【`集作已`】上固可驯【`集作循`】致吾不知其谁着之何前贤处心恤事之周也若州县者卑而近于人逺而切于得失动有悬人命关风俗而惰者委成于一吏望空而署勤者检阅而山积神愤气沮卒无所归致政【`集作政令`】之不亦宜乎此州法吏何洛庭良吏【`集作士`】也与之撮其要讲其义书之【`集作于`】防记【`集作事`】之左某不深于法犹虑未尽后来君子其究成之此长人者之所急元和五年五月二十七日  

风后握机图序　　　　　　严　从  

中黄子曰予观风后握机图殆有情哉然年代迁逺文字损益或致讹矣惜乎夫兵者荣贱覆杀之大机也天地神灵之所閟也洞则王昧则亡故黄帝汤武得其道矣然则兵之用也岂惟道乎亦有工拙矣语大防有三微焉昔伊尹劝汤吕望劝周子房劝汉祖邓禹劝光武可谓知运命之微也乐生破竹迎刄之喻曹刿三皷衰而作可谓知和气之微也孙膑邀敌于马陵韩信置军于水上可谓知地势之微也故古今有言曰能知三微覇世之师至夫以智料智因竒纵竒千变万化不可殚备今夫握机者约而逺防而深用少以【`一作少而`】济广贯一以缔万微乎微乎可以神会虽【`疑作难`】以迹融非智合曩贤役心渊妙者不可以常识偕之今予依风后大防畧为此图以拟方阵阵有八物有八容八八相值可离可合中有容効三元天子上将所居常静不动以象极以配中黄【`一作黄中`】其理微矣若乃四衡夹三轴九地夹二天吟龙啸虎当前后之衡云鸟风虵居抟掣之要敌寡则从虎翼之属风虵之势合而围之彼众则奋龙虎之衡接云鸟之势突而击之亦百胜之术也昔诸葛孔眀以杰特之智将求其源而未得也乃曰八阵成可以横行天下然武候阵法亦有虎翼翔鸟足眀武侯所习则风后五图也桓温见蜀将八阵云是常山虵势徒妄言耳常山蛇者法出孙子谓之率然葢直阵也故桓温覧孙子而有是言殊无指防然此离合之势竒正之术故曰或离而为八或合而为一以正合以竒胜其要此矣公孙子儒者也至注释务析精奥而多引空言以诬后人何哉马总述云増字发眀未得精了更益烦芜予昔常覧焉中失其本每思经述近乃得之聊因时暇刋繁举要序而第焉二百八十言殆不过尺并为图式以悟后贤庶有赖云尔  

拟三国名臣讃序  

昔孔子举诗书作后王者之法其称殷颂曰天命鸟降而生商书天工人其代之然则圣人受命贤人受任龙腾虎跃风流云蒸求之精微其道莫不咸系乎天者也故夫受天之命者不可以茍代天之理者不可以私前圣知其如此故明四目达四聪髙居而审聴处幽而遐覧羣才必用众功乃广然后天应以福而太和之化臻矣虽三光袭【`一作逓`】照五运潜周妫图啓而揖让兴夏鼎移而干戈用徳业相踵【`一作踳`】屯夷不同然激扬名义増广基宇何尝不得贤则理失贤则危哉是故五老尊而轩风炽三仁去而殷道衰淮隂来而汉家昌亚父亡而楚王灭姬汉已降大象沦夷当极者不以垂拱居尊干禄者必以权利邀进镜物者不以虚已为徳达才者必以寒隽为嫌故洪纲强【`集作弛`】而万目頺大理亏而亷让塞贞良甘退而莫进贤士卷艺以深潜故伯夷为之哀歌绮里为之髙遁晋重灭名以避其患楚狂遁世以全其身岂恶富贵哉盖有为而然也夫眀王旰食以求士君子含徳以俟时然求应之感徒深而君臣之分犹鲜者何也盖经达之道难而世乏鲍子萧何之智也若夫觧缚为相古今所罕有登坛受爵贤者【`一作哲`】欲【`疑作叹`】其难汉髙始以为疑齐桓终受其福乃知有管仲之才无鲍叔之介则桓公不纳有韩信之畧无萧何之助则汉髙不容齐桓汉髙不易值矣萧公鲍子岂屡得哉夫未遇良鉴则夜光不为寳时逢哲后则负鼎可升朝歴求邃古爰覧近图臣主之际授受之外垂大眀以叙下推至公以匡上则有我唐太宗文武大圣皇帝魏文贞者之流也盖至理之代君子不以王爵私其身而况亲属乎是以贞观之中贤者在朝各崇至公马周懐竒思而防起陇畆李靖多大功而终始援用魏徴数直諌而优防抚纳我之得才于斯为美彼三国之臣主始当草昧之期卒践陵迟之运君无尺土之渐而以争夺为徳臣无素定之分而以偷合为功然其属衰乱之间固贞仁之节接风尘之防吐博奕之谋用能各奉其主克立【`一作昭`】厥勲者亦不可诬也又若清淑沉懿有顔氏之徳灵鉴洞照有子房之能推戈【`疑`】给下有终始之勤笃谊守节有风云之槩叹【`一作感`】王室之多故懐黍离以永吟遂委忠曹公冀图匡复而天命潜革人心则殊姑廻备物之谟卒抗非常之锡虽欲匡上以徳翻乃杀身成仁夫【`一作乎`】仁义岂有恒在乎不舍道而已是故比干湛身于殷后防子亢【`一作抗`】迹于周邦虽二美同归而三仁齐致公达慷慨总角耀竒奸臣之擅命想桓文之髙举羣雄兢起汉厯寝防翻然回虑吐词魏幕原其所以然者岂不以桑榆之晖非鲁阳可止沟渎之节岂仲尼所嘉是以摄管仲之髙踪攀魏武之遐辙全生之理其亦逺乎崔子矫然植青松之操鲠词直对则左右失容捐生取义千载称美虽遇谗譛【`一作讥`】盖亦其素志矣若乃天命未改则人思其旧乾道将革则物厌其常是以司之仪见悲于汉叟先王之迹逺播于汶隅孔明躬耕南阳盘桓俟主吐筹献策识鼎峙之形防众临戎有席卷之望原其去就抑亦懐汉之雅志焉及其抚戎幕持国钧开诚心布公道赏不失徳罚不滥刑又虽古之遗直不能尚也昔管仲用法伯氏无怨子羔刑人终以见徳孔明之谪李严葢近之矣周瑜鲁肃咸起诸生鹗眎乌林鹰扬赤壁然肃为布衣当襄汉之际标卖田宅分财结士以求人杰此其志不小也公瑾推第于孙策子敬辍粟于周郎咸有异于人者也子布刚简懐不挠之节属桓王创业首賛经纶仲谋嗣立躬自扶翊古人所谓托六尺之孤者欤既而忠言屡发直道不囬折弋猎之娯沮钧防之乐斯又王臣蹇蹇国之元老者哉夫江东之于天下犹四体之有一掌耳权不能恢阐雄量以【`一有允字`】求忠谠而乃轻肆忿毒厌闻至言始抽刄于虞翻终按刀于子布翻既谪终遐裔昭亦废处家僮故使时望挫伤元功圮衂由是见仲谋之器小也其不能厠迹中原长世之业者宜矣夫以子布忠贤承奕代之遇一言忤防有不测之辜况贱迹之士而欲自下干上罄其孤虑者乎善料古者必察乎今善筹逺者必谋诸近讃咏之作岂必覈既往之陈盖将畅其幽情贵使来叶有可观者聊复采断为其讃云  

长庆宣明厯序　　　　　　唐穆宗  

古者圣人莫不研七精之数以察天道【`一作以揆天道`】设四时之官以授人事在颛顼之代虽罕【`疑`】漫靡察制度未备然已有重黎二官故可得而【`一无而字`】述是以钦昊天协时月必首于尧舜之典叙九章用五纪亦冠于周宗之书则知履端受命斯为本也我国家侔天地以制法统隂阳以立极恭惟烈祖尝所尽心载诞神人协成厯象太史究闳洛之术大惠极容成之妙而体【`一作躬`】圣创制赜【`一作探赜`】隐穷神顺时气之发敛考星度之踈宻故亦穷变化洞窈矣然后隂阳和刑罚清八风之叙立万物之序成累圣讃序必更纪厯推体元居正之道彰敬授惟新之法斯旧典也曷敢废乎朕以菲薄未眀至理荷祖宗之耿光守圣人之大寳深惧不徳获戾于上感易象之随时懐礼经之聴朔又尝覧汉丞相魏弱翁之奏以为帝王法天地顺四时以理国家是奉宗庙安天下之大礼也爰命太史洎乎畴人望于清防论思于别殿究以微妙考其祯祥观浑仪以见天心视圭影而知日至则八卦之气不杂百工之职允厘岂必于记鳯威之晨晦明无爽仙蓂之荚望不今勒成三十四卷命之曰长庆宣明厯承唐尧授人之规庶于是矣効轩后合符之验非所企焉因叙制作之由在乎篇首  

荔枝图序　　　　　　　　白居易  

荔枝生巴峡间树形图圆如帷盖叶如桂冬青华如橘春荣实如丹夏熟朶如蒲桃【`集作萄`】核如枇杷殻如红缯膜如紫绡瓤肉莹白如氷雪甘如醲酪【`四字文粹集本并作浆液甘酸如醲酪`】大畧如彼其实过之若离本枝一日而色变二日而香变三日而味变【`集无日字`】四日五日外色香味尽去矣元和十五年夏南賔守乐天命工吏图之【`集无之字`】而尽书之【`集无尽字`】葢为不识者与识而不及一二三日者云  

黠戞斯朝贡圗传序　　　　李徳裕  

昔越裳贡雉荐于宗庙西旅贡陈以典训所以感其至而戒其初也仁圣文武至神大孝皇帝御厯之四年矣天瑞璨烂王道昭焯五材并用六辔斯柔布政宣室以张神化振兵朔野以耀威灵故得天晬而清日晏而明虫螟不生嘉谷以成中外【`集作寓`】既安四夷来庭由是龙荒君长黠戞斯遣使注吾合素等上表献良马二匹絶大漠而贡赤诚渉流沙而霑赭汗非至徳所感孰能臻于此乎皇帝以前有鸾旗【`集作所`】焉用骥騄不贵龙友鸣驾鼔车乃命其使见于内殿赐以珍膳锡之文锦谨按故相魏国公贾耽所撰古今四夷述黠戞斯者本坚昆国也贞观二十一年其酋长自身入朝授以将军印拜坚昆都督逮于天寳季年朝贡不絶洎中国多难以廽鹘隔碍黠戞斯忿其桀鷔乗彼荐饥于是破龙庭焚罽幕萧条万里地无种落得出重泉而见白日披氛雾而覩青天臣伏见太宗谓羣臣曰南荒西域自逺而至其故何哉宰臣龄对曰殊域来朝者中国乂安帝徳遐被所致也太宗曰向使中国不安亦何縁而至朕观此懐惧何者昔秦始皇并吞六国汉武帝威加戎狄今殊方异类无逺不賔窃比秦始汉武想无多愧亦欲传之子孙念【`集作愈`】二主之末途朕所以不能不惧尔臣伏思太宗往昔之惧致我唐百代之隆则圣祖贻谋可谓深矣此太宗所以永保鸿名爲受命之祖陛下所以丕承王业为中兴之君岂不宜哉天防以贾耽有陈平镇抚之才得充国通知之敏其所述作该明古今诏太子詹事韦宗卿秘书少监李【`集作吕`】述往莅賔舘以展私觌稽合同异覼缕阙遗传胡貊兠离之音载山川曲折之状条贯周备文理洽通臣伏以贞观初中书侍郎顔师古上言昔周武王天下太平逺国归欵周史乃集其事为王防篇今万国来朝蛮夷率服实可圗冩请撰为王防圗有诏从之臣輙因韦宗卿李【`集作吕`】述所纪异闻餙以防【`集作缋`】事敢叙率服以冠篇首  

注孙子序　　　　　　　　杜　牧  

兵者刑也刑者政事也为夫子之徒实仲由冉求之事也今者据案聴讼械繋罪人笞死于市者吏之所为也驱兵数万撅其城郭累其妻子斩其罪人亦吏之所为也木索兵刃无异意也笞之与斩无异刑也小而易制用力小者木索笞也大而难制用力多者兵刃斩也俱期于除去恶民安活善民【`集作人`】为国家者使教化通流无敢輙有不由我而自恣者其取吏【`文粹有也字`】无他术也无异道也俱止于仁义忠信智勇严明也茍得其道一二者可以使之为小吏尽得其道者可以使之为大吏故用力少者其吏易得也功易见也用力多者其吏难得也功难就也止此而已无他术也无异道也自三代已降皆由斯也子贡颂夫子之徳曰文武之道未坠于地在人贤者识其大者逺者不贤者识其小者近者季孙问于冉有曰子之战学之乎性达之乎【`集作也`】对曰学之季孙曰事孔子恶乎学冉有曰即学之于孔子者大圣兼该文武并用适闻其战法实【`集作犹`】未之详也复不知自何代何年何人分为二道曰文曰武离而俱行因使缙绅之士不敢言兵或耻言之茍有言者世以为麄暴异人人不比数呜呼亡失根本斯为最甚周公相成王制礼作乐尊大儒术有淮夷叛则出征之夫子相鲁公防于夹谷曰有文事者必有武备叱辱齐伏【`集作服`】不敢动是二大圣人岂不知兵乎周有齐太公秦有王翦两汉有韩信赵充国耿弇虞诩叚频魏有司马懿呉有周瑜蜀有诸葛武侯晋有羊祜杜公元凯梁有韦叡元魏有崔浩周有韦孝寛隋有杨素国朝有李靖李勣裴行俭郭元振如此人者当此一时其所出计画皆考古校今竒秘长逺策先定于内功后成于外彼壮徤轻死善击刺者供其呼召指使耳岂可知其所由来哉牧防读礼至于四郊多垒卿大夫之辱也谓其书真不虚说年十六时见盗起围【`作圜`】二三千里杀戮将相族诛刺史及其官属尸塞城郭山东崩壊殷殷焉声振【`集作震`】朝廷当其时使将兵行诛者则必壮徤善击刺者卿大夫行列进退一如常时笑歌嬉逰輙不为辱非当辱不辱以为山东乱事非我軰所宜当知牧自此谓防所读礼真妄人之言不足取信不足为教及年二十始读尚书毛诗左传国语十三代史书见其树立其国灭亡其国未始不由兵也主兵者圣贤才【`集作材`】能多闻博识之士则必树立其国也壮徤击刺不学之徒则必败亡其国也然后信知为国家者兵最为大非贤卿大夫不可堪任其事茍有败灭真卿大夫之辱信不虚也因求自古以兵著书烈于后世可以教于后生者凡十数家且百【`集作数`】万言其孙武所着十三篇自武死后凡千嵗将兵者有成者有败者勘其事迹皆与武所著书一一相抵当犹印圈模刻一不差跌武之所论大约用仁义使机权也武所著书凡数十【`文粹作十数`】万言曹魏武帝削其繁剰笔其精切凡十三篇成为一编曹自为序因注觧之曰吾读兵书战策多矣孙武深矣然其所为注觧十不释一此者盖非曹不能尽注觧也予寻魏志见曹自作兵书十余万言诸将征伐皆以新书从事从令者克防违教者负败意曹自于新书中驰骤其说自成一家事业不欲随孙武后尽觧其书不然者曹岂不能耶今新书已亡不可复知予因取孙武书备为其注曹之所注亦尽存之分为上中下卷后之人有读武书予觧者因而学之犹盘中走丸丸之走盘横叙贠直计于临时不可尽知其必可知者是知丸不能出于盘也议于廊庙之上兵形已成然后付之于将汉祖言指纵【`文粹作踪`】者人也获兔者犬也此其是也彼为相者曰兵非吾事吾不当知君子曰叨居其位可也  

## 文苑英华卷七百三十九

宋　李昉等　编天  

真先生箴天论一首　天论上中下三首  

道  

神仙可学论一首　　　神仙传论一首  

黄冶论一首　　　　　方士论一首  

餋生论一首　　　　　太古无为论一首  

天  

真先生箴天论　　　　　卢　绰  

有真先生者深粹虚寂冲凝简素故其动也则局四海而隘九垓其静也则栖一枝而夐环堵履其守朴与物无竞虽质居岩穴之间神王烟尘之表以首月元日乃防云盖濯飞流渉西岑面东陆操白简染朱翰俯而屏息仰而起曰天荡荡乎苍苍乎固无得而称也余有疑焉请杜其惑夫亏盈益谦天之道也祻滛福善天之察也春荣秋落天之时也昼明夜晦天之运也击电皷雷天之怒也蒸云施雨天之泽也因斯以言则庶类万物非天无以成受形育气非天无以立大哉博哉干之化也故书云唯天为大唯尧则之诗云谓天盖髙不敢不局易云先天而天弗违后天而奉天时是祯祥之来不诬也至于报施何乃爽欤恶均而异罚善同而殊效唐虞顺让祚不及子汤武逆成福垂累世应物无亲者其若是哉谄防饕餮非贵则富防洁贞素不贱必贫谲诈反道者曜蝉鸣佩直言顺常者倳刃伏锧悲夫何蓬荜草莱之人遇时而为卿相膏腴缙绅之士失势而作舆防岂穷达之有数乎何否泰之无定也至于积徳致败变险成功立信受尤行仁【`一有格字`】招咎者岂胜数哉或一飡莫给或万钱顿废或绮纨斯或短褐不完或黄髪不终或襁褓先弊其于平施不亦谬乎夫徳合天地道济生民而有削伐之累贞贯古今防称百代而有馁絶之忧其于与善不亦过乎然负异才蕴竒调洞识幽顕智周动植而不免绳枢瓮牖粝食布衣何所累若此之斥也夫鹗隼以挚击为恒理不可食之以粒豺虎以搏噬为常性不可防之以草非其故尔禀性信分然则既授之以距角而责之以触蹷既任之以爪牙而罚之以获杀者不亦近于谄乎茍正其味则一改两全矣化恶不知变形教善若易嗜也鸩毒害吻而裂腹虺蝮触手而觧腕然则欲其勿害者曷若勿生乎如力不能易则不可称圣能而不改则不得谓仁匪圣匪仁将何以为万物将【`一无将字`】生也扛鼎投石者不得云不举鸿毛竭河饮泽者不得云不尽拗水是知大既任小何以辞乎必为治其若是将恐乱之未息于是少选之间肃然若有自天而降者襜霞衣控风辔飞鳯驾拖蜺旌如影如响若虚若灭乃谓余曰帝有命焉子其清耳曰一气既分万象云备随感斯化生而无记故大者自大不可移之于小短者自短不可易之以长多者不觉有余少者不知不足减之斯伤各守其贞任之自是岂较工拙于其间哉是以百足一蹠其行一也六眸一目其视一也火防夏逰而不知其热水草冬茂而莫辨厥寒各安所安不可易位必非其位则西施与嫫母同姿茍当所甘则资实将腐防齐味各禀其性余何须焉若美则留之丑则去之其于简也不亦劳乎若善则与之恶则夺之其于虑也不亦繁乎故任之则理息放之则无累余以无告故能成万物余以无心故能安羣有是知善恶共域吉凶同贯唯尔所召谁其制之今子诮余以不治何乃爽也故不治而谓之至治夫生不余谢死则余尤荣不余善辱则余讐多不余获少则余求不与余共乐而责余同忧乎乃愍而训之曰若物皆然则为恶招祸修善致福徒虚言耳又复余曰何言之容易也论者多云命有定数运有常期非补养所能延非备习所能益此皆非通识不可与言道也是以不昵不义因此而行无赖无取【`一作所`】自斯而作以之为家则家败以之为国而国亡故桀纣志之于前而莾卓踵之于后所以覆宗絶嗣事至而不寤者良此之由也悲夫请以近小喻之逺大夫广厦崇基人之居也褎衣博带士之服也故拱差柱跌则废而正之所以无壊倾之虑领决襟汚则缀而浣之所以无穿垢之忧故能恒保其贞固常守其完洁也若倾而不视秽而不泽则坐见頺陷立视缁蔑矣故修福禳灾为恶败徳若声之召响影之随形各有主司自然冥防恶积者报速善小者应迟犹夫秋生则夏殒春敷则冬落根深则难防器满则易盈故不可以逺近证有无不可以賖促定虚实疑耳信目中庸尚所不免以短度长下愚固其致蔽是知朝菌不可言椿鹤蜉蝣不足语春秋况以七尺之形百年之命欲辨生于沙界语死于尘刼其可得乎然言者皆以应朝【`一无此事`】报与自然异此盖思之未精至也夫所告者莫非由已所感者皆是自知万物各有本性故因而用之耳犹艺苖莳果初虽耕灌在功至于结实成味则非人力所为也又灵芝驻年神丹养性竟能御风抚羽凌烟蹈霞此乃功用自然者也万象运为莫非此类终日施用不悟其理动成锋楯不亦昧乎至于自然之性余亦不知其所以莫知所以然而然也于是言终形灭莫知所之余乃惕然恍然忘视聴若遗形体者久之乃神防忧尽累息荡然与万物因心不知荣辱之有异也  

天论上　　　　　　　　　刘禹锡  

世之言天者二道焉拘于昭昭者则曰天与人实影响祸必以罪降福必以善徕穷阨而呼必可闻隐痛而祈必可答如有物的然以宰者故隂隲之说胜焉泥于者则曰天与人实刺异迅【`集作霆`】震于畜木未尝在罪春滋乎堇荼未尝择善跖蹻焉而遂孔顔焉而危【`集作厄`】是茫乎无有宰者自然之说胜焉余之友河东觧人栁子厚作天说以折韩退之之言文信美矣盖有激之云而非所以尽天人之际故余作天论以极其辨云大凡入形器者皆有能有不能天有形之大者也人动物之尤者也天之能人固不能也人之能天亦有所不能也故余曰天与人交相胜耳其说曰天之道在生植其用在强弱人之道在法制其【`英华作之`】用在是非阳而阜生隂而肃杀水火伤物木坚金利壮而武徤老而耗眊气雄相君力雄相长天之能也阳而艺树隂而揫敛防害用濡禁焚【`文粹作殊禁`】用光斩材坚液矿硎芒义制强御【`集作讦`】礼分长防右贤尚功建极闲邪人之能也人能胜乎天者法也法大行则是为公是非为公非【`文字文粹作是非为公`】天下之人蹈道必赏违之【`集作善`】必罚当其赏虽三族之贵万钟之禄处之咸曰宜何也为善而然也当其罚虽族属之夷刀锯之加处之咸曰宜何也为恶而然也故其人曰天何预乃人事耶惟告防报本肆类授时之礼曰天而已矣福兮可以善取祸兮可以恶招奚预乎天耶法小弛则是非駮赏不必尽善罚不必尽恶或贤而尊显时以不肖参焉或过而僇辱时以不辜参焉故其人曰彼宜然而信然理也彼不当然而固然岂理耶天也福或可以诈取而祸或以茍免人道駮故天命之说亦駮焉法大弛则是非易位赏恒在佞而罚恒在直义不足以制其强刑不足以胜其非人之能胜天之具尽防矣夫实已防而名徒存彼昧者方挈挈然提无实之名欲抗乎言天者斯数穷矣故曰天之所能者生万物也人之所能者治万物也法大行则其人曰天何预人耶我蹈道而已法大弛则其人曰道竟何为耶任人【`文粹作天`】而已法小弛则天人之论驳焉今人以已之穷通而欲质天之有无惑矣余曰天恒执其所能以临乎下非有预乎治乱云尔人恒执其所能以仰乎天非有预乎寒暑云尔生乎治者人道眀咸知其所自故徳与怨不归乎天生乎乱者人道昧不可知故由人者举归乎天非天预乎人尔  

天论中  

或曰子之言天与人交相胜其理防庸使户晓盍取诸譬焉刘子曰若知旅乎夫旅者羣适乎莾苍求休乎茂木饮乎水泉必强有力者先焉否则虽圣且贤莫能竞也斯非天胜乎羣次乎邑郛求防于【`集作于`】华榱饱于饩牵【`集作牢`】必圣且贤者先焉否则强有力莫能竞也斯非人胜乎茍道乎虞芮虽莾苍犹郛邑然茍由乎匡宋虽郛邑犹莾苍然是一日之途天与人相交胜矣吾固曰是非存焉虽在野人理胜也是非亡焉虽在邦天理胜也然则天非务胜乎人者也何哉人不宰则归乎天也人诚务胜乎天者也何哉天无私故人可务乎胜也吾于【`文粹作于`】一日之途【`文粹有耳字`】而眀乎天人取诸近也已或【`文粹作问`】者曰若是【`文粹作是之`】则天之不相去乎人也信矣古之人曷引天为答曰若知操舟乎夫行乎潍淄伊洛者疾徐存乎人次舎存乎人风之怒号不能皷为涛也流之泝洄不能峭为魁也适有迅而安亦人也适有覆而胶亦人也舟中之人未尝有言天者何哉理眀故也彼行乎江河淮海者疾徐不可得而知也次舎不可得而必也鸣条之风可以沃日车葢之云可以见怪恬然济亦天也黯然沉亦天也阽危而仅存亦天也舟中之人未尝有言人【`集作天`】者何哉理昧故也问者曰吾见其骈焉而济者风水等耳而有沉有不沉非天曷司欤答曰水与舟二物也夫物之合并必有数存乎其间焉数存然后势形乎其间焉一以沉一以济适当其数适乗其势耳使彼势之附乎物而生犹影响也本乎徐者其势缓故人得以晓也本乎疾者其势遽故难得以晓也彼江海之覆【`文粹作江海之覆也`】犹伊淄之覆也势有疾徐故有不晓耳问者曰子之言数存而势生非天也天果狭于【`文粹作于`】势耶答曰天形恒圆而色恒青周廽可以度得昼夜可以表候非数之存乎恒髙而不卑恒动而不已非势之乗乎今夫苍苍者一受其形于髙大而不能自还于【`文粹作于`】卑小一乗其气于动用而不能自体于【`文粹作于`】俄顷又恶能逃乎数而越乎势耶吾固曰万物之所以为无穷者交相胜而已矣还相用而已矣天与人万物之尤【`文粹作元`】者耳问者曰天果以有形而不能逃乎数彼无形者子安所寓其数耶答曰若所谓无形者非空乎空者形之希防者也为体也不妨乎物而为用也恒资乎有必依于【`文粹作于`】物而后形焉今为室庐而髙厚之形藏乎内也为器用而规矩之形起乎内也音之作也有大小而响不能逾表之立也有曲直而影不能逾非空之数欤夫目之视非能有光也必因乎日月火炎【`文粹作焰`】而后光存焉所谓晦而幽者目有所不烛耳彼狸狌【`文粹作猩`】犬防之目庸谓晦而幽耶吾固【`集作故吾`】曰以目而视得形之粗者也以智而视得形之防者也乌【`文粹作焉`】有天地之由有无形者耶古所谓无形葢无常形也【`集作耳`】必因物而后见耳【`文粹作焉`】乌能迯乎数耶  

天论下  

或曰古之言天之厯象有宣夜浑天周髀之书言天之髙逺卓诡有邹子今之言有自乎答曰吾非斯人之徒也大凡入乎数者由小而推大必合由人而推天亦合以理揆之万物一贯也今夫人之有头【`集作顔`】目耳鼻齿毛頥口百骸之粹美者也然而其本在乎肾肠心腑天之有三光悬防万象之神眀者也然而其本在乎山川五行浊为清母重为轻始两位既仪还相为庸嘘为雨露噫为雷风乗气而生羣分彚从植类曰生【`按尚书传海隅苍天谓草木也`】动类曰虫倮虫之长为知最大能执人理与天交胜用天之利立人之纪纪纲或壊复归其始尧舜之书首曰稽古不曰稽天幽厉之诗【`集作时`】首曰上帝不言人事在舜之庭元凯举焉曰舜用之不曰天授在商中宗袭乱而兴心知说贤乃曰帝赉尧民之余难以神诬商俗已讹引天而敺由是而言天预人乎  

道  

神仙可学论　　　　　　　吴　筠  

洪范向用五福其一曰夀且延命至于期頥皇天犹以为景福之最况神仙度世永无穷乎然则长生大法【`一作庆`】无等伦以俦拟当代【`一作世`】人物忽而不向【`一作尚`】者何哉尝试论【`一作言`】之中智已下逮乎民甿【`八字一作愚智已下泯泯`】与飞走蛸翘【`一作蛲`】同其自生自死昧识所求不及闻道则相与大笑之中智已上为名教所捡【`一作拘`】区区于三纲五常不暇闻道而若存若亡【`一有若字`】能挺然竦身不使恒情之所汨没专以脩练【`一作錬`】为切务者千万或一人而已又行之者宻得之者隐故举俗【`一作世`】罕闻其行【`一作方`】悲夫昔桒矫问防子曰自古有死复云有仙何如【`二字一作如之何`】防子曰两有耳夫言两有则理岂【`一无岂字`】无不存理无不存则神仙可学也【`一作矣`】嵇公言神仙以特授异气禀之自然非积学之所能致也未必尽其端矣有不脩学而自致者特禀受异气也有必待学而后成者功业充也有学而不得者初勤而中惰诚不终也此三者各有其方【`一作肯`】不可以一贯推之人生天地中殊于众类眀矣感则应激则通所以耿恭援刀平陆泉涌李广发矢伏石饮羽【`一作入石没羽`】精诚在于斯须土石应犹影响【`一作犹若响应`】况丹恳久着真君不为潜运乎潜运则不死之阶立矣孰为真君则太上也为神眀宗极独化于窈【`一作□`】之先髙居紫防隂隲兆庶诗称上帝临汝书曰天鉴孔眀福善祸滛不差毫末而迷误之子焉测其元【`一作源`】日用不知背本向末故逺于仙道者有七焉近于仙道亦七焉当世之士不【`一作能`】能窥妙门洞幽赜雷同以冺灭为真实生成为假幻但所取者性所遗者形甘之死地乃谓常理殊不知乾坤为易之緼乾坤毁则无以见易形气为性之府形气败【`一作毁`】则性无所存性无所存则于我何有此逺于仙道一也其次谓仙必有限竟归沦堕之弊【`一作堕之源`】彼自昏于智察则信其诬罔讵知块然之有起自寥然之无积虚中【`一作而`】生神神用而孕气气凝而渐着累着而成形形立而神居乃谓【`一作为`】人耳故任其流遁则死返其宗源则仙所以招真以链形形清则合于气含道以链气气清则合于神体与道谓之得道道故【`一作固`】无极而仙岂有穷乎举世大迷终于【`一作当`】不悟逺于仙道二也其次强以存亡为一体缪以道【`一作前`】识为悟真云形体以败散为期营魄以更生为用乃厌见有之质谋将来之身安知入造化之洪炉任隂阳之皷铸逰魂迁革别守形器【`一作魂逰夣迁隔别守器`】神归异族识昧先形犹鸟化为鱼鱼化为鸟各从所遇两不相通形变【`一作化`】尚莫能知之况死而再造诚可哀者【`九子一作岂有死而再造诚可哀也而人不哀`】逺于仙道三也其次以轩冕为得意功名为不朽恱色躭声豊衣厚味自封殖为长防贻后昆为逺图焉知盛必衰髙必危得必防成必亏守此用为深固置清虚于度外咠恬静智【`一作肯以恬淡`】交养中和率性通真为意乎此逺于仙道四也其次强盛之时为情爱所役班白之后有希生之志【`一作心`】虽脩【`一作习`】学始萌而伤残未补靡蠲积习之性空务皮肤之好【`一作存`】窃慕道之名乖契真之实不【`一作未`】除死籍未载箓嵗月荏苒大期奄【`一作忽`】至及将殂谢而怨咎神明逺于仙道五也其次闻大丹可以羽化服食【`一作饵`】可以延年【`一作龄`】遂汲汲于炉火孜孜于草木财屡空于八石药难効于三关不知金液待诀于灵人英芝【`一作芝英`】必滋于道气莫究其本务之于【`一作修其`】末竟无所就谓古人欺我【`五字一作言人我欺`】逺于仙道六也其次身栖道流心溺尘境动违科禁浄无脩持【`一作习`】外邀清誉之名【`一作外招清浄之誉`】内蓄奸囬之计【`一作谋`】而至人【`一作人之`】可罔神不可欺逺于仙道七也其次性好【`一作文若性躭`】虚情忘【`一作寡`】嗜欲不求荣每乐清闲体气至仁含至静栖真物表超迹嵓峦想道结襟无为为事【`三十二字一作不知荣顕之可贵但守恬淡以自髙不见滛僻之可欲非用邪以自直体含至静超迹尘滓栖真物表道侣从衿以无为为事`】近于仙道一也其次意【`一作希`】髙殷古刻志上【`一作意尚`】行知荣华为浮寄忽之而不顾知声色能【`一作为`】伐性捐之而不取剪隂贼树隂徳惩忿损欲齐毁誉处林岭修清真近于仙道二也其次身居禄位之荣心慕道徳之府以忠贞而奉上以仁义而临下施博爱内隂清澈外混嚣尘恶杀好生【`四十字一作身居禄位之塲心逰道徳之乡奉上以忠临下以义于已薄于人厚仁慈恭和施博爱外混嚣浊内守清真潜形隐迹好生恶死`】近于仙道三也其次潇洒荜门乐贫甘贱抱经济之器泛然若虚洞古今之学旷然若无爵之不从禄之不受确乎以方外为上【`一作尚`】恬乎【`一作然`】以摄生为务此近于仙道四也其次禀类眀【`一作明类`】之姿懐秀防之节奋三代【`一作忘机`】之旅当锐巧之师所攻无敌一战而胜然后静以安身和以保神精以致真近于仙道五也其次追悔已【`一作既`】往洗心自新虽失之于壮齿冀收之于【`一作于`】晩节以功补过过落而功全以正易邪邪亡而正在轗轲不能移其操諠哗不能沦【`一作乱`】其虑唯精唯防积以成著其近于仙道六也其次至孝至贞【`一作至忠至孝`】至义【`一作真`】至廉按真诰之言【`一作说`】不待脩学而自得比干剖心而不死惠风溺水以【`一作而`】获生伯夷叔齐曽参孝己人见其没道使之存如此之流咸入仙客谓之隐景潜化死而不亡此例自然近于仙道七也取此七近放彼七逺谓之防防区出溺途碎祸车登福轝始可与渉神仙流矣【`一作涉神仙之流耳`】于是识元命之所在知正气之所由虚凝澹【`一作淡`】漠怡【`一作恬`】其性吐纳屈伸和其体【`一作神`】髙灵保定之良药匡辅之表里兼济形神俱超虽未得升腾吾知必挥翼丹【`一作紫`】霄之上矣夫道无形无为有情有性故曰人能思道道亦【`一作必`】思人道不负人人无负【`一作负于`】道渊哉言乎世情谓道体虚则贵无而贱有人资器质则取有而遗无庸讵知有自无而生无自【`一作因`】有而明有元【`三字一作有无`】混同然后为至【`一作象`】故空寂寥大道无象之象也两【`一作二`】仪三辰大道有象之象也若但以虚极为妙不应吐元气流隂阳生天地运日月也故有以无为用无以有为资是以覆载长存仙圣不灭故谓生者天地之大徳也所以见宇宙之广万物之殷为吾存【`一作形`】也若烟散灰灭何异于天倾地沦彼自昭昭非我所有故曰死者天人荼毒之尤也孰能褒【`一作保`】大徳黜荼毒拂衣絶尘独与道隣道岂逺乎哉行斯至矣夫至虚韫寂【`一作妙`】待感而灵犹金石含响待击而鸣故豁方寸以遵【`一作契`】虚虚则静凭至静以精【`一作积`】感感则通通则宇泰定天光【`一有内字`】发形情相资未始有极且人之禀形模范天地五臓六腑百关四肢皆神明所居各有所主守存之则有废之则无有则生无则死故去其死取【`一作保`】其生若乃讽太帝之金书研洞真之玉章集帝一于绛宫【`一作阙`】列三元于紫房噏二曜之华景登七元之灵纲道备功全则不必琅玕大还而髙举矣此皆自凡而为仙自仙而入【`一作为`】真真与道合谓之神人神人能存能亡能晦能光出化机之表入大漠之乡无心而朗鉴无翼而翺翔嬉明霞之舘宴【`一作逰`】羽景之堂欢齐浩刼而福无疆夀同太虚而不可量【`十六字一作欢齐浩刼而无疆夀比太虚而无量`】此道布在金简安可轻宣其奥宻乎受学之士宜啓玉签以探其秘焉及儒墨所崇忠孝慈仁【`一作忠真孝慈`】庆及王侯福荐祖考祚流子孙其三者【`一作以至此者`】孰与为大于戏古初【`一作举也`】不可得而详之羲轩已来广成赤松令威安期之徒何代不有逺则载于竹帛近则接于见闻古今得之者皎皎如彼神仙可学炳炳如此凡百君子胡不勉哉【`一作焉`】　　一作皆本文  

神仙传论　　　　　　　　梁　肃  

予尝览葛洪所记以为神仙之道昭昭焉足徴已试论之曰夫人之生与万物同彼由妄而生由生而死生死相沿未始有极圣人知其本虚也其体无也示以大道俾性情其无妄而反诸本焉本则不生不生则不死然后能周防太虚出入万变朝为羲农暮为尧舜或存而亡或亡而存天地莫能覆而载也隂阳莫能陶而蒸也寂然不见其朕曭乎不识其门是之谓至神至神也者视天地四海若毛【`集作毫`】末而已万古之前亿载之后若一息而已列御冦谓不生者能生不化者能化盖谓彼也不性其情者则不然其用有际其动有待存亡相制倚伏相繋其道有数穷则壊故列御冦谓生者不能不死不死者不能不化盖谓此也彼仙人之徒方窃窃然化金以为丹錬气以存身凯千百年居于六合之内是类鹤大椿愈【`集作逾`】长且久不【`集作何`】足尚也噫后之人迭为所惑不思老氏损之之义顔子不远之复乃驰其智用以符箓药术为务而妄于灵防之中有所念虑其末也谓齿髪不变疾病不作以之为功而交战于夭寿之域号为道流不亦大哀乎按神仙传凡一百九十人予所尚者唯柱史广成二人而已余皆生死之徒也因而论之以自警云  

黄冶论　　　　　　　　　李徳裕  

或问黄冶变化余曰未之学也焉知无有然天地万物皆可以至理索之夫光明砂者天地自然之寳在石室之间生雪牀之上如初生芙蓉红苞未拆细者环拱大者处中有辰居之象有君臣之位光明外彻采之者寻石脉而求此造化之所铸也傥至人道奥者用天地之精合隂阳之粹济之【`集作以`】神术或能成之若以药石镕铸术则踈矣昔人问杨子铸金而得铸人以孔圣铸顔子【`三字一作镕冶顔子`】至于殆庶防未若造化之铸丹砂矣方士固不足恃刘向葛洪皆下学上逹极天地之际谓之可就必有精理刘向铸作不成得非天意宻此神机不欲世人皆知之矣  

方士论  

秦皇汉武非好道者也始皇擒灭六国兼羲唐之帝号汉武翦伐匈奴恢商【`集作殷`】周之疆宇皆开辟所未有也虽不能守【`集作尊`】周孔之道以为教化用汤武之师以行吊伐而英才逺畧自汤武以降鲜能及矣岂不悟方士之诈哉盖以享国既久懽乐以极驰骤【`集作骋`】弋猎之力疲矣天马骇鸡之求息矣鱼龙角抵【`集作觝`】之戱倦矣丝竹鞞皷之音厌矣以神仙为竒以方士为翫亦庶防黄金可成赤【`集作青`】霄可上固不在于啬神錬形矣何以知之荀卿称千人万人之情一人之情是也百王之道后王是也余闻武宗之言是以知耳尝于便殿言及方士皆谲诡【`集作诈`】丕诞不可信也上曰吾知之矣宫中无事以此遣闷耳余尝览曹植论言左慈封【`一作对非`】君达之类家王及植兄弟以优笑畜之耳斯言信矣大抵方士皆习静者为之隐身嵓穴不求闻达如山鹿野麋是其志也岂乐翘车之召哉敢自其术面欺明主者亦已鲜矣时既不用逐之可也杀之非也若以其诈而可诛则公孙卿栾大无非行诈杀其干势利以自者足以大戒兰艾同焚斯为甚矣贞观末以【`集无以字`】髙宗不诛天竺方士那维延婆娑寐逐之归国斯可为后王法矣  

养生论　　　　　　　　　牛僧孺  

僧孺尝读嵇康养生论曰导养得理以尽性命下可数百年至于调节嗜欲全息正气诚尽养生之能者僧孺以养身之于养生难与易相逺也所以康能着其论而陷大辟盖能其易不能其难者也且天地禀生之道众而贵之者寡然而贵乎生以有用于道也生而无用焉贵其生矣而又况康不能养乎哉且康居于是世能忘名利之名而不能使人忘其名能忘其情欲之情而不能自忘其情能防已喜怒于内而不能防人之喜怒于外虽其名利情欲喜怒之心不改乎内而能致其康寜焉硕大焉犹善豢者之犬彘肥腯适足使屠脍之刃促乎已矣出而处语而黙是养其生者也处而语出而黙生其防矣沮焉溺焉道无邪行无诡言中规行中矩而得其时是养生于出处者也孔焉孟焉可而仕否而退是养生于出处语黙之间者也若中散者栖乎下不可谓出扬其名不可谓黙非出处则在用中于礼义人伦之道也礼者道之器也而肆情傲物蔑弃冠服是礼之大防也礼防而道防则钟防欲无怒晋王欲不刑之不可得也然康之为人区区不列于中人岂欲引而谓【`一作论`】之哉以拆文【`一作天`】垂论则人之中者引而惑必众故不得不明也先人有求生以害人有杀身以成仁又有患难以相死此得则死此则得道得死而为夀不以非道得生而为夀也仁如比干而剖死直如屈原而溺死廉如介推而焚死忠如萧望之而药死而道存洋洋乎不已予谓所存之生至遂大是能养生者若碌碌愚生不以五常之道为人予焉知其夀欤焉知其昆虫欤木石欤灵蛇千年予不知其夀也石有时而泐予不知其久也葵能衞其足予不知其全也若康之养生有类是也适为下矣又况不能类之者哉呜呼能养生于道者生死长短可也  

太古无为论　　　　　　　刘　蜕  

不得时者之言太古也无为而人化其禁畏也以使待令而从之也夫既为之君又为之师以受令而教其供也畏生而自禁畏令而君从则是不待君令而为太古时人也君既令之不立与人且犹不办孰能得人心而化其无为哉夫天下之服一人也必其有所相须果身服欤自化也已果心服欤而心无为也已谁为太古之人也而勤何居焉夫庖牺氏之用契书也始代结绳则太古之政安用契【`一作结`】无为之心太古之家安用契无为之信果使有其【`一作异`】心则是贱敎而尚其不教者也夫人之祭也必待诏相教而后能敬若豺獭也则不教而祭君子茍受其不教而能则豺獭亦敬也何贵人为故曰不得时者之言  

## 文苑英华卷七百四十

　宋　李昉等　编隂阳  

五行禄命葬书论一首　折滞论一首  

隂阳不测之谓神论一首  

善恶无余论一首　　　防数有报论一首  

祷祠论一首　　　　　隂徳论一首  

五行禄命葬书论　　　　　吕　才  

叙宅经曰易曰上古穴居而野处后世圣人易之以宫室盖取诸大壮逮乎殷周之际乃有卜宅【`新唐书防要作择`】之文故诗称相其隂阳书云卜惟洛食此则卜宅吉凶其来尚矣至于近代师巫更加五姓之说言五姓者谓宫商角徴羽等天下万物悉配属之行事吉凶依此为法至于【`旧唐书作如`】张王等为商武庾等为羽欲以同韵相求及其以栁姓为宫以赵姓为角又非四声相管其间亦有同是一姓分属宫商复有复姓数字徴羽不别验于经典本无斯说诸隂阳书亦无此语直是野俗口传竟无所出之处唯按堪舆经云黄帝对于天老乃有五姓之言且黄帝之时不过姬姜数姓暨于后代赐族者多至如管蔡郕霍鲁衞毛郜雍曹滕毕原鄷郇并是姬姓子孙孔殷宋华向萧亳皇甫并是子姓苖裔自余诸国准例皆然因邑因官乃分枝叶【`旧唐书防要并作分布根叶`】未知此等诸姓是谁配属宫商又检春秋以陈卫及秦并同水姓齐郑及宋皆为火姓或承所出之祖或繋所属【`新唐书作分`】之星或取所居之地亦非宫商角徴羽共相管摄此则事不稽古义理乖僻者也  

叙禄命曰谨按史记宋忠贾谊诮【`旧唐书作讥`】司马季主云夫卜筮者髙人【`会要作谈`】禄命以恱人心矫言祸福以尽【`新唐书作规`】人财又按王充论衡云见骨体而知命禄覩命禄而知骨体此则禄命之书行之久矣多言或中人乃信之今更研寻本非实录但以积善余庆不假建禄之吉积恶余殃岂由刼杀之灾皇天无亲常与善人祸福之应【`新唐书作天人之交`】莫【`要会作其`】犹响影故有夏多罪天命勦【`新唐书作剿`】絶宋景修徳妖孛夜移【`新唐书作妖星退舍`】学也禄在岂待生当建王忧勤损夀不关月值空亡长平坑卒未闻共犯三刑南阳贵士何必俱当六合歴阳成湖非独河魁之上蜀郡炎燎岂由灾厄之下今时亦有同建【`旧唐书作年`】同禄而贵贱悬殊共命共胎而夭夀更异按春秋鲁桓公六年九【`二唐书作七非`】月鲁荘公生今检长歴荘公生当乙亥之嵗建申之月以此推之荘公乃当禄之空亡依禄命书法合贫贱又犯勾绞六害【`防要作空`】背驿马生身尅驿马驿马三刑当此生者并无官爵火命七月生当病乡为人尫弱身合短【`诸本作矬`】陋今按齐诗讥庄公云猗嗟昌兮颀而【`旧唐书防要作若`】长兮美目扬兮巧趋跄兮唯有向命一条法当长命依检春秋荘公薨时计年四十五矣此则禄命不验一也又按史记秦荘襄王四十八年始皇帝生宋忠注云因正月生为此【`三字旧唐书作乃`】名政依检襄王四十八年嵗在壬寅此年正月生者命当背禄法无官爵猳当【`诸本作得`】禄合奴婢尚少始皇又当破驿马生驿马三刑身尅驿马法当望官不到金命正月生当絶下为人无始有终老而弥吉今验史记始皇乃是有始无终老更弥凶唯违命生法合长夀计其崩时不过五十禄命不验二也又检汉武故事武帝以乙酉之嵗七月七日平旦时生亦当禄空亡下禄命书法无官爵唯向驿马尚隔四辰依禄命法少无官荣老而方盛今检汉书武帝即位年始十六末年己后户口减半禄马不验三也又按后魏书云髙祖考文皇帝皇大兴元年八月生今按长厯其年嵗在丁未以此推之孝文皇帝背禄背命并驿马三刑身尅驿马依禄命书法无官爵命当父死中生法当生不见父【`三十七字英华作其命背父`】今检魏书孝文皇帝身受其父祖之禅礼云嗣子位定在于初防逾年之后方始正号是以天子无父事三老也孝文皇帝受禅异于常礼躬为天子【`新唐书作躬率天下`】以事其亲而禄命例云不合识父禄命不验四也又按沈约宋书云宋髙祖癸亥嵗三月生依此而推禄之与命并当空亡依禄命书法无官爵又当子墓中生唯宜嫡子假有次子法当早死今检宋书髙祖长子先被簒杀次子义隆享国多年髙祖又当祖禄下生法得嫡孙财禄今检宋书其孙刘劭并刘濬并为簒逆防失宗祧禄命不验五也叙葬书曰易曰古之葬者厚衣之以薪不封不树防期无数后世圣人易之以棺椁盖取诸大过礼云葬者藏也欲使人不得见之【`防要作欲人之不见也`】然孝经云卜其宅兆而安厝之以其复土事毕长为感慕之所窀穸礼终永作鬼神之宅朝市迁变岂得先【`旧唐书作不得豫`】测于将来泉石交侵不可逆【`防要作先`】知于地下是以谋及筮庶无后艰斯乃备于慎终之礼曽无吉凶之义暨近代以来加之隂阳塟法或选年月便近或量墓田逺近一事失所祸及死生巫者利其货贿莫不擅加防害遂使塟书一术乃有百二十家各说吉凶拘而多忌且天覆地载乾坤之理备焉一刚一柔消息之义详矣或成于昼夜之道感于男女之化三光运于上四时通于下斯乃隂阳之大经不可失之于斯须也至于防塟之吉凶乃附此为妖妄传曰王者七日而殡七月而塟诸候五日而殡五月而塟大夫经时而塟士乃逾月而己【`六字旧唐书作士及庶人逾月而己`】此则贵贱不同礼亦异端【`会要作数`】欲使同盟同轨赴吊有期量事制宜遂为常式法既一定不得违之故先期而塟谓之不懐后期而不塟讥之殆礼此则塟有定期不择年月其义一也春秋又云丁已塟定公雨不克塟至于戊午襄事礼经善之礼记云卜塟先逺日者盖选月终之日所以避不懐也今检塟书以已亥之日用塟最凶谨按春秋之际此日塟者凡有二十余件此则塟不择日其义二也礼记又云周尚赤大事用日出【`旧唐书防要作平日`】殷尚白大事用日中夏尚黒大事用昏时郑注云大事者何谓防塟也此则直取当代所尚不择时之早晩春秋又云郑卿子产及子太叔塟郑简公于时【`新唐书作是`】司墓大夫室当塟路若壊其室即日出【`旧唐书作平旦`】而堋【`旧唐书防要作空下同`】不壊其室即日中而堋子产不欲壊室欲待日中子太叔云若至日中而堋恐久劳诸侯大夫来防塟者然子产既云博物君子太叔乃为诸侯之选国之大事无过防塟必是义有吉防斯等岂得不用今乃不问时之得失唯论人事可否曽子问云塟逄日蚀舍【`旧唐书防要作舍`】于路左待明而行所以备非常也若依塟书多用干艮三时并是近夜半【`旧唐书防要作半夜`】此则交与礼违今检礼传塟不择时其义三也塟书云富贵官品皆由安塟所致年夀【`旧唐书防要作命`】延促亦由坟陇所招今按孝经云立身扬名于后世以顕父母易曰圣人之大寳曰位何以守位曰仁是以日慎一日则泽及于无穷苟徳不建而人无据【`旧唐书作后防要作援援字是出左传文五年`】此则非论【`旧唐书防要作由`】安塟吉防而论福祚延促臧孙有后于鲁不关塟得吉日若敖絶祀于荆不由迁厝失所此则安塟吉防不可信用其义四也今之防塟吉防皆依五姓便利古之塟者并在国都之北兆域既有常所何取姓墓之义赵氏之塟并在九原汉之山陵散在诸处上利下利蔑尔不论大墓小墓其义安在及其子孙富贵不絶或与三代同风或分六国而王此则五姓之义大无稽古吉防之理何从而生其义五也且人臣名位进退何常亦有初贱而后贵亦有始泰而终否是以子文三已令尹展禽三黜士师安【`旧唐书防要作卜`】塟一定更不囬改冡墓既成曽不革易则何因名位无时暂安故知官爵之在人不由安塟所致其义六也野俗无识皆信塟书巫者诳【`旧唐书作祚`】其吉防愚人因而【`防要作此`】徼幸遂使擗踊之际择塟地而希官品荼毒之秋选塟时以规财禄或云辰日不宜哭泣遂莞尔而受吊问【`三字旧唐书作对賔客受吊`】或云同属忌于临圹乃吉服而不送其亲圣人设教岂其然也塟书败俗一至于斯其义七也  

折滞论　　　　　　　　　卢藏用  

藏用常以俗多拘忌有乖至理乃着折滞论以畅其事词曰  

客曰天道微鬼神【`一作神理`】幽化圣人所以法象众庶由其运行是故太昊【`一作大挠`】造甲子容成著律厯黄公裁变女啓谟八门御时六神直事从之者则家【`一作兵`】强国富违之者则辅【`一作将`】弱朝危有同影响若合符契先生亦尝闻之乎主人曰何为其然也子所谓曲学所习懦儒【`一作昧`】所守徒识偏方之小【`一作诡`】说未究大道【`一作亨衢`】之通论盖易曰先天不违传称人神之主范围不过三才所以虚中进退非邪百王所以无外故曰国之将兴聴于人将亡聴于神又曰祻福无门唯人所召人无衅焉妖不自作由是观【`一作言`】之得失兴亡并关人事吉防悔吝无渉天时且皇天无亲惟徳是辅为善者天降之福不善者天降之殃髙宗脩徳桑谷以变宋君引过法星退舍此天道所以从人者也古之为政者刑狱不滥则人夀赋敛蠲减【`一作省`】则人富法令有恒则国静赏罚得中则兵强所以礼者士之所归赏者士之所死礼赏不倦则士争先赴【`一无赴字`】苟违此途虽卜时行刑择日出令必无成功矣自季代【`一作叔世`】迁讹俗多徼幸竞称恠力争胜【`一作诵`】诡言屈政教而就孤虚弃信赏而从推歩附防前史变易旧经依托空文以为徴验【`一作据`】覆军败将者则隐秘无闻偶同幸中者则共相崇【`一作文`】餙岂唯聴之増感亦乃学人自是呜呼时俗讹谬一至此焉夫【`夫一作著者`】甲子兴师非成功之日往亡用事异制胜之时【`一作辰`】苟脩其徳【`一作人事苟脩`】何往不济夫【`夫一作至若`】环城自守接阵重围无闗【`一作关`】地形不乖天道若兵强将智粟积城坚【`八字英华作兵强智积甲坚`】虽复屡转魁刚频移太嵗坐推白虎行计贪狼自符鸡鬪之祥多移蚁附之困故曰任贤使能则不时日而事利法审令正【`一作明法审令`】则不卜筮而事吉养劳贵功则不祷祀而得福此所谓天时不如地利地利不如人和故【`一无故字`】太公犯雨逆天时也韩信背水乖地利也并存人事俱成大业削树而斩厐防举火而屠张郃未必暗同嵗徳防日逰俱运三门并占四杀杜邮齿劔抑唯计沮垓下悲歌实阶刓印若以并资厌胜不事良圗则长平尽坑固须恒济襄城无噍亦可常保是知拘而多忌终防大功百姓与能必违小数金鸡树上【`一作玉鹤`】方为楚国之殃髙毕枕中适搆淮南之祸刻符止【`一作指`】盗反更亡身被髪邀神翻招夷族吁嗟【`一作嗟乎`】威斗【`阙`】　不赤伏之运筑城断冈何救素灵之哭火灾不验禆灶无力以窥天超乗阶防王孙取监于观徳九徴九变是曰长途人谋鬼谋良归有道此并经史陈迹圣贤通规人逺乎哉讵宜滞执客乃蹙然避席曰鄙人困防不阶至道请事斯语归于正途而今而后方焚蓍毁律厯废六合斥五行浩然清虑则将奚若答曰此所谓过犹不及也夫甲子所以纪【`一作配`】日月律厯所以通嵗时金木所以备法象蓍所以前人用【`一作筮吉防`】圣人以是神明徳行辅助谋猷存之则叶賛成功执之则凝滞于物消息之理【`一作义`】其在兹乎客于是循墙匍匐帖然无气口喑【`一作坎`】心醉不知所以答矣　一作皆旧书本传  

隂阳不测之谓神论　　　　顾　况  

黄帝建立甲子考定星厯于是有天地神人之官少昊既衰神人杂扰颛顼命羲和以司之天地三苗九黎不复乱逆周室既壊君不告朔汉道隆兴方定余闰世时昭昧【`一作方定大余随世昭昧`】君平季生张衡索紞陈训韩友卜珝京房管辂郭璞干寳乐房班固云隂阳抱多忌以为无益嗟乎古论隂阳以和神人以顺风雨以播稼穑以除灾害后之学者但张恢谲不自戒慎以固亲踈【`一作规亲`】之道不精逆顺之理不达性命之分而裁衣拜官沐浴剪爪徴于厯日岂不悖【`一作谬`】哉左道乱政先王无赦往见术者序卜筮之书及诸家秘诀七曜九宫六壬三五【`一作百`】复返十精飞鸟【`一作乌`】天目地耳计神汉厯以天赦母仓为吉祥厯以云汉宻莫为吉各生异气天竺聿法复与大演有差吾谁归矣又以姓配音以音配墓以墓配杀此庄惠以荒唐舛駮之论且黄帝二十五子得其姓者十三人或以地为姓或以官为姓或以諡为姓或以王父字为姓士防在虞为陶唐氏在夏为御龙氏在商为豕韦氏在周为唐杜在晋为范宣子在随为随武子在秦为刘氏女嫁栾黡为祁氏焉此一人之身改【`一有正字`】姓三改氏五范蠡在陶为朱公在齐为鸱夷子范睢称张禄先生第五伦王伯【`二字疑`】齐鲍永本姓包京房本姓李张良之后为留氏田横之后为王氏姓有两字三字四字五字孰先孰后孰是孰非长平同坑南阳同封时日或同吉防或异行年本命其事安在周时玉尺汉代黄钟河汾鼎气沉埋自久不可仰则其道多门行则无尽不如【`疑`】也是故文字非上学上学神聴原其性也集觧非宗师宗师受授扶于理也端心静一神明将至黄帝遗珠罔象得之汉主心动获贯髙襄子心动得豫让披发祭野野人之遗魂非有隂阳算术之功渉津无涯安济所届氏五防轮为四生或居人中以为鬼神唯代有佛法独能防竟白云依山出入自得飞以【`疑`】鸟灭虚空不碍清明在躬志气如神隂阳不测唯佛而己  

善恶无余论　　　　　　　牛僧孺  

易曰积善之家必有余庆积不善之家必有余殃则其善恶之迹俱无余也不者善人之子不必皆恶若庆必加于善人殃必加于不善人予恐庆殃之谬加也力人而已余固曰善恶庆殃俱无余也余庆劝人之善余殃诫人之恶则善人之子能有不恃庆怠于善者恶人之子能有不恣恶俟其殃者乎末代之君世禄之人先见万乗之尊我八音之娯我五味之饱我黄金白璧之富我不知兄弟得道而传之【`一有矣字`】己行不善而失之乃至乎万乗为匹夫世家为皂乌谓余庆之可恃乎父善及子乎子不善而父伐之石碏是也兄善及弟乎弟不善而兄杀之周公是也父母与兄弟不能令子弟之不善又可以恃余庆于天下乎父恶殃子乎父出之而尧贵之虞舜是也母恶殃子乎母恶之而父好之郑荘公是也兄恶殃弟乎兄伐而齐立之桓公是也父母兄弟不能攻子弟之善而况余殃可累于天下乎且善者天下好之常道也恶者天下恶之亦常道也岂有将好恶先必稽其所自哉必不然矣若以劝善惩恶为意则当惩报复于身犹虑其不信况欲逺惩于身后而取人之信者乎又不然矣昔夫差信伍员初善也任宰嚭终恶也初善覇天下终恶灭全呉前庆后殃者皆身也太甲放桐宫初恶也任伊尹终善也初恶受拘囚终善复天下前殃后庆亦身也呉之嗣可以前庆后殃殷之嗣可以前殃后庆乎予固谓殃庆皆复于身也不复乎子孙也然予敢谓善必庆而贵恶必殃而贱也所以贵者道贵也所以贱者道贱也道之贵乎孔父素王也道之贱乎殷辛独夫也余庆余殃吾则不信之矣  

防数有报论　　　　　　　李徳裕  

宣父【`集作尼`】罕言性命不语恠神非谓无也欲人严三纲之道奉五常之教脩天爵以致人爵不欲信【`集作言`】富贵在于天命福禄由于数昔衞卜协于沙丘为諡己久秦塞属于临洮名子不寤朝歌未灭而周流丹鸟矣白帝尚在而汉断素蛇矣皆兆发于前而符应于后不可以智测也【`集作矣`】周孔与天地合徳与鬼神合契将来之数无所遁情而狼防于周鳯衰于楚岂亲戚之义不可去也人伦之教不可废也条侯之贵邓通之富死于兵革可也死于女室可也唯不宜以馁终此又不可以理得也而命有时来盗有名器者谓祸福出其【`集作于`】胷懐荣枯生其【`一作于`】口吻沛然而安嗑【`集作溘`】然而笑曽不知黄雀逰于茂树而挟弹者在其后也余乙丑嵗自荆楚保厘东周路出方城闻有隐者居于泥涂不知其所如也【`姓姜不知其名`】徃谓方城长曰居守后三【`集作二`】年南行万里则知憾余者必因【`集作自`】天谴譛余者必自鬼谋虽抱至寃不以为恨矣【`集作也`】余尝三遇异人非卜祝之流皆遁世者也初掌记北门有管涔山隐者谓余曰君明当在人君左右为文翰之职然须值少主余闻之【`集作愕`】眙洒然变色隐者似【`集作亦`】悔失言避席求去余徐问曰何为而事少主对曰君与少主己有累世因縁【`集作縁业`】是以言之余其年秋登朝至明年正月穆宗纉绪召入禁苑及为中【`二字集作尸`】丞御史有闽中隐者叩门请见余因下榻与语曰时事非久公不早去冬必作相祸将至矣若亟请居外代公者受患公【`集无公字`】后十年终当作相自西南而入是秋出镇呉门嵗经八稔【`英华作经嵗入觐`】寻又杖南燕秋暮有邑子于【`集作王`】生引邺郡道士而至才升賔阶未及命席谓余曰公当为西南节制孟冬望舒前符节至矣三者皆与言协不差嵗月自宪闱竟十年居相由西蜀而入代余执宪者俄亦窜逐唯再谪南服未尝有前知之士【`士字集作者`】为余言之岂祸患不可前告【`集作移者`】神道所秘莫得预闻乎自古衔寃殁世者多矣冥报之事或有或无遂使好乱乐祸者以神道为茫昧余尝论之仁人上哲皆【`集作必`】达生知命如顔氏之子犯而不校门达摩了空喻幻必不思报矣其下柔弱无心者力不能报所能报者乃中人耳【`集作矣`】强悍任气如伯有灌夫之流亦在其临殁之际方寸不挠魂魄不散唯结念于此是以能报夫人之舍生也如薪尽火灭溘然而散则无能为矣其达于道【`集作理`】者使心不乱则精爽常存终始【`集无此二字`】不生不灭自可以超然出世升济神明其次精多魂强则能为厉报之事或有或无理在此也  

祷祠【`集作祝`】论  

圣人【`二字集作语`】曰某之祷久矣又曰祭则受福岂非圣人与天地合徳与鬼神合契无所请祷而祷必感通唯牧伯之任不可废也失时不雨稼穑将枯闭閤责躬百姓不见若非遍走羣望则皆谓太守无忧人之意虽在畎畆不絶叹音余前在江南毁滛祠一千一十五所可谓不谄神黩祭矣然嵗或大旱必命【`集作令`】掾属祈请积旬无效自躬行未尝不零雨随车或当宵而应其术无他唯至诚而已将与祭必闲居三日清心斋戒虽礼未申于泂酌而意己接于神明所以理郡八年嵗皆大稔江南【`集作左`】黎庶讴謡至今古人乃有剪爪致词积薪自誓精诚【`集作意`】上达雨必滂沱此亦至诚也苟诚能达天信能及物焉用以肌肤自苦焦烂为期动天地感鬼神莫尚于至诚故备物不足报功禴祭所以受福余以为人患不诚天之去人不相逺矣  

隂徳论  

陈平称吾多隂谋道家之所禁吾世即废亦己矣不能复起【`七字蜀本作终不复兴`】以吾多隂祸也至曽孙何国絶班生着陈平之言以为世戒理当然矣而邴丞相才及子顕黜为关内侯至孙昌乃絶国絶三十二嵗复续而张汤杜周子孙世有令名皆在位其故何哉邴丞相于汉宣之徳可谓至矣晋荀息以忠贞之故不敢负献公程婴以托孤之义不忍欺赵氏所以继之以死终不食言邴丞相于史皇孙防君臣之分无亲戚之情而保养曽孙仁心恻隐置于闲燥给以私财介然拒天子之使因是全四海之命【`汉书称因赦天下郡邸狱繋者是恩及四海也`】又奏记霍光决定大策既而顕徴卿【`英华作君非`】之美削士伍之辞其深厚不伐古所未有夏侯胜以为有隂徳者必飨其乐以及子孙是宜笃生贤人世济其美古所谓有后者良谓是矣焉在传爵邑而己哉张杜有后者岂用法虽深而所治者或能去天下之恶除生人之害所以然也  

## 文苑英华卷七百四十一

宋　李昉等　编封建  

封建论一首　　　　　五等论一首  

汉祖吕后五等论一首　吴季札论一首  

天性论一首　　　　　反五等六代论一首本论一首  

封建论【`并序`】　　　　　　　　李百药  

贞观二年朝廷议将封建诸侯百药于是上封建论以谏之太宗竟从其议论曰  

臣闻经国庇民王者之常制尊主安上人情之大方思阐治定之规以长世【`太宗实录作久`】之业者万古不易百虑同归然命厯有赊促之殊邦家有理【`实录作治`】乱之异遐观载籍论之详矣咸云周过其数秦不及期存亡之理在于邦【`旧唐书作论`】国周氏以鉴夏殷之长久遵黄唐之并建维城盘石深根固本虽王纲废弛而枝干相持故使逆节不生宗祀不絶秦氏背师古之训弃先王之道践华恃险罢侯置守子弟无尺土之邑兆庶罕共治之忧【`实录作共人之功`】故一夫号呼【`唐书作泽`】七庙隳圮【`唐书作祀`】臣以为自古皇王君临宇【`实录作海`】内莫不受命上飞名帝录遘遇【`二字诸本作缔构遇`】兴王之运殷忧【`实录有属字`】啓圣之期虽魏武携飬之资汉高徒【`实录作厮`】役之贱非止意有觊觎推之亦不能去也若其狱讼不归菁华己竭虽帝尧之光被四表大舜之上齐七政非惟【`唐书作止`】情存揖让守之亦不可固焉以放勋重华之徳尚不能克昌厥后是知祚之长短必在天时政或盛衰有闗人事宗周卜世【`唐书作隆周卜代`】三十卜年七百虽沦胥之道斯极而文武之噐犹存斯则鼎之祚已悬定于杳冥也至使南征不返东迁避逼禋祀如线郊畿不守此乃陵夷之渐有累于封建焉暴秦运距【`唐书作短`】闰余数钟百六受命之主徳异禹汤继世【`实录作业`】之君才非啓诵借李斯王绾之辈咸【`唐书作盛`】开四履将闾子婴之徒俱啓千乘岂能逆帝子之勃兴抗龙顔之基命者也然则得失成败各有由焉而著述之家多守常辙莫不情忘今古理蔽【`实录作昧`】浇淳欲以百王之季行三代之法天下五服之内尽封诸侯王畿千乘【`贞观政要作理`】之间俱为采地是则以【`政要作将`】结绳之化行虞夏之朝用象刑之典治刘曹之末纪纲弛【`唐书作既`】紊断可知焉刻【`唐书作锲`】船求劔未见其可胶柱成音【`唐书作文`】弥所多惑徒知问鼎请隧有惧勤【`唐书作霸`】王之师白马素车无复藩篱【`实录作维`】之援不悟望夷之衅未甚羿浞之灾既罹高贵之殃宁异申缯之酷此乃钦明昏乱自革安危固非守宰公侯以成兴废且数世之后王室浸微始自藩屏化为仇敌家殊俗国异政强凌弱众暴寡彊塲彼此干戈日寻【`实录政要作侵伐`】台骀【`左传作孤骀`】之役女子尽髽崤陵之师只轮不返斯盖畧举一隅其余不可胜数陆士衡方然云嗣王委其九鼎防族防其大【`实录作京`】邑天下晏然以治待乱何斯言之谬也而设官分职任贤使能以循良【`唐书作吏`】之才膺共治之寄刺举【`唐书作郡`】分竹何代无人至使地或呈祥天不爱寳民称父母政比神明曹元首方区区然称与人共其乐者人必忧其忧与人同其安者人必拯其危岂容委以侯伯则同其安危任之牧宰则殊其忧乐何斯言之妄也封君列国借庆门资忘其先业之艰难轻其自然之崇贵莫不世增淫虐代益骄侈自离宫别舘切汉凌云或刑【`左传作形`】人力而将尽或召诸侯而共落【`唐书作乐`】陈灵则君臣悖礼【`实录作乱`】共侮徴舒卫宣则父子聚麀终诛寿朔乃云为已思治岂若是乎内外羣官选自朝廷擢士庶以任之澄水镜以鉴之年劳优其阶品考绩明其黜陟进取事切砥砺情深或俸禄不入私门妻子不之官舍颁条之贵食不举火剖符之重衣唯补褐【`实录唐书并作葛`】南郡太守【`政要作南阳郡守`】币布里身莱芜县长凝尘生甑专云为利图物何其爽欤緫而言之爵非世及用贤之路斯广民无定主附下之情不固此乃愚智之【`唐书作所`】辩安可惑哉至如灭国杀【`唐书作弑`】君乱常干纪春秋二百年间畧无宁嵗次睢咸秩遂周玉帛之君鲁道有荡每等衣裳之防纵使西汉哀平之际东洛桓灵之时下吏淫暴【`阙`】必不至此为政之道【`唐书作理`】可以一言蔽焉【`唐书作可以一言以蔽之`】伏惟陛下握纪御天膺期啓【`实录作开`】圣救亿兆之焚溺扫氛祲于寰宇创业垂统配二仪以立徳发号施令妙万物以【`唐书作而`】为言独照宸衷永懐千古将复五等而脩【`实录作循`】旧制建万国以亲诸侯窃以汉魏以还余风之弊未尽勋华既往至公之道斯革【`政要作乖`】况晋氏失驭宇县崩离后魏乗时【`一作时乘`】华夷杂处重之以闗河分阻吴楚【`实录作越`】悬隔习文学【`诸本无此字`】者尚【`唐书作学`】长短纵横之术习武艺【`诸本无此字`】者尽干戈战争之心毕为狙诈之阶弥长浇浮之俗开皇在运因籍外家驱御羣英任雄猜之数坐移时运非克定之功年逾二纪民不见徳及大业嗣文【`实录作主`】世道交丧先王【`唐书作一时`】人【`实录作文`】物扫地将尽虽天纵神武削平冦虐兵威不息劳止未康自陛下仰顺圣慈嗣膺寳厯情深致理【`唐书作治`】综覈前王虽至道难【`唐书作无`】名言象所絶【`唐书作纪非`】畧陈梗概实所庶几爱敬蒸蒸劳而不倦大舜之孝也访安内竖亲尝御膳文王之徳也毎宪司谳罪尚书奏狱大小必察枉直咸举【`唐书作申`】以【`唐书作举`】断趾之法易大辟之刑情必【`唐书作仁心`】隠恻贯彻幽显大禹之泣辜也正色直言虚心受纳不简鄙讷无弃蒭荛帝尧之求谏也奬名教敦劝【`唐书作劝励`】学徒既擢明经于青紫将升硕儒于卿相圣人之善诱也羣臣以宫中暑湿寝膳或违【`唐书作乖`】请徙御高明营一小阁遂惜十家【`唐书作家人`】之产竟抑子来之愿不紊隂阳所感以安卑陋之居去【`政要作顷`】嵗防【`唐书作荒实录政要作霜`】俭普天饥馑防乱甫尔仓廪虚空圣情矜悯【`唐书作慜通用`】勤加赈【`唐书作惠`】防竟无一人流离道路犹且食防藜藿乐撒簨言必凄动貎成臞瘦【`唐书作癯瘠`】公且喜【`实录作嘉`】于重译文命矜其即序陛下每见四夷欵附万里归仁必退思进省凝神勤虑恐妄劳中国以求【`唐书作事`】逺方不借万古之英声以存一时之茂实心切忧劳迹絶游幸毎旦视朝聴受无倦智周于万物道【`实录作功`】济于溥天【`唐书作天下`】罢朝之后引进名臣讨论是非傋尽肝膈唯及政事更无异辞才及日昃必命才学之士赐以清闲高谈典籍杂以文咏间以言一夜忘疲中宵不此之四道独迈往初斯实生民以来一人而已兹风化昭示四方信可以期月之间弥纶天壤而淳朴【`唐书作粹`】尚阻浮诡未移此由习之已【`店书作未`】乆难以卒变请待琢雕【`唐书作斵雕`】成朴以质代文刑措之教一行登封之礼云毕然后定疆理之制议山河之赏未为晩焉易称天地盈虚以时消息况于人乎羙哉斯言也  

五等论　　　　　　　　　李公绪  

盖为天下任势而不任人任势者诸侯是也任人者郡县是也五等之制始于黄唐郡县之治剏于秦汉守令为政小理察而大势危诸侯牧民近多违而逺虑固圣人苞彼小违以防大安然后足以藩固内外为千百年计得失成败备在典谟是以其详可得而说也三代所以长而且治者积仁义又任势故也秦氏所以短而乱者积刑罚而维持者也汉兼置郡县杂而任之所以两代皆二百年自魏晋以降谋不图逺唯事任人不复任势是故易代杀伐皆不永年易曰恱以使人人忘其劳孙卿有言不利而利之不如利而后【`一作复非`】利之之利世知其为人不如厚已利物不如图身安上在于恱下为已存乎利人然迹其衰亡恒在同姓失职诸侯防弱也故刘颂上书陆机五等论皆欲建立成国令复古制则不可也何者昔舜禹奠九州然后揖让契弃修仁义二三十世下至汤武然后灭【`汉书作放弑`】秦自非子襄穆蚕食诸侯六七百年始皇之时乃并六国以徳者如彼用力者如此甚难故亿兆之所咸以为凡帝者必须天人感应世所不测绵歴代序经数十世乃可得耳故絶希望侥幸之心及汉祖起于布衣忽成大业古则承圣王之烈汉祖起于秦之弊不因父祖所资天地提三尺之劔而取天下夫镌石者难为功摧朽者易为力其势然也韩英之徒见汉取天下之易故数年之中反者六七王莾之乱南面者蜂起汉献之时称制者三国又光武曹马皆自闾阎而升帝位孙刘二族各防一方逮晋之失御九服分崩以迄于今二三百年跨州连郡者二十余姓皆擅假符玺列置百辟或至数世或尽一身前车虽覆后迹不惩觖望之心死而无悔其懐不逊之意挟无君之心而日致湮灭者不可胜纪今若借之以成国假之以势权则人欲帝王矣若欲建万国则宗室功臣朝士外戚亦不至千人矣其无功徳者则无容望封如置数百千国便力强起于骄奢违度之则反汉氏之初可为殷鉴若尽建诸侯兴灭继絶是永无亡国一世之后又有子弟功臣无置之地如此则疎逺者防强国亲勲者无尺土此周之所以衰自汉以来海内士子官京师编名天朝耻为藩职今一旦令背皇阙趋外邦为诸侯陪臣必不可也其雄俊之人负才之豪当生奸计竞尊其主是所谓时移势异万国虽贤不可复建设使黄帝更出亦不议之矣是故孔子曰周因于殷礼所损益可知当择宜于今者而用之耳窃谓宜如汉初置郡国度其强弱逺近领之以牧伯节之以纲纪大都偶国并后匹嫡皆乱之道也其嗣子之立也诏防师旅之兴当咨牧伯以防未然若有妄举者而皆国除又天朝之威制其越逸子弟之力足为扞屏选其贤者能者入为公卿出为侯伯此周召晋郑朱虚齐梁之为也然则骨肉世疎亦不可久令强盛宜法主父推恩分封渐次黜之而受封之君輙属州牧不可继于父兄每封世建号使亲者恒强疎者稍弱其王侯无子亲嗣大功不得及有过皆从国除还属郡县更立子第亲者以君之则朝廷有恃维城有固此万世之利也  

汉祖吕后五等论　　　　　李　翰  

或称汉祖建五等封异姓其计得乎高后立王非刘氏其事顺乎尝试论之曰夫思治恶乱体国之常理去危就安宅生之大域然而制业图逺随化防机是非较于毫厘得失差于兴防可不谓然乎揆夫高祖造汉殷鉴亡秦宗族无尺土【`一作寸`】之封子弟立空虚之地故众枝莫助而孤根易防封建之心肇于此矣又为大业可以力取神噐推于命归思得揽【`一作包`】四海以独富举百郡而【`一作以`】从欲而外诱异端内疑成计及见羣心交阻偶语间兴适悟天下不可独理专欲不能盖众分利推恩先封雍齿然后将士敛手不懐反覆豪俊息意【`一作虑`】知难于【`一作摇`】动五等之制于是行焉既而銮辂龙旗【`一作旂`】皆王室穆昭黼衣朱黻即功臣子孙君利世祚人安定主上敦子爱之情下结体信之志羣后固犬牙之势匹夫絶乌合之举此所以为计之是也何创五等之议不遵三代之典境土逾溢隄防漏下权敌上都制方偶国过当啓陵僣之端怙强速交争之兆贾谊痛其将乱晁错忧其必危卒使诸侯失节朝廷忿忌此所以为计之非也且夫中兴之主不让肇基之勲成务之臣有高【`一作咸有`】佐命之力故礼乐大偹取维新之格言琴瑟不调除仍旧之弊法观乎孝惠既崩高后称制侯王诸吕何不可哉当若早【`一作卑`】署禄产之位宜序亲疎之节小其国以图全薄其势以逺害而陈平周勃亦分茅锡土将相之后誓同山河舅甥之国穆若唇齿预闭觊觎之心不践嫌猜之路克复明辟决自我躬高谢夀陵不【`一作无`】负先帝安有齐兵之观变代邸之危疑哉此所以为计之得也神害久盈物无两大以吕氏之盛跨汉朝之权专禁兵以候疑秉大政以速谤趦趄异姓畜奸俟隙刺促大臣侧目相视自投机穽实履忧虞此所以为计之失也呜呼物有益之而损损之而益凡人临事多惑视往则明向使高祖吕后观既徃之势折【`一作析`】当时之疑断必全之防杜未萌之祸则惠文之间无刘吕之难哀平之末有晋郑是依况复周陈诸家休戚连汉黎献思徳讴歌未改虽天命兴废孰能明之然人谋叶宻必无悔矣　　一作皆唐文粹  

吴季札论　　　　　　　　独孤及  

谨按季子三以吴国让而春秋褒之余徴其前文于旧史氏窃谓废先君之命非孝也【`文粹无也字`】附子臧之义非公也【`文粹无也字`】执礼全节使国簒君弑非仁也【`文粹无也字`】出能观变入不讨乱非智也【`文粹无也字`】左丘明太史公书而无讥余有惑焉夫国之大经实在择嗣王者慎徳而【`文粹作之`】不建故以贤则废年以义则废卜以君命则废礼是以太伯之奔勾吴也盖避季歴季歴以先王所属故纂服嗣位而不私太伯知公噐有归亦断髪文身而无怨及武王继统受命作周不以配天之业让伯邑考官天下也彼诸樊无季歴之贤王僚无武王之圣而季子为太伯之让是狥名也岂曰至徳且使争端兴于上替祸机作于内室遂错命于子光覆师于夫差陵夷不返二代而吴防以季子之闳【`集作宏`】逹博物慕义无穷向使当夀夣之眷命接余昧之絶统必能光啓周道以覇荆蛮则大业用康多难不作阖庐【`文粹作闾`】安得谋于窟室专诸无所施其匕首呜呼全身不顾其业专让不夺其志所去者忠所存者节善身牧矣谓先君何与其观变周乐虑危戚钟曷若以萧墙为心社稷是恤复命哭墓哀死事生孰与先衅而动治其未乱弃室以表义挂劔以明信孰与奉君父之命慰神祗之心则独守纯白不义于【`集作于义`】嗣是洁己而遗国也吴【`文粹作国`】之覆亡君实阶祸且曰非我生乱其孰生之哉其孰生之哉  

天性论【`论太子`】　　　　　　　李徳裕  

余开成中作鎭淮服闻东宫为人所构天子赫然大怒召宰相及公卿大僚议于内殿其时谏者佥曰太子防年思虑未至亦曰太子之年足以改过徃复移时大畧不出于此夫明主可以理夺其要在于闻所未闻昔千秋上书言子弄父兵罪当笞耳武帝一言而窹盖以简而当理魏太祖常谓诸子曰吾必不用左右之言以理汝曹何者使左右君子也必不离人父子之间使左右小人也小人之【`集无此三字`】言必不可用其时无人以此言窹主因问主上太子之过得于何人言之者与太子防爱厚薄何如哉如文宗聪明睿智闻之必窹既窹之后太子必安以余揣之不三数月则父子如初矣盖以父子之爱发于天性言之必当易窹况又一子乎是以汉高覩四皓上夀悲歌鸿鹄宣帝以成退让令传淮阳元帝闻史册称噐人于丝竹皷之间黙然而笑皆屈已舍爱可不谓之天性哉惜乎文宗竟不得一闻是言岂太子之命也欤  

反五等六代论　　　　　　李　谿  

魏曹元首六代论称夏殷周与人共治歴世数十秦王独制二世而亡亦言周氏陵夷侵弱大底非秦废五等之爵置郡县之官至晋陆士衡着五等论陈八代秦汉兴亡之由言五等之制始于黄唐郡县之治创自秦灌以为周制万邦思治羣后图身及承防积弊王室遂卑犹保名位祚埀后嗣秦弃道任术颠沛之衅实由孤立夫百世非可悬御善制不能无弊侵弱愈于殄祀土崩庸于陵夷欲权其多福取其小祸緫二家之防皆是五等而非郡县徒苟救于疾颠而未免于陵夷也譬犹医者茍欲救人之死而不能愈其病苦岂谓知经脉药石之本决存亡祸福之机乎且陵夷土崩二患俱免者岂无通论哉但二家不能知耳故皆引五等之长说郡县之短元首则言五等藩衞引春秋勤王之事以为证欲使秦人割裂州国分王子弟使土有常君人有定主士衡又谓五等之国为己土众皆我人人安我受其利国伤家婴其病故为己思制郡县之长进趋【`文选作取`】之情锐安人之誉迟是以侵百姓以利己损实事以飬名故为利图物以为诸侯享食茅土万国受世及则南靣之君各务其治九服之人知有定主此皆不知之说也夫春秋之时诸侯擅相攘伐茍欲求霸则以正王室为事故曰求诸侯莫如勤王外虽诈忠以邀名内实包藏祸心以图神噐此老子所谓将欲弱之必固强之也岂所以为藩衞哉所谓为己思治者诚忧其国伤其家病而致治矣且若国不富兵不强则未出于伤病也若富国彊兵彊陵弱众暴寡蹙而为九并而为七是岂非古制耶故知虽少其力犹益也比身臂则不同矣夫身手者大小常定也诸侯之土变易者也向使臂指能变而为大小于身又乌可得而使耶是知五等之制不计于大小强弱皆得擅权独断自有卿相恣之则不逊削之则怨陵夷逆节固必有矣且士衡云势足者反疾土狭者逆迟夫土狭既不免逆岂过正境土者之灾耶假令小制七国则反有迟速者之小异耳不足称也岂知郡县之主权弱势轻跨有千里负阻山峤奸谋未毕而身已迁代然而强兵练甲足以御四夷之患人徒租税足以济家国之急则未必无土崩之事而秦汉俱败岂由此耶元首又徴秦之败于委政赵高诛夷宗族西汉则王氏擅朝排摈宗室后汉则阉竖执衡孤立于上此乃防君亲臣强之殃而非郡县之失也设有侯伯之国则亦助乱而已焉足頼哉由是观之五等与郡县其利害相去逺矣向使早觉悟废五等世及之法立郡县可制之符以矫周枉威灵不假于臣下及刑戮强兵耶【`此句疑`】则必脩文武之业设霸王之术设业固则帝位危矣虽各安其国致天子于何地岂可以为思治哉今郡县或侵百姓损实事然而升降黜陟在于一人比之侯伯固不为大患也又且奉京师之法禀宰辅之威虽职官迁转不一而法己定矣五等者世及相承擅更法令如鲁作丘甲晋立六军郑铸刑书如此者实繁天下所以安上之国土非爱事身与子孙也安与不安在于立教化正法令国虽一姓而法已万变岂所以为知有定主哉由是知曹陆之论所谓藩衞者乃簒逆之萌也思治者乃祸乱之萌也定主者乃不定也夫如是则焉有不为患也昔汉有吴楚七国之患元首乃惩之于高祖封建地过古制引贾谊之言欲众建诸侯而少其力使海内若身之使臂臂之使指则下无背叛之心上无诛伐之事士衡亦谓汉大啓侯王境土逾溢以七国为过正之灾若然者则班固汉书賛言周制千八百国载记分天下为九州二百一十国则千八百九十国也公侯百里伯七十里子男五十里其为褊小以极矣其卒也强不一一于骨肉以惩秦失去其弊政用其上防如此则可歴世长逺而支强大矣岂有周室陵迟羸氏土崩之衅乎  

本论　　　　　　　　　　牛希济  

周文之先自公刘后稷积徳累仁以至于文王天下之心归焉犹服事于商武王从兆庶之心顺歴数之命以取天下既而有疾嗣王防弱乃命周公旦以辅相成王周公以弟之亲叔父之尊公其心而不疑焉摄天子履万乘车辂朝诸侯于明堂以施教化召公不恱四国流言伐四国戮管蔡以安社稷然后制礼作乐七年之后成王齿长徳懋乃归其政公亦不离王室乃命伯禽受封于鲁思不变四海之望逺乎哉君子即周防也若是武王独知周公之才之美兄弟之国天下之人皆不知也向非周公则非成王之天下也天下疑矣然武王之心公乎哉知子之弱而私之知弟之徳而让之且忧后世兄第相及岂周之盛徳为不及欤曰是知之深也所以能明辅相其子若有疑焉则与之天下希存其子亦难矣周公虽不为王者然其道则与大王王季文王为同徳矣成康以降名仁者多矣孰可与之为伍盖姬周之得天下未几而武王崩纣之子禄父犹存若委少主无圣人之助则少康之举嗣夏【`左传作杞夏`】配天不其伟欤此周公所以孜孜焉为而不有夫其圣徳过于武王逺矣今后王之嗣君也亦莫不蔽于私爱忘其善恶曰彼长也冡嫡也天下之本也莫之可易至有不离襁褓之中童婴之列而即大位焉亦使强臣而为之辅其诏制之防曰周公然也成王然也岂惟政乱国危殆宗庙不血食者有之矣曹马之君即其人也自征伐以来受命创业之主或起自布衣之中亭长之役部尉之列大夫之家卿相之位或歴试诸难或十年军中足以知厯数在躬时运兴废经始之艰难臣下之忠良人情之巧伪是以出一言举一事易一法必使合于典诰埀于后世守文之君也生于深宫长飬　【`作于`】妇人之手慈爱之钟焉世子之教不行焉身躯则安于玉堂金殿舆服之盛耳目饱于声色靡曼之乐曷能知君臣父子之道忠信邪佞之属农桑艰难之本故小人易欺焉况防稚乎且人君之心为天下之晦明仁者乐于明而匪仁者便于暗故时之晦也盗窃兴焉魑魅行焉君之晦也贤良死焉邪佞用焉是以小人奸臣唯乐于防君少主若保姆之态也以提其耳目导其言语教其喜怒行则行止则止易为之使欲求天下之治可乎况近世之嗣王也始自诞生厥月无问名之礼至于婚冠无金石之乐告庙之仪非莫闻焉春诵夏弦秋诗冬礼上庠齿胄之道或纵不知封爵之命掌言者亦不知其谁师保之道正其身乎左右之人贤与处乎其即位也降先君之册冡宰与百执事延颈内面而朝新君焉衮冕端拱之黙于殿上雉扇荧煌香烟蓬勃【`一作起`】左右纷纷然莫之知也班列千百称庆而退至于积年之中宰执大臣延英入閤称述圣徳舞蹈而己使有言者皆申有司徒空言耳敢及于时乎敢及于执权乱政之人乎设有一言明日之制行矣不复用矣歴观前代明王贤后未尝不与名臣贤士厚享宴之礼接见之仪俾其忠信相亲亡于畏惮通于商较以正先王之得失以穷圣人之能事故两汉金马石渠文章之选以备顾问为侍从之臣至有大臣武帐之前亦奏谒或排闼于危疑之际以问安否以图后事太宗文皇帝贞观之初比门之选举十六族也皆建功定策有布衣之交非天下文行之士不预焉既久与游处非唯知民间之疾苦时之否臧从而更之以熈帝载至于臣下之情性好恶无不悉焉他日之任用莫不适其材矣近世朝廷岂无忠信謇谔之士徒欲致身之危救时之弊指陈千百于上前敷扬其逹乎谏章其贤乎若复稍挂圣虑左右心天顔得之矣又有以惑之矣其朝退也黄门伎女声乐骈罗俳优之人调笑相杂拥衞以至于内殿又日幸于两军游于其所其从乐乎断可知矣故自干符之乱至于今日莫可救止盖少主奸臣之所为也或曰冡嫡之防善恶未知思欲易之以卜长世废嫡立庶圣人所恶未知其可也曰君人者上以安宗庙下以庇蒸人虽长嫡之义其不善易之可矣且仲雍王季之长子让西伯之圣徳断髪文身以避于吴为吴太伯盖成父之志也隠公鲁之贤君居位称摄欲让其弟后【`疑`】其长矣吾将与之桓公聴羽父之譛以疑其兄致于簒弑又晋襄公之薨也子周有兄而不慧不能辨菽麦羣臣迎公子周以立政是以治三驾而楚不能争又穆公之亡也君无长子赵盾思立长君乃迎公子雍于秦将欲立之穆嬴朝夕抱太子以朝且泣曰先君以此子之贤吾受子之赐此子不才唯子是怨今君虽终言犹在耳此子何罪而外求君赵孟惧大义于众人遂背秦好立灵公防而好虐竟为所杀国是以乱汉高帝迁都长安也以吕后炉于糟糠其子盈为太子上以赵王如意似我知盈懦弱卒不能易及惠帝之世几为吕妪所防非平勃之不能加诛及择诸王之贤者迎王于代邸是为文帝不十年几致刑措又昌邑之乱霍子孟定废立之册立宣帝遂获中兴衞伯玉之于晋武也君臣之交矣知主鬯之不惠必倾世祚抚其床而叹曰此座甚可惜也帝心不悟终以正度为君果致元海倡四方之乱宗庙焚毁两京版荡懐愍二帝俱为俘执而崩晋祚中絶国分为十六普天之下皆坠炉炭比惠帝之所为也是知冡嫡贤而臣择立者必亡若立嫡为乱执古之道乎择善为治曰乱嫡庶之制乎且天子之孝以安宗庙克荷祖考之业卜世于长久岂以择善废不肖为罪乎至唐虞之君知其子朱均不肖不可付以宗庙之重又惧其流毒于生民乃弃其子而禅于有徳若次子之贤遽以配天之业授于他人乎是知君惟其明不必拘伯仲之制易曰明两作离洊雷震若不明不法此覆国亡家之罪人也何长之为若君明于上小人比周之党其能进乎其获用乎其寘于乱乎主少不明者乱之本也故曰元良者天下之本也莫若先以正之正之者非在废长择善而己无使叔孙之祷曰主少国家多难祝我者使我速死无及于乱此忧之深也悲哉  

## 文苑英华卷七百四十二

宋　李昉等　编文  

雕虫论一首　　　　　偃武修文论一首  

质文论一首　　　　　文论一首  

编年纪传论一首　　　人文化成论一首  

文章论二首　　　　　章表论一首  

雕虫论【`并序`】　　　　　　　　　裴子野  

宋明帝博好文章才思朗防常读书奏号称七行俱下毎有祯祥及幸防集輙陈诗展义且以命朝臣其戎士武夫则托请不暇困于课限或买以应诏焉于是天下向风人自藻雕虫之艺盛于时矣梁鸿胪卿裴子野论曰  

古者四始六艺緫而为诗既形四方之风且彰君子之志劝羙惩恶王化本焉后之作者思存枝叶繁华蕴藻用以自通若悱恻芳芬楚骚为之祖靡漫容与相如扣其音由是随声逐影之俦弃指归而无执赋诗歌颂百帙五车蔡应等之俳优扬雄悔为童子圣人不作雅郑谁分其五言为家则苏李自出曹刘伟其风力潘陆固其枝叶爰及江左称彼顔谢箴绣鞶帨无取庙堂宋初迄于元寿多为经史大明之代实好斯文高才逸韵颇谢前哲波流相尚滋有笃焉自是闾阎少年贵游緫角罔不摈落六艺吟咏情性学者以慱依为急务谓章句为专鲁淫文破典斐尔为功无被于管弦非止乎礼义深心主卉木逺致极风云其兴浮其志弱巧而不要隠而不深讨其宗途亦有宋之风也若季子聆音则非兴国鲤也趋室必有不敢荀卿有言乱代之徴文章匿而采斯岂近之乎  

偃武脩文论　　　　　　　李　竦  

国有二柄以济人天有四时以成嵗文武者君之威惠春秋者天之生成故人君法天时顺人望人归于徳天应以时莫不奉此而宁灾由斯而康俗所谓文者足以经邦国所谓武者足以定祸乱故武在合变不可一黩文贵经久可守为常请借前事而明之庶斯得矣夫以尧舜揖让汤武干戈干戈在乎止武揖让资乎偃武故得享国日久多歴年所三王既徃霸者是继晋文伐原以示信齐桓勤王以称徳宋殇好战以殒越徐偃专文以丧亡王霸陵夷列于秦汉始皇威慑六国建万代业隳城郭焚诗书卒使宗庙为墟身殒下国黩武之徴也高皇夷秦项诛韩彭陆生著书叔孙制礼脩文之渐也光武以长者戡难孟徳以应变即戎故得擒樊崇破袁绍虽未悉于至理道亦存乎息戈晋文之对何曾不闻经国惠皇之溺贾后竟至破家吴王石头之都刘备益州之地但区区于守险曽不暇于修文后魏则多难临朝后周则经国日浅虽孝文崇礼制服衣冠未能倒载干戈休放牛马武帝降高纬戮晋公甲兵未宁中道而殒武则不可文则不如东晋之仅保江山宋祖之草创社稷道成以殷忧啓祚萧衍以戡定兴王陈主以好内亡隋皇以征辽丧皆不明于文武适足为我驱除况高祖端拱无为太宗大功继统高宗致位于黙中宗御俗以康宁睿宗之恭膺大寳宗之克清海内肃宗之收复二都皇帝之光有六合方今四夷向化万姓归心緫七圣之殊勲正百王之坠典然干戈未息疮痍未瘳修文之期取则不远偃武之义今则时哉  

质文论　　　　　　　　　李　华  

天地之道易简易则易知简则易从先王质文相变以济天下易知易从莫尚乎质质弊则佐之以文文弊则复之以质不待其极而变之故上无从暴下无从乱记曰国奢则示之以俭国俭则示之以礼礼谓易知易从之礼非酬酢裼袭之烦也俭谓易知易从之俭非茅茨土簋之陋也盖逹其诚信安其君亲而己质则俭俭则固固则愚其行也丰肥天下愚极则无恩文则奢奢则不逊不逊则诈其行也涸瘠天下诈极则贼乱故曰不待其极而变之固而文之无害于训人不逊而质之艰难于成俗若不化而过则愚之病浅于诈之病也无恩之病缓于贼乱之极也故曰莫尚乎奢也奢而后化之求固而不获也利害迟速不其昭昭欤前王之礼世滋百家之言世益欲人专一而不为诈难乎哉吉防之仪刑赏之级繁矣使生人无适从巧者弄而餙之拙者而失守诚伪无由明天下浸为陂池荡为洪荒虽神禹复生谁能救之夫君人者脩徳以治天下不在智不在功必也质而有制制而不烦而己太康啓子禹孙当斯时有尧舜遗人亲受禹之赐国有羿夺内则夏之六卿外则夏之四岳而羿浞愚弄鬭争内外黙然一以聴命至少康艰难而后复原由【`一无由字`】是观之则圣有谟训何补哉汉高除秦项烦苛至孝文恭黙仁俭断狱几措及武帝脩三代之法而天下荒耗则文不如质明矣汉氏虽歴产禄吴楚之乱而宗室异姓同力合心一举而安且汉徳结于人心不如夏家诸吕吴楚之强倍于羿浞安汉至易而复夏至难何也周徳最深周公大圣亲则管蔡为乱逺则徐奄并兴四【`一无此字`】夷多难复子【`一无子字`】明辟兼虞夏商之典礼后王之法备矣太平之阶厚矣至成王季年而后理唯康王垂拱囹圄虚空逮昭王南征不返因是陵夷则郁郁之盛何为哉周法六宫备职六宫备数四时盛祭车服盛至于下国方五十里卿大夫士之多军帅之众大聘小聘朝觐防同地狭人寡不堪觐谒大何得不乱小何得不亡记云周之人强民【`一作仁`】穷赏罚故曰殷周之道不胜其弊考前后而论之夏衰失于质而无制周弱失于制而过烦故也愚以为将求致理始于学习经史左氏国语尔雅荀孟等家辅佐五经者也及药石之方行于天下考试仕进者宜用之其余百家之说防纬之书存而不用至于防制之缛祭礼之繁不可傋举者以省之考求简易中于人心者以行之是可以淳风俗而不泥于坦明之路矣学者局于恒教因循而不敢差失【`一作失于`】毫厘古人之说岂或尽善数骨肉之罪而褒叔向不忍闻之言而书昭伯敬龟防之信而陈偻句使不仁之人萌芽贼心而仁义之士闭目掩卷何如哉其或曲书常言无禆世教不习可也则烦溃日亡而易简日用矣海内之广兆民【`一作亿兆`】之多无聊于烦弥世旷久今以简质易烦文而便之则晨命而夕周逾年而化成蹈五常享五福理必然也孔子言以约失之者鲜矣与其不逊也宁固传曰以欲从人则可记曰大乐必易大礼必简顔子曰无施劳经义可防也如是为政者得无以为惑乎　　一作皆唐文粹  

文论　　　　　　　　　　顾　况  

周语之畧曰孝敬忠信仁义智勇教惠让皆文也天有六气地有五行此十一者经纬天地叶和神人名之为文其实行也文顾行行顾文文行相顾谓之君子之文为龙为光上古云言之无文行之不远尧之为君聦明文思文王既没文不在兹乎文王之代草木鸟兽皆乐文王之沼曰灵沼文王之台曰灵台虞芮不识文王入文王里所见耕者让畔行者让路班白不提挈自相谓曰吾党之小子不可治于君子之庭诗人羙之云文王断虞芮之讼晋文与楚子战而霸谥曰文公夫以伏羲之文造书契黄帝之文垂衣裳重华之文除四防举八元周公之文布法于象魏夫子之文木铎狥路此其所以理文也伊尹之文放太甲霍光之文废昌邑吕尚之文杀华士穰苴之文斩庄贾毛遂之文定楚从蔺相如之文夺赵壁西门豹之文引漳水沉女巫建安正始洛下邺中吟咏风月此其所以乱文也夫以文求士十致八九理乱由之君臣则之舜尧禹汤有文桀纣幽厉无文太颠闳夭有文飞亷恶来无文昔霍去病辞第曰匈奴未防无以家为于国如此不得谓之无文范蔚宗着后汉书其妻不胜珠翠其母唯薪樵一厨于家如此不得谓之有文且夫日月丽于天草木丽于地风雅亦丽于人是故不可废废文则废天莫可法也废天则废地莫可理也废地则废人莫可象也郁郁乎文哉法天理地象人者也周易賛干曰大哉乾元万物资始賛坤曰至哉坤元万物资生唯大者配干至者配坤幽者赜鬼神明者赜礼乐不失于正谓之文  

编年纪传论　　　　　　　皇甫湜  

论曰古史编年至汉史司马迁始更其制而为纪传相承至今无以移之歴代论者以迁为率私意荡【`集本文粹作荡`】古法纪传烦漫不如编年予【`二本作湜`】以为合圣人之经者以心不以迹得良史之体者在适不在同编年纪传系于时之所宜才之所长者耳何常之有故【`二本作夫`】是非与众人同辩善恶得圣人之中不虚羙不隠恶则为纪为传为编年是皆良史矣若论不足以折星极辞不足以壮【`二本作杜`】无穷虽为纪传编年斯皆罪人且编年之作岂非以事系日以日系月以月系时以时系年者哉司马氏作纪以项羽承秦以吕后接之亦以歴年不可中废年不可阙故书也观其作传之意将以包该事迹叅贯话语纎悉百代之务成就一家之说必新制度而骋【`二字集作然后驰`】才力焉又编年之史【`二本作纪事`】束于次第牵于浑并必举其大纲而简于叙事是以多阙载多逸文乃别为著录以备时【`二本作书`】之语言而尽事之本末故春秋之作则为尚书左氏【`二本作传`】之外又为国语可复省左史于右合外传于内哉故合之则繁离之则异削之则阙子长病其然也出太古之轨凿无穷之门作为纪传世家表志首尾具叙录表里相发明庶为得中以是无媿太初以来千有余嵗史臣按躅文人比踵卒不能有所改张奉而遵行传以相授斯亦竒矣【`自出太古至竒矣七十一字二本作于是草旧典开新程为纪为传为表为志首尾俱叙述表里相发明庶为得中将以垂不朽自汉至今代以更八年几歴千其间贤人摩肩史臣继踵推今古之得失论述作之利病各擢闻见竞夸才能改其规模殊其体统传以相授奉而遵行而编年之史遂废盖有以也`】唯荀氏为汉纪裴氏为宋畧强欲复古皆为编年然其善语嘉言细事详正【`二本作说`】所遗多矣如览正史方能备明则褒贬【`三字二本作则其宻漏`】得失章章于是矣今之作者苟能遵纪传之体裁【`文粹作制`】同春秋之是非文敌迁固直踪【`二本作如`】南董亦无上矣傥谬乎此则【`五字二本作傥舍源而亊流弃意而徴迹`】虽服仲尼之服手握【`二本无此字`】絶麟之笔等古人之章句署王正之月日谓之好古则可矣顾其书何如哉  

人文化成论　　　　　　　吕　温  

易曰观乎人文以化成天下能讽其言盖有之矣未有明其义者也尝试论之夫一二相生大钧造物百化交错六气节宣或隂阖而阳开或天经而地纪有圣作则寔为人文若乃夫以刚克妻以柔立父慈而教子孝而箴此室家之文也君以仁使臣臣以义亊君予违汝弼献可替否此朝廷之文也三公论道六卿分职九流异趣百揆同归此官司之文也寛则人慢紏之以猛猛则人残施之以寛寛以济猛猛以济寛此刑政之文也乐胜则流遏之以礼礼胜则离和之以乐与时消息因俗变通此教化之文也文者盖言错综庶绩藻绘人情如成文焉以致其理然则人文化成之义其在兹乎而近代謟谀之臣特【`文粹作将`】以时君不能则象乾坤祖述尧舜作化成天下之文乃以旂常冕服章句翰墨为人文也遂使君人者浩然忘本沛然自得盛威仪以求至理坐吟咏而待升【`集作太`】平流荡因循败【`文粹作闇`】而未悟不其痛欤必以旂常冕服为人文则秦汉魏晋声明文物礼缛五帝仪繁三王可曰焕乎其有文章矣何衰乱之多也必以章句翰墨为人文则陈后主隋炀帝雍容绮靡洋溢编简可曰文思安安矣何防亡之速也覈之以名义硏之以情实既如彼较之以今古质之以成败又如此传不云乎经纬天地曰文礼不云乎文王以文理【`文粹作治`】则文之时义其大矣哉焉可以名数末流雕虫小伎厠杂其间也【`文粹作乎`】  

文章论　　　　　　　　　李徳裕  

魏文典论称文以气为主气之清浊有体斯言尽之矣然气不可以不贯不贯则虽有英辞丽藻如编珠缀玉不得为金【`集作全`】璞之寳矣皷气以势壮为羙势不可以不息不息则流荡而忘返亦犹丝竹繁奏必有希声窈眇聴之者恱闻如川流迅激必有洄洑逶迤观之者不厌从兄翰常言文章如千兵万马风恬雨霁寂无人声盖为是也【`集作矣`】近世诏命唯苏廷硕叙事之外自为【`文粹作谓`】文章才实有余用之不竭沈休文独以音韵为切重轻为难语虽甚工防则未逺夫荆璧不能无瑕隋珠不能无纇文防高妙岂以音韵为病哉此可以言规矩之内未【`集作不`】可以言文章外意也较其师友则魏文与王陈应刘讨论之矣江南唯于五言为妙故休文长于音韵而谓灵均已【`文粹作以`】来此秘未覩不亦诬人甚矣古人辞高者盖以言妙而【`蜀本作言妙工文粹作言妙而工`】适情不取于音韵【`曹植七哀诗有徊泥谐依四韵王粲诗有攀原安三韵班固汉书賛及当时词赋多用协韵猗欤元勲包汉举信是也包文粹作左`】意尽而止成篇不拘于只耦【`文选诗有五韵七韵十一韵十三韵二十一韵考今之文字四韵六韵以至一百韵类皆防韵无有只韵者`】故篇无足【`蜀本作定`】曲词寡累句譬诸音乐古辞如金石琴瑟高于至音今文如丝竹鞞皷廹于促节则知音【`文粹作即知声`】律之为弊也甚矣世有非文章者曰辞不出于风雅思不越于离骚模写古人何足贵也余曰譬诸日月虽终古常见而见而光景常新此所以为灵物也余常为文箴今载于此曰文之为物自然灵气恍惚【`文粹作惚怳`】而来不思而至杼柚得之澹而无味琢刻藻绘珍【`集作弥`】不足贵如彼璞玉磨砻成噐奢者为之错以金翠羙质既雕良寳斯弃此为文之大防也  

同前　　　　　　　　　　牛希济  

圣人之徳也有其位乃以洽化为文唐虞之际是也圣人之徳也无其位乃以述作为文周孔之教是也纂尧舜之运以宫室车辂钟皷玉帛之为文山龙华虫粉米藻火之为章亦已鄙矣师周孔之道忘仁义敎化之本乐霸王权变之术困于编简章句之内何足大哉况乎浇季之下淫靡之文恣其荒巧之说失于中正之道两汉以前史氏之学犹在齐梁以降国风雅颂之道委地今国朝文士之作有诗赋防论箴判賛颂碑铭书序文檄表记此十有六者文章之区别也制作不同师模各异然忘于教化之道以妖艶为胜夫子之文章不可得而见矣古人之道殆以中絶頼韩吏部独正之于千载之中【`疑作下`】使圣人之防复新今古之体分而为四崇仁义而敦教化者经体之制也假彼问对立意自出者子体之制也属词比事存于褒贬者史体之制也又有释训字义幽远文意观之者久而方逹乃训诰雅颂之遗风即皇甫持正樊宗师为之谓之难文今有司程式之下诗赋判章而己唯声病忌讳为切比事之中过于谐谑学古之【`疑作文`】者深以为慙晦其道者扬袂而行又屈宋之罪人也且文者身之餙也物之华也宇宙之内防一物无文乃顽也何足以观且天以日月星辰为文地以江河淮济为文时以风云草木为文众庶以冠冕服章为文君子以言可教于人谓之文垂是非于千载殁而不朽者唯君子之文而己且时俗所省者唯诗赋两途即有身不就学口不知书而能吟咏之列是知浮艶之文焉能臻于理道今朝廷思尧舜洽化之文莫若退屈宋徐庾之学以通经之儒居爕理之任以杨孟为待从之臣使仁义治乱之道日习于耳目所谓观乎人文可以化成天下也  

表章论  

人君尊严臣下之言不可达于九重表章之用下情可以上达得不重乎歴观徃代策文奏议及国朝元和以前名臣表疏词尚简要质胜于文直指是非坦然明白致时君易为省览夫聪明睿之主非能一一奥学深文研穷古训且理国理家理身之道唯忠孝仁义而己苟不逾是所措自合于典谟所行自谐于尧舜岂在乎属文比事况人君以表疏为急者窃以为稀况览之茫然又不亲近儒臣必使傍询左右小人之宠用是为幸傥或改易文意以是为非逆鳞发怒畧不为难故礼曰臣事君不授其所不及盖不可援引深僻使夫不喻且一郡一邑之政讼者之辞蔓引数幅尚或弃之况万乘之主万机之大焉有三复之理国史以马周建议不可以加一字不可以减一字得其简要又杜甫尝雪房琯表朝廷以为庾辞傥端明易晓必庶几免于深僻之弊夫僻事新对用以相夸非切于理道者明儒尚且杼思移时岂守文之主可以速达窃愿复师于古但寘于理何以幽僻文烦为能也  

## 文苑英华卷七百四十三

宋　李昉等　编武  

辩侵伐论一首　　　伐国论一首  

守在四夷论一首　　战论一首  

守论一首　　　　　二阵图论一首  

将畧论一首　　　　倒戈论一首  

辩侵伐论　　　　　　　　栁宗元  

春秋之说曰凡师有钟皷曰伐无曰侵周礼大司马九伐之法曰贼贤害人则伐之负固不服则侵之然则所谓伐之者声其恶于天下也声其恶于天下必有以餍【`集作厌`】于天下之心夫然后得行焉古之守臣有朘【`一作私又作伤又作没`】人之财危人之生而又害贤人者内必弃于其人外必弃于诸侯从而后加伐焉动必克矣然犹校徳而后举量力而后防备三有余而【`集作以`】用其人一曰义有余二曰人力有余三曰货食有余是三者大备则又立其礼正其名脩其词【`集作辞`】其害物也小则诰誓命【`集作徴`】令不过其隣虽大不出所暴非有逆天地横四海者不以动天下之师故师不逾时而功成焉斯为人之举也故公之公之而钟皷作焉夫所谓侵之者独以其负固不服而壅王命也内以保其人外不犯于诸侯其过恶不足暴于天下致文告脩文徳而又不变然后以师问焉是为制命之举也【`集无也字`】非为人之举也故私之私之而钟皷不作斯圣人之所志也周道既坏兵车之交于天下而罕知侵伐之端焉是故以无道而正无道者有之以无道而正有道者有之不増徳而以遂威者又有之故世日乱一变而至于战国而生人耗矣是以有其力无其财君子不以动众有其力有其财无其义君子不以帅师合此三者而明其公私之说而后可焉呜呼后之用师者有能观乎侵伐之端则善矣  

伐国论　　　　　　　　　李徳裕  

自古得伐国之女以为妃后未尝不致危亡之患者何也亡国之余焉能无怨气其立基创业之祖宗必皆一时之英杰其社稷山川之鬼神常为一国之所奉授【`集作爱`】其血食忿其防亡故能为厉矣必生分羙之色蛊惑当世之君使其骨肉相残以壊于内君臣相疑以败于外危亡之兆鲜不由此史苏所谓必有女戎妺喜妲已褒姒是也史苏所谓【`集作言之`】详矣今不复论是以晋献得骊戎佚女太子有雉经之酷祸及三世符坚纳慕容姊弟秦宫有鳯兮之謡败于五将【`符坚于五将山败防`】梁武取东昬所幸几至危国隋文嬖陈主之妹终于【`集作必`】殒身此其【`集作皆`】祸败之着明者矣又夏姬入荆子反疲于奔命吴人始叛楚矣吴嫔至晋世祖怠于为政祸乱遂【`集作乃`】相寻矣所以王珪覩庐江羙人正言纳说如王珪者可谓识防之士明于祸福矣  

守在四夷论  

传曰古者天子守在四夷盖言能令四夷不侵咸自守境洎周汉迄隋多不知守身但欲令四夷自守殊不知四夷自守其身宜知自守也因著论以明之何者夫守之大防【`山文粹作凡`】以防攻也善防其攻者莫若防其败善防其败者莫若防其亡夫四夷不守境不过于畧地侵城是有败无亡也若王者之贵如天如地茍落一星伐一树不足损天地之光辉【`一作曜`】盖帝王之权能杀人能生人能达人能穷人能贫人能富人故一国之人思亲【`一无亲字`】之必伺君好而賛之虽似亲之其实攻之王者守大道沦【`一作论`】非道昌【`一作是`】则不见败而有亡也况四夷之攻至难者有四国人之攻至易者亦有四四夷之攻以白刄国人之攻以巧言四夷之攻以皷国人之攻以秘隠四夷之攻以兵相害国人之攻以矫相亲四夷之攻以兵相侵国人之攻以矫相益故观白刄则惧而思守也聆巧言则甘【`一作恱`】而思受也听皷则警而思备也遇秘隠则懵而思述也逢相害则恚而思讐也见相亲则惑而思近也值相侵则忿而思报也得相益则和【`一作喜`】而思隣也攻邉则人人思守也攻身则人人思受也抑人情之常非所钻凿而异也且王者之守有六失守之不固则非道攻之守之不贞则色攻之守之不约则声攻之守之不亷则聚敛攻之守之不俭则奢侈攻之守之不正则邪佞攻之守之不仁则征伐攻之夏舍淑徳而嬖妺喜是色攻而亡也殷舍徳音而眈愔愔是声攻而亡也周厉舍亷节而恱荣夷公是聚敛攻而亡也秦始皇舍节俭而起阿房是奢侈攻而亡也汉灵舍正直而近刑人【`一作而用刑臣`】是佞幸攻而亡也隋炀舍慈仁而事辽东是征伐攻而亡也自三王百代无四夷之攻而亡者皆以守身不谨为嗜欲所攻【`二字川文粹作攻而亡`】故也虽得四夷自守复何益哉或云幽王【`一有自以二字`】为犬戎所防僧孺以为幽王自以守道不固频举伪烽嗷嗷天下空于杼柚【`英华作小东大东杼柚其空`】加以褒姒以色攻俾诸侯不信而败非独由于四夷也至于晋之十六国稽其夲则祸生于惠帝也贾后以色攻贾谧以佞攻致令八王并兴生人减半然后戎夷乘间敢为【`一作有`】窥觎可谓四夷先起于内不由四夷不守于外也故有德者必先守身而后四夷无徳者不先守身但令【`一作务`】四夷自守曾不防戎夷【`一作狄`】在其中国故攻秦之胡者二世也岂必东夷南蛮西戎北狄哉沈尹戌虽举守四夷之言而未尽【`一作不尽`】守身之道是载华而畧实非垂范之防也敢因文字以附简书【`一作编`】之阙　　一作皆唐文粹  

战论【`并序`】　　　　　　　　　杜　牧  

兵非危也谷非殚也而战必挫北是曰不循其道也故作战论焉  

论曰河北视天下犹珠玑也天下视河北犹四支也珠玑茍无岂不活身四支茍去吾不知其为人何以言之夫河北者俗俭风浑淫巧不生朴毅坚强果于战耕名城坚垒峉【`音额`】嶭【`互结切`】相贯高山大河盘互交鎻加以土息徤马便于驰敌是以出则胜处则饶不窥天下之产自可封殖亦犹夫农之家不待珠玑然后以为富也天下无河北则不可河北既虏则精甲鋭卒利刄【`一作刀`】良弓徤马无有也卒【`蔟忽切`】然夷狄惊四邉摩封疆出表里吾何以御之是天下一支兵去矣河东盟津滑台大梁彭城东平尽宿厚兵以塞虏冲是六郡之师严石防彊不可他使是天下二支兵去矣六郡之师厥数三亿低首仰给横拱不为则缘【`一作沿`】淮已北循河之东南尽海西叩洛经数千里赤地尽取才能应费是天下三支财【`英华作兵`】去矣咸阳西北戎夷大屯赫呼膻腥【`一作臊`】彻于帝居周秦军师不能排闼于是尽铲吴越荆楚之饶以啖戍兵【`一作兵戍`】是天下四支财去矣乃使吾用度不周徴徭不常无以膏齐民无以接四夷礼乐刑政不暇修治品式条章不能备具是天下四支尽解头腹兀然而已焉有人解四支其自以能久为安乎今者诚能治其五败则一战可定四支可生夫天下无事之时殿寄大臣偷处荣逸为家治具战士离落兵甲钝弊车骑【`一作马`】刓弱而未尝为之简帖整天下杂然盗发则疾殴疾战此宿败之师也何为而不北乎是不搜练之过者其败一也夫百人荷戈仰食县官则挟千夫之名大将小禆操其余羸以虏壮为幸以师老为娱是执兵者常少糜食者常多筑垒未干公囊已虚此不责实料食之过其败二也夫战輙小胜则张皇其功奔走献状以邀上赏或一日再赐一月累封凯旋未歌书品已崇爵命极矣田宅【`一作宫`】广矣金缯溢矣子孙官矣焉肯搜竒外死勤于我【`一作戎`】矣此赏厚之过其败三也夫多丧兵士颠翻大都则跳身而来刺邦而去廻眎刀锯莱色甚安一嵗未更旋已立于坛墀之上矣此轻罚之过其败四也夫大将将兵柄不得专恩臣诘责第来防【`一作恽`】之至如镗然将阵殷然将鼓一则曰必为月一则曰必为鱼丽三军万夫环旋翔佯愰骇之间虏骑乘之遂取吾之鼓旗此不专任责成之过其败五也元和时天子急太平严约以律下常团兵数十万以诛察天下干耗四嵗然后能取此盖五败不去也长庆初盗据子孙悉来走命是内地无事天子寛禁厚恩与人休息未几而燕赵甚乱引师起将五败益甚登坛注意之臣死且不暇复焉能加威于反虏哉今者诚欲调持干戈洒扫垢污以为万世安而乃踵前非是不可为也古之政有不善士传言庶人谤发是论者亦且将书于谤大传于士大夫非偶【`一有言字`】而已　　　一作皆唐文粹集本并同  

守论【`并序`】  

往年两河盗起屠囚大臣刼戮二千石国家不议诛洒束兵自守反脩大厯贞元故事而行姑息之政是使叛臣【`文粹作逆辈`】益横终唱患祸故作守论焉  

论曰厥今天下何如哉干戈朽鈌钝含混贷煦育逆孽殆为故常而执事大人曽不厯筭周思以为宿谋方且嵬崖抑扬自以为广大繁昌莫已若也呜呼其不知乎其俟蹇顿颠倾【`集作頺`】而后为之支计乎且天下几里列郡几所而自河已【`文粹作以`】北蟠城数百金坚蔓织角奔为冦伺吾人之憔悴【`文粹作顦顇`】天时之不利则将与其【`文粹无其字`】朋伍罗络郡国将孩乳【`文粹作骇乱`】吾民于掌股之上耳今者及吾之壮不图擒取而乃偷处恬逸第第相付以为后世子孙背胁疽根此复何也今之议者咸曰夫倔强之徒吾以良将劲兵以为衘防高位羙爵充饱其肠安而不挠外而不拘亦犹豢扰虎狼而不拂【`文粹作佛`】其心则忿气不萌此大厯贞元所以守邦也亦何必疾战焚煎吾民然后以为快也愚曰大厯贞元之间适以此为祸也当是之时有城数十千百卒夫则朝廷待之贷以法故于是乎阔视大言自树一家破制削法角为尊奢天子飬威而不问有司守恬而不呵王侯通爵越录受之觐聘不来几杖扶之逆息虏皇子嫔之装缘采无不备之是以地益广兵益强僣拟益甚侈心益昌于是土田名噐分划大尽而贼夫贪心未及畔岸遂有滛名越号或帝或王盟诅自立恬淡不畏走兵四畧以饱其志者也是以赵魏燕齐卓起大唱【`文粹作倡新唐书藩镇传作同日而起`】梁蔡吴蜀蹑而和之其余混倾轩欲相効者往往而是运遭孝武宵旰不忘前英后杰夕思朝议故能大者诛锄小者惠来不然周秦之郊几为犯猎哉大抵生人油然多欲欲而不得则怒怒则争乱随之是以教笞于家刑罚于国征伐于天下此所以裁其欲而塞其争也大贞元之间尽反此道提区区之有而塞无涯之争是以首尾指支几不能相运掉也今者不知非此【`文粹作此非`】而反用以为经愚见为盗者非止于河北而已呜呼大厯贞元守邦之术永戒之哉  

二阵图论　　　　　　　　王　叡  

炙毂子曰夫兵者防噐战者危事自古圣王不得已而用之仗徳而行则汤征葛乃为帝王若恃力而战则纣放牧野终罹戮辱春秋传曰兵之设久矣圣人以兴乱人以废废兴存亡昏明之术皆兵之由也复曰文不犯顺武不违敌盖轩辕五十二战义在惜民汤武七十二征本惟靖难且文而不武武而不文不可谓雄则文臣在聪明噐量鉴人别材故曰文雄可以为相武臣在俊杰深沉果敢决断故曰武雄可以为将二畧兼济则可以入为相运筹于庙堂之上则可以出为将折冲于万里之外然而将相之务在见有才力者赏之愚诈者去之如有才力者不赏则忠烈疑而不进愚诈者在傍则谗邪党扇而为欺如此行之则何功而不立何罚而不行何才之有遗何战而不胜孔子曰我战则克祭则受福又曰不教民战是谓弃之如两军交锋之际列兵无阵由人民居而无城池立而无墙堑冦盗冲击则何以捍御譬如蹴鞠较力犹设机便以防手足况有兵而无队伍有队伍而无行阵有行阵而无竒正有竒正而无权变起自黄帝命其臣风后演之本文不越一百字词约防防非圣贤莫能硏究太公起剪孙吴韩项并由斯术唯孔明尤尽其妙生之于心机不形之于文义虽君臣父子不相传授近者李筌图载八阵只言或合而为一或离而为八不陈四竒变化之防不显天衡地轴冲翼之文将帅览之难晓今剏画天地二阵图明八阵八变之源爝火助阳自忘短绠庶几英杰覩之稍禆焉  

将畧论  

炙毂子曰昔祝其之防仲尼云夫有文徳者必有武备遂斩莱人头足异处故曰文武之道未坠于地是以古之儒者服逢掖之衣顶章甫之冠佩环玦负櫑劒近代文儒耻言兵事茍或议及则佥谓之人今以翠华去酆镐黄屋轸尧心率土之濵莫宁啓处方可论兵粗议将畧矣且自罹乱以来儒道既息武弁是崇然而将帅多以勇力争强少有精练兵机而懐谋防者所谓以强凌弱以众暴寡迭相吞噬适足以涂炭生灵搆怨结祸夫兵之成败在将帅之噐能各有限剂须定等差淮隂侯与汉高祖论绛灌以下用兵多少信曰陛下可将十万众所谓能将将不能将兵夫高祖之雄才大畧尚如此况其下哉楚子玉贒大夫也亦不能越三百乘【`左传以子玉虽多刚勇终曰无礼故不能将一二万人`】是以王翦能将六十万而李牧不能二十万此方见将帅才噐之大小也凡为将料敌之情伪而后决防制胜湏知彼师之能否乃操我之所长假如韩信能设伏走我则逐奔不远【`难诱也`】从袭不及【`难防也`】白起能攻城野战则当深沟高垒以挫其锐俾蜂虿无所施其毒螫虎狼不能逞其牙本谋既壊伺其大隙而击之因变竒正以待敌整衡轴以攻险兵法曰始如处女敌人开户后如脱兎敌不及距此兵之要也司马宣王曰诸葛孔明志大而不见机多谋而少决好兵而无权虽提卒十万已堕吾计中破之必矣及郑褒亦能知母丘俭好谋而不达事情文钦勇而无筭至俭兵败皆如其言又潘濬见樊伷为武昌从亊与州人设馔十余度自起比至日中可得知以兵五千足以擒之果在濬之度内汉王谓魏大将栢直口尚乳臭不能当韩信谓骑将冯敬虽贤不能当灌婴谓歩将项它不能当曹参吾无患矣乃使韩灌曹三将军果大破之后魏高祖宏曰青齐之兵可以礼遇徐兖之卒理湏义抚斯测度将卒之明验也今之将帅多不自量其才噐又不知彼之短长率尔合战卒然求胜由聚卯以击山驱羊而鬪虎欲期弭兵静乱不亦难哉帝王宜开英鉴审将帅之噐量文武之才则崇勲大业庶几可立夫宰制山河剸割疆宇举大纲则易定滋苛细则难安故子房佐汉画大谋六七件遂定天下孔明剏蜀决沉机三二防防成鼎峙英雄之大畧将帅之宏规也安危之机存亡之要审诸将畧可见徴焉  

倒戈论　　　　　　　　　杨　防  

予读周书至武王防纣倒戈归马示天下不复用迹其事惑焉以武王之圣有望旦之辅防独夫纣旌其功于一时可矣且曰终不复用其未然乎夫上古淳结防知禁中古朴赭衣懐畏末俗巧严法不化故淳散而朴朴散而巧巧之变万诈生焉则内荏外刚之心讵革于干戚之舞乎周之祚七百诚曰永久然以臣临君以兵向阙者多矣齐桓南伐楚北伐戎晋文取叔带于温定襄王于郑非二国崇示大顺尊奬王室则周之社稷存若缀旒自汉而下有国者罔不以兵力秦以黩武而防梁以无备而亡我太宗究灭亡之源委房杜以政房杜以天下之大不敢决于胸臆于是敢谏则先王魏论兵则让英衞深谋宏法来代有凖洎林甫即明皇既安之日随防顺色以稔君恶乃以羯夷勇暴之卒专我兵柄竟使兽心为国祸本其为黩乱国常防慢武义不亦甚乎且搜苖狝狩所以讲武经阅戎事也故曰预备其不虞有备而无患则武之道岂可一日而忘诸呜呼班子之善断不能以铅刀攻其坚造父之善御不能以朽索制其逸则有国者可以弃兵乎  

## 文苑英华卷七百四十四

宋　李昉等　编贤臣  

三名臣论一首　　　三贤论一首  

谏臣论一首　　　　近代良相论一首  

春秋无贤臣论一首　二贤论一首  

三名臣论【`管乐诸葛`】　　　　　　李　翰  

或问于翰曰昔诸葛亮拥膝南阳为梁甫吟自比管仲乐毅州平元直以为信然虽涯量罕窥而遗迹可见夫此三名臣者亦有优劣乎愿闻其说翰辞不敢对至于三问者固【`二字亦作固请`】不得已【`川文粹有而字`】应之曰岂易言乎岂易言乎夫目【`一无目字`】小者不足以论大体【`一无体字`】近者不足以量逺奈何泛议大贤能制律管者可以候四气之徴测日晷者可以知千里之度察防观着由虚考实傥容寄言象于斯矣如仆所揣则管不逮乐孔明其伯仲之间与【`一作耳`】问者曰何为【`一作谓`】其然也昔管仲相桓公九合诸侯一匡天下兴齐定霸尊周勤王【`川文粹作兴周定王`】功其懋哉仁亦至矣孔明收荆州散败之余建防通吴合从破魏奉先主西入劔门下车而三分天下翊戴后嗣缵修旧勲刑政孚于偏方威德振于中夏虽短祚中否而王业殆成乐生一为燕将才胜齐师挫衂于二城之间狼狈于两国之际军不振旅身卒奔【`一作犇`】亡子独推而崇之冠于二贤之首诚所未谕莫【`一作其`】有说耶翰应之曰子之所问【`一作闻`】者未与【`一作末欤`】语功则信焉【`一作然`】语才则不尔夫才生于代功与运成固有才优而功防运合而才劣先当格以道徳覈于终始审其邪正观其去就然后可以【`一无以字`】明也夷吾当既乱之时辅有过【`川文粹作道非`】之主功济诸夏泽被生人信为羙矣然邀【`一作徼`】功事讐【`一作储`】务入之情速矣肆奢越礼盈量之意见焉故仲尼虽称其仁终小其噐止于霸者之佐殆非王臣之良孔明从容三顾后起筹画必当缔搆必成事屯而业亨主闇而国理【`一作治`】兵弱而隣疆【`一作疆隣`】畏服功大而本朝不疑斯亦难矣然窥其军令迹其用法必俟【`一作使`】中原克【`一作可`】复然后厚赏寛刑徳常称马稷言过其实不可大用之卒致防败斯所谓济于事而未全于道得诸已而未审于人乐生一战举齐二城未下待【`一作从`】之以徳牧【`一作收`】之以礼舍权变于攻取之际行王道于军旅之间事虽不成业亦【`一作大`】矣向使昭王不死惠王不疑则其功未可量也夏侯太初论之详矣及其迯燕之责亡而奔赵赵王问以图燕之防乐生流涕而对曰臣昔之事燕昭王【`一作昔日之事燕王`】犹今日之事大王也千秋万嵗之后尚不敢侵其仆而况谋子孙乎因弃禄宵遁善夫长者之言可谓懐禄不屑其荣周身不违于道比诸二子不亦优乎主恩非臣下之所图天命岂生人之所制安可【`川文粹作敢`】以功业之成败断才能之短长耶且夫运有通塞命有脩短盖天意也岂人事乎昔韩信将伐魏问得不以周叔为将乎闻不用廼大喜向使魏人用之则汉师不敢【`川文粹作果`】济河矣然则周叔之才亦韩信流亚也终湮灭而无闻焉古之大才而功不著者亦何可胜道哉翰长兄御史君体纯王之德负经逺之才常感愤于周韩之间啸咏于管乐之际守之以忠信文之以礼乐蕴弼谐之大畧以康济为已任进逢国难谋猷不行退有家艰哀毁过礼官才元士年止终身【`一作命止中年`】官【`一作位`】不登于庙堂名不书于史册斯才也斯运也谁见三分九合之优劣离【`一作辞`】燕对赵之去就哉由此观之断可知矣问者叹息而退　　一作皆唐文粹  

三贤论　　　　　　　　　李　华  

或曰吾读古人之书而求古人之未获嗟夫遐叔谓曰无世无贤人其或世教之至沦于风波虽贤而不能自辩况察者未之究耳【`一作乎`】郑衞方奏正声间发极和无味至文无彩聴者不达反以为怪谲之音太师乐工亦失容而止曼都之姿杂于顦顇被緼絮蒙萧艾羙丑夷伦自以为陋此二者既病不自明又求者亦昏将剖其善恶在迁政化端风俗则贤不肖异贯而后贤者自明而察者不惑也余兄事元鲁山而友刘萧二功曹此三贤者可谓之逹矣或曰愿闻三子之畧遐叔曰元之志行当以道纪【`一作纯`】天下刘之志行当以六经谐人心萧之志行当以中古易今世元齐愚智刘感【`一作蹙`】一物不得其正萧呼吸折节而获重禄不易一刻之安元之道刘之深萧之志及【`新唐书作易`】于夫子之门则达者其流也然各有病元病酒刘病赏物萧病贬恶太极【`一作亟`】奬能【`一作善`】太重元奉亲孝居防哀抚孤仁狥朋友【`川文粹作友朋`】之急职明于赏罚终身贫而乐天知命焉以为【`一作谓`】王者作乐崇徳殷荐上帝以配祖考天人之极致也而词章不称是无乐也【`一无此四字`】于【`一作于`】是作破阵乐词【`一有是乐也三字`】恊【`唐书作订`】商周之颂推是而论则见元之道矣刘名儒史官之家兄弟以学著称乃述诗书礼乐春秋【`唐书作礼易书春秋诗`】为五说条贯源流备今古【`一作古今`】之变推是而论则见刘之深矣萧以史书为烦【`一作繁`】尤罪子长不编年陈事而为列传后代因之非典训也将正其失自春秋三家之后非训齐生人不录次序缵脩以迄于今志未就而殁推是而论则见萧之志矣元防师保之席【`唐书作位`】瞻其形容不俟其言而见其仁刘被卿佐之服居賔友之地言理乱根源人伦隠明叅乎元精而后见其妙萧若百链之钢【`川文粹作铜`】不可屈折当废兴去就之际一生一死之间而后见其大节视聴过速欲人人如我志与时多背恒见诟于人取其中节之举是可以为人师矣学广而不偏【`一无偏字`】精其贯穿甚于精者又文方复雅商之至当以律度百代为任而古之能者往往不至焉超蹈【`一作絶`】孤厉不可谓不知【`一有者字`】言也茂挺父为莒丞得罪清河张惟一时佐亷使按成之茂挺初登科自洛至莒【`英华作自洛阳还莒五字`】道邀使车发词哀乞惟一涕下即日舍之且曰萧賛府生一贤才资天下风教吾由是得罪【`一有亦字`】无憾也夫如是得不谓之孝乎或曰三子者各有所与游乎遐叔曰若太尉房公可谓名公【`一作人`】矣每见鲁山则终日叹息谓予曰见紫芝眉宇使人名利之心尽矣若司业苏公可谓贤人矣毎谓当时名【`川文粹作贤`】士曰使仆不幸生于衰俗所不耻者识元紫芝广平程休士羙端重寡言河间郉宇绍宗深明持【`川文粹作特`】操宇弟宙次宗和而不流南阳张茂之季丰守道而断赵郡李蕚伯高含大雅之素【`一作业`】蕚族子丹叔南诚庄而文丹族子惟岳谟【`一作谋`】道沉邃亷静梁国乔潭【`一作浑非`】徳源昻昻有古风农杨椽【`一作极`】士肤【`一作扶`】敏而安道清河房垂翼明志而好古河东栁识方明遐旷而才是皆慕于元者也刘在京下尝痑【`一作疾`】房公时临扶风闻之通夕不顾谓賔从曰柄【`唐书作防一作挺`】卿若不起无复有神道尚书刘公每有胜理必诣与谈数【`一作终`】日忘返退而叹曰闻刘公清言见皇王之理矣殷直清有识高恨言理少对未与刘面常想见其人河东裴腾士举精朗迈直【`一作朗迈真直`】弟霸士防峻清不杂陇西李广敬仲【`一作叔`】坚明冲【`一作而`】粹范阳卢虚舟防直【`一作真`】质方而清頴川陈傥言士然谈而不厌吴兴沈兴宗季长专静不渝頴川陈亷不噐行古之【`一作人`】道渤海高适达夫落落有竒节是皆重于刘者也工部侍郎韦述脩国史推萧同事礼部侍郎杨浚掌贡举问萧求人海内以为徳选汝南邵轸纬卿有词举干【`一作词举标干`】天水赵骅云卿才羙行纯陈郡殷寅直清达于名理河南源衍季融粹防而同【`一作周`】防稽孔至惟防述而好古河南陆防徳隣恢恢善于事理河东柳芳仲敷该练故事长乐贾至防隣【`一作几`】名重当时京兆韦收仲成远虑而深南阳张有畧维之履道体仁有畧族弟邈季选温其如玉中山刘頴士端疎明简畅颍川韩极【`一作□`】佐【`一作元`】行备而文乐安孙益盈孺温良忠厚京兆韦建士经中明外纯颍川陈晋正卿深于诗书天水尹徽【`一作防`】之诚明贯百家之言皆是厚于萧者也尚书顔公重名节郭父友【`一作故旧`】与茂挺少相知顔与陆防柳芳最善茂挺与赵骅邵轸洎华最善天下谓之顔萧文【`一作之`】交殷寅源衍陆于二交之间不幸元罢鲁山终于【`一作于`】陆浑刘避地逝于安康萧归葬先人没于汝南今【`一作无`】复求斯人有之无之是必有之而察之未克也三贤不登尊位不享下寿居易委顺贤人之达也不防其教生人之病也予知三贤也深故言之不怍云　　一作皆唐文粹  

谏【`通鉴作争`】臣论　　　　　　　韩　愈  

或问谏议大夫阳城于愈可以为有道之士乎哉学广而闻多不求闻于人也行古人之道居于晋之鄙晋之鄙人薰其徳而良善者几千人大臣闻而荐之天子以为谏议大夫人皆以为华阳子不喜色【`舘本作色喜`】居于位五年矣视其德如在【`集有草字`】野彼岂以富贵易移其心哉愈应之曰是易所谓恒其徳贞而夫子防者也恶得为有道之士乎哉在易蛊之上九云不事王侯高尚其事【`蜀本有以字`】蹇之六二则曰王臣蹇蹇匪躬之故夫亦以所居之时不一而所蹈之徳不同也若蛊之上九居无用之地而致匪躬之节蹇之六二在王臣之位而为【`集作高`】不事【`蜀本有上字`】之心则冐进之患生旷官之刺兴志不可则而尤之【`古本无之字`】不终【`袁本注作絶`】无也今阳子实一匹夫【`赵徳本作阳子寔一介之夫`】阳子【`杭本无此二字`】在此位不为不久矣闻天下之得失不为不熟矣天子之待之不为不加【`集作知`】矣而未尝一言及于政视政之得失若越人视秦人之肥瘠忽焉不加喜戚于【`集作于`】其心问其官则曰谏议也问其禄则曰下大夫之秩也问其政则曰我不知也有道之士固如是乎哉且吾闻之有官守者不得其軄则去有言责者不得其言则去今阳子以为得其言【`集叠言字`】乎哉得其言而不言与不得其言而不去无一可者也阳子将为禄仕乎古之人有云仕不为贫而有时乎为贫谓禄仕者也宜乎辞尊而居卑辞富而居贫若抱闗击柝者可也盖孔子尝为委吏矣尝为乘田矣亦不敢旷其軄必曰防计当而已矣必曰牛羊遂而已矣若阳子之禄秩【`集作秩禄`】不为卑且贫章章明矣而如此其可乎哉或曰否非若此也夫阳子恶讪上者恶为人臣招【`音翘`】其君之过而以为名者故虽谏且议使人不得而知焉书曰尔有嘉谋嘉猷则入告尔后于内尔乃顺之于外曰斯谋斯猷唯我后之徳夫阳子之用心亦若此者也愈应之曰若阳子之用心如此滋【`原本作兹`】所谓惑者矣入则谏其君出不使人知【`一有之字`】者大臣宰相者之事非阳子之所宜行也夫阳子本以布衣隠于蓬蒿之下主上嘉其行谊擢在此位官以谏为名诚宜有以奉其职使四方后代知朝廷有直言骨鲠之臣天子有不僣赏从谏如流之羙庶岩穴之士闻而慕之束带结髪愿进于阙下而信【`集作伸`】其辞说致吾君于尧舜熈鸿号于无穷也若书所谓则大臣宰相之事非阳子之所宜行也且阳子之心将使君人者恶闻其过乎是啓【`杭本作其咎`】之也或曰阳子不求闻而人闻之不求用而君用之不得已而起守其道而不变何子过之深也愈曰自古圣人贤士皆非有心求于闻用也闵其时之不平人之不乂得其道不敢独善其身而必【`閤本作不以`】以兼济天下也孜孜矻矻而后已故禹过家门不入孔席不暖墨突不黔【`袁本作孔席不暇暖而墨突不得黔`】彼二圣一贤者岂不以【`集作知`】自安逸【`集作佚`】之为乐哉诚畏天命而悲人穷也夫天授人以圣贤才能岂使自有余而已诚欲以自补其不足者【`集有也字`】耳目之于身也耳司闻而目司见聴其是非视其险易然后身得安焉圣人者时人之耳目也时人者圣贤之身也且阳子之不贤则将独【`集无独字`】役于贤【`集作身`】以奉其上也若果贤则固畏天命而闵人穷者也恶得以自暇逸乎哉或曰吾闻君子不欲加诸人而恶讦以为直者若吾子之论直则直矣无乃伤于聴【`集作于徳`】而费于辞乎好尽言以招人过国武子之所以见杀于齐也吾子其亦闻乎愈曰君子居其位则思死其官未得其位则思脩其辞以明其道我将以明道也非以为直而加诸人也且国武子不能得善人而多尽言【`三字集作好`】尽言于乱国是以见杀传曰惟善人能受尽言谓其闻而能改之也子告我曰阳子可以为有道之士也今虽不能及已将不能【`集作得`】为善人乎哉  

近代良相论　　　　　　　李徳裕  

客谓余曰扬子法言有重黎顔骞【`顔子名犯庙讳不书`】二篇品藻汉之将相敢问近代将相可得闻乎余曰唯唯夫股肱与君同体四海之所具瞻【`集作瞻也`】恩义至重实先于爱敬非社稷大计不可以强谏亦犹父有诤子不获已而诤岂可以为常也唯宜将明献替致其主于三代之隆孝经曰天子有诤臣七人非宰相之职也必求端士正人以当言责导其謇谔救其患难而已虽圣人之言危而不持颠而不扶则将焉用彼相此亦将明献替之谓也使其君昭明令徳不致于颠危也汉之良相十数人矣公孙开陈其端而不肯庭【`集作廷`】辩固未可也萧望之刚不防阙王嘉讦而犯上致元哀二后有信谗邪之患【`集作恶`】戮忠直之名此其失者也魏相薛广徳持重守正弼谐尽忠【`集作忠信`】可谓得宰相体矣近世贞以制动思在无邪松栢所以后雕藜藿由其不采贵不患失言必匪躬似薛广徳者郑丞相陈丞相有之矣【`此谓故右仆射郑司徒故右仆射陈司徒`】麟之为瑞也仁而不触玉之为寳也亷而不刿恕以及物善不近名【`集有通识二字`】高朗令终天下无怨似丙博阳者王丞相郑丞相有之矣【`此谓故中书王丞相故郑丞相`】好古洽闻应变睿敏几可以成务智足以取舍仁爱乐道【`集作善`】勤瘁奉公逢时得君不失其政似倪寛者韦丞相李丞相有之矣【`此谓故中书韦司空故居守李司空`】用于【`集作于`】臲卼以尽天涯虽劔光不沉而鸾翮长铩灵均之九死无悔柳惠之三黜非辜既没不瞑号于上帝似萧望之者所谓李丞相矣【`此谓故淮海李司空`】余亦同病莫保其生知我者以为忠亦已鲜矣庶乎数世之后朋党稍息以俟知音耳  

春秋无贤臣论　　　　　　孙　郃  

春秋列国周之诸侯受周之封分为五等五等之下臣为陪臣陪臣于诸侯君父也诸侯于周王亦君父也陪臣于周义犹大父也夫为人子之道孝于父者必欲父孝于祖陪臣忠于诸侯者必欲诸侯忠于天子则上下有序【`一作忠孝两全`】康乂四方【`一作天下`】今春秋陪臣张公室侵王室弱周以强诸侯是弱祖而强父佐诸侯而敌周是佐父而敌祖遗祖之怨成父之逆恶莫大焉言之于臣则非忠语之于子则非孝论之于道则伤义推之于情则辜【`川文粹作伤`】恩遂使姬周削弱祀号而已桓文虽以为霸何能正之反有封禅请隧之僣管晏虽有其功何能谏之而有反玷毁孔之恶于时风教大壊海内焚如天不能隂隲下民降大圣以为木铎歴国七十余说而不遇奔走齐鲁宋衞之郊反若防家之狗知不可训虑后世不惧乃脩春秋明向背其有甚者或斥之或贬之弑君三十六亡国五十二奔走失社稷者不可胜纪书曰帝乃震怒致令海内无一嘉祥但有妖怪谓春秋乱世岂不如然于时人不堪命何耶无贤臣哉予谓此论警众士大夫多称之遂闻嘏嘏徴而竒之或谓可刋金石训乎今后既而喧传则有难仆曰春秋岂乏贤者子谓之无激之耶鲜之耶奈乎孔门何曰孔门仕者鲜又家臣耳子不读圣贤书乎易曰屯其膏小贞吉大贞防春秋之大夫小贞耳盍以大贞取之以正道取五霸犹罪人  

二贤论【`管仲晏婴`】　　　　　　　杨　防  

子贡以管夷吾之奢晏平仲之俭质于宣尼宣尼以管仲之奢贤大夫也而难为上晏平仲贤大夫也而难为下盖讥其僣上偪下之失或谓无所轻重予敢继其末以论先后焉夫齐桓承襄公之失政接无知之乱常久亡于外自莒先入有国之后锐心以求其治及叔牙言夷吾之能脱囚服秉国政有鲍叔之助隰朋之佐遂能九合诸侯以成霸业此逢时之大者也若平仲者立于衰替之朝有田国之彊有栾高之侈时非曩时君非贤君当崔杼之弑也能挺然易其盟陈氏之大也能晓然商其短独立谗謟之伍自全于纷扰之中人无间言时莫与偶若桓公九合诸侯不以兵车信夷吾之力也使晏子居桓公之世有鲍隰之助则其尊周室霸诸侯功岂减于管氏乎以其镂簋而朱纮孰若豚肩不掩豆以其三归而反玷孰若一狐裘三十年矧国之破家之亡者以奢乎以俭乎语曰奢则不逊俭则固与其不逊也宁固然后知圣人轻重之防斯在  

## 文苑英华卷七百四十五

宋　李昉等　编臣道  

枢宻论一首　　　　材之大小论一首  

四维论一首　　　　辩迹论一首  

明贽论一首　　　　三不欺先后论一首近代节士论一首　　旧臣论一首  

谋议论一首　　　　三惑论一首  

诚节论一首  

枢宻【`旧唐书作机`】论【`并序`】　　　　　徐彦伯  

时公卿士庶【`旧唐书作王公卿士`】多以言语不慎宻为酷吏所防彦伯乃著论以诫于代其词曰  

书曰唯口起羞惟甲胄起戎又云齐乃位度乃口易曰慎言语节饮食又云出其言善千里应之出其言不善千里违之礼亦云【`川文粹作曰`】可言也不可行也君子不言也可行也不可言也君子不行也呜呼先圣知言之为大也知言之为急也精防以劝之典谟以告之礼经以防之守名教者何可不循【`旧唐书作脩`】其诂训而服其糟粕乎故曰言语者君子之枢机也动【`唐书作发`】则物应【`文类作枢机发则物应`】物应则得失之兆见也得之者江海比隣失之者肝胆楚越然后知否泰荣辱系于言乎夫言者徳之柄也行之主也心之志也【`唐书作志之端也`】身之文也既可以济身亦可以覆身故中庸镂其心右阶铭其背南容三复于白圭殷【`唐书作箕`】子九畴于洪范良有以也是以掎摭瑕玷详黜【`唐书作叅详`】躁竞审无恒以阶乱将不宻以致危利生于口森然覆邦之说道不由衷变彼如簧之刺可不惧之哉其有识暗邪正思虑微形【`唐书作虑微形朕`】破金汤之籥伐【`唐书作封`】祸乱之根用呫嗫为雄辩【`唐书作用诂讘为全计`】以号呶【`唐书作詉`】为令徳至若梧宫问答荆齐所以奔命韩魏加肘知伯所以危残蔡侯防息妫也亟招甲兵之罚郑曼围宋【`唐书作图宋`】卿也而受鼎镬之诛史迁轻议终下蚕室张纮诡说更齿龙渊【`川粹作泉`】凡此过言其流匪一或秽犹粪土或动成刀劔或苟且其心或脂膏其体【`唐书作吻`】挟邪作蛊守之而不懈往輙破的去之而弥逺亦何异寒【`唐书作韩`】臯聚音龙也羣吠得死为幸何脩名之立乎虽复伯玉沮顔追谢于元凯蒋济遗恨失誉于王陵犀首没齿于季章曹瞒齚舌于刘主当何及哉孔子曰予欲无言又云终身为善一言败之惜也老子亦云多言数穷又云聦明深察而近于死者议人者也何圣人之深思伟虑杜渐防萌之至乎夫不可言而言者曰狂可言而不言者曰隠钳舌拱黙曷通彼此之懐括囊而处孰啓谟明之训则上言者下聴也下言者上用也睿喆之言犹天地也人覆焘而生焉大雅之言犹钟皷也人考击而乐焉作以龟镜周【`唐书作姬`】公之言也出为金石孔【`唐书作曽`】子之言也存其家邦国侨之言也立而不朽臧生之言也是谓徳音诣【`川文粹作谐`】我宗极满于天下贻厥后昆殷宗甘之于酒醴孙卿喻之以琴瑟阙里重于四时郢都轻其千乘岂不韪哉岂不休哉但懋绩远大【`唐书作懋探大猷川粹作茂绩逺世`】克念丕训审思而应精虑而动谋其心以后发定【`唐书作择`】其交以后谈不趦趄【`唐书作蹙趋川粹作戚趋`】于非党不屏营于诡遇非先王之至徳不敢行非先王之法言不敢道翦其累累【`唐书作谍谍`】之绪扑其炎炎之势自然介尔景福保兹终吉【`唐书作锡兹纯嘏`】则悔吝何由而生怨恶何由而至哉孔子曰终日行不遗已患终日言不遗已忧如此廼可以言也戒之哉戒之哉  

材之大小论【`已见三百六十三卷`】　　　李　华  

四维论　　　　　　　　　柳宗元  

管子以礼义廉耻为四维吾疑非管子之言也彼所谓廉者曰不蔽恶也世人之命廉者曰不苟得也彼所谓耻者曰不从枉也世人之命耻者曰羞为非也然则二者果义欤非欤吾见其有二维未见其所以为四也夫不蔽恶者岂不以蔽恶为不义而去之乎夫不苟得者岂不以苟得为不义而不为乎虽不从枉与羞为非皆然【`集有也字`】然则亷与耻义之小节也不得与义抗而为维圣人之所以立天下曰仁曰义仁主恩义主断恩者亲之断者宜之而理道毕矣蹈之斯为道得之斯为徳履之斯为礼诚之斯为信皆由其所之而异名今管氏所以为维者殆非圣人之所立乎又曰一维絶则倾二维絶则危三维絶则覆四维絶则防若义之絶则廉与耻其果存乎廉与耻存则义果絶乎人既蔽恶矣苟得而【`文粹无而字`】从枉矣为非而无羞矣则义果存乎使管子庸人也则为此言管子而少知理道则四维者非管子之言也  

辩迹论　　　　　　　　　刘禹锡  

客有能通本朝之雅故者曰时之污隆【`集作崇`】视辅臣之用房与杜迹何观焉建官取士之制地征口赋之令礼乐刑法之章因隋而已矣二公奚施为余愀然曰三王之道犹夫循环非必变焉审所当救而已隋之过岂制置名数之间耶顾名与事乖耳因之何害焉夫上材之道非务所举必的然可使户晓为迹也吾观梁公之迹章章如县防【`集作寓川文粹作万`】矣曷然哉请借一以明之史不云乎初太宗怒浑戎之横于塞也度诸将不足以必取当宁而叹曰得李靖为师快哉靖时告老且病矣梁公虚其心以起之靖忘老与病一举虏其君郡县其地而还夫非伐国之难能也起靖之难能也靖非不克之为虑居功之为虑也古之为将度柄轻不足以遂事重则嫌生焉是以有辞第以见志有多产以取信有子质以防贰有嬖监以虞谤其多患也如是若靖者名既成位既崇重失畏偪其患又甚焉微梁公之能尽才能捍患能去忌能照私彼姑借旧劳居素贵足矣恶乎起哉夫岂感空言而起耶心相见久矣夫岂小信而要耶道相笼久矣其后李敬擅能失材臣而败随之林甫自便进蕃将而乱随之由是而言固相万矣子方规规然窥上材以户晓之迹此吾之所以不取也若杜莱公者在相位日浅将史失其传然以梁公之鉴裁自天防府遂以王佐材许之则是又能以道笼房公者矣房之许与迹孰甚焉客无以应而作刘子曰观书者当观其志慕贤者当慕其心循迹而求虽博寡要信矣  

明贽论  

古之人动必有以将意故执贽之道自天子逹焉夫芬芳在上臭逹于下而温粹无择有似乎圣人者鬯也故用于天子清越而瑕不自揜洁白而物莫能污内坚刚而外温润有似乎君子者玉也故用乎诸侯执之不鸣刑之不嘷似死义者乳必能跪似知礼者羔也故卿执焉在人之上而有先后行列者鴈也故大夫执焉耿介而一志雉也故士执焉视其所执而知其任是故食愈重而志愈卑位弥尊而道弥广耿介之志唯士得以行之何也务细而所试者寡齿卑而所蔽者众言未足以动聴故必激发以取异行未足以应远故必砥砺以沽闻借令由士为大夫舍雉而执鴈其志也随之顾【`集作故`】耿介之名不施于大夫矣况其上乎然则为士也不思雉之介为卿也能思羔之礼欤今夫或者不明分【`集作介`】推理而观之则曰此居下而嗜直者是必得志而稔其讦矣彼当介而务者是必处高而肥其徳矣曾不知讦当其分【`集作介`】则地易而自迁非其所则志遂而无制矣于戱责士以卿大夫之善犹喻君以士之行耳予以执贽之道得其分【`集作介`】苟推分【`集作介`】明矣求刑罚之僣滥得乎  

三不欺先后论　　　　　　吕　温  

昔宓子贱为单父也人不忍欺之国侨为郑也人不能欺之西门豹为邺也人不敢欺之此皆为政不同同归于理作干事之称首贻牧人之经范汪洋古今辉焯图史穷理而语固有优劣择善而行岂无先后请试论之子贱仕衰乱之鲁而邑偪强齐仗义为城池倚仁为干橹当鲸吞之大敌鸠狼顾之遗黎涣离形检妙用心术惠训不倦乃无得而称视民如伤而不有其爱感而动之隂阳运于无言诚而明之日月悬于方寸是则不求不欺于人而人不忍欺矣子产摄晋楚之间而靖恭尔位【`集作次`】役智利物躬励俗守之以信行之以礼告之以慈惠临之以明察如镜洞照如衡诚悬是则求人不欺而人亦不能欺矣西门豹当战国之际【`集作初`】而克脩茂绩身为【`集作有`】纪律言有典章刚包其柔威克厥爱权之以法制董之以刑罚火烈人望霜清物心是则责人不欺而人固不敢欺矣夫不忍欺者至诚潜感是曰上徳尧舜之吏也不能欺者明智旁达是曰有政三王之吏也不敢欺者严威允济是曰能刑五霸之吏也诚不足至于智智不足至于威大小之间朗然可见然而事在折理资渐致徳宜全举道贵兼通必也脩诚而弃智诚未至而致理或亏任智而废威智未周而暴乱将起不若兼【`集作总`】而行之迭收其効一之日二之日刑明威立使人畏而不敢欺三之日四之日智达政成使人敬而不能欺五之日六之日志孚诚格使人感而不忍欺以寛济猛同二气之【`集作而`】和平自迩陟遐比三才之【`集作而`】具羙苟非全徳大噐其孰能至于此乎若不暇防其源流统其宗极而姑【`文粹作始`】定优劣直论先后则尧舜之吏与王霸不同年而语矣  

近代节士论　　　　　　　李徳裕  

客又谓余曰近世将相既已闻之矣敢问士君子身在下位而义激衰世者有其人乎余曰焉得无之丁生魏生是也昔盖寛饶多仇少与在位及贵戚人与为怨唯谏议大夫郑昌愍伤寛饶忠直忧国为文吏所诋挫上书曰山有猛兽藜藿为之不采国有忠臣奸邪为之不起寛饶上无许史之属下无金张之托职在司察直道而行郑昌可谓好是正直矣梅福南昌一尉耳与王章无荐引【`集作宠`】之私无游宴之好当王鳯之世权归外戚上书曰鸢鹊遭害则仁鸟増逝愚者防戮则智士逺退折直士之节结谏臣之舌羣臣皆知其非然不敢独【`集夲作能`】争天下以言为戒最国家之大患也梅福可谓不畏强御矣余顷嵗待罪庙堂六年窃位而言责之官执宪之臣屡【`集作属`】荐丁生称其有清直之操亦有毁之者曰体羸多病必不能举职余惑是说未及升之于朝而一旦触羣邪犯众怒为一孤臣独夫正言无避亦郑昌梅福之比也昔贯高竟能以不死白王而高祖贤其然诺戴就不忍以臣谤其君而薛安感其壮节周燕宁恨于不食陆绩岂辞于禁锢世歴千祀有此几人魏生为酷吏所逼终不诎服辞义雅正有古人之风亦贯高戴就之俦也呜呼田叔孟舒皆位显于朝而魏生以舆疾逺窜溘尽道途疑其幽魂必上诉于天矣或曰自古名节之士鲜受厚福岂天意于善人薄耶余曰非也夫名节者非危乱不显非险难不彰免鈇锧全性命者尚十无一二【`集作二三`】况福禄乎若使不受困辱不婴楚毒父母妻子怡然安乐则天下之人尽为之矣何贵于名节者哉  

旧臣论  

或问先王论道之臣事后王乎曰不改先王之道则事之改先王之道则去之以事尧之心事舜禹者其咎繇益稷乎以事武王之心事成王者其周召乎以事汉高之心事惠帝者其萧曹乎曹叅尚不易萧何之规况高祖之道昔区区楚国醴酒不设穆生先去且穆生岂为已乎盖伤废先王之道不忍见后王之靣其不去者焉得免胥靡之恨哉魏晋以【`蜀本作已`】降居相位者皆腼靣愧心而已又有攘臂于其间者掎摭先王之道以讳旧过改张先王之道以媚新君弃先王之故老以掩其羞用先王之罪人以恊其志若天地间无神明则已傥有神明鬼得而诛之矣  

谋议论  

欲知谋议之用舍身名之荣辱观其立论何如【`集作可知`】也切于时机明于利害人主易晓当世可行其谋必用而终有后咎晁错主父偃是也何者切时机明利害皆怨诽所由生主享其利而自罹其害谋濶意中言高防远其道可法其术则疏必有高名而不用于世贾山王阳是也谋既【`集作议`】不行故能无患智足应变道可与权言虽切于人情意常笃于礼义谋不尽用而身无近忧贾谊是也故当汉文之世亦无高位余门客崔权其世叔即宋广平之维私也【`崔世叔名犯庙讳`】又尝预燕公代公之戎幕故知三丞相才业甚备曰广平好言政事燕公好言文学至于经国逺虑意鲜及之与代公言初若渉川未知所止寥廓广大莫见津涯味之既深恩【`集作思`】意愈宻代公尝为西北边将帅论四夷思虑必精逺则崔生【`集无生字`】之言信有徴矣凡侍坐于君子闻其言可以知其才术逺近用此道也  

三惑论　　　　　　　　　王　□  

炙毂子曰汉史载杨秉能三不惑歴代以为羙也然三惑之中利病各异论曰夫惑于酒者败贤能损道徳废家业颠狂致疾生于身躯夭折寿考故湏诫于过度也且阮籍刘伶陶潜毕卓皆惑于酒悉无所成至于得溺酒名而已夫惑色者壊礼乐损门风伤残形骸耗蠧金帛怨虽不敛于夷夏政且有妨于霸王齐桓内宠如夫人者六姬外嬖竖貂【`疑作豹左传寺人貂`】雍巫【`即易牙也`】衞灵同斛浴者三人内爱南子外滛弥瑕之类是也夫惑于财者小则亡身破家大则辱先防国聚鹿台之钱积巨桥之粟掊【`一作擭`】胎拾卵惟利是求盗璧攫金刑戮不惧而又必厚于已而薄于人则义不及于宗亲恩不加于左右如此必不得人心而失众情孟子曰推恩足以保四海不推恩不足以保妻子故君视臣如手足则臣视君如腹心书曰抚我则后虐我则讐斯之谓也苟专利矣则嘉言令猷弗得闻矣过谬错误莫得知矣近侍者倳刅以懐憾疎逺者聚谋衅待舋憾舋一发身首分离传曰象有齿以焚其躯贿故也又曰疋夫无罪懐璧其罪则三惑之甚其在兹乎昔汉高祖使隋何说黥布归汉布既谒汉王倨慢布悔来欲自杀及就舍供帐与高皇无异布乃大恱燕丹之奉荆卿也子女玩好恣其所欲然后渡易水不以为寒刺秦王视死如归夫黥布荆轲雄杰之士也犹以服馔声色变以移志况今将帅士伍乃中才之士乎若不结之以信义厚之以恩赏彼安肯效命死节为贪鄙恡啬之主哉故士有言曰尔之财贿尚惜我之性命讵可轻捐古语云使人造舟车犹丰酒食冀彼竭机功【`疑作巧`】则舟无毁溺之患车免颠覆之忧今驱防贤能驾御英杰餙甘言以诱掖矫礼貎以卑和欲其尽赤诚竭计防其用饴蜜以夸赚婴儿曽不知聦明之士见其肝胆镜其诈伪亦持虚以待虚设诈以御诈国士遇我我以国士报之众人遇我我以众人报之项羽刓印贤豪叛去曹公慢易天下鼎分是知三惑之中酒者致【`疑`】之可矣色者放之可矣财者下愚之丑行也致【`疑`】放逐刑戮所宜加投畀豺虎投畀有昊以谢乎众矣  

诚节论  

炙毂子曰汉史着诚节立名之士谓其能执一不回死义不顾虽汤鼎之威霜刃之刑不能脇之故节义彰明显于后世存无【`一作则`】愧于英俊没无【`一作则`】果【`一作畏`】于神灵荡荡然于暗室之中堂堂然行于日月之下卓为人杰乃有节有义之士也夫能如此者亦贤哲之一体客曰诚如是无乃滞于变通而能成功则拙【`疑`】杖节死义可矣既不能杖节死义又不能变通成功此谓之偷生无耻之夫昔李陵降匃奴又要成功致老母伏诛妻子弃市斯始规变通而终为负义且临患难履颠危虽商贾小人屠沽贱品犹能相拯于穷蹙尚乃任情于依托矧乎顶章甫冠拖缝掖衣口诵先圣之文胸懐徳义之典目曰儒士而无慷慨之心不有风云之操亦何以见分明之男子磊落之丈夫昔如敬通不脩亷隅杜笃请求无厌班固謟窦以作威马融党梁而黩货丁仪贪婪而乞贿路粹哺啜而无耻皆文儒之所贱贞介之所羞夫士无信不可以立身无义不可以立名无节不可以成功无忠不可以成事四者不懐则情同犬豕行比豺狼安足以齿于人伦哉客曰先生斯论不亦伤于嫉恶太甚乎对曰嫉恶不甚则好善不笃若见恶不能去则邪佞之人羣臻知善不能用则贤良之士引去苟懐诚节安得不嫉謟谀今公卿席客蔑冯谖毛遂之忠诚侯伯幙賔肆李园祖珽之欺诈或受赂卖主奉越以事吴或首防两端观成而望败穷其操心奸宄蘧蒢戚施与夫诚节之士执一不回死义不顾者亦何辽廓论未已客曰若乎先王之论诚亦富茂乃敛衽而退  

## 文苑英华卷七百四十六

宋　李昉等　编政理  

正名论一首　　　　从道论一首  

辩名政论一首　　　质无诚论一首  

原仁论一首　　　　治论一首  

创守论一首  

正名论　　　　　　　　　谢　偃  

有【`阙`】文先生禀气冲和资灵杰秀理在防而必察言无赜而不探加以体局凝沉风格峻逺踪班马而高出嗣顔冉而委蛇于时日暖朱迟风清紫陌长廊赫奕高阁隂岑先生方该秘纪于千载释凝滞于万古于是席长筵列髦俊散缥帙布青编簮缨毕萃绮纨咸集乃有以司铠丈人戎服而至蓬首垢靣颊削背伛左挈防右提鞬□汗防尘不让而坐先生逆而目之顾而诮曰夫杖者位之基噐者名之实苟有叨窃咎悔必臻当今天下文明会昌御运举宇宙以宠【`疑作笼`】物驰日月而烛幽忠槩盈朝鹓鹭成列是以鸣玉曜蝉者耻方于周召披坚执锐者羞比于韩彭至于探择人伦招抚要言有羙斯达在噐无假文武异容正【`一作止非`】位辩方朱紫无杂任能授用咸得其所是以山无逋客野絶遗贤方欲阐文儒销锋刄陈爼豆散牛马肆志于礼场逰心乎文囿大啓石渠之署广开天禄之门搜寰内之琳球擢天下之杞梓旅之于东观防之于北阁考往圣之遗迹正先贤之纰紊欲令防言隠而更显至徳晦而复明然后草封岱之仪备射牛之皮【`疑`】今子齿既尽矣形又槁焉上不能贡防献竒析珪分禄下不能收视反聴养真存神以萤烛之末光而方増耀于日月涓滴之防润而欲拟浸于江湖其于余生固亦劳矣犹不免佩荷箙坐甲操锋见长劔而折腰对危冠而屏气以兹疲朽预此戎班防汚我文门亏辱我宰塾顾瞻传素能不恧乎大人于是俯而慙仰而谢逡廵避席敛衽而对曰仆闻用舍时也穷达命也物固有欲而不可弃此盖有力者走之岂在吾之所筭也且夫苟非其用则周孔无以措其心当其所能则犬马犹足効其力今请正名改服从子而游可乎先生曰噫子其不言几失子矣苟能易位余何简焉  

从道论　　　　　　　　　李　翺  

中材之人局【`集作拘`】于书而惑于众而【`集无而字`】传言违众不祥书云【`集作曰`】三人占则从二人之言翺以为言出于内【`集作口`】则可守而为恒则中人之惑者多矣何者君子从乎道也不从乎众也道之公余将是之岂知天下党言【`集作然`】而非之道之私余将非之岂知天下謷言皆是耶【`集作然而是之`】将是之岂图是之之利乎将非之岂图非之之害乎故大道可存是非可恒也小人则不然将是之先攫其利已将非之先怖其害已然则逺害者心是而非之视【`集作昡`】利者心非而是之故所以【`集无此二字`】大道丧是非汨人伦壊邪说胜庸可使众言必聴众违必从之耶且夫天下嗤嗤【`集作蚩蚩`】知道者几何人哉使天下皆贤人则从众可也使天下贤人二小人三其可以从乎况贪人以利从则富者之言胜柔人以生从则威者之言胜中人以名从则捐者之言胜而君子之处众则谆谆然如愚怡怡然如卑当言而黙者三游同而噐异则黙待近而责逺则黙事及而时未则黙小人俱不然所以君子慎言而小人餙言君子俟时而小人狥时也然则君子黙于众小人黙于独皆事势牵之岂心愿耶学而从之者得以择之矣呜呼治世少而乱世多贤者【`集无者字`】一伸而邪者【`集无者字`】百胜在上者言贵和而不贵正在下者言贵从而不贵得设使一室之中一人唱而千【`集作十`】人和一人和【`集无此三字`】一人讷则见在是矣【`集无此四字`】虽欲言之羣而訧之矣当是则见在是【`集无此三字`】和者人之喜黙者人之怨【`集作怒`】吾宁从道而罹怒乎宁违道而从众乎斯以辩之【`四字集作斯所谓辩`】难易而较【`集作权`】是非也【`集作矣`】或曰众可违而不可从不知乎【`三字集作必乎`】曰未也君子怯于名而勇于实吾非众之首众非吾之从君子完其力而已则奚以违理不吾之问辞非人必从君子耳其声而已则奚以违所谓君子者进退周旋羣独语黙不失其正而不罹其害者尽【`集作盖`】在此而已矣  

辩名政论　　　　　　　　牛僧孺  

史记商鞅见孝公以为鞅说之以帝王道公曰安得待数十百年以伯说之欲而未能以强国之术说之而公甚恱也似云强国非帝王之道又若云帝王之道必成于数十百年余愈恐后之为政者舍强国富人而别求帝王之道则溃溃然无指归矣请防而论之且君道无定名便国利人则君之道也然予非谓鞅之政必可以强国富人也而鞅之传曰令不十年而人大恱家给而人足怯私鬭而勇公战予则不知皇帝王伯舍此何为君道也且帝如轩辕虞舜乎斩蚩尤而革【`书作格`】有苖是不欲强其国欤王如夏啓周文乎防有扈而伐有崇是不欲强其国欤伯如齐桓晋文乎脩寓政而搜彼庐是不欲强其国欤况秦之患者六国若不先富其人未【`一作而`】强其国又可以高枕无为而成君道欤况皇帝王伯同位而异名者也孰谓皇帝之名优乎哉王伯之名劣乎哉君人者当务乎道适时不务乎名餙位也故舍名而就时者日昌舍时而就名者日亡宋襄之亡慕伯之名而失时者徐偃之亡慕仁之名而失时者鲁隠之亡慕让之名而失时者若使秦居六国之衡不先富人强国而别求皇帝王伯之道予谓就帝王之名而失时者又安得君于天下乎呜呼天地不分于皇人帝人王人伯人政利于人皆君也秦始可以弱其国而有天下皇矣乎子曰足食足兵民信之矣又曰既庶矣继曰富之若此则天子之政亦先强国富人也庸可谓夫子之道非帝王之道欤又曰如有用我者朞月而已可也若如此又不可谓帝王之道必成于数十百年也或曰子云如有王者必世而后仁百年亦可胜残去杀矣如此则帝王之道久而成者也予又不知其然矣且尧之有道乎生丹朱焉舜之有道乎生商均焉则尧之道宜成于朱也舜之道宜成乎均也又何尧舜之道末成于身而不成于朱均之世也且危邦之人思治甚于饥人之思食也若以数十百年之道导危邦是犹强柔嘉之食逺其期而给饥人邦危人若此何以安之乎饱之乎予故曰政有富生人强国家皆安得不谓之君道也不知皇帝王伯之名升降也又不知数十百年而成何待也  

质无诚论  

周衰至秦汉大道根蠧诈源别奸稔薙纷不可救止往往见强国质小国子弟天子有疑于诸侯亦邀子质之以为胶固春秋之时晋懐质秦而逃归自立也六国之时燕丹质秦而怨由生也两汉之时隗洵质而再叛也頽风荡荡事难殚记岂不由信不以信信之而以质质之以信信人而人信之以疑疑人而人疑之且彼以信矣而我要其质是疑无信矣我以疑疑之彼固不信则质无有矣故记曰殷人作誓而人叛也周人作防而人疑也作誓防劝人叛疑也人疑誓防而叛之况质其子而人疑之则非誓防之比也且君臣之道恩义也礼义结其外父子之道天性也慈孝结其内离其内求其外割其天性拘其恩义是不若两全其道内外恩亲防得矣若空知彼不得亲其亲而固结之是不知彼不亲其亲而怨矣是又质之无益矣昔有孝如曾参者不思离其亲岂可以割之慈如卜商者哭以丧明岂可以夺之忍如乐羊者能食其又何以质之夫天下爱义者少爱亲者多能从人者少能从欲者多故质而求诚我之利少因质以生怨辞者多矣昔乐毅下齐人有告其叛者燕昭犹能备礼送其妻子何也燕昭信毅毅必不叛也茍或以叛质之无益而生怨也柰何秦汉之时不能以至信信之王道导之导之不能奉顺以讨之讨之不服退加修徳以柔之而务质其子脱祸【`疑`】之失所则贾怨而生祸御之得所犹以离其亲亲非孝者治也于戱秦汉所以至诚不浃于天下矣  

原仁论　　　　　　　　　韦　筹【`一作牛僧孺`】  

救天下者皆曰仁得天下者皆曰利则可乎曰不可也不得已而有天下则曰仁得已而有者则曰利也善畏其利善决其仁【`英华作人`】皆圣也汤文王是也原意曰圣人视生民以天下襁褓【`一作穉`】在焚溺无不挈者然则挈而授其家乎将遂挈而有之乎彼家无人而有之不得已而仁【`英华作有`】矣有人而有之则得已而利矣夏家【`一无家字`】无人也【`谓无防字`】汤有以仁殷有以人矣【`一作也`】文王畏其利前贤明汤【`英华作仁`】意故曰【`一无曰字`】无伯夷后圣明文王意故曰周之徳可谓至徳也已矣  

治论　　　　　　　　　　朱希济  

有国家者未尝不思治孜孜焉求才汲汲焉用人官无旷位命不虚日多不至于治者何哉盖不知重其夲也夫重其夲莫若安人安人之夲莫先于农桑上自天子下至庶人未有不湏衣食以资飬其生此情性之欲一也故率公卿以躬耕于千畆非独致敬于粢盛也率嫔御以亲蚕于茧絮非独致羙于黻冕也皆所以先民之教化也下之人必曰王者后妃尚勤于耕桑奈何人哉若天下之人皆相率以耕织为务则谷帛可指期而取谷帛既贱人各足其所欲所欲之大唯衣食而已不饥不寒则时无怨嗟时无怨嗟则和气充塞则焉有不丰不稔之岁既庻且富然后仁义相及王道可行方困饥寒而能致于仁义者虽淳朴之世君子之人几希矣今天下之人非不耕也非不蚕也率九州之人一人耕而百人食一人织而百人衣王者之征赋在焉诸侯之车服劔噐在焉职官之禄廪资焉吏人之求取往焉俾一人耕一人织足上下百人之欲不亦难乎仆尝客于山东寓于民舍观其耕也候天时相地宜逺求穜稑胼胝手足朝昏引颈以望膏雨借贷以成其馈饷筋力竭尽于硗确汗流汗背【`一作頴`】忽以霡霂日炽其背【`集作頴`】无不黧黒又妇人之为蚕也髪鬂如蓬晨昏憧憧高条长梯蹈险履危稚女婴儿目不暇顾嵗时之成否斯在外矣其五稼登于塲圃也未及簸扬蚕之为茧也择未盈筐犬吠喧哓悍吏绕于居烹茗饫食然后乃曰若干官之常也若干嵗之逋也我求之何以应执事之欲若不从我他日之役余无庇尔焉民由是惧其督贡之急惮其恐脇之言无不强足其欲粟之熟也粝食未饱蚕之绩也家不及丝缕殆不旬五日皆已罄矣至有父子拱手屋壁相顾而坐向使不为盗不为非不鬻不时之物不犯及时之禁不受役于乡豪不为污诈之计以给其家可乎故孟子曰父母妻子对之饥寒而不为非未之有也诚哉是言且古者四人各业以成其国士世其诗书农夲其耒耜工传其防墨商积其货财今士大夫以先王言行政事自守耻趋时防急之辩者固获用于诸侯矣农人之家恒若【`疑作苦`】时弊工之属也亦受其役而不受其直唯贾之利独便于时若闗禁之赋薄市井之不扰我取积其【`疑`】物以中之时如不我容舍而之他邦非刼取加诸之力不能为患农则不然父母存焉桑梓在焉妻子居焉懐土之恋居亦可知使尽室以徃曰避烦赋他邦之政亦我邦也欲何以徃所以今之世士亦为商农亦为商工亦为商商之利兼四人矣审利要时一中百得易于耕织人人为之故诸侯庻人亦争趋之矣且四人之中其一为农亦以为鲜矣加之浮食之众曷可胜纪其大者而有四焉自京达于闽岭豪右兼并之家或累思进达其身或求恃世【`疑`】以庇乡里者多以其子纳于黄门俾为之时且北宫之中唯有四星盖上以备左右洒扫之用国家自开元天寳以来中官之盛不下万人出诏防使于四方或恃宠锡之命宣慰劳之恩千里伺其声尘候骑从其所欲絶情于亲爱抗礼于君父不蚕不农受愚顽之施舍亦有积蓄寳货争名竞利出入乃权幸之门指挥愈仆之中庸夫者一也道徳之士反为谤议实可显加甄别用永其道此为弊之深者二也即有衣紫带金形貎魁伟酒食以招于交逰仆马以溢于巷陌樗博击毬以为之业自六军遍于四方或击毬一入于门中天子喜恱拜为上将或都城防府才统防多阿党小人挠于王法其目儒者势欲吞食窃比仇讐曰我武也文武之事坠于地及问其日月风云孤虚向背镡锷之所干戈之别三和六钧之制一沉一浮之财九地之所宜五行之制变攻守之难易进退之是非莫我知也已失其为武然用之为将欲寄国家之成败生人之性命其可乎况复喜怒以刑人视人如草芥严暴以及物唯物之利己以至于流亡以至于败乱此为弊之深者三也复有制儒者之冠服习儒者之威仪语不知书百行无取亦有耳剽心记之学多背毁于冠盖之士其诳不达我能是也又道不是者以胜谤之败俗倨傲之仪咸致游宦于州里其官也用刑唯严纳贿为能狡谲之行为长其行也惣佞媚之术轻折朋友交结邪僻附近右左炫酒令之奥恃博奕之精诸侯遇之曰竒才也能狎宴眤吾与之私焉车服噐用无所爱焉或引之于賔佐委之以纪纲授之以守人必尽刻削之能致聚散之力亦有薄通文艺尤狂妄升之于府政可知也荐之于朝时可知也冠章甫处同行望之君子哉乃小人也大凢小人之属非高名厚禄贵胄之家而无之也负贩之列行君子斯君子也轩冕之上行小人斯小人也率是小人在位为法必苛为政必僻肉食之外耗蠧齐人此为弊之深者四也吁皆游惰无业赋【`疑作残`】于国害于农之大者自余亦易驱除耳然无士不可以为治世无民不可以为国唯明主择君子之人有辅相之才深治理之道与之为政先简其事则【`疑`】省其吏则人易以安且今吏属太广实扰于时古者以十羊九牧不知所从今十羊百牧矣防食之不足何从之【`疑`】事夫事简吏者然后可以爱惜农人尽归其时什一之外除其赋敛驱彼浮食游手之众使归田穯即仓廪必实天下之民食斯足矣冠婚丧祭车马第宅尊卑之制皆归诸令式豪民富室不得衣文组金玉帏幕不得用缯防茵褥不得施锦绣自宫中至于王公之家咸遵俭约无使枉费尺帛则天下之民衣斯足矣夫如是化之于道孰有不以从或曰斯论也乃耳目之常夫儒者之言由人之食若今日之食己明之日以为常欲不之致而不之食可乎况高祖太宗得天下之初从魏文公之言以王道为治不三年而化成立国之基斯为逺矣今复用其道莫若用贤良逺邪佞重农桑禁游惰废不急之务可以丕复祖宗之耿光尧舜岂逺乎哉何独治为  

创守论　　　　　　　　　杨　防  

贞观中文皇帝聴政之暇问房魏以创业守文之难易房对以创业魏对以守文盖房以经纶之始备极勤劬所以见创业之难矣魏以升平之后率多懈怠所以见守文之难也然则创业之初雄豪未賔生民嗷嗷唯徳是归所以开基之主皆乘衅而起覩覆车之辙焉肯更修其轨哉当其云雷未亨天地犹防龙虎交驰烟尘昼昏故得一士则前席以待问闻一言则倾耳而耸聴用人若不及从谏若转圆勇于得而疎于失冐履锋镝渉歴险危其取也既劳其得也亦勤诚为创业之难也及乾坤雾霁山河有主四海之内罔不臣妾言而必从如影之附欲而必至如响之应爱之可以升九霄怒之可以挤九泉顺意者骈肩逆耳者畏忌好恶之情不由其臧否赏罚之道匪闗于功过下慑以求命众怒而莫谏此所以为守文之难也然则自汉而下有天下者孰不始则孜孜以亲万机将徯乎治及时既平俗既康以泰自逸怠于庶务者多矣其终而不惰者则几希矣且创业之主既得之后犹隳夙志以壊大业而况求既治之后即已安之朝其能纳谠言任正人屈己以顺从抑心以从下者不亦鲜乎魏文贞公守文之难岂初心盈中心昃也总而论之疗饥者易为食其创业乎医者难为药其守文乎  

## 文苑英华卷七百四十七

宋　李昉等　编释  

明道论一首　　　　梁武帝论一首  

食货  

户口人丁论一首　　平凖论一首  

食货论二首　　　　货殖论一首  

释  

明道论【`并序`】　　　　　　　　傅　縡  

縡笃信佛教从兴皇惠朗法师受三论尽通其学时有大心暠法师着无诤论以诋之縡乃为明道论用释其难其论曰  

无诤论言此【`一作比`】有知【`一作智`】三论者雷同诋诃【`一作诃诋`】恣言罪状摭【`一作歴`】毁诸师非斤宿【`一作众`】学论中道而执徧心语忘懐而竞独胜方与【`一作学非`】数论更为讐敌讐敌既构诤鬬大生以此之心而成罪业罪业不止岂不重増生死大苦聚集荅曰三论之兴为日久矣龙树创其源除内学之徧见提婆扬其防荡外道之邪执欲使清源流而不拥风阐而无坠其言旷其意逺其道博其流深斯固龙象之腾骧鲲鹏之抟运蹇乘决羽岂能觖望于其问哉顷代浇薄时无旷士茍习小学以化防心渐染【`英华作丹`】成俗遂迷正路唯竞穿凿各肆掎摭【`一作营造`】枝叶【`英华作彼业非`】徒繁夲源日翳一师解释复异一师甲【`一作更`】改旧宗乙【`一作各`】立新意同学之中取舍【`一作窹`】复别如是展转添糅倍多惣而用之心无的凖择而行之何者为正岂不浑沌伤窍蝮虵断手【`一作嘉树弊牙`】虽复人说非马家握灵虵以无当之巵同画地之饼矣其所【`一作于`】失道不亦宜乎摄山之学则不如是守一遵本无改作之过约文申意杜臆断之情言无预说理非宿搆覩缘则【`一作尔`】乃应见敌然后动纵横络绎忽恍杳冥或弥纶而不穷或消散而无所焕乎有文章踪朕不可得深乎不可量即事而非远凢相酬对随理详覈而有【`一作有何`】嫉诈干犯诸师且诸师始【`一作所`】说为是可毁为不可毁若可毁者毁故为衰若不可毁毁自不及法师何独蔽防不聴毁乎且教有小有大【`四字一作有大小`】备在圣诰大乘之文则斥其道【`一作则指斥小道`】今大法宁得不言大乘之意耶斯则褒贬之事从佛【`一作`】放学与夺之辞依经议论可【`一作何`】得见佛说而信顺在我语而忤逆无诤平等心如是耶且忿恚烦恼凢夫恒性失理之徒率皆有此岂不【`一作可`】以三脩未惬六师懐恨而蕴湼槃妙法永不宣扬但冀其忿愤之心既极恬淡之悟自成耳人靣不同其心以异或有辞意相反有心口相符岂得必谓他人说中道而心偏执已行无诤外不违而内平等讐敌闘讼岂我事焉罪业聚集闘诤者所畏耳无诤论言摄山大师诱进化道则不如此即习行于无诤者也导悟之徳既往淳一之风已浇竞胜之心呵毁之兴盛于兹矣吾愿息诤以通道让胜以忘徳何必排拨【`一作怫`】异家生其恚怒者乎若中道之心行于成实亦能不诤若以徧着之心说于中论不【`一作亦`】得有诤固知诤与不诤不【`一无不字`】徧在一法答曰摄山大师实无诤矣但法师实未哀其节彼静守幽谷寂尔无为凢有训勉莫匪同志从容语嘿物无间然故使【`一无使字`】其意虽深其言甚约今之敷畅地势不能【`一作然`】处王城之隈居聚落之内呼吸顾望之客唇吻纵横之士奋锋頴励羽翼明目张胆被坚执锐骋异家衍别辞【`一作解`】窥何间隙邀冀短长与相酬对【`一作桶`】其轻重岂得黙黙无言唯唯应命必须掎摭同异发摘玼瑕忘身而道忤俗而通教以此为病盖【`一作益`】知未达若令大师当此之地亦何必黙已而为法师所责邪法师又言吾愿息诤以通道让胜以忘徳道徳之事不止不在诤与不诤让与不让也此语真是世【`一作人`】间所重法师慕而言之竟未知胜若为可让也若他人道高则自胜不劳让矣他人道劣则虽让而无益矣欲让之辞将非虚设中道之心无处不可成实三论何事致乖但须息守株之解除胶柱之意是事皆中也来者言诤与不诤不徧在一法何为独褒无诤邪讵非矛盾无诤论言邪正得失胜负是非必矣非谓所说之法而有定相论胜劣也若异论是非以徧着为失言无是无非消彼得失以此论为胜妙者他论所不及此亦为失也何者凢心所破岂无心于能破则胜负之心不忘宁不在【`一作存`】胜者乎斯则务矜我为得弃他人【`一无人字`】之失即有取舍大生是非便是诤论答曰言为心使心受言诠和合根尘鼓动风气故成语也事必由心实如来说至于心告伪以使口口行诈以应心外和而内险言随而意逆求利飬引声名入道之人在家之士斯辈非一圣人所以曲成教诫深致防枉【`一作杜`】说现在之殃咎叙将来之患害此文明着甚于日月犹在忘爱躯冐峻制防汤炭甘虀粉必行而不顾也岂能悦无诤之作而回首革音耶若虀道之人宣化之士心知胜也口言胜也心知劣也口言劣也亦无所包藏亦无所忌惮但直心而行之耳他道虽劣圣人之教也已道虽优亦圣人之教也我胜则圣人胜我【`一作他`】劣则圣人劣圣人之优劣盖根缘所宜示【`一作然`】于彼于此何所厚薄哉虽复终日按劒通夜击柝瞑目以争得失作气以求胜负胜负在谁处乎有心之与无心徒欲分别虚空耳何意不许我诚【`一作论`】说而使我谦退此谓鹪鹏已翔于寥廓而虞者犹窥薮泽而求之嗟乎丈夫当斯道矣无诤论言无诤之道通于内外子所言须谏【`一无谏字`】诤者此用末而救本失本而营末者也今为子言之何则若依外典寻书契之前至淳之世朴质其心行不言之教当于此时民至老死不相徃来而各得其所复有何诤乎固知本末不诤是物之贞矣答曰诤与不诤不可徧执本之与末又安可知由未不诤宁知非末于今而诤何验非本夫居后而望前则为前居前而望后则为后而前后之事犹如彼此彼呼此为彼此呼彼为此【`一作彼`】彼此之名的居谁处以此而言【`一作言之`】万事可知也本末前后是非善恶可恒专【`一作守`】耶何得自信聪明废他耳目夫水泡生灭火轮旋转入牢穽受覊绁生忧畏起烦恼其失何哉不与道相应而起诸见故也相应者则不然无为也无不为也善恶不能偕而未曾离善恶生死不能至亦终然在生死故得永离而任放焉是以圣人念绕枉【`一作桎`】之不脱愍黏胶之难离故殷勤教诏【`一作示`】备诸便巧希向之徒渉求之【`一作有`】类虽鳞角难成象形易失宁得不反覆【`一作髣髴`】遐路勉励短晨且当念已身之善恶莫揣他物而欲分别也【`一作而`】言我聪明我知见我计较我思惟以此而言亦为疎矣他人者实难测或可是凢夫贞尔亦可是圣人俯同时俗所宜见果报所应覩安得肆胷襟尽情性而生讥诮乎正应虚已而游乎世使俛仰于电露之间耳明月在天众水皆见清风既至羣籁必响吾岂逆物哉不入鲍鱼不甘腐防吾岂同物哉谁能知我共行斯路浩浩乎堂堂乎岂复见有诤为非无诤为是此则诤者自诤无诤者自无诤吾俱申【`一无申字`】取而用之宁劳法师费功夫防笔纸但申于无诤弟子疲唇舌消晷漏唯对于明道戱论哉糟粕哉必欲具【`一作且`】考眞伪蹔观得失无过依贤圣之言检行藏之理始终研究表里综覈使浮辞无所用诈道自然消请待后筵以观其妙矣  

一作皆陈书本传  

梁武帝论【`所论出于释氏故全以释典明之`】　李徳裕  

世人疑梁武建佛刹三百余所而国破家亡其祸甚酷以为释氏之力不能拯其颠危余以为不然也释氏有六波罗密檀波罗密是其一也又曰难舍能舍大者头目支体其次国城妻子此所谓难舍也余尝深求此理夲戒其不贪能自防不有其寳必不贪【`集作操`】人所寳与老氏之无欲知足司城之不贪为寳其义一也庸夫谓之作福斯为妄矣而梁武所建佛刹未尝自损一毫或出自有司或厚敛氓俗竭经国之费破生人之产劳役不止杼柚其空闰位偏方不堪其苦【`集作弊`】以此邀【`集作徽`】福【`蜀夲作以徼身福`】不其悖哉此梁武帝所以不免也  

食货  

户口人丁论　　　　　　　杜　佑  

昔贤云仓廪实知礼节衣食足知荣辱夫子适衞冉子仆曰美哉庶矣【`一本作子曰庶矣哉仍有冉子曰三字`】既庻矣又何加焉曰富之既富矣又何加焉曰教之故知国足则人【`一作政`】康家足则教从反是而理者未之有也夫家足不在于逃税国足不在于重敛若逃税则不土著而人贫重敛则多飬羸而国贫不其然乎【`管子曰以正户籍谓之飬羸羸者大贾蓄家也正数之户既避其赋则至浮浪以大贾蓄家之所役属自取其利也`】三代以前井田定赋秦革周制汉因秦法魏晋以降名数虽繁亦有良规可【`一作不`】救时弊昔东晋之宅江南也慕容符姚迭居中土人无定夲伤理为深遂有庚戌土断之令则国【`二字一作财`】丰俗阜寔由于兹其后法制废弛旧弊复起义熈之际重举而行已然之効着在前志隋受周禅得户三百六十万开皇元年平陈又收户五十万洎于大业二年干戈不用唯十八载有户八百九十万矣【`自平陈后又加四百八十余万`】其时承元魏之乱【`一作西魏丧乱`】周齐分据暴君慢吏赋重役勤人不堪命多依豪室禁网隳紊奸伪尤滋高颎覩冗俗【`一作流冗`】之病建输籍之法于是定其名轻其数于是【`一无此二字`】使人知浮客【`谓避公税依强家作佃家也`】被强家收半夲【`一作大半`】之赋为编甿奉公上防轻减之征先以【`一无以字`】敷其信后行其令蒸庶懐惠奸无所容隋氏资储遍于天下俗康人阜【`一作人俗康阜`】颎之力焉功侔管【`一作规萧`】葛道亚伊吕近代已【`一作以`】来未之有也国家贞观之【`一无之字`】中有户三百万至天寳末百三十余年才如隋氏之数圣唐之盛迈于西汉约计天下编户合逾元始之间而名籍所少三百余万直以选贤授仕【`一作任`】多在艺文才与职乖法因事弊隳循名责实之义阙考言询事之道乖【`一无此字`】崇秩之所至美价之所归不无轻薄之曹浮华之位习程典亲簿领谓之浅俗务根夲去枝叶因以迂阔风流相尚奔竞相驱职事委于羣胥货贿行于公府而至此也自建中初天下编甿一百三十万赖分命黜陟重为按比收入公税増倍其【`一作而`】余遂令赋有常规人知定制贪冐之吏莫得生奸狡猾之甿皆破【`一作被`】其籍诚适时之令典拯弊之良图而使臣制置各殊或有轻重未一仍属多故兵革荐兴浮冗之辈今则众矣徴输之数亦以阙矣旧额既在见人渐难【`一作艰`】详今日之宜酌晋隋故事版图可増其倍征缮自减其半赋既均一人知税轻免流离之患益农桑之业安人济用莫过于斯矣古之理人【`一作为理`】也在于周知人数乃均其事役则庶功以兴国富家足教敷【`一作从`】化被风齐俗和夫然故灾沴不生悖乱不起所以周官有比闾族党州乡县遂均输【`一无此二字`】之制维持其政纲纪其人孟冬司徒献人数于王王拜而受之其敬之守之如此之重也及理道乖方版图脱漏人如鸟兽飞走莫制家以之乏国以之贫奸宄渐兴倾覆不悟斯政之大者远者将求理平之道非无其夲欤  

一作皆通典  

平凖论【`凖一作籴`】  

昔我国家之全盛也约计嵗之恒赋钱谷布帛五千余万经费之外常积羡余遇百姓不足而每有蠲恤自天寳之始边境多功宠锡既崇给用殊广出纳之赋支计屡空于是言利之臣继进而道行矣割剥为务岐路多端每嵗所入增数百万既而陇右有青海之师范阳有天门之役朔方布思之背叛劔南罗鳯之慿陵或全军不返或连城而防先之以师旅因之以荐饥凶逆承隟构兵两京无藩篱之固盖是人事岂唯天时惟高祖太宗开国创业作程垂训薄赋轻徭泽及万方黎人懐惠是以肃宗中兴之绩周月而能成之虽神筭睿谋举无遗防戎臣介夫能竭其力抑亦累圣积仁之所及也【`及一作致`】夫徳厚则感深感深则难摇人心所系故速戡大难少康平王是也若敛厚则情离情离则易动人心己去故遂为独夫殷辛胡亥是也今甲兵未息经费尚繁重则人不堪轻则用不足酌古之道【`一作要`】适今之宜既弊而思变乃泽涸而复流【`五字一作泽流而无竭`】夫欲人之安也在于薄敛敛之薄也在于节用若用之不节宁敛之欲薄其可得乎先在省不急之费定经用之数使下之人知上有优恤之心取非获已自然乐其输矣古之取于人也唯食土之毛谓什一而税役人之力谓一嵗三日未有直敛人之财而得其无怨况取之不簿令之不均乎自燧人氏逮于三王皆通轻重之法以制国用以抑兼并致财足而食丰人安而政洽诚为邦之所急理道之所先岂常才之士而能达也人【`一作民`】者瞑也可使由之不可使因之审其众寡量其优劣饶赡之道自有其术歴观制作之者固非易遇其人周之兴也得太公齐之覇也得管仲魏之富也得李悝秦之强也得啇鞅后周有苏绰隋氏有高颎此六贤者上以成王业兴覇图次以富国强兵立事可法其汉代桑羊耿寿昌之辈皆起自贾竪虽夲于求利而【`一作犹`】事有成绩自兹以降虽无代无人其于经邦正俗兴利除害懐济时之畧韫致理之规【`一作机`】者盖不可多见矣农者有国之夲也先使各安其业是以随其受田税其所殖焉岂可徴求货物舍其所有而责其所无者哉天下农人皆当粜鬻豪商富室乘急贱收至于【`一作旋致`】罄竭更仍贵籴【`一作粜`】徃复受弊无有已时欲其安业不可得也故晁错曰欲人务农在于贵粟贵粟之道在于使人以粟为赏罚如此农人有利【`一作钱`】粟有所泄谓官以法取收之也诚如是则天下之田尽辟天下之仓尽盈然后行其轨数度其轻重化以王道扇之和风率循礼义之方皆登仁寿之域斯不难矣往者【`一作在昔`】尧汤水旱作沴而人无捐瘠以国有储蓄若赋敛之数重黎庶之力竭而公府之积无经嵗之用不幸有一二千里水旱虫霜或一方兴师动众废于蓻殖者宁免赋阙而用乏人流而国危者哉  

一作皆通典  

食货论　　　　　　　　　柳　芳  

论曰昔开元初宇文融首以税客户籍外剩田户口色役之防行于天下其后天寳间韦坚又以穿广运潭兴漕之利杨愼矜王鉷杨国忠等议财货之政君子曰融等之败也岂不哀哉诗云人之多僻无自立辟融等之谓也初宗以雄武之才再开唐统贤臣左右威至在已姚崇宋璟苏颋等皆以骨鲠大臣镇以清静朝有着定下无觊觎四夷来宼驱之而已百姓富饶税之而己继以张嘉贞张说守而勿失自后赋役顿重豪猾兼并强者以才力相君弱者以侵渔失业人逃役者多浮寄于闾里县收其名谓之客户杂于居人者十一二矣盖汉魏以来浮户流人之类也是时也天子方欲因士马之众贾将帅之勇高视六合慨然有制御夷狄之心然惧士旅之不供流佣之未复思覩竒画之士以发皇明盖有日矣而宇文融揣摩上防欵开【`疑`】谒见天子前席而见之恨得之晩言发融口防合主心不出数年之中独立羣臣之上无徳而禄卒以败亡既而天子方事四夷国用不足多融之能追而悔焉于是杨崇礼又以善计财帛见幸然亷谨自守与人无害故能获终融死且十余年始用韦坚及崇礼愼矜皆以计利兴功中人主胁权相灭为天下笑而王鉷杨国忠威震海内尤为暴横人反思融矣大凢数子少者帯数使多者帯二十使判官佐使遍于天下客户倍于徃时主司守以取决备员而己四十年间覆族者五叶【`疑`】人贾害岂天道毁【`疑作欤`】夫先王收人之制既富而聚之以兴利也俭则散之以除害也所以裒多益寡称物平施降及后代亦克用乂礼记曰仓廪实而知荣辱人茍不足而可理者自古及今未之有也观数子之意欲竭人财乘主之欲殚天下之力以供国窃王者之柄以狥已夺【`疑作奋`】其长觜以鼓天下于是权归掌握利出胷臆呼吸指顾舟车沸渭于万里之外矣人以丰财为利而融辈竭之矣向之所利者岂不反欤而数子方自以为功无让坐受富贵斧已在其后而谓身安于泰山及其死之【`疑`】葅醢不足以谢天下岂不愚哉于戱以宗之才业为中兴君奸臣一说利动明主坚等窥其余烈不顾万死者贪爵禄也盖国之利噐不可以示人  

同前　　　　　　　　　　李徳裕  

人君不以聚货制用之臣处将相弼谐之任则奸邪无所容矣左右贵幸知所爱之人非宰相之噐以此职为发身之防径取位之要津皆由此汲引以塞讪谤【`集作论`】领其【`集作此`】职者窃天子之财以为之贿聚货者所以得升矣【`集有贵字`】操其竒赢乘上之意【`集作急`】集【`集作售`】于有司以取倍利制用者所以得进矣二【`集作三`】司皆有官属分部以主郡国贵幸得其寳赂多托贾人污吏处之颇类牧羊而畜豺飬鱼而纵獭欲其不侵不暴焉可得也故盗用货泉多张空簿国用日防生人日困扬雄上书言【`蜀夲作云`】汉武运帑藏之财塡庐【`汉书作卢`】山之壑今货入权门甚于是矣孟献子有言与其有聚敛之臣宁有盗臣子舆以利国为非扬雄以酤兴叹称其职者必能【`集作皆`】挟商工之术有良贾之才寿昌习分铢之事羊折秋毫之数小人以为能君子所不忍为也卜式言天久不雨独烹羊天乃雨焉有仲尼之鸣鼓将攻卜式之欲烹致雨而反居相位可不为之甚恸【`集作痛`】哉  

货殖论  

欲知将相之贤不肖视其货殖之厚薄彼货殖厚者可以廻天机斡河岳使左右贵幸役当世奸人如孝子之飬父母矣阴阳不能为其寇寒暑不能成其疾鬼神不能促其数雷霆不能震其邪是以危而不困老而不死纵人世【`集作生`】之大欲处将相之极位【`集作休`】兄弟光华子孙安乐昔公孙朝穆好酒及色而不慕荣禄邓析犹谓之真人况兼有荣禄乎后世虽有贬之者如用鈇于粪土施桎梏于朽株无害于其身矣则大易之害盈福谦老氏之多藏厚亡不足信矣昔秦时得金防谓之天醉岂天之常醉哉故晋世唯贵于钱神汉台不慙于铜臭谓子文无兼日之积顔氏【`集作生`】乐一瓢之饮晏平仲祀不掩豆公仪休愠【`集作相`】以防葵皆为薄命之人矣如向者四贤天与之生则生天与之寿则寿穷逹寿夭皆在彼苍而望贵幸之知奸人之誉终身不可得矣余有力命赋以致其意庶后之知我者兴叹而己  

## 文苑英华卷七百四十八

宋　李昉等编  

兄弟賔友  

兄弟论一首　　　　正交论一首  

臣友论一首　　　　賔客论一首  

兄弟论【`并序`】　　　　　　　常徳志  

余以天伦笃睦日重月深每惟兄弟孔懐在物无喻尝读陆士衡之兄弟文懃懃恳恳未尝不废卷叹息向其为人而世人云陆机兄弟同居以之为异伤哉斯固异其所稀见也将恐悠悠千载不无此感【`疑作惑`】敢托陆之防以作论云客谓陆平原曰吾闻天降地腾夫妇之情见矣星分岳列兄弟之义存焉是以圣人之立教也上稽极下顺人情故使判合为同穴之亲昆季有异居之道斯则人伦之大典岂作者之谬陈哉而子大夫名爲习礼伯仲无门庭之别室家匪琴瑟之间虽激扬风俗独爲君子违道任心将使先人事也事不师古防窃惑焉岂有说乎愿闻其防平原曰何居斯言之玷可谓末学肤受曽莫是师即如君子之谈必且轻于身而累于俗以【`疑是矣`】独不闻夫六龙方驾斯有御天之功驷马班如用効行地之力是故大鹏之始宛转北溟邓林之初婆娑下土至于羽翮相资遂能负苍天而逰罩青云而立此则相湏之道也至如梁山万仭上干星辰楚殿三休俯临风雨及土石异势榱桷分离遂与沙麓俱崩坳塘【`荘子作堂`】共冺此则相湏之道乖也是知同德者易爲功离心者难爲力在物犹尔而况人乎然不善其【`疑作莫`】大于不睦溺于情者薄于义寡于私者豊于道故牝鸡晨鸣三贤奴戮关睢乐得十乱同知故名贤之所闻岂乌有之谈也且夫兄弟者同天共地均气连形方手足而犹轻拟山岳而更重云蛇可防兄弟之道无分鹡鸰载飞急难之情斯切先王知兄弟之爲重也故歌之于韶夏之舞诵之于风雅之篇敦骨肉而正人伦风鬼神而动天地大矣哉请爲左右梗槩其说夫兄弟之情也受之于天性生之于自然不假物以成亲不因言而结爱阋墙不妨于御侮逾里犹惜于伐树驭朽则湏洛而歌弯弓则涕泣而道斯乃情存于不舍义形于恻隠岂如悠悠良辰从容永叹而已是以四鸟禽也不能各【`疑`】离别之声三荆木也不能忍分张之痛矧在人流有腼靣目拆枝分骨如何勿伤至于夫妻之爲义矣非有血属之亲譬犹风虎云龙腾啸相感如髧彼两髦结欢二族始有共牢之礼终爲同穴之亲斯亦未爲轻也然而德在聴从主唯苹藻不可以寄百里之命不可以托六尺之孤况有弃姓无常拂衣再醮至如买臣之室主父之妻固未可以言也自非道讃移天德均惟鹊孰能长螽斯之羽翼茂葛藟之夲根者乎是以通人君子动无失德全同生之重则恭顺有章戒惟家之索而椒兰无替夫妻和于鼎饪兄弟穆于清风緑衣无燕燕之悲角弓匪骍骍之叹其或分星宅土开国承家则能藩屏维城左右王室力足防山不敢问九鼎之重才能动俗不敢窥司马之门遂使封豕长蛇望国门而敛迹井蛙幕燕覩盘石而飞鸣故能夲支百代洪基峻极配合二仪平章百姓其在白屋黄冠荜门圭窦三迳五畆有足相容至有同衾共席推梨譲枣乐以簟瓢荣同华蕚死生契濶白刄交前弟瘦兄肥无胥逺矣尔其友于怡怡扬名以显髙视风俗长揖缙绅斯文足爲乐也而无頼之徒不思其友或溺于私爱弃彼天伦生在膏腴乘借地势锡珪分竹奄有山河不能辅车相依股肱同患乃欲摇动我家宗防塞我本源竟而青蝇飞于干旌无极逰于二垒集矢长勺抚劔共池是以五争四裂非关虵鬪之妖九合一匡犹见虫流之祸鬼神不胜其酷生民不胜其弊吁可畏也何其谬哉又有里闬之人防枢之子栖息不过于蓬荜咀嚼不越于糟糠无财可不忿争乃复尺布斗粟不能相容睚眦虿介侧目切齿遂使蕞尔箕帚蠢尔孩童萋菲其章成是贝锦于是乎分裂蜗角称竞鸿毛骨肉爲行路之人兄弟无陟岗之望痛矣悲矣何必情矣宫之竒唇亡之叹深可抚心王叔冶防臂之言足爲流涕其知也如此其谬也如彼逺乎得失岂可同年而语哉是知祸福无门唯人所召静言成败则可得而论何则存亡之道若行迈之有途得之者安于庙堂失之者颠沛斯及至如三叔狼顾七国【`阙`】连貔虎抟噬江山表里当其时也沧波可汲而防防山可蹋而覆朱旗尚卷苍兕未驰不待髙垒之谋勿俟衘枚之阵固以氷判瓦觧鱼溃鸟惊身膏草莾名彰史防经过者爲之廻车言谈者爲之洗耳斯岂时不利而兵不劲者哉固以天地所不容人神所同悪者也斯乃在和不在众在德不在强商周之不敌亦所闻也假使驱长狄驾遗风宋万附舆庆忌叅乘勍弓饮石长劔挂头【`疑作頥`】冠鸡佩猳拖象拉兕然而使之超九折跨三危浮吕梁赴沧海五尺童子知其必亡何则道之非也茍令心腹无瑕昆季辑穆虽使要离防杖不占缓歩周流九逵容可危乎近者刘荆州之意气袁渤海之纵横当其吐纳荆扬鞭笞河朔猛将厉于雕鹗谋臣盛于云雨从容啸咤有席卷八荒之心固以震慴人灵熏灼宇宙者既而良图未就壮志先秋疮痏实生萧墙糜溃天道与人事共徃生人与草木俱萎虽睦于曹公尚无旰食之暇安得马上而舞哉斯有惑之甚也岂如稷契升朝同心同徳鲁衞爲政虽休勿休得使康哉良哉洋洋盈耳卜代卜年之祚悠悠无极是知管蔡之玉食不如夷齐之饿死君頽之万舞不如延陵之退耕诗不云乎彼令兄弟绰有余裕【`一作绰绰有裕`】不令兄弟交相爲瘉善哉言也吾无间然今吾子以同穴者重之于天伦异居者成之于行路是见诗人之糟粕未睹宫墙之室家固未可与适道也若以骨肉逺而爲踈即手足无心腹之用判合近而爲重即衣衾爲血属之亲若衣衾附体而可离手足逺身而可絶斯则室家之不侔于兄弟固亦明矣况作者之意有异是乎夫异家者所以避私同穴者示以不返【`一作及`】故传曰昆季一体又兄弟之道无分然而有分者何谓异居同财者若委支体于行路阻天伦于胡越固非其所愿闻【`疑`】也且余闻士龙少遭悯防攀风树而兴叹懐仁义以防极零丁龄齓霜露摧心契濶九夷更相爲命常恐黄耳萧条白驹超忽洞庭木叶零岩花落无时虽复饮啄相依光华未着局天蹐地每【`一作心`】深慙徳友于兄弟何日忘之将谓吾子有以成教而反问我比以流俗祗足以搅其心虑非所望于吾贤也于是客赧然而起曰仆固小人无闻至道虽生尧舜之代未登孔子之堂茍有胷而无心遂逐情而忘性言排名义之外身防泥涂之下今子大夫幸而见睹博我以友弟我以礼经洋洋乎理出天人之表恢恢焉道周仁义之乡而今而后谨闻命矣是知安社稷御邦家调隂阳化风俗播清猷于缃素垂令范于黎甿横之于天地而自安处之于生死而无虑者其惟兄弟乎  

正交论　　　　　　　　　李　华  

上古无文饱于和气从化而避何交之哉至于善分利害竞而后有交交天命也附奔走之友夫走【`疑`】天纵也亦然防鲍子之知管氏则诸夏迁爲左祍无归生之说屈建则椒举死于他国大者济天下叔牙夷吾是也小者全宗族声子伍举是也慈明奉元礼一如大人真长丧仲祖临柩恸色由是近于骨肉之恩不止交逰而已矣王邑崇继前好父事君卿梁松恃贵遗旧构防伏波两存其道而后兼善是知人事艰难仅发于造次生死变礼不必更相代朋友渐于讲习縁情而亲于我爲重忧危相急仕进相推望而不从厚实生怨诗曰防乱旣平旣安且宁羙道义相成也又曰将恐将惧维予与汝将安将乐汝转弃予哀势利相倾也三代之教自家行国树之以师经啓其心而脩则家事理次定朋友端其姓【`疑作性`】术摄称从之声与实谐次诸侯无贡士及于政是以富有贤哲动符六经王防旣衰小雅皆废诸侯无贡士之理司马无论材之政猷或先王教存国有君子圣人生于鲁七十子遍逰诸侯文武之道噎口【`疑`】复明孔伋孟轲之徒并不儒尊汉代人心尚朴辟署由州羣【`疑作郡`】公府徃徃有竒节骇俗之士东京宗祖好学海内翕然是以王室多柱石之臣交逰有死生之友降及魏晋亦未甚媮近代无乡里之选多寄京师随时聚散懐牒自命积以爲常吠形一发羣响雷应铨择多误知之固难使名实两亏朋友道薄盖由此也况众邪爲雄孤正失守诱中人之姓【`疑作性`】昜于不善求便身之路庸未直道不从流俗脩身俟死者益寡焉加以三尊阙师训之防朋友无寝门之哭学府无衰服之制礼亡浸逺言者爲非人从以偷俗用不笃弊在不专经学沦于茍免者也师之儒宗则道不尊道不尊则门人不亲友非学者则义不固义不固则交道不重选不由乡则情不系府情不系府则举荐寡恩三者化人之大端而情礼尽旷徼幸道长而纯慤道消悲夫礼首于冠而成人筮日筮賔即事于庙同师之友乡邦之族醮而礼之禓【`疑`】相与字之身何以不严友何以不敬虽有暴慢无自入焉呜呼士夫略之礼以坠于地乆矣信义不厚斯有渐欤后进未较是以非辩者多附成而逺败成或非轻败或非义三代之理不能无是矧弊末乎于是大雅之友扫除无忘【`疑作妄`】之交风动利招则不悔机防名则甘心鼎镬倾之以势则不畏于天地饵之以权则忍絶其亲爱茍患所不至故诗有谷风之刺礼有邦朋之禁以此防人犹或逾之嗟夫竒巧钓情者明哲所悪锋芒逆物者道家不取受施忘惠者仁义之蠧迹均心异者蛮貊之俗靣附背擕者人道所弃逺贤奔利者商贩之行俞可强不者仆妾恒姓【`疑作性`】爱子遗亲者犬彘之心若然者无代无之呜呼至交之道殆絶乎如有唱而无应非唱者过也善交者不好甘而悪章贵弃同而即和鲍叔洁亷而敬管仲三归至知之契故无与二君子不器交议宜然义在切切偲偲匡救其阙善则辅宣之过则以规诲之不从则一心以蔽之不幸寘于刑辟则生死以全之传曰朋友无大故不弃此之谓也茍能乆要之约必存平生之言可复如楼护终身与吕公同食张裔养杨恭母如亲则室家有归人谁虞死古者言之不出耻躬之不逮也行之难言之得无讱乎务省诸身而已矣  

臣友论　　　　　　　　　李德裕  

君之择臣士之择友当以气志爲先患难爲急汉髙以周勃可属大事又曰安刘氏者必勃也文帝戒太子曰即有缓急【`用粹作急缓`】亚夫真可任将兵此皆得于气志之间而后知可以托孤寄命矣何者人君不能无缓急【`川粹作急缓`】士君子未尝免于【`集无于字`】忧患故汉髙知周勃可托文帝识亚夫可任信陵降志于朱亥爰盎不拒于剧孟且夫周文由闳天而御侮宣孟以弥明而免难孔圣得仲由而不闻恶言宋祖失穆之而谓人轻我则择臣求友得不先于此乎太仓令淳于公叹生子不生男缓急非有益也女缇萦自伤乃上书赎父罪诗曰鹡鸰在原兄弟急难父子兄弟未尝不以赴急难爲仁孝况朋友之际本以义合贵盛则相湏【`集作望`】以力忧患而不拯其危自保荣华坐观颠覆可不痛哉昔衞青之衰也故人多事冠军而任安不去吴章之败也门人更名他师而防孺自效此所以可贵也善人良士祗可以淡水相成虚舟相值闻其患也则防足先去曰见防而作不俟终日知其危也则奉身而退曰旣明且哲以保其身【`集有良字`】士之人如是曷若识剧孟朱亥哉  

賔客论  

古人称周公吐握下士而天下归心惟周公则可何也文王之子武王之弟成王之叔父于天下无嫌矣故唯周公则可【`深知他人不可故再言之`】禀上圣之资邪不得入是以好士不爲累也汉武爲戾太子立慱望苑使通賔客多以异端进者始皆欲招贤人而天下贤人少小人多贤人难进小人昜合难进者鸿防昜合者胶固矣何以知之刘濞有枚乗邹阳不用其言而应髙田禄伯爲其羽翼刘武有邹阳韩安国不用其谋而羊胜公孙诡爲其腹心刘安行隂德好文辞虽爱神仙黄白未害为善终以左呉伍被而败以是而知虽骨肉之亲非周公圣德皆不可也班固称四豪者六国之罪人也今不复论矣吕不韦习战国之余风陈豨值汉纲之踈濶逮乎魏其武安终以权势相倾自武安之后天子切齿魏霍改节则賔客之为害固可知矣公孙起客舘开东阁以延【`蜀夲有賔客二字`】贤人与叅谋议非也然谓之贤人必非党附朝宰交乱将相者矣其时武帝躬亲万机严明御下人自守法不敢为非宰相唯有平津政出一空【`音孔出吕覧`】自然无倾夺之势其食【`袁本作賔`】客故人不居位似未足为朝廷患也然主父偃言朔方地肥饶阻河防恬筑城以逐匈奴灭胡之本公孙以爲不可朱买臣发十难不能得其一又奏人不得挟弓弩吾丘夀王以为不便上以难丞相丞相诎服则知平津之賔客不及天子之近臣明矣虽有賔客【`川粹作舘`】何益于谋议哉况近世秉大政者常不下三四人而轻薄逰相门与桞槐【`集作槐桞`】齐列所谋以倾夺为首所议以势利为先是以魏其武安之徒共成祸败刘班鐡之客不相徃来又役奸智献其计者导其邪径茍合匪人世道险巇无不由此昔汉武谓田蚡曰君除吏尽未吾亦欲除吏哀帝责郑崇曰君门如市人【`集本无人字`】何以欲禁切主上皆賔客之害也余谓丞相闭关谢絶賔客则朝廷静矣  

## 文苑英华卷七百四十九

宋　李昉等　编刑赏  

应正论一首　　　　片言折狱论一首  

断刑论一首　　　　刑论一首  

褒贬论一首　　　　赏论一首  

应正论【`并序`】　　　　　　　王志愔  

志愔为大理正奏言法令者人之隄防隄防不正则人无禁窃见大理官僚多不奉法以纵罪为寛恕以守文为苛刻臣滥执刑典实恐为众所谤臣常着应正论以见防志因上之其论曰  

臣尝读易至萃利见大人亨聚以正也六二引吉无咎注曰居萃之时体柔当位处坤之中已独处正与众相殊【`一无此四字`】异操而聚民之多僻【`一无此四字`】独正者危未能变体以逺于害故必见引然后乃吉而旡咎也王肃曰六二与九五相与俱履真正引由迎也为吉所迎何咎之有未尝不辍书而叹曰居中理正事之常体见引旡咎道亦宜然有客闻而感之因谓仆曰今主上文明域中理定君累司典宪不务和同处正之志虽存见引之吉难【`一作谁`】应行之于已余窃惧焉仆敛衽【`一作襟`】降阶揖客而谢曰补遗阙于衮职用谠言【`一作忠谠`】为已任以防飬正见引获吉应此道也仁何逺哉昔咎繇谟虞登朝作士设教理训【`一作物`】开物【`一作训`】成务是以五流有宅五宅三居怙终贼刑刑故无小于是舜羙其事曰汝明于五刑以弼五教期于予理刑期于【`一作`】无刑人恊于中时乃功懋哉故孔子叹其正【`一作政`】曰舜举臯陶不仁者逺此非明辟执法大人见引之应乎季孙行父之事君也举窃寳之黜受邑之赏明善恶而紏慝议僣赏以塞违在虞舜之功居二十之一主司得行其道时君不以为嫌此非已独处正引吉【`一作应正`】而无咎矣乎观【`一作矢`】渔于棠臧伯正色赂鼎在庙哀伯抗词言者得尽其忠闻之不加其罪故春秋称臧氏之正曰积善之家必有余庆此非异操而聚引吉之所致乎魏绛理直晋侯乃复其位邾人辞顺赵盾不伐其国此非正体未变为吉所迎者乎夫在上埀拱臣下守制若正应乎上乃引吉于下而中士闻道若存若亡交战于胷臆之中【`一作谲正之门`】懐疑乎语黙之境惧独正之莫引忘此正之必亨于嗟乎行已立身居正践义其动也直其止也方维正身如是欤【`六字一作维正直而是与何徃而非攸利`】何以明之坤六二直方大不习无不利言曰直其正也方其义也君子敬以直内义以方外敬义立而徳不孤直方大不习无不利则不疑其所行也稽康撰释私论曹羲着至公论皆以崇公激俗抑私事主一言可蔽之归于体正而已矣礼记曰刑者侀也侀者成也一成而不可变故君子尽心焉若以喜怒制刑轻重设此是则桥前惊马用违【`一作希`】防论人苑中猎兎以从欲废法理有违而合道物贵和而不同不同而【`一作之`】和正在其中矣昔任延爲武【`英华作建非`】威太守汉帝诫之曰善事上官无失名誉延对曰臣闻忠臣不私私臣不忠上下雷同非国家之福善事上官不敢奉诏任延雅奏汉帝是其正【`一无此字`】言此则归正不囬乖防顺义不以忤懐见忌斯亦违而合道晏子春秋景公见梁丘防曰防与我和乎晏子曰此同也非和也夫和者君甘则臣酸君淡则臣咸今防也君甘亦甘所谓同也安得爲和是知【`一作以`】济盐梅以调乃适平心之味献可替【`一无此字`】否而论道乃【`一作方`】恢正体之节候引正而遵度故曰物贵相【`一无此字`】和而不同刘曼山辨和同之义有防哉若以不同见议【`一作讥`】未敢闻诲客曰和同乖训则以闻之援法成而不变者岂恤狱之寛宪耶书曰御众以寛传曰寛则得众若以严综【`一作统`】物异乎寛政矣对曰刑赏二柄惟人主操之崇厚任寛是谓皇【`一作帝`】王之徳慎之曰以力役法者百姓也以死守法者有司也以道变法者君上也然则非【`一作匪`】人臣之所操后魏防肇之为廷尉也魏帝尝私勑肇有所降恕肇执而不从曰陛下自能恕之岂可【`一作足`】令臣之曲笔也肇知任寛恕【`五字一作是知寛恕`】是君道曲从非臣节人或未逹斯防不料其务恕乎【`一无此字`】以平刑为峻将曲法为寛谨守宪章号为宻【`一作深宻`】内律云释种亏戒律一日诛五百人如来不救其罪岂谓佛法为残刻耶老子道徳经云天网恢恢踈而不漏岂谓道教为凝峻耶家语曰王者之诛有五而窃盗不预焉即心辨言伪之流礼记亦陈四杀破律乱名之谓也岂是儒学执禁孔子深文哉此三教之用法者所以明真谛重猷存天纲【`集作网`】立人极也然则乾象震曜天道明威齐众惟刑百王所以垂范折人以法三后于是成功所务掌宪决平斯廷尉之职耳昜曰家人嗃嗃旡咎妇子嘻嘻终吝严于其家可移于国何有【`一无此二字`】昔崔寔逹于理体而作政论仲长统曰凡为人君宜冩政论一通置诸坐侧其大概【`一作抵`】云为国者以严致平非以寛致平者也然则称严者不必喻条越制凝网重罚在于施括以矫枉用平典以禁非刑故有常罚轻无舍人不昜犯防之难越故也但人慢吏浊伪积赃深而曰以寛理之可以无过何异乎命王良御驷【`一作`】舍衘辔于奔纵【`一作蹄`】请俞跗攻疾停药石于肤腠适见鞅【`一作秋`】驾转逸膏盲更深医人仆吏【`一作夫`】何功之有又谓仆曰成法之【`一作而`】变为唯帝王之令【`一作命`】欤对曰何为其然也昔汉武帝甥昭平君杀人以公主子廷尉上请论刑左右为言武帝垂涕叹曰法令者髙【`一作先`】帝之所造也用亲故挠【`一作诬`】先帝之法吾何面目入髙庙乎又下负万人乃可其奏近代隋文帝子秦王俊为并州总管以奢纵免官仆射杨素曰【`曰一作奏言`】王陛下爱子请舍其过文帝曰法不可违若如公意我是五儿之父非兆人之父何不别制天子儿律乎我安能亏法卒不许此是帝王操法叶于礼经不变之义也况于秋官典职司冦肃事而可变动者乎我皇睿哲登宸髙视岩廊之上宰衡明允就列辑穆庙堂之下乾坤交防日月光华庶绩其凝众功咸理聚以正也仆幸利见大人引其吉焉斯【`一作期`】飬正于下位中正是托子何惧乎夫君子百行之基出处二途而已出则防名委质行直道以事君【`一作人`】进善纳忠仰大阶而辅【`一作揖`】攻谔谔其节思为社稷之臣蹇蹇【`一作謇謇`】匪躬愿叅柱石之任处则逺辞徴召髙谢公卿孝友扬名是亦为政烟霞尚志其用永贞行藏事业心迹斯在至如水中泛泛天下悠悠执驭为荣扫门自媚拜尘邀势括囊守禄从来长思以为深耻客乃逡廵不对遂无以问仆也  

一作皆旧唐书本传  

片言折狱论【`懐州应宏词试`】　欧阳詹  

孔【`集作夫`】子说季路于人曰片言折狱者其由也欤夫子之言盖非【`非集作有激`】于季路之云也后之人不穷圣防以为夫子羙于【`集作夫`】季路任一时之见轻而折狱者有若是焉【`四字集作十有八九焉`】迂哉斯人也夫两讼之谓狱狱折而有刑刑者侀也侀者成也一成而不可变不其重欤古之帝王将刑一人脩三槐歴九棘讯群臣讯群吏讯万人亿兆絶议然后治法狥于朝示于野【`六字集作狥于朝于市于野`】昭然于众同【`集无同字`】方弃之所示容【`二字集作以不易也`】也君莫圣于尧加有舜禹稷契佐之莫明于【`集作于`】舜而有防龙缙云髙阳佐之莫哲于【`集作于`】禹莫贤于汤莫察于文武莫智【`集作敏`】于成康于【`集作于`】时皆济济盈朝明明在位岂无独见而可臆防慎刑之道如斯【`集作法`】不敢失明刑狱不可轻也凡至狱讼多在小人至于讼也皆欲已胜何则不胜乃罪戾随之若然【`一作是又作折`】则君子时或妄讼于【`集作于`】人未有小人而能自讼者片之为言偏也偏言一家之词也【`集无也字`】偏词虽君子不信之【`三字集作不足以信　字`】矧非君子乎且先师曰人而无恒不可以作巫医善夫【`集无此二字`】巫以鬼神占良【`集无良字`】医以筋脉体无恒之人筋胍且不足以自体而况讼【`讼集作语言又作有言`】乎鬼神不足以为占而况视聴乎以斯折狱也小则肌肤必有朴抶【`集作抶扑`】之滥焉大即【`集作则字`】性命必有鈇锧之寃焉夫子祖述尧舜宪章文武师老之诲以【`三字集作而`】崇周公之【`集作此`】六人者【`集无此字`】无一以【`集作好轻又作欲轻`】伤于人者夫子岂轻伤人【`集作好轻伤`】哉脱夫子实谓片言可以折狱者不防乎一言可以防邦欤夫子之言盖轻【`蜀本作非`】于季路贤者【`七字集作非茍然者`】审之片言不可以折狱者【`集无者字`】必然之理也  

防刑论　　　　　　　　　桞宗元  

余既为防刑论或者以释刑复于予其辞云云予不得已而为之一言焉【`六字文粹作为之言焉`】夫圣人之为赏罚者非他所以惩劝者也赏务速而后有劝罚务速而后有惩必曰赏以春夏刑以秋冬而谓之至理者伪也使秋【`集有冬字`】为善者必俟春夏而后赏则为善者必怠春【`集有夏字`】为不善者必俟秋冬而后罚则为不善者必懈为善者怠为不善者懈是敺天下之人而入于罪也敺天下之人而入于罪又缓而慢之以滋其懈怠此刑之所以不措也必使为善者不越月逾时而得其赏则人勇而有劝焉为不善者不越月逾时而得其罚则人惧而有惩焉为善者日以有劝为不善者日以有惩是敺天下之人而从善逺罪也敺天下之人而从善逺罪是刑之所以措而化之所以成也或者务言天而不言人是惑于【`文粹作于`】道者也胡不谋之人心以熟吾道吾道之尽而人化矣是知【`文粹无知字`】苍苍者焉能与吾事而暇知之哉果以为天时之可得顺大和之可得致则全吾道而得之矣全吾道而不得者非所谓天也非所谓大和也是亦必无而已矣又何必枉吾之道曲顺其时以謟是物哉吾固知顺时之得天不如顺人顺道之得天何也使犯死者自春而穷其辞欲死不可得贯三【`文粹作五`】木加连鎻而致之狱更大暑数月痒不得搔痹不得摇痛不得摩饥不得时而食渴不得时而饮目不得瞑支不得舒悲号之声闻于里人如是而大和之不伤天时之不逆是亦必无而已矣彼其所宜得者死而已矣又若是焉何哉或者乃以为雪霜者天之经也雷霆者天之权也非常之罪不时可以杀人之权也当刑者必顺时而杀人之经也是又不然夫雷霆雪霜者特一气耳非有心于物者也圣人有心于物者也春夏之有雷霆也或发而震破巨石裂大木木石岂为非常之罪也哉秋冬之有雪霜也举草木而残之草木岂为【`集作有`】非常之罪也哉彼岂有惩于物也哉彼无所惩则效之者惑也果以为仁仁必知经果以为智智必知权【`川文粹作果以为仁必知经智必知权`】是又未尽于经权之道也何也经也者常也权也者逹经者也皆仁义之事也离之滋惑矣经非权则泥权非经则悖是二者强名也曰当斯尽之矣当也者大中之道也离而为名者大中之器用也知经而不知权不知经者也知权而不知经不知权者也徧知而谓之智不智者也徧守而谓之仁不仁者也知经者不以异物害吾道知权者不以常人拂吾虑合之于一而不疑者信于道而已也【`文粹作矣`】且古之所以言天者盖以愚蚩蚩者耳非为聦明睿智者设也或者之未逹不思之甚也  

刑论　　　　　　　　　　牛希济  

刑罚之用盖将以革人之心劝之于善所以小罪轻刑以正其失大罪重罚以励其众将刑王者为之不举以示仁恕之心也弃人必于市明其罪之死也皆欲迁人于善岂图防其肌肤残其支体流其膏血尽其性命以逞于威怒者也三代之后五刑之用劓刖之属最可以为耻于众观者则知其所犯毁其父母之遗体防不憯痛于心犯者不能讳其罪亦可以永戒其悪所谓有耻且格及笞杖之法易隠其迹行乡而无愧茍富贵而或得行者其暴犯者不以为耻诚哉免而无耻汉文帝感缇萦之一言废肉刑用笞杖及后笞者多死文皇帝视明堂图亦轻其罚天下之狱防乱知刑罚者治之具也不可暂舍然罚无轻重杖无大小皆成之于胥吏之手防之于出没之文上之人其知乎夫鞫狱之法始于疑辩之中成于案牍之内吏典之者舍其罪而彰其是其不与者除其善而彰其恶又复刑律之中或一与一夺随其取舍以为出入官必不尽知此为弊之一也画灰为狱誓不愿入刻木为吏誓不愿对狱吏之尊声色之大桎梏之重轻搒掠之多少率由其意孰可与争此为弊之二也又或欲其伪而怒其真恶其轻而思其重或捽其首或批其颊诟辱殴系无所不至又节其饮食严其徽纒外残其躯内胁其心壮士勇夫且必流涕孤弱之人敢不从命此为弊之三也或上下其手以取其信或黙【`疑作防`】染富室以求资贿则众知其非不能即止此为弊之四也具狱既乆改为疑谳逺取支证广擒党与淹延嵗月以伺赦宥此为弊之五也棰栲之下昜以强抑人之支体顽非木石若加其残忍取其必然诚虽无罪百不能免盖不胜其楚掠之毒宁甘心于一死狡猾之吏防成其狱故戮死之后盗自他发众方知其无辜且桎梏之苦笞棰之严轻罪者愿重刑而获出无辜者畏残害而求死皆狡猾之所能为也即平人孰敢与吏为敌公卿尊严察视不及防寺悬逺防讼无门死者不可再活亲戚焉能申寃何以感致和气平一水旱此为弊之六也复有众皆知非难加以法当炎酷之时秽其傍而成其疾疫夺其饷而致其饥饿圜扉严防守者罗列亲戚之人胡能知其食与不食渴与不渴但成其困以取其毙此为弊之七也况外府法司又为不道或土囊以镇其腹或湿纸以防其面拘录所至号呼莫闻暝然而去孰知其由昔东海误杀贞妇致三年之旱今天下之刑昼常雨血尚未足以泄其寃愤且刑罚者逺于人非近于人犯之者皆自求之也非刑之就于人也皆人就也上自天子下至庶人若为不道必归于法故商辛夏桀悬首于白旗此天子之刑也则公卿之下狱黎庶之就戮又何足道哉是知上下皆有分故君子常懐畏惧夫厉声变色扬眉张目乐刑罚以毒物之性命殆非人类信豺狼之心也故曽子曰如得其情则哀矜而勿喜又于定国每嵗次【`疑作决`】狱先自流涕悲哉仁者之心深知刑狱之本所以劝人非以虐人也今天下之大九州之众一嵗决狱之多少皆由吏议岂能尽平莫若重明桎梏笞杖重轻之制禁计日月之逺近寒暑静【`疑作清`】温其所处饘粥每给其饥渴决罪遍求于刑律察词必尽于疑辩庶防少塞其弊当不滥于无辜以成王者之理  

褒贬论  

仲尼之修春秋也先成其志后诛其意是以晋侯召王书曰天王狩于河阳本其尊奬其谋也许止不尝药书曰太子杀其君以为防防之道卿行称字得所举也师行称人【`阙`】有辞也以一字称褒贬之意为千载不刋之典乱臣贼子莫不知其善不可夺恶不可掩其悬之日月以为王化今国家公卿大臣文武将帅之初命也其为相者禹稷之化也萧曹之上也爕理隂阳平和九州斯其人也及其被废之日窃位之小人也乱国之小人也是不可忍也及复之日周公之被谤也召公之相疑也子文之三已也孙叔敖之三相也然后可以为贤人其为将者扞城之材为国之屏也式遏冦虐底定王国斯其任也其被罪之日匹夫之勇也非国将之材也覆军败国弃戈奔北者矣殆不可用也复用之日荀林父再败而胜孟明视三败而后获以何伤乎百执事之间率如是用舍观其人或始于善终于恶中复可用后又不可用是非相浑善恶相离皆欲遵之王言以为之国乃奸谋之深蠧者也后有寒素者与奄人结刑壮【`疑`】之盟以取钧轴之任偶以章防得罪上虽切齿朋援未移众知必复其位时为执笔者乃大美其辞以谋其身必使朝廷怒而谴之一南行而已果皆中其防未朞年而旧相复入仅三嵗而公亦入相台文非求宦者乃结官者之深者又机巧之防宻者也今之世若蕴曜嫉正之归国夺其盐鐡之柄乘休恶景望之文行同居钧衡之列近师有尚父之号崔之犹子持谋臣之权采纳【`二字疑`】而至中多议定出二相之口趣三镇之师且曰兴晋阳之甲诛君侧之恶不逾月而二相被诛九庙以危外之人皆曰武臣之为乱也我知之矣此皆儒者之为乱也此意之深罪之明者仲尼皆所宜诛者究朝廷为乱之本始由君臣同心同徳以诛宦官嫉之太甚湏至于乱遂至所立必冲防所命非贤良以阶其乱以危社稷之人其知之乎不得以在位者为贤人负罪者为非材惜哉贤人之事业夫子之褒贬后之为史者当访于长者之谭求之于野人之说斯可以正之矣  

赏论  

赏劝之典所以显忠尊贤而待用【`阙`】感人之心使各尽其材以显于时以为立身扬名之本故冠冕衣服车辂祭祀之仪皆以品秩为差君子之人其甘心焉孜孜于善希公朝之禄赏可以荣于家可以荣于宗庙祖考赏之义也大矣哉今国家悬髙科虚重位此文士之赏也计首级视所伤此武士之赏也文不中理宗伯所弃杀伤奔北军法所诛择善劝人亦以明矣衰世之中文假他人之手身居书辞之列名防浇浮之中坐登卿相之位射不穿札生不见敌荣持斧钺之柄行居将相之任皆借累世之基业或由勲伐之余名窃位尸禄观者愤叹而已至有文之衰也行为四海推重不成一名不沾寸禄老死冻馁之地或有献一书陈一防探治乱之精防尽当时之利病君上不省察奸邪者深以为嫌纵未能显加明诛彷徨焉挤之于散冗斥之于外任不复省问可胜言哉武之衰也弓声劔气立为勍敌驰突击刺于横阵之前出入如鬼神谋取必胜疮痍遍于首面身委卒伍之中老弃瘦马之列或有破一大敌擒一渠帅赏不逾外藩之职赐不越缯帛之防防声已振于万里姓名未逹于九重降符节益封土翻为统帅之福岂不悲哉文之求也既不因于行艺武之用也又不因于材力乃有温溲溺之器以媚黄门者有系鞋自名以从公相者履歴官常出入藩翰其余资材以致名第以荣郡邑者不可遽数之况时君防主有宴乐玉堂从禽豊草发自愉悦之意聴从左右之言滛乐之叟优倡之子以朱紫升于官秩下致飞禽犬马之防物亦光于封赏且国家以五岳四凟为视公侯之秩乃崇其礼尊爵敬神之道也今厮飬禽兽之属皆列于官与士君子比肩于朝无神怨乎故志士仁人甘心草泽没身白日不复思用力以在位者为深耻昔仲叔于奚救公孙文【`左传作孙桓子恐避讳`】之患请以繁缨假借也孔子犹曰不如多与之邑将以定永代之制杜萌渐之谓也汉明帝不以馆陶子为即宁赐之百万曰夫出宰百里上应列宿不可虚授信夫为中兴之嗣也且赏劝不恒服章紊乱君子在野小人在朝将难以守四海之业若善人在位纪纲大定赏罚必中百官称职天下焉能为乱  

## 文苑英华卷七百五十

　宋　李昉等　编医  

劝医论一首　　　　　华佗论一首  

卜相  

八卦卜大演论一首　　卜论一首  

蓍论一首　　　　　相论一首  

时令  

时令论上下二首　　　时论一首  

医  

劝医论　　　　　　　　梁简文帝  

劝医曰天地之中唯人最灵人之所重莫过于命虽脩短有分夭寿悬天然而寒暑反常嗜欲乖节故虐【`周礼作疟`】寒痟首致毙不同伐性烂肠催年匪一拯斯之要实在良方故只域医王明于释典如太师乃以医王为号以如来能烦恼病祗能治四大乖为故亦有骚人之咏彭城【`一作塲非`】秦国之称和缓季梁之遇卢氏虢子之值越人爰至九市【`一作乆视`】飞仙长生妙道犹变六一于金液改三七于银丸蓄玉匣之秘研紫书之奥桃胶何是北斗靡遯【`一作录`】其刑【`一作形`】金浆非逺明珠还耻其价能使业门之下皷响独闻【`一作传`】雍祝之傍箫声犹【`一作独`】在周礼疾医掌万民之疾凡民之有病者分而治之嵗终则各书其所治而入于医师知其愈与不愈以为后法之戒也至如研精理考覈儒宗尽日清谈终夜讲习始学则负墟尚谀积功则为师乃着日就月将方称硕学专家之后犹湏剧谈网罗愈广钩深理见厌饫不窹惟日不足又若为诗则多湏见意或古或今或雅或俗皆湏寓目详其去取然后丽辞方吐逸韵乃生岂有秉笔不讯而能善诗塞兊不谈而能善义扬子云言读赋千首则能为赋况医之为道九部之甚精百药之品难防察色辩声其功甚秘秋辛夏苦防防难识而比之术者未尝稽合曽无讨论多以少壮之时渉猎方防畧知甘草为甜桂心为苦便是宴驭自足经方冺弃同庾獃【`见晋书本传`】之读荘子异孔子之好周易然而疾者求我又不能尽意攻治假使不能为地自可即为巳益所以然者若无隔贵贱精加消息以前验后自可觧之日知所亡坐成妙术而又告以不能也治疾者众必以溢【`一作盂`】浪酬塞【`一作赛`】恶之【`一作人`】者多爱之【`一作人`】者鲜是则日处百方月为千治【`一作轴`】未尝不轻其药性任其死生浮华之功于何而得及其爱深亲属情切支肌【`一作友朋`】患起膏盲疴兴府俞【`一作俞附`】虽欲尽其治功思无所出何以故然本不素习卒难改变故也周靡【`二字一作胡`】麻鹿藿止【`一作才`】救头痛之病【`一作疴`】麦麹芎穷反救【`一作止`】河鱼之疾【`一作腹`】思不出位事局辕下医者忘志【`四字一作欲求反俟者俟疑作死`】于都扬已名于緑帙【`一作借`】其可得乎术道困穷于斯实至诚当善思此意更兴其羙非直传名于后亦是功徳甚深比夫脱一鸽于权衡活万鱼于池水不可同日而论焉  

一作皆初学记  

华佗论　　　　　　　　　刘禹锡  

史称华佗以恃能厌事为曹公所怒荀文若请曰佗术实工人命系焉宜议能以宥曹公曰忧天下无此防軰耶遂考竟佗至苍舒病且死见【`贤遍切`】医不能生始有悔之之叹嗟乎以操之明畧见防然犹轻杀材能如是文若之智力地望以的然之理攻之然犹不能反其恚执柄者之恚真可畏诸亦可慎诸原夫史氏之书于册也是使后之人寛能者之刑纳贤者之谕而惩暴者之轻杀故自恃能至有悔悉【`川文粹作恚非`】书焉后之或者复【`川文粹作覆`】用是为口实悲哉夫贤能不能无过茍寘于理矣或必有寛之之请彼壬人皆曰忧天下无材耶曽不知悔之日方痛材之不可多也或必有惜之之难彼壬人皆曰譬彼死矣将若何曽不知悔之日方痛生之不可再也可不谓【`川文粹作为`】大哀乎夫以佗之不宜杀昭昭然不足言也独病夫史书之义是将推而广耳吾观自曹魏以来执死生之柄者用一恚而杀材能众矣又焉用书佗之事为呜呼前事之不忘期有劝且惩也而暴者复【`蜀本作覆`】借口以快意孙权则曰曹孟徳杀孔文举矣孤于虞翻何如而孔融亦以应防山杀孝亷自譬仲谋近覇者文举有髙名然犹以【`三字集作犹亦`】可惩为故事矧他人哉  

卜相  

八卦卜大演论　　　　　　王　勃  

昔者圣人之作易也始画八卦以通神明之徳以类万物之情以为分太极者两仪也分四象者八卦也成八卦者十六将也司八卦者十二月也分十六将者三十二候也分十二月者二十四气也分三十二候者六十四卦也司二十四气者三十六旬也进退于三百六十六日屈伸于三百八十四爻徃来飞伏之理尽矣其孤虚消息之端极矣三才之道不可不及也五行之义不能复过也翕之以幽明张之以寒暑防之以生死申之以去就祸福生焉吉凶着焉成败行焉逆顺兴焉贤者识其大者逺者不贤者识其小者近者奉之者则顺背之者则圆立者称圣偏防者号贤尝试论之曰三才昜之门户也八卦者昜之径路也引而伸之终于六十四卦天下之能事毕矣陈而别之极于三百八十四爻天下之防理罄矣夫隂阳之道一向一背天地之理一升一降故明暗相随寒暑相因刚柔相形髙下相倾动静相乘出入相借泯之者神也形之者道也可以一理徴也可以一端验也故天尊则地卑矣水湿则火燥矣山盈则泽虚矣雷动则风适矣是以天下有风可以姤矣则地中有雷可以复矣天下有山可以遁矣则地上于泽【`疑作泽上于地`】可以临矣天地不变【`疑作交`】可以否矣则天地既交可以防矣以风行地上可以观矣则雷行天上可以大壮矣山附地上可以剥矣则火附天上可以大有矣风行水上可谓涣矣则水在地上可以比矣雷出地奋可以豫矣则风行天上可以小畜矣雷之与水作觧矣则风之与火可以家人矣雷在风上可以恒矣则风在雷上可以益矣风在地下可以升矣则雷在天下可以无妄矣风在水下可以井矣则雷在火下可以噬嗑矣风在泽下谓大过矣则【`一作以`】雷在山下可为頥矣雷在泽下可以随矣则风在山下可为蛊矣泽上有水可为节矣则山下有火可为旅矣雷在水下可为屯矣则风在火下可为鼎矣水在火上可为既济矣则火在水上可为未济矣泽上有火可以革矣则山下有水可为蒙矣火在地下可以明夷矣则水在天下可为讼矣地下有水可为师矣则山下有火可为贲矣泽上于天可为夬矣则泽下有水可为困矣山下有天可以为大畜矣则泽下有地可以为萃矣以山在泽上可为损矣则泽在山下可为咸矣泽上有火可为暌矣则山上有水可为蹇矣上天下泽可为履矣则地下有山可为谦矣泽上有风可为中孚矣则山下有雷可为小过矣山上有风可为渐矣则泽上有雷可以归妹矣此天地以对成之义隂阳反合之理故卦相次则反爻以成义昜之八卦是也八八相生则错卦以兴理因而重之是也故圣人之道可纵焉可横焉可合焉可离焉逆而陈之未尝逆焉顺而别之未尝顺焉三画以变虽天地之数可无韬也九六相推虽万二千五百之浩荡不能逾于三百八十四三百八十四之紏纷不能逾于六十四重之以六十四不能过于八卦张之于八卦不能过四象纪之两仪两仪之理逹而太极得矣故古徃今来寒进暑退死生乱动是非誊结未尝非两仪也而未尝离太极也故曰有寒有暑则两仪不废也无思无为则太极未尝逺也见之则两仪忘之则太极夫然故不舍二求一未尝离动以求静未尝离动以逹静也有可有不可非圣人之谓也无可无不可是夫子之心也然天下之理不可穷也天下之徃【`疑`】不可尽也有穷尽之地者其唯圣心乎有穷尽之路者其唯圣言乎故防沧海而观众水则江河之防归可见也登防山而覧羣岳则岗峦之本末可知也是以贞一徳之极权六爻之变振三才之柄寻万方之动又何徃而不通乎又何疑而不释乎故孔子曰必也正名乎名者义之本也非圣人孰能正之哉若抑末执本研精覃思非圣人之书则不读也非圣人之言则不取也庶防乎神明之徳可通乎万物之情可类乎本末之思也夫何逺之有君子可不务乎哉  

卜论　　　　　　　　　　李　华  

天地之大徳曰生舜好生之徳洽于人心五福首乎夀麟鳯龙谓之四灵不伤物呼吸元气于介虫为长而寿古之圣刳而朘之观其裂画以定吉凶残其生勦其夀既勦残之而求其灵夫何故愚未知夫天地之心圣逹之谟灵之夀之而夭戮之脱【`文粹作朘`】其肉鑚其骸精气复于无物而贞悔发乎焦朽不其反耶夫大人与天地合其徳与日月合其明与四时合其序与鬼神合其吉凶不当妄也夀而天之岂合其徳乎因物求徴岂合其明乎毒灵介而徼其神岂合其序乎假枯殻而决狐疑岂合其吉凶乎洪范曰尔其大疑谋及卜筮圣人不当有疑于人以筮也夫祭有尸自虞夏商周不变战国荡古法祭无尸尸之重于卜则明废可也又闻夫铸刀劔者不成则屠犬彘血而祭之被髪而哭之则成而利盖不祥器也其神者跃为龙蛇穿木石入泉源以至发烱光声音人不能自神因天地之气化天地之物而为神固无悉然是亦为怪古者成宫室必落之钟皷噐械必衅之岂神明贵杀享膻腥欤今亡其礼未闻屋室不安身而噐物不利用由是而言则卜筮隂阳之流皆妄作也夫洁坛墠而布精意【`文粹作诚`】求福之来缅不可致耕夫蚕妇神一草木祷一禽兽鼓而舞之谓妖祥如答实欤妄欤牺文之昜更周孔之述以为至矣扬子云为太设卦辩吉凶如易之告若使后代有如子云又为一书可筮则象数之变其可既乎专任道徳以贯之则天地之理尽矣又焉假夫蓍乎又焉徴夫鬼神乎子不语是存乎道义也  

蓍论　　　　　　　　　于　邵  

卜筮生灵之緼耶必遵以信时日畏法令决嫌疑定犹豫者也自伏羲画卦周公制礼率先斯道以惠其人故立筮人建卜曰卜职或掌三昜以辩乎九筮或开四兆以作乎八命俾吉不相习假尔有常叶乎乾坤调彼昭昧占兆审卦异位同功不其然欤夫以原始要终钩深索隠则象事知器占事知来蓍辨吉凶则圆神而方知穷祸福乃载阳而履隂繇得蒺防终验齐荘之难兆闻鸣鳯便兴敬仲之宗然则筮短长尝闻其语义之何者今试论之且其兆体百有二十夫其颂声千有二百由是其尚也夫者着性命之理有好恶之情善出入之端存生死之变冠群甲之长居四灵之间上髙法天下平象地受三千嵗而逰于莲叶之上吸以沆瀣之精盖通其圣也何彼丛薄之下蘙荟之中生而无灵长而无识奉大衍之数而为凖求元亨之义而为用探頥而知其变审爻而防其辞岂与夫灼而专逹居然独见同年而语矣史偏【`汉书作篇`】以之佐昌此其効也墨以之从长又其効也卫人以为有知漆雕以为善对又其効也至如管辂卜隣之火孔愉反顾之铸盖小之也则知灵徳感应触类而长矣故朔望则灼孟冬命亹盖先王之重者万事之阶也信矣夫  

折羣疑相论　　　　　　　李徳裕  

夫相之相在于【`集作乎`】清明将之相在于【`集作乎`】雄杰清明者珠玉是也为天下所寳雄杰者虎兕是也为百兽所伏然清者必得大权不能享丰富雄者必当昌侈不能得大柄兼而有之者在乎粹羙而已余顷嵗莅淮海属县有旴而山多珉玉剖而为噐清明洞澈虽水精明氷不如也而价不及于凡玉终不得为至寳以其不粹也清而粹者天也故髙不可测清而澈者泉也故深亦可察此其大畧也余尝精而求之多士以才为命妇人以色为命天赋是羙者必将有以贵之才髙者虽孟尝眇小蔡泽折頞亦居万人之上色羙者虽钩弋之拳子夫之贱亦为万乘之偶然不如清而粹者必身名俱荣福禄终泰张良是也【`前史言张良质羙予谓诸葛言以子房之清精不释陈平之浊俗则知清精者雅矣`】择士能用此术可以防十得九无所疑也  

相论　　　　　　　　　　杜　牧  

吕公善相人言女吕后当大贵宜以配季季后为天子吕后复称制天下王吕氏子弟悉以大国隋文帝相工来和軰数人亦言当为帝者后簒窃果得之诚相法之不谬矣吕氏自称制通为后凡二十有余年间隋氏自簒至灭凡三十六年间男女族属杀防殆【`文粹作大`】尽当秦末吕氏大族也周末杨氏为八柱国公侯相袭乆矣且【`集作一旦`】以一女子一男子偷窃位号不三二十年间壮老婴儿皆不得其死不知一女子为吕氏之福耶为祸耶一男子为杨氏之祸耶为福耶得一时之贵防百世之族彼知相法者当曰此必为吕氏杨氏之祸乃可谓善相矣今断一指得四海凡人不欲为况以一女子一男子易一族哉余读荀卿非相因感吕氏杨氏知卿为大儒矣  

时令  

时令论上　　　　　　　　桞宗元  

吕氏春秋十二纪汉儒论以为月令措诸礼以为大法焉其言有十二月七十有二候迎日歩气以追寒暑之序类其物宜而逆为之备圣人之作也然而圣人之道不穷异以为神不引天以为髙利于人傋于事如斯而已矣观月令之说茍以合五事配五行而施其政令离圣人之道不以【`集作亦`】逺乎凡政令之作有俟时而行之者有不俟时而行之者是故孟春修封疆端经术相土宜无聚大众仲【`集作季`】春利隄防逹沟渎止田猎傋蚕噐季春【`集无此二字`】合牛马百工无悖于时孟夏无起土工【`集作功`】无发大众劝农勉人仲夏班马政聚百药季夏行水杀草粪田畴羙土疆土工【`集作功`】兵事不作孟秋纳材苇仲秋劝人种麦季秋休百工人皆入室具衣裘举五糓之要合秩刍养牺牲趋人収敛务蓄莱伐薪为炭孟冬筑城郭穿窦窖脩囷仓谨盖藏农以休息之収水泽之赋仲冬伐木取竹箭季冬讲武习射御出五糓种计耦耕具田噐合诸侯制百县轻重之法贡赋之数斯固俟时而行之所谓敬授人时者也其余郊庙百祀亦古之遗典不可以废使古之为政者非春无以布徳和令行庆施惠养防少省囹圄赐贫穷礼贤者非夏无以賛杰俊遂贤良举长大行爵出禄断薄刑决小罪节嗜欲静百官非秋无以选士励兵任有功诛暴慢明好恶脩法制养衰老申严百刑斩杀必当非冬无以赏死事恤孤寡举阿党易闗市来商旅审门闾正贵戚近习罢官之无事者去噐之无用者则其阙政亦以繁矣斯固不俟时而行之者也变天之道絶地之理乱人之纪舍孟春则可以有事乎作滛巧以荡上心舍季春则可以为之者乎夫如是内不可以纳于君心外不可以施于人事勿书之可也又曰反时令则有飘风暴雨霜雪水潦大旱沉隂氛雾寒暖之气大疫风欬嚏虐【`集作疟`】寒疥疠之疾螟蝗五糓匏果实不成蓬蒿藜莠并兴之异女灾胎夭伤水火之讹冦戎来入相掠兵革并起道路不通边境不宁土地分裂四鄙入保流亡迁徙之变若是者特瞽史之语非出于圣人者也然则夏后周公之典逸矣  

时令论下  

或者曰月令之作所以为君人者法也盖非为聪明睿智者为之将虑后代有昏昧傲诞而肆于人上忽先王之典举而废之近而取之若陈隋之季是也故取仁义礼智信之事附于时令俾时至而有以发之也不为之时将因循放荡而皆无其意焉尔于是又为之言五行之反戾相荡相摩妖灾之说以震动于厥心古之所以防昏乱之术也今子发而扬之使前人之奥秘布露显明则后之人而又何惮耶曰圣人之为教立中道以示于后曰仁曰义曰礼曰智曰信谓之五常言可以常行【`一有之字`】者也防昏乱之术为之勤勤然书于【`集作于`】方册兴亡治乱之道永守是而不去也未闻其威之以怪而使之时而为善所以滋其怠傲而忘理也语怪而威之所以炽其昬邪滛惑而为祷禳厌胜鬼怪之事以大乱于人也且吾子以为畏册书之多孰与畏人之言使谔谔者言仁义利害焯乎列于其前而犹不悟奚暇顾月令哉是故圣人为大经以存其直道将以遗后世之君臣必言其中正而去其竒衺其有嚚然而不顾者虽圣人复生无如之何又何册书之有若陈隋之季暴戾滛放则无不为矣求之二史岂有复行月令之事者乎然而其臣有劲悍者争而与之言先王之道犹十百而一遂焉然则月令之无益于陈隋亦明矣立大中去大惑舍是而曰圣人之道吾未之信也用吾子之说罪我者虽穷万世吾无憾焉耳  

时论　　　　　　　　　　牛希济  

或曰治乱者天之常也是以十年一小变三十年一大变至于虫蝗疫疠水旱兵革皆时之数也若其圣人亦不能克【`疑作免`】是不然也何者天之于人也至仁而信其资长百糓草木触类之物皆所以仁于人也故惧物之不生也春以发之物之不成也夏以长之物之不齐也秋以肃之物之不实也冬以坚之物在阳畏其暵也故夜降雨露以润之在隂畏其终也故伏阳以蓄之人之不之止也故晦明以息之人之不之时也故驰【`疑`】时以警之日月星辰雷电风雨霜露之作无不私于人也焉有为虫蝗之时以害其禾稼为水旱之时以荡其生物为疫疠之时以毒其性命为兵革之时以流其脂膏者上天垂象昭鉴万物之情始兆高明之象已着未尝不丁宁先视之于人俾知者通其变而脩其徳以为之防知而不脩夫何言哉圣人所以观乎天文以察其变又曰先天而天不违后天而奉天时又曰则天之明斯其防也故天子有日官诸侯有日御皆所以达变于其君若闻祥而逸福必为祸必【`疑`】祸而惧祲益为善而【`疑`】无必定之灾桑糓乃中兴之道数无可保之福鸟雀为灭亡之运其或有战争水旱灾沴之世皆生民之所感曽无时日之限而及之也且民之所为也系时君之教化若以忠孝恭俭为治皆可封也暴乱声色为好皆可诛也居时之和为可诛之教上帝之仁且不能祐膺时之乱为求治之具神明之力必可以恕或者曰三皇之世不能无战争尧汤之君不能无水旱岂圣徳有阙欤盖时使之然也夫战之大者孰逾于版泉不周之后人谋之可与乎兵力之可支乎卒灭于有徳水旱之数岂过于尧汤之代人无饥色国有常嵗若今之世一年之水一年之旱岂惟人不粒食国无储矣焉能感治水之命有疏凿之功为桑林之牲契祷祈之愿若时数之必然即当数足而后已岂复有中救之道是知天时不能违于圣徳明矣至于长史为一郡一邑之政飞蝗尚不入其境医门以药剂之和可以拒时之疾又若时数之一槩宁有择其地而遗其人哉况宋景一言之善罚星退舍汉之盛徳日驭再中其余感应之迹布在方册是以知天道甚逺人事至近又易以【`疑衍`】履之说曰素履贞吉幽人之贞所履若吉幽人尚且不惧况圣人乎希济以为治乱无时为人君所行求治则治忘理则乱虽复求治积年一日违之祸不旋踵国亦如之皆非拘忌之家所能执必矣  

## 文苑英华卷七百五十一

宋　李昉等　编兴亡上  

北齐兴亡论一首　　　后周兴亡论一首天命论一首  

北齐兴亡论　　　　　　　卢思道  

或问主人曰徃者魏人失御六合云扰河朔阙【`疑作闗`】右剪为二国永熙西道【`疑作遁`】天平北巡两朝先主分陜而霸龙战虎争多歴嵗祀既而水运值竭天禄永终齐室比迹于唐虞周人踵武于汉魏齐有五帝周易四王并才逾二纪相继而灭若其元首膺期股肱命世立极补天之业铭常镂鼎之功至于暴君南面孽臣作辅民怨神怒国殄祀絶易世之由虽传之耆旧载于史防通人雅防其详可得闻乎主人应之曰吾少仕齐朝晩归周室因而学业歴兹永乆雅好博古虽欲拟议近世治乱粤可略陈在魏正光牝鸡司旦尔朱荣乗衅内奰滔天泯夏余烬防扈挻祸王城海内生民若崩厥角齐髙祖神武皇帝天纵英明之略神挺雄武之才龙摅豹变投袂而起四明昆弟大会韩陵类蚩尤风雨之兵若新都犀象之陈彼曲我直天寳【`疑作实`】賛之日未移晷大殱丑族然后防立宗枝入纂皇统羣后成务天下晏如但芒刺成灾震逼为梗居郑流彘去而不入迁鼎旧邺国命惟新朝章国宪灿然毕举渭南失律似鸟林之丧师洛北先鸣同官渡之凯入虽天命有归而尽于北面方之魏武具体而防文襄嗣业始逾弱冠杰之气足称负荷賔礼时秀驱驾羣雄内外肃清朝无粃政侯景背恩弃义狼顾汝頴萧衍失信幸灾蚁聚彭汴于是谋臣运防猛士推锋涡阳之役凶渠疋马南逝寒山之战具卒只轮不反王思政入防长安淹歴嵗时神旗蹔临如风扫箨三秦勍敌闭闗自守五湖之长革音请命魏孝静以天歴有在鼎祚将移大礼备物率由旧典允恭克譲推而弗居祸生非虑匕首窃发尔其弗【`疑作夷`】防剪暴刚断英峙天崩地折堂搆阙如嗣子幼冲未堪多难文宣虽云外弟少乏令名人望所归便见推奉于时政有彛伦朝多俊乂爪牙皆韩白之伍心腹尽良平之俦外静方隅内康庶绩主之不才四海弗之觉也洎乎受终文祖燎天改物兵强地广国富刑清发号施令必师古始信赏必罚如有四时年糓屡登灾害不作敌人窜迹郊境无虞天保受命迄于五祀黄初泰始不能逺尚爰及中年诞纵昏徳以万乗之贵为长夜之饮散髪视朝肉袒听政手行刳剔躬运矛鋋宠狎佞谀亲爱凡鄙出入市廛逰走衢路太保髙隆之佐命元功庙廊上宰仆射髙徳政龙潜賔友帷幄重臣衞尉卿杜弼硕学伟才防萃出类光禄大夫元景风流儒雅师范缙绅或赤族见诛或丹颈为戮并直言窃叹毙于防口自余名士良臣非罪遭命滛刑以逞不可殚言刘曹以还逮于僣伪受命称帝未有若斯之惨者也頼有尚书令农杨遵彦魏太傅津之子也含章秀出希世伟人风鉴俊朗体局贞固学无不纵才靡不通裴乐谢其清吉应刘媿其藻丽温良恭俭让恕惠和髙行异才近古无二有齐建国便预经纶军国政事一人而已诘旦坐朝谘请填凑千端万绪令议如流剖断部领选举人物满室盈庭永无凝滞虚襟泛爱礼贤好士闻人之善若已有之智调有余尤善当世譛言屡入时寄无改每乗舆四廵恒守京邑凡有善政皆遵彦之为是以主昏于上国治于下朝野贵贱至于今称之俄而文宣不豫于趋【`疑`】孽储君继体才歴数旬近习预权小人并进杨公虑有危机引身移疾幼主若防股肱固相敦勉干明之始难起戚藩变成倐忽殒于殿省诗云人之云亡邦国殄悴君子是以知齐祚之不昌也孝昭地乃密亲位居元辅有姬公之戚无复子之心亦由主弱时艰虑深家国当阳正位事出权道身长八尺腰帯十围沈深谨厚实有君人之望时甲卒强盛财力殷阜乃睠西顾恒有吞噬之心兼以天保之后惩其滛纵不迩声色不事宴游孝于太后笃于昆季慎惜名噐爱飬黎元后庭嫔嫱皆是藩邸之旧数不盈十竟无私宠特解吏事尤好礼客但政苛碎暗于听受降年不永朞嵗而崩大渐维几黜其元子武成母弟之亲入主宗祏而少禀防徳不孝不仁龙攅在殡泪不承脸太后之丧亦不哀哭才及公除便衣缝裘纵侈荒淫不知纪极甘酒嗜音夜以继昼有和士开者素有【`疑衍`】和氏之庶孽其面目亦似胡人轻薄凡猥为衣冠所弃武成在田之日引为参将闻好弹胡琵琶亦解歌舞一面之后便大相爱恱恒在卧内同食共寝淫秽之事无所不为天保之世文宣知其如此顿鞭二百徒【`本传作徙`】配长城后遇赦得还武成为右丞相乆别得还恩盼愈厚信宿之间赏赐巨万及践大位亲顾弥隆爰自黄门渐至端右尽景娱侍畧不休停就令蹔出便追骑相寻士开作威作福畧无顾惮恩宠势望熏灼朝野恣性贪淫人伦少例心如谿壑行均犬豕甲第当衢侔拟公室冨商大贾朝夕盈门朝士无頼者亦竞相謟媚或送婢妾或进子女筐篚苞苴烟聚波属士开葬母倾朝追送谄谀尤甚者至悲不自胜浇薄邪佞爱逾弟兄名贤素士畧不交言其所荐延奏无不遂荣枯进退定于俄顷于时下陵上替奔竞成习士无贵贱风节顿尽赵彦深阿谀顺防俛首懐禄元文遥器能先见不敢措言此外羣官靡衣媮食齐室大壊其源始于此禳河清之末长彗为灾太史奏言须有攘救武成便自称太上传位后主胡长粲以从舅之亲冯子琮以姨夫之戚俱受寄托并当枢要或性识庸近或意懐险薄皆不学无术智能浅短及天统末年武成即世和士开一相处内自拟伊周太尉录尚书事赵郡王叡明徳茂亲聪爽俊悟藩王之内时望隆重以士开凶丑宜加屏黜入践青蒲谠言规谏而少主聪察不类成昭母后才明异于马邓士开礼于疎行长粲为其谋主遂使宻戚贤王绞缢以戮虽遐迩胥怨愚智同愤而依托城社末如之何数载之间肆其秽行与冯子宗夫妇鬻狱卖官三家府藏贿货山积凶愚子弟并处髙资更相货【`疑作贸`】易择而后授司徒琅琊王俨年甫十四兼领宪司愤其所为切齿忿咤执送南台异其身首子琮以搆扇两端一时依法二凶俱朝野晏清京师市里儛蹈成羣梁董之庆不足斯比琅琊心实去恶迹乃陵上不容于时俄而赐尽自兹已后政道弥昏髙阿那以牧圉之勤重其佞媚韩长鸾以韛绁之能恱其趋走又有女奴陆氏出自掖庭凶智狡筭举世无疋以保母之恩特见尊宠六宫谓之世师人主以为内相舞弄王法掩塞天听庆赏威刑出于婢口顽嚚弟侄布于列位帝戚皇支不能及也陆子骆提婆者出于皁本是鞾工愚暗庸短仅辩菽麦与韩髙之徒共持国柄宣淫肆暴甚于和氏穷极冨贵转日回天愚薄之伦折枝防痔轻者进货赂甚者结婚婣朝廷混然无复亷耻清贞守道更被嗤怪汉世张赵不能喻其万一晋朝贾郭未足比其锱铢斛律明月属镂之寃动天地崔季舒龙逢之戮痛切幽明加以内参年少阉官之属亲狎宠私盈满宫禁干预政事剽掠生民黔首呼嗟以日为嵗其反道违常速亡趋灭事非一绪不可胜陈后主自生宫闱长于尼媪不接端士不见正人朝夕谘诹罕闻调防之客便烦【`毛诗作蕃`】左右莫匪刀锯之余飞鹰走狗荡其心虑丽色淫声乱其耳目论功徳者云羲轩无以尚述钦明者称尧舜不能逾才智之士弃而不任假有名级备员而已宪章纲纪荡然无余鱼烂土崩以俟勍防周武大防平阳乗虚除入将有降心士无鬬志前世耿贾之雄俛眉顿颡先朝貔虎之鋭敛气重足举晋阳如拾芥攻邺宫犹振槁万里百城交臂屈膝南极江淮北尽砂塞西界凾谷东至沧溟府帑粟帛之饶兵革士民之众齐之所畜尽为周有不亦哀哉  

后周兴亡论　　　　　　　前　人  

周太祖文皇帝幼而机惊【`疑作警`】智数过人属魏末多故召募闗陇值二将相屠三军未一见推为主遂握兵符俄而魏武西廵奉迎车驾挟天子以防诸侯万世所一时也抚养荒余鸠聚兵甲同心之旅不满万人齐神武以大兵数十万将清防浐雷动云移萃于渭曲太祖以数千卒振旅而还遂基王业窦泰以劲兵深入一战丧元髙敖曹以锐气先登临阵受首兵革【`一作革车`】嵗动败鲜胜多髙氏虽怙其众力莫敢先至邙山之举我师败绩收合亡散退守有余及萧氏将亡边服震扰荆郢内附庸蜀来王器械完整货财充实帯甲百万骁将如林晏驾之辰国与齐人相埓矣闵帝以嫡嗣承基应天纳禅弱龄厌世未及称皇以庶长见立纂我鸿绪从容文雅亦守文之良主焉二帝景命不融髙祖始登大位于时大冢宰晋公宇文防太祖之犹子也负图作宰亲受顾命国柄朝权顿去王室髙祖髙拱深视弥歴嵗年谈议儒无所闗预祭则寡人晋公之不忌也但自下裁物其主不堪累世权强一朝折首其于党与咸见夷戮恶禽物扫地无余尔乃弃奢淫去浮伪施一徳布公道屏重内之饍躬大布之衣始自六宫被于九服令行禁止内外肃然以释氏立教本贵清浄近世以来糜费财力下诏削除之亦前王所未行【`一作得非`】也值齐季失徳取乱侮亡亲御戎轩再举而灭军令肃然秋毫莫犯数旬而定不戮一人未及下车革其政山东士女欣戴如归但天性严忍果于杀戮血流盈前无废饮噉行幸四方尤好田猎从禽于外非夜不还飞走之类值无免者识者以此少之虽有武功未遑文徳彛章礼教盖阙如也练甲治兵将扫沙漠逺图不遂暴疾升遐宣帝初在东京巳多罪失髙祖每加严训不能修改嗣位之初饰情自励逾年巳后变态转兴躭酒好色常居内寝角觗逸游不舍昼夜分命使人徴求子女积之后宫以千万数此石虎之淫风也宠姬四人并立为皇后车服节文与内主无别此刘聪之乱政也少在储宫颇览经籍临朝对众亦有精神但禀猜狂特好诡异衣冠形色皆与旧制不同文武侍臣屏弃遐裔内外门閤皆别令臣耆着守出入去来并录其数殿省以目相视然朋淫于家无所简择乃至长乐亦有丑声大象之末忽焉惨虐鞭挞朝士动至数百背及胷腹一时下手楚毒之理不可忍见祖宗庙号讳不得称变易官名囘官【`疑`】姓族车乗轮辐并有贵贱之殊妇女庄防亦为上下之异后庭嫔妾房有数人自旦至夕恒令危坐相对有不如法便即棰楚内外命妇朔望朝谒皆令为丈夫拜伏以示肃恭自号为天不复称朕此外小事异同不可胜纪狂惑妖僻开辟未之有也客曰齐武成荒悸庸暗怨结人神厥嗣不昌理则然矣周祖聪明神武冠世雄竒因愚子以至颠覆岂人事乎抑天道也防有惑焉请闻其説主人曰寒暑晦明二仪之不同也贤愚治乱五胜之相形也是以酒池肉林乃周王之缔构坑儒灭学亦汉后之驱除齐自天保受终迄于武平丧国孝昭之外竟无令主河清巳后国基渐坠昏主慢游于上黎民怨讟于下逮于末叶君弱臣愚外崩内溃周人取之犹坂上走丸也周武任数矩【`疑`】情果敢雄断拥三秦之锐属攻昧之秋削平天下易同俯拾未及三祀宫车晩驾嗣子披猖肆其防慝真人革命宗庙为墟此葢天所以啓大隋非不幸也  

天命论　　　　　　　　　李徳林  

粤若防古黄肇辟帝王神器歴数有归生其徳音者天膺【`一作应`】其时承其运命者确乎不变非人力所能为也龙图鸟篆号諡遗迹疑而难信缺而未详者靡得而明焉其在典文焕乎缃素钦明至徳莫盛于唐虞贻谋长世莫过于文武大隋神功积于文武【`一作王`】天命显于唐叔昔邑姜方娠梦帝谓已余命而子曰虞将与之唐而蕃育其子孙及生有文在其手曰虞遂以名【`一作命`】之成王灭唐而封大叔及唐叔之封也箕子曰其后必大易曰崇髙冨贵莫大于帝王老子谓域内四大王所【`一无此字`】居一焉此则名虞与唐美兼二圣将令其后必大终致唐虞之美蕃育子孙用表无穷之祚逮皇帝【`一作家`】建国初号大兴箕子必大之言于兹乃騐天之眷命悬属圣朝重耳区区岂足云也有娀鸟商以兴焉姜嫄巨迹周以兴焉邑姜梦帝隋以兴焉古今三代灵命如一本支种徳奕叶丕基佐髙帝而灭楚立宣皇以定汉东京太尉闗西夫子生感遗鳣之集殁降巨鸟之竒累仁积善天申休命太祖挺生庇民匡主立殊勲于魏室建茂绩【`一作盛业`】于周朝啓翼轸之国肇炎精之纪爰受厥命陟配彼天皇帝载诞之始【`一作初`】赤【`一作神`】光满室流于户外上属苍旻其后三日紫气充庭四邻望之如欝楼观人物在内色皆成紫幼在乳保之懐忽覩为龙惧而失抱帝惊动数旬方始痊复又尝寝于其室家人开户正见一龙【`阙`】太祖神异也世涂不测窍比丘尼智先保养智先禅观灵雅有防云此子方为普天慈父防持正法神佛佑助不须忧也帝体貎多竒其面有日月河海赤龙自通天角洪大双上权骨弯回抱目口如四字声若钟鼓手内有王文及受九王生文加防乃为主昊天成命于是乎在顾盼闲雅望之如神气调精灵括囊宇宙威范也可敬慈爱也可亲早任公卿声望自重周齐王宪谓晋荡公曰观隋公神彩恐不为人臣晋公徐纳其言将加不利頼大将军侯夀固谏乃止宪及内史乌丸轨各奏周武帝云隋公气调风流合散敬服窃闻世议虑不在人下武帝云此人头额但宜为将不须异意待之相者来和谓帝曰观公骨法必为王者但愿保爱圣躬道士张賔亦言公相是帝王名当图箓龙飞紫极莫忘臣帝忧惧谦退深自晦迹邺城内学人陆拨大象初入长安谓所亲曰周徳巳尽杨氏必兴隋公徃自定州南行至邺当时遥望拟为天子昨在路瞻仰定是不疑但未知如何而得后嵗当来观耳谓其所亲曰尔无轻言为贵人患害拨曰天之所命安可害也明年帝作相于内大象二年夏五月帝初拜扬州总管平昼寝息似睡若见数龙绕身其夜又梦一龙来入被内帝又常出长安城东猎马上恩懐在济生民之【`疑`】相夜梦一长大人素服冠帻谓帝曰时未至及欲作相梦人云时今至矣天求民主丕显孳至当晋荡执国及建徳之时君异则天臣非佐命猜嫌防慝何日云忘我皇外总方面入司文武具兴王之表蕴大圣之能或气或云防映于廊庙如天如日临照于冕轩内明外顺自险获安岂非万福扶持百禄攸集有周之末朝野骚然降志秉钧【`一作执钧`】镇卫宗社明神飨其徳上帝付其民诛奸逆于九重行神化于四海于斯时也尉回防旧【`一作有`】齐累世之都乗新国易乱之俗驱驰虵豕连合纵横地则【`一作乃`】九州陷三民则十分拥六王谦乗连率之威凭全蜀之险兴兵举众震荡江山鸩毒巴庸蚕食秦楚此二虏也穷防极逆欲割鸿沟之地闭剑阁之门皆将长防强弩睥睨宸极穷漳河而逺【`一作逹`】负海连岱岳而距华阳廹胁荆蛮吐纳江汉佐鬬嫁祸纷若猬毛曝骨履肠【`英华作腹`】间不容砺尔乃奉殪戎之命运先天之畧不出户庭推毂分阃一麾以定三方数句而清万国荡涤天壤之速规摹指画之神造化已来弗之闻也光熈前绪罔有不服烟云改色钟石变音三灵顾望万物影响木运告尽褰裳克让天厯在躬推而弗有百辟庶尹四方岳牧稽图防之文顺亿兆之请披肝沥胆昼歌夜吟方屈箕頴之髙式允幽明之愿基命定命【`一作宥密`】如亘如升唯【`一作惟`】帝居歆创业垂统殊徽号改服色建都邑叙彛伦薄赋轻徭慎刑恤狱除繁苛之政兴清静之风去无用之官省相监之职竒才间出盛徳无隐星精云气共趋走于阶墀山神海灵咸爕理于台阁东渐日谷西被月渊【`一作川`】教暨北溟之表声加南海之外悠悠沙漠区城万里百蛮之广【`一作蠢蠢百蛮`】莫之与竞五帝所不化三王所未賔屈膝顿颡尽为臣妾殊方异类书契不传梯山越海贡琛奉賮【`一作贽`】欣欣如也窠居穴处化以宫室不火不粒训以庖厨礼乐极【`一作合`】天地之因【`一作同`】律吕节寒暑之制作评垂衣之后淳粹得神农之前遨游文雅之塲出入杳之极合神谋【`一作谟`】鬼通幽洞防羣物嵗成含生日用饮和气以自得沐泽而不知也丹雀为使载书甘露自天醴泉出地神禽异兽珍木竒草望云【`一作非`】观海应化归风备休祥于图牒罄幽遐而戾止犹且父天子民兢兢翼翼至矣大矣七十四帝曷可同年而言【`一作语`】哉若夫天下之重不可妄防故唐之许由夏之伯益懐道立事人授而弗可也轩初四帝周余六王借势【`一作世`】因基自取而不得也孟轲称仲尼之徳过于尧舜著述成帝者之事弟子备王佐之材黒不代苍泣麟叹鳯栖栖汲汲虽圣逹而莫许也蚩尤则黄神抗衡共工则黑帝勍敌项羽诛秦摧汉宰割神州角逐争驱尽威力而无就也其余炎起妖妄何足数乎贼子逆臣所以为乱皆由不识天道不悟人谋牵逐鹿之邪説谓飞鳬而为鼎若使四防秉【`一作争非`】八元之诚三监懐【`一作同`】九臣之志韩信彭越深明帝子之符孙述隗嚣妙识真人之出尉回同讴歌之类王谦比狱讼之民福禄蝉聮胡可穷也而违天逆物获罪人神呜呼此前事之大戒矣诛夷葅【`一作烹`】醢歴代共尤僣逆防邪时烦狱吏其可不戒慎哉葢积恶既稔【`一作或`】心自絶于善道物类相感理必至于诛戮天夺其魄鬼恶其盈故也大帝聪明羣神正直耳目鉴于率土赏罚参于国朝辅助一人覆育兆庶岂有食人之禄受人之荣也包藏祸心而不殱尽者也必当执法未处其罪司命已除其籍自古明哲虑逺防防执一心持一徳立功坐树上书削藁位尊而心愈下禄厚而志弥约宠盛思之以惧道髙守之以恭克念于此则奸回不至事乃畏天岂唯受【`一作爱`】礼谦光满覆义在知几吉防由人妖不自作众星拱极在天成象夙沙则主虽愚蔽民尽知归有苖则始为防扈终而大服汉南诸国见一面以从殷河西将军带【`一作率`】五郡而臣汉故招信顺之助保泰山之安彼陈国者盗窃江外民少一郡地减半州遇受命之主逢太平之日自可献土衔璧乞同普天乃复养丧家之疾【`一作疹`】遵颠覆之轨趦趄吴越仍为匪民虽时属大道偃兵舞戚然国家当混一之运金陵是殄灭之期有命不滔【`一作蹈`】断可知矣防风之戮元匪遥孙皓之侯守株难得迷而未觉谅可愍焉斯故未辨天之心不闻君子之论也  

一作皆隋书本传内自流于户外至入司文武五百六十五字传中节去英华却载全文  

## 文苑英华卷七百五十二

宋　李昉等　编兴亡中  

魏武帝论一首　　　　晋髙祖论一首  

宋武帝论一首　　　　北齐髙祖论一首北齐文襄论一首　　　北齐文宣论一首  

魏武帝论　　　　　　　　朱敬则  

皇汉失图网漏防慝贼臣承间摇荡宸居宗庙焚烧天子播越于是九州幅裂四海横流释位勤王天下云集初平元年后将军袁术冀州牧韩馥豫州刺史孔伷兖州刺史刘岱河内太守王匡渤海太守袁绍陈留太守张邈东都太守乔瑁山阳太守袁遗济北相鲍信长沙太守孙坚等同时俱起以讨董卓为名然包藏祸心以暴易乱窃命矫制结党树朋观衅待时莫敢先犯唯魏太祖有汴水之战孙讨虏有阳人之师矣观曹公明锐权略神变不穷兵折而意不衰在危而听不惑临事决机举无遗悔近古已来未之有也故梁国桥南阳何颙皆云天下将乱非命世之才不能济也能安之者其在君乎虽复名防众寡地小力穷官渡受围濮阳战屈然天下精明之士拓落之材趋若百川之宗巨海游尘之集髙岳故有茍彧郭嘉邢颙程昱贾诩朱云等或敛风长感或一见尽懐然后览英雄之心骋熊罴之勇挟天子以崇大顺扶幼主而显至公旌贲忠良芟夷叛逆神道辅徳百姓与能武功赫然霸业成矣若乃获魏种而有【`疑作宥`】之髙祖之封雍齿也降张绣而不怨光武之全朱鲔也感臧覇之言以成其气重闗侯之义抑而不追王霸之术也然后法令严峻赏罚必行惟材是求惟力是视纵夷齐满路顔闵并居未暇存也救即可仁则未知且以术临人力无余地用智济物迹若容身欲使荡荡波涯而不竭飂飂薰风周徧草木云荫而方雨黄叶衰而木落不可得也荀文若首预经纶提挈草昧清神昭乎物表妙识出乎机先造我魏邦繄其是頼一言不合五毒将施无词寄文空器见志可不剧哉加以孔文举与道翺翔尽忠汉室崔季珪天骨髙爽志在扶倾岂大盗之所安也呜呼欲盗之子见锦而不见人弭谤之君尤人而不尤已岂知羣鸥不下众雀遥惊者乎故隂谋未泄天下已知毒志潜行忠良前惧何防所以带药杨彪由是不出云长受恩而不谢徳失箸而思奔席上有懐疑之人阃外少自信之士良可耻也固知曹公不能用天下之材成天下之务也昔周武之泽及昆虫不能感食薇之士汉髙之功济草木未能屈歌芝之贤犹且遂其孤贞容其怨讟况功未半古徳异乐推遭神器之流离问寳鼎之轻重欲使庶人不识宜【`疑`】心宁可得乎翻乃疾走恶迹掩耳畏声雠匹夫念平素杀桓邵毙娄珪道路以目天下钳口岂不惜哉杨徳祖才虽清秀志非逺图托事行诛死非其罪司马懿雄材大度勇而有谋审其狼顾知而不剪若言天下【`疑`】也则吾未知若言人事也其智安在故知忌小怨而忘逺图料目前而忽身后岂所谓旁求哲人俾辅后嗣者哉或问曰天厌汉徳海内分崩三雄鼎立俱受眷命乃至控御豪杰削平区宇英图逺筭何者为先君子曰孙仲谋借父兄之资负江海之固未敢争盟上国竞鹿中原自守未余何足言也蜀先主抱英济之器无角逐之材逺窜荆蛮畏曹公神武奄有庸蜀乗刘璋之政衰国小人夷风颓俗陋山川险澁异崤凾之奥区江汉通流殊河洛之朝市岂得抗衡中夏齐足当途乎前贤易地之谈全是不闗胷臆且夫度徳而处量力而行刘备岂薄先王之旧居轻齐鲁之故俗若泰伯之适吴越孔子之入九夷哉葢不得巳也是知才雄者地广国大者兵强地既由才才宁可易也  

晋髙祖论  

王业不同其来尚矣若乃待辛癸之禅汤武不得称仁要西伯之资髙光无由济世或宁乱以得志或兴祸以取威遭遇虽殊天命一也宣帝聪豪明允博学洽闻敏而好谋寛而能断其未得志也服勤王事夙夜在公知无不为刍牧必履取信严主所谓能臣也及勲徳日隆雄材渐着权略不世合变如神受命崇华竭股肱于明帝忍死嘉福遂无君于冲人所谓奸臣也及内难既平外防斯殄威力翕赫指麾风飞遂乃临神器以徘徊戮公族以顾望虽大业初称人望斯存若格以名神请罪不暇归诸天命则前代有辞美哉未尽善也且成汤之在夏世行仁以动诸侯文王之处殷朝好让以懐邻国髙祖以豁逹容物光武以长者得人未有专伏隂谋每行诡计寄何晏以鞠狱示李胜以谬言请战以见威指水以表信乞襦不与惧有陈恒之讥封墓释囚不嫌武王之事媿情负理掩耳避声狼顾以噬魏人狐媚以取天下亦前史所丑也  

宋武帝论　　　　　　　　前　人  

葢圣人不能为时亦不能失时歴观帝王之祚【`一作作`】未有不因人坠涂炭而得志或天下嗷嗷新王之资也是知秦有阎赵之隟汉罹莽卓之灾晋由曹氏之专宋实桓之簒始得奋其智力救此倒悬陈浞羿之辜问滔天之罪况刘裕天钖神勇雄略命世不得【`疑`】思汉之讴未暇假从可之防同盟二十七愿从一百人雷动朱方风发竹里龙骧虎步独决神襟长剑一呼义声四合荡亡楚已成之业复遗晋乆絶之基祀夏配天不失旧物虽古人用兵不足加也至乃网罗俊异待物知人动必应时役无再举西尽庸蜀北划大河自汉末三分东晋拓境未能至也或问前史云克敌得隽竒迹多于魏武此【`一作权`】论乎君子曰得隽虽多前非大敌若乃黄帝斩蚩尤髙祖制项籍光武抗寻邑曹公挫本初此是竒迹也至若慕容超政不在躬奴仆下品姚宗枝猜贰借手于人卢循佚防之余谯纵新造之国因衅取乱何足可称至乃潜筭樽俎之间明见千里之外揣机料日不爽锱铢亦古之智士何以加焉但礼乐文明日不暇给垂风迈徳盛【`疑`】所未能人望不逮于建安天命乃光于魏武又问曰弃徳非道舍旧无亲有宋功臣多不及嗣岂理须然乎请闻其要君子曰且夫奸雄者非淳徳之称谋勇者乃果决之辞故昔之同盟拟覆前敌故无材不露无心不披譬若同舟遇风宁有隐哉及髙鸟尽【`尽一作巳死`】狡兎死【`死一作复烹`】其材能我之俦也我非积行累能彼之知也思已之所行恐彼之已叛是以雄猜内发衅兆易萌韩彭以之葅醢刘葛由之覆亡然则髙谈尧舜之道不忍论桀纣之行思燕齐之血食见汉宋之不仁故尉缭畏秦王之屈节范蠡识勾践之忍人绮季不出于商山嫌汉王之侮慢严光潜形于草泽知刘秀之未有防哉又问曰宋祖入闗老相驾为【`此句疑`】赫连畏逼姚氏淫昏中原士庶耻为臣妾王师众整颇有礼焉所以扣马攀车请住闗右宫室陵寝是大汉之遗踪闗山重复乃有周之长世人与不取违众独归昔项籍见哂于韩生宋髙又失于父老其防可得闻乎君子曰论项即非在刘为是以项王之材天下可以力制人心可以势夺因宫室之严守山河之固此九州之上腴何彭城之足筭刘裕家本江南全军逺克未能制命夏魏施号秦凉虽曰闗中实是邉地鞭长不及马腹风末不【`阙`】  

王买徳曰贪归  

受禅所留不过爱子待归一举而可取卒如其防智士哉  

北齐髙祖论  

昔张譲段珪浊乱天下汉召董卓将显其诛竟有小平之奔曹氏因之乃创霸业郑俨徐纥防辱皇猷魏收尔朱荣欲洗濯宫掖遂至河隂之祸齐人借此用承明命故曰乱者理之源机者命之兆不可失也神武崖岸髙疎器宇深沈望之俨然风尘自逺听之愈厉雷霆或闻至乃足践列星声振原【`疑`】地赤色映团【`一作圆`】焦之外青【`阙`】立旅宿之门汉髙由之自负徒属以之増畏此所谓厯数在躬推之不可去也于时魏徳巳衰羣小得志孝庄殒于贼臣节闵洁【`疑`】于凶徒义士痛心壮夫沥血结党求同盟之防杖劔想勤王之师者徃徃而聚焉所以因天下之心览英雄之议以普泰元年六月建旗于信都以讨尔朱兆为名当时赵魏之豪有髙防【`本传作干`】邕髙敖曹封隆之李元诚【`本传作元忠以讳作成`】卢文纬【`一作伟`】崔祖禽【`疑`】等尽其死力葢代之杰有尉景段荣彭乐窦泰匹娄昭薛狐廷【`本传作狐延`】等共其奔走然后数乱常之罪显安忍之辜发义帝之丧三军缟素承傕汜之逼万里同心莫不精勇感人神雄略出天地檄词未草声巳驰于贼庭王诛欲加乃命悬于鬼箓但天光世与兆同恶大战韩陵然始得志既而龙骧虎步髙下在心开幕府以临外藩分腹心而统京邑虽生我者父母立我者髙王既懐震逼之威易为芒刺之説周郑交恶衍殖构气赵鞅畏防遂起晋阳之甲襄王失防乃有居汜之悲虽表数【`疑`】相仍公怒未怠紫宸不可乆旷丹穴难以更熏遂应飞来之謡乃议迁都之便闗西河北剪为冦讐天平永熈便成敌国于是疆塲大骇钲鼓相闻邙山之师扶【`扶一作杖`】马捶而自免砂苑之役跨驝駞以遁归胜负相参波澜不定丰功厚利各有可观者焉昔魏祖西征中道不豫晋景南伐回兵乃殂此并业未半而意穷功垂成而景促是以留连末命委曲临终不可尽也寻髙祖其辞魏帝之表可谓其言也哀顾太子之言可谓其事也尽方诸前代各一时也若乃推诚与人懐旧不舍择子如之虱防尉景之肱【`本传作胝`】喻髙昻于肝胆委侯景于半体此明达也牵马麦田不饮杜酒此严断也放李穆之归使其冨贵感虎兕之对以劝事君此宏量也故能废立虽多不失臣节兵锋屡折人望攸存即与夫嬖贾充忌荀彧不同时也  

北齐文襄论  

神武云日为我蚀今死亦掩【`本纪作死亦可恨`】观其和勑勒之歌哀来何极览太子之色仍有别忧此岂悲促龄而怨昊苍哉但强冦在邻奸臣不附以此为恨也文襄克纂丕基堪负大业追成曩志不忝逺图故能委任绍宗外平侯景借假贞节内察权豪沙汰众流厘正羣务纪纲具举朝野肃然况乃嘉思政之忠遥接其手寤陆生之直更赏其能此亦可称也且夫为人上者当不忝威仪慎名器先王以之革逹人因此垂风是故立其章程明其限节水火可蹈礼教难逾今天防甫倾洪基靡构国有大难未可三年不言髙宴后园岂得一朝盘舞此不慎尔仪也若乃命天子为痴人比尊名于狗脚恨崔陵之语不念元勲忿孙腾之仪宁思佐命此不惜名器也加以任情荡思率意以之红绮如花妖顔若玉决池而弄淫女下狱而罪贞姬叛髙慎于洛阳几倾其父蒸郑妃于内寝乃系乎亲诗曰人而无仪胡不遄死此之谓也嗟乎楚庄絶缨不显妇人之节郑人献防尚礼南冠之贤所以尽俘囚之材得醉者之力今者防孝骞之罪赏王仪之心拒兰钦之慈【`阙`】专诸之剑非不幸也  

北齐文宣论  

文宣承父兄之资防巳成之业屈竒不测内刚外柔属变起不图祸机窃发临事而惧警【`疑作惊`】而后行故使逆党无遗凶徒必尽自得政二世树恩百寮司马公之养汝只在今日陈恒子之好施惟取一时由是腹心不散勲贵自随大会晋阳共叙哀酷神彩英飏风调清闲既而人固难知始推天授故曰今日左仆射不减大将军由是感光禄之言不俟终日听仓丞之谏理故无归然逺迩之心赫虎之变爪牙夙将帷幄旧臣足使邻国寖谋殊邦侧席况属梁运道销江淮家无【`疑`】周室厌闗函谷封泥故得北柔沙漠之陲东懐辽海之际政尚明直时实丰盈膏泽始流菁英已竭中山廹于汉献髙洋劣于魏文但礼乐未施冠履不假髙论王道此实多惭或问曰夏桀无道殷辛虐政举烽而求一笑击鼔而饮三千虽曰荒淫未穷鄙秽犹称有夏多罪天命殛之皇天震怒命我文考今者显祖狂昏中酒而作莫不手自支解躬行刺斫大集婬妪为笑目前广命宗亲聚麀座上邺城无自保之容当轩有供御之困或臋行以骂众寮或擘凥以示羣下加以土木不息金鳯临云徴敛日増长城千里仍得快乐世以保乂岂天地不仁降灾万姓之【`疑`】将多僻适与相逢岐路无归我心如醉此即甘酒嗜音之谈盖成虚论三风十愆之説并是髙谈君子曰源深者流长徳盛者祚逺黡之汰虽著书之徳在人齐神武伐暴胜残有大功于天地其嗣虽复失道仍未殛于神明故书曰天惟五年须夏汤之子孙是也问曰神武之初基实多佐命文宣应箓共匡霸图其间文武髙材略不世出风流名士防萃逸羣属主暴政荒时艰路澁未有裂裳逺窜行从近闗闻者尚足动心遇者曽不惊虑此复何哉君子曰逹人之道布在方册显晦之迹理同可寻若乃色斯举矣翔而后集则仲尼去卫夷齐让国清风流长髙节逺列固絶伦矣其次则南山之叟东门之贤范蠡泛江湖尉缭去城市此又见几而作也亦有贞不絶俗隐不违亲冥黙园林卷舒人事八月羊酒聘之而不来四时束帛徴之而不屈亦可与语上矣过此以徃何足言哉良为道丧已乆亷耻不追崩腾闇主之朝沦没骄君之世何足怪乎悲夫严尚既殁谁与为言俗物满涂彼众我寡俾将来不昧知其志焉哉  

## 文苑英华卷七百五十三

宋　李昉等　编兴亡下  

梁武帝论一首　　　　陈武帝论一首  

陈后主论一首　　　　隋髙祖论一首  

隋炀帝论一首　　　　两汉辨亡论一首  

梁武帝论　　　　　　　　朱敬则  

梁髙祖聪明文思寛厚通博生而神异动多竒怪此天表也永元之初羣贤受命竭懐辅正尽力康衢细隟未开纎尘不动而雄图英筭孤识独见审长河之将决知昆山之必焚理欲先天未遑后举呌啸龙虎合集风云驰两函以取荆州连五都【`疑`】以震都邑长流逺迈独决方寸霜风飞扫云雨霑沐白旄一麾顽童授首乃吊寃魂而谢牛酒昭筐篚而式善人师不疲劳人无怨讟讴歌是逼狱讼攸归代徳立成眷命斯在然躬览载籍备睹兴亡留心求瘼励精纳善虽化未大道时亦小康也若寻其徳音讨其风俗尚根浅易防源涸难流祸乱相仍盖其宜矣且兵号义旗战称伐罪胜非已利功岂私成汤有惭徳去道近也武无愧容其私厚也昔魏太祖兵锋无敌神机独行大战五十六九州静七八百姓与能天下慕徳犹且翼戴弱主尊奬汉室降及宋髙剪平伪孽安复王家义声薄天髙诚动日然更悬兵四岳决胜五湖北静燕尘西清秦雾宏勲不譲成徳见推备物满庭犹非望故晋帝今日之所事本所甘心义士犹或非之通人尚为薄徳况梁取天下又甚于斯南康主盟实称齐帝奉之以成大顺承之而动义兵国步既宁家怨又雪君称主祭臣复何猜借人之名而不复命者也寻其锡文考其谦让事同对面理非饰词宁知悠悠江山相去千里矫情伪迹顿至于斯示人此心岂躬行事欲令节义行于比屋其可得乎夫君人者日月齐其明隂阳资其信江海同其量天地偕其容未有餙智惊愚材惑众较武力于羊侃示腰腹于贺琛商略儒宗取异于章句变置官品无求于典实每事皆欲先入【`疑作人`】所唱复须称賛父作子注君制臣歌受佞无厌进謟不倦浮华道长轻薄路开以天谴为嘉祥用妖恠为休祉聚敛俱极赏罚无章有识为之寒心羣寮曽不先觉若言位是神物何须下殿走乎若言负重愿休何劳受赎归乎若言息人是务何须纳叛臣乎若言吞代有时何须中许和乎利器不藏奸夫得志然则侯景之兵我人也仗我器也驱我人掲我器而取隽者岂异术哉由上之失教也君父幽辱宗庙倾危帝子王孙跨州连郡未有晋郑齐心牟虚合契五侯九伯列海分山牢【`疑`】闻申包胥之顿哭秦庭茅夷鸿之币谒吴国户口徒众不覩死战之人宠遇虽多宁有报恩之士江淮无波澜之阻城阙絶藩篱之固长州杜若一旦凋零稽山竹箭忽然摧折可不甚欤或问曰梁主不以黄屋为尊紫宸为贵离欲絶爱遣色归空有汤武之忧劳若尧舜之臞腊享国五十若登春台忽为羇旅叛臣鸣吠逋丑长防指阙强弩临城兵折意穷忿毒而没善不可恃岐路何归君子曰梁主之美诚如子言神无与善未敢闻命何者武帝暮年荒诞实甚殚守县之力不充自纵之资尽丁口之租才足缁衣之费昔夏桀以九州之冨秦皇以六合之尊造琼室而天下土崩作阿房而寰中瓦解况地比一郡国乃三分外在【`疑作有`】征戍之勤内有雕靡之弊加以金刹寳柱烂熳云霞至于银榜朱帘的防星月神怒人怨祸积患生过徃必来何足疑也且夫恶于齐而保于我何补也得一夫而亡一国非智也昔赵纳冯亭有长平之祸梁受侯景成永福之灾金瓯忽伤悔之何及  

陈武帝论  

孔子曰夏道不亡商徳不作商道不亡周徳不作梁自侯景入防萧詧外奔西邻责言南风不竞簒杀三帝覆没两都可谓亡矣但人痛既深天道亦悔是以大命集于有陈也武帝身长七尺垂手过膝葢姚襄刘备之俦也惟寛以容物明以知人旷荡不覊雄勇盖世声振岭表功济日南属王室不纲大难未已江湖羣盗日寻戈戎是以投袂而呼夕不待旦以梁大寳三年二月防王僧辨于白茅湾齐小白之合诸侯以谋王室臧子源之要天地惟讨贼臣故戮力尽心有死无二义声一发其从如云端居不言神光满室建牙将指飞龙在天其所志也叛而伐之伏而舍之伐叛刑也柔伏徳也徳刑既举人知其心旦为仇雠暮为賔友文公指白水萧王推赤心不足加也若乃侯瑱贼将也降无季布之疑安都败师也归受孟明之任重孝穆之义待之如賔释欧阳之囚惟贤是用故得羣材毕用众勇合威荡徧地之横流廓溥天之巨禄脔侯景于竹町执王伟于草间爰其息归瞻乌遂止仍以新不间旧疎不间亲髙譲近臣方求别统昔魏推袁绍汉谢项王道贵能伸理不嫌屈及江陵不守丧君有君疆场无虞羣臣辑祖【`疑作睦`】足以摅三瞳【`疑`】之遗愤歇万国之夙悲既上宰变图假立非次晋出子圉秦纳贞阳陵谷迁移对之长叹君臣易位但觉悲哉况乃居汜不归焉用方伯在郑未纳谁曰勤王于是潜谋腹心隂召武旅囚杜陵于别室告文帝于临时舟乗旦潮旗寝夜月扫重氛于绛阙反宸极于紫防役不浃辰区宇大定加以北挫萧轨西拒王琳圣徳日新元勲渐茂然后继宋齐之丕业承舜禹之大名升坛而告上分珪以揖郡后大哉美哉人无间焉但云雷尚屯边尘未弭翌日告渐缀衣在庭楚之王孙叹布衣之未返燕之太子践机桥而不归悲夫  

陈后主论  

长城公器识古人承平嗣主观其求忠谠之士禁左道之人淫祀妖书镂薄假物即古明哲何以加焉但强防临边南国斯蹙礼义不举苛刻日滋邻好不敦骄傲是务嬖妾五十尽有珥貂之容丽服一千咸取夭桃之色加以贵妃夹坐狎客承筵玉貌綘唇咀嚼宫徴花牋防笔吟咏烟霞长夜不疲略无醒日于时也隋徳甫隆南被江汉厚待间谍羊叔子之倾敌人不伐有丧楚恭王之结邻好加以贺若谋勇应变如神擒虎雄风临机若电莫不迎刀自裂听鼓争奔斩张悌之守迷降薛莹之知命紫殿正色不用袁宪之言白刃交前但为无社之计嗟乎龙盘虎踞之地露草霑衣千门双阙之间风烟歇絶临江离别之感赴洛呜咽之悲五百里之俘囚累累不絶三百年之王气寂寂长空一国为一人兴前贤以后愚灭其来尚矣或问曰安乐公刘禅归命侯孙皓温国公髙纬长城公陈叔寳并称域中之大防天下之尊或衔璧送降或逃窜就系必不得已何者为先君子曰客所问者具在方册请为吾子陈之任自择焉若乃投井求生横奔畏死面防请罪膝行待刑是其谋也马上唱无愁之歌侍宴索逹摩之曲刘禅不思陇蜀叔寳絶无心肝对贾充以不忠之词和晋帝以邻国之咏是其才也纵黄皓嬖岑昏宠髙壌狎江总是任也剥面凿眼孙皓之刑弃亲即雠髙纬之志其余细故不可殚论听吾子之悬衡任夫人之明镜客曰入井下策也  

隋髙祖论  

昔孙资隂谋晋宣入辅郑译矫制隋文受遗自此而有魏人从斯以迁周鼎盖天厌乱徳神诱其衷若妄指河氷遂成王业误击金鼓仍啓霸图也况体貌竒特仪表絶人周太祖之钦明异其风骨齐宪王之聪察惮以非常韦鼎一见以委诚赵公闻名而进女是以称刘季之灵怪者不谋同词说中兴之应防者徃徃偶语属周多世故祸难荐臻始以后父之尊遂受托孤之寄骑虎不下掎角是因不利孺子非唯管叔之言社稷输人宁止休公之对所以尉迟举魏从乱如云王谦防蜀其徒若市遂能驱驾豪杰委任忠良不下庙堂天下大定然后讴歌允集文物满庭卿云晓聚长星夜扫拱揖而朝羣后升坛而类上帝绍舜禹之遗躅光汉魏之大名于是流旷荡之风浸淳古之膏泽削秋荼之繁令革亡国之哀声加之以恪勤广之以质素太阳满昆虫之穴湛露垂行苇之苕教人七年亦可以即戎矣俄属陈朝丧徳江海扬波自絶于天结怨于下乃以开皇八年十月承少昊之秋气动文昌之将星下蜀汉之舟翩翩龙跃集幽并之骑萧萧马鸣一苇而可以横大江三令而可以陵汤火蒋山苦战子文之魂魄飞扬建业大崩叔寳之金汤不守既遭岸上之虎非复水中之龙斩伯嚭以谢陈人礼陆机而慰吴士春波暂洗污俗咸新秋露一零弊化斯改乃下制曰今率土大同含生遂性内外职位遐迩黎人家家自修人人克念使不轨不物荡然俱尽此乃忧勤之心见于动静故使六合之中观如晓日八纮之内若遇新晴况复尽力于人励精为政躬亲以率下因心以感物烟火万年风雨四时野有击壤之歌天无垂象之诫方丹徼烟燧不惊玉槛金河波澜乆息天子登云台而访道实垂拱而无为公卿指日观以推诚愿升中而每竭可谓尽美矣未尽善也然天性既猜素无学术意不及逺政惟目前是以牝鸡司晨防人罔极剖符罕山河之誓同盟多翦黜之悲恩不终于有功罚每深于无罪啓防墙之兆借实沈之兵杨素决其波张衡注其隟桞逺草制房陵尚遥穆子授戈竖牛仍在祸非天降衅是人谋是以知隋运之不永矣君子曰昔陆孟知中兴之防宣帝始重儒术李通称汉家之命世祖专信防文时好既行其流遂广故子云符命尹敏伪言即其类也髙祖少爱不经之谈遂好迂诞之说所以王韶顺防袁充取容赏溢丘山恩深江海岂不弊乎又祥瑞者圣人之应也至若八百集于孟津六王至于陔下周人岐山之北晋众江汉之南负乐就陈携手适宋牛马内向羣盗外奔宗社乂安黎民不散此瑞之上也若乃连珠共轸的砾清汉之涯合璧齐辉光芒黄道之上四时不爽百谷用成家有孝慈人懐礼义此善之应也至如白鹿朱鴈璚露卿云鸠雀异毛草木殊状此并沐我皇泽煦我帝春圣人圆城之中天子生成之物岂足表太平之日显休明之辰而隋主好之意不能尽遂令巧伪相半何其薄哉近石虎之有中原也伏心汉髙自侪光武子女殁于淫昏文物尽于锋镝犹得厌六马驾四辚燃连理之材煑白雉之肉若天道不惑应降以灾由斯而谈断可知矣隋之眷眷复何为哉问曰晋克金陵功多者属吏隋平建业徳俊者尤【`阙`】岂争名于朝事必须此将亷耻道尽莫畏简书乎君子曰晓兵之家因敌变化故有功成请罪之义君命不受之谈今者王濬乗风贺若先战茍有大利何简细瑕方知责兵士之污宫闱徴军司之隐玉帛岂不陿乎始【`疑`】范燮后入孟侧不前却克有词冯异不语时无君子斯焉取斯岂与夫自伐无惭奋髯直出而相类乎又问曰王者初兴必有佐命莫不同声相应同气相求白云之欝庆龙清风之集雕虎不以夷险易志不以逺近隔心千载一时其来尚矣三代以前缅邈无际两汉之后声名可寻若乃庇俗匡时体国经野谋出心膂政待股肱但清济之入浊河波澜莫辨蚊虻之附骥尾迟速罔知既因论讨之余愿示悬衡之末君子曰神人无功逹人无迹张子房机孤映清识独流践若发机应同急箭优防淡泊神交太虚非诸人所及也至若陈平荀彧贾翊荀攸刘郭嘉田丰沮授崔浩张賔等可谓天下之菁英帷幄之至妙中权合变因败为功爰自秦汉讫于周隋兰菊相薰惟有此矣加【`疑`】萧何之镇静闗中冦恂之安辑河内葛亮相蜀张昭辅吴茂之经理琅琊景略之弼谐永固刘穆之众务必举扬遵彦百度惟贞苏绰共济艰难髙颎同经草昧虽功有大小运或长短咸非【`疑`】股肱之材悉为忠烈之士若乃威以静国谋以动邻提鼓出师三军贾勇置兵境上千里无尘内外兼材惟孔明景略也故崔浩云王猛是符坚之管仲刘裕是徳宗之曹瞒孙盛云孔明善辅小国子产之流也斯言中矣  

隋炀帝论  

炀帝美姿仪性聪慧少好学善属文故髙祖献后特所钟爱矫情饰迹有曹丕之钓名倾承中使若子楚之仁孝况南平江左北靖塞垣杨素誉其贤桑和説其貎属青宫失爱紫掖流恩遂映前星乃升明两衣冠虽伟入朝少四皓之賔公宴虽多言谭止七子之客但奸心未露伪迹斯穷沐猴而冠轻薄之材不乆况虎为善爪牙之毒防施故无道于大渐之晨蒸淫于易箦之夕罕髙宗之谅隂有丹朱之慢游于时隋徳在人羣生乐业二十年之训聚百万众之精彊乗天下之有盈骄海内之无事乃自以土广三代威振百蛮恃才矜已傲狠明徳内懐险躁外示寛平盛衣服以掩奸饰词令以拒谏更乃荒淫无度法令滋章人力尽于穿筑杼轴空于聚敛十室之内思乱者一二焉方始驭八骏建五牛穆天子之白云更逺瑶池之外秦始皇之观日方践石梁之前或以衢路受刑或以滋味被戮死不可无罪而免赏不可有功而要相顾凛然莫知攸止十室之内思乱者五六焉于是斛斯外奔感内逆兵防辽水粮断河黎月晕七重知髦头之犯毕日光四散觉兆庶之分崩且选妖丽恣朋淫嘉羣妪之慢言乐少年之丑秽不轨不物无威无仪闗梁不通赋役断絶更乃逆取五年之课以充长夜之娱十室之内思乱者八九焉当此时也小人方兴羣盗孔炽大者剽州邑小者刼村闾扰扰四人俱靡息肩之处喧喧九土居为闗战之塲天子乃幸维扬泛舳舻驱虎贲之骑唱龙舟之歌以大江为天堑以长淮为地险周章至于戏下犹自未知阎乐入于庑前何不告我昔为天下之重今乃一夫所轻岂不惜哉彼炀帝者聪明多智广学博闻岂不知蛟龙失云渔夫足得为害鲸鲵出外【`疑作水`】蝼蚁可以为灾忽乃弃崤函之奥区违河洛之重阻言贼者获罪敢谏者受刑岂不是色醉其心天夺其鉴窜吴夷以避其地虚宫阙以候圣人盖为大唐之驱除也君子曰小人之心犹火也火之性必须有所烧小人之心必湏有所害当其受宠遇也排忠良庇【`疑`】道徳辨足以移视听辞足以结主心导之以淫奢引之以苛刻人困而不卹政荒而不修如蝼蚁溃隄防不觉其败如春风养草木但见其盛事至而未知祸构而方惧素无材略不能以败求全本自少恩岂能得众成事进退唯谷无处容身或出奔以图生或杀主而自解观史防遍采兴亡开役者多是爱臣害上者无非近习然庸君暗主莫肯逺之复河言哉  

两汉辩亡论　　　　　　　权徳舆  

言两汉所以亡者皆曰莾卓予以为莾卓簒逆污神器以乱齐民自贾夷灭天下耳目显然闻知静徴厥初则亡西京者张禹亡东京者胡广皆以假道儒术得伸其邪心徼一时大名致位公辅词气所发损益系之而多方善柔保位持禄或陷时君以滋厉阶或附凶沴以结祸胎故其荡覆之机簒夺之兆皆指导之驯致之虽年祀相逺犹手授颐指之然也其为贼害也【`文粹无也字`】岂直莽卓之比乎禹以经术为帝师身备汉相特见尊信当主臣之重极儒者之贵永始元延之间天地之屡见言事者皆讥切王氏颛政时成帝亦悔惧天变而未有以决驾至禹弟辟左右以问之须其一言以为律度为禹计者亦须【`集作宜`】陈大易坚氷之诫诵小雅十月之刺乗其向纳痛言得失反以罕言命不语怪为词致成帝不疑之心授王氏寖盛之势上下恬然奄忽亡国傥帝虑不至是犹当开陈切劘面别廷辨矧当就第宴间之际虚懐访决之时方且视小男于牀下官子婿于近郡欵欵然用家人匹夫为心以身图安不恤国患致使羣盗世【`文粹作弄`】权迭执魁柄祸稔毒流至于新都不可遏也斯可愤也逮至东都顺桓之间国统亡【`集作三`】絶胡广以钜儒柄用位极上台初梁冀席外戚之重贪戾当国既鸩质帝议立嗣君公卿大臣皆以清河王蒜年长有徳属最尊亲可以靖人亦既定策冀乃惮其明哲且不利长君私于蠡吾独异羣议为广议者亦当中立如石介然不囘率赵诫之徒同李杜所守然后【`文粹无与字`】三事百尔正词于朝虽冀之暴恣岂能一旦尽诛汉廷羣公耶反徇一息之安首防畏懦竟使清河徒废蠡吾为梗邦家陵夷汉道日蹙结党锢之狱成阉寺之祸祸乱循环以至董卓赫赫汉室化为当涂盖栋桡罪折之所由来乆矣彼梅福以孤逺上疏张纲以卑秩埋轮独何人哉而不是思也噫嘻就利违害荣通丑穷大凡有生之常性也暨乎手持政柄体国存亡则谨之于初决之于始以导善气以遏乱原若祸胎既萌则死而后已白刃可蹈鸿毛斯轻奈何禹广于完安之时则务小忠而立细行数数然献吉筮于露蓍沮立后于探筹及夫安危之际邦家之大则甘心结舌隂拱观变岂止【`文粹作正`】然也方又炽焰焰以燎原决汤汤以襄陵投天下于烟煨挤万民于昏垫百代之下无所指名虽史賛粗言而不究论本末且出不越境书弑君之恶言伪而辨有两观之诛若当春秋之时明禹广之罪作诫来世可胜既乎向者【`谋作若`】西京抑损王氏尊君卑臣则庶乎无哀平之壊东京登庸清河主明臣忠则庶乎无灵献之乱大汉之祚未易知也或以国之兴亡皆有隂隲之数非人谋能亢则但取瞽朦【`文粹作声`】者而相之立土木偶而尊之被以章组列于廊庙斯可矣何尧舜之或咨或吁殷周之或梦或卜忧勤日昃之若是然后为理耶予因肄右【`集作古`】史且嗜春秋褒贬之学心所愤激故辨其所以然  

秦论上　　　　　　　　　罗　衮  

亡秦者不在胡亥赵髙子婴亦不在始皇亡秦者李斯也胡亥固亡国器也以秦授之者过也赵髙不幸秦狗之瘈左右者不图则固噬其主矣子婴立于已乱四十余日而亡考其行事不无庸主之材其犹坐四屋之间环火已炽虽有杀火之术欲没何由哉始皇虽不以仁义死之日天下无亊民为择君但其遗诏不行于斯耳李故有名天下臣主相得六国既平不能于此时推广使秦修帝王之道固亦失矣及始皇外崩奸臣谋乱反不能于此时制变为存秦之计卒使赵髙得行其谋胡亥极其恶子婴孤死于苍黄之地始皇失贤嗣遂暴恶于后世嬴氏之鬼以不食者李斯之故也然则赵髙之际为李斯者义冝奈何奔防恬立扶苏为国讨贼以固其社稷可也当是时防恬与扶苏将三十万之师屯上郡防恬之威外震匈奴内信秦国三世积功兄弟忠信尊用于世扶苏长子直谏而出虽然始皇故知之所以无诏封诸子而独书与扶苏欲以为嗣虽天下之人皆知其贤而以为当立故陈胜吴广作乱乃诈托公子扶苏以从民望向使李斯以防恬之威举其兵以扶苏之望令天下而诛一赵髙岂难哉贼臣既诛恬斯乃复相与尽其材辅贤明之主以寛静天下秦不亡矣不唯不亡且将兴斯不务出此躭禄畏害憰于倾危之际使秦有杀适立庶淫刑虐法杀君亡国之恶穷天地而不搓者李斯之故也悲夫  

秦论下  

或谓衮曰子言秦亡与存秦之计明矣吾闻国之兴亡乃有天命设使李不失其计秦果不亡乎衮曰吾虽不言天其实天之道子虽称天以问我而未识天之説夫所谓天者平无私也故曰皇天无亲唯徳是辅君人者有徳天则賛而兴之无徳则革而亡之兴亡之命在乎天而所以兴亡在乎人也商书曰夏王弗克庸徳慢神虐民皇天不保监于万方啓廸有命眷求一徳俾作神主此言桀不能常有徳不敬神明不恤下民天下不安桀之所为乃广视万邦有堪天命者则开而导之以汤有纯一之徳求使代桀为天地神祗之主也故曰非天私我有商惟天祐于一徳二世无徳为所以亡之道天是以革而亡之使扶苏果立则固有徳为所以兴之道天必賛而兴之矣不当夺嬴与刘代夏以商也或曰李斯之失当责其不任职虽曰不忠不智也子加以亡秦之谥不亦重乎衮曰吾岂欲加诸斯也盖圣人之道不得易焉昔郑公子杀灵公也谋于子家子家权不足以御乱惧譛而从之春秋以首恶故书曰郑公子归弑其君夷斯其类也子欲易圣人之道乎哉  

## 文苑英华卷七百五十四

宋　李昉等　编史论一  

晋书宣帝总论一首　　晋书武帝总论一首  

宋略总论一首　　　　梁典髙祖革命论一首周书皇后传论一首　　周书八柱国论一首晋书宣帝总论　　　唐太宗文皇帝  

夫天下【`一作地`】之大黎元为本邦国之贵元首为先治乱无常兴亡有运是故五帝之上居万乗以为忧三王以来处其忧而为乐竞智力争名利【`一作利害`】大小相吞强弱相袭逮乎魏室三分鼎峙干戈不息氛【`一作气`】雾交飞宣皇以天挺之姿膺【`一作应`】期佐命文以纉治武以陵威用人如在已求贤若不及情深阻而莫测性寛绰而能容和光同尘与时舒卷戢鳞潜翼思属风云饰忠于已诈之心延安于将危之命观其雄畧内断英猷外决殄公孙于百日灭【`一作摛`】孟逹于盈旬自以兵动若神谋无再计矣既而拥众西举与诸葛相持抑其甲兵本无鬬志遗以巾帼方发愤心杖节当门雄图顿屈请战千里诈欲示威且秦蜀之人勇懦非敌夷险之路劳逸不同以此争功其利可见而反闭军固垒莫敢争锋生怯实而未前死疑虚而犹遁良将之道失在斯乎文帝之世辅翼权重许昌同萧何之委崇华甚霍光之寄当谓竭诚尽节伊傅可齐及明帝将终栋梁是属受遗二主佐命三朝既承忍死之托曽无殉主之报天子在外内起甲兵陵土未干相诛戮贞臣之体宁若此乎尽善之方以斯为惑夫经讨之策岂东智而西愚辅佐之心何前忠而后乱故晋明掩面耻欺伪以成功石勒肆言笑奸囘以定业古人有云积善三年知之者少以为恶一日闻于天下可不谓然乎虽【`一有自字`】隐过于【`一无比字`】当年【`一有而字`】终见嗤于【`一无比字`】后世【`一作代`】亦犹盗【`一作窃`】钟掩耳以众人为不闻鋭意盗金以【`一作谓`】市中为莫覩故知贪于近者则遗逺溺于利者则伤名若不损已以益人则当祸福人而福已顺理而举易为力背时而动难为功况以未成之晋基逼有余之魏祚虽复道格区宇徳被苍生而天未啓时寳位犹阻非可以智竞不可以力争虽则庆流后昆而身终于北面矣　　一作皆晋书本文  

晋书武帝总论　　　　　　同　前  

武皇承基诞膺天命握图御字敷化导民以夫代劳以治易乱絶缣纶之贡去雕琢之饰制奢侈【`一作俗`】以变俭约止浇风而反淳朴雅好直言留心采擢刘裴楷以质直而见容嵇绍许竒虽仇雠而不弃仁以御物寛而得众宏略大度有帝王之量焉于【`一作于`】时民和俗静家给人足聿修武用思啓封疆决神筭于深衷防雄图于独见【`一作仪表`】马隆西伐王濬南征师不延时种【`一作獯`】虏削迹兵无血刃扬越为墟通上世【`一作代`】之不通服前人之未服祯祥显应风教肃清天下之功成矣霸王之业大矣虽登封之礼让而不为骄泰之心因斯以起见土地之广谓万叶而无虞覩天下之安谓千年而永治不知处广而【`一作以`】思狭则广可长广居治而忘危则治无常治加之建立非所委寄失材志欲就于升平行先迎于祸乱是犹将适越者指沙漠以遵途欲登山者涉舟航而覔路所趣逾逺所向【`一作尚`】转难南北倍殊髙下相反求其至也不亦难乎况以新习易动之基而无乆安难防之虑故贾充凶竖懐奸志以弄【`一作拥`】权扬骏豺狼包祸心以专辅及乎宫车晩出谅闇未周藩翰变亲以成疎连兵竞灭其根本栋梁回【`一作回`】忠而起伪雠众各举其凶威曽未数年纲纪大乱海内版荡宗庙播迁帝道王猷反居文身之俗神州赤县翻成被髪之乡弃所大以资人掩其小而自托为天下笑其故何哉良由失慎于前所以贻患于后且知子者贤父知臣者明君子不肖则家亡臣不忠而国乱国乱不可以安也家亡不可以全也是以君子防其始圣人闭其端而世祖惑荀朂之奸谋迷王浑之伪策心属移于众口事不定于已图元海当除而不除卒令扰乱于区夏惠帝可废而不废终使倾覆于洪基夫全一人者徳之轻极天下者功之重弃一子者忍之小安社稷者孝之大况乎资三世而成业延二叶以丧之所谓取轻徳而舍重功畏小忍而忘大孝圣贤之道岂若斯乎虽则善始于初而乖令终于末所以殷勤史策不能无慷慨焉  

一作皆晋书本文  

宋略总论　　　　　　　　裴子野  

宋髙祖武皇帝以葢代雄才起匹夫而并六合尅国得隽寄迹多于魏武功施天下盛徳厚于晋宣懐荒伐叛之劳而夷边荡险之力百胜可得而论者矣政【`疑`】足行阵之间却孙恩蚁聚之众一朝奋臂扫桓盘石之宗方轨长驱则三齐无坚垒回戈内赴则五岭靡余妖命孙季髙于巨海之上而畨禺席卷擢朱龄石于百夫之下而庸蜀来王羌胡畏威交为表里董率虎旅以事中原石门巨野之隘指麾开辟闗头霸上之阻曽莫藩篱虏其酋豪迁其重寳登未央而洒酒过长陵而下拜盛矣哉悠悠百年未之有也于是倒载干戈休兵泗水彤弓纳陛肇有宋都蔕芥必除华夷莫拒然后请乎上帝步骤前王零陵去之而莫猜心髙祖受之而无媿色古之所谓义取天下者斯之谓乎若其提挈草创则魏孟何刘辅相摠持则穆之徐羡镇恶道济经其武传亮谢晦纬其文长沙以冡弟共艰难武烈以清贞定南楚其他胥附奔走云合雾集若榱椽之构大厦众星之仰河汉或取之于民【`疑`】举或得之于未名羣才必逞智能咸効爵不妄加官无私谒晋末所以荒济【`疑`】淆混阿党容纵莫不驱扫革易与之更始君行卑菲而国不为陋民勤征戍而下无怨讟品令宥密赏罚端平逺无不懐迩无不附属为郡县者则南过交趾西包剑阁北划黄河而绕东海七分天下而有其四自永初末嵗天子负扆务懐以燕代为戎岐梁重梗将誓六师屠桑干而境北地三事大夫愿【`疑作顾`】相谓曰待夫振旅凯入乗辕南反请具银绳琼检告报东岳既而洮弗兴即年献【`疑作厌`】世营阳王狎于弗训以败舆太祖寛肃宣惠大臣光表超越二昆来应寳命沈明内断不欲政由甯氏克灭权逼不使芒刺在躬亲临朝事率尊恭徳斟酌先王之典强宣【`疑`】当时之宜吏乆其职育孙长子民乐其生鲜陷刑辟仁厚之化既已播流率土忻欣无思不服每驾廵幸箫鼓听闻百姓扶携老幼想望仪刑爱之孜孜如日不足初徐傅伏诛继求内相王处之而思降彭城欲之而弗违王华殷景仁以忠允熙帝载谢防王昙首以沈密賛枢机徐【`阙`】王僧绰以体国彰信义谢方明刘道生以治惠称良能髙简则令明清贵则王旧【`疑`】文章则顔延之谢灵运有藻丽之钜才儒雅则裴苟何傅擅师表之髙学刚亮骨鲠则袁粲蔡子度建言忠益则范泰何尚之宗室藩翰帝弟帝子则江夏衡阳庐陵隋王建平临川新喻或清令而审或文敏而洽皆博爱以礼士明靡以流誉十三四年为多士矣上亦蕴借义文思儒府庠序建于国都四学闻乎家巷天子乃移跸下辇以从之束帛防语以劝之士莫不敦恱诗书沐浴礼义淑慎规矩斐然向方其行修言道者然后登朝受职威仪轻佻者不齿于郷闾公宫非傧羽不来庭私家非轩葢不逾阈冠冕之流雍容如也于是文教既兴武功亦着命将受律指日如斯檀萧薄伐则南登象浦刘斐爰整则西践仇他【`疑作池`】良驹巨象充塞外廐竒琛环货下逮百辽禽兽草木之瑞月有六七绳山讽海之译嵗且十余江东以来有国有家丰功茂徳未有如斯之盛者然值北虏方强周韩嵗扰金墉虎牢代失其御二十七年偏师克复河南横蹂强胡百万之众匃奴遂跨彭沛航淮浦设穹庐于步请公主以和亲于时精兵猛将婴城而不敢鬭谋臣智士折挠而无可称天子乃朝飨单于临江髙防于是起尽户之役贷冨室之财舳舻千里縁江而陈我守既严胡兵亦怠且大川所以限南北也疲老而退归我追犇之师槖弓裹足系虏之民流离道路江淮以北萧然矣重以含章巫蛊始自三逆合殿酷帝史籍未闻仲尼以为非一朝一夕之故其所由来者渐矣辨之不早辨也元嘉之祸其有以焉世祖率先九牧大雪寃耻身当厯数正位天居聪明绚【`疑练`】逹博闻强记威可以整法智足以胜奸君人之畧几将备矣一时之风流领防则谢庄何偃王彧蔡兴宗索顗袁粲御武名将则沈庆之抑元景宗敞【`疑作慤`】之或洁清以秀雅或骁果以步【`疑`】类因以轨道廓之中方知向时之士若顔竣之经纶忠劲匪躬谅直虽晋之狐赵无以尚焉帝即位二三年间方逞其欲拒諌是已天下失望夫以世祖才明少以礼度自肃思武皇之节俭追太祖之寛恕则汉之文景宗【`疑作曽`】何足云景和申之以淫虐太宗易之以昏纵师旅荐兴边鄙蹙迫人懐茍且朝无纪纲内宠方议共安外物已覩其败已初世祖登遐委重于二载【`疑作戴谓法兴戴明载`】太宗晏驾亦托孤于王阮渫近之道同归忡人之衅如一然宋祚未絶于永光更以宗王之见窘水徳遂亡于后【`阙`】实由强臣之受辱且顾命羣公从容自重畏懦伊霍之机绮靡唐虞之际于是蔚炳胥变明命就迁俯仰之间兴衰易用矣周自平王东迁﨑岖河洛其后二十四世而赧始亡之汉自章和以降颠覆阉防其后百有余载而献始禅之何则周汉灵长如彼难防近代脆促若此易崩非天时亦人事也闻夫鸿荒者难为虑因事者易为力曹马规模悬乎前载茍有斯防实啓英雄而况太宗为之驱除先颠其【`阙`】　本根既蹙枝叶遂摧斯则始于人事也昔二代将亡殷辛夏癸相去数百年间异世而后出宋则景和元徽首尾不能十载而降虐过于二君斯则天之所弃笃于前王者也天意人事其防如是虽欲勿霣其可得乎若乃拯厥涂炭防逆取之辱者汤武之志也私鉏当路饰揖让之名者近代之事也其应天从民道有优劣故宗庙社稷脩短异数不然则何殊尤缅邈如斯之逺也夫山岳崩頽必有朽壤之隙春秋迭代亦有去故之悲是以临危亡而抚理运未有不扼腕流连者也近古之化薄俗行乎宋氏之成败得失着乎行事从而言之载于篇矣系叙其所以创业垂统而懐其旧俗遗风逮于贤人君子英声余论以附于兹子野曽祖宋中大夫西乡侯以文帝之十二年受诏撰元嘉起居注二十六年重被绍【`疑作诏`】续成何承天宋书其年终于位书则未遑述作齐兴后数十年宋之新史既行于世也子野生乎泰始之季长于永明之年家有旧书闻见又接是以不用浮浅因宋之新史为宋略二十卷剪截繁文删撮事要即其简寡志以为名夫黜恶章善臧否予夺则以先达格言不有私也岂以勒成一家贻之好事葢司典之后而不忘焉  

梁典髙祖事论　　　　　　何元之  

歴究前书详观徃行昭晰千载氛氲万古考其寛猛知布政之善恶验其黜陟识其主之是非以曩求今工拙可见齐季昏虐政由羣小朝宰被无辜之诛藩戚惧淫刑之害髙祖痛兄弟之戮因天下之心举荆雍之师兴易【`疑`】武之伐指挥则智勇风从号令则遐迩响应取鄢郢若拉枯定金陵如沃雪黄既斩白旗乃悬师不疲劳民无怨讟乐推【`阙`】在代徳是膺逆取顺治享年四纪万几事广六职务殷负扆君临勤于听览兢兢罔倦干干不已加以艺业之美莫以比伦洞晓儒该罗内外举洙泗之余教针其膏肓采周孔之遗文正其鱼鲁于是广开庠序敦劝后生亲自观试策其优劣由近及逺咸从风化执经者连袂负笈者排肩济济多士于斯为盛至若御民之术未为得也敢以狂瞽请究其説夫根深者叶茂源广者流长故圣王欲其茂长前为深广是以择沃壤以置王畿国都圜于六乡封城号于千里其外则布之以五等列之以万国分疆画野立树党闾井陇以懐其仁桑梓以安其俗诸侯守境土以事于上天子执赏罚以临于下有功则褒无道则废二伯弼于内朝九牧佐于外政间之以贤戚叅之以懿亲仁义于区中被礼乐于遐表忠信之礼逹谦譲之风行尔乃觊觎之心絶兵戈叠息刑辟靡用狱讼罔兴然后龙逰于池沼鸾凤栖于苑囿及其末世虽主昏于上民乱于下犹晋郑有依桓文是相絶而更续颠而必扶数百年外方至于灭周道既没斯风渐丧洎于后代其尤甚罔恤民之不存而忧士之不禄莅民之长守次更为前人未安后人便及迎新送故疲于道涂为君者甚多为民者甚少由是君臣之义薄狡恶之萌兴下上逓憎甚于仇敌百城恣其暴夺亿兆困其徴求捐弃旧乡奔亡他县地荒邑散私少官多于是仓库既空赋敛更重天示谴祸地出妖祥饥疫互生水旱交至民不堪命轰然土崩数十年间还为黎庶髙祖博览今古备观兴亡犹复蹑其遗风袭其法浇薄逾甚淆紊日滋梁氏之有国少汉之一郡大半之人并为部曲不耕而食不蚕而衣或事王侯或依将帅携带妻累随逐东西与藩镇共侵渔助守宰为蝥贼收防无罪逼迫善人民葢【`疑作尽`】流离邑皆荒毁由是刼抄蜂起盗窃羣行陵犯公私经年累月扺父【`疑`】者比室陷辟者接门灾亟降囹圄随满夕散朝聚有若市加以朝雾内丛而官方外旷有其位而无其职非其事而侵其官四海至殷机事辐辏人君虽敏有所不周人君虽明有所不照岂可专于亲览忘彼责成就此而言大失有二习守胶之弃更张之善屈子投江宁论其痛贾生恸哭岂喻斯悲自五胡竞逐晋室东徙权寓江濵遂淹时代桓伐燕秦而不振刘克函洛而还亡至于宋齐疆场侵蹙髙祖蹑斯頺运有志吞并斯实王者之宏材有国之通凖然六纳魏主一入洛阳竟无所成得不补失民既劳止汔可小康昔勾践之欲灭吴前为其政兵强国冨然后用之一举而虏夫差再举而覇中国髙祖进不择将退不教民虽慕古人安能有济孙子曰善战者前胜而后求战善胜者前战而后求胜明者出师必前料敌岂可暗兹人事幸彼天时者哉且国有累卵之忧俗有土崩之势开幸人之志兆乱臣之心遂使侯景被吾甲而冠王城驱我人而围天阙势如破竹易若转圜万里靡沸四方瓦解社稷沦胥玉毁废事非一夕其所由来渐矣太宗孝慈仁爱实守文之君惜乎为贼所杀至乎文章妖艶隳坠风典诵于妇人之口不及君子之听斯乃文士之深病政教之厚疵然雕虫之技非闗治忽壮士不为人君焉用世祖聪明特逹才艺兼美诗笔之丽罕与为匹伎能之事无所不该极星象之功穷蓍之妙明笔法于马室不愧郑辨云物于鲁台无惭梓慎至于帷筹将略朝野所推遂乃拨乱反正夷防殄逆纽地维之已絶扶天柱之将倾黔首蒙拯溺之恩苍生荷仁夀之惠防管之力民其病乎鲸鲵既诛天下且定早应移銮西楚旋驾东都禋祀宗祊清跸宫阙西周岳阳之败绩信【`阙`】宇文之和通以万乗之尊居二境之上强敌乗衅再覆皇基率土分崩莫知攸暨谋之不善乃至于斯敬皇世祖之裔允膺下武而贞阳以旁枝外入滥尸非次陈武兴勤王之师至正当【`阙`】璧之后驱斥潜【`疑作僣`】王诛鉏乱臣国亡重康彛伦复叙既而天不福善早世登遐土徳代兴火行告谢骠骑王琳懐申胥之志蕴荀息之忠爰纳嗣君更绍頽运于是啸命方岳大兴师旅龙虎战鬬水溃山崩君臣播越寄命齐土若乃苌兴周而速咎王永复秦而延殃天欲亡之非人能救夫创天下者至明者也丧天下者至暗者也是以禹汤兴其功桀纣废其业莫不得之者前主失之者后君逮兹梁室有异于此何则髙祖拨乱除残及身招于祸乱世祖复雠雪耻翻手命于防雠敬皇继祀而鼎移后嗣绍基而祚徙书曰皇天无亲惟徳是辅自天所祐归于有徳元之官自有梁备观成败昔因出轴流寓齐都穷愁著书窃慕虞子但梁室极促简牍多阙所得遗逸略不尽举未获旋反更穷搜访采其闻见撮其众家一代之事可得观矣  

周书皇后传论　　　　　　魏　徴  

书纪有虞之徳【`一有载字`】厘降二女诗述文王之美【`一有称字`】刑于寡妇【`一作妻字`】是知婚姻之道男女之别实有国有家者之所慎也爰自三代迄于魏晋兴衰之数得失之迹备乎传记故其详可得闻焉若乃纳聘以徳防闲以礼大义正于宫闱王化行于邦国则坤仪式固而鼎命惟新【`一作永`】矣至于邪僻既进法度莫脩冶容迷其主心私谒蠧其公【`一作朝`】政则风化陵替而宗社不守矣夫然者岂非皇王之镜【`一作鉴`】欤周氏率由姬制内职有序太祖创基脩祍席以俭约髙祖【`北史作武皇`】嗣厯节情欲于矫枉宫闱有鱼贯之美戚里无私溺之尤可谓得君人之体宣皇外行其志内逞其欲溪壑难满采择无厌恩之所加莫限厮皂荣之所及无隔险诐于是升兰殿而【`北史作以`】正位践椒庭而齐体者非一人焉阶房帷而拖青紫縁【`一作承`】恩幸而拥玉帛者非一人【`一作族`】焉虽辛癸之荒淫赵李之倾惑曽未足比其髣髴也民厌烦苛【`北史作人厌苛政`】事实多太祖【`北史作文字`】之祀忽诸特由于此故叙其事迹以为皇后传云　　一作周书本文  

周书八柱国传论  

萧何文史自爱惧秦法诛戮乃推奉汉髙李通家传防术知刘氏当兴遂翊戴光武终而白水复禹中阳纂尧方防以为美谈功臣仰其徽烈赵贵志懐忠义首唱大谋爰啓圣明克复讐耻闗中全百二之险周室定三分之业彼此一时足为连类独孤信威申南服化洽西州信着遐方光照邻国侯莫陈崇以勇悍之气当战争之秋【`一作利`】轻骑啓髙平之扉匹马得长城之俊【`一作长坑之俊`】并以宏才逺畧附鳯攀龙绩着元勲位居上衮而识惭明哲咸以防终惜哉信虽不免其身庆延于后三代外戚何其盛欤初魏孝庄以尔朱荣有翊賛【`一作戴`】之功拜荣柱国大将军位在丞相上荣败后此官遂废大统三年魏文帝复以太祖建中兴之业始命为之其后功参佐命望实俱重者亦居此职自大统十六年以前任者凡有八人太祖位摠百揆都督中外诸军事魏广陵王欣元氏懿戚从容禁闼而已此外六人各督二大将军以【`一作分`】掌禁旅当爪牙御侮之寄当时荣盛莫与为比故今之称门阀者咸推八柱国家云  

一作皆周书本文  

## 文苑英华卷七百五十五

宋　李昉等　编史论二  

隋书儒林传论一首　　隋书隐逸传论一首王昕及弟晞传论一首　平台称略论十首三国论一首  

隋书儒林传论　　　　　　魏　徴  

儒之为教大矣其利物博矣笃父子正君臣尚忠节重仁义贵亷让贱贪鄙开教【`一作政`】化之本源凿生人【`一作民`】之耳目百王损益一以贯之虽世或污隆而斯文不坠经邦致治非一时也涉其流者无其禄而冨懐其道者无其位而尊故仲尼顿挫于鲁君孟轲抑扬于齐后荀卿见珍于强楚叔孙取贵于隆汉其余处环堵以骄冨贵安陋巷而轻王公者可胜数哉自晋室分崩中原丧乱五胡交争六【`一作经`】籍道尽魏氏发迹代隂经营河朔得之马上兹道未暨夫大和之后盛修文教缙绅硕学济济盈朝缝掖巨儒徃徃杰出其雅诰奥义宋及齐梁不能尚也南北所治章句好尚互有不同江左周易则王辅嗣尚书则孔安国左传则杜元凯河洛左传则服子慎尚书周易则郑康成诗则并主于毛公礼则同遵于郑氏大抵南人简约得其英华北学深芜穷其枝叶考其终始要其会归其立身成名殊方同致矣爰自汉魏硕学多清通逮乎近古巨儒必鄙俗文武不坠之在人岂独愚蔽于当今而皆明哲于徃昔在乎用与不用知与不知耳然曩之弼谐庶绩必举徳于鸿儒近代左右邦家咸取士于刀笔纵有学优入室勤逾刺股名髙海内擢第甲科若命偶时来未有望于青紫或数竒【`一作将`】运舛乃弃置【`一作必委弃`】于草泽然则古之学者禄在其中今之学者困于贫贱明逹之人志识之士安肯滞于所习以求贫贱者乎【`一作哉`】此所以儒罕通人学多鄙俗者也昔齐列康庄之第多士如林燕起碣石之宫【`一作室`】羣英自逺是知俗易风移必由上之所好非夫圣明御世亦无以振斯頺俗矣自正朔之变【`一作不`】将三百年师说纷纶无所取正髙祖应期纂厯平一寰宇顿天纲以掩之贲旌帛以礼之设好爵以縻之于是四海九州强学待问之士靡不毕集焉天子乃整万乗率百僚遵问道之仪观释奠之礼博士罄悬河之辨侍中竭重席之奥考正亡失【`一作逸`】研覈异同积滞羣疑涣然氷释于是超擢竒俊厚赏诸儒逹于【`一作乎`】四方皆啓塾【`一作校`】齐鲁赵魏尤多英防【`一作学者尤多`】负笈追师不逺千里讲诵之声道路不絶中州儒雅之盛自汉魏以来一时而已及髙祖暮年精华稍竭不恱儒术专上刑名执政之徒咸非笃好既【`一作暨`】仁夀之间遂废天下之学唯存国子一所弟子七十二人炀帝即位复开庠序国子郡县之学盛于开皇之初徴辟儒生逺近毕至使相与论讨得失于东都之下纳言定其差次一以闻奏焉于时旧儒多已凋亡二刘防萃出类学通南北博通古今后生鑚仰莫之能测所制诸经义疏缙绅咸师宗之既而外事四夷戎马不息师徒怠散盗贼羣起礼义不足以防君子刑罚不足以灭小人空有建学之名而无道之实其风渐坠以至灭亡方领矩步之徒亦多转死沟壑凡有经籍自此皆湮没于煨尘矣遂使后进之士不复闻诗书之言皆懐勷欲【`一作攘冦`】之心相与陷于不义传曰学者植也不学将落然则盛衰是系兴亡攸在有国有家者可不慎欤诸儒有身没道存遗风可想皆采其余论缀之于此篇云　　逹于四方【`此上隋书有京邑二字`】  

一作皆隋书本文  

隋书隐逸传论  

自肇有书契绵歴百王虽时有盛衰未尝无隐逸之士也故易称遁世无闷又曰不事王侯诗曰皎皎白驹在此空谷礼云儒有上不臣天子下不事诸侯语曰举逸民天下之民归心焉虽出处殊途语黙异用各言其志皆君子之道也洪崖兆其始箕山扇其风七人作乎周年四皓光乎汉日魏晋以降其流逾广其大者则轻天下细万物其小者则安苦节甘贱贫或与世同尘随波澜以俱逝或避世【`隋书本文作违时`】矫俗望江湖而独徃狎翫鱼鸟左右琴书舍遗粒而织落毛饮石泉而防松栢放情宇宙之外自足懐抱之中然皆欣欣于独善鲜汲汲于兼济而受命哲王守文令主莫不束帛交驰蒲轮结辙奔走岩谷唯恐不逮何哉以其道虽未志不可夺纵无舟楫之功终有坚贞之操是以立懦夫之志息贪竞之风与苟得之徒不可同年共日所谓无用以为用无为而无不为也故叙其人列其所以备隐逸篇云  

列其所【`隋书作行`】  

王昕及弟晞传论　　　　　苏世良  

自晋失纲纪世道交丧遗风余烈扫地将尽魏父【`疑`】迁宅伊洛情存典故衣冠旧族威仪式序于是风流名士徃徃间出遵业王诵导清流于前元明孝诣振芳尘于后元景少自矜庄早驰名誉仪范词韵标映人伦虽乐广王衍之徒不能尚也尝试论易称君子之道四焉是以朝廷之士入而不出山林之子徃而不返然则入朝廷者冝尽忠义以忘躯希贞固之干事升之宰辅必致元气之和处以末班思竭匪躬之节徃山林者便可违亲避世枕石潄流上期御气飱霞下足激贪励俗隐显之徒在斯而作外渐【`疑`】应实内谢治身义与随时情非髙尚食人之禄忘人之忧淡泊嚣尘之中虚无廊庙之下始之以踈简成之以诞傲髙谈庄老独扇风送【`疑`】轨长驱流宕忘返乃至阮籍为名教罪人叔夜以髙才齿劔惜哉王公以礼度自拘异于二子但迹预周行志轻流俗凝神于陈力之地啸咏于伏奏之辰义匪劳心情乖易禄足为累矣虽然善人天地之纪安可絶乎昆季履道俱有风尚闺门雍穆见重时皇永建之时晞处帷幄情存稽古葢有凭焉  

平台秘略论十首　　　　　王　勃  

孝行一  

论曰昔之列桐珪建茅土者非一君焉至于孝思可称仁风茂存乎缃牒十一而已岂非生于深宫之中长于妇人之手膏肓积乎骄慢情奔【`疑`】沦乎嗜欲呜呼有国有家者可不诫乎  

贞脩二  

论曰美哉贞修之至也或抗情激操仗清刚而励俗或理韵和神抱清方而守道或旌竒表善擢才于不次之阶或剖滞申嫌措辞于难犯之地并能以礼升降以时舒卷既明且哲以保其身盛矣哉原夫御俗裁风变彛伦者寄乎直全身逺害得随时者存乎变夫然故进不违义退不复生清贞静一保其道委迤屈伸合其度易曰君子或出或处或黙或语天下何思何虑同归而殊途百虑而一致此之谓也  

文艺三  

论曰易称观乎天文以察时变传称言而无文行之不逺故文章经国之大业不朽之能事而君子等役心劳神冝于大者逺者非縁情体物雕虫小技而已是故思王抗言词讼耻为君子武皇裁勑篇章仅称徃事【`二字疑`】不其然乎至若身处魏阙之下心存江湖之上诗以见志文宣王有焉  

忠武四  

论曰隂阳代兴刚柔合运威恩参用以成化文武相资以定业况乎卑【`疑`】侯自我宗子维城者乎城阳之权略明决卒摧吕氏之变任城之志意刚断实啓有魏之业葢有助焉陈思雅懐忠勇义形家国表奏永昌洞晓兵数绩着疆场长沙武陵亦足云也  

益政五  

论曰东平以盛徳匡时大兴礼乐齐献以至亲统物光济中外淮阳安定峻必行之典安陆扶风深受遗之泣能义形家国理极忠贞使黄河如带垂芳不朽盛矣乎守方雅以调蕃政用公直而掌朝论昻然直上凛有生气衡阳太原亦足云也  

尊师六  

论曰前史称良药苦口而利于病忠言逆耳而利于行岂非事情竭于不顾主色期于难犯中人以下罕免斯累其有抗辞必尽忠烈横匪石之心闻善若惊君王动顺风之请相须之际良可咏也清河之恭慎真恳雅为乱益【`二字疑`】上引圣朝下托师传和矣哉  

褒容【`疑`】七  

论曰原夫重艺尊师登竒伫逸道存万里神交一面故有推轮拥篲寡人忘千乗之荣越席分庭上才当四海之礼斯实蕃邸之盛事间平之用心也而有矫情役智扬【`疑`】逸名利之间室【`疑作窒`】隙蹈瑕干没英翘之地便僻脂韦饰其迹甘言巧辞运其辩假君王之顾盻用君王之威福传曰好善而不择人则前代有以之倾矣至于兴谐文雅赏尽烟霞月庭广辟风闺洞敞西园故事下兰坂而肖【`疑`】歌东苑遗尘坐视【`疑`】庭而晓赋折旋书艺之园翺翔儛咏之隙洋洋乎亦为乐之一方也  

初俊八  

论曰夫滥觞悬米【`阙`】藩浮天地之源寸株尺蘖擢捎云蔽景之榦岂非积防成大陟遐自迩易曰山下有泉防君子以果行育徳故考其前事备之于篇  

规讽九  

论曰夫陵谷好迁乾坤忌满哀乐不同而不逺吉防相反而相袭故有全中卒【`疑`】行用心于不争之场杜渐防危投逸【`疑作迹`】于知几之地昔之善持满者用此者也谚曰祸不入慎家之门前代有以之兴矣至若中山激难重存亲礼武陵变色复延情爱子建之陈辞贡愤长沙之发对因机虽亦各逹其心未若洪庆之希声也  

慎终十  

论曰诗云靡不有初鲜克有终若夫东平之奉宪遵约耿介原陵之奏中山之见贤思齐慇懃濮阳之托庶几乎可谓慎终矣至于【`一作子`】尘之奉行文处【`此句疑`】中慰之逺述河间陈思尅已并未易诬也  

三国论  

论曰汉自顺桓之间国统屡絶奸囬窃位阉宦满朝士之蹈忠义履氷霜者居显列则陷犯忤之诛伏闾巷则婴党锢之戮当是时也天下之君子扫地将尽虽九伊周十稷契不能振已絶之纲举土崩之势明矣嘉平中大黄星见楚宋之分辽东殷馗曰其有真人起于谯沛之间以知曹孟徳不为人下事之明验也先时秦帝东逰亦云金陵当有王者兴董扶求出又曰益州有天子气从兹而言则长江剑阁作吴蜀之限天道人谋有三分之兆其来尚矣然废兴有际崇替逓来每揽其书曷能不临卷而永懐抚事而伊欝也尝试论之曰向之【`疑`】何进纳公业之言而不追董卓傕汜弃文和之防而不报王允则东京焚如之祸闗右乱麻之尸何由而兴哉至使乗舆防尘于河上天子露宿于曹阳百官饥死于墙壁六宫流离于道路葢由何公之不明贾翊之言过也于足刘岱乔瑁张超孔伷之徒举义兵而天下响应英雄者骋其骁悍运其谋能海内嚣然于兹大乱矣袁本初防四州之地南向争衡刘景升拥十万之师坐观成败区区公路欲居列郡之尊琐琐伯珪谓保易京之业瓉既窘毙术亦忧终谭尚离心琮琦失守其故何哉有大贤而不能用覩长防而不能施便谓力济九区智周万物天下可指麾而定宇宙可大呼而致也呜呼悲夫余观三国之君咸能推诚乐士忍垢藏疾从善如不及闻諌如转规其割裂山河鼎足而王冝哉孙仲谋承父兄之余事委瑜肃之良图泣周秦之痍请吕防之命惜求【`一无求字`】休穆之才不加其罪贤子布之諌而造其门用能南开交趾驱五岭之卒东界海隅兼百越之众地方五千里带甲数十万若令登不早卒休以永年神器不移于暴酷则彭蠡衡阳未可图也以先主之寛仁得众张飞闗侯万人之敌诸葛孔明管乐之俦左提右挈以取天下庶几有济矣然而丧师失律败不旋踵奔波谦瓉之间羇旅袁曹之手岂拙于用武将遇非常敌乎初备之南也樊邓之士其从如云比到当阳众十万余操以五千之卒及长坂纵兵大击廓然雾散脱身奔走方欲逺窜用鲁肃之谋然投身夏口于时诸葛适在军中向令帷幄有谋军容宿练包左车之计运田单之竒操悬军数千夜行三百辎重不相继声援不相闻可不一战而擒也坐以十万之众而无一矢之备何异区犬羊之羣饵虎之口固知应变将略非武侯所长斯言近矣周瑜方严兵取蜀防物故于巴丘若其人尚存恐玉垒铜梁非刘氏有也然备数困败而意不折终能大啓西土者其惟雅度最优乎武侯既殁刘禅举而弃之覩谯周之懦词甘忿愤而忘食闻姜维之立事又慷慨而言憙惜其功垂成而智不济岂伊时丧抑亦人亡乃知徳之不脩栈道灵闗不足恃也魏武用兵髣髴孙吴临敌制竒鲜有丧败故能东擒狡布北走强表破黄巾于夀张斩睦固于射犬援戈北指蹋顿悬颅拥斾南临刘琮束手振威烈而清中夏挟天子以令诸侯信超然之雄杰矣而弊于刻失于猜诈孔融荀彧终罹其灾孝先季珪卒不能免愚知操之不懐柔巴蜀砥定东南必然之理也文帝冨于春秋光膺禅让临朝恭俭博览坟籍文质彬彬庶几君子者矣不能恢崇万代之业利建七百之基骨肉齐于匹夫衡枢委乎他姓逺求珠翠废礼谅闇之中近抱辛毗取笑妇人之口明帝嗣位继以奢淫征夫困于兵革人力殚于台榭髙贵郷公明决有余而深沈不足其雄才大略经纬逺图求之数君并无取焉山阳公之坟土未干陈留王之宾馆已啓天之报施何其速哉故粗而论之式【`阙`】劝戒俾夫来者有以疾诸者焉  

## 文苑英华卷七百五十六

宋　李昉等　编史论三  

夷惠清和论一首　　　　汉将李陵论一首省试顔子不贰过论一首　鼎国论一首  

宋齐论一首　　　　　　张禹论一首  

夷齐论一首  

夷惠清和论　　　　　　　　皇甫湜  

论曰伯夷不降其志不辱其身非其君不事非其民不使乃至饿死而不顾是以孟子谓之为清【`集无为字`】栁下恵辱其身降其志不羞污君不辞小官乃至屡黜而不去是以孟子谓之为【`集无此字`】和若校之圣人则彼之所行皆一方之士也夫圣人之道可以进则进可以止则止是天下之是非天下之非出挛拘之域不凝滞于物通塞若水变化犹【`集作若`】龙动之谓权【`集作圣`】静之谓道非可以一善目非可以一行称安肯立恶人之朝黜而不羞耻武王之粟饿而至死故曰彼之所行皆一方之士也即而评焉【`四字集作若即而秤处`】在于清和互有长短请列而辨之彼伯夷者掲摽表于不灭蹈臣子之所难行信道之笃执之如山嫉恶之心恶之如鬼清风所激有心必动此其为【`集作所`】长也至于传之泛爱易之随时圣人之权济物之义岂止不【`集作未`】暇亦将有妨焉栁下恵辱身以求利物洁身以事无道唯斯人是哀唯吾道是存薰莸虽同河济不杂此其长也至于无道则隠乱邦不居而饮盗泉水食不仁粟垂傲物之迹近寛身之仁又君子所不由矣则清和之用于与夺为【`集有功字`】均虽然清之流矫于前而激于后使万年乱臣贼子惧贪夫恶人耻且众人之难行【`二字集作所难为`】者也和之迹疑于徃而敝于今使代末偷茍之辈有容贪利之徙得语且众人之易为者也顔回曰舜何人也孟轲曰谓其身不能是贼其身夫然则士之率性饬躬立志希古当以圣人为准的中庸为慕尚力茍不足寜终止焉则清与和皆非通道不可凖则若循迹而辨以矫俗为心必不得巳愿附清者  

汉将李陵论　　　　　　　白居易  

论曰忠孝智勇四者为臣为子之大寳也故古之君子奉以周旋茍一失之是非人臣人子矣【`汉一有将字`】李陵防名上将出讨匃奴窃谓不死于王事非忠生降于匃奴非勇弃前功非智召后祸非孝四者无一可而遂亡其宗哀哉予览史记汉书皆无明讥窃甚惑之司马迁虽以陵获罪而无讥可乎班孟坚亦从而无明讥又可乎按礼云谋人之军师败则死之故败而死者是其所也春秋所以美狼曋【`尺甚反`】者谓【`一作为`】能获其死所而陵获所不死得无讥焉观其始以步卒深入虏庭而能以寡击众以劳破逸再接再捷功孰大焉及乎兵尽力殚摧锋败绩不能死战卒就生降噫坠君命挫国威不可以言忠屈身于夷狄束手为降【`一作俘`】虏不可以言勇丧战勲于前隤【`集作坠`】家声于后不可以言智罪逭于躬祸胎【`一作移`】于母不可以言孝而引范蠡曹沬为比又何谬欤且防稽之耻蠡非其罪鲁国之羞沬必能报所以二子不死也而陵茍免防躯受制于强虏虽有区区之意亦奚为哉夫吴齐者越鲁之敌国匈奴者汉之外臣俾大汉之将为单于之擒是长防雠辱国家甚矣况二子虽不死无陵生降之名二子茍生无陵及亲之祸酌其本末事不相侔而陵窃慕之是大失臣子之义也观答子卿之书意者但患汉之不知己而不自内省其终始【`一作始终`】焉何者与其欲刺心自明刎颈见志曷若效节致命以取信于君子【`一无乎字`】与其痛母悼妻尤君怨国曷若忘躯【`一作身`】守死而纾祸于亲焉或曰汉【`一无汉字`】武帝不能明察茍【`一作下`】听流言遽加厚诛岂非负徳荅曰设使陵不茍其生能继以死其【`一作则`】必赏延于世刑不加亲战功足以冠当时壮节足以垂后代忠孝智勇四者立而死且不朽矣何流言之能及哉呜呼予闻之古人云人各有一死死或重于泰山生或轻于鸿毛若死重于义则视之如泰山也若义重于死则视之如鸿毛也故非其义则君子不轻其生得其所则【`一无则字`】君子不爱其死惜陵之不死也失君子之道焉故陇西大夫以李氏为愧不其然乎不其然乎　　大夫【`京本作士大夫`】  

一作皆集本唐文粹  

省试顔子不贰过论　　　　韩　愈  

论曰登孔氏【`一作子`】之门者重矣三千之徒四科之目孰非由圣人之道为君子之儒者乎其余过行过言亦云鲜矣而夫子举不贰过唯顔氏之子其故何哉请试论之夫圣人抱诚明之正性根中庸之至徳茍发诸中形诸外者不由思虑莫匪规矩不善之心无自入焉可择之行无自加焉故惟圣人无过【`集有故字`】所谓过者非谓发于行形于言人皆谓之过而后为过生于其心则为过也顔子之过此类也不贰者葢能止之于【`集作于`】始萌絶之于未形不贰之于言行也中庸曰自诚明谓之性自明诚谓之教自诚明者不勉而中不思而得从容中道圣人【`集有者字`】也无过者也自明诚者择善而固执之者也不勉则不中不思则不得不贰过者也故夫子之言曰囘之为人也择乎中庸得一善则拳拳伏【`集作服`】膺而不失之矣又曰顔氏之子其庶几乎言犹未至也而孟子亦云顔子具圣人之体而防者皆谓不能无生于其心而亦不暴之于外考之于圣人之道差为过耳顔子自惟其若是也于是居陋巷以致其诚饮一瓢以求其志不以富贵妨其道不以隐约易其心确乎不防浩然自守知髙坚之可尚忘鑚仰之为劳任重道逺竟莫之致是以夫子叹其不幸短命今也则亡谓其不能与已并立于至圣之域观教化之大行也不然【`集有夫字`】行发于身加于人言发乎迩见乎逺茍不慎也败辱随之而后思欲不贰过其于圣人之道不亦逺乎而夫子尚肯谓之其殆庶几孟子尚复谓之具体而防者哉则顔子之不贰过者在是矣  

鼎国论【`集作三国论`】　　　　　　李徳裕  

魏蜀吴三分天下而亡有先后非形势有轻重积仁【`集作文积累粹作积仁义`】有厚薄察其政柄所归则亡之先后可知也蜀政在于黄皓皓人也内不能修武侯之旧典外不能制姜维之黩武纲纪日壊君子不服所以先亡也魏自明帝已【`集作之`】后政归仲逹齐王巳【`集作以`】降唯守空宫亡之淹速系于师【`文粹作昭`】昭之志将移神器之重须服天下之心未立大功亦不敢取所以蜀灭而魏亡也孙皓虽骄奢极欲残虐用刑而自专生杀之柄不牵帷墙之制运尽天亡而后夷灭由是而知人君不可一日失其柄也神龙之脱深泉震雷之无烟气威灵既露人得制之蒋济覩魏文帝与夏侯尚诏曰作福作威为亡国之言所谓柄者威福是也岂可假于臣下哉后世【`集作代`】覩三国之事可不戒惧哉  

宋齐论  

宋齐以降继体承祧者君徳寖防王道寖【`集作陵`】替纉绪之初如革大运除旧【`集作降宥`】解网以恱众心仁义之风薄骨肉之情废前史论之详矣然未得中改之可也如弓之髙下者抑举琴瑟之不调者更张此亦天之道也岂独人事哉唯用其罪人不可甚矣天下之恶一也古人言一心可以事百君百心不可以【`集无此字`】事一君岂有不忠于前朝而能忠于后王者哉毁泉台春秋之所讥先儒之所恶宋齐之君有一于此必为美政泉台见妖尚不可毁况无妖者乎燕人之思邵伯甘棠勿剪楚人之懐叔子望碑堕泪彼人臣也而见思若此虽时移政改莫匪旧臣昔伯益賛禹称大舜之徳曹参事惠帝守萧何之法魏文帝初受汉禅羣臣皆賛【`蜀本作扬`】魏徳唯卫臻独称汉美文帝曰天下之珍当与山阳共之为人臣者罔念于此可谓有百心矣  

张禹论  

夫社稷之计安危之机人君不能独防者必咨于所敬之臣然臣有忠邪时有险易交有浅深义有厚薄范睢山东之匹夫也入虎狼之秦履不测之险可谓情【`集作交`】疎义薄矣而能尊昭王去穰侯开秦霸业之基以安固后嗣可谓忠于昭王矣夫能独断者英主也古人言谋之欲多而【`集无此字`】断之在独葢为此矣天有震雷之怒龙有逆鳞之恨【`蜀作狼`】所以人君在于能断耳然亲戚之际恩义之重不【`集无不字`】断之于巳不可也张敞所谓明诏以恩不听羣臣以义固争而后许而令明诏自亲其文非防之得也汉文帝诛薄昭断则明矣于义则未安也周宣饯申伯有孔硕之诗秦康送文侯【`二本作公`】兴如存之感况【`集无此字`】太后尚存唯一弟薄昭尚【`二本作而`】断之不疑非所以慰母氏之心也汉成帝车驾至张禹第辟左右亲问禹以天变禹以年老子弱于曲阳有隙反【`二本作乃`】言新学小生乱道误人宜无信用帝雅信爱禹由此不疑王氏致汉室之亡成王莽之簒皆因禹而发可谓汉之贼也国之妖也虽蛇鬬于郑鹢退于宋妖不甚于禹矣朱云欲以尚方斩马劒防佞臣头斯为当矣后代有类于此者其臣可以范睢为师表张禹为至【`二本作鉴`】戒  

夷齐论  

昔夷齐不食周粟饿于【`集作于`】首阳之下仲尼称其仁美其徳【`孟子称伯夷圣之清者也`】葢以取其节而激贪也所谓周粟者周王所赋人之禄是也諌而不从不食其禄可矣至于闻淑媛之言輙飱薇蕨斯可【`蜀作所`】谓不智矣夫薇蕨者元气之所发生四时之所顺成日月之所烛风雨之所育周焉得而有之哉若以粟者周人之播植则夷齐得非周人乎反覆其道尽未当理然夷齐之行实误后人于陵仲子慕夷齐者也乃至不义其兄之禄洁则洁矣仁岂然哉厥后商雒四友畏秦之酷避秦之祸岂止洁身而已然飱紫芝以为粮饮清泉以为浆终老南山以养其夀斯可谓仁智兼矣  

鼎国论神龙之脱深泉【`此上袁本有如字`】  

宋齐论未得中【`袁本作政未得中`】  

## 文苑英华卷七百五十七

宋　李昉等　编史论四  

三良论一首　　　　　张辟强论一首  

晋文公不合取阳樊论一首  

汉斩丁公论一首　　　周昌相赵王论一首秦穆公谥缪论一首　　鄼文终侯论一首  

荀息论一首　　　　　崔烈论一首  

石碏论一首  

三良论　　　　　　　　　李德裕  

秦穆之杀三良诗人刺之矣春秋讥之矣今不复议唯三良许之以死而前代无议何也且臣道莫显于咎繇孝友莫盛于周公咎繇尚不殉于舜禹二后周公尚不殉于文武二王三良讵可许之死乎如三良者所谓殉荣乐也非所谓殉仁义也可与梁丘防安陵君同讥矣焉得谓之百夫特哉昔荀息许晋献一【`集作以`】言继之以死君子犹叹斯言之玷不可为也岂得以生同荣乐死共埃尘以为忠也【`集作乎`】晏平仲言君为社稷死则死之斯言得之矣自周汉迄于巨唐杀身成仁代有髦杰莫不显一身之义烈未有系一国之存亡唯纪信乗黄屋以诳【`蜀作诈`】楚赴丹焰而存汉数千年间一人而已汉祚四百由【`集作犹`】此而兴余谓汉祖封建纪氏宜在曹萧之上报徳未称良可悲也  

张辟强论  

扬子美辟强之觉陈平非也若以童子肤敏善揣吕后之情竒之可也若以为反道合权以安社稷可谓不甚悖哉授兵产禄几危刘氏皆因辟强啓之向使留侯尚在【`集作存`】必执戈逐之将为戮矣观汉髙【`集作髙祖`】遗言吕后制其大事可为谋无遗防矣以王陵有廷诤之节置以为相谓周勃堪寄托之任令本兵柄况外有齐楚淮南盘石之固内有朱虚东牟肺腑之亲是时产禄皆匹夫耳吕后虽心不在哀将相何必危惧必当忧伤不食自促其夀岂能为将相之害哉汉髙祖曰非刘氏而王者天下共击之此虑属在吕宗矣何可背之厥年称制八年产禄之封殖【`文粹作植`】固矣若平勃二人溘先朝露则刘氏之业必归吕宗及吕后之殁刼郦商以绐吕禄计亦窘矣周勃虽入北军尚不敢公【`蜀本作讼`】言诛诸吕岂不艰哉頼产禄皆徒之人非英杰之士傥才出于世岂受其绐说哉嗟乎与其图之于难岂若制之于易由是而言平勃用辟强之计斯为谬矣留侯破产以报韩结客以徂【`文粹作沮非`】秦招四皓以安太子所为必仗义居正由此知不尚权谲明矣  

晋文公不合取阳樊论　　　皮日休  

三代之赏臣下以爵不以位以名不以器迨夫后世君弱臣侈拨去古法能立一功者先伺君地焉能立一勲者先窥君器焉由是于鲁有三桓于齐有田常于楚有白公是赏过有僣生焉甚者夺主其【`集作从`】来尚矣且姬之列侯守其本封胜其上【`集作主`】爵赐【`集作锡`】之以斧分之以钟彛休戚其民生杀于国其贵已极矣遇天下无事则行其徳化奉其贡职居则待乎巡狩行则赴于防同遇天下有事则申之以钟鼓行之以征伐上以定王室下以正诸侯真侯伯之职业也是常节也茍天子有锡宜以徳让之岂当更受其地也茍让不获听受之者其爵可也【`谓文天子命晋为侯伯`】其器可也【`谓周天子享晋文侯秬鬯圭瓉`】且天子之地方千里不千里则不足以待诸侯诸侯之地既侵天子之甸由削枝者必及乎榦剸肉者必至乎骨何者势使之然也如晋文既定襄王于郏鄏王劳之以地【`谓阳樊茅温原攅田`】阳人不服【`阳樊大邑在畿内`】晋侯围之乃辱其宗祊苦其人民虐其甥舅呜呼其亦不仁矣是晋文虽有入天子之功而有陵天子之威也当王之赐宜让曰臣重耳以之徳处专征之任遇翟防肆虐天王少违宗祏【`集作庙`】臣敢兴下国之师杀凶臣定王室乃臣之常也不足赏也茍天王特念小伐不寘诸刑列唐叔之祚获臣有奉为赏厚矣茍为畿内之地为臣之邑是上滥其赐下僣其受也虽天王之荐宠臣其若宗庙之灵百姓之心后世之罪何而晋文曽不是让又请隧焉岂内轻衰周之陵迟外恃诸侯之强盛而为邪殊不知周王之尚守乎典礼也【`谓请隧不许`】且王曰昔我先王之有天下也规方千【`集作万非`】里焉以为甸服以供上帝山川百神之祀以备百姓兆民之用【`已王周襄王之言`】且王之所锡【`集作赐`】田皆在周甸也王明知在甸内与乎晋者是力不足【`集作能`】制晋也如力足制晋肯以规方千里之内地与夫诸侯哉是王之语晋侯以规方千里者讥其受地也文公不悟卒而受之呜呼文公之霸也有召君之讥请隧之僣不为甚矣甚者在阳樊也  

汉斩丁公论  

忠之为称也非委身事人【`五字文粹集本作葢欲委身以事主`】不以猜悮贰其心不以辩说贰其心不以疑惧贰其心者乎【`集作也`】上有过诤于公不扬名于私岂猜悮之足入乎上有忌逾乎进不逾乎退岂辩说之足入乎上有间【`去声`】惧乎心不惧乎事岂疑惧之足入乎夫茍禄怯生而仕者上有过言未省【`集作息`】而惧乎诛諌未再而去乎位自以得古人三諌不从之义然幸其生贪其禄是猜悮而贰其心者也上有忌必奸于心机媚于声气不思已之不聪而谓上之受谤不思道有未可而谓辩之足从辩之足去【`四字集作必文粹作不从辩而去`】是辩说而贰其心者也上有问必佞彼爱取乎厚也必谄彼幸求其舍也有爱不可佞幸不可谄即茍而已矣是疑惧而贰其心者也呜呼刘项之作也淮隂不以猜悮而去项乎曲逆不以辩说而去项乎淮南不以疑惧而去项乎去彼而就此果竭忠【`集作谓`】乎果谓不忠乎是利则存不利则亡者也则丁公临敌无杀诚恻隐之心者也岂有猜悮辩说疑惧者邪有利则存不利必亡者邪与其不忠则彼三侯者【`谓淮隂侯淮南王曲逆侯是也`】未可免鼎镬之诛刀锯之刑也是髙祖斩之果不为当噫汉之初立未为无人当固【`集作丁公`】就刑未闻有一言而戾者将固之命邪【`集作也`】悲矣  

周昌相赵王论  

夫刚柔之分在乎性得失之机系乎用茍刚暴则胜柔柔乆则胜刚物之常理也或用之以刚处柔以柔处刚其机必得矣如以刚处刚以柔处柔其机必失矣周昌之性刚也吕后之性刚也汉髙以百嵗后以赵王如意为忧故辍昌相赵呜呼汉髙之意非逞志于一时纳虑于一諌而相昌乎不然何其用之失也如以昌之刚足固赵国则赵王之兵甲能当汉乎是不可一也如以昌之刚足固赵王则吕后之徴王特一邮夫之力耳足不可二也如以昌之节足以存赵不过乎死死则赵王就徴耳是不可三也卒使百嵗之后如意寃戮周昌愤死惜哉汉祖未崩前以周勃统南军以昌领北军以陈平为谋主则吕后之命【`集作令`】产禄之谋不能当大难而不廻秉大节而不坠者也茍使握军政执相权昌必能之奈何悮用  

秦穆公諡缪论  

圣人务安民不先置不仁以见其仁焉不先用不徳以见其徳焉茍如是是见危者巳坠而欲援观鬬者将死而方救噫其亦不仁矣以髙辛之仁化用一挚挚之不善天下之民捕尧以为君以唐尧之仁化用一鲧鲧之不绩天下之民噪禹以为功夫如是挚之与鲧是髙辛唐尧诚用之也非先置也推其诚而用之人民尚倍之如是况先置者耶当晋献骊姬之乱后奚齐卓子之死余重耳在翟夷吾居秦以秦穆之力制翟而安晋其能必矣夫重耳之贤也天下知之又其从也皆足以相人国【`赵襄颠颉舅犯之谓`】如先立之必能诛乱公子去暴大夫翼徳于成周宣化于汾晋而穆公反【`集作乃`】取公子絷之言【`谓公子絷曰君若求置晋君以成天下之名则不如先置不仁者以滑其中也`】乃置先夷吾是为惠公公之入也背内外之赂【`谓许里克以汾阳文粹作晋之田百万丕郑负蔡之田七十万许公子絷河外列城五黄金三十镒白玉珩六双`】诛本立之臣【`惠王二年春杀里克秋杀丕郑是也`】蒸先父之室【`谓惠公蒸于献公夫人贾君是也`】故生民兴诵【`谓舆人诵曰佞之不佞果丧其田是也`】死者无报【`谓惠公即位改葬恭世子而魄于外也`】卒身获于秦【`公以九月获十月归`】而子杀于【`文粹作于`】晋【`谓十五年文粹作三年惠公卒懐公立秦乃召重耳于楚而纳之晋人杀懐公于髙梁是也`】呜呼致是也非晋人之罪抑秦人之罪耶【`集作也`】夫挚立八年不善而去鲧用三载弗绩而诛况晋惠公之在位作宗庙之蠧蝎为社稷之稂莠一立十五年其为害也大矣今之学者以秦穆为缪尚疑其谥得斯文也可以谥缪为定  

鄼文终侯论　　　　　　　罗　隐  

沛后既得秦萧何改秦之法故三章之约焉而何竟自污者岂非欲刑【`一作型`】其徳于万代乎不然奚系之在人先也且汉之功臣何居第一何不首行其法则后之立功为相者虽贪渎规弄而法必不加则乱臣贼子于是【`阙`】　何之法不救当时而岂救后代乎  

荀息论　　　　　　　　　牛希济  

晋献公子九人听骊姬之譛也太子申生缢于新城重耳奔蒲夷吾奔屈尽逐羣公子唯姬之子奚齐及其姊之子卓子留于宫公疾病召荀息将使立奚齐荀息曰臣竭尽股肱之力加之以忠贞不济则以死继之公曰何为忠贞对曰公家之利知无不为忠也送徃事居耦俱无猜贞也公薨荀息立奚齐里克使人杀之丧次荀息将死之人曰无益也不如立卓子于朝荀息又立之里克曰三怨将作秦晋辅之子将何如荀息曰吾与先君言矣我欲复言然为【`一作谓`】人已乎里克杀卓子于朝荀息死之丘明褒之曰诗人有言曰白圭之玷尚可磨也斯言之玷不可为也以荀息有复言重诺之义夫荀息晋国之大夫为执政之臣顾命以立其君人能杀之已不能讨之是偷于国再立卓子以偷其安里克之告又不得诛以害其主虽曰复言何叹之有且献公以荀息为执政也以荀息为能贤也而嘱之二子今二子无辜而死是荀息之不贤所致其无乃辜先君之托之寄乎且巳以大夫也不宜从君于昏而立幼稚知诸子之贤不能立之以利于晋为国家长世之计乎此【`疑`】周于姬氏之党乃嬖之【`疑衍`】宠之党也立二君而不能定其位纵其贼以致乱于其国若亡之党不可以立乎非巳智力之能全也其轻许之乎是轻之言而许之是贪其位而固其权复言以死之子其不死人以诛之于子矣大国之力不能保其身知贼不讨不可谓之忠纵具【`疑作其`】为虐不可谓之贞事嬖宠幼弱之子逺覇王贤哲之君耦俱无猜其若是乎若羣盗力争不能计胜而死犹将贤之若不能讨贼无谋自殒将何以尚之哉匹夫匹妇死于沟壑者无以异之凡顾命受遗之日择长辅少之道非伊周之才智且将不济岂荀息所能也是以宪宗弥留之日内外疑恐奸邪之人畏葢【`一无葢字`】之明复诛其党有来中尽与裴晋公语及大政者公勃言曰当问大臣此非中殿事告者遽退杜黄裳时为庶子亦以王佩系上阳周【`一作问`】问太子安否及临慰劝之曰冡宰大臣前掲丧中覩天顔哀毁之状莫不相顾而泣又憙万国之得主也即深谋逺虑于防防之道如是之备及后国家以副君之命必有社稷之难遗诏择立以为之常葢不由大臣之谋始也皆左右近密建议奉迎位既及定乃命百辟以行大礼始谋之臣即新君受赐之地迁之重权委以大政南北二军归其肘腋九城之禁由其管钥若明然公议者尚可知其諌主及后诛戮嗣王之英武者或择幼冲之可教者其议立之父轮告不实之状循环署其名民间谓之车毂状官者谓之金轮图常有请赵公同署名者公歔欷流涕不忍执笔其子曰事既行矣祸不可变一家三百口在于今日大人何疑之有请笔代署时宦官畏大臣不从必兴诛戮当动摇天下及见其名莫不喜恱由是骤命其子以居清列终致权归疑阉防倾覆宗社皆赵公之所为也或曰赵公之生也由不如荀息之能尽其生也生之与死皆乱国者何升降之有二子者可谓异代而同罪丘明之褒不其谬欤  

崔烈论  

汉室中叶戎狄侵轶之患邉郡畧无宁嵗兵连祸积歴世不已天下以困国用不足酤租筭之外方许民间竭产助国出金赎罪货镪以为郎以为经世之术救弊之务逮至桓灵之世天子要之百万然后用为三公崔烈常以贿求备位于公辅问其子外以我为何如对以铜臭之说垂于前史然近之其【`疑`】人主无桓灵之僻自咸通之后上自宰辅以取方镇下至牧伯县令皆以赂取故中官以宰相为时货宰辅以牧守为时货铨注以县令为时货宰相若干万绳刺史若干千绳令若干百绳皆声言于市井之人更相借贷以成其求持权居任之日若有所求足其欲信又倍于科矣争图之者仍以多为愈彼以十万我以二十万彼以二十万我以三十万自宰邑用贿之法争相上下复结驷连骑而徃观其堆积之所然后命官权幸之门明如交易夫三公宰相坐而论道平治四海调爕隂阳为造化之主方镇牧伯天子藩屏以固宗庙社稷之重刺史县令为生民教化之首率皆如是不亡何待度其心而闻其谋即皆贩妇之行一钱之出希十钱之入十万者望二十万之获三十万者图六十万之报尽生民髪与骨髓尚未足以厌其求汉之亡也人主为之国家之祸也权幸为之或曰兆其衅者崔氏之子为不朽之罪人乎武帝开之于前桓灵成之于后以至今日钟【`疑作踵`】而行之而已且烈之世不闻教子以义方不能遗子孙以清白多藏若是俸禄之所获乎不及于昆弟亲戚矣不施于邻里乡党矣其贿赂得之乎今日用之以逺【`疑`】不亦是乎且桓灵之世家谍且曰烈为相矣不如是则羣道【`疑作盗`】之所夺乃积之者过非用之者罪也被髪而祭于河【`左传作野`】者辛有知其必戎作俑者其无后乎仲尼惧其狥葬葢知防其渐之日也明明天子许而行之何罪之有崔子素无异闻贪荣固利者小人之常也不施于亲戚自图于爵位者亦小人之常也何足加其罪有国家者不以仁义而务财利之道许而行之斯不可矣不许而自行之而不能知之又不可矣是亦覆国家者不亦过乎  

石碏论  

卫庄公宠州吁也且又纵之石碏諌曰臣闻爱子教以义方弗纳于邪骄奢滛佚所自邪也四者之来宠禄过也君若与之即将定若犹未也后将悔公不听州吁竟杀其君而自立石碏之子厚与州吁逰禁之不可春秋之世有弑君之子或朝于王预诸侯之盟不复加讨是以厚问定君于石子曰王觐为可曰何以得觐曰陈桓公方宠于王若朝陈使请必可得也厚从州吁如陈石碏使告于陈曰卫国小老夫耄矣此二人者实弑寡君敢即图之陈人执州吁于濮石碏使其宰獳羊肩莅杀石厚于陈君子曰石碏纯臣也爱其君而厚预焉大义灭亲其是之谓乎父子之道天性也君臣之道人【`一有之字`】义也石子諌庄公也以义方教子【`一作令`】厚之为也无义方之训哉且厚非弑君之谋为乱之首州吁既立仍从之逰州吁之为君也命石子逰必将从之况于厚乎已为大臣国有乱贼而不能讨之忘其君也父子相欺以成残忍之计是忘其亲也为臣不忠为父不慈将使卫国之人父子相争屠矣是以先见之明知州吁之必能为乱也当戮力以除之岂止一諌而已哉知石厚必从恶也当严毅以讨之无使必陷于戮不能救乱以安其国不能谋君以全其子庄公之亡也州吁之戮也石厚之死也皆石子忍【`阙`】况其君乎或曰周公之诛二叔圣人之教也日防之弃爱子贤人之事也若不如是将何以止于乱乎夫周公知二叔之心不利于成王必危于宗庙故先除之以保天子之尊以安大本岂若石子弑庄公而后欺而诛之日防怒其子与宫人戏葢防淫乱之本以静于国石子成其乱而诛之必不使从簒之党而后诛之也然周公圣人也日防贤人也知其必至于乱皆不得已而行之且周公日防防其乱而先诛之以静于国石子成其乱而诛之无益于理反为相欺之计残忍之行无父子之慈灭天伦之道且厚能问其父以定君之计是知是非理乱之理也是尊父子之道无疑父之心也疑父之心逆天之道也今乃欺之令朝于陈以行诛计斯人心之熟忍之矣不若告其子以理且曰州吁为子弑其父为臣弑其君也天地所不容者人之子不可与之为伍也是以吾禁子之逰且吾为大臣欲诛弑君之贼以报其国不讨其贼是吾有杀君罪也能使州吁朝陈且勿徃我将报之石厚尚能求计于其父岂必陷父于恶若然者可以保其子全父子君臣之道矣今石碏以残忍之性乱君臣父子之理以安其身以求其名而曰大义灭亲为罪莫大于乱国不孝莫大于絶嗣今石子乱其国而杀其子矣及后乐羊为魏将伐中山中山杀其子而遗之一杯羮乐羊坐于幕下食之以尽乃防中山文侯赏其功而疑其心贪其功防骨肉之痛葢石子之流也屈突通当隋室之乱未从王师太宗使其子召之通反弓射之曰昔与汝为父子今与汝为仇讐既而舍弓矢于地再拜号泣以别隋后曰臣智力俱困非敢负陛下也然后来归此又能全君臣父子之道也且能残其子为仁义之人者未之有也为仁义之人能残害其子者亦未之有也丘明脩千载王化之文欲开父子相疑之心亲亲相灭之理大非圣人之心乎  

## 文苑英华卷七百五十八

宋　李昉等　编杂论上  

与邢邵议生灭论一首　劳生论一首  

愚夫哲妇论一首　　　解诘论一首  

君子无屈论　　　　　拟公孙龙子论一首  

寱论一首　　　　　　丐论一首  

漫论一首　　　　　　化虎论一首  

与邢邵议生灭论　　　　　杜　弼  

邵以为人无还行【`一作人死还生`】恐是为蛇画足弼答葢谓人死归无非有能生力然物之未复【`十八字一作弼曰物之未生本亦无也无而为有不以为疑因前生后`】何独致恠邵云圣人设教本由劝奬故惧以将【`一作有`】来望各遂其性荅【`一作弼`】曰圣人合徳天地齐信四时言则为经行则为法以虚示物以诡劝民【`北史作人`】将卜鱼腹之书有异凿楹之诰安【`北史作得`】使北辰降光龙宫韬【`一作韫`】牍执如所论福果可以镕铸性灵奬风教为益之大莫极于斯此则真教何为非实邵云死之言澌精神尽也弼曰此所言澌如射箭尽手中尽也小雅曰无草不死月令又云靡草死动植虽殊亦此之类无情之卉当春【`一作尚徳`】还生含灵之物何妨再造若亡草死犹有种在则复人死亦有识识种不见谓以无为者神之在形亦非目瞩离朱之明所【`一作不`】能覩虽蒋济观眸贤愚可察钟生听曲山水呈状乃神之工岂神之质犹玉帛之非礼钟鼓之非乐以此方之【`一作而推`】义斯见矣邢云季札言无不之亦言散尽若复聚而为物不得言无不之也弼曰骨肉下归于土魂气则无不之此乃形坠魂逰徃而非尽如鸟出巢如蛇出穴由其尚有故云无所不之若令无人也之将焉适延陵有蔡防之识知其不随于形仲尼发习礼之叹美夫神【`一作其字`】与形别若许以廓然然则人皆季子不谓髙论执此为无邢云神之在人犹光之在烛烛尽则光穷人死则神灭弼曰旧学前儒每有斯语羣疑众惑咸由此起葢辨之未至思之者不笃窃有未见可以覈诸烛则因质生光质大光亦大人则神不系于形神小形岂小故仲尼之智必不短于长秋孟徳之雄乃逺竒于邢颙【`一作雀谈`】神之与形亦犹君之有国国实君之所统君非国之所生不与同生孰云俱灭邢云舍此失彼生生在周孔自应同庄周之鼓缶和桑扈之循歌弼曰共隂而息尚有将别之悲穷辙以逰亦兴中途之叹况乎【`一作曰`】聮体同气化为异物称情之服何害于圣邢云鹰化为鸠防变为鴽黄□为鼈皆是有生之类也类化而相之犹光去此烛燃于彼烛弼曰鹰未化鸠鸠则非有为防未化为鴽则以无论【`阙`】相之乃似并对之称既非二有何可两立光去此烛得燃彼烛神去此形亦托彼形又何贰【`一作感`】哉邢云从欲使土化为人木为【`一作生`】眼鼻造化神明不应如此弼曰腐草为萤老木生【`一作为`】蝎造化不能为其然也其后别与邢书云夫建言明理冝出典证而违孔背释独为君子若不师古物各有心马首欲东谁其能御但【`一作奚`】取于适衷何贵于得一逸韵欲髙管懐未谕前后徃复再三邢理屈而止　　一作皆此齐书本传  

劳生论　　　　　　　　　卢思道  

庄子曰大块劳我以生诚哉斯言也余年近【`一无近字`】五十羸老云至追惟畴昔勤矣厥生乃着兹论因时事云尔【`阙`】　罢羣屏居有客造余者少选之顷旴行而言曰生者天地之至【`一作大`】徳人者有生之最灵所以作配两仪称贵羣品妍媸愚智之辨天悬壤隔行已立身之异入海登山今吾子生于右地九叶卿族天授俊才万夫所仰学综九流【`一作流略`】慕孔门之防夏词穷嵗月【`一作丽则`】拟汉日之卿云行藏有节进退以礼不谄不骄无愠无怿偃仰贵贱之间从容语黙之际何其裕也下走所欣羡焉余莞尔而笑曰未之思乎何所言之过也子其清耳请为左右陈之夫人之生也皆未若无生在余之生劳亦勤止纨绮之年服【`一作伏`】膺教义规行矩步从善而登巾冠之后彯【`一作濯`】缨受署缰鎌仁义笼绊朝市失翘陆之本性丧江湖之逺情沦此风波溺于倒置【`一作踬`】忧劳揔至事非一绪何则地胄髙华既致嫌于管库才识美茂亦受嫉于愚庸笃学强记聋瞽于焉侧目清言河防木讷所以疾【`一作疾`】心岂徒虫惜春螀【`一作浆`】鸱怯腐防同江都而永叹传长沙而不归固亦鲁值臧仓楚逢靳尚赵壹为之哀歌张升于是恸哭有齐之季不遇休明俛脰就鞅局蹐【`一作屏迹`】无地叚珪张让金贝是祝贾谧郭槐【`一作淮非`】腥臊可餍淫刑以逞祸延【`一作近`】池鱼耳听恶来之谗足践龙逢之血周氏末叶仍值辟王敛笏升阶汗流浃背蜀【`一作莒`】客之踵跻焦原比【`一作匹`】兹非险齐人之手执马尾方此未危若乃羊肠句注之道防鞍振防武落鸡田之方栉风沐雨三旬九食不敢称弊此之为役葢其小小者耳当今运祚【`一作泰运`】肇开四门以穆冕旒司契于上防龙佐命于下岐伯善卷耻狥幽忧卞随务光悔从木石今年在秋方已迫知命情礼冝退不获晏安一叶从风无损邓林之攅植双鳬退飞不亏渤澥之防泳耕田凿井晩息晨兴侯南山之朝云览北户【`一作堂`】之明月汜胜九谷之书观其节制崔实四人之令奉以周旋晨荷蓑笠白屋黄冠之伍夕谈稼穑【`一作穑谷`】霑体途足之伦浊酒盈樽髙歌满席恍【`一作忱`】兮惚兮天地一指此野人之乐也子或以是羡余乎客曰吾子之事既闻之矣他人有心又请论其梗防余荅曰云飞泥沉卑髙异等圆行方止动息殊致是以摩霄运海轻罹罗于薮泽五衢四照忽斧斤于山林余晩植昌辰遂其弱质【`一作尚`】顾【`一作观`】人事之殒落【`一作陨获`】眡【`一作观`】时路之遭危立冬脩夜静言长想可以累叹悼心流涕酸鼻人之百年脆促已甚奔驹流电不可为辞顾慕周章数纪之内穷通荣辱事无足道而有识者鲜无识者多隘凡近轻险躁薄居家则人面兽心不孝不义出门则谄谀谗佞无愧无耻退身知足忘伯阳之烱戒陈力就列弃周任之格言悠悠遂【`一作逺`】古斯数【`一作患`】已积迄于近代此蠧尤深范子【`一作卿`】防让之风搢绅不嗣夏书昬垫之罪执政所安朝露未晞小车盈董石之巷夕阳早落皁葢填阎窦之里皆如脂如韦俯偻匍匐噉恶求媚防痔自亲美言謟笑助其愉乐诈泣佞哀恤其丧纪近通防酒逺送【`一作贡`】文驰艶姬美女委如脱屣金铣玉华弃同遗迹及邓通失路一簮之贿无余梁冀就诛五侯之贵将起向之求官买职晩谒晨趋投刺望尘之旧游偃仰上堂之夜客始则亡魂裭魄若牛兄之遇兽心战色沮似叶公之见龙俄而抵掌扬眉髙视阔步结侣弃亷公之第携手哭圣卿之门华毂生尘来如激矢雀罗蹔设去等絶饴蜜非甘山川未阻千变万化鬼出神入为此者皆衣冠士族或少乏艺服【`一作有艺能`】不耻不仁不畏不义罔【`一作扉`】愧友朋莫慙妻子外呈厚貎内蕴百心由是则纡青佩紫牧州典郡防情【`一作防慎`】刼人厚自封殖妍歌妙舞列鼎撞钟耳倦丝桐口饫珍防虽素论以为非而时宰不之责末俗嗤鄙【`一作未蚩`】如此之弊余则违时薄官屏息穷居甚耻驱驰深畏干没心若死灰不营世利家无担石不赍一【`一作费囊`】钱偶影聮官将数十载驽拙致笑轻生所以告劳也真人御宇斵雕为朴人知荣辱时反邕熙风力上宰内敷文教方邵重臣外扬武节被之大道洽以淳风举必以才爵无滥授禀斯首鼠不预衣簮附【`一作何`】党比周扫地俱尽轻薄之俦灭景窜迹砾石变为珪瑜【`一作成瑜瑾`】莨莠化为芝兰扇俗搅时骇耳秽目今悉不闻不见莫余敢侮易曰圣人作而万物覩斯之谓乎  

一作皆隋书本文  

愚夫哲妇论　　　　　　　谢　  

昔有愚夫者家本大贾积资巨万既生豪门长乃润屋所衣必极丽食必穷珍而禀性顽鲁不闲货殖既而父终兄丧生计归之每有货易动多遗利其妻敏而有识常私叹曰若此子家贫无日矣夫常市珠及玉所费万计唯获燕石鱼目而还妻覩而诮之曰此非真也何失鉴其若是乎于是愚夫乃作色虵须攘袂瞠目顾而呵其妻曰吾访肆人皆云美玉也问诸阛吏咸云美珠也吾固先访而后市先问而后买岂吾专择而擅取哉其妻怒而复曰夫玉石异体珠目殊状虽色类相似而明润悬絶但子愚昧未详耳若使人言是而随是之人言非而随非之此即取舍在彼子何预焉故有离朱之目者不可惑之以色有师旷之耳者不可惑之以音今若问人而后识者此乃聋瞽之事也岂有耳目者所为哉于是夫妻怨竞累日不息时邻家有寓居逰士闻而叹曰诚哉哲妇之言可谓信而有徴  

君子无屈论　　　　　　　崔庆  

君子无屈道无屈也茍行君子之道身至困而道不屈茍大其道困亦冝之象害舜桀伐汤纣囚文王管蔡谤周公桓魋伤孔子臧仓毁孟轲小人见之曰为善多屈也不善而伸人【`一无人字`】君子则发挥也道在我不怍或忙攘失道防邪以为正乃触途因以随之亦冝矣申生自絶仲由就醢泄冶诛于陈屈原沉于湘是也为徳行伸于徳行为言语伸于言语为政事伸于政事为文学伸于文学自此以来未有行之而道未伸者也立于世未尝不出于人也不伸不髙乃似是而非名之曰妖和之不正言徳行之妖辨之不正言文学之妖身为妖而不知困将至而乃怨是由大惑也至于六艺百工茍得其道亦伸也呜呼人以贵尊极为道不屈余以道尊名逺为道伸文王伸于王道周公伸于辅相孔子孟轲伸于儒学都至【`疑`】贱道愚人谓之屈而不为也圣贤茍利于人隐其身亦不耻而乃为也稷播殖禹治水伊尹负鼎太公屠钓是也自舜至于丘轲道皆同也当行道之心非求冨贵也道茍行矣曷谓之屈哉君子无屈昭昭矣  

解诘论  

庆作君子无屈论有为文学伸于文学之説或诘庆曰子非君子欤何道屈也乆矣是夫迷其问诘然未数所以酬也及审已行之行而解之余诚非君子也读孝经则思君子之行读春秋则思君子之志读易则思君子之性命读诗则思君子之讽兴读书则思君子之载言读礼则思君子之防乱读乐章则思君子之理心至于非法道未尝敢言行也夫是乡里称余朋友佳余于不道览【`疑`】伸也矣曷来谓为屈哉如以行之未备志之未固性命之未达讽兴之未深载言之未当防乱之未至虚举之滥彰此乃朋友情也非吾之咎语曰四十五十而无闻焉斯亦不足畏也矣余年去三十尚二年矣则去四十五十尚十年二十年矣足得闻【`疑`】其心术实其文举【`疑`】也余又何畏哉若以进取之道屈则孔子至圣终于下位顔生至贤竟殁于陋巷顔孔以来则歴书史圣贤尚屈于【`阙`】进取况圣已降乎余于进趋之道不敢言屈也已矣况予得其反未六七年望其进三四年到于七十尚有四十余矣今天下一家主圣臣忠又不可比披靡之周龌龊之燕而余生之时非为不遭也求进为乆也前不逺也岂终于寒馁困苦于千万人之下哉  

拟公孙龙子论  

公孙龙者古人之辩士也尝闻其论愿观其书咸亨二十年嵗次辛未十二月庚寅仆自嵩山游于汝阳有宗人王先生名师政字元直春秋将七十博闻多艺安时乐道恬澹浮沉罕有知者仆过憇焉纵言及于指马因出其书以示仆凡六篇勒成一卷其夜仆宿洞观韩先生之房先生名最字通元从容人间虚谈自保与仆观其书且谓仆曰足下后生之明达者公孙之辩何如仆曰小子何足以知之然伏周孔之门乆寻圣贤之论多矣六合之内圣人论而不辨六合之外圣人存之不论简而易之欲其可行也神而明之存乎其人也陈诗书定礼乐身心之道达而已家国之用足而已变而通之未尝滞之引而伸之未尝荡也令天下思之而后及也令天下得之而不过也若此则六经之义具矣五常之教足矣安取辞坚别白之辩乎故曰若公孙之论非不中也非不妙也其辞逸其理恡其术空其义觕令人烦非髙贤不能知也非明达不能究也抑可以为圣人之理不足以为圣人之教若随方而言触类而长何必白马坚石犹存其理乎故曰因是论之也即直之论也惑其文则不可以为易矣达其意则不足以为难矣可存而不可守也可守而不可行也知者不必言言者不必用也然天下之理不可废也天下之言不可沮也故理可贯也言可类也若使仆借公孙之理乗公孙之意排合众议掊【`一作倍`】劳羣言则虽天下之异可同也天下之同可异也天下之动可静也天下之静可动也坚不坚白不白石非石马非马何必聚散形色离合一二者乎先生曰天下有易迷之者难则天下无易矣天下有难能之者易则天下无难矣足下当有易之地用无难之辩能为龙之所为乎仆笑而荅曰使虎豹之力移于麋鹿固为虎豹矣使鴈鹜之【`阙`】移于鹰隼固为鹰隼矣故以仲尼之道托于盗跖之性则盗跖固为仲尼矣今公孙龙之理处于弟子之心矣弟子且非公孙龙乎遂和墨襞纸援翰写心篇卷字数皆不逾公孙之作人物义理皆反取公孙之意触类而长随方而说质明而作日中而就以事源代迹皆【`疑`】因意而存义也以幸食代白马寻色而推味也以虑心代指物自外而明内也以达化代通变縁文而转称也以香辛代坚白慿逺而取近也以称足代名实居中而拟正也或因数陈色或反色在数或弃色取味或以气转形明天下之言无所不及也发沉源而逥鹜辟□路以先驱庶将来君子有以知其用心也  

寱【`王计切`】论　　　　　　　　元　结  

元子天寳中曽预燕于諌议大夫之坐酒尽而无以续之大夫叹曰諌议散宄者贫无以继酒嗟哉元子醉中议之曰大夫颇能用一谋令大夫尊重如侍中威权等司何若大夫问谋对曰大夫【`集本文粹无此二字`】得防婢一人在人主左右以防言为先讽则可请有所说大夫不闻古有邰侯侯家得防婢则寱言言则侯輙鞭之如是一嵗婢寱如故侯无如婢何有夷奴每厌劳辱则假寱其言似不怨主而若忠信侯闻问之则曰素有寱病寐中寱言非所知也引寱婢【`集作妾`】自办词说云云侯疑学婢鞭之不止髠之钳之奴寱愈甚奴于是重窥侯意先事寱说说侯之过警以祸福侯又无如奴何客有知侯祸机因寱奴之先扣侯门諌侯侯以改过免祸侯纳客为上賔复【`方六切`】其奴命曰寱良氏子孙世在于邰大夫诚能学奴效婢假寱言以几諌人主俾悔过追误与天下如新大夫见尊重威权何止侍中司大夫乃叹曰呜呼吾为【`文粹作谓`】今之士君子曽不如邰侯夷奴耶  

丐论  

天寳戊子中元子游长安与丐者为友或曰君友丐者不太下乎对曰古人乡无君子则与云山为友里无君子则与松栢为友坐无君子则与琴酒为友出游于国见君子则友之丐者今之君子吾恐不得与之友也丐者丐论子能听乎吾既与丐者相友喻求罢丐友相喻曰子羞吾为丐邪有可羞者亦曽知未也呜呼于今之世有丐者丐宗属于人丐嫁娶于人丐名位于人丐顔色于人甚者则丐权家奴齿以售邪佞丐权家婢类以容媚惑有自冨丐贫自贵丐贱于刑丐命命不可得就死丐时就时丐息至死丐全形而终有不可丐者更有甚者丐家族于仆圉丐性命于臣妾丐宗庙而不敢丐妻子而无辞有如此者不可为羞哉吾所以丐人之弃衣弃食提鸎荷【`集作倚`】杖在于路傍且欲与天下之人为同类耳不然则无顔容行于人间夫丐衣食贫也以贫乞丐心不慙迹与人同示无异也此君子之道君子不欲全道邪幸不在山林亦宜且婴杖随我作丐者之状貎学丐者之言辞与丐者之相逢使丐者之无耻庶几时世始能相容吾子无骄【`集作矫`】然取不容也于戏丐者言语如斯可编为丐论以补时规  

漫论  

乾元乙亥至寳应壬寅嵗时人相诮议曰元次山尝漫有所为且漫聚兵又漫辞官漫闻议云云因作漫论论曰世有规检大夫持规之徒来问叟曰公漫然何为对曰谩为公也漫何以然对曰漫然规者怒曰人以漫指公者是他家恶公之辞何得翻不恶漫而称漫为漫何检括漫何操持漫何是非漫不足凖漫不足规漫无所施漫也他效漫焉何师公髪已白无终惑之叟俛首而谢曰吾不意公之说漫至于此意如所说漫焉是【`集作足`】耻吾当于漫终身不羞著书作论当为漫流于戏九流百氏有定限邪吾自分张独为漫家规检之徒则奈我何  

化虎论  

都昌县大夫张粲君英将之官与其友贾徳方元次山别且曰吾邑多山泽可致麋【`集作麕`】鹿为二贤羞賔客何如及到官书与二友曰侍我化行旬月使虎为鹿豹为麕枭为鹧鸪虾蟇为兎将以丰江外庖厨岂独与徳方次山之羞賔客也徳方对曰呜呼兵兴未【`集作嵗`】乆战争日甚生人怨痛何时休息君英之化岂虎豹将恐虎窟公城豹逰公庭枭集公楹羣蛙匝公而鸣敢以不然之论反化君英次山异徳方报君英化虎之论岂直望化虎哉次山请商之君英所曰待吾化虎然后羞吾属也其意葢欲待朝廷化小人为君子化谄媚为公直化奸邪为忠信化进竞为退让化刑法为典礼化仁义为道徳使天下之人心皆纯朴岂止化虎而羞我哉徳方未量君英欤次山故编所言为化虎之论  

## 文苑英华卷七百五十九

宋　李昉等　编杂论中  

词科论一首　　　　　难进论一首  

六逆论一首　　　　　守道论一首  

天爵论一首　　　　　王言论一首  

豪侠论一首　　　　　君子论一首  

词科论【`并序`】　　　　　　　沈既济  

开元以后四海晏清无贤不肖耻不以文章达其应诏而举者多则二千人少犹不减千人所收才有【`疑作百`】一礼部员外郎沈既济论曰  

初国家治自显庆已来髙宗圣躬多不康而武太后任事参决大政与天子并太后颇涉文史好雕虫之艺永隆中始以文章选士及永淳之后太后君天下二十余年当时公卿百辟无不以文章因循遐乆浸以成风以至开元天寳之中上承髙祖太宗之遗烈下继四圣理平之化贤人在朝良将在边家给户足人无苦窳四夷来同海内晏然虽有宏猷上略无所措竒谋雄武无所奋百余年间生育长养不知金鼓之声烽燧之光已至于老故太平君子唯门调户选徴文射策以取禄位此行已立身之美者也父教其子兄教其弟无所易业大者登台阁小者任郡县资身奉家各得其足五尺童子耻不言文墨焉是以进士为士林华选四方观听希其风采每嵗得第之人不浃辰而周闻天下故忠贤隽彦韬才毓行者咸出于是而桀奸无良者或有焉故是非相陵毁称相腾或扇结钩党私为盟防以取科第而声名动天下或钩摭隐慝嘲为篇咏以列于道路迭相谈訾无所不至焉  

难进论　　　　　　　　　李　翰  

賔有囊锦握兰韬劒懐玉介然独立黙而无言主人恠而问之曰仆观今之士君子所求速进体必尽饰而足下望问若有疑造庭若有惧隐文彩匿芬芳掩光晖潜颖利此何谓也岂有以哉客曰夫顺时而动嘉防不可以智求藏器于身知己不可以力致有道足辅天地而不用于人行足应神明而不信于俗仆所以候寛和之色伺清晏之闲愿因左右思待摈介或没齿不遇岂直斯湏之顷与主人曰仆方运思量深防精絶逺巨蚌潜于溟海剖而探其珠灵巢于嘉林灼而访其兆而况同声相应同气相求者乎蟋蟀候秋而吟蜉蝣乗隂而出岂借援于左右求容于傧介哉而足下牵流议于俗忽常道之要岂安彼诡随昧而不察兹理将有所感激愤而为此言乎客曰主人可谓知其一未知其二夫察言观行下之所以上达言有邪正百虑糺纷行有是非万变舛错忧虞不可以一迳验悔恡不可以一理徴士固有上不援下无党礼义以为干橹忠信以为甲胄见利不亏其分见害不更其守杖必然之画耻干节而进则有从俗浮沉与物厚薄防其衣服矜其车徒俛仰权贵之门逶迤冨利之室人玩其饰孰察其心然则矩步规行不如由径之速达一辞三让不如茍合之易亲防邀乗邪是有先鸣之势难进易退但积后时之悲此主人所冝察者一也士固有履敦懿佩礼文渐渍徳教之泉栖息道素之域然而委身草莾沉迹蓬茨位末名卑誉不闻于左右含光蓄锐价不动于当时虽折节求容毁方取合行衰于寡党才蔽于世人复有养髙钓名之徒勲余戚裔之位歴阙排朱门防翼凤翔乞言邹枚之口虎皮羊质假论崔马之谭而悠悠者莫不望景星奔籍响风靡夫向声背实人之常情索隐探防代所希及田父获玉惊辉庑之晖灵蛇献珠贻按劒之怒然则遵古人懿业类刍狗之已陈道先王法言比屠龙而莫用此主人所冝察者二也固有聚精防神尽智毕议谋于未兆虑于未形探妙之源养浩然之气防立羣情之表独与大道为邻复有骋变効竒侈谈诡论文雕琢之辩纵炜之词不思作则垂训期于动听骇目夫繁声夺雅令色惑真绠短不可以汲深禇小不可以懐大曲弥髙而和寡技逾下而赏多此主人之所宜察者三也士有作矜庄之色厉耿介之辞披苦懐扬愤思悉精锐贡忠诚矫枉推直深言切详其体防剪【`一作翦`】其淫侈复有事无可否顺之如流言无是非应之如响博访逺引不综成败之几虚美饰非但以苟容为度夫吉人之辞寡躁人之辞多颂徳记功易以藻饰闲邪介疾或犯忌讳逆耳之谈容之者少利口之说恱之者多然则辨佞进而登庸忠蹇退而获戾此主人之所宜察者四也士固有懐经济之略蕴弼谐之才而拟非其伦履失其位皆屑屑聚论者腾喧咋之辞连袂并驱者効趋走之技龙冀补鼠非所骋其逸足牛鼎烹鸡岂伤殊于常器然则含章秀发秘思混而不分黙识通幽防隐而莫啓此主人之所宜察者五也士固有当理以言由【`一作申`】方以进而闗梁非所凿枘异冝或以小人所长乗于君子所短或以己所未遑【`一作达`】不信人所能然则道源蔽而不通心境旷而不接辨虽博万物不能释其疑辞智虽络天地不能效其长防故语曰谁能为之孰令听之此主人之所宜察者六也且夫春树桃李秋收其实春树【`阙`】茨夏防其刺生实未成同为后土所生俱沐阳和之施不殖不艺终嵗甘防之丰不芟不耘毫末成寻拱之患亮明才士之智匡时尊主之臣可不熟计其吉防深究其得失乎而或安于近禁玩于浮名忘至理而恱侈言贵辨伪而恶切直外恃位以陵物内自负而轻士譬犹废东作而待嵗驰北辕而适越是以奬之意未尝异取舍之要未尝周【`疑作同`】徒有好贤之名终无用贤之实亦良可悲矣安在其进乎主人曰若然者行不必达言不必扬贤人沉抑以为常良士无登进之理将何以革此而求其通乎賔曰何为其然也【`阙`】扬振风以扇物清浊必効其响悬明镜以鉴形美恶无隐其象茍能坦其量清其心先公而后私舍名而责实得意而忘象逺佞而纳忠则君子可知不仁者逺于是循夷途以招絶迹总脩林以刈翘楚则何才不举何艺不扬是知行藏有宜取舍有分为仁由已芝兰虽幽而自芳子茍好之珠玉无胫而自至审此要也夫何问焉主人矍然谢賔而退斋居三日罢钟鼓逺宴私执谦下之心去骄伐之色梦想正士饥渇直言然后备礼延賔升堂而访焉言行计从于是家安而国治【`一作理`】矣  

六逆论　　　　　　　　　栁宗元  

春秋左氏言卫州吁之事因载六逆之説曰贱妨贵少陵长逺间亲新间旧小加大淫破义六者乱之本也予谓少凌长小加大淫破义是三者固【`集有诚字`】为乱矣然其所谓贱妨贵逺间亲新间旧者【`集有虽字`】为理之本可也何必曰乱夫所谓贱妨贵者葢斥言择嗣之道子以母贵者也若贵而愚贱而圣且贤以是而妨之其为理本大也【`集作矣`】而可舍之以从斯言乎此其不可固也夫所谓逺间亲新间旧者葢言任用者之道也使亲而旧者愚逺而新者圣且贤以是而间之其为理本亦大矣又可舍之以从斯言乎此其不可固也必从斯言而乱天下谓之师古训可乎此又不可者也呜呼是三者择君置臣之事天下理乱之大本也为书者执斯言着一定之论以遗后代上智之人固不惑于【`集作于`】是矣自中人而降守是以为大防而以致败【`一作贼`】乱者固不乏焉晋厉死而悼公入乃理宋襄嗣而子鱼退乃乱贵不足尚也秦用张禄而黜穣侯乃安魏相成璜而踈吴起乃危亲不足与也符氏进王猛而杀樊世乃兴胡亥任赵髙而族李斯乃亡【`蜀本作灭`】旧不足恃也顾所信何如耳然则斯言殆可以废矣噫古之言理者罕能尽其说建一言立一词则而不安谓之是可也谓之非亦可也混然而以【`集作已`】教于后世莫知其所【`集有以字`】去就明者慨然将定其是非则拘儒瞽生相与羣而咻之以为狂为恠而欲世之为【`集作多`】有知者可乎夫中人可以及化者天下为不少矣然而罕有知圣人之道则固为书者之罪也  

守道论  

或问曰守道不如守官何如对曰是非圣人之言传之者误也官也者道之器也离之非也未有守官而失道守道而失官之事者也是固非圣人之言乃传之者误也夫皮冠者虞人之物也物者道之凖也守其物由其凖而后其道存焉茍舍之是失道也凡圣人之所以为经纪为名物无非道者命之曰官官是以行吾道云耳是故立之君臣官府衣裳舆马章绶之数防朝表着周旋行列之等是道之所存也则又示之典命书制符玺奏复之文参伍殷辅陪台之役是道之所由也则又劝之以爵禄庆赏之美惩之以黜逺鞭扑桔拳斩杀之惨是道之所行也故自天子至于庶民咸守其经分而无有失道者和之至也失其物去其凖道从而丧矣易其小者而大者亦从而丧矣古者居其位思死其官可易而失之哉礼记曰道合则服从不可则去孟子曰有官守者不得其职则去然则失其道而居其官者古之人不与也是故在上不为抗在下不为损矢人者不为不仁函人者不为仁率是【`集作其`】职司其局交相致以全其功【`集作工`】也易位而处各安其分而道达于天下矣且夫官所以行道也而曰守道不如守官葢亦丧其本矣未有守官而失道守道而失官之事者也是非圣人之言传之者误也果矣  

天爵论  

栁子曰仁义忠信先儒名以为天爵未之尽也夫天之贵斯人也则付刚健纯粹于其躬倬为至灵大者圣神其次贤能所谓贵也刚徤之气钟于人也为志得之者运行而可大悠乆而不息拳拳于得善孜孜于嗜学则志者其一端耳纯粹之气注于人也为明徳之者爽达而先觉鉴照而无隐肫肫于独见渊渊于黙识则明者又其一端耳明离为天之用恒乆为天之道举斯二者人伦之要尽焉是故善言天爵者不必在道徳忠信明与志而已矣道徳之于人犹隂阳之于天也仁义忠信犹春夏秋冬也举明离之用运恒乆之道所以成四时而行隂阳也宣无隐之明着不息之志所以备四美而冨道徳也故人有好学不倦而迷其道挠其志者明之不至耳有照物无遗而荡其性脱其守者志之不至耳明以鉴之志以取之役用其道徳之本舒布其五常之质充之而弥六合播之而奋百代圣贤之事也然则圣贤之异愚也职此而已使仲尼之志之明可得其【`集作而`】夺则庸夫矣投【`集作授`】之于庸夫则仲尼矣若乃明之逺迩志之恒乆庸非天爵之有级哉故圣人曰敏以求之明之谓也为之不厌志之谓也道徳与五常存乎人者也克明而有恒受于天者也呜呼后之学者尽力于所及焉或曰子之所谓天付者若开府库焉量而与之耶曰否其各合乎气者也庄周言天曰自然吾取之  

王言论　　　　　　　　　李徳裕  

夫帝王与羣臣言不在援引古今以饰雄辨唯在简而当理雄辨不足以服奸雄之心唯能塞诤臣之口昔田蚡【`蜀本有为字`】请考工地益宅武帝曰遂取武库卫【`集有武字非`】将军言郭解家贫又曰布衣权至使将军知此其家不贫殷仲文言音乐好之自解宋祖曰吾只恐解此谓简而当理足使奸臣夺心邪人破胆矣余歴事六朝弼谐二主文宗辞皆文雅而未尝骋辨武宗言必简要而不为文饰皆得君人之量能尽臣下之辞岂唯王言如是人臣亦当然也其有辨若波涛辞多枝叶文经意而饰诈矫圣言以蔽聪此乃奸人之雄防说之事【`集作士`】焉得为之献替哉为【`文粹有人字`】臣者当戒于斯慎于斯必不获罪于天矣  

豪侠论  

袁盎汲黯皆豪侠者也若非气葢当世义动明主岂有是名哉袁盎曰缓急人所有故善剧孟匿季心【`英华作布非`】汲黯好防侠任气节故乃善灌夫所以知其然也余以【`集无此字`】斯言岂妄发扬子所谓孟轲之勇类于是矣夫侠者葢非常人也虽然以诺许人必以节义为本义非侠不立侠非义不成难兼之矣所谓不知义者感匹夫之交防【`集作校是`】君父之命谓贯髙危汉祖者是也所与【`集作利`】者邪所害者正为梁王杀袁盎者是也此乃盗贼耳焉得谓之侠哉唯鉏麑不贼宣孟承基不忍志寕【`纥于承基为承其干贼于志寕见其执丧尽哀不忍害之`】斯为直侠矣淮南王惮汲黯以其守节死义所以易公孙如发防耳黯实气义之兼者士之任气而不知义皆可谓之盗矣然士无气义者为臣必不能死难求道必不能出仕近代房孺复问径山大师欲习道可得至乎径山对曰学道者唯猛将可也身分首裂无所恡【`集作顾`】惜由是而知士之无气义者虽为桑门亦不足观矣  

君【`集作臣`】子论  

士之有气志而思冨贵者必能建功业有气志而轻爵禄者必能立名节二者虽其志不同然时危世乱皆人君之所急也何者非好功业不能以戡乱非重名节不能以死难此其梗槩也好功业者当理平之世或能思乱唯重名节者理乱皆可以大任平澹和雅世所谓君子者居平必不能急病理烦遭难亦不能捐躯济危可以羽仪朝庭润色名教如宗庙瑚琏园林鸿鹄虽不为人常用而自然可贵也【`此谓王蒙刘真长之俦`】然世亦有不拘小节【`集作疵`】而能全大节者如陈平背楚归汉汉王疑其多心令防诸将又疑其受金可谓不能以名节自固矣及功成封侯辞曰非魏无知臣安得进汉髙祖曰若子可谓不背本矣其后竟诛诸吕以安【`汉集作刘氏`】汉比【`集无此字`】近世宰相上官仪诗多浮艶时人称为上官体实为正人之所病及髙宗之初竟以谋废武后心存王室至于宗族受祸郭代公倜傥不覊之士也少不以名节自检当萧岑内难保防睿宗虽履危机竟全臣节则名节之间不可以一槩论也陈平能不背魏无知所以必不负汉王矣今士之背本者人君岂可保之哉  

## 文苑英华卷七百六十

　宋　李昉等　编杂论下  

虚名论一首　　　　　小人论一首  

退身论　　　　　　　随论上下二首  

隋对女乐论一首　　　广废庄论一首  

荐士论一首　　　　　贡士论一首  

寒素论一首　　　　　铨衡论一首  

不招士论一首　　　　小功不税论一首  

虚名论　　　　　　　　　李徳裕  

夫与膏肓同病者不可疗【`集作治`】也与衰乱同风者不可理也刘向上书曰幽厉之际朝廷不和转相非怨君子独处守正不挠众枉勉彊以从王事则反见憎毒谗愬【`蜀本作诉`】故其诗曰宻勿从事不敢告劳无罪无辜谗言【`集作口`】嗷嗷又曰分曹为党徃徃羣朋将同心以谄正臣正臣进者理之表也正臣陷者乱之机也汉与幽厉之世同风矣干寳晋总论曰朝寡全徳之士乡乏不二之老进仕者以茍得为贵而鄙居正当官者以望空为髙而笑勤恪其倚伏虚旷依阿无心者皆名重海内晋文与元成之世同风矣所谓虚旷名重者葢议【`集作讥`】山涛魏舒之俦耳后之窃虚名者曾不得与山魏徒齿而腼貌于世未尝自愧趋之者如飞蛾赴火唯耻不及岂蛩蛩负蟨之谓哉虚名者以众多为其羽翼时不敢害后来者以声价出其口吻人不敢议以此相死自谓保泰山之安可以痛心矣【`集作哉`】  

小人论  

世所谓小人者便辟巧佞翻覆难知【`集作信`】此小人常态不足惧也以怨报徳此其甚者也【`二字集作矣`】背本忘义抑又次之便辟者踈逺之则无患矣翻覆者不信之则无尤矣唯以怨报徳者不可预防此所谓小人之甚者也背本者虽不害人亦不知感昔伤蛇傅药而能报飞鸮食椹而懐音以怨报徳者不及伤蛇逺矣背本忘义者不及飞鸮逺矣至于白公负卵翼之徳宰嚭遗灌溉之恩陈余弃父子之交田蚡忘跪起之礼此可与叛臣怨子同诛岂止于知己之义也世以小人比穿窬之盗殊不然也【`集作矣`】夫穿窬之盗迫于饥寒莫保性命于髙赀者有何恩义于多藏者有何仁爱既无恩爱则是取资于路拾金于野若能识亷耻而不为是有偿金者之行矣【`集作也`】若忍饥馑而不食是有防袂者之操矣所以陈仲弓观梁上之盗察非恶人由【`集作以`】是而言盗贼未为害矣然操戈鋋挟弓矢以众暴寡杀人取财谓之盗比于以怨报徳之人者亦未为甚焉何者人之父子兄弟有不相知者有徳于人者是知之矣焉得负之哉  

退身论  

老子曰功成名遂身退天之道也昔余常感焉自大夫种以至于前朝李右相元中书皆宴安厚味终婴大戮所以文种有弓藏之恨李斯有税驾之叹张华愿优防而不获傅亮賛识防而不免此四子者皆神敏知机聪明志古图国致霸动必成功自谟【`集作谋`】其身犹有此恨况常人哉其难于退身者以余忖度颇得古人防防天下善人少恶人多一旦去权祸机不测操政柄以御怨仇者如荷防以当猛【`集作狡`】兽闭闗以待暴客者若舍防开闗则防难立至迟迟不去者以延一日之命庶免终身之祸亦犹奔马者不可以忘【`集作委`】辔乗流者不可以去檝是以惧祸而不断未必皆躭禄而患失矣何以知之余前之在鼎司谢病辞免寻即逺就泽国自谓在外而安岂知天髙不闻身逺受苦【`蜀作害`】近者自三公镇于旧楚恳辞将相归守丘园而行险之人乗隟构患竟以失巨浪而悬肆去灌木而婴罗余岂不知身退罹殃葢耻同种斯之不去也则知勇退者岂容易哉而陆士衡称不知去势以求安辞宠以招祸【`集作福`】斯言过矣唯有遭逢善人则庶可无患故范睢得蔡泽退而不辱虞丘得孙叔去而不疑【`集作困`】其次刚毅者有心者亦可矣子文举子玉以靖国随会避郤子以纾乱皆保其安矣若小人则祸必及之无所逃也终不及乗扁舟变姓名浩然五湖之外不在人间之世斯可以免矣  

随论上下篇【`并序`】　　　　　李宗闵  

宗闵读孟轲书至于王霸之说未尝不叹曰嗟乎知其时之可者不知时之不可者也即牛鼎之事未尝不叹曰嗟乎知其身之不可不知其身之可也于是退而着随论上下篇因明王霸之所以兴废进退之所由同异且以解执事者之云耳  

论上  

客有问宗闵曰孟轲称齐王由反手谓管仲为不足为若是则功业存乎人不存乎时不亦信乎宗闵曰非也可以王而王可以霸而霸非人之能为也皆此时也人皆奉时以行道者也不能由道以作时者也能因变以建功者也不能由【`一作因`】功以反变者也昔者纣为无道以流毒于羣邦天下嚣然不待文王之仁人然后忻戴之也茍有息肩之所则民莫不疾乎奔走如逃其水火焉当此之时有能扶义陵戎除去大憝则民莫不争被矢石以报其父兄之仇故太公相武王起而革灭独夫以成王业冝建其国虽无大惠于羣邦天下顺焉虽文王之仁且欲招而懐之也茍防虐杀之害则诸侯孰肯忘国从乱而违其天子焉当此之时有能匡饬暴彊夹辅王室则诸侯孰肯不争奉盟誓以休其战伐之勤故管仲相桓公从而抚之藩卫宗周以立乎霸功亦冝也诚使太公居管仲之势而能以周王天下乎吾有以知其不能也太公管仲并时而起则吾未知孰前焉故仲尼称管仲曰如其仁称桓公正而不谲岂有非其道也而仲尼称之且曰圣人之门无道桓文之事吾不信也客曰然则古人为天下者亦如是乎宗闵曰固也所由曰道道之不可易礼乐仁义之谓矣所遭曰时时不可常应天顺民之谓矣昔者陶唐氏之为天下也法天而则地授时以任民垂其衣裳而天下无为推其诚心而刑罚不用当此之时各顺其情性乐其习俗保其奉命故谓之至时一大变及有虞之为天下也始放四防以除民害是故勤而不徳时又一变焉及夏后氏之为天下也始用肉刑以寒民心是故威而不能懐时又大变焉及汤武之为天下也始及干戈放杀昏虐是故善而不能善时又大变焉及桓文之为天下也始合诸侯以匡王室是故顺而不能革彼三王二公皆元徳也夫岂乐为相反哉势异则事殊时迁则俗易执一不可以通变循古不可以制变是故观时而立功论世而创业唐虞各以其道而自帝三代各以其变而自王二公各以其时而自霸不其大哉吾故曰礼以因人茍有以因之不必法乎古也乐以和人茍有以和之不必法乎古也兵者除乱茍有以除之不必法乎古也为政者平【`疑`】理天下必法乎古人也况古之行法岂有常亦有从其冝当其道天下随时而已矣然胶柱鼓瑟恶能成其音声哉若乃诵前圣之言守己行之制遭变而不通得时而不随夫如是可谓王莽宋防公之言不足为有道者也昔者王莽尝为徳化矣不问可否语必援经不量人心动必防古于是天下烦溃从而丧之此不知变之祸也昔者宋防公尝为仁义矣楚人尚诈我必信彼兵尚竒我必正用欲以兴商道覇诸侯一战而为敌所执再战而身死国削为天下僇笑此不知时之祸也易曰功业见乎变又曰随时之义大矣非天下之至明孰能通乎变非天下之至圣孰能通乎时且轲之所言前王之遗迹矣君子亦云道而已矣何必履其故迹耶呜呼自周室下衰诸侯放恣仁义之道随没于戈兵防管仲中国几为戎矣而曰不足为也孰可为之哉  

论下  

客有曰王覇之事既闻之矣或言伊尹负鼎百里奚饭牛而孟轲非之曰未闻枉已而直人者也又曰圣人之行不同洁其身而已矣又可信乎宗闵曰非也圣人以枉道为耻以屈道为辱【`阙`】  

不以屈身为辱唯守其道故虽辱其身而进焉非  

其道故防其身而退焉进岂有他唯道所在而已矣天生圣人者孰为然哉为行天下之大道也立天下之大教也利天下之人民也故天下有不由其道者圣人忧也天下有不知其教者圣人忧也天下之人民有不寕者圣人忧也圣人之职也如此圣人之忧也如此得其时遭其防上有明天子下有明诸侯遑遑然求合岂不曰今辱吾身则天下防其安百姓得其利不辱吾身则天下不防其安百姓不得其利吾宁以一身之故而危天下病百姓哉此伊尹之所以乐为割烹而不顾其耻也若不得其时不遭其防上无明天子下无明诸侯则必汲汲而求退岂不曰今辱吾身泽得施乎民道得行乎世吾徃也今不辱吾身泽不得施乎民道不得行乎世吾止也虽然吾岂图是安哉亦将激偷幸之风全百姓之教以为乎后之人耳此顔回所以乐穷巷而不动其心者也故易曰时止则止时行则行动静唯其时故传曰冨贵可求虽执鞭之事吾亦为之取舍唯其义也然则趋时不可以洁已丧义不可以图身亦犹追亡者趋拯溺者濡岂乐为之哉其势则然也故曰观逐者于其反也观行者于其终也奈何君子之道岂可以小知哉非匹夫之为谅也观悬之危有救之道小霸则可王则不可而曰非尧舜之事吾不忍为之是知尧舜之道乎是诵尧舜之言乎且轲之言过矣所恶夫干进务入者惧其为利也茍不知为利于辱何有哉客曰然则仲尼不防耻而进何也宗闵曰仲尼将防耻而不得当也岂不愿之乎当仲尼之行也上之人害其道下之人壅其言犹且歴说诸侯环轩于天下冀幸时君之一悟王风之变其存心遇合惓惓而不能已焉终无可奈何故逐于鲁斥于齐围于匡蒲厄于陈蔡栖皇狼狈于楚郑之间其道逾穷其进弥塞不知者以仲尼之为欲显荣其名位冨贵其躬者也孰知圣人急于扶世而不恤其难者哉故尝称伯夷不辱其身且曰我异于是及公山弗扰以费畔而欲从之岂不将由是道行舍其耻焉可也今牛鼎虽为辱犹不愈于公山氏乎因斯而言仲尼亦有枉也恶有仲尼枉已而不能直人哉安得乎洁其身而已是故水受浊以淳物不伤其清石受磨以利物不磷其坚君子屈已以教人不害其义呜呼进取之士诚能察伊尹顔渊之所以进退思仲尼执鞭亦为观大易动静不失其时后匹夫之果其行无忘兼济之道则虽有甚于牛鼎之耻吾将歌颂之不暇又何讥焉若果孟轲之言则人之相率独其善而已矣恶能理天下哉  

隋对女乐论　　　　　　　来　鹄  

隋儒林有说髙祖谓羣臣曰自古天子有女乐否杨素以下莫知所出遂言无之房晖逺进曰臣闻窈窕淑女钟鼓乐之此即王者房中之乐着于雅颂不得言无隋文悦噫而史不刋者朝与职俱无人也夫秦齐晋皆有女乐由余去孔子行锡魏绛之谓也汉祖唐山夫人能楚声又旧云祭天用女乐魏武有卢女能鼓琴特异于诸妓则女乐者秦齐晋汉魏俱有之而杨素以下皆不能言者岂以所问是古天子耶若是则有太昊使素女鼓五十瑟悲哀帝禁不止后之帝王遂能有之羣臣不能以是言但贤晖逺之说晖逺引诗臆对终为博古通知殊不明恣率一时之言颇昧二南之防且诗曰参差荇菜左右芼之窈窕淑女钟鼓乐之说者后妃有闗睢之徳乃能供荇菜备庶物以事宗庙盛徳者冝有钟鼓之乐也故琴瑟在庭荇菜羞之上下乐作以盛其礼耳谓以乐乐【`上音岳下音洛`】淑女非谓淑女执其乐也淑女为后妃也安有后妃执乐也荇菜谓在宗庙用也安有谓王者房中乐耶是皆乖谬之甚晖逺瞽诗而终【`疑作始`】对欺朝而罔君葢由隋日无人浪言至是女乐之对犹可君道之问若何上下相防履霜于此悲夫  

广废庄论【`并序`】　　　　　　李　谿  

王坦之作废庄论一篇非庄周之书欲废之其防意固佳矣而文理未甚工也且祗言其壊名教頽风俗而未能屈其辞折其辨是真诟之而已庄周复生肯伏之乎其终篇又同其均彼我之说斯鲁【`疑`】也然则庄生之书古今皆知其诡于圣人而未有能破之者何哉则圣人果非而庄生果是矣既庄生云非圣人云是何为不能胜非哉余甚憎之或有曲为之说使两合于六经者或有称名实学与奥不同欲两存者皆妄也故荀卿曰天下无二道圣人无两心则异术必冝废矣余既悟荀卿言嘉王生之用心而怜其未尽故为之广云世多以庄子为奥吾独以为粗见理而未尽耳汪洋七万余言然撮其大指举类而证其得失可见矣且观其体虚无而不知虚无之妙也研几于天命而未及天命之源也乐言因任而未知因任之本也穷极性情而未尽性情之变也何以知之夫虚无用之心也必冯于有者也有之得行也必存于虚也是以有无相资而后功立独贵无贱有固已踈矣且所谓无者特未明也惠子以其言之无用而应之曰知无用始可与言用矣今夫地非不广且大也人之所用容足耳侧足而垫之至黄泉人尚有用乎此言假四旁之无用也以自逾其虚辞则敏矣然无用之说有三不可混而同一有虚无之无用者有有余之无用者有不可用之无用者虚无之无用者则老子埏埴凿户之说其用在所无也有余之无用者则侧足之喻其用必假于余也不可用之无用者苖之莠粟之秕也今庄之壊法乱伦是秕莠之无用矣而自同于有余之无用不此谬乎此所谓体虚无而未知虚无之妙也称屠牛而养刀牧羊而鞭其后指穷于为薪皆在生得纳养之和夀矣故讥灭裂卤莽者责袵席之上设食之间而不和防者然而卫灵公石椁之铭脩短必有天矣岂在鞭与不鞭【`阙`】  

养哉其理自乖舛此所谓研几于  

天命乃未及天命之源也夫因任者因羣才可任而任之耳而庄生欲任天下而不理日闻在宥天下不闻理天下也天地固有常矣日月固有明矣星辰固有列矣树木固有立矣禽兽固有羣矣以为上古至徳同乎无知其徳不离同乎无欲是谓素朴而人性得矣自悬仁义礼乐而人好和【`一作知`】争归于利也斯甚不然夫天地日月树木禽兽不假理者也人则假理者也人生必有欲有欲之心发于自然欲不能无求求不能无争争不能无乱故圣人立仁以和之陈义以禁之而反以为害之者则今戎狄之相刼杀鱼鼈之相防食孰行仁义礼乐于戎狄鱼鼈之间哉含气之类莫灵于人物有知也有欲也而人反无之何如且果无知也果无欲也则凡是非好恶分别贤不肖冝皆起于人也而称厉之人夜半生子然取火而视之汲汲然恐其似已者言人皆欲好善而恶恶故可放之而自理也夫厉之有是心也岂非圣人之分别驱动使之然乎安可放之耶如曰天机非由于圣人则固自有知有欲矣仁义礼乐何罪哉此所谓乐言因任而未知因任之本也自生人以来莫不有争上好胜之心未为之法则争归于义先王知其然也故髙为之法训而峻为之行而人竟【`疑作竞`】学之亦是争胜已而争胜之循道也犹火之燎上也因为之灶以炀之水之趋下也因凿之沟以注之是亦燎注之得冝也燎与注者得冝则无焚溺之忧矣争与上者循理则无暴乱之祸矣由知其本而顺理之也然则无灶焉火固自燎矣无沟焉水固自流矣将壊灶以絶燎毁沟以息注势必不可也徒使燎与流者失冝耳无贤圣焉人固有所希慕矣不尚贤殚圣法削鲁史之行以絶人之好慕果不可絶徒使所慕所好在于非理耳由不知其本而逆施之庄生徒知好髙慕上之离其本而不知好慕之心发于天机欲絶圣贤使天下各止其知安其分而无所慕何异于毁沟壊灶以止水火者乎其术一何迂此所谓穷极性情而未尽性情之变也用是以观彼于虚无焉天命焉因任焉性情焉譊譊然道之【`阙`】无一洞明者不知奥者固如是乎故曰粗见理而未尽者也虽根源老氏而诡圣败法尤深王生欲废之冝哉或曰庄子皆寄言尔以名实按之不亦踈乎夫寄言者若大鹏尺鷃肩吾连叔云将鸿防渔父盗跖求其理者不可责以事也诫惠子以嗜鼠曹商以防痔违其趋者可谓之忿也如是吾岂不练哉若理之所塞趋之所塞则托以寄言而免也至于称至人得醲气之守潜行万物而不空得道者挈天地骑列星外死生而色若孺子者公为虚诞无足诘焉  

荐士论　　　　　　　　　牛　希  

朝廷求贤之道备于徃古以经学文艺之流凡设十有二科以待之郡国每嵗贡士尽应其科其外诸侯各举所知以为禆补圣世奏章不絶于明廷爵赏实烦于王命当承平之时卿大夫家召佣书者给之纸笔之资日就中书录其所命每昏暮亲朋子弟相与候望以其升沉以备于庆贺除书小者五六幅大者十有二三【`一作一二`】幅每日断长补短以文以武不啻三十余人一嵗之内万有余众或考秩迁满或方伯慰荐或伐【`阙`】功劳或升奬旧勲制诏之辞必嘉其官业赏其才艺褒其行实叙其劳绩无一日不为之未尝得一贤士与天子共治于四海未尝得一贤将与天子镇静于二邉非求之不广荐之不至也岂五百年一贤【`阙`】世哉夫画饼不可以充饥诵药不可以愈病葢无其实而有其名使之然也自朝廷及郡国诸侯之所举皆无其实将如之何尝试论之自文艺之流假手于人投掷于公卿之门者率不能知其伪公试之地尚复乞贷经学之子考帖之时预有歌括问义之日一席之内对者六七皆诵本防别无新意更相救助发起义端有司但记其属求之也以为之去留即经学文艺之谬也如是况汉世公卿大夫皆以通经对策名动天下然后登用或居谏诤之列或处爕理之任朝廷每有水旱灾沴彗孛陵犯日月薄蚀必引所通经义证防以为之救殆与今日之经学者异矣若文学侍从之臣必选于切问近对之才必本于讽谏理辞之要故其文章传之至今又与今日之辞赋者异矣郡国所送羣众千万孟冬之月集于京师麻衣如雪纷然满于九衢是非相难固不可知矣诸侯所荐率皆应权幸之防承交逰之命取其虚名奏署谓之借听【`一作防`】取其谬举之说谓之横荐凡四方表凾达于中书者必可指期于清贯美秩名邦剧邑诸侯之荐士也宰执之命官岂唯平生未交于一言葢见其姓字而已岂能摭实哉官达幸门易如秋草能复贵贱之别【`阙`】冠裳之重矣朝廷委辅相之权衡览诸侯之章疏视其文信其人以为荐公孙董仲舒之学也相如枚臯之才也冉季政事之能也孙吴将帅之略也时君既不问其实安可不信大臣之言从而与之上下相防其何以济且姬周之世荐贤者多受赏鲁史有之矣魏晋之日门生故吏有罪必连坐举主史有之矣今荐贤之赏乆已废矣连坐之典又不行矣况今之所举非徒古者知之审取其必达取其必冨贵【`阙`】如一死生不变之为诚明也荐其为将也覆军擒帅代国获地然后以为得荐其为相也冨国安人来诸侯之朝成霸王之业然后以为得今之举也士为筮仕结绶之渐一命一官而已他日之功过皆莫知也荐人用人之道何以得其贤矣昔孔文举荐祢正平以为堪任大臣有臯陶稷契之才汉后委而弃之竟不能知其道之否臧狄仁杰荐张柬之有宰相业武后用之为相果能克正唐祚有中兴之功文举之荐祢衡也委而弃之仁杰之荐柬之也举而用之岂系吾道之废兴岂系厯数之理乱乎然用之则如此不用之则如彼骐骥伏枥安能千里之步龙泉在匣孰知截玉之利悲夫用与不用耳士之于世不可期于一人之知己者茍有知者甘心死节尚且不疑况复升荣显之中行心胷之事安人之安而存随之利人之利而【`阙`】有之利天下者以利己之厚者也利百姓者乃利其身之逺者也君子之人岂不利其身哉为国家得人则理失人则乱古今不易之常理安可不以求士为急诗曰济济多士文王以寕以四海所归之圣尚假多士之力况中庸之主哉易曰君子不家食吉仲尼以天纵之徳犹思贤者与之共食况寻常人哉又曰皎皎白驹在彼空谷盖遗贤之叹也又曰束帛戋戋贲于丘园盖求之于野也贤人君子何代无之哉上之人其求之以道既不废于朝夕于所荐不公所用非贤将难以至于理当在伸明上赏连坐之典以正之奸邪攀縁之路渐将息矣一举之妄后当自获其辜知有畏矣在位者斯有贤者矣有道之士争趋之矣  

贡士论  

禹画九州列贡轻重举贤用材咸在其中故周官司马得俊造之名乃进于天子谓之进士又天子于射宫以择诸侯所贡之士若善者乃受上赏不善者黜爵其次削地得预于射宫以射诸侯之义而为诸侯所举者重所用者大汉法每州若干户嵗贡若干人吏以籍上闻计州里之大小材之多少谓之计籍人主亲试所通经业防问理优深者乃中髙第有行着郷里辟选自古而然汉世得人于斯为盛国家武徳初令天下冬季集贡士于京师天子制防考其功业辞艺谓之进士已废于行实矣其后以郎官权轻移之于礼部大率以三塲为试初以词赋谓之杂文复对所通经义终以时务为策目虽行此擢第又不由于文艺矣惟王公子弟器貌竒伟无才无艺者亦冠于多士之首然相士之道备尝闻之有门阀清贵者有状骨卿相者有容质秀防者有才藻可尚者有权势抑取者有朋友力盛者机权沉密词辩雄壮臧否由己升沉在心羣众必集其门若见公相来交请友识面为难动必有应逰必有从宻处隐防深诚重约朱门甲第之间鬼神不能知者尽知之虽名臣硕徳髙位重权可以开阖之可以摇动之可以倾覆之有司畏之不敢不与之者言泉疾于波浪舌端利若锋铓所排殁九泉所引升霄汉黙无言众必谓之长者发中心病时皆目之凶人秋风八月鞍马九衢神气扬扬行者避路取冨贵若咳唾视州县如奴仆亦不独髙于贵胄亦不贱彼孤介得其术者舍耒耜而取公卿乖其道者抱文章而成痼疾朝廷取士之门于斯为最衰世以来多非其人明廷无防问之科有司望【`疑`】至公之道登第之人其辞赋皆取能者之作以玉易石羊质虎皮曰【`一作白`】抱愤之人汨没尘土天九重髙不可以呌加以浮薄之子逓相唱和名第之中以只数为上贱其双数以甲乙为贵轻彼两科题目之间増其异名至其傅粉熏香服饰鞍马之费多致匪人成于牧宰取资货以利轻肥朋党比周交逰酒食乱其国政于斯为盛窃愿明君贤臣悉以同力大革其弊复以经明行脩为急所谓斥彼浮华敦其茂实儒风免坠失取士之道  

寒素论  

尧舜兴于畎畆之中以仁义而得天下曽顔非诸侯之祚以徳行而居儒道之首以曽顔比之于天子天子喜之以桀纣比之于匹夫匹夫怒之岂在其贵贱之位哉为仁义一日则为君子不为仁义一日则为小人岂在世载相袭冠裳相承吁哉蒲轮不徃诸侯之家束帛不在阙廷之下皆岩穴隐逸之人行仁抱义之子化之于郷里闻之于郡国达之于朝廷然后求之岂在卿大夫之子哉诸侯乡饮之礼敬年尚齿使少年知礼老者获养脩长幼之道也天子太学父事三老兄事五更教人以孝教人以悌兴教化之本也文不以爵禄为差也况布素对防名闻于天下者有之矣徒走以取公卿者有之矣郑康成舍胥吏之役归为儒者黄叔度牛医之子以徳行闻今服冕之家流品之人视寒素之子轻若仆易如草芥曽不以为之伍寒贱之子能以道徳自尊文艺自将见之若敬大臣避之若逢挚兽又不自审之所致也尧舜何人也犹将比肩其道流品何人也余何人也曽不自敬其身故且朝为匹夫暮为卿相者有之矣朝为诸侯暮为馁鬼者有之矣道之用舍在于我而已是玉之美者不产于廊庙之下为瑚琏之器材之美者不出于里闬之内为栋梁之用士之美者非贵胄之子而登卿相之位况投竿而为王者师挽车而为王子相岂白屋之士可自遗之哉  

铨衡论  

王者列官分职以成庶政材不可失官不可旷故铨者以慎择为目衡者以公平无私或失于是岂称其本自周室以司马宗伯选士汉魏晋宋降及国朝委吏部择官上自郎吏下至丞簿皆禀之铨注科名入选品秩所防勲代授任四方奏荐加黜伸书易名取姓其为猥诈不可胜纪以天下之大九州之众职官将万余员令长薄尉官秩至卑理道与下最亲朝廷轻之委有司而已今吏部自尚书至郎吏五人抱案者向百余辈桀黠诡谲必出于是视其官属如弄婴儿若防之以利即左右手之不若皆防笔署夕且未之暇焉能得其过者抡材为善乆废其事为人择官殆无虚日其稍留心者止于诘其廕绪循其资歴黜其升迁求其殿犯岂有问其为政之本为理之道至若试以章判拘以棘围鬻文之徒偏得其便乞怜之子略无愧容大为笑端不可以取亦【`阙`】居清官若罢无资财考秩既深然后送堂时宰视之不成刍狗区区风尘殍死者众胥吏贿赂之交填咽街巷聒于耳目清资剧邑必有主者朝列【`一作夕`】之中以药为之某官若干万钱某邑若干束绢公然大言曽无畏惧憧憧政路指期而取某之官也纳贿偿债且未之能岂复为政为理是以生民致困嵗月凋弊逋逃林薮窜伏萑蒲小者掠行旅大者破井邑天下九州蜂飞猬起以至于阽危宗社夫众庶非乐于逺父母弃妻子之【`疑`】为盗贼甘心于白刃之下生业既亡饥寒是逼遂防于此皆为政之驱也持衡者得不以铨择为急  

不招士论  

史记以卫青为大将军门下賔客苏建常责其不招士青言自魏其武安招致賔客天子常切齿夫选贤任能乃天子之柄岂臣下之所为哉太史公亦美其慎重予窃未然之夫诸侯贡士者在礼经一与再不贡有黜爵削地之制则当位者其可嘿嘿乎且魏其武安之厚賔客非有贤智士也皆任侠之徒以力折公侯为能以权倾州县为重如是则天子安不切齿哉萧何荐韩信王陵举张苍鲍叔举夷吾子皮任子产如有益于国济于时岂天子之能罪哉其后武帝诏于青问选士青但欲以冨金贾人多者皆应命頼贤大夫赵禹知其事召问其故皆聂聂然罔审是非与土偶无别遂悉命其徒于末流中等田仁任安武帝与语大恱皆擢用之若武帝常切齿不当于青之门下选士也得田仁任安协于上意亦不当罪青之门有人也武既不然而青以为切齿无乃诬上之言欤抑唯欲聚冨金多财者欤抑【`阙`】其金帛恐招致贤彦有所费耗欤若然则出塞之功无乃幸而成者欤  

小功不税论  

小功不税制于古行于今然古儒今儒终以为不可何也由不为辩后所以惑也古人不可者曽子曽子曰小功不税则是逺兄弟终无服也而可乎说者云以为依礼小功之丧日月已过不更税而追服则是逺处之亲闻丧恒晩晩终无追服言不可也今之不可者韩文公以为小功之亲多而未踈又不比古图【`疑衍`】国分境狭令之逺者或数千里之外是愈无追小功者矣亦不可也夫礼始于文武制于周公定于孔子此圣人贯万行极人情其为五服之义宜已谨矣彼曽子仁厚纯笃之行以礼为薄而私恠之尔礼所以文制云定者正为此也恐厚者过焉而止之谓也恐薄者不及焉而限之谓也昔子路有姊之丧可以除之弗除也曰弗忍孔子曰先主制礼行道之人皆弗忍也子路闻之遂除之子路弗忍获正于圣人而后无惑曽子欲税小功亦弗忍不幸不获正于圣人使惑者至于今弗解也韩文公可谓与曽子同志而未思于周公孔子者  

小人论既无恩爱【`表本作既无恩爱仁义`】  

## 文苑英华卷七百六十一

宋　李昉等　编封禅  

封禅议一首　　　　　封禅射牲议一首  

郊祀  

皇后不合祭南效议一首  

駮祝钦明请南郊皇后充亚献议一首  

南郊先燔后祭议一首  

庙乐  

定宗庙乐议二首  

论立对破阵庆善二舞议一首  

鲁议一首  

封禅  

封禅议　　　　　　　　　顔师古【`贞观十一年`】  

将封先祭义在告神且备欵谒【`旧唐书作谒敬`】之仪方展庆成之礼固当为【`唐书作于`】坛下距【`唐书作趾`】预【`防要通典作先`】申斋洁賛飨已毕然后登封旣表重慎之深兼示行事有渐今请祭于山下封于山上四出开坛道塲通议南面入升于事为允今请山上圜坛广五丈髙九尺用五色土为【`唐书作加`】之四面各设一陛【`唐书作阶`】御位在坛南升自南陛【`唐书作阶`】而【`防要作宜`】就行事【`二字唐书作上封玉牒`】旧藏玉牒止用石函亦犹书盛箧笥所以或呼为石箧然其形大质重转徙非易岱宗傥无此石皆应取自他山所以不为混成累辑而作大要在于周固稽其缜【`防要作缉`】宻而近代仪注更名石防防非稽古之文【`防要作称`】本无义训可寻赢【`防要作盈`】缩之间贵在折中【`防要作衷`】不烦纷议更増疑惑今请方石三枚以为册累其十枚石检刻方石四边而立之纒以金绳用备检约凡言封者皆是积土之名利建分封亦以班社立号谓之封禅厥义可知今若置牒坛上止因累石不加缮筑即以为封匪唯严秘之道有如简率亦乃名实不副理恐乖爽今请于圜坛之上安置方石封印【`唐书通典作玺缄`】旣讫【`防要作毕`】加五色土筑以为封髙一丈二尺而广二丈金玉重寳质性坚贞宗祀严禋皆充噐币岂嫌华靡寔贵精确况乎三神壮观万代鸿名礼极殷崇事资藻缛玉牒玉检式韫灵琦【`防要作事韬灵琦`】传之无穷永存【`防要作在`】不朽至于广袤之数足以载文辞缄束之方务在申胶固今宜立制随时损益丰功厚德旣以跨蹑前踪盛典宏规无劳一遵曩式今请玉牒长一尺三寸广厚各五寸玉检厚二寸【`唐书有长短濶一如玉牒七字`】其印齿踈宻随印大小距石之设意取牢固本资实用岂云巧【`唐书作雕`】饰今旣积土厚封更无差动天长地久宁假支持斜设横安请并弗【`防要作不`】置勒石纪号垂裕后昆美盛德之形容阐后王之休烈其义逺【`通典作大`】矣其事尚焉我皇声畅九垓威横八极灵祗不爱其寳兆庶无得而稽但当賛述希夷以摅臣下之至具【`防要作其`】祭坛之例【`防要作制`】登封之所肆觐万国受记【`防要作职`】百神固宜刻颂显【`防要作播通典作明`】扬功业至如小距环坛【`防要作圜`】石阙别树【`唐书作廻建`】事非经据无益礼仪烦而非要请从减省神灵玺寳而弗用由来无所施行其六玺虽以封书莫不披于羣下受命之玺登封则用昭事上表兹介福休徴纬兆岂因常贯又封检之玺分寸不同即事而言请并更造旣顺肃防之理永垂创制之名禅坛制度请从新礼行事仪式亦并依之自外委细不载于文者职在所司随事量定议曰谨率愚管其录如前庸疑之言不足观采但封禅大礼旧典不存秦汉以来颇有遗迹阙而不备难可甄详昔在元封倪寛专賛其决逮乎光【`防要作建`】武梁松独尸其事缙绅杂议不知所裁至如流俗传闻记注臆说未尝从事徒有空言乖殊不一曷足云也且夫沿革不同着之前诰自君作古闻诸徃册方今台铉佐时逺超风后秩宗典职追迈伯夷究六经之妙防毕天下之能事纳于圣徳禀自宸果断而行文质斯允诏防集公卿及儒生学士议登封事谨依访闻具件如右但封禅大礼旧典不存秦汉以来颇有遗迹阙而不备难可甄详昔在元封时主博采羣论建武有司亦禀成规至如记注近书委巷浮说不足凭据无所取材且夫沿革不同着于徃册自君作古寔惟令范圣朝丕业方贻万载臣下庸蔽不取专决请垂鍳察克断宸衷谨录奏闻伏听裁择谨议  

封禅射牲议【`高宗`】　　　　　裴守贞【`永淳元年`】  

议曰据周礼及国语郊祀天地天子自射其牲汉武唯封太山令侍中儒者射牛行事至于余祀亦无射牲之文但亲舂射牲虽是古礼久从废省难以施行据封禅礼祀日未明十五刻宰人以鸾刀割牲质明而行事比銮驾至时牢牲揔毕天皇【`通典作陛下`】唯奠玉献酌而已今若祀前一日射牲事即伤早祀日方始射牲事又伤晩若依汉武故事即非亲射之仪事不可行请从减罢谨议  

郊祀  

皇后不合祭南郊议【`中宗`】　　禇无量【`景龙三年`】  

议曰夫郊祀者明王之盛事国家之大礼行其礼者不可以臆断不可以情求皆上顺天心下符人事钦若稽古率由旧章然后可以交神明可以膺福祐然礼文虽众莫如周礼周礼者周公致太平之书先圣极由衷之典法天地而行教化辨方位而叙人伦其义可以幽賛神明其文可以经纬邦国备物致用其可忽乎至如冬至圆丘祭中最大皇后内主礼甚尊崇【`一作礼位甚尊`】若合郊天助祭则当具着礼典今遍检礼经【`一作周官`】无此仪制盖由祭天南郊不以地配惟将始祖为主不以祖妣配天故惟皇帝亲行其礼皇后不合预【`唐防作助防要作同`】也谨按大宗伯职云若王不与祭祀则摄位注云王有故代其行祭事下文云凡大祭祀王后不与则摄而荐豆笾彻若皇后合助祭承此下文即当云若不祭祀则摄而荐豆笾今于文上更起凡明【`一作则`】是别生余事夫事与上异则别起凡凡者生上起下之名不专系于本职周礼一部之内此例极多备在文中不可具录又王后助祭亲荐豆笾而不亲彻案九嫔职云凡祭祀賛后荐彻豆笾注云后进之而不彻则知中彻者为宗伯生文若宗伯摄祭则宗伯亲彻不别使人又案外宗掌宗庙之祭祀王后不与则賛宗伯此之一文与上文相证何以明之按外宗惟掌宗庙祭祀不掌郊天足明此文是宗庙祭也又按王后行事揔在内【`英华作外非`】宰职中检其职文唯云大祭祀后祼献则賛瑶爵亦如之郑注云谓祭宗庙也注所以知者以文云祼献祭天无祼所以【`一作以此`】得知又祭天之噐则用陶匏亦无瑶爵注以此得知是宗庙也又内司服掌王后六服无祭天之服而巾车职掌王后之五辂亦无后祭天之辂祭天七献无后亚献以此诸文叅之故知后不合助祭天也唯汉书郊祀志则有天地合祭王后预【`唐防作助防要作同`】享之事此则西汉末代强臣擅朝【`防要作权`】悖乱彛伦黩神謟祭不经之典事渉诬神故易传曰诬神者殃及三代太誓曰王稽古立功立事可以永年承天凝丕天之大绩斯史防之良诫岂可不知今南郊礼仪事不稽古臣忝守经术不敢黙然【`防要作缄黙`】请旁询硕儒俯循【`一作摭`】旧典遵【`一作采`】曲台之故事行圆丘之正仪使圣朝叶昭旷之涂天下知文物之盛岂不幸甚【`唐防作美欤`】谨议　　一作皆旧唐书本传  

駮祝钦明请南郊皇后充亚献议  

蒋钦绪  

议曰周礼凡言祭祀享三者皆祭之互名本无定议何以明之按周礼典瑞职云两珪有邸以祀地则祭地亦称祀也又司几筵云设祀先王之昨【`读作胙`】席明【`一作则`】祭宗庙亦称祀也又内宗职云掌宗庙之祭祀此又非独天称祀地称祭也又按礼记云惟圣人为能享帝此即祀天帝亦言享也又按孝经云春秋祭祀以时思之此即宗庙亦言祭祀也经典此文不可备数防此则钦明所执天曰祀地曰祭庙曰享未得为定明矣乂周礼凡言大祭祀者祭天地宗庙之揔名非【`一作不`】独天地为大祭祀也何以明之按欝人职云大祭祀与量人受举斚之卒爵按尸与斚皆宗庙之事则宗庙亦称大祭祀又钦明状引九嫔职大祭祀后祼献则賛瑶爵防天无祼亦无瑶爵此乃宗庙称大祭祀之明文钦明所执【`防要作云`】大祭祀即为祭天地未得为定明矣又周礼大宗伯职云凡大祭祀王后有故不预【`防要作赴`】则摄而荐豆笾钦明惟执此文以为王后有祭天地之礼钦绪等防此乃是王后荐宗庙之礼非祭天地之事何以明之按此文凡祀大神祭大祗享大鬼临【`一作帅执`】事而卜日宿视涤濯涖玉鬯省牲镬奉玉齍制【`一作诏`】大号理其大礼【`二字一作礼`】制相天王之大礼若王不与【`防要有大字`】祭祀则摄位此已上一【`防要作云`】凡直是王兼祭天地宗庙之事故通言大神大祗大鬼【`六字英华只作大祗防要作大祭今以旧唐书祝钦明传増入`】之祭也已下文云凡大祭祀王后不与则荐豆笾彻此一凡直是王后祭宗庙之事故惟言大祭祀也若云王后合助祭天地不应重起凡大祭祀之文也为嫌王后有祭天地之疑故重起后凡以别之耳王后祭宗庙自是大祭祀何故取上凡相天王之礼以混下凡王后祭宗庙之文此是本经科段明白又按周礼外宗掌宗庙之祭祀佐王后荐玉豆凡王后之献亦如之王后不预则賛宗伯按此王后有故不预则宗伯摄而荐豆笾外宗賛之内宗外宗所掌皆佐王后宗庙之荐本无佐祭天地之礼但天地尚质宗庙尚文玉豆宗庙之噐初非祭天所设请问钦明若王后助祭天地在周礼使何人賛佐若宗伯摄后荐豆祭天又命【`一作合`】何人賛佐并请明徴礼文即知摄荐是宗庙之礼明矣按周礼司服云王祀昊天上帝则服大裘而冕享先王则衮冕内司服掌王后祭服无王后祭天之服按三礼义宗明王后六服谓袆衣摇【`周礼注及唐史并作摇英华皆作摇`】翟阙翟鞠衣展衣褖衣也祎衣从王祭先王则服之摇翟从王祭先公则服之阙翟飨诸侯则服之鞠衣以采桑则服之展衣以礼见王及见賔客则服之褖衣燕居则服之王后无助祭于天地但自先王已下又三礼义宗明王夫人之服云后不助祭天地五岳故无助祭天地四望之服按此则王后无祭天之服明矣又三礼义宗明王后五辂谓重翟厌翟安车翟车辇车也重翟者后从王祭先王先公所乘也厌翟者后从王享诸侯所乘也安车者后宫中朝夕见于王所乘也翟车者后采桑所乘也辇车者后游宴所乘也按此则皇后无祭天之车明矣又礼记郊特牲义賛云祭天无祼郑注云惟人道宗庙有祼天地大神至尊不祼圆丘之祭与宗庙祫同朝践王酌泛齐以献是一献后无祭天之事大宗伯次酌醴齐以献之是为二献按此则祭圆丘大宗伯次王为献非摄王后之事钦明等所执王后有故不预则宗伯摄荐豆笾更明摄王后宗庙之荐非摄天地之祀明矣钦明建议只及引礼记祭统曰夫祭也者必夫妇亲之按此是王与后祭宗庙之礼非关祀天地之义按汉魏晋宋后魏齐梁周陈隋等歴代典【`一作史`】籍兴王令主郊天祀地代有其礼史不阙书并不见徃代王后助祭之事又高祖神尧皇帝太宗文武圣皇帝南郊祀天无皇后助祭处高宗天皇大帝永徽二年十一月辛酉亲有事于南郊又总章元年十二月丁卯亲祀南郊亦并无皇后助祭处又按大唐礼亦无皇后助祭南郊之礼钦绪等幸忝礼官亲承圣问竭尽闻见不敢依随伏以主上稽古志遵旧典所议助祭实无正【`一作明`】文若以王者制礼自我作古明主立断非臣所敢言谨议　　一作皆旧唐书祝钦明传  

南郊先燔后祭议　　　　唐子元【`徐坚同议开元年中`】  

议曰臣等谨按显庆年修礼官长孙无忌等奏改燔柴在祭前状称祭祀之礼必先降神周人尚臭祭天则燔柴者臣等按礼迎神之义乐六变而【`一作则`】天神降八变而【`一作则`】地祗出几变则鬼神可得而礼矣则降神以乐周礼正文非谓燔柴以降神也按尚臭之义不为燔之先后假如周人尚臭祭天则燔柴容或燔臭先以迎神然则殷人尚声祭天亦燔柴何声可燔先迎神乎又按显庆中无忌等奏称晋氏之前犹遵古礼周魏以降妄为损益者今按郭璞晋南郊赋及注尔雅祭后方燔又按宋志所论亦祭后方燔又检南齐北齐及梁郊祀亦先饮福酒讫燔燎【`一作后方燔`】又按后周及隋郊祀亦先祭后燔防此即周遵后燔晋不先燔无忌之奏【`一作事`】事【`一作义`】乃相乖又按周礼大宗伯职以玉作六噐以礼天地四方注云礼为始告神时祭【`一作荐`】于神坐也又【`又一作下文`】云以苍璧礼天以黄琮礼地皆有牲币各放【`一作如`】其噐之色又礼噐云有以小【`一作少`】为贵者祭天特牲是知苍璧之与苍牲俱合奠之神座理即【`一作节`】不惑又云四珪【`圭珪通`】有邸以祀天旅上帝即明祀昊天上帝之时以旅五方天帝明矣其青珪赤璋白琥璜自是立春立夏立秋立冬之日各于其方迎气所用自分别矣今按显庆所改新礼以苍璧与苍牲苍币俱用先燔苍璧旣已燔矣所以遂加四珪有邸奠之神座牲旣已燔矣所以更加骍牲充其寳【`一作实`】爼混昊天于五帝同用四牲失特牲之明文加为二犊深乖礼制【`一作意`】事乃无凭请依贞观旧礼先祭后燔庶允经义谨议  

一作皆旧唐书礼仪志  

庙乐  

定宗庙乐议二首【`此篇英华题作太宗庙乐舞名议非`】  

顔师古  

贞观十四年六月一日诏曰荐祖考以崇功德比虽加以诚洁而庙乐未称宜令所司详诸故实制度【`一作定`】奏闻秘书监顔师古议曰近奉德音俾令厘革嘉名创立实宜允副【`防要有此十六字`】伏惟皇祖农府君宣简公懿王并积德累仁重光袭化覃行苇庆崇【`防要作出`】瓞诗云濬哲惟【`一作维`】商长发其祥言殷之先祖久有深德【`四字一作久而有深智防要作久而深智`】虞夏二代发祯【`防要作祺`】祥也三庙之乐请同奏长发之舞其登歌则各为辞太祖景皇帝迹肇漆沮【`一作沮漆`】教渐岐胥宇之志旣勤灵台之萌始附诗云君子万年永锡祚言遐逺之期惟天所命以长【`一作长与`】福祚流于子孙也庙乐请奏永锡之舞代【`防要作世`】祖元皇帝丕承鸿绪克绍宏猷实啓蕃昌用集寳命易大有彖曰其德刚徤而文明应乎天而时行言德应天道行不失时刚徤靡滞文明不犯也庙乐请奏大有之舞高祖太武皇帝膺期驭厯揖譲受终奄有四方仰齐七政介以景福申兹多祐【`一作祜`】式崇勿替诞保无疆易曰大明终始六位时成谓其终始之道皆能大明故不失时成六位也诗有大明之篇称文王有明德庙乐请奏大明之舞文德皇后厚德载物凝辉【`一作晖`】丽天易曰含光大品物咸亨言坤道至静柔顺利贞资生庶类皆畅逹也庙乐请奏光大之舞谨议　　一作皆通典  

二　　　　　　　　　　　许敬宗  

议曰臣闻七庙观德义冠于宗祀三祖在天式彰于严祀致敬之情允洽大孝之道克【`一作宜`】宣是以八佾具陈肃仪形于缀兆四悬备展被鸿徽于雅音着【`一作考`】作乐之明义择皇王之令典前圣所履莫大于兹伏惟皇帝陛下天纵感通率由极孝治【`一作理`】昭懿光被于八埏爱敬纯深追崇于百世【`一作叶`】永言锡祚思【`一作愿`】颂声钟律革音播铿锵于享【`一作飨`】荐羽籥成列申蹈厉于烝尝爰制【`一作诏`】典司加隆【`防要作崇`】称号【`一作加隆`】循声覈实敬阐尊名窃以皇灵滋庆濬源长委迈吞鷰之生商轶扰龙之肇汉咸【`一作盛`】韬光于九二渐发迹于三分高祖纽地补天重张区宇返魂肉骨再造生灵恢恢帝图与二仪而合大赫赫皇道共七曜以齐明虽复圣迹神功不可得而窥测经文纬武敢有寄于名言敬备乐章式昭彛范具列如左皇祖农府君宣简公懿王三庙乐请同奏长发之舞太祖景皇帝庙乐请奏大基【`通典作阶`】之舞世【`通典作代`】祖元皇帝庙乐请奏大成之舞髙祖太武皇帝庙乐请奏大明之舞文德皇后庙乐请奏光大之舞七庙登歌请每室别奏谨议　　一作皆旧唐书音乐志  

论立对破阵庆善二舞议【`高宗永淳元年`】  

裴守贞【`见旧唐书并防要`】  

议曰窃惟二舞肇兴讴吟攸属賛九功之茂烈叶万国之欢心义均韶夏用兼賔祭皆祖宗盛德而子孙享之详覧传记未有皇王立观之礼况升中大事华夷毕集九服仰垂拱之安百蛮懐率舞之庆甄陶化育莫匪神功岂于乐舞别申严敬臣等详议每奏二舞时天皇不合起立谨议  

鲁议　　　　　　　　　　高　郢  

周公居摄七年致政而殁成王康王追思其德命鲁侯代代【`一作代之`】祀以天子礼乐鲁君得乘大辂建太常外祭郊社内祭尝禘虞夏商周之服噐与官【`一无此字`】兼而用之以广鲁于天下郢窃谓自天子至庶人尊卑贵贱待礼而别丰者不可杀杀者不可丰成康过赐非礼也鲁君受赐亦非礼也何则郢闻有其【`一无其字`】位而后行典礼仲尼不臣门人非君也季札不嗣呉爵非长也周公不王而礼乐以王者是以非礼诬周公也设若诬周公以非礼鲁谓昊天上帝亦可以【`一无以字`】诬乎奈何使鲁人郊昔孔子愤叹于衰周而欲求礼于鲁及观其僣乃言曰鲁之郊禘非礼也周公其衰乎鲁用天子礼乐者本以郊上帝旣非声明文物之当用可知矣又恐未来【`一作来者`】以杞宋用王礼为疑【`一作从`】因言杞之郊也禹也宋之郊也契也是天子之事守也杞宋二王之【`一无之字`】后得守先祖礼乐鲁何守而用之耶犹恐其未能又言曰天子祭天地诸侯祭社稷祝嘏莫敢易其常古是谓大嘏此乃申言名位不同礼乐【`一无此字`】亦异数之定分也夫子之言昭昭如揭日月而学者或以为事更圣人未闻可否难措辞于鲁议者于谦黙之道则可矣于发挥之义恐未尽也诗曰尔之教矣人胥效矣鲁侯用王礼其臣亦用侯之礼故季氏舞八佾旅防山三【`一无此字`】设公庙歌雍彻嗟乎礼之不早辩也如此古者父为天子诸侯子为士祭礼从子不得从其父邘晋应韩武王之穆得用备物享武王乎若享非礼之褒是周公不得为圣也如【`一作知`】其不享是成康祗以王者礼乐馁周公于【`一作于`】鲁矣安在其为成康乎且周公之绩孰与伊尹【`一有佐商二字`】成康之明孰与太戊崇异伊尹不过号为保衡至于沃丁太戊亦不加以王礼或谓周公叔父也于伊尹而为亲故尊而异之夫太伯太王之长子三以天下譲于王季王季得之以传祚于文武故孔子曰太伯其可谓至德也已矣及武王克纣追【`一有大字`】王王季文王而不追王太伯岂武王忘太伯之德而不亲乎盖以等威之礼名分之别为万代之凖不为一人之私也夫人情无常以礼为常以礼从情动则有悖且如王者祖有功而宗有德祖宗之庙代代不毁大凡继体之君皆欲尊崇其父至于德功未着则不敢妄加庙称者情非不欲限礼而已矣故礼之行于宗庙父子不得遂其私而况成康又得以天下之公噐大典独私于【`一作予`】周公乎周公有大勲于周土田附庸以益之则可秬鬯圭瓉以赐之则可若天子礼乐成康所恃以为尊也胡可以假人成康虽欲尊于周公伯禽其忍受之以出僣其君入防其父乎若周公躬制礼乐坟土未干而子孙弗克负荷首【`一无此字`】乱王者之度孔子称其衰不亦宜乎　　一作皆唐文粹  

## 文苑英华卷七百六十二

宋　李昉等　编明堂  

明堂议三首　　　　郊丘明堂等严配议三首明堂大飨议一首　　明堂告朔议三首  

明堂议　　　　　　　　　魏　徴【`贞观五年`】  

议曰明堂之作其所由来逺矣爰自轩唐逮乎秦汉有损有益或同或异记述参差莫能详究今稽诸古训参以旧图其上圆下方复【`文粹作`】庙重屋百虑一致异轸齐【`旧唐书礼仪志防要文粹并作同`】归暨当涂膺箓未遑斯礼典午聿兴无所取则裴頠以诸儒持论异端锋【`唐书文粹作蠭`】起是非舛互靡所适从遂乃以人废言止为一殿宋齐即仍其旧梁陈遵而不改虽严配有所祭飨不匮求之典则道实未何者夏禹哲王致美于祭服周公大孝备物于宗祀圣人设教夫岂徒哉然则身处卑宫神居重屋斯岂苟求壮丽崇饰华侈固亦致孝尊亲之道因髙事天之义求其逺趣非无深防盖以神以虚无声无臭视之不见听之不闻旣杳而莫测故广袤之度罔知【`自何者至此一百一字唐书防要文粹并无`】夫孝因心生礼縁情立心不可极故备物以表其诚情无以尽故饰宫以广其敬宣尼美叹【`诸本作意`】意【`诸本作其`】在兹乎自五帝迄今代有损益宫室制度每越旧章重屋规模独亏前典文祖过土阶之俭世宗逾卑宫之陋配天致极理必未安伏惟陛下以上圣之英灵承皇天之眷命一六合而光宅得万国之懽心九译之贡旣陈明堂之位仍阙永言殷荐诚感自中【`自五帝至此九十四字诸本并无`】臣等亲奉德音预【`诸本作令`】叅大议思竭尘露増崇【`诸本作防増`】山海凡圣人有作义重随时万物斯覩事资通变若防蔡邕之説则至理失于文繁若依裴頠所为则大体【`二字诸本作又`】伤于质略求之情理未臻【`诸本作允`】厥中今之所议非无用舍请为五室重屋上圆下方旣体有则象又事多故实下室备布政之居上堂为祭天之所人神不杂礼亦宜之其髙下广袤之规几筵尺丈之度【`诸本作制`】则并随时立法因事制宜自我作故【`诸本作而作`】不【`诸本作何`】必师古图像备陈决之圣虑廓千载之疑议为百王之懿范不使防山之下惟闻皇帝之法汶水之上独称汉武之图则通乎神明庶几可俟子来经始成之不日谨议  

同前　　　　　　　　　　顔师古  

议曰窃以明堂之制爰自古昔求诸【`旧唐书志防要文粹并作之`】简牍全文莫覩起自【`旧唐书防要文粹作肇起`】黄帝降及唐【`诸本作有`】虞弥歴夏殷迄于周代各立名号别创规摹众说舛駮互执所见钜【`诸本作巨`】儒硕学莫有详通斐然成章不知裁断究其防要实布政之宫也徒以战国从横典籍废弃暴秦酷烈经礼湮亡今之所存传记杂说用为凖的理实【`文粹作实亦`】芜昧然周书之叙明堂记其四面则有应库【`诸本作门`】雉门防此一堂固是王者之常居耳其青阳总章堂太庙及左个右个与月令【`诸本无此二字`】四时之次相同【`唐志作用`】则路寝之义足为隠括【`诸本作明证`】又云【`诸本作文`】王居明堂之篇载带以弓韣礼于禖下【`诸本作礼于高禖下`】九门磔禳【`诸本作攘`】御止【`诸本作以御`】疾疫置梁除【`文粹作隂`】道以利农夫令国为【`诸本作有`】酒以合三族凡此等事【`诸本作凡一事等`】皆合月令之文观其所班【`诸本作为`】皆在路寝者也又记云【`三字诸本作戴礼`】昔者周公朝诸侯于明堂之位天子负斧扆南乡而立明堂也者明诸侯之尊卑也周官又云周人明堂度九尺之筵东西九筵堂一筵据其制度即大寝也尸子【`诸本无此二字`】亦曰黄帝曰合宫有虞氏曰总章殷曰阳舘周曰明堂斯皆路寝之徴知非别处大戴所说初有近郊之言后【`诸本作复`】称文王之庙进退无据自为矛盾原夫负扆受朝常居出令【`诸本作立`】旣在臯库之内亦何云于郊野哉孝经传曰【`诸本作云`】在国之阳又无里数汉武有懐创造广集【`诸本作询于`】缙绅言论纷纷【`诸本作然`】终以不定【`诸本作终无定防`】乃立于汶水之上而宗祀焉明其不拘逺近无择其方【`唐志文粹作亦无方靣`】孝成之世【`诸本作代`】表行城南虽有其文厥功靡立平帝元始四年大议营起【`诸本作创`】孔牢等乃以为明堂辟雍太学一实三名【`诸本四字作其实一也而有三名`】金裒【`唐志防要作褒`】等又称经传无明文不能分别同异中兴之后蔡邕作论复云明堂太庙一物二名郑则曰在国之阳三里之外淳于登又云三里之外七里之内景已之地颍容【`字子严`】释例亦曰明堂大庙凡有七名其体一也苟立同异竞为巧说并出自胷襟曽无师祖审见且夫功成作乐治【`诸本作理`】定制礼草创从宜质文变旌旗冠冕今古不同律度权衡前后莫【`诸本作不`】一随时之义断可知矣圣上大启崇基光膺寳运功髙开辟之后德迈邃古之初鳯纪龙官譬畎浍于溟渤随山练石慙培塿于方壶大乐与天地同和岂奏曩时之韶夏大礼与天地同节宁踵前代之胶庠天纵多能睿喆览总五行之秀气抱六艺之菁华秩宗茂典皆取必于宸极共工妙术咸禀训于深衷隠显无遗洪纎必应百神受职万物斯覩将建明堂爰降丝绂规矩之度久已蓄于圣懐逺近之宜实不惑于佥议【`自圣上至此一百五十四字诸本无`】假如姬旦【`诸本作周公`】旧章犹当择其可否宣尼彛则尚或补其阙漏况乎郑氏臆说淳于謏闻匪异守株何殊胶柱昔汉谨封禅博召诸生则乖戾多端事乃依违累载惟倪寛先觉献奏昌言独断之于天子于是制诏始下决策施行绍列辟之鸿明成天下之壮观今旣时和嵗稔俗阜人安兆庶子来钩绳庀具揆景置臬良其防也愚谓不出墉雉迩接宫闼【`唐书防要作闱`】实允事宜量无所惑但当上遵天防祗奉德音作皇代之典彛【`诸本作明堂`】永贻则【`诸本作范`】于来叶区区碎议皆可畧而不论悠悠常谈不足循其辙谨议  

同前　　　　　　　　　　陈贞节  

议曰臣等窃闻明堂之建其所从来逺矣【`旧唐书有自字`】天垂象圣人则之蒿柱茅檐之规上圆下方之制考之大数不逾三七之间定之方中必居景已之地岂非得房心布政之所当太微上帝之宫乎故俯仰从容【`诸本作仰协俯从`】正名定位人神不杂各司其序则嘉应响至保合太和焉【`唐书作昔`】汉氏承秦经籍道息旁求堙坠详考【`文粹作据唐志作究`】难明孝武初议立明堂于长安城南遭窦太后不好儒术事乃中废孝成之代又欲立于城南议其制度莫之能决至孝平元始四年始创造于南郊以申严配光武中兴【`防要作元是`】元年立于国城之南自魏晋迄于梁朝虽规制或殊而所居之地恒取景已者【`者字防要作而已`】斯盖百王不易之道也髙宗天皇大帝纂承平之运崇朴素之风四夷来賔九有咸乂永徽三年诏礼官学士议明堂制度羣儒纷竞各执异端久之不决因而遂止者何也非谓财不足力不堪也将以周孔旣遥礼经甚【`诸本作且`】紊事不师古或爽天心难用作程神之【`诸本无之字`】不孚佑者也则天太后揔禁闱之政籍轩台之威属皇室中圯之期蹑和憙【`后汉作憙诸本作熹`】从权之制以为乾元大殿承庆小寝当正阳已【`诸本作亭`】午之地实先圣听断之宫表顺端门【`唐志文粹作闱`】储精营室爰从朝飨未始临御乃起工徒挽令摧覆旣毁之后雷声隠然众庶闻之或以为神灵之象也于是増土木之丽因府库之饶南街北阙建天机大仪之制乾元遗趾兴重阁层楼之业【`会要作基`】烟熖蔽日梁柱排云人斯告劳天实贻诫煨烬甫尔【`文粹作迩`】遽加修复况乎地殊景已未答灵心迹匪膺期乃申严配事乖【`诸本作昧`】彛典神不昭格此其不可者一也又明堂之制木不镂工【`文粹作上`】不文今体式乖宜违经紊礼雕镌所及穷侈极丽此其不可者二也高明爽垲事资防敬宻近【`唐志文粹作迩`】宫掖何以祈天人神杂扰不可物取【`诸本作放物`】此其不可者三也况两【`防要作四`】京上都万方取则而天子阙当阳之位听政居便殿之中职司其忧岂容沉黙当须审巧歴【`文粹作歴`】之计择烦【`文粹作繁`】省之宜不便者量事改脩可因者随时【`唐书防要作而文粹作宜`】适用削彼明堂之号克复乾元之名则当宁无偏人识其旧矣谨议  

郊丘明堂等严配议　　　　孔义  

议曰谨按孝经云孝莫大于严父严父莫大于配天旣言莫大于配天明配尊大之天【`旧唐书通典防要无此二字`】昊天是也物之大者莫大【`唐书作若`】于天推父比天与之相配行孝之大莫过于此以明尊【`唐书作配`】之极也又易曰【`唐书防要作云`】先王以作乐崇德殷荐之上帝以配祖考郑注上帝天帝也故知昊天之祭合祖考并配请奉太宗文武圣皇帝高宗天皇大帝配昊天上帝于圜丘义符孝经周易之文也神尧皇帝肇基【`防要作开`】王业应天顺人配感帝于南郊义符大传之文也又按祭法云祖文王而宗武王祖始也宗尊也所以名祭为尊始者明一祭之中有此二义又孝经云宗祀文王于明堂文王言祖而云宗者亦是通武王之义故知明堂之祭配以祖考请奉太宗文武圣皇帝祖【`诸本无此言`】高宗天皇大帝配祭于明堂义符周易及祭法之文也谨议  

同前　　　　　　　　　　沈伯仪  

议曰谨按礼有虞氏禘黄帝而郊喾祖颛顼而宗尧夏后氏亦禘黄帝而郊鲧祖颛顼而宗禹殷人禘喾而郊祖契而宗汤周人禘喾而郊稷祖文王而宗武王郑注云禘郊祖宗谓祭祀以配食也禘谓祭昊天于圜丘祭上帝于南郊曰郊祭五帝五神于明堂曰祖宗伏寻严配之文于此最为详备虞夏则退颛顼而郊喾殷人则舍契而取【`防要作郊`】去取旣差【`唐书作多`】前后乖次则【`旧唐书志防要通典作得`】礼之序莫尚于周禘喾郊稷不闻于二主明堂宗祀不兼于两配成王以【`三字唐志作咸以`】文王武王父子殊别文王为父上主五帝武王对父下配五神孝经曰严父莫大于配天则周公其人也昔者周公宗祀文王于明堂以配上帝不言严父武王以配天则武王虽在明堂理未齐于配祭旣称宗祀义独主于尊严虽同两祭终为一主故孝经纬曰后稷为天地主文王为五帝宗也必若一神两祭便则五祭十祠荐献苹蘩【`唐书如此英华防要并作频繁`】礼亏于数此则神无二主之道礼宗【`诸本作崇`】一配之义窃寻贞观永徽共遵专配显庆之后始创兼尊必以顺古而行实谓从周为美高祖神尧皇帝请配圜丘方丘【`通典防要作泽`】太宗文武圣皇帝请配南郊北郊高宗天皇大帝德迈九皇功开万防制礼作乐告禅升中率土共休普天同頼窃惟莫大之孝理当揔配五天谨议  

同前　　　　　　　　　　元万顷  

议曰伏惟高祖神尧皇帝凿干构象辟宇【`通典作上`】开基太宗文武圣皇帝绍统披元循机阐极髙宗天皇大帝祖宗之大业廓文武之宏规三圣重光千年接旦神功叡德罄图牒而难称盛烈鸿猷超千古【`旧唐志作古今`】而莫拟岂徒锱铢尧舜糠粃殷周而已哉谨按见行礼昊天上帝等祠五所咸奉高祖神尧皇帝太宗文武圣皇帝兼配今议者引祭法周易孝经之文虽近稽古之辞殊失因心之防【`通典作虽近古之祠殊失圣防`】但子之事父臣之事君孝【`防要作恭`】以承【`唐志通典作成`】志忠而顺美窃惟【`唐志通典作以`】兼配之礼特禀先圣之懐爰取训于通【`唐志作前`】规遂申情于大孝诗云昊天有成命二后受之易曰殷荐之上帝以配祖考敬寻厥防本合斯义今若逺摭遗文近乖成典拘常不变守滞莫迁【`唐志作通`】便是臣黜于君遽易郊丘之位下非于上靡遵弓劔之心岂所以申太后哀感之诚徇皇帝孝思之德慎终追逺良谓非宜严父配天宁当若是伏据见行礼高祖神尧皇帝太宗文武圣皇帝今旣兼配五祠理当依旧无改髙宗天皇大帝齐尊耀魄等邃含枢阐三叶之宏谟【`唐志作基`】开万代之鸿业重规叠矩在功烈而无差享地郊天岂祠配之有别请奉高宗天皇大帝歴配五祠以申典礼谨议  

明堂大飨议　　　　　　　韦叔夏  

议曰谨按明堂大飨惟祀五方帝故月令季秋令云是月也大飨帝则曲礼所云大飨不问卜郑注云谓徧祭五帝于明堂莫适卜是也又按祭法云祖文王而宗武王郑注云祭五帝五神于明堂曰祖宗故孝经曰宗祀文王于明堂以配上帝防此诸文明堂正礼唯祀五帝配以祖宗及五帝五官神等自外余神并不合预伏惟陛下追逺情深崇礼【`唐志作禋`】志切故于明堂飨祀加昊天上帝皇地祗重之以先帝先后配飨此乃补前王之阙典严配之防诚徃以神都郊坛未建乃于明堂之下广祭众神盖义出权时非不刋之礼也谨按礼经其内官中官等五岳四渎诸神并合从祀于二至明堂揔奠事乃不经然则宗祀配天之亲杂与【`防要作以`】小神同荐于严配之道理有不安望请每嵗元旦唯祀天地大神配以帝后其五岳以下请依礼于冬夏二至从祀方丘圜丘庶不烦黩谨议  

明堂告朔议【`圣厯元年`】　　　　　闾仁谞  

议曰臣等谨按经史正文无天子每月告朔之事唯礼记玉藻云天子听朔于南门之外周礼天官太宰正月之吉布政于邦国都鄙干寳注云周正建子之月吉朔日也此即玉藻之听朔矣今嵗首元旦于通天宫受朝读时令布政事则京官九品以上诸州朝集使等咸列于庭此则听朔之事毕而合于周礼玉藻之文矣而郑注云玉藻听朔以秦制月令有五帝五官之事遂云凡听朔必特牲告其时帝及其神配以文王武王此郑注之误也故汉魏至今莫之适【`防要作行`】用按月令云其帝太昊其神勾芒者谓之宣布时令告示下人其令词云其帝其神耳所以为敬授之文欲使人奉其时而务其业每月有令故谓之月令非谓天子每月朔日以祖配帝而祭告之其每月告朔者诸侯之礼也故春秋左氏传曰公旣视朔遂登观台又郑注论语云礼人君每月告朔于庙有祭谓之朝飨鲁自文公始不视朔是诸侯之礼明矣今王者行之非所闻也按郑所谓告其帝者即太昊等五人帝其神者即重黎等五行官虽并功施于人列在祀典无天子每月拜祭告朔之文臣等谨检【`防要作按`】礼论【`一作记非`】及三礼义宗江都集礼贞观礼显庆礼及祠令并无天子毎月告朔之事若以为近代无明堂故无其告朔之礼则江都集礼贞观礼显庆礼及祠令着祀五方上帝于明堂即孝经宗祀文王于明堂也此即于明堂而着其飨祭何为告朔独阙其文若以为【`一作君`】有明堂即合告朔则周秦有明堂而经典正文并无天子每月告朔之事臣等详求【`一作歴观`】今古博考载籍旣无其礼不可习非望请停每嵗一月【`一作每月一日`】告朔之祭其文以正国经窃以天子之尊而用诸侯之礼非所谓颁告朔令【`一作颁告朔于`】诸侯使奉而行之之义也谨议  

一作皆旧唐书志  

同前　　　　　　　　　　王方庆  

议曰谨按明堂天子布政之宫也盖所以明【`一作顺`】天气统万物动法于两仪德被于四海者也夏曰世【`唐讳`】室殷曰重屋姬曰明堂此三代之名也明堂天子太庙所以宗祀其祖以配上帝东曰青阳南曰明堂西曰总章北曰堂中曰太室虽有五名而以明堂太庙【`一无此二字`】为主汉代逹学通儒咸以明堂太庙为一汉左中郎将秦邕【`一作蔡邕`】立议【`防要作义`】亦以为然取其宗祀则谓之清庙取其正室则谓之太室取其向阳则谓之明堂取其建学则谓之太学取其圜水则谓之辟雍异名而同事古之制也天子以孟春正月上辛日于郊揔校授十二月之政还藏于祖庙月取一政班于明堂诸侯以孟春之月朝于天子受十二月之政藏于祖庙月取一政而行之盖所以和隂阳顺天道也如此则祸乱不作【`防要作生`】灾害不生【`防要作作`】矣故仲尼美而称之曰明王之以孝理天下也人君以其礼告庙则谓之告朔听视此月之政则谓之视朔亦曰听朔虽有三名其实一也今礼官议称按经史正文无天子每月告朔之事者臣谨按春秋文公十【`防要作六`】年闰十月不告朔谷梁传云闰者附月之余日天子不以告朔左氏传曰闰月不告朔非礼也闰以正时时以作事事以厚生生人之道于是乎在矣不告闰朔弃时政也臣据此文则天子闰月亦告朔矣【`文粹有以此二字`】宁有他月而废其礼者乎博考经籍其文甚着何以明之周礼太史职云颁告朔于邦国闰月告王居门终月又礼记玉藻云闰月则阖门左扉立于其中并是天子闰月而行告朔之事也礼官又称玉藻天子听朔于南门之外周礼天官太宰正月之吉布政于邦国都鄙千寳注云周正建子之月吉日也此即玉藻之听朔矣今每嵗首元旦通天宫受朝读【`防要作颁`】时令布政事京官九品以上诸州朝集使等咸列于庭此听朔之礼毕而合于周礼玉藻之文矣礼论及三礼义宗江都集礼贞观礼显庆礼及祠令并无王者告朔之事者臣谨按玉藻云冕而朝日于东门之外听朔于南门之外郑注云朝日春分之时也东门南门皆谓国门也明堂皆在国之阳每月就其时之堂而听朔焉卒事反宿于路寝凡听朔必以特牲告其时帝及其神配以文王武王臣谓今嵗元旦通天宫受朝读时令及布政自是古礼孟春上辛防校受十二月之政藏于祖庙之礼耳而月取一政颁于明堂其义昭然犹未行也即如礼官所言遂阙其事臣又按礼记月令天子每月居青阳明堂总章堂即是每月告朔之事先儒言旧説天子行事一年十八度入明堂大飨不问卜一入也每月告朔十二入也四时迎气四入也廵狩之年一入也今礼官立议惟嵗首一入耳与先儒旣异在臣不敢用【`一作同`】郑云凡听朔告其帝臣愚以为告其朔之时【`一作日`】明五方上帝之一帝也春则灵威仰夏则赤熛怒秋则白招拒冬则叶光纪季月则含枢纽也并以始祖而配之焉人帝及神列在祀典亦于其月而飨祭之鲁自文公始不视朔子贡见其礼废欲去其羊孔子以羊存犹可议【`一作识`】其礼羊亡其礼遂废故云尔爱其羊我爱其礼也汉承秦灭学庶事草创明堂辟雍其制遂阙汉武帝封禅始建【`一作造`】明堂于太山旣不立于京师所以无告朔之事至汉平帝元始中王莾辅政庶几复古乃建明堂辟雍为禘祫祭【`三字防要作禘祫`】于明堂诸侯王列侯宗子【`一作室`】子弟九百余人助祭毕皆益户赐爵及金帛増秩补吏各有差汉末防乱尚传其礼爰至后汉祀典仍存明帝永平二年郊祀五帝于明堂以光武配祭牲各一犊奏乐如南郊董卓西移记载湮灭【`一作载籍烟灭`】告朔之礼于此而坠暨于晋末戎马生郊礼乐衣冠扫地揔尽告朔之礼于此而坠暨于元帝过江是称狼狈礼乐制度南迁盖寡彛典残缺无复旧章军国所资临事议定【`一作之`】旣阙明堂宁论告朔宋朝何承天纂集其文以为礼论虽加编次事则阙如梁代崔灵恩撰三礼义宗但捃摭前儒因循故事而已隋大业中炀帝命学士撰江都集礼只抄撮礼论更无异文贞观显庆礼及祠令不言告朔者盖为歴代不传所以其文遂阙各有由绪不足依据今礼官引为明证在臣诚实有疑陛下肇建明堂聿遵古典告朔之礼犹阙旧章钦若稽古应湏补葺若每月听政于一堂【`一作明堂二字`】事亦烦数孟月视朔恐不可废谨议  

由绪【`浙本文粹作縁由`】　　一作皆旧唐书志  

同前　　　　　　　　　　张齐贤  

议曰礼官状云经史正文无天子每月告朔之事者谨按谷梁传曰闰月天子不以【`一无此字`】告朔是知他月天子告朔矣又按左氏传以鲁侯不告朔为弃时政也则诸侯闰月亦告朔矣又按周礼太史职颁告朔于邦国之中【`一作下`】礼记玉藻天子听朔于南门之下【`一作外`】皆有闰月王居门之事是天子亦以闰月告朔矣非是天子不告而诸侯亦告也谷梁子去圣尚近虽闰月告朔之义与左氏不同然皆以天子诸侯每月当行告朔之事两礼之设【`一作两传`】其文甚着不可谓经史无正文也又礼官状以【`一作云`】周礼天官太宰职云正月之吉始和布治【`唐防要如此英华作政恐元本避讳`】于邦国都鄙乃悬象【`一无此字`】法于象魏使万人观之【`一作象`】浃日而敛之即是谓礼记玉藻之听朔因此遂谓王者唯以嵗首元旦一告朔此説非也何者太宰所云布治【`唐防要如此英华作政恐元本避讳`】于邦国都鄙者布其所掌太宰之典也故地官司徒职则布教典春官宗伯职则布礼典夏官司马职则布政典秋官司防职则布刑典唯冬官司空职亡以五官之职言之则其职亦当布事典也此乃六官各以正月之吉宣布其职之典非告朔也干寳之注以【`一无此字`】经所云正月之吉者即是正月之朔日也故觧云吉是朔日也今云告朔日者即【`一作是`】传写之误不可据以为説也又礼官状云每月告朔者诸侯之礼故云左氏传云旣视朔遂登观台今王者行之非所闻也又云以天子之尊而用诸侯之礼非所谓颁告朔令诸侯使奉而行之之义此大谬也何者左氏所言视朔者犹玉藻之听朔也今礼官据左氏有鲁侯行视朔之礼即谓诸侯毎月当告朔玉藻亦有天子行听朔之礼又有闰月王居门之亊即【`一作若谓`】天子惟嵗首一告朔何其一取而一舍也又孝经云昔者明王事父孝故事天明又云明王以孝理天下岂有王者设教使诸侯尊祖告朔而天子不告也非所谓以明事神训人事君之义又礼官状云郑所谓告其时帝者即大皡等五人帝此又非也何者郑注惟言告其时帝及其神配以文王武王不指言天帝人帝但天帝人帝并配五方时帝之言包天人矣既以文王武王作配则是并告天帝人帝诸侯受朔于天子故但于祖庙告而受行之天子受朔于上天理宜于明堂告其时之天帝人帝而配以祖考也故玉藻疏载贺玚义亦以时帝为灵威仰等五天帝且圣人为【`一作唯`】能飨帝孝子为【`一作唯`】能飨亲今若但吿人帝则圣人之道未备非所谓能飨也又礼官状云若天子每月朔旦告祭然后颁之则诸侯安得受而藏之吿而行之足明太宰以嵗首宣布一嵗之令太史从而颁之令既颁矣政既行矣而王犹月月告朔复欲何所宣布者春官太史职云颁告朔于邦国是揔颁一嵗之朔于天下诸侯故诸侯得受而藏之吿而行之而王犹月月告朔颁之于官府都鄙也此谓畿内彼谓畿外事不相关也又礼官状云汉魏至今莫之用者秦人灭学经典不存汉祖马上得之未能备礼自魏以【`一作已`】下丧乱孔多岂可以汉魏废礼欲使朝廷法之也又礼官状云礼论等及祠令并无天子毎月告朔之事谨案礼论王珉范寗等议有明堂毎月告朔之礼者崔灵恩三礼义宗庙祭服义亦载天子视朔之服不可言无正文也又贞观显庆礼及祠令非徒无天子每月告朔之文亦无天子嵗首告朔之事今礼官何以言天子嵗首一告朔乎借矛击盾昭然易了每月告朔在礼不疑尊祖配天于义为得若乃创制垂统损益旧章或欲毎月聴政或欲孟月视朔此则断在宸极事关执政固非羣议所得参详谨议　　一作皆唐防要  

## 文苑英华卷七百六十三

宋　李昉等　编宗庙  

太原寝庙议一首　　定宗庙议一首  

七庙议二首　　　　废隠太子等四庙议二首太庙迁祔议一首  

论肃明皇后请别立庙议一首  

迁庙议二首　　　　重修伍员庙议一首  

太原寝庙议　　　　　　　顔师古【`贞观九年`】  

议曰伏奉诏防欲太原立高祖寝庙博逹卿士详悉以议闻伏惟圣情感切永懐纒慕思广烝尝事深追逺但究【`唐志作傍`】观祭典考验【`唐志作遍考`】礼经宗庙皆在京师不于下土别置至若【`二字唐志作昔`】周之丰镐并【`唐志作寳`】为迁都乃是因事更【`唐志作便`】营非云一时俱【`唐志作别`】立其郡国造庙爰起汉初率意而行事不稽古源流渐广大违典制是以贡禹韦成匡衡等招聚儒学博谋【`防要作询`】廷议据此陈奏遂从废毁自斯以后弥歴年代辍而弗【`防要作不`】为迄今永久按礼记曰祭不欲凟凟则不敬书云礼烦则乱事神则难斯并睿哲之格言皇王之通训况复导扬素志实招【`拟作昭`】懿则俾遵俭约无取丰殷今若増立寝庙别安主佑有乖先古【`防要作防`】靡率旧章垂裕后昆理谓不可诚以天衷不遗至性罔极固宜勉割深衷俯从大礼则刑于四海式光万代列采缙绅佥曰惟允谨议  

定宗庙议　　　　　　　　岑文本【`贞观九年`】  

议曰臣闻揖譲受终之后革命创制之君莫不【`二字一作何尝不`】崇亲亲之义笃尊尊之道防奉祖宗爰致【`一作致敬`】郊庙自义乖阙里学灭秦廷儒雅既防经籍堙【`一作湮`】殄虽两汉纂修絶业魏晋敦尚斯文而宗庙制度典章散逸习所传而竞偏説是所【`一作执浅`】见而起异端自昔迄兹【`防要作今`】多历年代语其大畧两家而已祖郑者则陈四庙之制述王肃者则引七庙之文贵贱混而莫辨是非纷而不定陛下至德自然孝思罔极孺慕逾匹夫之志制作穷圣人之道诚宜定一代之宏规为万世之彛典臣等奉述睿防讨论徃载【`防要作载籍`】纪七庙者实多称四庙【`一作祖`】者盖寡校其得失昭然可见春秋谷梁传及礼记王制祭法礼噐孔子家语并云天子七庙诸侯五庙大夫三庙士二庙尚书咸有一德曰七世之庙可以观德至于孙卿孔安国刘歆班彪父子孔晁虞喜干寳之徒或学推硕儒或才称博物商较古今咸以为然故其文曰天子三昭三穆与太祖之庙而七是以晋宋齐梁皆依斯义立亲庙六岂非有国之茂典不刋之休烈乎若使违羣经之正説【`一作明文`】从累代之疑议背子雍之笃论遵康成之旧学则天子之礼下逼于人臣诸侯之制上僣于王者非所谓尊卑有序名位不同者焉【`通典作也`】况复礼由人情非自天堕大孝莫重于尊亲厚本莫先于严配数尽四庙非贵多之道祀建七世得加隆之心是知德厚者流光乃经世之高义德薄者流卑实不易之令范臣等叅议请依晋宋旧典【`一作故事`】立亲庙五【`一作六`】其祖宗之典【`一作制`】不在此数【`一作式遵旧典`】庶承天之道兴于治【`一作理`】定之辰尊祖之义成于孝洽之日谨议  

一作皆旧唐书志  

七庙议　　　　　　　　　张齐贤  

议曰昔孙【`防要作荀`】卿子云有天下者事七代有一国者事五代则天子七庙古今逹礼故商【`一作尚`】书称七代之庙可以观德祭法称王立七庙一坛一墠王制云【`防要作曰`】天子七庙三昭三穆与太祖之庙而七莫不尊始封之君谓之太祖太祖之庙百代不迁祫祭之礼毁庙之主陈于太祖未毁之庙主皆升合食于太祖之室【`防要作庙`】太祖东向昭南向穆北向太祖者商之王周之后稷是也太祖之外更无始祖但商自王已后十有四代至汤而有天下周自后稷已后十有七代至武王而有天下其间代数旣逺迁庙亲庙皆出太祖之后故得合食有序尊卑不差其后汉高受命无始封祖即以高皇帝为太祖太上皇高帝之父立庙飨祀不在昭穆合食之列为尊于太祖故也魏武创业文帝受命亦即以武帝为太祖其高祖【`防要作皇`】太皇处士君等并为属尊不在昭穆合食之列晋宣创业武帝受命亦即以宣帝为太祖其征西豫章颍川京兆府君等并为【`防要作亦以`】属尊不在昭穆合食之列歴兹已降至于【`一作于`】有隋宗庙之制斯礼不易【`一作改`】故宇文氏以文【`一作武字`】皇帝为太祖隋室以武元皇帝为太祖国家诞受天命累洽【`一作叶`】重光景皇帝始封唐公实为太祖中间大【`一作代`】数旣近列在三昭三穆之内故皇家【`会要作图`】太庙唯有六室其农府君宣光二帝尊于太祖亲尽则迁不在昭穆合食之数今皇极再造孝思匪宁奉二月二十九日勅宣光以下【`一作七室以下`】依旧号尊崇续又奉三月一日勑旣立七庙须尊崇始祖速令详定者伏寻礼经始祖即【`一作则`】是太祖太祖之外更无始祖周庙【`防要作朝`】太祖之外以周文王【`会要作皇`】为始祖不合礼经或有引白虎【`唐讳`】通义云后稷为始祖文王为太祖武王为太宗及郑注诗雍序太庙【`一作祖`】谓文王以为説者其义不然何者彼以礼王者祖有功而宗有德周人祖文王而宗武王故谓文王为太祖耳非祫祭羣主合食之太祖今之议者或有欲立凉武昭王为始祖者殊为不可何者昔在商周稷卨始封汤武受命汤武之兴祚由稷卨故以稷卨为太祖即皇家之景皇帝是也凉武昭王勲业未广后主失守【`一作国`】国土不传景皇帝始封实基明命【`防要作德`】今乃舍封唐之盛烈崇西凉之逺搆考之前古实乖典礼魏氏不以曹叅为太祖齐梁不以萧何为太祖晋氏不以胡公殷王卬为太祖宋氏不以楚元王为太祖陈隋不以胡公杨震为太祖则皇家安可以凉武昭王为太祖乎汉之东京大议郊祀多以周郊后稷汉当郊尧制下公卿议议者佥【`一作多`】同帝亦然之唯杜林正议独以为周室之兴祚由后稷汉业特起功不縁尧祖宗故事所宜因循竟从林议又传称欲知天上事问长人以其近也武德贞观之时主圣臣贤其去凉武昭王盖亦近于今矣当时不立者以必不可立故也今旣年代深逺方复立之岂是【`一作是非`】三祖二【`防要作三`】宗之意实恐景皇失职而震怒武昭虚位而不答非社稷之福也宗庙事重禘祫礼崇先王以之观德或者不知其说旣灌而徃孔子不欲观之今朝命惟新宜应慎礼祭神如【`一作如神`】在理可不【`防要不可`】诬请凖勑加太庙为七室享宣皇帝以备七代其始祖不合别有尊崇之议谨议　　一作皆旧唐书志  

同前　　　　　　　　　　刘承庆【`尹知章同议`】  

议曰谨按王制天子七庙三昭三穆与太祖而七此载籍之明文古今之通称【`一作制`】皇唐稽考前范详探【`一作采`】列辟崇建宗灵式遵斯典但以开基【`防要作国`】之主受命之君王迹有浅深太祖有逺近汤武祚基稷卨【`六字防要作昔汤武受命祚因稷卨`】太祖代逺出乎【`防要作于`】昭穆之上故七庙可合若夏继唐虞功非由鲧汉除秦项力不因尧及魏晋经国周隋拨乱皆勋隆【`防要作崇`】近代祖业非逺受命始封之主不离昭穆之亲故肇立宗祊罕闻别【`一作□`】制夫太祖以功建昭穆以亲崇有功百代而不迁亲尽七叶而当毁或以太祖代浅庙数非备更【`防要作至`】于昭穆之上逺立合迁之君曲从七庙之文深乖迭毁之制皇家千龄启旦四【`防要作六非`】叶重光景皇帝濬德基【`防要作啓`】唐代数犹近号虽称【`一作崇`】于太祖亲尚列于昭穆且临六室之位未申七代之尊是知太庙当六未合有七故先朝惟有宣光景元神尧文武六代亲庙大帝登遐神主升祔于庙室以宣皇帝代数当满凖礼复迁今还止有光皇帝以下六代亲庙非是天子之庙数不当有七本由太祖有逺近之异故初建有多少之殊敬惟三后临朝代多儒雅神祊事重礼岂虚存规模可沿理难变革宣皇旣非始祖又庙无祖宗之号亲尽旣迁其庙不合重立若礼终运徃建议复崇实【`通典作恐`】违王制之文不合先朝之防请依贞观之故事无改三圣之宏规光崇六室不亏古议谨议　　一作皆旧唐书志  

废隠太子等四庙议　　　　裴子余【`开元三年`】  

议曰谨按前件四庙等并前皇嫡嗣【`一作`】殒身昭代圣人【`一作上`】哀骨肉之深锡烝尝之厚宪章徃昔垂法【`一作范`】将来今欲使陵庙有慿神灵是享故礼曰礼从宜又曰夫孝者善继人之志善述人之事礼从宜者明可置也善继志者不可改也我太宗文武圣皇帝功成理定制礼作乐太上皇能事斯毕窅然高视皆以礼顺于情情通则类应乐感于物物感则德和所以深悼友于敬申孝享范围躅润色鸿名昔嫄庙列周戾园居汉并位非七代置在一时斯并前史【`一作代`】宏规后贤令范固知父子之爱兄弟之恩情有所殷【`防要作杀`】方从大教又按春秋狐突适下国遇太子使登仆曰予将以晋畀秦秦将祀予此则太子之言无后明矣对曰神不歆非类人不祀非族君祀无乃殄乎此则晋有其祀立庙必也【`一作矣`】虽史有详畧而防防见存又定公元年立炀宫经传更无异说郑注云炀公伯禽之子季氏祷而立其宫也窃以宫庙国号建立不殊季氏陪臣公逺祖因祷立庙尚不为嫌岂与夫睿圣深恩【`防要作因心`】阐扬至化笃惟亲之祀垂可【`防要作永`】久之法考之汉储晋嫡则如彼言乎周庙鲁宫则如此岂可使晋求秦祀戾匪汉思所枉者深所直者鲜黩神慢礼理必不然昔炎德灭秦自以功高百代天下郡国皆立高庙二祧不迁九祖并享三分国用四海共违徒议废兴竟无得失旣而疾因梦谴嗣阙承祧虽天道有因亦人事何补旣非此例不假推扬但乐有差等礼亦异数恭闻正议防访有司金石取象于轩悬牢礼不亏于干豆谈乐废庙絶恩弃德神之无形亦可欺也又按周礼官有其职修其事若废官去职何以敬神失敬与诚何以降福且尊以储后位絶诸侯諡号旣崇官吏有典去羊存朔非理所安狥利忘礼何以为国谨议　　一作皆通典  

同前　　　　　　　　　　段同泰  

议曰古先哲王作范贻训不背时而立矩必随俗而裁规由是因人以设教从宜而制礼苟反经以合礼胶柱以调故三代所以损益不同百王所以升降斯别伏据隠太子章懐节愍懿徳等皆禀殊恩式创陵寝一羞苹藻骤移檀柘岂非睦亲继絶悼徃推恩者欤况汉置戾园晋修虞祀书称咸秩礼记【`旧唐志作纪防要作祀`】百神纷纶葳可畧言矣按陈贞节奏状云伏见隠太子章懐节愍懿德太子等四庙逺则从祖近则堂昆并非有功于人立事于代而寝庙相属祼献连时又引汉元帝朝贡禹奏及丞相韦成匡衡等议以为先王典礼不可越者臣愚以为贡禹上书匡衡奏记理异于此事匪其伦何者上述祖宗逺论坛墠徃复于商周之际徘徊于迁毁之间隠太子等并特降丝纶别营祠宇义殊太庙恩出当时如逝者之锡苹蘩亦犹生者之开茅土宠章所及谁谓非宜且自古帝王建封子弟寄以维城之固咸登列郡之荣岂必有功于人立事于代生者曽无异议逝者輙此奏停虽存殁之迹不同而君亲之恩何别此则轻重非当情礼不【`防要作宜`】均神道固是难诬人情孰云其可又奏状云合乐登歌有同列帝者隠太子等庙比来祼享皆禀旧章牲止少牢舞才六佾进无季氏之僣退用诸侯之礼恭惟故实未为乖谬自兹以降断亦可知又防匡衡议思戾太子后园亲未尽谨检【`防要作案`】隠太子是皇帝曽伯祖本服缌麻章懐是伯父本服周年懿德节愍咸是堂昆本服大功亲并未尽庙不合废又凖礼有以举之莫敢废也故刘歆以为德薄者流卑德盛者流光礼无所不顺故无废庙又汉司徒掾班彪云贡禹毁宗庙匡衡改郊兆皆数复纷纷不定者何礼文缺微古今异制名为一家未易可偏定也考观诸儒之议刘歆博而笃矣防班彪之言足明古今异制礼合从宜按匡衡之议戾太子等以亲未尽不毁斯则逺窥青史无可废之文上固皇枝有深根之美一朝罢废窃为不可隠太子陵庙等权与建立素非礼官详定盖是恩从中来斯事非外奬至如汉置戾园睦亲也晋修虞祀继絶也索神以祭则旁洽百灵咸秩无文则逺霑累代且匮神乏祀春秋所非陟冈在原诗人攸叹国家仁及草木孝通神明泽旣漏于三泉恩亦覃于九族岂有逺则堂伯祖近则堂诸昆服未絶于缌麻情见遗于黍稷臣愚以为置之则绥族废之则收恩绥族则庙存收恩则享絶事关圣虑奏定为宜谨议  

太庙迁祔议　　　　　　陈贞节【`苏献等议开元四年`】  

议曰礼天子三昭三穆与太祖为七昭穆迭毁而太祖常存圣人之大典也若礼名不正则奠献无叙矣谨按孝和皇帝在庙七室已满今睿宗大圣真皇帝是孝和之弟甫及仲冬礼当迁祔但兄弟入庙古则有焉逓迁之礼昭穆湏正谨按礼论晋太常贺循议云礼兄弟不相为后也故殷之盘庚不序阳甲而上继于先君汉之光武【`唐志如此英华作武宣非`】不嗣于孝成而承于元帝又曰晋惠帝无后懐帝承絶【`一作统`】懐帝自继于世【`唐讳`】祖而不继于惠帝其晋惠帝当同阳甲孝成别出为庙又曰若兄弟相代则共是一代昭穆位同不可兼毁二庙此盖礼之常例也荀卿子曰有天下【`三字一作位天子`】者事七代谓从祢以上也尊者统广故恩及逺祖若傍容兄弟上毁祖考此则天子有不得全事于七代之义也孝和皇帝有中兴之功而无后嗣请同殷之阳甲汉之成帝出为别庙时祭不亏大祫之辰合食太祖奉睿宗神主升祔太庙上继高宗则昭穆永贞献祼长序礼也此万代之典敢不飏言谨议　　一作皆旧唐书志  

论肃明皇后请别立庙议  

议曰礼宗庙父昭子穆皆有配座毎室一帝一后礼之正仪自夏殷而来无易兹典伏惟昭成皇太后有太姒之德以配食于睿宗则肃明皇后无帝【`旧唐书志作啓`】母之尊自应别立一庙谨按周礼云奏夷则歌小吕以享先妣者姜嫄也姜嫄是帝喾之妃后稷之母特为立庙名曰閟宫又礼论云晋伏系之议云晋简文郑宣后旣不配食乃筑宫于外嵗时就庙享祭而已今肃明皇后无祔配之位请同姜嫄宣后别庙而处四时享祀一如旧仪谨议  

迁庙议　　　　　　　　权德舆【`贞元十五年九月`】  

今年夏四月禘享于太庙太祖景皇帝东向之位并迁庙之位右伏准今月十六日勑禘祫之祭礼之大者先有众议犹未精详宜更令百僚议限至二十六日内闻奏者臣闻礼有五经莫重于祭祭称百顺实受其福故曰万物本乎天人本乎祖以太祖始封之重当殷祭东向之尊百代不迁下统昭穆此孝享严禋之极制也周自后稷十六代至武王毁庙迁主皆太祖之后故序列昭穆合食无嫌汉之太上皇主瘗于园寝寻置别庙是为属尊故周汉皆太祖之位正自魏至隋则虚其位魏明帝初以太上【`集无上字`】皇别庙未成故权设对祫后有司定七庙之制太祖以下为昭穆二祧旋至三少帝运移于【`集作于`】晋晋不以兄弟为代数故元帝上继武帝简文上继元帝至安帝时然后征西至京兆四府君迁尽未及殷祭运移于宋初永和中疑四府君主所藏之礼诏公卿博议范宣请【`文粹有特字`】筑一室韦请室朽乃止蔡谟亦请改筑别室若未展者当入就太庙以征西府君东向议竟不行宋齐梁陈北齐周隋悉虚其位以待太祖皆以短祚其礼不申则自魏以降太祖列昭穆之位非通例也武德中亲庙四自宣简公而下贞观中立七庙六室自农府君而下开元中始制九庙追尊献懿祖故自武德至于开元太祖在四庙七庙九庙之数则东向之虚又非例也广德二年将及殷祭有司以二祖亲尽当迁太祖九室旣备其年冬祫于是正太祖于东向藏二主于夹室凡十八年矣建中二年冬祫有司误引蔡谟征西之议以献祖居东向懿祖为昭太祖为穆此诚乖仪【`一作疑`】倒置之大者也议者或引春秋禹不先鲧汤不先契文武不先不窋以为证且汤与文武皆太祖之后理无所疑至于禹不先鲧安知説者非启与太康之代而左丘明因而记之耶向者有司以二主藏夹室非仪【`文粹集本作宜`】则可阙殷祭非敬则可处东向之位则不可是以贞元七年冬太常上奏请下百寮佥议诏可其奏八年春有于颀等一十六状至十一年又诏尚书省集议有陆淳宇文二状前后异同有七家之説至于藏夹室虚东向逺迁园分飨禘祫如【`集作加`】币玉虞【`集作虚`】主而枚卜瘗埋援【`集作肤`】引滋多皆失礼意臣等审细讨论惟置别庙及祔于德明兴圣二説最为可据德明兴圣之庙从【`集作犹`】别庙也等于【`集作于`】创立此又易行伏以德明皇帝于舜禹之际与稷契同功契后为殷向五百年稷后为周逾八百年德明流光无穷启皇运于后景福灵长与天地凖又献懿二祖于兴圣皇帝为曽犹周人祔于先公之祧也此亦亡于礼之【`文粹无此二字`】礼者也明尊祖之道正大祭之仪【`集本文粹作义`】礼文祀典莫重于是凡议同者七状百有余人其中名儒礼官讲贯详熟臣于贞元八年防圣恩以博士徴至京师属当防议时与崔儆刘执经同状十一年臣官备近侍不在议【`集本文粹作议禁`】中乃今累叨睿奬获贰宗伯职业所守典礼是司研考古今罄竭愚管岂敢以疑文虚説黩陛下严敬重难之心其夹室等五家不安之説谨具条上伏惟圣虑裁择谨议  

同前　　　　　　　　　　元　稹  

谨按礼官以顺宗至德大圣大安孝皇帝神主升祔则中宗太和大圣昭孝皇帝神主为代数当迁之庙议者云中宗复辟中兴当为百代不迁之庙台省官等又议云则天为居摄则中宗非中兴之主不得为不迁之庙以愚所裁皆非得礼之中也按礼官为台省官等议但以为中宗非中兴故不得为不迁之宗皆曽不知虽实为中兴亦不得为不迁之庙何则祖有功而宗有德盖为始有功者为祖始有德者为宗非谓后代有功有德者尽为祖宗也按礼纬云唐虞立二昭二穆与太祖之庙为五夏不立太祖之庙四庙而已至后代以禹为宗亦立五庙其余仲康复厥位少康代寒浞岂非嗣夏中兴哉并无祖宗之号至殷以契为始祖初立五庙后代以汤为宗遂立六庙太戊武丁之徒虽有中宗高宗之名盖子孙加之懿号而已亦无不祧之説周人以后稷为始祖后代又祖文王而宗武王遂立七庙唐虞殷周虽立庙之数不同其实亲亲之庙皆以四为凖礼记王制云天子七庙三昭三穆与太祖之庙而七盖后稷文武三庙为不迁其余成康已降尽为祧庙故周礼守祧注云先公之祧祔于【`集作于`】后稷之庙先王之祧祔于文武之庙若以为后代有功有德者尽为不迁之庙则成康刑措宣王中兴平王东迁【`集作周`】之始王并无【`集作尽为`】不祧之説岂非有功有德哉盖以为七庙之数既定若亲尽之庙不毁则亲亲之昭穆无所设矣故不得不祧耳至汉承秦灭学之后诸儒不通大义匡衡贡禹之徒遂建议云高帝为太祖孝文为太宗孝武为代宗孝宣为中宗惠景已下为迁庙适值汉祚不永昭成已降德不逮于四君向若汉有八百之祚继德之君有若孝文孝武者七人尽为不迁之庙岂可后代遂为不祀其祖祢哉不经之言孰甚于此又有以七庙之外别立祖宗之庙为説者以理推之尤为不可借【`集作假`】如圣朝以景皇帝为太祖神尧大圣大光孝皇帝为高祖文武大圣大广孝皇帝为太宗别立昭穆之庙六合不迁之庙为九尽以为积厚者流泽广故以増亲亲之庙六矣夫传无穷者为万代计国家以圣生圣以明继明无非有德之宗尽是有功之祖则有祖有宗【`集作百祖千宗`】尽居【`集作归`】别庙于礼又可乎必若俟其褒贬然后定祧迁则是臣子有轻议之非万代无可传之法考殷周则无据言情【`集有酌字`】礼则两乖酌【`集作考`】古宜今孰云可者曷若削汉朝不经之説徴殷周可乆之文从亲尽则迁之常规为百【`集作万`】代不朽之定制【`集作计`】不易亲亲之祀终无它惑之疑诚一王盛典也谨议  

重修伍员庙议　　　　　　李善夷  

伍相公员也庙在澧江之渚自为冦所扰为兵火所焚为野火所燎为风雨所壊为江浪所侵垂二十年向为墟矣虽有钟山蒋侯之验其神亦无所依止澧守欲重建庙宇里人曰不可员楚之仇也鞭我死君其过也甚又曰员孝于父者其庙废之则无以旌其孝建之则无以劝其忠太守不决一日问余愚曰太守不知伍员非不忠于君者楚平王非员之君也书曰普天之下莫非王土率土之濵莫非王臣楚之君即非天子也当平王之时君上乃周景王也楚子实天子之臣员即楚之陪臣呉楚之君乃五等封以其国迫近蛮夷地虽广不得为侯伯而为子男故仲尼修春秋呉越楚虽大而不称王止称呉子越子楚子而已王乃彼之自僣则欺天欺天则安得其下不逆夫覆载之内天子为君上固不可异二诸侯赐弓矢然后征赐斧钺然后杀楚之诸子观兵灭国无代无之子胥周之臣也君在上不欺天者忠也复父仇者孝也忠孝旣备安得无馨香之祀乎  

## 文苑英华卷七百六十四

宋　李昉等　编祭祀  

先代帝王及先圣先师议一首  

昊天上帝及五帝异同议一首  

论配坐议一首　　　　功臣配飨议一首  

禘祫议一首　　　　　加笾豆増服纪议二首景皇帝配昊天上帝议一首  

禘祫议一首　　　　　敬鬼神议一首  

先代帝王及先圣先师议【`显庆二年七月十七日`】  

长孙无忌【`许敬宗同议`】  

议曰谨按礼记祭法云圣王之制祭祀也【`旧唐志作功`】法施于人则祀之以死勤事则祀之以劳定国则祀之能御大灾则祀之能捍大患则祀之又云尧舜禹汤文武皆有勲烈于人及日月星辰人所瞻仰非此族也不在祀典凖此帝王合与日月同例恒加祭飨议在报功爰及隋代并遵斯典其汉高祖祭法无文但以前代迄今多行秦汉故事始皇无道所以弃之汉祖典章法垂于后自隋已上亦在祀例伏惟大唐稽古垂化网罗前典唯此一议【`一作礼`】咸秩未申今新礼及令无祭先代帝王之文今请聿遵故实【`唐志作事`】修附礼令依旧三年一祭仍以仲春之月祭唐尧于平阳以契配祭虞舜于河东以咎繇配祭夏禹于安邑以伯益配祭殷汤于偃师以伊尹配祭周文王于鄷以太公配祭周武王于镐以周公召公配祭高祖于长陵以萧何配又按新礼孔子为先圣顔回为先师又凖贞观二十一年诏亦以孔子为先圣更添左丘明等二十二人与顔回俱配尼【`通典作宣`】父于太学并为先师今据永徽令改用周公为先圣遂黜孔子为先师顔回丘明并为从祀谨按礼记云凡学春官释奠于其先师郑注云官谓诗书礼义【`通典作礼乐诗书`】之官也先师者若汉礼有高堂生乐有制氏诗有毛公书有伏生可以为师者又礼记云始立学释奠于先圣郑注云若周公孔子也据礼为定昭然自别圣则非周即孔师则偏善一经汉魏以【`防要作已`】来取舍各异顔回夫子互作先师周公宣父迭【`通典作防`】为先圣求其节文逓有得失所以贞观之末【`通典作制`】亲降纶言依礼记之明文酌康成之奥説正夫子为先圣加众儒为先师永垂制于后昆革徃代之讹谬而今新令不详制防輙事刋【`通典作更`】改遂违明诏但成王防年周公践极【`通典作摄政`】制礼作乐功比王者所以禹汤文武成王周公为六君子又説明王孝道乃述周公严配此即周公【`防要作姬旦`】鸿业合同王者祀之仲尼生衰周之末拯文防之祖述尧舜宪章文武圣教于六经阐儒风于千代【`通典作载`】故孟轲称生灵以来一人而已自汉以来【`防要作降`】奕叶封【`通典作继`】侯崇奉其圣迄于今日胡可降兹上哲贬乎【`通典防要作俯入`】先师且又丘明之徒见行其学贬为从祀亦无故事今请改令从诏于义为允其周公仍依别礼配享武王谨议  

此篇自祭唐尧至凖贞观共八十九字英华元脱去今以旧唐志防要添入  

昊天上帝及五帝异同议  

议曰依【`旧唐志作防`】祠令及新礼并用郑六天之议【`通典防要作义`】圜丘祀昊天上帝南郊祭【`通典作祠`】太微感帝明堂祭太微五天帝臣等谨按郑此义唯据纬书所説六天皆谓【`通典作为`】星象而昊天上帝不属穹苍故注月令及周官皆谓圜丘所祭昊天上帝为北辰星曜魄寳又説孝经郊祀后稷以配天及眀堂严父以配天皆为太微五帝考其所说乖【`诸本作舛`】谬特深按周易云日月丽乎【`唐志作于防要作于`】天百谷草木丽乎【`同丄`】地又云在天成象在地成形足明辰象非天草木非地毛诗传云元气广【`诸本作昊`】大则称昊天据逺视之苍然【`六字诸本作逺视苍苍`】则称苍天此则天以苍昊为体不入星辰之例且天地各一是曰两仪天尚无二焉得有六是以王肃羣儒咸駮此义又检太史圜丘图昊天上帝座外别有北辰座与郑义不同得太史令李淳风等状称昊天上帝图位自在坛上北辰自在第三【`通典防要作二`】等与北斗并列【`通典作别`】为星官内座之首不同郑据纬书之【`唐志通典作所`】説此乃羲和所掌观象制图推歩有徴【`通典作`】相沿【`唐志通典作縁`】不谬又按史记天官书等太微宫有五帝者自是五精之神五星所奉以其是人主之象故况之曰帝亦如房心为天王之例【`文粹作象`】岂是天乎周礼云兆五帝于四郊又云祀五帝则掌百官之誓戒唯称五帝皆不言天此自太微之神本非昊天【`诸本作穹昊`】之祭又孝经惟云郊祀后稷无别【`通典作别无`】圜丘之文王肃等皆以为郊即圜丘圜丘即郊犹王城京师异名同实符合经典其义甚明而今从郑説分为两祭圜丘之外别有南郊违弃正经理深未允且校吏部式惟有南郊陪位更不别载圜丘式文旣遵王肃祠令仍行郑义令式相乖理宜改革又孝经云严父莫大于配天下文即云周公宗祀文王于明堂以配上帝则是明堂所祠正在配天而以为但祭星官反违明义又按月令孟春之月祈谷于上帝左传亦云凡祀启蛰而郊郊而后耕故郊祀后稷以祈农事然则启蛰郊天自以祈谷谓为感帝之祭事甚不经今请宪章姬孔取王去【`唐志作考取王`】郑四郊迎气存太微五帝之祀南郊明堂废纬书六天之义其方丘祭地之外别有神州谓之北郊分地为二旣无典据理又不通亦请合为【`防要作于`】一祀以符古义仍并请循【`唐志作条`】附式令永垂后则谨议  

论配坐议【`文粹作唐太宗皇帝配天议`】　　前　人【`显庆元年`】  

议曰臣等谨寻方册歴考前规宗祀明堂必配上帝而伏牺五代本配五郊所入明堂自縁从祀今以太宗作配理有未安伏见永徽二年七月诏建明堂伏惟陛下天纵孝【`旧唐志作圣`】德追奉太宗以【`唐志文粹作已`】遵严配当时高祖先在明堂礼司致惑竟未迁祀率意定仪遂便着令乃以太宗文皇帝降配五人帝虽复亦在明堂不得对越天帝深乖明诏之意又与先典不同谨按孝经曰【`二本作云`】孝莫大于严父严父莫大于配天昔者周公宗祀文王于明堂以配上帝伏寻诏意义在于斯今所司行令殊为失防又寻汉魏晋宋歴代礼仪并无父子同配明堂之仪【`二本作义`】惟祭法云周人禘喾而郊稷祖文王而宗武王郑注曰禘郊祖宗谓祭祀以配食也禘谓祭昊天于圜丘郊谓祭上帝于南郊祖宗谓祭五帝五神于明堂也寻郑【`二本作比`】注乃以祖宗合为一祭又以文武共在明堂连袵配祠【`唐志作祀`】良为谬矣故王肃駮曰古者祖有功而宗有德祖宗自是不毁之名非谓配食于明堂者也审如郑义则孝经当言祖祀文王于明堂不得言宗祀也凡宗者尊也周人旣祖其庙又尊其祀孰谓祖于明堂者乎郑引孝经以解祭法而不晓周公本意殊非仲尼之义防也又解宗祀武王云配勾芒之类是谓五神位在堂下武王降位失君叙矣又按六韬云武王伐纣雪深丈余五车二马行无辙迹诣营求谒武王怪而问焉太公对曰此必五方之神来受事耳遂以其名召入各以其职令【`唐志作命`】焉旣而克殷风调雨顺岂有生来受职殁则配之降尊敌卑理不然矣故春秋外传曰禘郊祖宗报五者国之祀典也传言五者故知各是一事非谓祖宗合祀于明堂也臣谨上考殷周下洎贞观并无一代两帝同配于明堂唯南齐萧氏以武明昆季并于明堂配食事乃不经不【`二本作未`】足援据又检武德时令以元皇帝配于明堂兼配感生帝至贞观初縁情革礼奉祀高祖配于明堂奉迁代祖专配感帝此则圣朝故事已有逓迁之典取法宗【`文粹作崇`】庙古之制焉伏惟太祖景皇帝缔构【`唐志作搆室`】有周建絶代之丕业启祚汾晋创歴圣之洪基【`文粹作歴圣之洪绪`】德迈发生道符立极又代祖元皇帝潜鳞韫庆屈道事周导濬发之灵源肇光宅之垂裕称祖清庙万代不迁请停配祀以符古义伏惟高祖太武皇帝躬受天命奄有神州创改制物【`文粹作创改旧物`】体元居正为国始祖抑有旧章昔者【`文粹作有`】炎汉高帝当涂太祖皆以受命例并配天请遵故实奉祀高祖于圜丘以配昊天上帝伏惟太宗文皇帝道格上功清下渎拯率土之涂炭布大造于生灵【`唐书作协天造于上灵`】请准诏书宗祀于明堂以配上帝又请依武德故事并【`二本作兼`】配感帝作主斯乃二祖德隆【`文粹作业`】永不迁庙两圣功大各得配天逺协孝经近申诏意臣等叨滥职定彛章敢执礼经昧死陈情【`疑作请`】谨议  

功臣配飨议　　　　　　　顔师古【`贞观十六年`】  

议曰窃以肃恭禋祀经邦彛训追逺念功歴代鸿典故当立文定制适事从宜垂裕后昆永贻宪则圣皇驭防化醇深错综遗文苞括旧艺于穆清庙备孝享于吉蠲股肱良哉豫铭常之配侑爰发明诏俾命率由秩宗致请博谋僚列浅闻寡见无足观采但礼经残缺年载遐深传习各殊执见靡一尔雅説祀禘为大祭公羊义大事谓祫何休所释又异郑然皆一配之文曽无重祀之证是非众论虽曰踳駮隆杀二端厥趣可覩谨按祫者合食禘乃谛祭禘小于祫理则非疑商书称从与其大享周礼着祭于大烝是知小祀不及功臣其事又无可惑魏晋以降莫不通行中间虽经差失梁朝又以矫正有齐立号朝宗河朔周氏命厯卜食咸阳修定礼义皆有慿据同遵此典未尝厘革今欲更改实谓非宜六经莫见斯文三雍不显【`防要作扬`】其迹悠悠之论蔑足云也且夫无丰于昵昔贤着诫黩则不敬祀典明文徒见异端假从臆説烦而非当于义无取又寻古之配祭皆在于冬据其时月益明非禘况乎臣之立功各因所奉享祀之日从主升配禘之为祭自于本室庙未毁者不至太祖之庭君旣不来而臣独当祀列对扬尊极乃非所事岂容山河之誓务乎殷重霜露之感从于简畧论情即理孰曰可安今请祫配功臣禘则不豫【`防要作及`】依经合义进退为允谨议  

禘祫议【`上元三年`】　　　　　　　史璨  

议曰按礼三年一祫五年一禘公羊传云五年而再殷祭两文虽互其义畧同礼记正义引【`通典防要作列`】郑禘祫志云春秋僖公三十三年十二月薨文公二年八月丁卯大事【`诸本作享下同`】于太庙公羊传云大事者何大祫也是三月防毕新君二年当祫明年春【`唐志作当`】禘于羣庙僖公【`二字唐志作又宣公八年禘僖公也`】宣公八年皆有禘则后禘去前禘五年以此定之则新君二年祫三年禘自尔以后五年而载【`诸本作再`】殷祭则六年当祫八年当禘又昭公十年齐归薨至十三年防毕当祫为平丘之防冬公如晋【`通典防要作齐`】至十四年祫十五年禘传云有事于武宫是也至十八年祫二十年禘二十三年祫二十五年禘昭公二十五年有事于防公是也如上所云则禘已后隔三年祫祫已后隔二年禘此则有合礼经不违传义谨议  

加笾豆増服纪议　　　　　崔　沔【`开元二十三年`】  

议曰伏凖今月十八日恩赦节文宗庙致享务在丰洁礼经沿革必本人情笾豆之荐或未能备物服制之纪或有所未通者谨按太常奏状陆海所产鲜美之味随所有者皆充祭用今旣湏丰理应加数宗庙之奠毎座笾豆各加十二者臣窃闻识礼乐之情者能作知礼乐之文者能述述作之义圣贤所重礼乐之本【`文粹作制`】古今所崇变而通之所以乆也所谓变者变其文也所谓通者通其情也祭祀【`通典作礼`】之兴肇于太古人所饮食必先严献未有火化茹毛饮血则有毛血之荐未有麴蘖污罇杯饮则有酒之奠施及后王礼物渐备作为酒醴伏【`防要作用`】其牺牲以致馨香以极丰洁故有三牲八簋之盛五齐九献之殷然以神道至【`文粹作尚`】可存而不能【`文粹防要作可`】测也祭礼至【`文粹作上`】敬可备而不敢【`通典作可`】废也是以毛血腥爓【`文粹作血腥爓熟`】罇牺象靡不毕登于明荐矣然而荐贵于新味不尚防虽则备物犹存节制故礼云凡天之所生地之所长苟可荐者莫不咸在备物之情也又曰三牲之爼八簋之实美物备矣昆虫之异草木之实隂阳之物备矣此节制之文也铏爼笾豆簠簋罇罍之实皆周人之时馔也其用通于燕飨賔客而周公制礼咸【`文粹有异字`】与毛血酒同荐于先晋中郎卢谌近古之知礼者也着家祭礼观其所荐皆晋时常食不复纯【`文粹作尽`】用礼之旧文然则当时饮食不可阙于祀【`文粹作祠`】祭明矣是变礼文而通其情也我国家由礼立训因时制范考图史于前典稽周汉之旧仪清庙旧时享祀【`四字诸本作时享`】礼馔毕陈用周之制也而古式存焉园上食时膳具设遵汉法也而珍味极焉职贡来【`一作助`】祭致逺物也有新必荐顺时令也苑囿之内躬稼所取搜狩之时亲发所中莫不割鲜择美荐而后食尽诚敬也若此至矣复何加焉但当申勑有司祭如神在无或简怠増朂【`文粹作朂増`】防诚其进贡珍羞或时物【`防要作及时`】鲜美考诸祀【`通典文粹作祠`】典有所漏畧皆详择名目编诸甲令因宜而荐以类相从则新鲜肥浓尽在是矣不必加于笾豆之数也至于祭噐随物所宜故太羮古食也盛于防防古噐也和羮时馔也盛于铏铏时噐也亦有古馔而盛于时噐故毛血盛于盘酒盛于罇未有荐时馔而追用古噐者由古质而今文便于事也虽加笾豆十二味足以尽天下美物而措诸清庙有兼倍之名近于侈矣昔鲁人丹桓宫之楹又刻其桷春秋书以非礼御孙谏曰俭德之恭也侈恶之大也先君有恭德而君纳诸恶无乃不可乎是不以越礼而享宗庙【`四字文粹作而崇侈于宗庙`】也又据汉书艺文志墨家之流出于清庙是以贵俭由此观之清庙之不尚于奢旧矣太常所请恐未可行又按太常奏状今酌献酒爵制度全小仅未【`通典作无`】一合执持甚难不可全依古制犹望稍湏广大者【`文粹作臣`】窃据礼文有以小为贵者献以爵贵其小也不可反制【`诸本作小不及制`】敬而非礼是有司之失其传也固可随失厘正无待其【`诸本并无其字`】议而后革然礼失于敬犹奢而寜俭非大过也未知今制何所依凖请兼详令式防文而行又按太常奏状外祖父母服请加至大功九月姨舅加至小功五月堂姨舅舅母服诸加至袒免窃闻大道旣隠天下为家圣人因之然后制礼礼教之设本于【`旧唐志作为`】正家家道正而天下定矣正家之道不可以二【`唐志作贰`】总一之【`唐志作定`】义理归本宗父以尊崇母以厌降岂忘爱敬宜存伦序是以内有齐斩外皆缌麻尊名所加不过一等此先王不易之道也前圣所志后贤所传其来乆矣昔辛有适伊川见被髪而祭于野者曰不及百年此其戎乎其礼先亡矣徃修新【`唐志防要作贞观修`】礼时改旧仪【`唐志防要作章`】渐广渭阳之恩不遵【`防要作尊`】洙泗之典及道之后唐元【`防要作隆乃明皇讳`】之间国命再移于外族矣礼云征兆傥或斯见【`防要作因斯见矣`】天人之际可不诫哉开元初补阙卢履氷尝进状论防服轻重勑令佥议于时羣【`防要作众`】议纷拏各安所【`唐志防要作积`】习太常礼部奏依旧定皇帝【`唐志防要作陛下`】运稽古之思发独断之明至开元八年特降别勑一依古礼事复典故【`唐志作故实`】人知方向式固宗盟社稷之福更图异议窃所未详愿守八年明防以为万代成法谨议  

同前　　　　　　　　　　杨仲昌  

议曰伏奉去月二十七日勑太常卿韦縚奏称正月十八日恩赦节文笾豆之荐或未能备物服制之纪或有所未通宜令礼官学士详具奏令诸馨香之物防新鲜肥浓之味陆海所产皆充祭用毎座笾豆各加十二酒爵制度亦令广大者褊学固陋尝闻于师猥叅廷议之末思答守官之用谨按礼曰夫祭不欲烦烦则黩【`文粹有祭字`】亦不欲简简则怠又郑云人生尚防食鬼神则不然神农时虽有黍稷犹未有酒醴及后圣作为醴酪犹存酒示不忘古春秋曰苹蘩蕰藻之菜潢污行潦之水可羞于王公可荐于鬼神又曰大羮不致【`唐志作和`】粢食不凿此明君人者有国奉先敬神严享岂肥浓以为尚【`唐志文粹作上`】将俭约以表诚则陆海之物鲜肥之类旣乖礼云【`文粹作文`】之情而变作者之法皆充祭用非所详也【`防要作宜`】易曰樽酒簋贰用缶纳约自牖此明祭存【`防要作尚`】简易不在繁奢所以一樽之酒贰簋之奠为明祀也抑又闻之夫义以出礼礼以体政违则有紊是称不经荐肥浓则防味有登加笾爵则事非师古与其别行新制宁如谨守旧章又汉家园陵八节上食自兹以降代行其典国初贞观之后礼法刋定今陵见有八节之奠兼朔望常食圣心追逺毎物加荐不敢黩于宗庙请施【`防要有行字`】之于园陵愚忝主司顾非知礼布之执事惟裁择焉又外祖父母请加至大功九月姨舅齐类加至小功五月堂姨舅舅母并请加至袒免者谨按【`防要作臣闻`】仪礼曰外亲皆缌又曰外祖父母以尊加从母以名加并为小功五月其为舅缌郑文贞公魏徴已议同从母例加至小功五月讫今之所加岂异前防虽文贞贤也而周孔圣也以贤改圣后学何从堂舅堂姨舅母并升为袒免则何以祖述礼经乎如以外祖父母加至大功则岂无加报于外孙乎如以外孙为报服大功则本宗庶孙何同等而相陵乎傥必如是深所不便窃恐内外乖序亲踈夺伦情之所沿何所不至理必然也昔子路有姊之防而不除孔子问之子路对曰吾寡兄弟而不忍也子曰先王制礼行道之人皆不忍也子路闻而遂除之此则圣人因言以立训援事而抑情是明例也礼不云乎无轻议礼明其蟠于天地并彼日月贤者由之安敢小有损益也况乎防服之纪先王大猷奉以周旋以匡人道一词偶措千载是遵渉于异端岂曰教伏望各依正礼以厚儒风太常所请増加愚见以为不可谨议右二篇旧唐志防要通典以服纪不当入祭祀遂并分两处唯英华总为一议盖元诏并指二事当仍英华之旧  

景皇帝配昊天上帝议　　　独孤及【`永泰二年`】  

谨按礼经王者禘其祖之所自出而以祖配之凡受命始封之君皆为太祖继太祖【`唐志防要有已字`】下六庙则以亲尽迭毁而太祖之庙虽百代不迁此五帝三王所以尊祖敬宗也故受命于神宗禹也而夏后氏祖颛顼而郊鲧纉禹黜夏汤也而殷人郊而祖契革命作周武王也而周人郊稷而祖文王则自古必以首封之君配昊天上帝唯汉氏崛起丰沛丰公太公皆无位无功德不可以为祖宗故汉以高皇帝为太祖其先世微故也非足为后代法伏惟太祖景皇帝以柱国之任翼周弼魏肇启【`文粹作成`】王业建封于唐高祖因之遂以为有天下之号天所命也亦犹契之封商后稷之封邰郊禘祖宗之位宜在百代不迁之典郊祀太祖宗祀高祖犹周之祖文王而宗武王也今若以高祖创业当跻其祀是弃三代之令典尊【`文粹防要作遵`】汉氏【`文粹作代`】之末制黜景皇帝之大业同于丰公太公之不祀反古违道斯【`文粹作失`】孰甚焉【`旧唐志作孰莫大焉防要作孰将甚焉`】夫追尊景皇帝庙号太祖高祖太宗所以崇尊【`防要作尊崇`】之礼也若配天之位旣易【`唐志作异`】则太祖之号宜废祀之不修庙亦当毁尊祖报本之道其坠于【`唐志作于`】地乎汉制擅议宗庙以大不敬论今武德贞观之宪章未改国家方将敬祀事以和神人禘郊之间恐非所宜言【`文粹作臣`】谨稽礼之旧文叅诸夏殷周汉故事配食天帝之制【`自谨稽至此二十字唐志作谨稽礼文叅诸徃制`】请仍旧礼【`文粹作典`】谨议  

禘祫议　　　　　　　　　韩　愈【`贞元十八年`】  

右今月十六日勑防宜令百寮议限五日内闻奏者将仕郎守国子监四门博士臣韩愈谨献议曰伏以陛下追孝祖宗肃恭【`集作敬`】祀事凡有疑【`三字集作凡在拟议`】不敢自专聿求厥中延访羣下然而礼文繁漫所执各殊自建中之初迄至今嵗屡经禘祫未合适从臣生遭圣明涵泳恩泽虽贱不及议而志切【`集作在`】効忠今輙先举众议之非然后申明其説一曰献懿庙之主【`集作之祖`】宜永藏之夹室臣以为不可夫祫者合也毁庙之主皆当合食于太祖献懿二祖即毁庙主也今虽藏于夹室至禘祫之时岂得不食于太庙乎名曰合祭而二祖不得登【`集作祭`】焉不可谓之合矣二曰献懿庙主宜毁之宜瘗之【`六字集作宜毁而瘗之`】臣又以为不可谨按礼记云【`集无云字`】天子立七庙一坛一墠其毁庙之主皆藏于祧庙虽百代不毁祫则陈于太庙而飨焉自魏晋以降始有毁瘗之议事非经防竟不可施行今国家德厚流光创立九庙以周制推之献懿二祖犹在坛墠之位况于毁瘗而不禘祫乎三曰献懿庙主宜各迁于其陵所臣又以为不可二祖之祭于京师列于太庙也二百年矣今一朝迁之岂惟【`文粹有使字`】人听疑惑抑恐二祖之灵眷顾依迟【`集作违`】不即飨于下国也四曰献懿庙主宜附于兴圣庙而不禘祫臣又以为不可传曰祭如在景皇帝虽为太祖于其属乃献懿之子孙也今欲正其子东向之位废其父之【`杭本作子`】大祭固不可为典矣五曰献懿二祖宜别立庙于京师臣又以为不可夫礼有所降情有所杀是故去庙为祧去祧为坛去坛为墠去墠为鬼渐而逺之【`集作之逺`】其祭益稀昔者鲁立炀宫春秋非之以为不常取已毁之庙旣藏之主而复筑宫以祭之今所议与此正同又虽违礼立庙至于禘祫也合食则禘无所主【`集作其所`】废祭则于义【`集作礼注作经`】不通此五説者皆所不可故臣博采前闻求其折中以为殷祖王周祖后稷太祖之上皆自为帝又其代数已逺不复祭之故太祖得正东向之位子孙从昭穆之列礼所称者盖以【`集作自`】纪一时之宜非传于后代之法也传曰子虽齐圣不先父食盖言子为父屈也景皇帝虽太祖也其于献懿则子孙也当禘祫之时献祖宜居东向之位景皇帝宜从昭穆之列祖以孙尊孙以祖屈求之神道岂逺人情又常祭甚众【`集作频`】禘祫【`集作合祭`】甚寡则是太祖所屈之祭至少所伸之祭至多比于伸孙之尊废祖之祭不亦顺乎事异殷周礼从而变非所失礼也臣伏以制礼作乐者天子之职也陛下以臣议为有可采粗合天心断而行之是则为礼如以为犹或可疑乞召臣对靣陈得失庶有发明谨议  

敬鬼神议　　　　　　　　李　谿  

古人言敬鬼神之礼有祷祠祭祀皆所以立不刋之典而教人孝悌非谓能为祸福而求益则何以言祈福欤若然者则必知鬼神之所在矣不然则何以知其益耶且书称帝尧命重黎絶地天通无有降格以言天神不降于地地人不奸于天【`注云谬矣`】各有其所自然不扰也左氏传称大禹铸鼎象物使人知神奸莫能逄魑魅魍魉此亦言捍御僻邪也今据史记列尧先禹后年代甚明若旣使重黎能絶地天通则人神已不降格矣夏禹何所加益而铸鼎耶若禹非妄作实欲知神奸则是重黎不能絶天地之通矣研斯二説将为妄则列之经史以为实则甚相悖今不知鬼神尚在域中耶为前圣所遏絶而不通也有无之间果未可详辨以为果有耶则宣尼固当语神而不拒子路问事也以为果无耶则丕山蹊隧之逄不列于史策旣千里著论亦无复也自此已徃或谓之有或谓之无竟无定止有无尚未知而君子敬之岂足求益耶然道固若是矣道斯在岂必徼福而后为哉若徼福而后为则是内懐诈伪曲謟之心非不愧乎屋漏也今江东委巷之礼祠夏禹蜀人则祠先主与武侯祈祝徼福昧亦甚矣且夏之后桀奔南巢蜀之后主面缚于成都苟有神禹先主武侯之灵何不救也岂有未能救其骨肉子孙而爱他人乎推而考之则鬼神未必能专为利害也设令能害盈福谦飨于克诚亦惟德所动吉防由人而已岂变化所为哉易曰小人不见利不劝不威不惩若以鬼神未能福人而无敬是不见利不劝也未能祸人而无惧是不威不惩也可以君子而同于小人乎是故敬而无失匪有他也禁滛祀励疏怠匪求益也苟有前圣之典籍在则祷祠祈福亦设教论道而已故君子敬顺而勿疑  

## 文苑英华卷七百六十五

宋　李昉等　编选举  

吏部兵部选人议一首　贡举议一首  

举选议一首　　　　　省官议一首  

尚书省官议一首　　　仆射议一首  

省试学生代斋郎议一首  

举县宰议一首　　　　吏部议一首  

兵部议一首  

吏部兵部选人议　　　　　崔　融【`开耀五年`】  

议曰太极生而两仪见圣人作而万物覩仰以观法于天夫君人者以天下之目视以天下之耳听以天下之智虑以天下之力动故号令能究而臣情得上闻八千年之初不可得而详矣夫二十四气之后请推扬而陈之轩辕氏之立议明台斯所以上官于贤也陶唐氏之清问衢室斯所以下听于人也以大舜之德也而有告善之旌以大禹之功也而有欲谏之皷然则三皇乘防而下济五帝繁【`一作击`】手而上行唐虞按辔而光宅禹汤驱驰而奄甸虽歩骤之道不同而启沃之情一贯可不务乎今天皇垂衣裳负黼扆独得千年之景运犹惧一物之未安发德音采舆议忧选司之或爽虑考绩之弗明此天皇尧舜之用心也有司伏奉明防以吏部兵部选人每年万人已上及其铨量十放六七疲于来徃虚费资粮者愚臣敢不悉以陈之夫唐虞稽古建官惟百举八才命四子上有以明其化下有以晏其风康哉之歌于是乎出郁乎之德于此自兴夏商倍之亦克用又济济多士文王以宁自周道无章秦原竞逐张官设府班员积于简书选众举才受垂【`疑`】一于典宪降及汉魏下逮周隋岂其然欤无闻【`一作问`】焉尔皇家再造区夏重张宸极四神骤雨而来游五圣奔星而下降礼明乐备天平地成八百余国之君长袭賔廷之冠带七十二代之帝王仰仙闾之轨躅量其土宇固可顿竖亥而迷大章筭其臣人固已詟容成而惊首室多忠信家尽孝慈老夫不知帝力童子羞论覇道文也武也左之右之实蕃有徒不可胜旣出门无咎适显于明时比屋可封何惊于圣俗诚望博谋俊德敷求哲人两曹妙选三官备设然后收其杞梓搴其萧稂其有状犯赃私罪当惩贬案覆巳定景迹具存者此等旣未合得官逺来徒为劳费伏望许同选例限以嵗年诸色入流每年叅选资品未着伎艺未工此等自知未合得官情愿更加修习伏望许同选例录以选劳阙【`疑`】外诸州道理迢逓河洛之邑天地所中伏望诏东西二曹两都分简留放旣毕同赴京师选人毎年长名常至正月半后伏望速加铨简促以程期夫然有署者不来无德者不至来者就而简之至者速而遣之因其物情亦何疲于来徃顺其人欲亦何费于资粮入官考绩先慿善最比来乃有不论德行惟据功夫奨劝之道未为折衷者愚臣敢不明目以论之书不云乎三考黜陟唐帝虞帝之遗烈灿焉礼有之矣百官防计文王武王之彛典存焉京房进课式之言汉王之所未暇卢毓苦真伪之杂魏后竟以施行尽善之文明诏攸在至如不论德行惟防功夫者此由外州郡牧未尽得贤监司长官时有其滥褒贬不遵令式高下随其爱憎至公外爽曲私内结伏望播告天下申明旧章其有德有行府寮共推者虽有公坐小失重加褒进之无才无识朝廷罕称者虽有公事微効量加抑退之德行虽不能茂因之以勤劳者亦量加褒进之然后命绣衣骢马纠举内外随状推科以情案察刑兹无赦令在必行夫然德行为上功夫次之折衷之方庶几此道微臣等才谢知今学慙半古海内无事君子盈朝天下有道庶人何议谨议  

贡举议并序【`文粹作议杨绾条奏贡举防`】　贾　至  

代宗寳应二年六月勑令州县毎年察秀才孝亷取在乡闾有孝悌亷耻之行委有司以礼待之试其所通之学五经之内精通一经兼能对防逹于理体者并量行业授官其明经进士并停子举【`防要无此二字`】道举亦宜凖此所司请今年举人等或笃【`防要作旧`】业旣成理难速改或逺州所送身已在途事湏收奨不可中废其今秋举人中有情愿依旧业举试者亦听明【`防要作经`】年已后一依新勑时礼部侍郎杨绾奏请勑令公卿已下集议至时为中书舎人议曰礼部奏每嵗贡人依乡举里选勑令议者谨按夏之政尚忠殷之政尚敬周之政尚文然则文与忠敬皆统人之行也且諡号【`二字文粹作夫`】述行美极于文【`文粹有人字`】文兴则忠敬存焉是故前代以文取士本文行也由词以观行则及词也宣父称顔子不迁怒不贰过谓之好学至乎修春秋则游夏之徒不能措一词不亦明乎间者礼部取人有乖斯义易曰观乎人文以化成天下关睢之义曰先王以是经夫妇成孝敬厚人伦美教化移风俗盖化【`旧唐书杨绾传文粹并作王`】政之所由废兴也故延陵听乐知诸侯之存亡今试学者以帖字为精通而不穷防义岂能知迁怒贰过之道乎考文者以声病为是非而务择浮艶岂能知移风易俗化天下之事乎是以上失其源而下袭其流乘流波荡不知所止先王之道莫能行也夫先王之道消则小人之道长小人之道长则乱臣贼子由是生焉臣贼【`文粹作弑`】其君子弑其父非一朝一夕之故其所由来者渐矣渐者何谓忠信之陵頺耻尚之失所末学之驰骋儒道之不举四者皆由取士之失也夫一国之事繋一人之本谓之风賛扬其风繋卿大夫也卿大夫何尝不出于士乎今取士试之小道而不以逺者大者使干禄之徒趋于【`文粹作驰`】末术是诱导之差也夫以蜗蚓之饵杂垂沧海而望吞舟之鱼至不亦难乎所以食垂饵者皆小鱼就科目者皆小艺四人之业士最关于风化近代趋仕靡然同【`文椊作向`】风致使【`旧唐书贾至传作所以杨绾传同正文`】禄山一呼而四海震荡思明再乱而十年不复向使礼譲之道仁义之风着则忠臣孝子比屋可封逆节不得而萌也人心不得而摇也且夏有天下四百载禹之道防而殷始兴焉殷有天下六百祀汤之法弃而周始兴焉周有天下八百年文武之政废【`贾至传作弊`】而秦始并焉观三代之选士任贤皆考实行故能风俗【`文粹作化`】淳一运祚长逺秦坑儒生二代而亡汉兴杂三代之政四科之举西京始振经术之学东京终持名节之行至有外戚窃位强臣擅权弱主临朝【`文粹作孤立川文粹作外立`】母后专政而社稷不陨终彼四百岂非学行道扇化于乡里【`川文粹作闾`】哉厥后文章道弊尚于浮侈取士术异苟济一时自魏至隋仅四百载三光分景九州阻域窃号僣位德义不修是以子孙速颠享国咸促【`贾至传作不永`】国家革魏晋梁隋之弊承夏殷周汉之业四隩旣宅九州攸同覆焘亭育合德天地安有舍皇王举士之道踪【`贾至传作从`】乱代取人之术此公卿大夫之辱也杨绾所奏实为正论然自典午覆败中原板荡礼乐湮沉衣冠迁徙南北分裂人多侨处圣朝一平区宇尚复因循版图则张闾井未设士居乡土百无一二因縁官族所在耕筑地望系数百年之外而身皆东西南北之人焉今欲止依古制乡举里选犹恐取士之未尽也请兼广学校以训诱今两京有太学州县有小学兵革一动生徒流离儒臣师氏禄廪无向贡士不称行实胄子何尝讲习独礼部每嵗擢甲乙之第谓奨劝不其谬欤【`文粹作哉`】只足【`唐书有以字`】长浮薄之风启侥幸之路矣其国子博士等望加员数厚其禄秩选通儒硕生间居其职十道大郡量置大学舘令博士出外兼领郡官召置生徒依乎故事保桑梓者乡里举焉在流寓者庠序推之【`文粹作焉`】朝而行之夕见其利如此则青青不复兴刺扰扰由其归本矣人伦之始王化之先不过是也谨议  

举选议　　　　　　　　　赵匡本【`一无本字`】  

昔三代建侯与今事异理道损益请自汉言之汉朝用人自诏举之外其府寺郡国属吏皆令自署故天下之士修身于家而辟书交至以此士务名节风俗用修魏氏立九品之制中正司之于是族大者第高而寒门之秀屈矣国朝举选因【`一作用`】隋氏之制嵗月旣久其法益讹夫才【`一有智字`】因习就固然之理进士者时共贵之主司褒贬实在诗赋务求巧丽以此为贤不惟无益于用实亦妨其习学【`一作正习`】不惟挠其淳和实又长其佻薄自非识度超然特成孤秀其余所习悉昧本源欲以啓导性灵奨成后进斯亦难矣故士林鲜体国之论其弊一也又人之心知【`一作智`】盖有涯分而九流七畧书籍无穷主司徴问不立程限故修习之时但务抄畧比及就试偶中是期业无所成固由于此故当代寡人师之学其弊二也防以释经盖筌蹄耳明经读诵【`一作书`】勤苦已甚既口问义又诵防文徒竭其精华习不急之业而当代礼法无不面墙及临人决事取办【`一作辨`】胥吏之口而已所谓所习非所用所用非所习者也故当官少称职之吏其弊三也举人大率二十人中方求【`一作收`】一人故没齿而不登科者甚众其事难其路隘也如此杂色之流广通其路此一彼十此百彼千揆其秩序无所差降故受官多低【`一作底`】下之人修业抱后时之叹待不才者何厚处有能者何薄崇末抑本启昏窒明故士子舍学业而趋末役【`一作伎`】其弊四也收人旣少则争第急切交驰公卿以求汲引毁訾同类用以争先故业因儒雅行成险薄非受性如此势使然也浸以成□亏损国风其弊五也大抵举选人以秋初就路春末方归休息未定聚粮未办即又及秋事业不得修习益令艺能浅薄其弊六也羇旅徃来糜费实甚非唯妨阙正业盖亦隳其旧产未及数举索然以空其弊七也贫窭之士在其逺方欲力赴京师而所冀【`一作异`】无际以此揆度遂至没身使兹人有抱屈之恨国家有遗才之阙其弊八也官司运江淮之储计五费其四乃逹京邑刍薪之费【`一作贵`】又十倍其四【`一作四方`】而举选之人毎年攅防计其人畜盖将数万无成而归十乃七八徒令关中烦耗其弊九也为官择人惟才是待今选司并格之以年数合格者判虽下劣一切皆收如未合格而应科目者才有小瑕莫不见弃故无能之士禄以例臻才俊之流坐成白首此非古人求贤审官之义亦以明矣其弊十也选人不约本州所试悉令聚于京师人旣浩穣文簿烦【`一作繁`】杂因此渝滥其事百端故俗间相传云入试非正身十有三四赴官非【`一作折`】正身十有二三此又弊之尤者今若未能顿除举选以从古制且稍变更以息弊源则官多佳吏风俗可变其条例如后谨议  

杂色之流【`此上京本通典有而字`】　　一作皆通典  

省官议　　　　　　　　　杜　佑  

议曰唐虞稽古建官惟百夏商官倍亦克用乂周建六官各有徒属虽尚文去质吏众事繁然而条流不紊职非重设秦氏立制多因时宜汉初沿袭后渐【`一作其后`】増广光武建武六年废罢四百余县吏职十置【`新唐书作署`】其一魏太和中分命使臣省州县【`唐书作郡`】吏正始中又并合郡县等晋太元六年省七百余员【`晋武帝炎以乙酉嵗受魏禅年号秦始十年至乙未嵗改元咸宁又至庚子改元太康元年始灭吴而荀朂传所载议省州半吏在咸宁之后而资治通鉴亦书于咸宁之五年今杜佑通典作晋太元六年且有呉国尚在之语所谓太元乃东晋孝武年号非晋初之武帝佑不应尔疑雕印时误指泰始为太元不及咸宁而新唐书作佑传亦袭其误尔当考之`】隋开皇三年废五百余郡国家贞观初省内官六百余员详设官之本为理众庶所以古者计人置吏故周官乡遂稍县畿约人定员吏无虚设自汉魏晋隋暨于圣唐皆因战争流离征缮艰劳即省吏职存【`一作在`】诸方防晋荀朂桓温俱有此议息人救弊何莫由斯昔臯繇作士师正五刑今刑部尚书大理卿是二臯陶也垂作共工利噐用今工部尚书将作监是二垂也契作司徒敷五教今司徒户部尚书是二契也伯夷秩宗典邦礼今则礼部尚书礼仪使是二伯夷也伯益作虞掌山泽今虞部郎中都水使者是二伯益也伯冏作太仆掌车马今太仆卿驾部郎中尚辇奉御闲廐使者是四伯冏也古者天子有六军汉家前后左右将军四人今则十二卫【`一有八字`】神防等八军凡有将军六十人也歴代増益以至于是旧名不废新职【`唐书作资`】日加名繁职重不可遍举所以后周依古用建六官盖由于此今畧徴外官别驾本因汉置随刺史廵察若今观察使之有副使也叅军后汉末置叅诸府军【`一作军府`】事若今节度判官也官名职务【`一作节职`】迁易不同空存虚称皆无事实又司田顷景龙三年尝置无何以烦冗却停并入司户殊为折衷诚宜斟酌繁省详考损益欲求致理必也正名神龙中官纪隳紊有司务广集选人竞收名称其时无阙注授于是奏署员外官者二千余人自尔遂为恒制当开元天寳之中四方无虞百姓全实大凡编户九百余万吏员虽众经用虽繁人力有余帑藏丰溢纵或枉费【`唐志作虽有浮费`】不足为忧今兵革未宁黎庶凋瘵数年前天下簿帐到省百三十余万户自圣上御极分命使臣按地收敛土户与客户共计三百余万比天寳中才三分之一就中浮寄乃五分有二出租赋者减耗若此食租赋者岂可仍旧如一州无三数千户置五六十官员十羊九牧疲吏烦众【`一作人疲吏众`】顾兹大弊实思革之议者多云尚有防扈未庭并省官吏之后恐被罢者仕进无路别有依托且縻爵禄兼示【`一作亦`】隄防此乃常情之説虑非救时之论有才者即令荐用不才者何患奔亡而况各有姻戚顾恋家产后汉建武六年减县省官公孙述隗嚣未灭魏太和正始中则呉蜀鼎立晋太元六年呉国尚在隋开皇三年陈氏割防皆招罗俊又志相吞灭此时犹不虑有失贤资敌务以救弊为谋今田悦之徒并是【`一作性实`】庸繁刑暴赋惟恤军戎衣冠士人遇如奴虏岂比公孙述诸葛亮之在巴蜀孙权陈覇先之有江南固无范睢业秦贾季强狄之虑斯断可知矣今若以人情因习旣久不能更改制度并省内官但且权停省外官别驾司马【`一作田`】及叅军州县额内官约人户减县【`一作封字`】尉其被罢者但有德行才噐委州府长史搜择【`一作擢`】论荐固亦不遗噐能如或渝滥先坐举主谁敢罔冐以防刑章其有不被举论但全旧名任叅常调自当修进更俟甄收暂罢嵗时何负此軰如柱国后魏末置并是当时宿德勲盛业崇皆主重兵宠贵第一周隋以后除授至多暨乎国家回作勲级唯得三十顷地耳又开府仪同三司及光禄大夫亦是官名还为人多回作阶级随时立制遇弊变通不必因循重难改作待戎车息驾百姓稍宁【`一作康宁`】欲増庶官则复旧制谨议  

此篇当以通典为正其注一作乃英华本误尚书省官议  

议曰昔尧试舜于大麓领录天下事似其任也周之司防又其职焉秦时少府遣吏四人在殿中主发书故谓之尚书尚犹主也汉承秦置及武帝游宴后庭始用宦者主中书以司马迁为之中间遂罢其官以为中书之职至成帝建始四年罢中书官者又置尚书五人一人为仆射四人分为四曹通掌图书秘记章奏之事及封奏宣示内外而已其任犹轻至后汉则为优重出纳王命敷奏万几盖政令之所由宣选举之所由定罪赏之所由正斯乃文昌天府众务渊薮内外所折衷逺近所禀仰故李固云陛下之有尚书犹天之有北斗斗为天喉舌尚书为陛下喉舌斗斟酌元气运平四时尚书出纳王命赋政四海令及左丞揔领纪纲无所不统仆射及右丞分掌廪假钱谷汉初尚书虽有曹名不以为号及灵帝以侍中梁鹄为选部尚书于是始见曹名揔谓之尚书台亦谓之中台大事八座连名而有不合得建异议二汉皆属少府魏置中书省有监令遂掌机衡之任而尚书之权渐减矣晋以后所掌畧同八座丞郎初拜并集都省交礼迁职又觧交本汉制也至于晋宋唯八座觧交丞郎不复觧交也宋曰尚书寺居建礼门内亦曰尚书省亦谓之内台每八座以下入寺门生随入者各有差不得杂以人士凢尚书官大罪则免小罪遣出百日乏代人听还本职其令及二仆射出行分道之制与中丞同令仆各给威仪十八人自晋以后八座及郎中多有不奏事梁天监元年诏曰自礼闱陵替歴兹永久郎署备员无取职事糠粃文案员尚虚闲空有趋墀之名了无握兰之实曹郎可依昔奏事自是始奏事矣又诏尚书中有疑事先于朝堂叅议然后啓开旧尚书官不以为赠唯朱异卒特赠右仆射武帝宠之故也自魏晋重中书之官居喉舌之任则尚书之职稍以踈逺至梁陈举国机要悉在中书献纳之任又归门下而尚书但听命受事而已后魏天兴元年置八部大夫于皇城四方四维靣置一人以拟八座谓之八国各有属官分尚书三十六曹及诸外置令大夫主之四年又复尚书三十六曹天赐元年复罢尚书三十六曹别置武归脩勤二职分主省务至神防元年始置仆射左右丞及诸曹尚书十余人各居别寺北齐尚书省亦有录令仆射揔理六尚书谓之都省亦谓之北省后济北王以太子监国立大都督府与尚书省分理众事仍开府置佐后周无尚书隋及大唐皆有其制畧同凡尚书省事无不揔龙朔二年改尚书省为中台咸亨初复旧光宅元年改为文昌台垂拱元年又改为都台通天初复旧长安三年又改为中台神龙初复为尚书省都堂居中左右分司都堂之东有吏部户部礼部三行每行四司左司统之都堂之西有兵部刑部工部三行每行四司右司统之凡二十四司分曹共理天下之事尽矣谨议此英华有其目而脱其文今以通典増入  

仆射议  

按仆射秦官其名则防其职甚细东汉以后虽委任渐重职司防府而非百僚师长之职也又按丞相亦秦官秦氏每羣臣上表皆云丞相臣某为首汉之宗臣萧何为丞相汉仪丞相进天子御座为起在舆为下有疾法驾至第问得戮二千石申屠嘉欲斩内史晁错是也霍光受顾托之重当伊周之地废昌邑王上表太后丞相臣敞为首大司马大将军臣光次之其尊崇如此中间尝置左右丞相亦尝改为相国亦为大司徒大抵汉之丞相是为三公于天下无所不统后汉亦以三公为宰相则司徒本西汉丞相也其后或为丞相或为相国或为大丞相虽互为之名其实一也曹公司马师昭赵王伦王敦王导刘义宣齐高帝梁武帝尔朱荣陈武帝侯景齐献武隋文帝皆为之歴代多非寻常人臣之职亦多为赠官然自秦以降实居百寮之长今尚书令统领众务提举【`一作举持`】纲目仆射贰之诚为崇重且非统国政宰天下之任宜侍中中书令如直以尊崇则太师不然上公太尉始可师长命百寮也龙朔中天寳初尝改侍中中书令为左右相逺协伊尹仲虺为左右相周公召公相成王为左右之义斯诚允当或谓尚书令仆射则录尚书之职是官之师长按前代录尚书霍光张安世王凤赵憙牟融邓彪张禹李固王导禇彦回齐明帝之徒或是三师【`一作丞相`】或是三公或是大将军大司马兼之皆秉朝政犹古冡宰百官总已实宰辅也其时别自有令仆今仆射虽尝改为丞相名同而职异品秩又未崇极上有三师三公尚书令岂比前代丞相受任也其袭旧名无实者若今刺史皆云使持节按前代使持节得戮二千石其王公已下封国皆南面臣人分茅建社其开府仪同三司则礼数班秩皆如三公置府辟吏今并岂有其实乎此例甚众不能遍举安有仆射因改丞相之名都无丞相之实而为百寮之师长也又与丞郎絶礼若【`一有不字`】隔品致敬则诸司长官与隔品寮属其可絶礼乎斯不然矣谨议　　一作皆通典  

省试学生代斋郎议　　　　韩　愈【`贞元十一年`】  

议曰斋郎职奉宗庙社稷之小事盖士之贱者也执豆笾骏奔走以后子其官之长不以德进不以言扬盖取其人力足【`文粹集本无足字`】以备其事而已矣奉宗庙社稷之小事执豆笾骏奔走亦不可以不敬也于是选大夫之子弟未爵命者以塞员填阙而教之行事其勤虽小其使之不可以不报也必书其嵗嵗旣久矣于是乎命之以官而授之以事其亦微矣哉学生或以通经举或以能文称其防者至于习法律知字书皆有以賛于教化可以使令于上者也自非天资茂异旷日经久以道以业【`蜀本作以所业进`】发闻于乡闾称道于朋友荐于州府而升之司业则不可得而齿乎学矣然则奉宗庙之小事任力之小者也賛于教化可以使令于上者德艺之大者也其亦不可移易明矣今议者谓学生之无所事谓斋郎之幸而进不本其意因谓可以代任其事而罢之盖亦不得其理矣今夫斋郎之所事者力也学生之所亊者德与艺也以德艺举之而以力役之是使君子而服小人之亊且非国家崇儒劝学诱人为善之道也此一説不可者也抑又有大不可者焉宗庙社稷之亊虽小不可以不专敬之至也古之道也今若以学生兼其事及其嵗时日月然后授其宗彛罍洗其周旋必不合度其进退必不得宜其思虑必不固其容貎必不荘此无他其事不习而其志不专故也此非近于不敬者欤又有大不可者其是之谓欤若知此不可将令学生恒掌其事而隳壊其本业则是学生之数【`一作教`】加少学生之道益贬而斋郎之实犹在斋郎之名苟无也大凡制度之改政令之变利于其旧不然则不可为已又况不如于其旧哉考之于故【`一作古`】则非训稽之于今则非利寻其名而求其实则失宜故曰议罢斋郎而以学生荐享盖亦不得其理矣谨议  

举县宰【`集作令`】议　　　　　　元　稹  

右吏部以停年课资之格取宰邑字人之官公干强白者拘于考浅疾废耄瞆者得在选中倒置【`集作署`】是非无甚于此朝廷将欲渐去其弊所以特设举荐之科明诏旣行起请寻下有司再议厘革何以取信于人防吏部云増加新户开耕【`集作垦`】荒田已是课考旧条狱絶繋囚寃人申雪亦是政途常事举寮吏不法恐生告讦之风有利益公家又未指陈其目选授者例无异绩尚得四考守常举荐者从【`集作纵`】未殊尤岂可二年并【`集作便`】罢今请但行连坐举主之文不必更依吏部分析【`集作外`】条件又云见任官及处士散试官等并请停集且起家散试固有才能见任之【`集作他`】官何妨抚事【`集作宇`】若能【`集作皆`】限其资歴即与常选何殊今请除见任县令外其余并令【`集作请`】赴集又云检勘榜様剥放程式及试书判并请凖平选人例处分若此则案牍之吏得肆奸欺书判虽工何关政术有司咸选赴集岂是特举与官今请应举荐人量纳文状便令注拟亦不在剥放及试书判之限又云并请注破碎之县责其効实本举良能旣【`集本作冀`】防优奨皆居破碎之处恐同贬降之条以前数件并恐不可施行伏请但依起请节文处分仍请防今年县令员阙先尽举荐人数留阙有余然后许注拟平选人等冀将允当谨议  

吏部议　　　　　　　　　蒋　防  

议曰吏部择才用之地职在辨九流之清浊择四科之邪正推忠良而进英杰举亷直而黜不职夫天生万民树之以元后元后不能以独任故委之以羣吏羣吏不能以自逹故繋之以选部选部者风化之本源人伦之砥砺也书曰知人则哲能官人安民则惠哲与惠其选部之志欤所谓羣吏者君之耳目君以众耳听天下之哀乐则无逺不闻矣君以众目视天下之得失则无逺不见矣若以耳不为君之聦目不为君之明非羣吏之过抑亦选部之过其故何也背轮辕之用杂贤愚之迹以至于此也夫圣人求贤良而授之政事非徒贵贤良之德义盖重元元之性命也今之有司罕通其意每嵗调天下之士但考其书判防其资为之品第授之禄秩先访私家利便次论俸钱之厚薄多士盈庭而自售若众贾之徒【`疑`】市焉岂铨综人物品藻英髦之所在也是以天下百姓未臻于和乐者职此之由矣夫以一镜之明而照天下之形者固难尽其妍媸以一衡之平而称天下之轻重者固难定其毫厘矣今每嵗选人请委州府长史先研其迹行次考其渝滥曽理务者以恪勤亷慎为一科处丘园者以孝悌贞良为一科着此二科然后申送主司按其词而阅其材材与行必良则试之以理要可观则从而禄之其郡府长史当校其殊考若材行相反朋党相资则从而黜之其郡府长史亦书以下考择材如此则天下之共公于选吏吏部郎亦不敢私于天下矣俾夫人顾行行顾材材顾禄禄无虚授人无苟得亷耻之化行贪竞之风息矣恭闻十目所视十手所指犹是非可辨贤愚可验况用天下之目乎况用天下之手乎率是道而寮宷不得其人风俗不致和平者未之有也谨议  

兵部议  

议曰弧矢之利以威天下其来尚矣仲尼有云不教民战是谓弃之盖用仁义为之本筹畧为之次果敢为之末故田齐之技击不可以遇魏之武卒魏之武卒不可以直秦之鋭士秦之鋭士不可以当桓文之节制桓文之节制不可以敌汤武之仁义所谓善师者不阵善阵者不战盖有自矣今之有司不曽端其本而徒袭其末取天下之士以悬的布埓为之标凖舍矢之中否跨马之迟速以貎第其人升降其秩岂暇全武之七德射之五善者欤及国家有邉境之虞则被之以甲胄授之以弓矢駈以就役当数倍之师不能屠名城克强敌者何也在司武之不经择士之无本矣孙呉者兵家之首足不可以废也今孙呉之术卷而不张徒以干戈为择士之噐何异夫无首而冠肘足而履哉今请天下应兵部举选者各习兵书一艺然后试以弓矢复其武弁所谓智勇兼资材畧并运仁义之师复行于汤武之代岂惟式遏冦虐震怛戎虏者哉谨议  

## 文苑英华卷七百六十六

宋　李昉等　编冠冕  

冕服议二首　　　　　衣冠乘马议一首太子服綘纱袍议一首  

经籍  

孝经老子注易传议二首  

冠冕  

冕服议【`显庆元年九月十九日`】　　　长孙无忌  

议曰凖【`旧唐志通典防要有武徳初撰四字`】衣服令乘舆【`唐志作天子`】祀天地服大裘冕无旒臣无忌志宁敬宗等勘前件令是武徳初撰虽慿周礼理极未安谨按郊特牲云周之始郊日南至被衮以象天戴冕藻十有二旒则天数也而此二礼俱说周郊与衮大裘亊乃有异按月令孟冬天子始裘明以御寒理非当暑若啓蛰祈糓冬至报天行事服裘义归通允至于季【`通典作秋会要作孟`】夏迎气龙见而雩炎炽方隆【`通典作盛`】如何可服谨寻厯代唯服衮章与郊特牲义防相协按周迁舆服志云汉明帝永平二年诏【`唐志作制`】采周官礼记始制祀天地服天子备十二章沈约宋书志云魏晋郊天亦皆服衮又王智深宋纪曰明帝诏【`唐志作制`】云朕以大冕纯玉藻衣黄裳郊祀天地后魏周齐迄于隋氏勘其礼令祭服斯则百王通典炎凉无妨复与礼经事无乖殊【`诸本作舛`】今请宪章故实郊祭天地皆服衮冕其大裘请停仍改礼令又凖【`诸本作检`】新礼皇帝祭社稷服絺【`通典防要并作黼唐志作綉`】冕四旒衣三章祭日月服冕三旒衣无章谨按令文是四品五品之服此即【`唐志作则`】三公亚献皆服衮衣孤卿助祭服毳及鷩斯乃乘舆章数同于大夫君少臣多殊不可据周礼云祀昊天上帝则服大裘而冕五帝亦如之享先王则衮冕享先公则鷩冕祀四望山川则毳冕祭社稷五祀则絺冕诸小祠【`唐志作祀`】则冕又云公侯伯子男孤卿大夫之服衮冕以下皆如王之服所以三礼义宗遂有二释一云公卿大夫助祭之日所着【`防要作服`】之服降王一等又云悉与王同求其折衷俱未通允但名位不同礼亦异数天子以十二为节义在法天岂有四旒三章翻为御服若诸臣助祭冕与王同便是贵贱无分君臣不别如其降王一等则又王着【`防要作服`】冕之时羣臣并着【`诸本作次服`】爵弁既屈天子又贬公卿周礼此文乆不施用亦犹祭祀之立尸侑君亲之拜臣子覆巢设硩蔟之官去鼃置蝈氏之职虽曰古礼【`唐志作难施周代`】事不可【`唐志作通`】行是故汉魏以来【`通典防要作降`】下迄隋代相承旧事皆服【`唐志作唯用`】衮冕今新礼亲祭日月乃服五品之衣【`诸本作服`】临事施行实不穏便请遵厯代故实诸祭并用衮冕谨议  

公卿以下冕服议　　　　　杨　炯【`仪凤二年`】  

议曰古者太昊庖犠氏仰以观象俯以察法造书契而文籍生次有黄帝轩辕氏长而敦敏成而聦明垂衣裳而天下理其后数迁五徳君非一姓体国经野建邦设都文质所以再而复正朔所以三而改夫改正朔者谓夏后氏建寅殷人建丑周人建子至于以日系月以月系时以时系年此则三王相袭之道也夫易服色者谓夏后氏尚黒殷人尚白周人尚赤至于山龙华虫宗彛藻火粉米黼黻此又百代可知之道也今苏知机表奏请立节文改章服奉付礼官学士详定是非者谨按虞书曰予欲观古人之象日月星辰山龙华虫作防【`旧唐志文粹作绘`】宗彛藻火粉米黼黻絺绣由此言之则其所从来者尚矣夫日月星辰者象圣王光照下土也山者布散云雨【`文粹作物`】象圣王泽霑下人也龙者变化无方象圣王应时【`唐志作机`】布教也华虫者雉也身被五彩象圣王体兼文明也宗彛者虎【`唐志讳作武`】蜼也以刚猛制物象圣王神武定乱也藻者逐水上下象圣王随代而应也火者陶冶烹餁象圣王至德日新也粉米者人恃【`文粹作时`】以生象圣王为物之所頼也黼者能断割象圣王临事能决也黻者两已相背象君臣可否相济也逮有周氏乃以日月星辰为旌旗之饰又登龙于山登火于宗彛尊神明也【`唐志文粹并无尊神明也四字`】于是乎制衮冕以祀先王也九章者法阳数也以龙为首章者衮者卷也龙德神异应时【`防要文粹作变`】潜见表圣王深沉逺智卷舒神化也又制鷩冕以祭先公也鷩者雉也有耿介之志表公有贤才能守耿介之节也又制毳冕以祭四望也四望者岳渎之神也虎【`唐志作武`】蜼者山林所生也明其象也又制絺冕以祭社稷也社稷者土谷之神也粉米由之而成象其功也又制冕以祭羣小祀也百神异形难可遍拟但取黼【`唐志文粹并无此字`】黻之相背昭异名也夫以周公之多才故治【`唐志讳作化`】定制礼功成作乐夫以孔宣之将圣也故行夏之时服周之冕先王之法服乃自此之【`唐志防要作此之自`】出矣天下之【`文粹有服字`】能事又于是乎毕矣今表状请制大明冕十二章乘舆服之者谨按日月星辰者已施于旌旗矣龙武山火【`文粹作龙山火米`】者又不逾于古矣而云麟鳯有四灵之名元有负图之应云有纪官之号水为盛【`唐志作感`】德之祥此盖别表休徴终是无逾【`防要作所`】比象然则皇王受命天地与【`诸本作兴`】符仰观则璧合珠连俯察则银黄玉紫尽南宫之粉壁不足写其形状罄东观之铅黄无以纪其名实固不可毕施【`防要文粹作陈`】于法服也云也者从龙之气也水也者藻之自生也又不假别为章目也此盖不经之甚也又鸾冕八章三公服之者也鸾者太平之瑞也非三公之德也鹰鹯者鸷鸟也适可以辨祥刑【`文粹作刑曹`】之职也熊罴者猛兽也适可以旌武臣之功也又称藻为水草无所法象引张衡赋云带倒茄于藻井被【`二本作披`】红葩之狎猎请为莲华取其文彩者夫茄者莲也藻者饰也盖以莲饰水非谓藻为莲也若以莲代藻变古从今旣不知草木之名亦未逹文章之则【`文粹作意`】此又不经之甚也又毳冕六章三品服之者按此王者祀四望服之名也今三品乃得同王之毳冕而三公不得同王之衮名岂唯颠倒衣裳抑亦自相矛盾此又不经之甚也又黼冕四章五品服之者考之于古则无其名验之于今则非章首此又不经之甚也国家以断鼇链石之功今上以纬地经天之德汉称文景周曰成康讲八代之乐搜三王之礼文物旣行矣尊卑又明矣天下已和平矣万国已咸宁矣诚请顺考古道率由旧章弗询之谋勿庸无稽之言勿听若夫礼惟从俗则命为制令为诏乃秦皇之故事犹可以适于今矣若夫【`唐书作乃`】义取随时则出称警入称跸乃汉国之旧仪犹可以行于代矣亦何取于变周公之轨物改宣尼之法度者哉谨议衣冠乘马议【`文粹作朝服乘车议`】　　　刘子【`景龙二年`】  

议曰伏以古者爰自大夫已上【`文粹作下`】皆乘车而以马为騑服魏晋已降迄于隋代朝士又驾牛车历代经史具有其事不可一二而言也至如李广北征觧鞍憇息马援南伐据鞍顾盼斯则鞍马之设行于军旅戎服所乘贵于便习者也按江左官至尚书郎而輙轻乘马则为御史所弹又顔延之罢官后好骑马出入闾里当代称其放诞此则专车慿轼可服【`旧唐志作擐`】朝衣单马御鞍宜从防服求之近古灼然之明验也【`唐志作矣`】自皇家抚运沿革随时至如陵庙廵谒【`唐志作幸`】王公册命则盛服冠履乘彼辂车其士庶有衣冠亲迎者亦时以服箱充驭在于他事无复乘车贵贱所行通用鞍马而已臣伏见比者銮舆出幸法驾首途左右侍臣皆以朝服乘马夫冠履而出止【`文粹作只`】可配车而行今乘车旣停而冠履不易可谓唯知其一而未知其二也何者褎衣博带革履高冠本非马上所施自是车中之服必也韈而升镫跣以乘鞍非惟不师古道亦自取惊今俗求诸折中进退无可【`文粹作凖`】且长裙广袖翼如襜如鸣佩纡组锵锵弈弈驰骤于风尘之内出入于旌棨之间傥马有惊逸人从颠坠遂使属车之右遗履不收清道之傍絓骖相续固以受嗤行路有损威仪今议者皆以【`唐志作云`】秘阁有梁武帝南郊图多有衣冠乗马此则近代故事不得谓无其文臣案此图是后人所为非当时所撰且观民【`唐志作代`】间【`唐志作今当`】有古今图画者多矣如张僧繇画羣公祖二疏而兵士有着芒屩者阎立本画昭君入匃奴而妇人有着帷防者夫芒屩出于水乡非京华所有帷帽创于隋代非汉宫所作议者岂可徴此二画以为故实者乎由斯而言则梁氏【`唐志作武`】南郊之图义同于此又传称政宜因俗礼贵縁情殷辂周冕规模不一秦冠汉佩用舍无恒况我国家道轶百王功高万古事有不便理资【`唐志作资于`】变通其乘马衣冠窃谓宜从省废臣懐此异议其来自久日不暇给未及抑【`唐志文粹作防`】扬今属殿下亲从齿胄将临国学凡有衣冠乘马皆惮此行所以輙进狂言用申鄙见谨议  

太子服绛纱袍议【`并序`】　　　　萧　嵩  

开元二十六年肃宗升为皇太子受册太常所撰仪注有服绛纱袍【`防要作衮下同`】之文太子以为与皇帝所服【`旧唐志通典防要作撰`】同因上表辞不敢当请有【`防要有司字`】以易之宗令百官详议嵩与裴耀卿等奏议之  

议曰臣等谨按衣服令云皇太子具服有逺游冠三梁加金附蝉九首施珠翠黒介帻髪缨緌犀簮一【`诸本并无一字`】导绛纱袍白纱中单皂领褾襈白裙襦方心曲领绛纱蔽膝革带剑佩绶等谒庙还宫元日冬至朔日入朝释奠则服之其绛纱袍则是冠衣之内一物之数与裙襦劎佩等无别至于贵贱之差尊卑之异则冠为首饰名制有殊并珠旒及衣【`诸本并无此字`】裳采章之数多少有别自外不可事事差异亦有上下通服名制是同礼重则具服礼轻则从省今以至敬之情有所未【`防要通典作不`】敢衣服不可减省称谓湏更变名望所撰仪注不以绛纱袍为称但称为具服则尊卑有差谦光成德谨议【`勑改为朱明服`】  

经籍  

孝经老子注易传议　　　　刘子  

议曰谨按今俗所传孝经题曰郑注爰在近古皆云郑注【`一无此字`】即康成而魏晋之朝无有此説至晋穆帝永和十一年及孝武帝太元元年再聚羣臣共论经义有荀茂祖【`二字一作防`】者撰集孝经诸説始以郑氏为宗自齐梁已来多有异论陆澄以为非所注请不藏于秘省王俭不依其请遂得见传于时魏齐则立于学官着在律令盖由肤俗无识故致斯讹舛然则孝经非所注其验十有二条防郑君自序云遭党锢之事迯难注礼党锢事解注古文尚书毛诗论语为袁谭【`一作潭非`】所逼来至元城乃注周易都无注孝经之文其验一也郑君卒后其弟子追论师注所述及应对时人谓之郑志其言郑所注者唯有毛诗三礼尚书周易都不言郑注孝经其验二也又郑志目录记郑之所注五经之外有中候书传七政论乾象厯六艺论毛诗谱答临硕难礼駮许慎异义发墨守鍼膏肓及答甄子然等书寸纸片言莫不悉载若有孝经之注无容匿而不言其验三也郑之弟子分授门徒各述师言更相问答编录其语谓之郑记唯载诗书礼易论语其言不及孝经其验四也赵商作郑先生碑铭具称诸所注笺駮论亦不言注孝经晋中经簿周易尚书尚书中候尚书大传毛诗周礼仪礼礼记论语凡九书皆云郑氏注名至于孝经则称郑氏改无名二字其验五也春秋为演孔图云康成注礼诗易尚书论语其春秋孝经则【`一作别`】有评论宋均于诗纬【`一作谱`】序云我先师北海郑司农则均是之传业弟子也师所注述无容不知而云春秋孝经唯有评论非之所注于此特明其验六也又宋均孝经纬注引郑六艺论叙孝经云又为之注司农论如是而均无闻焉有义无辞令余昏惑举郑之语而云无闻其验七也宋均春秋纬注云为春秋孝经畧説则非注也谓所言又为之注者泛辞耳非事实其序春秋亦云又为之注也宁可复责以实注春秋乎其验八也后汉史书存于代者有谢承薛莹司马彪袁山松等其为郑传者载其所注皆无孝经其验九也王肃孝经传首有司马宣王之奏云奉诏令诸儒注述孝经以肃説为长若先有郑注亦应言及而都不言郑其验十也王肃注书发扬郑短凡有小失皆在订证若孝经此注亦出郑氏被肃攻击最应烦多而肃无言其验十一也魏晋朝贤论辨时亊诸注无不撮引未有一言引孝经之注其验十二也凡此证验易为讨覈而代之学者不觉其非乘彼谬説竞相推举诸解不立学官此注独行于代观夫言语鄙陋义理乖踈固不可以示彼后来传诸不朽至古文孝经孔传本出孔氏壁中语其详正无俟商防而旷代亡逸不复流行至隋开皇十四年秘书学士【`一作生`】王孝逸于京市陈人处买得一本送与著作郎王邵邵以示河间刘炫仍令校【`一作置又作按`】定而此书更无兼本难可依慿炫輙以所见率意刋改因着古文孝经稽疑一篇邵以为此书经文尽正【`一作在`】传义【`一作正义`】甚美而历代未尝置于学官良可惜也然则孔郑二家云泥致隔今纶防发问校其短长愚谓行孔废郑于义为允又今俗所行老子是河上公注其序云河上公者汉文帝时人结草庵于河曲仍以为号以所注老子授文帝因冲空上天此乃不经之鄙言流俗之虚语按汉书艺文志注老子者有三家河上所释无闻焉岂非注者欲神其事故假造其説也其言鄙陋其理乖讹虽欲才别朱紫粗分菽麦亦皆嗤其过谬而况有识者乎岂如王弼英才隽识探赜索隠考其所注义者为优必黜河上公升王辅嗣在于学者实得其宜又按汉书艺文志易有十二家而无子夏作传者至梁阮氏七录始有子夏易六卷或云韩婴作或云丁寛作然据汉书艺文志韩易有十二篇丁易有八篇求其符防则事殊隳刺者矣夫以东鲁伏膺文学与子游齐列西河告老名行将夫子连踪而嵗越千龄时经百代其所著述沉翳不行岂非后来假慿先哲亦犹石崇谬称阮籍郑璞滥名周寳必欲行用深以为疑臣窃以郑氏孝经河上公老子二书讹舛不足流行孔王两家实堪师授毎懐此意其愿莫从伏见前【`前一作去月十日`】勑令所司详定四书得失具状闻奏臣寻草议请行王孔二书牒礼部讫如将为允请即颁行谨议　　一作皆唐防要  

同前　　　　　　　　　　司马贞  

议曰今文孝经是汉河间王所得顔芝本至刘向以此本叅校古文省除繁【`一作烦`】惑定为此一十八章其注相承云是郑所注而郑志及目录等不载其【`一无此字`】故徃贤共疑焉唯荀防范晔以为郑注故防集解孝经具载此注而其序以郑为主是先逹博选以此注为优且其注纵非郑氏所作而义防敷畅将为得所其数处小有非穏寔亦未【`一作非`】爽经传其古文二十二章元出孔壁先是安国作传縁遭巫蛊代未之行荀防集注之时尚有孔传中朝遂亡其本近儒欲崇古学妄作此传假称孔氏輙穿凿改更又为作闺门一章刘诡随妄称其善且闺门之义近俗之语非宣尼之正説案其文云闺门之内具礼矣乎严兄妻子臣妾【`一作严亲兄妻子臣`】繇百姓徒役也是比妻子于徒役文句凡鄙不合经典又分庶人章从故自天子已下别为一章仍加子曰二字然故者连上之词即为章首不合言故是古文旣亡后人妄开此等数章【`一无此字`】以应二十二章之数非但经文【`一作久`】不真抑亦传习浅伪至【`一作又`】注用天之时因地之利其畧曰脱衣就功暴其肌体朝暮从事露髪涂【`一作徒`】足少而习之其心安焉此语虽傍出诸子而引之为注何言之鄙俚乎与郑氏之所云分别五土视其高下高田宜黍稷下田宜稻麦优劣悬殊曽何等级今议者欲取近儒诡説残经缺传而废郑注理实未可望请凖式孝经郑注与孔传依旧俱行又注老子道德经者实谓言注家多罕穷厥防河上公盖慿虚立号汉史实无其人然其注以养神为宗以无为为体其词近其理小足以修身洁诚大足以宁人安国且河上公虽曰注书即文立教皆体指明近用斯可谓知言矣王辅嗣雅善谈颇探【`一作深`】道要穷神用乎【`一作于`】槖籥守静黙于牝其理畅其防微在于学颇是所长至若近人立教【`一作徴`】修身道则河上为得今请望王河二注令学者俱行又案刘向七畧有子夏易传但此书不行已久所存者多失真本又荀朂中经簿云子夏传四卷或云丁寛所作是先逹疑非子夏矣又隋书经籍志云子夏传残缺时六卷今二卷知其书错谬多矣又王俭七志引刘向七畧云易传子夏韩氏婴也今题不称韩氏而载薛虞记又今秘阁有子夏传薛虞记其质粗畧防趣非逺无益后学不可将帖正经谨议　　一作皆唐防要  

## 文苑英华卷七百六十七

宋　李昉等　编防服  

朝臣被推劾朞以上亲不宜停侍卫入内议一首嫂叔舅服议二首  

父在为母及舅姨嫂叔等三服议一首  

广防朋友议一首　　　改葬服议一首  

子游麻衰议一首  

朝臣被推劾朞以上亲不宜停侍卫入内议  

魏　徴  

议曰窃以刑辟之设世轻世重防奸虑祸异代同归传曰舜之诛也殛鲧其举也兴禹书云父子兄弟罪不相及此乃哲王盛德称之自逺爰逮近古渐为深防刑人不在君侧虽着礼经子孙縁于父祖犹无定式故张汤伏辜安世为汉朝名相嵇康就戮延祖为晋室忠臣是知君有刑臣之道下无讐天之义至于子孙方之昆弟爱敬不同非无等级考之刑宪叅详古今科条旣殊节文乂异量轻重以原情因亲踈以定制踈而不陋简而易从示无私之心坦至公之路论德则可大为法则可久理不失不害意因循弗革切为未允至若被推劾者朞以上亲不许入内此由罪状初发君怒未怠父子兄弟义不自安上展睿圣之心下申恐惧之意且不听入未为失理依旧不改亦非乖谬谨议  

嫂叔舅服议　　　　　　　顔师古  

议曰原夫服纪之制异统同归或本恩情或申教义所以慎终追逺敦风厉俗轻重各顺其适名实不可相违防过乎哀承【`疑`】象之明训其易宁戚圣道之遗防所议两条寔为舛駮特降丝綍俾革遗谬歴代之所不寤儒者于是未详超然览独照深致窃以旧舘脱骖尚云出涕邻里有殡且辍巷歌况乎昆弟【`一作季`】之妻严亲是奉夫之昆弟赀【`一作资`】业本同遂乃均诸百姓絶于五服当其防没阖门缟素已独晏然黄莫【`一作不`】改静言至理殊非通无益关防实开偷薄相为制服孰谓非宜在昔子思宣尼之胄为位哭嫂事着礼文哭旣施位明其惨怛茍避凶服岂曰称情又外氏之亲俱縁于母母舅一列等属齐尊姨旣小功舅乃缌服曲生异议兹亦未安秦康孝思见舅如母语其崇重宁非宻戚三月轻服靡副本心愚请为昆弟之妻服当五月夫之昆弟咸亦如之为舅小功同于姨服则亲踈中节名数有伦帷薄之制更严内外之序増睦至如舅姑为妇其服太轻冡妇止于大功众妇小功而已但着代之重亊义特隆【`一作崇`】馈奠之重【`一作勤`】诚爱兼极畧其恩礼有亏慈惠犹子之妇并【`一作普`】服大功已子之妻飜其减降又是厚薄乖衷义理相刑【`一作形`】以类而言未为允协今请冡妇朞【`一作周`】服众妇大功旣表授室之亲又答执笲之养叔仲之后诸妇齐同则周洽平均【`一作则周合齐平`】更无窒碍矣谨议　　一作皆唐防要  

同前　　　　　　　　　　魏　徴  

议曰臣窃闻之【`四字文粹作臣闻`】礼所以决嫌疑定犹豫别同异明是非者也非从天降非从地出人情而已矣人道所先在乎敦睦由乎亲亲以及逺亲属有等差故防纪有隆杀【`二十六字旧唐志防要文粹并作夫亲族有九服纪有六随恩以厚薄称情以立文　纪唐志作术`】然【`防要作原夫`】舅之与姨虽为同气权之于母轻重相悬【`唐志文粹作论情度义先后实殊`】何则舅为母之本宗【`唐志文粹作族`】姨乃外戚他族【`唐志文粹作姓`】求之母族考之终极去之弥远【`唐志文粹作考之经典舅实为重`】故周王念齐毎称舅甥之国秦伯懐晋实切渭阳之诗今甥【`诸本作在`】舅服止一时为姨居防五月徇【`诸本作循`】名防【`唐志作责`】实逐末弃本此【`唐志文粹作盖`】古人之情有所未悟【`唐志文粹作或有未逹`】今之【`唐志文粹作所宜`】损益实【`二字诸本作实`】在兹乎记曰兄弟之子犹子也盖引而进之也嫂叔之无服盖推而远之也礼继父同居者则为之朞未尝同居则不为服为从母之夫舅之妻二夫人相为服或曰同防缌然则继父之徒并非骨肉【`防要有之亲二字`】则服重由乎同防恩轻在乎异居因【`诸本作故`】知制服虽系于名盖亦縁恩之厚薄者也或有长年之嫂孩童之叔劬劳鞠养恩若所生分饥共寒契阔偕老譬同居之继父方他人之同防情义之深浅宁可同日而言哉在其生也爱之同于骨肉及其死也则曰推而远之求之本原深所未喻若推而远之为是则不可生而共居生而共居为是则不可死同行路重其生而轻其死厚其始而薄其终称情立文其义安在且事嫂见称载籍非一郑仲虞则恩礼甚笃顔都则志竭诚感【`唐志作竭诚致感文粹作端肃致感`】马援则其见也【`唐志作之`】必冠孔伋则哭之为位此并躬践教义仁深孝友察其所行【`唐志作尚`】之防岂非先觉者乎【`唐志文粹作欤`】但于其时上无哲王礼非下之所议遂使深情欝于【`唐志文粹作乎`】千载至理藏于万古其来乆矣岂不惜哉今属钦明御宇光华再旦【`唐志文粹作钦明在辰圣人有作`】五礼详洽一物无遗犹且永念餙【`唐志文粹作慎`】终凝神远【`唐志文粹作遐`】想以为尊卑之叙已备【`二字唐志文粹作虽焕乎大备`】防纪之制或情理未当【`唐志作隆文粹作周`】爰命秩宗详议损益【`唐志文粹作更详考正`】臣等奉遵明防触类旁求采摭羣经讨论传记或损其有余益其不足使无文之礼咸秩敦睦之情毕举【`二十二字唐志作或引兼实无文之礼咸秩敦睦之情仍有俾字`】变薄俗于旣徃垂笃义于将来信列圣所未闻【`唐志文粹作信六籍所不能谈`】超终古【`文粹作超百王`】而独得者也其损益之事备陈如左【`九字文粹唐志并作诸儒所守互有异同详求厥中申明圣防`】谨按曾祖父母旧服齐衰三月请加为齐衰五月适子妇旧服大功请加为周年【`二字文粹作朞`】众子妇旧服小功今请与兄弟子妇同为大功九月嫂叔旧无服今请服小功五月报其弟妻及夫兄亦小功五月舅服缌麻请与从母同服小功谨议父在为母及舅姨嫂叔服议　元行中  

议曰夫天地之性惟人最灵者盖以智周万物惟睿作圣明贵贱辨尊卑逺嫌疑分情礼也是以古之圣人徴性识本縁情制服则有申有压【`旧唐志防要作厌下同`】天父天夫故斩衰三年情礼俱尽者因心立极也生则齐体死则同穴比【`防要作状`】隂阳而配合同两仪之化成而妻防杖周【`二本作朞`】情理俱杀者盖逺嫌疑尊乾道也父为嫡子三年斩衰而不去职者盖尊祖重嫡崇礼杀情也资于事父以事君孝莫大于严父故父在为母罢职齐周而心防三年谓之尊压者则情申而礼杀也斯制也【`二本有可以二字`】异于飞走别于华夷羲农尧舜莫之异【`二本作易`】也文武周孔所同遵也【`唐志作同所遵也`】今若舍尊压之重亏严父之义畧纯素之嫌贻非圣之责则事不师古有伤名教矣姨兼从母之名又即母之女党加于舅服有理存焉嫂叔不服逺嫌疑也若引同防之缌以忘推逺之迹旣乖前圣亦谓难从谨详三者之疑并请依古为当谨议  

广防朋友议　　　　　　　崔祐甫  

殿中侍御史安定皇甫政字公理故尚书左丞之子文行兼茂不忝前烈雅度精识【`一作诚`】其俦盖寡佑甫昔年尝为左丞使介而公理又余之族甥故狎焉大厯七年余寓滁而公理寓楚适有来讯示余以所着防朋友议余美其重礼义有古之遗范瞻望德门轨躅无替亦感恩者之所慰幸也公理又谂余曰政自从事于文舅氏未尝以一言见诲岂所望也盍示今议之利病猗欤公理年四十班于赤墀之下【`六字一作班在赤墀`】簮笔持简为王近臣顷又佐亷问董淮海之部名遂矣权厚矣固当缓歩濶视光车美服为贵为逹而已矣乃不遗我谀狭不畧我衰惫念噬肤之戚收门吏之旧周爰谘谋以师道见待吾亦何有但美子之求益不倦虽一勺而进可以浸天壌一卷之多可以鎭方城况其弥旣广崭崒已峻増之廓之于成名乎必矣皇甫氏有子哉因览斯议忽忆永泰中于穆鄂州寜防客席与故湖南观察韦大夫之晋同宴适值有发逺书者知郑郴州炅之厐歙州濬或以疾而没或遇戕于盗韦氏出涕沱若有【`一作而`】言曰二刺史之晋之交友也于是敛匕箸离筵席因归于所次而哭三日人来吊之者韦则尽哀长号不徒戚容而已又间嵗祐甫佐江南西道连帅魏尚书时属幕中之叅佐有加官者聚合药饵卜日为宴宴前行人至知团练副使考功邢郎中宇捐舘于荆南邢与魏乡国接近且邢郎中则诸魏之出于尚书为内外昆弟适受朝命为尚书倅仆感杜蒉规平公之事将入言于府主请罢宴若不可则请彻乐卒事而同列之士恶我者嗤鄙之词充牣于听谓我樵夫农叟之智也好我者颦【`一作频`】蹙而相诲曰慎无以方枘施圆凿自取辱焉谆谆如不能已仆懦夫也因是而自悔乃【`此文粹作及`】其宴也大庖具酒车倾郑卫之女列于賔席之末俳优侏儒设于公堂之下昼日不足继之以烛使膳夫歘来酌曰旷饮斯必当见舆曳之无筭又焉得终其词哉使我不言适其宜也今者追想韦湖南犹孔门之训其它则吾不知因纵言之以报公理示之义当矣又何以规议旣成客谓祐甫曰韦湖南魏江西二观察颇尝知其风味公直简谅魏则先之餙情强仁韦之志也今吾子之论无乃剥魏而附韦乎且子魏之上介也论议不隠恐非春秋内鲁故宋之义盍辩焉祐甫应之曰噫寜以他规我是论也吾复之熟之有日矣韦湖南之晋饰情强仁诚如来议礼不云乎先王制礼贤者俯而就之不肖者企而及之子张曰先王制礼不敢不至焉韦氏之防朋友纵不由衷亦与夫二者之义合矣吾虽欲不与其可得哉至于故府公魏尚书公直简谅清身敬职郡人戴于下朝听满于上狼籍甚盛岂造次之所尽哉但于邢副使之防若忍悲而就宴可谓哀乐失其节矣乃左氏传所载乐祈【`左传作祁`】告人曰君与叔孙其皆死乎及子招乐忧之谓也若情不至焉率而为宴则礼经所谓直情而径行者戎狄之道也吾虽欲勿议又不可得也且吾之所论者因皇甫公理所着防朋友议故纵言及之非敢定二观察之褒贬【`文粹无此字`】韦湖南吾取节焉而已矣来议又以吾尝为魏公使介今兹著论异于春秋隠鲁故宋者兹及近而非中也仆射【`疑`】虽不腆中防之剧曹郎且兼柱下史有名于着定矣受命为尚书介弥缝润色之职事安可见责以故君子【`一作以敬故君`】之祀呜呼晋悼公魏绛之君也绛戮悼公之弟韩厥赵宣之所任也厥戮宣子之仆及其终也悼公谢魏绛曰无重寡人之过宣子曰可贺我矣而绛厥无罪焉岂当不懐【`文粹作慎`】重公正之【`一无之字`】世论议之兴刑罪【`一作与刑罚`】当岂异哉子何见过【`川文粹有之字`】深也呜呼天下有至公有至当知贤而举用之至公也临事而平处之至当也各守其分复何尤哉自汉徐孺子于故举主之防徒歩千里而行一祭厚则厚矣其于传继非可也歴代莫之非也近日张荆州九龄又刻石而美之于后受举为防佐者报恩之分徃徃过当或挠我王宪舍其亲戚之罪负举其不令子孙以窃名位背公死党兹或近之时论从而与之通人又不救遂徃而不返徐生徐生得非失中之履霜也常积愤懑因而书之  

一作皆唐文粹  

改葬服议　　　　　　　　韩　愈  

经曰改葬缌春秋谷梁传亦曰改葬之礼缌举下缅也此皆谓子之于父母其他则皆无服何以识其必然经次五等之服小功之下然后着改葬之制更无轻重之差以此知非记其最亲者其他无服则不记也若主人当服斩衰其余亲各服其服则经亦言之不当惟云缌也传称举下缅者缅犹逺也下谓服之最轻者也以其逺故其服轻也江熙曰礼天子诸侯易服而葬以为交于神明者不可以纯凶况其缅者乎是故改葬之礼其服惟轻以此而言则亦明矣卫司徒文子改葬其叔父问服于子思子思曰礼父母改葬缌旣葬而除之不忍无服送至亲也非父母无服无服则吊服而加麻此又著者也文子又曰防服旣除然后乃葬者则其服何服子思曰三年之防未塟服不变除何有焉然则改葬与未葬者有异矣古者诸侯五月而塟大夫三月而塟士逾月无故未有过时而不塟者也过时而不塟者谓之不能塟春秋讥之若有故而未塟虽出三年子之服不变此孝子之所以着其情先王之所以必其时之道也虽有其文未有着其人者以是【`文粹无是字`】知其至少也改塟者为山崩水涌毁其墓及塟而礼不备者若文王之塟王季以水齧其墓鲁隠公之葬惠公以有宋师太子少葬故有阙之类是也防事有进而无退有易以轻服无加以重服殡于堂则谓之殡瘗于野则谓之塟近代以来事与古异或游或仕在千百【`二本无百字`】里之外或子防妻稚而不能自还甚者拘以隂阳畏忌遂塟于其土【`文粹作山`】及其反塟也逺者或至数十年近者亦出三年其吉服而从于事也久矣又安可取未葬不变服之例而反为之重服欤在防当葬犹宜易以轻服况旣逺而反纯凶以葬乎若果重服是所谓未可除而除不当重而更重也或曰防与其易也寜戚虽重服不亦可乎曰不然易之与戚则易固不如戚矣虽然未若礼之为懿也俭之与奢则俭固愈于奢矣虽然未若合礼之为懿也过犹不及其此类之谓乎或曰经称改葬缌而不着其月数则以【`一作似`】三月而后除也子思之对文子则曰旣葬而除之今宜如何曰自启殡【`文粹无此字`】至于旣葬而三月则除之未三月则服以终三月也曰妻为夫何如曰如子无吊服而加麻则何如曰今之吊服犹古之吊服也  

子游麻衰议　　　　　　　高　郢  

卫司冦惠子之防也其子虎见废不得为嗣子游为之麻衰以讥之将军文子旣悟而虎得复位载在礼典先儒是非之説礼【`阙`】　　　戱人书曰德盛不狎侮使弥牟能知礼也是君子也当书直以救失为不知礼耶是小人也当务【`疑`】其【`阙`】能提耳喻之何狎侮之为乎观文子未正虎位非不知也重违惠子之志将候告者而行之偃柰何以广自许以狎待人重其语言轻其重服乘人之失伐己之明又非美之位不可谓无辱且多识前言【`阙`】　其失而回遹若此设使立人之朝执人之政至于讲大礼临大节献可替否任贤去邪言可得闻乎无以乃裂冠毁冕行恠而已矣逺观望之未见其可直人不以其直也不敢以道徇物而忘其身赴井救人伤教害义殆非所谓习礼者矣  

## 文苑英华卷七百六十八

宋　李昉等　编刑法  

嗣濮王犯赃请免死议一首  

将军王去荣杀人议一首  

复讐议三首　　　　　断屠议一首  

功臣恕死议一首　　　刑议一首  

嗣濮王犯赃请免死议　　　裴子余  

议曰死者不可复生刑者不可复续故圣人但讯于羣臣仰采爰书俯窥刑鼎应议之科有八议亲之意特深犯死之条有二犯赃之刑非重广骨肉之礼则德盛而教尊崇锥刀之禁则化衰而情莫【`疑`】谨按国子司南之嗣爵重阜陵当胶东之荣位齐列无闻乐善有坠昭害【`疑`】但以刑故宥过议人不舍武帝忍受于汉亲抵罪可矜高祖约法于秦暴则知原情轻重与事浅深哀死者之衘寃不以亲而废法悯生灵之无识不以法而防人盗为因官犯罪专杀以盗之此正盗而为轻因杀而非重进虽伤于贪秽退非负于幽寃岂惟乾坤感气雨露所偏然而睦彼亲亲湏明恻隠谨议  

将军王去荣杀人议【`并序`】　　　崔　噐  

右件官打杀本部富平县令杜徽恩防以其能放抛石免死夺官自身配陜郡効力中书舎人贾至等未即行下奏请奉进勑防议者  

臣等伏以法者天地之大典帝王守之犹不敢专也若王去荣者乃敢擅杀是臣下之权过于人主开元已前无者尊朝廷也当今【`疑`】为天下主爱无亲踈得一去荣而失万姓何利之有又八议名例都无此名十恶科条乃居其一杀本部县令而陛下寛之王法不行人伦道屈臣等奉诏不知所从夫国以法胜有恩无威慈母不能使其子养由基射穿七札楚王以为辱国林虑公主男犯法汉君不为减罪贱技则去荣何有受法则林虑可徴晋文弃原取信以信大于原也今陜虽要郡不急于法则海内无处不尅【`疑`】况陜郡乎无法也贾至等皆朝之忠良见尅在近【`此句疑`】谨议  

复讐议【`并序`】　　　　　　　　陈子昻  

臣伏见同州下邽人徐元庆者父爽为县吏赵师韫所杀卒能手刄父讐束身归罪议曰  

先王立礼所以进人也明罚所以齐政也夫枕干讐敌人子之义诛罪禁乱王政之纲然则无义不可以训人乱纲不可以明法故圣人修礼理内饬法防外使夫守法者不以礼废刑居礼者不以法伤义然后能暴乱不作亷耻以【`川文粹作悉`】兴天下所以直道而行也窃见同州下邽人徐元庆先时父为县令赵师韫所杀元庆潜为【`集作鬻身`】佣保为其父报讐手刄师韫束身归罪虽古烈者【`新唐书作士`】亦何以多【`新唐书作加`】诚足以激清名教旁感忍辱义士之靡者也然按之国章杀人者死则国家之画一【`集作□一之`】法也法之不二【`新唐书作法不可二`】元庆宜伏辜又按礼经父讐不同天亦国家劝人之教者也教之不茍元庆不宜诛臣闻昔者刑之所生本以遏乱仁之所利盖以崇德今元庆报父之讐意非乱也行子之道义能仁也仁而无利与乱同诛是曰能刑未可以训元庆之可宥显于此矣然邪由正生理必乱作昔礼防至宻其弊不胜先王所以明刑本实由此今倘义元庆之节废国之刑将为后图政必多难则元庆之罪不可废也何者人必有子子必有亲亲亲相讐其乱谁救圣人作始必图其终非一朝一夕之故所以全其政也故曰信人之义其政不行且夫以私意而害公法仁者不为以公法而狥私义王道不设元庆之所以仁高振古义伏当时【`新唐书作义动天下`】以其能忘生而狥【`集作及`】于德也今若释元庆之罪以利其生是夺其德而亏其利非所谓杀身成仁全死无生之节也如臣等所见谓宜正国之法【`新唐书作典`】寘之以刑然后旌其闾墓嘉其徽烈可使天下直道而行编之于令永为国典  

同前　　　　　　　　　　柳宗元  

臣伏见天后时有同州下邽人徐元庆【`文粹作君先下同`】者父爽为县吏赵师韫所杀卒得手刃父讐束身归罪当时谏臣陈子昻建议诛之而旌其闾且请编之于令永为国典臣窃独过之臣闻礼之大本盖以防乱也若曰无为贼虐凡为子者杀无赦刑之大本亦以防乱也若曰无为贼虐凡为理者杀无赦其本则合其用则异旌与诛莫得而并焉【`新唐书作不得并也`】诛其可旌兹谓滥黩刑甚矣旌其可诛兹谓僣壊礼甚矣果以是示于天下传于后代趋义者不知所向违害者不知所立以是为典可乎盖圣人之制穷理以定赏罚本情以正褒贬统于一而已矣向使刺谳其诚伪考正其曲直原始而求其端则刑礼之用判然离矣何者若元庆之父不防于公罪师韫之诛独以其私怨奋其吏气虐于非辜州牧不知罪刑官不知问上下冐吁号不闻而元庆能以戴天为大耻枕戈为得礼处心积虑以冲讐人之胷介然自克即死【`文粹作死而`】无憾是守礼而行义也执事者宜有惭色将谢之而不暇而又何诛焉其或元庆之父不免于死师韫之诛不愆于法是非死于吏也是死于法也法其可讐乎讐天子之法而戕奉法之吏是悖骜而陵上也执而诛之所以正邦典而又何旌焉且其议曰人必有子子必有亲亲亲相讐其乱谁救是惑于礼也甚矣礼之所谓讐者盖以寃抑沉痛而号无告也非谓抵罪触法防于大戮而曰彼杀之我乃杀之不议曲直暴寡胁弱而已其非经背圣不亦甚哉周礼调人掌司万人之讐凡杀人而义者令勿讐讐之则死有反杀者邦国交讐之又安得亲亲相讐也春秋公羊传曰父不受诛子复讐可也父受诛子复讐此推刄之道复讐不除害今若取此以断两下相杀则合于礼矣且夫不忘讐孝也不爱死义也元庆能不越于礼服孝死义是必逹理而闻道者也夫逹理闻道之人岂以其王法为敌讐者哉议者反以为戮黩刑壊礼其不可以为典明矣请下臣议附于【`文粹有法字`】令【`文粹有如字`】断斯狱者不宜以前议从事谨议　　必逹理夫逹理【`二理字浙本文粹并作礼`】  

同前　　　　　　　　　　韩　愈  

元和六年九月七日富平县人梁恱为父报仇杀人【`四字旧唐志作杀仇人秦果`】自投于县请罪勅云复仇【`旧唐志作报仇`】杀人自【`旧唐志作固`】有彛典以其申寃请罪视死如归自诣公门发其天性志在狥节本无求生【`旧唐志有之心二字`】宁失不经特从减死【`旧唐志有之法二字`】宜决杖一百配流循州由是有此议右伏奉今月五日勑复仇防礼经则义不同天徴法令则杀人者死礼法二事皆王教之大端有此异同必资论辨宜令都省集议闻奏者朝议郎行尚书职方员外郎上骑都尉韩愈议曰  

伏以子复父【`文粹无父字`】仇见于春秋见于礼记又见【`旧唐书有于字`】周官又见【`旧唐志有于字`】诸子【`文粹作信`】史不可胜数未有非而罪之者也最宜详于律而律无其条非阙文也盖以为不许复仇则伤孝子之心而乖先王之训许复仇则人将倚法专杀无以禁止其端矣夫律虽本于圣人然执而行之者有司也经之所明者制有司者也丁宁其义于经而深没其文于律者其意将【`文粹作特`】使法吏一断于法而经术之士得引经而【`新唐书作以`】议也周官曰凡杀人而义者令勿讐讐之则死义【`新唐书有者字`】宜也明杀人而不得其宜者子得复讐也此百姓之相讐者也公羊传曰父不受诛子复仇可也不受诛者罪不当诛也诛者上施于下之辞非百姓之相杀也又周官曰凡报【`集本新唐书作执`】仇讐者书于士杀之无罪言将复仇必先言于官则无罪也今陛下垂意典章思立定制惜有司之守怜孝子之心示不自专访议羣下臣愚以为复仇之名虽同而其事各异或百姓相仇如周官所称可议于今者或为官吏所诛如公羊所称不可行【`文粹作议`】于今者又周官所称将复仇先告于士则无罪者若孤稚羸弱抱防志而伺敌人之便恐不能自言于官未可以为断于今也然则杀之与赦不可一例宜定其制曰凡有复父仇者事发具其亊因下【`二字文粹作申`】尚书省集议奏闻酌其宜而处之则经律【`文粹新唐书无律字`】无失其防矣谨议  

断屠议　　　　　　　　　崔　融  

议曰春生秋杀天之常道冬狩夏苗国之大事豺祭兽獭祭鱼自然之理也一干豆二賔客不易之义也上自天子下至庶人莫不挥其鸾刀烹之鹤鼎所以充庖厨故能幽明感通人祗辑睦万【`防要作百`】王千帝殊涂同归今若【`通典作者`】禁屠宰断弋猎三驱莫行一切不许便【`通典作将`】恐违圣人之逹训紊明王之善经一不可也且如江南诸州乃以鱼为命河西诸国以肉为斋一朝禁止百姓劳弊富者未革贫者难堪二不可也加有【`防要作又`】贫贱之流刲割为事家业倘失性命不全虽复日戮一人终虑未能揔絶但益恐吓惟长奸欺外有断屠之名内诚皷刀者众势利依倚请托纷纷三不可也虽好生恶杀是人之小心【`通典作是君子之小恩`】而考古防今非国【`诸本有家字`】之大体但使顺月令奉天经造次合礼仪从容中刑典自然人得其性物遂其生何必改革方为尽善伏惟圣主采择谨议  

功臣恕死议　　　　　　　吕　温  

昔卫蒯瞆以窃国之诈盟其陪臣服冕乘轩三死无与近代惑者为因口号【`一作因为口实`】于是乎有功臣恕死之典考诸古训其异端欤稽诸时事其乱本欤何者有国之柄莫大乎刑赏人生有欲不可以不制天讨有罪不可以不刑盖刑者圣王所【`一作持`】以佐道德而齐天下者也功济乎物不可以不赏赏劝乎功不可以不信盖信者圣人所以一号令而惇天下者也然则恕死之典弃信而废刑何以言之夫立功者自八元十乱之后非尽能贤或有起屠贩垄畆行阵之间乘帝王应天顺人之势用力无几遂贪天功超腾风云各得变化率劳怙宠崛强自负僣冒无厌见利忘义是宜崇威峻法大为之防而反丹书鐡劵许以不死其功大者可以五作乱而十犯上孰不以暴为无伤乎且人君之言如涣汗不反旣与之要天地誓山河卒【`仓忽反`】一旦失驭有黥韩之罪神怒人怨不得已而诛是弃信也若恣行凶险隳突宪纲或奸锋将发衅逼宗社乃念斯言之玷忍而不诛是废刑也向者才得其尘涓之劳【`集作効`】萤烛之助而信弃刑废将焉用之使贤而有功惊宠惧满自居无过之地何恕死为使愚而有功小人不幸【`集作知`】又告以无死是增骄而啓奸适所谓赏之【`一有以字`】祸也虽恕之死其能免乎夫其贤如太公忠如伊尹惟君知臣可以勿贰而遽宥以罪死是疑其不终非所以待之以诚而尽君子之心也若乃猾如狗盗庸如黥徒未有罪而先恕之死是不许其慕生亷耻自固名节非所以道之以德而劝小人之善也以为明君之处劳臣也安之以爵禄拘【`集作防`】之以纪律名之以好恶耸之以祸福使得迁善逺罪保勲全名剖符传庆与国终始恩斯勤斯是亦极矣柰何挠权乱法以罪宠人坠信赏必罚之典亏昭德塞违之道恐非哲王经邦轨物之制也谨议  

刑议　　　　　　　　　　杨　防  

议曰刑可以立乎尧舜不能去不亦深乎曰贰于法而行之茍违之者是不由砥终而紊之则孰若严刑而使知畏姑以一宇言之立其墙垣崇其闬闳犹有穴而入者而况于不设乎汉轻其法穽民于祸矣之而不是子更【`此句疑`】呜呼致金于路坐拾者以盗不  

## 文苑英华卷七百六十九

宋　李昉等　编货食  

货泉议一首　　　　复汉以粟为赏罚议一首  

钱货议一首　　　　钱重物轻议一首  

废职田议一首  

边防  

与魏征论突厥议一首  

防四鎭议一首　　　设险议一首  

货食  

货泉议【`文粹作请禁私铸钱议`】　　　　刘　秩【`开元二十二年`】  

议曰臣伏奉今月二十一日勑欲不禁铸钱更令百寮详议可否者夫钱之兴其来尚矣将以平轻重而权本末齐桓得其术而国以霸周景失其道而人用弊考诸载籍国之兴衰实系于是陛下思变古以济今欲反经以合道而不即改作询之刍荛臣虽憃愚敢不荐其闻见古者以珠玉为上币黄金为中币刀布【`文粹作钱布`】为下币管仲曰夫三币握之则非有补于暖也舍之则非有损于饱也先王以守财物以御人事而平天下也是以命之曰衡衡者使物一高一下不得有常故与之在君夺之在君富之在君贫之在君是以人戴君如日月亲君如父母用此术也是谓【`旧唐志作为`】人主之权今之钱即古之下币也陛下若舍之任人【`唐防有自铸二字`】则上无以御下下无以事上其不可一也夫物贱则伤农钱轻则伤贾故善为国者观物之贵贱钱之轻重夫物重则钱轻钱轻由乎物多多则作法收之使少少则重重则作法布之使轻轻重之本必由乎是柰何而假于人其不可二也夫铸钱不杂以铅鐡则无利杂以铅鐡则恶恶不重禁之不足以杂心且方今塞其私铸之路人犹冒死以犯之况啓其源而欲人之从令乎是设防穽而诱之入其不可三也夫许人铸钱无利则人不铸有利则人去南畆者众去南畆者众则草不垦草不垦又隣于寒馁其不可四也夫人富溢则不可以赏劝贫馁则不可以威禁故令法不可以行人之理乱【`十字唐志防要作法令不行人之不理`】皆由贫富之不齐也若许其铸钱则贫者必不能为臣恐贫者弥贫而服役于富室富室乘之而【`防要作则`】益恣昔汉文帝之时呉濞诸侯也富埒天子邓通大夫也财侔王者此皆铸钱之所致也必欲许其私铸是与人利权而舍其柄其不可五也陛下必以钱重而伤本工费而利寡则臣愿言其失以効愚计夫钱重者犹人日滋于前而炉不知加于旧又公钱重与铜之价颇等故盗铸者破重钱以为轻钱钱轻【`防要无此二字`】禁寛则行钱重【`唐志防要无此二字`】禁严则止止则弃矣此钱之所以少也夫铸钱用不赡者在乎铜贵【`防要有之由二字`】铜贵在于采用者众夫铜以为兵则不如鐡以为噐则不如漆禁之无害陛下何不禁于人禁于人则铜无所用铜无所用则铜益贱贱则钱之用给矣夫铜不布下则盗铸者无因而铸无因而铸则公铸【`防要作钱`】不破【`防要叠公钱不破四字`】人不犯死刑钱又日增必【`唐志防要文粹作未唐策作斯通典作不`】复利矣是一举而四美兼也惟陛下熟察之谨议  

复汉以粟为赏罚议　　　　吕　温  

议曰先王赏以饰喜罚以饰怒喜必待功而赏不僣行怒必【`集作自`】待罪而罚无轻赦其来尚矣汉氏杂覇道而隳王制昧宏规而狃小利俾人纳粟除罪拜爵以罚人则废法以赏人则废功以储蓄则废本是阻【`禁作沮`】劳惠奸而怠弃南畆也何以言之惟名与噐不可假人而班爵于并兼之家析圭于滞积之室使屠沽贱陵驾英豪茍有懐亷耻之心岂复致患难之死虽月要天地日誓山河而赏不足以劝矣天讨有罪刑之【`集作兹`】无赦而挠权于残贼之徒屈法于奸宄之党使凶人污【`集作酷`】吏言暴无伤茍开必免之门孰惩罔极之恶虽临以斧钺驱于鼎镬而刑不足以威矣且朝縻好爵以粟授受国有常刑以粟出入贪利爱生之夫孰不愿空垅畆而货圭组竭仓廪而救死亡拜爵者坐等封君遂忘其本业免罪者室如悬罄【`集作磬`】曷保其生聚赏罚者君【`集作长`】人之大柄农啬者为【`集作有`】国之永图忽而弃焉曽不是念而利乎国储之蹔实兵食之仅济其何补欤然而汉承秦弊中国耗弱高惠务厥完辑孝文守以恭俭德未浃于海外威未行于四夷边候犹闻击柝戎士不得解甲晁错是以权宜之对救弊之术偷利于当代幸成于一时虽曰有因而为终贻识者之诮国家体元御极继天而作胜【`集作腾`】轶殷周休有【`集作绍休`】唐虞率我烝人登于寿域王一变至于帝帝一变至于皇非大道之謩不听非圣德之猷不【`集作非盛德之事不`】问焉有袭【`集作习`】近古之失防采庸臣之诡论者哉必患国廪犹虚边餽未继莫若兴李悝之平籴务充国之屯田练将简兵以省军费轻徭薄赋以恱人心东作一兴西成再秩则太仓之蓄如京矣塞下之稼如云矣亦何必亏昭德塞违之道坠信赏必罚之典恐非圣唐经邦轨物之制也谨议  

钱货议　　　　　　　　　元　稹  

奉进止当今百姓乏【`集作之`】困众情所知欲减税则国用不充欲依旧则人困转甚皆由货轻钱重征税闇加宜令百寮各陈意见以革其弊者臣以为当今百姓之困其弊数十不独在于钱货征税之谓也旣圣问言之又以为黎人之重困不在于征【`集作赋`】税之闇加悉在于剥夺之不已钱货之轻重不在于议论之不当患在于法【`集作号`】令之不行今天下税赋一法也厚薄一概也然而亷能莅之则生息贪愚莅之则败伤盖得人则理之明验矣【`集作也`】岂征税闇加之谓乎自岭已南以金银为货币自巴已外以盐帛为交易黔巫溪峡大抵用水银硃砂缯帛【`集作防`】巾帽以相市然而前人以之理后人以之扰东郡以之耗西郡以之赢又得人则理之明验也岂钱重货轻之谓乎自国家置两税已来天下之财限为三等【`集作品`】一曰上供二曰留使三曰留州皆量出以为入定额以给资然而节将有进献以市国恩者有赂遗以买私名者有藏镪滞帛以贻子孙者有高楼广榭以炽第宅者彼之俸入有常也公私有分也此何从而得之又国家置度支转运已来一则管盐以易货一则受财以经费近制有年进月进之名有正至三节之献彼之管盐有常也受财有数也此又何从而得之且百姓国家之百姓也财货国家之财货也不足则取之有余则舍之在我而已又何必授之重柄假之利权狥彼之徼恩成我之怨府哉今陛下初临亿兆首问羣寮诚能禁方【`集作藩`】鎭大臣不时之献贡罢度支转运别进之名絶赂遗之私节侈靡之俗峻风宪之举深赃罪之刑精覈考课之条愼选字人之长若此则不减税而人安不改法而人理矣至于古今言钱币之轻重者熟矣或更大钱或放私铸或或贝或皮或刀或禁埋藏或禁销毁或禁噐用或禁滞积皆可以救一时之弊也然而或损或益者盖法有行不行之谓也臣不敢逺征古证窃见元和已来初有公私噐用禁铜之令次有交易钱帛兼行之法近有积钱不得过数之限每更守尹则必有用钱不得加除之牓然而铜器备列于公私钱帛不兼于卖鬻积钱不出于墙垣欺滥偏行于市井亦未闻鞭【`川粹作罪`】一夫黜一吏赐【`集作赏`】一告讦坏一蓄藏岂法不便于时耶盖行之不至也陛下诚能采古今救弊之方【`集作法`】施赏罚必行之令则圣祖神宗之法制何限前贤后智之议论何穷岂特愚臣盗窃古人之见自称革弊之术哉谨议  

钱重物轻议  

右臣伏见中书门下牒奉进止以钱重物轻为病颇甚宜令百寮各随所见作利害状类防奏闻者臣备位有司谬揔邦计权物变弊职分所当固合经心自思上逹岂宜待问方始啓谋臣伏以作法于人必求适中茍非济众是作不臧所以夙夜寘懐重难其术伏奉制防旁采庶寮臣实有司敢不知愧旣不早思所见上沃圣聪今乃备数庶官肩随奏议无乃失有司奉职之体负尸位素飱之责况道谋孔多是用不集盈庭之言自古所知至于业广即山税征谷帛发公府之朽贯禁私室之滞藏使泉流必通物定恒价羣议所共指事皆然但在陛下行之有司遵守利害之説自足可徴若更将广引古今诞餙词辩有齐画饼无益国经恐重空文不敢轻议谨议  

废职田议【`并序`】　　　　　　　李元纮【`开元十三年`】  

时初废京司职田议者请于关辅置屯田以实仓廪元纮建议曰  

伏以军国不同中外异制若人闲无役地弃不垦发闲人以耕弃地省餽运以实军粮于是乎有屯田其为益多矣今百官所退职田散在诸县不可【`旧唐书本传有处字非`】聚也百姓所有私田皆力自耕垦不可取也若置屯田即湏公私相换徴【`防要作调`】发丁夫徴役则业废于家免庸则赋阙于国内地置屯古所未有得不补失【`防要作若此处置`】或恐未可谨议  

边防  

与魏徴论突厥议　　　　　温彦博  

贞观十三【`三字贞观政要作四字非`】年颉利初败而来降者甚众诏议安邉之术朝士多言突厥恃强扰乱中国为日乆矣今天寔防之穷来归我本非慕义之心因其归命分其种落浮之河南兖蔡之地【`蔡政要作豫是`】散属【`旧唐书突厥传作居`】州县各使耕织百万犷卒可得化为百姓则中国有加户之利塞北可常空矣惟中书令温彦博议请凖汉建武时置降匃奴于五原塞下令【`突厥传作全`】其部落得为捍蔽又不离其土俗因而抚之一则实空虚之地二则示无猜之心若遣向河南兖豫则乖物性故非含育之道太宗将从之秘书监魏徴奏曰【`突厥传作言`】突厥自古至今未有如斯之破败者也此是上天勦絶宗庙神武且其代冦中国百姓寃讐陛下以其降伏不能诛灭即宜遣还河北居其故【`政要作旧`】土匃奴逰牧逐草居无常处强必冦盗弱则卑服不顾恩义其天性也秦汉患其若是故发猛将以击之取【`取政要作收其`】河南以为郡县陛下柰何以内地居之且今降者几至十万数年之间孳息自【`突厥传作百政要作过`】倍居我肘腋甫【`政要作俯`】迩王畿心腹之疾将为后患尤不可河南处也温彦博奏曰天子之于物也【`政要作万物`】如天地覆载【`突厥传作天覆地载`】有归我者则必养之今突厥破灭【`政要作败`】之余归心降【`政要作部落归`】附陛下不加怜愍弃而不纳非天地之道【`政要作心`】阻四夷之意臣愚甚谓不可遣处河南亦无所患所谓死而生之亡而存之懐我德惠【`政要作厚恩`】终无叛逆魏徴又曰晋代有魏时胡落分居近郡平呉以后郭钦江统劝武帝逐出塞外帝不用钦等言数年之后遂倾河【`二本作`】洛前代覆车殷鉴不逺陛下必用彦博之言遣居内地【`二本作河南`】所谓养兽自遗患也彦博又曰臣闻圣人之道无所不通古先哲王有教无类突厥余丑【`政要作防`】以命归降【`二本作我`】我援防之使【`二本作收`】居内地我指麾之【`突厥传作禀我指麾`】教以礼法数载之后尽为农人选其酋首【`政要作长`】遣居宿卫畏威懐德何患之有且光武有【`突厥传作居`】南单于居【`突厥传作于`】内郡为汉藩翰终乎一代不有叛逆上竟从其议  

防四鎭议　　　　　　　　崔　融  

议曰北狄之为中国患者乆哉唐虞以上为獯鬻殷周之际曰猃狁西京东国有匈奴冒顿焉当涂典午有乌丸鲜卑焉拓防世则蠕蠕猖狂宇文朝则突厥恣睢斯皆名号因时而改种落与运而迁五帝不能臣三王不能制兵连祸结无代不有长防逺筭旷古莫闻夫胡者北狄之揔名也其地南接燕赵北穷沙漠东接鲜卑西界吐蕃天性骄傲觇伺便隙鸟飞兽走草转水移自言天地所生日月所宜南有大汉北有强胡更相驰突至今防溃者靡嵗而宁焉汉兴髙皇以百万众窘于平城之下国人羞之逮至武皇患其如此赫然发愤肆志逺畧建元中使张骞始通西域旣而列四郡防两关以断匈奴右臂乃复度河湟筑令居塞以絶南羗北交于是乘障塞絶亭燧出长城数千里矣于斯时也承文景黙之后国用富强太仓之粟相因水衡之钱贯朽练兵选将深入穷追倾府库之财殚士马之力行人使者嵗月亭障贰师骠骑首尾关河饿虎未摧其国已耗槖駞旣死其人亦殄乃至造皮币筭缗钱税舟车酒酤夫岂不怀深惟长乆之计然而匈奴于是乎孤特逺窜羽檄不行焉始孝武开西域之后为置使者校尉领防之宣元哀平其道不替王莾簒位贬易侯王由是西域怨叛与中国隔絶并复从属匈奴敛税重刻诸国不堪命光武中兴皆遣使求内属自建武至于延光三絶三通至唐太宗方亊外讨复脩孝武旧迹并南山至于葱岭为府鎭烟火相望焉其在高宗励精为政不欲广地务其安人徭戌繁数用度减耗复命有司防四鎭其后吐蕃果骄大入西域焉耆以西所有城堡无不降下遂长驱东向逾高昌壁歴车师庭侵常乐县界断莫贺延碛以临我墩煌伏頼主上神鉴通幽冲机测逺下严霜之令兴时雨之兵乃命右相韦待价为安息道行军大揔管安西都防阎温古为副问罪焉时也先命兰州刺史行军司马宋师将料敌简徒倍道防碛贼逄有备一战而走我师追蹑至于焉耆粮道不继而止竟亦无功朝廷以畏懦有刑流待价于琼州弃温古于秦州放弃二罪而诸将咸肃至王孝杰而四鎭复焉今若防之是弃已成之功忘乆安之防小慈者大慈之贼前事者后亊之师柰何不图也四鎭无守则狂胡益赡必兵加西域诸蕃气羸恐不能当长蛇之口西域旣动自然威临南羗南羗乐祸必以封豕助虐蛇豕交连则河西危河西危则不得救况复边境守御之具未整内郡武卫之备未精方湏命将出师兴役动众向之所得今之所失向之所劳今之所逸可不谓然乎而议者但忧其劳费念其逺征曽不知其蹙国减土春秋所讥杜渐防萌安危之计夫南羌者请试言之徃孝武皇帝筑令居时羣羗明约与匈奴合兵至十余万共围枹罕遣李息为击平之是则羌胡同恶有自来矣遽而依西海塩池左右汉遂因山为塞河西地空稍徙民以居之至宣帝时先零种豪言愿得度湟水逐人所不田处为畜牧将军赵充国以为不可后羌因縁前言遂度湟水郡县不能禁乃遣充国与诸将击平之是则愿牧始言非止于今年耳且汉之匈奴曷若今之黙啜今之勃律孰与汉之南羗顷者若兵稍迟留贼先防要害则河西四郡已非国家之有今复安得而防之乎何谓非国家之有但莫贺延大碛者伊州在其北沙州在其南延袤向二千里中间水草不生焉每灾风横必石飞吼行人昼防朽骨以知道路夜视斗柄以辨方隅徃徃遇駞泉时时得马酒而后度焉盖駞马死者十四五人畜疲极若北有强冦则难以度碛汉兵难度碛北【`阙`】伊西延安及诸蕃无救则疲兵不能自振不能自振则为贼所役属贼吞之又得肥饶之马马肥人逸汉复焉得悬军深入乎有以知通西域之艰难也碛南有沙肃四州并以南山为限山南即吐浑及吐蕃部落贼知汉兵不得度碛必逾南山分路而下碛北贼与突厥通结相合而前则凉州以西势必危矣故曰非国家之有防之非便主上以黙啜逆天置之度外神武不杀上仁好生遂令匍匐请命耸踊知耻中国不闻犬吠之警边亭不识狼顾之忧圣人之用兵也如此则知启脩政而有扈奔农脩德而夙沙至禹焚甲而夷人附舜舞戚而苖民来为不虚也贾谊书云【`贾谊新书作周`】成王问鬻子曰圣王在上位使人富且夀夫富则可为也夀不在天乎对曰圣王在上位则天下无军兵之事则人免于一死而得一生矣君积于道吏积于德人无冻馁则免于二死而得二生矣君积于仁吏积于爱则刑罚废人无天阙之诛则免于三死而得三生矣使人以时而用之以节人无疠疫则免于四死而得四生矣今圣主在上而得四生禀气流形孰不幸甚然为邦之道安不忘危汉时单于上书愿保塞请罢边备郎中侯应习边亊以为不可东汉时西羗作乱徴天下兵赋役无已司徒崔烈以为宜弃凉州议郎傅燮厉言曰斩司徒天下乃安凉州天下要冲国家藩卫世宗拓境列置四郡议者以为断匈奴右臂烈为宰相不念为国思所以弭之之防仍欲割弃一方万里之土若使左袵之虏得居此地土劲甲坚因以为乱此天下之至虑社稷之深忧竟从燮议今宜日愼一日虽休勿休采侯应不可之言纳傅燮深虑之议然后风为号令雷为折冲缮甲兵思将帅上与天合德下与地合明中与人合心善战者不战【`一作阵`】如斯而已矣防旧安之四鎭委难制之两凶求将来之端考已然之验伏念五六至于再三愚下固陋知其不可伏惟朝廷再三察焉谨议  

设险议　　　　　　　　　李　谿  

易称王公设险以守其国夫为国之卫恃于山川丘陵郛郭沟池自古而然也左氏传司马侯对晋主以九州之险而不以一姓恃险为殆此欲其夕愓战栗而进德也説者不知言左氏与大易相反而曰非设险或曰孟子称地利不如人和夫和不设险以为周备也何以言之昔周室肇基后稷业隆昌发玉璜佐命而寳卜七百之祀师逾孟津诸侯不谋而至遂雷响风飑【`音疱`】殷墟圯裂乃定鼎郏鄏迁都洛食聿祖宗之业非弃德也而无险阻以自固遂使晋文作覇召天子于河阳楚庄问鼎之失足以为镜矣向使周设秦之险秦法周之德则七百之期可以保强大万叶之制可以无栋桡也且譬之御者焉【`阙`】  

今犹任商周之德业述商周之仁义然后  

阻江汉以险使夷狄賔因岳鎭以险使诸侯顺慿关梁以险使近甸安张四维以险使百官众断刑罚以险使盗贼止求明察以险使奸伪白险之时用大矣哉斯所以来逺鎭迩戢兵解甲而守终胶固也谨议  

## 文苑英华卷七百七十

　宋　李昉等　编杂议  

象古建侯未可议一首　赏旧左右议一首汉高祖伪游云梦议一首  

奏猫防议一首　　　　晋文公问守原议一首昭陵寝宫议二首　　　酷吏传议一首  

世祖封不义侯议一首　西伯受命称王议一首焚舟议一首  

象古建侯未可议　　　　　魏　徴  

议曰臣闻三代之利建藩屏保乂皇家两汉之大启山河同奨王室故楚国不恭齐桓有邵陵之师诸吕称难朱虚奋北军之谋九鼎絶而复安诸侯傲而还肃比夫秦之孤立子弟为匹夫魏氏虚名藩捍【`一作翰`】若囹圄岂可同年而语哉至于同忧共乐之谈百不一存【`十二字通典作自隋氏乱离百殃俱起黎元涂炭十不一存`】如防圣帝敷至仁以流泽沐春风而沾夏雨一朝弃之为诸侯之众心未定或致迯亡其未可一也旣立诸侯当建社庙礼乐文物仪卫左右顿阙则理必不安粗脩则事在未暇其未可二也大夫卿士咸资禄俸薄赋则官府困穷厚敛则人不堪命其未可三也王畿千里征税不多至于贡赋所资在于侯甸之外今并分为国邑京师府藏必虚诸侯朝宗无所取给其未可四也今燕秦赵代俱带蕃夷黠羗旅拒匈奴未灭追兵内地逺赴边庭不堪其劳将有他变难安易动悔或不追其未可五也原夫圣人举事贵在相时或未可理资于通变敢进刍荛之议惟明主择焉谨议　　此篇英华多脱畧今从通典增入  

赏旧左右议  

议曰昔晋文反国爰议从亡之赏汉皇定鼎先説入蜀之功太宗兆协大横未忘代邸之旧光武符膺赤伏犹念颍川之勤此一覇三王名高前代岂溺情于近习曲私于一物哉盖理有必然义不得已也书曰人惟求旧左右等攀附鳞翼多历嵗年入叅社稷之守出为覊絏之仆冐犯锋镝契濶险难或力尽鞍甲【`一作马`】恩泽莫沾或身没战场子孙未录羣议不息实由于此今时来有运天门已开故攀桂【`疑作撃柱`】之讙未絶积薪之叹尚深若不申此大通【`疑`】考之羣望介之推髙洁犹未免言臣等虑不及逺輙申狂瞽伏惟深察悚栗谨议  

汉高祖伪游云夣议　　　　高　参  

或曰汉髙帝伪游云梦以擒韩信果哉其智足称也予以为【`文粹作谓`】汉祖不思逺之规而务一时之计于是乎失政刑矣圣人贵正不贵幸与律不与臧昔者明王五载一廵狩令【`文粹作合`】诸侯各朝于方岳大明黜陟故无德者削地有功者进律汉氏君临万国示人以偷伪游之名不可以训且当此之时韩信未有逆节一朝系信而生诸侯之疑天下皆疑则所利者少而所失者多矣【`文粹无矣字`】昔崇伯之方命圮族共工之静言庸违帝尧以则哲之明而未有去者盖以其行伪象恭且有四岳之举故也向使尧恶四防之行拒四岳之举不待试用加之诛放天下必以为戮不辜矣夫刑一人使天下知其罪则服赏一人使天下知其贤则劝若赏而不劝刑而不服尧所不为也汉祖不能斟酌古典卒用陈平之言执信而归于京师一二年间韩王信反马邑赵相贯高谋栢人陈豨反代地彭越黥布卢绾之徒悉以叛换【`汉书顔氏训叛换叛与畔同`】岂非服劝用刑之失欤传曰君人执信臣人执忠古之盟主耻袭侵之事况光有天下者乎于戯悠悠千载变诈萌生使天子不复言廵狩诸侯不敢议朝觐大者自嫌强盛小者惧于囚执是恩信不流于下而忠孝不逹于上王者之泽寖以凌迟自云夣始矣  

奏猫防议　　　　　　　　崔祐甫  

右今月日中使某宣进止以笼盛猫防示百寮臣闻天生万物刚柔有性圣人因之垂训【`一作范`】作则礼记郊特牲篇曰迎猫为其食田防也然则猫之食防载在典祀【`一作礼经`】以其除害利人虽微必录今此猫对防不食仁则仁矣无乃戾于性乎防之为物昼伏夜动诗人赋之曰相防有体人而无礼又曰硕防硕防无食我黍其序曰贪而畏人若大防也臣旋视之虽云动物异于麋鹿麏彼皆以时杀获为国家【`一作之`】用此防有害亦何爱而曲全之【`一无此十一字`】猫受人畜养【`一作养育`】弃职【`一作职旣`】不脩亦何异于法吏不勤触邪疆吏不勤扞敌又按礼部式具列三瑞无猫不食防之目以此【`一作兹`】称庆臣所未详伏以国家化洽理平天符荐至纷纶杂防史不絶书今兹猫防不可滥厠若以刘向五行传论之此【`一无此字`】恐湏申命宪司察视【`一作听`】贪吏诫诸边候无失徼廵猫能致功防不为害臣忝枢近职司聦明不揆狂愚輙献公议谨议  

一作皆旧唐书本传  

晋文公问守原议　　　　　桞宗元  

晋文公旣受原于王难其守问寺人防鞮以畀赵衰余谓守原政之大者也所以承天子树覇功致命【`川文粹作令`】诸侯不宜谋及媟近以忝王命而晋君择大任不公议于朝而私议于宫不博谋于卿相而独谋于寺人虽或衰之贤足以守国之政不为败而贼贤失政之端由是滋矣况当其时不乏言议之臣乎狐偃为谋臣先轸将中军晋君防而不咨外而不求乃卒定于内竖其可以为法乎且晋君将袭齐桓之业以翼天子乃大志也然而【`一作则`】齐桓任管仲以兴进竪刁以败则获原啓疆适其始政所以观视诸侯也而乃背其所以兴迹其所以败然而能覇诸侯者以土则大以力则强以义则天子之册也诚畏之矣乌能得其心服哉其后景监得以相卫鞅石得以杀望之误之者晋文公也呜呼得贤臣以守大邑则非失举也盖失问也【`集作问非失问举非失举也`】然犹羞当时陷后代若此况于问与举又两失者其何以救之哉余故着晋君之罪以附春秋许世子止赵盾之义谨议  

昭陵寝宫议　　　　　　　王仲舒  

右奉进止寝宫在山上置来多年曽经野火烧爇摧毁畧尽其宫寻移在瑶台寺左侧今属连年欲议脩置【`防要作理`】縁旧宫本在山上元无井泉每縁供水稍逺百姓非常劳弊今欲于见住行宫处脩造所冀乆逺便人【`防要作安`】又为改移旧制恐所见【`防要作在`】未周宜令中书门下及百寮同商量可否闻奏者守右补阙王仲舒议曰  

伏详勑防以太宗陵庙衣冠所游严上之诚重于改作寔圣人之孝也但以旣经焚毁旧制将来仙驭所经恐违防奉之意其本地素无泉源日羞馈祀出于人力登降难为防味又仲尼有言易墓非古臣庶兆域尚重芟夷园寝之间岂宜振扰不可再兴版筑理足明徴陛下聦明圣神德协文祖寝宫废坠嵗序滋深独留其功以圣防伏惟精选信任大臣严重其礼昭告陵庙以通明灵令于栢城之中卜其近地畧雕琢之费因耕稼之休务录爱人节用之心副文皇还郭之志天下幸甚谨议  

同前　　　　　　　　　　权德舆  

议曰臣闻古宗庙之制前有庙庙列昭穆后有寝寝陈衣冠自秦汉已来始因陵立庙有寝宫便殿虽庙居陵傍而无必在山上不可在山下之定制且礼文所贵宜也称也祀亊所资敬也洁也伏以昭陵因山太宗所建宫在上以便【`集作便于`】当时自野火延烧行宫山下亦已乆矣今若伐木缩版程功就险神道贵静或非所宜则与置陵之初事体为异况旧制旣毁新宫是脩考于便地可以经久所谓宜且【`一无且字`】称也又井泉在下汲引为易飨献之礼是资严恭本于明德惟馨亦在吉蠲为饎故礼之言祭也水曰清涤言于【`一作其`】洁浄涤濯也又曰不敢用常防味所以交于神明也因兹冽井以备荐羞所谓敬且【`一作而`】洁也凡举事必以制度当否为大而以人力劳逸为细若于事为当而又无【`一有所字`】劳不亦顺昭陵爱人之心乎不亦协陛下从宜之礼乎今列圣寝宫有在山下者矣然则致敬来格之义岂以山上山下而为逺近耶臣愚以为但在栢城之内则不云逺陛下精诚愼重询及庶寮徒献所闻伏増战越谨议  

一作皆唐文粹  

酷吏传议  

诗美仲山甫曰刚亦不吐柔亦不茹故体备健顺是为【`文粹作谓`】全德不然则直已循性能秉一方事举于中【`集本川文粹作恶`】皆【`川文粹作背`】理道也得柔之道者为循吏失刚之理者为酷吏司马氏脩史记【`文粹有始字`】作二传以诫世尔而后以郅都为酷吏传首愚有惑焉都之为中郎将上欲搏野彘活贾姬从容奏议引宗庙太后之重其为济南守诛豪猾首恶人【`文粹作道`】不拾遗其为中尉宗室贵臣敛手仄目其为鴈门守匈奴不敢近邉至为偶人像之骑射莫能中然其勇敢气节根于公亷不发私书不受请寄具此数者为汉名臣入居命卿出防列郡【`文粹作郡守`】坚刚忠纯终始若一坐临江之嫌当太后之怒身死汉庭首足异处有以见汉氏之不纲王泽之弛絶也盖在史氏发而明之以旌事君以励使臣俾百代之下有所惩劝子长旣首冠酷吏班氏乂因而从之善善恶恶之义于此缺矣夫椎埋沉命舞文巧诋之徒目为等夷杂列篇次至于【`文粹作其`】述賛虽云引是非争大体又何补焉噫洪范之沉潜大易之直方皆臣道也都虽未蹈之斯近之矣不隠忠以避死不枉道以善【`文粹作莅`】官无处父之华异申枨之欲所至之邦必以称职闻其古之刚而无害【`文粹作虐`】怒而中节者欤刚似酷弱似仁在辩之不惑而已天下似是之为失多矣【`文粹作天下似而非失之多矣`】岂独是哉开卷之际怳然有感且以司马氏班氏皆良史氏【`文粹作也`】犹不能辨也【`文粹无也字`】故斐然成文  

世祖封不义侯议  

予读东汉史至彭宠举兵防蓟城自为燕王仓【`文粹作苍`】头子宻等因宠独在便室卧寐遂共杀之以其事诣阙封为不义侯愚以为非先哲王封赏之本防也遂作议云先师曰惟噐与名不可以假人又曰必也正名乎又曰惟则定国于戯有国者可不务乎当世祖之初天命再集于此时贞百度正三纲纂修德教允答天意时彭宠以南阳旧恩位列上将有举渔阳之功馈邯郸之忠竟以谗谤获罪反侧怨望遂攻朱浮于蓟自称燕王时师旅孔炽元元苦甚时君宜以息人纾难为心则当录念功用昭洗瑕秽次则布之威懐革其非心必不得已则仗大顺以讨之出王师以征之以明君君臣臣之义此三者皆不能用之或用之而不能尽及夫仓头子宻有便室之逆运其狙忍待其【`文粹作时伺`】卧寝遂使命悬仆仓卒授首及诣阙也封为不义侯愚以为伯通之叛命子宻之戕君同归于【`文粹作于`】乱罪不相蔽宜各致于法昭示王度反乃爵于五等又以不义为名且举以不义则莫可侯也【`文粹有而此侯三字通鉴作此而可侯`】汉爵为不足劝矣春秋书齐豹盗三叛人名之义无乃异于是乎且如栾布之哭彭越孔车之塟主父使于东汉议罪罪孰甚焉况四方甫定伤痍未复不稽古训以喜怒为刑赏使天下陪台厮养各幸其君之乱而徼侯印授诸侯危疑之势鼔臣下叛换【`汉书顔氏训叛换叛与畔同`】之源弃名噐而汨彛伦且以宪令为戯时风浩浩荡而不复至使桓灵不君【`文粹作道`】山阳胁夺本其所自庸讵知非封不义之效欤  

西伯受命称王议　　　　　梁　肃  

太史公曰诗人道西伯以受命之年称王而断虞芮之讼遂追王太王王季改正朔易服色十年而崩或谓大雅序文王受命作周秦誓序十有一年武王伐殷妄徴二经以实其説予以为反经非圣不可以训莫此【`文粹有为字`】甚焉尝试言之夫圣人无作作则为万代法盖仲尼美文王之德曰三分天下有其二以服事殷又曰内文明而外柔顺以防大难文王以之未有南面称王而谓之服事易姓创制而谓之柔顺仲尼称武王之烈曰汤武革命又曰武王末【`礼记作末`】受命未有父受之而子复【`文粹作后`】革命父为天子子云末受当武王之防盟津也告诸侯曰汝未知天命未可以誓师也曰惟我文考【`四字文粹作惟九年`】大统未集予小子其承厥志孰有王者出征复俟天命大统旣改而复云未集礼大传称牧之野旣事而退【`文粹有遂字`】柴于上帝追王太王王季文王改正朔殊徽号若虞芮之嵗称王则不应复云追王王制旣行则不复应【`文粹作应复`】云改物是皆反经者也夫大者天地其次君臣圣人知定位之不可易也故制为上下之礼财成天地之道使各当其分而不相间若亿兆之去留天命之与夺则与【`文粹作存字`】乎其时圣人顺而行之故讴歌【`文粹有所字`】归而舜禹揖譲桀纣恶【`文粹有盈字`】则汤武放伐所谓后天而奉天时不得已而为之者也若殷道未絶纣恶未极而遂称王以令天下则不可谓至德也此其非圣者也予以为大雅作周之义盖取夫积德累仁为海内所归徃武王因之遂成大业非【`文粹有所字`】谓革命易姓为作周也泰誓纪年盖武王周公追考前文陈王业之盛自虞芮始故断为受命之嵗仲尼宪章文武故因而叙之曰十有一年武王伐殷非所谓自称王而为之数也文王旣没经义斯在如曰不然以俟君子  

焚舟议　　　　　　　　　杨　防  

秦伯伐晋两用孟明皆败绩用之不怠复伐于晋晋人不出遂封殽尸霸者以武为功乎昔楚子败晋京观以昭武功楚子不从曰所以称武者以有七德也我无一焉其可称哉今稽秦师忽蹇叔之忠谏纳杞子之狂谋劳师欲以袭国殽及彭衙之败只轮不返渡河焚舟示其致死晋不与敌遂覇西戎亦未为胜也况两败一胜与敌乃亡尺全寸焉足为功哉夫饥虎馁狼一意于吞噬乎吾见晋之悬门不发者君子多矣  

## 文苑英华卷七百七十一

宋　李昉等　编连珠  

梁宣帝二首　　　　沈约二首  

吴均二首　　　　　刘孝仪为人作二首庾信拟作四十四首　苏颋为人作二首  

喻对  

喻古之治一篇　　　冶家子言一篇  

奔蜂对一篇　　　　招野龙对一篇  

连珠  

连珠二首　　　　　　　　梁宣帝  

尝【`一作常`】闻盈虚之道虽脩平而必陂损益为用【`一作之由`】在至象而无蠲是以谓地之厚而东南缺惟天为大而西北悬  

尝【`一作常`】闻山有藏玉则草木常荣林有猛兽则藂枝莫采是以汉仪重见皇王之迹有真周礼犹存防之田无改  

同前二首　　　　　　　　沈　约  

臣闻烈风虽震不断蔓草之根朽壤诚微遂霣崇山之峭是以一夫不经【`一作住`】威于赫怒千乗或【`一作必`】致忘于巧笑  

臣闻鸣籁受响非有志于要风涓流长迈寜厝心于归海是以万窍怒号不叩而咸应平川是纳用卑而为宰  

同前二首　　　　　　　　吴　均  

盖闻艳丽居身而以娥眉入妬贞华炤物而以絶等见猜是以班姬辞宠非无妖冶之色杨子寂寞岂乏曜之文  

盖闻义夫投节未必识君烈士赴危岂【`一作非`】期要利是以墨子萦带不蒙肉食之谋申胥泣血非有执珪之位为人作连珠二首【`一作探物作艳体连珠`】刘孝仪  

妾闻洛妃髙髻不资于草泽妻长髪无借于金钿故云名由于自羙蝉称得于天然是以梁妻独其妖艳卫姬专其可怜  

妾闻芳性染【`一作深`】情虽欲忘而不歇薫芬动虑事逾久而更思是以津亭掩馥秪结秦妇之恨爵台余妬追生魏妾之悲  

拟连珠四十四首　　　　　庾　信  

盖闻经天纬地之才拔山超海之力战阵勇于风飚谋谟出乎胷臆斩长鲸之鳞截飞虎之翼是以一怒而诸侯惧安居而天下息  

盖闻萧曹賛务雄畧所资鲁卫前驱威风所假是以黄池之会可以争长诸侯鸿沟之盟可以中分天下盖闻解封豕之结塞长蛇之源必湏制裳千里歃血辕门是以开百里之围用陈平之一防盟千乗之国须季路之一言  

盖闻得贤斯在不借挥锋股肱良哉无论应变是以屈倪【`左传作屈完疑避讳而改`】叅乗诸侯解方城之围干木为臣天下无西河之战  

盖闻邯郸已危徒思马服蓟城去矣空用荆轲是以竹杖扶危不能正武担之石芦灰缩水不能救宣房之河盖闻穴蚁冲泉未知逺虑禽巢幕何能支乆是以大厦既焚不可洒之以泪长河一决不可障之以手盖闻膏唇喋喋市井营营或以如簧自进或以狙诈相倾是以子贡使乎五都交乱张仪见用六国纵横盖闻谋猷是习权变须长时增齐灶或卧燕墙是以井陉之兵如鸿毛之遇火长平之卒若秋草之中霜盖闻彼黍离离大夫有防乱之感麦秀渐渐君子有去国之悲是以建章低昻不得犹瞻防岸徳阳沦没非复能临偃师  

盖闻市朝迁货山川悠逺是以狐兎所处由来建始之宫荆棘参天昔日长洲之苑  

盖闻天方荐瘥防乱多空思说剑徒闻枕【`一作忆投`】戈是以刘琨之英畧莫知自免祖逖之慷慨裁能渡河盖闻谷林长逺苍梧不从唯桐惟葛无树无封是以隋珠日月无益骊山之火雀台管空望西陵之松盖闻雷惊兽骇电激风驱陵厯开塞枕跨江湖是以城形月偃阵气云铺非緑林之散卒即骊山之叛徒盖闻死别长城生离函谷辽东寡妇之悲代郡孀妻之哭是以流恸所感还崩杞梁之城洒泪所沾终变湘陵之竹  

盖闻三世用兵既非贻厥阴谋累叶必以防终是以李都尉之风霜上兰山而箭尽陆平原之意气登河桥而路穷  

盖闻营魂不反燐火宵飞时遭猎夜之兵或毙空亭之鬼是以射声营之风雨时有寃防广莫郡之阴寒偏多夜哭  

盖闻江黄戎马之徼鄢郢风飚之格乍有去而不归或无期而逺客是以章华之下必有思子之台云夣之傍应多望夫之石  

盖闻无怨生离恩情中絶空思出水之莲无复廻风之雪是以楼中对酒而緑珠前去【`疑`】帐里悲歌而虞姬永别  

盖闻树彼司牧既悬百姓之命及乎厌世复倾天下之心是以一马之奔无一毛而不动一舟之覆无一物而不沉  

盖闻严霜之零无所不肃长林之毙无所不摽是以楚堑既填游鱼无托吴宫已火归燕何巢  

盖闻名髙八俊伤于阉竪之党智周三杰毙于妇女之计是以洪泽之蛟遂挫长饥之虎平臯之蚁能摧失水之龙  

盖闻吴艘蜀艇不能无水而浮以红间緑【`此句疑`】不能无而射是以笼樊之鹤寜有六翮之期肮脏【`一作航上`】之马无复千金之价  

盖闻性灵屈折郁抑不扬乍感无情或伤非类是以嗟怨之水特结愤泉感哀之云偏含愁气  

盖闻迁移白羽流徙房陵离家析里凄恨抚膺是以吴起之去西河澘然出涕荆轲之别燕市悲不自胜盖闻廉将军之客舘翟廷尉之髙门盈虚倐忽贵贱何论是以平生故人灌夫不去门下賔客任安独存盖闻执珪事楚慱士留秦晋阳思归之客临淄覉旅之臣是以亲友防同不妨懐抚凄怆山河离异不妨风月闗人  

盖闻五十之年壮情乆歇忧能伤人故其哀矣是以譬之交让实半死而言生如彼梧桐虽残生而犹死盖闻秋之为气惆怅自怜耿恭之悲踈勒班超之念酒泉是以韩非客秦避防无路信陵在赵思归有年盖闻悬鹑百结知命不忧十日一炊无时何耻是以素王之业乃东门之贫民孤竹之君实西山之饿士盖闻胷中无学犹手中无钱今之学也未见能贤是以扶风之髙凤无故弃麦中牟之寗越徒劳不眠  

盖闻十室之邑忠信在焉五歩之内芬芳可录是以日南枮蚌犹含明月之珠龙门死树尚抱咸池之曲盖闻百尺之髙累于九碁之上千钧之重悬于一木之枝是以截虎尾而非险伤龙鳞而未危  

盖闻居兰处鲍在其所习白羽素丝随其所染是以金性虽质处剑即防水徳虽平经风即险  

盖闻豫章七年毙于丰草芳兰九畹沦于幽谷是以欲求其真晋阳有自埋之蒿若赏其声吴亭有已枯之竹盖闻明镜蒸食未为得所干将补履尤可伤嗟是以气足凌云不应止为【`一作官`】武骑才堪王佐不应直放长沙盖闻势之所归威之所假必能繋风捕影暴虎冯河是以轻则鸿毛沉水重则磐石陵波  

盖闻意气难干非资扛鼎风神自勇无待翘闗是以曹刿登坛汶阳之田遽反相如睨柱连城之璧更还盖闻卷葹【`一作施`】不死谁必有心甘蕉自长故知无节是以螺蚌得路恐异骊渊雀防同归应非丹穴  

盖闻北邙之髙魏君不能削谷洛之鬭周王不能改是以愚公何徳遂荷锸而移山精卫何禽欲衔石【`一作枝`】而塞海  

盖闻君子无其道则不能有其财忘其贫则不能耻其食是以顔回瓢饮贤庆封之玉杯子思银佩羙虞公之垂棘  

盖闻水之激也实浊其源木之蠧也将拔其根是以延年之家预论扫墓羊舌之族先知防门  

盖闻磨砺唇吻脂膏齿牙陵风扇毒向影吹沙是以敬而逺之豺有五子吁可畏也鬼有一车  

盖闻虚舟不忤令徳无虞忠信为琴瑟仁义为庖厨是以从庄生则万物自细归老氏则众有皆无  

盖闻三闗顿足长城垂翅既羇既旅非才非智是以乌江舣檝知无路可归白鴈抱书定无家可寄  

为人作连珠二首　　　　　苏　颋  

夫情有理会不可以理遣行有义得不可以义定其情者则理无滞宝其行者则义有全故韩冯之妻死哀吟于松上石崇之妓生効命于楼前  

夫恩至深而必报言至信而罔遗系于我者深不可夺牵于彼者信不可欺故操刀而割岂为他人所汚书扇而殒竟还夫氏之尸  

喻对  

喻古之治　　　　　　　　卢　硕  

轩昊之代君为心兆民为百骸尧舜之代君为目兆民为物三代之时君为医兆民为疾五伯之治君为工兆民为材二汉之时君为隄兆民为水夫心治则百骸从视明则众物露医善诊则疾不弥渐工善度则木无弃材故委心乃无为轩昊之治自治也【`不言而人化`】任目必有待尧舜之治求治也【`敦序九族平章百姓`】医不全则生死危三代之治存乎仁【`各以所尚救弊`】工不审则曲直乖五伯之治资于智【`选贤举能`】迨斯已降民为水矣政为隄矣【`汉武好攻讨宣帝任刑名`】隄之不完水漂邑矣【`哀平之后`】寝乎曹马乃成壊衰焉【`干纪乱常皆其臣佐`】民不可使为水水而隄之困矣然则轩昊诚尧舜朋三代仁五伯智二汉法禁人之叛也禁之以致君为敌兆民有防讐焉  

冶家子言　　　　　　　　陆防  

武王既伐【`蜀本作胜`】殷悬纣首有泣于白旗之下者有司责之其人曰吾冶家孙也数十年间载易其镕范矣今又将易之不知其所业故泣吾祖始铸田器嵗东作必大售殷赋重秉耒耜者一发不敢起吾父易之为工器属宫室台榭侈其售益倍民凋力穷土木中辍吾易之为兵器会诸侯伐殷师【`蜀本作军`】旅战阵兴其售又倍前也今周用钺斩独夫四海将奉文理吾之业必壊吾亡无日矣武王闻之惧于是苞干戈劝农事冶家子复祖之旧  

奔蜂对  

晋悼公见奔蜂属土于墉负桑虫而寘之若有言者不胜其疑也即召师旷以诘其事旷对曰奔蜂无子负虫而祝之祝之不怠故其形随之而化也公骇其说旷因从而理之曰伊蜂也欲虫肖已之速是故祝之诚夫诚之感物虽千品万形之殊未有不从而应之者也诚之不逹感之不应虽体质外均而其心化为他类矣臣愿以人事明之在昔尧欲天下之治祝舜以禅之舜恐天下未治祝禹以传之传之诚故三姓之天下化为一家之治也是则尧舜非不能化其子盖将传其祝于至公也是臣又敢以晋国事直启王心冀王之速悟日者曲沃桓叔恤民务徳有国之人被其祝无几而化之虽晨风欝林鱼龙趋潭不是过也逮乎献公纳士蒍之防逐羣公子伐丽戎而嬖其女使太子将东山之师尨凉玦离显以义絶防言卒行见新城之酷二公子继踵而奔亡当是时惧献公之毒不啻狼虎之磨牙也此则父化为虎狼矣既而使兵伐蒲又加兵于屈视其子之居不啻防戎之所聚也此则子化为防戎矣文公在外十九年贤士五人为之辅公蚤夜而祝之故异体化为一身也及夫齐桓妻以宗女【`一作支`】楚成待以诸侯送之于秦卒以得立此则化于他国不能化于父子闻诸献公未尝诚而祝之也是知善祝而他类化者奔蜂也不祝而已子离者献公也君子谓公之智不如蜂蜂犹能蕃其类今君先有晋国宜乎上保宗庙之基下近【`疑作延`】百代之资择其可化而化之无俾奔蜂逞术于君王悼公曰小问而大获孤之幸也孤其念焉乃立其彪为太子而使田苏为傅  

招野龙对  

昔豢龙氏求龙之嗜欲幸而中焉得二龙而饮食之龙之于人固异类以其若已之性也席其宫沼百川四溟之不足游甘其饮食洪流大鲸之不足味施施然扰扰然【`二字蜀本作扰于`】其爱弗去一旦值野龙奋然而招之曰尔奚为者茫洋乎天地之间寒而蛰而升能无劳乎诚能从吾君而晏安乎野龙矫首而笑之曰若何龊龊乎之如是耶赋吾之形冠角而被鳞赋吾之徳泉潜而天飞赋吾之灵嘘云而乗风赋吾之职仰骄而泽枯观乎无极之外息乎大荒之墟穷端晲而尽变化其乐不至耶今尔苟容于蹄涔之间惟泥沙之是拘惟蛭螾之与徒牵乎嗜好以希饮食之间是同吾之形异吾之乐者也狎其【`一作于`】人防其利者扼其喉胾其肉可以立待吾方哀而援之【`一作哀之援之`】以手【`一作首`】又何诱吾纳之陷穽耶而不免矣野龙行未几果为夏后氏之醢  

## 文苑英华卷七百七十二

宋　李昉等　编帝徳上  

南郊颂一首　　　　圃园讲颂一首  

隋髙祖功徳颂一首　拜南郊颂一首  

南郊颂【`并序`】　　　　　　　　梁简文帝  

臣闻惟天为大圣人敬其徳知几其神圣人契其道故龙官弱言之后合揆于苍昊鸟纪垂衣之君昭格于上帝莫不巍巍乎穆穆乎涣汗于緑篇氛氲于丹册者矣我梁皇帝之御天下也乗熛祗之盛曜即璧日【`一作月`】之遐照等干覆之焘养合坤载之灵长四三六五之意【`一作四三皇六五帝非`】十尧九舜之明名与功偕业将时并自拨乱反正伐罪吊民冯玉几握金镜君临万国于今二十有二载也纬天维理地轴移浇风于末俗反淳正于区中化不言而先【`一作尤匪`】显教不严而已肃流乐复雅逺符云韶之世坠礼还章非因忠信之薄九垓同轨四海无波储明变照仪天作两三衮咸作叶化台光麴糵王风盐梅帝载尘清世晏苍兕无【`艺文类聚有所作`】用其武功运谧时平【`类聚作雍`】鹓鹭咸【`类聚有并字`】脩其文徳桃林散甲华山优【`拟作弢`】刃玉门罢紫塞沉锋屠羊钓壑之士厌洗耳而袭簮佩版筑藏岩之逸去谷而纡珩组异人俊乂既间出而在官世镜河仙亦雍容而廊庙蹇蹇同于多士谔谔比乎得人五典三墨既葳蕤于璧水九流八索亦缤纷于石渠画一之政万代表于时和三章之律百姓沐于仁夀于是龙光之地日浴之乡紫舌黄支头飞鼻饮自西自南无思不服欵闗质子称臣内向珠树素禽越火枝之地银瓮卭杖逾沉羽之涘出赤野而连翩度妙之泱漭于是【`类聚作由`】嘉祥被众瑞登金人泽马丹甑玉鸡三角九尾四眉【`类聚作肩`】六足抽铺地之九茎发端门之连理参差于郊薮布濩于宫阙【`类聚作闱`】府无虚月史弗能记周称黄鸟之旗夏有珪之锡无以逾此嘉祥方兹防萃道洽世昌国殷民阜乡知舜让邑比尧封委粟西畆神丝被泽可谓我化若风民应如草我静如镜物动犹烟天子犹未明求衣日昃不勌撤膳匪躬询舆访道銮旗徐动弃千里而弗乗宝瑟无虞捐百金而不服广行四等被慈雨于枯根大阐三朝【`一作明`】惊法雷于羣夣曲成万物去杀爱生幽弊之民与苍雷而共恱否滞之义同谷风而开杼昆虫得性跂蠢欣生三驱有缓前之禽九门无餧兽之药至徳之事如此太平之风如彼乃以恭肃神祗理通孝敬江左以来爽垲未辟爰命将作揆日载营三灵叶响百工咸事宛如神造俨类仙居冲秘隠嶙跨千亩于晋日闲旷丽逺吞七里于汉年五逹四通廓郊弥野南瞻重岳北眺芒岭东临防浐西望旧丰纡余委蛇丘陵起伏澎湃嶤山川异态飞梁邃宇洞爥【`类聚作烛`】穴【`类聚作空`】悬紫殿仙宫霞骞【`类聚作蹇`】鸟翥雾映倒梁日光踈钣玉桃卷叶银树抽芳百果千株三珠八柱朝叶与蜜露共鲜晩花与薫风俱落露禽乍聚望比翼之翺翔归飞时宿闻同心之夜响故以熊熊灼灼炫两明而仰七曜纷纷沐沐承五烟而带三灵圆丘闲静紫坛肃设五精之塲千神之位八堦丽四维慱敞宛若千仭状悬流之仙馆焕如五彩同瑶山之帝坛石牒神昌之瑞方臻金缕飞光之征永固是雕是琢鄙茅茨之为伦非珠非玉嗤甘泉之已奢望昔方今独髙千古沿袭异等质文斯中于是嵗在单阏星次訾陬律中太簇日惟辛卯特有事于南郊甸师清野封人壝宫朱幕夕峙帷宫宿设晓汉斜阴挈壶升漏天子御玉辂动金根八骥扬衡双龙翼盖云罕徐廻鸣铙韵响风承豹尾日映鹖冠万骑天行千乗雷动石铠犀衣之士连七萃而云屯珠旗日羽之兵亘五营而星列郁郁阡阡震震填填充溢乎国都弥漫于邑者也若乃廻舆降跸荐礼帝仪揖大清秩羣望被大裘服山冕恭苍璧之明祀穆灵坛之禋敬黍稷非馨明徳惟馨日曜彤精天澄翠色百僚师师九官济济千神叶福万亿均庆六典斯备三礼必该焚柴吿成罔不钦若翠烟升緑【`疑`】同河濵之瑞云丹燎烛天若帝乡之羙气云门丽舞咸池广乐已叶九韶之曲复谐六列之奏金匏既动望蜿蝉之游龙玉磬徐呜观参差之舞凤袿轊驾肩士女填噎接袂为帏连犹堵皷腹击辕行歌舞抃然后纡玉辇而谢书生登灵台而望云【`一作大非`】物钦明羙化跨万古于兹日广运愉乐表千载于当今方当廵云云之礼启亭亭之业封天答礼地徴灵南山之夀无极七百之基长固岂不懋哉岂不盛哉菲薄微臣谬与藩服驰心休礼秣马之愿无由徒罄辞清风之藻多愧敢敷庸理献颂十章其辞曰  

元始道一浑徳氛氲遥哉邃古夐矣初分磅礴地载清朗天文大人覩物生民树君蛇驱龙凖作乐垂衣皇图炤灼帝篆葳蕤廓寥中代合圣与谁于铄我后命世天飞黙驭辩寂照秉真就云握厯望日临民谦光履徳义礼称珎车书同轨天下归仁期章孔备盛化道酌衢敬賔钦贤爱老变正【`疑`】是珍烛车非宝如海之深如日之杲肃恭明神逖听前踵配天道尊迎阳义重酒陶匏燔柴云耸跨舞论韶笼尧称拱赫矣郊宫载惟静谧【`初学记作郊宫载静紫坛新谧`】肃肃禁围阴阴仙室六戎列野八鸾照日架殿星罗重宫雾出蒲萄金橘灵夀木难表禁开暑贞桧陵寒山池壮丽阶阖彤丹叶垂叠雨花落重峦康哉盛徳羙矣世【`初学记作时`】丰三辰炳燿七政永隆【`初学记作崇`】五方来洎四隩兹通悬绳度笮驾鹿追风既隆【`初学记作敷`】懋化复覩瑞滋金车出野玉露霑墀紫槩神草华平瑞芝长愉汪濊永固雍熈照天漏涘逺肃迩睦惠靡齐民恩弥比屋式光惇史逾斯郁郁皇哉康哉同斯景福  

圃园讲颂【`并序`】  

窃以宝山峻极骀足未窥惠海遥波轻舟谁泛故以探沙乱【`一作诗`】妙类杵迷形百代同昏千年谁启皇上托应金轮均符玉镜俯矜若习续照慈灯鹤禁还春龙泉更晓水跃祥丹陵写电功韬火宅徳覆昏衢智惠之光犹初日照忍辱之力如明月珠天成地平遐肃迩穆泽漏无底化行靡外沧河镜渌碧海调氛停瑞气于三辰泛祥烟于五节鳞羽被解罹之泽黎元沐至仁之道正化潜通法轮常转类空镜之传虚犹悬河之防涧储君徳彰妙象体眷春琼视膳闲辰遨游心法搦管摛章既便姢锦缛清谈论辩亦参差玉照夏启愧徳周诵慙风乃于圃园栖聚徳心【`一作懋`】之英并命陈徐之士枢谈永日讲道终朝賔从无声芳香动气七辩悬流双因【`一作林`】俱启情游彼岸理惬祗园灵塔将漏天花乍落于时藏秋仲节丽景妍辰气冷【`艺文类聚作含`】金扉霜浮玉宇圣慈冲邃独幸胜地朱堂玉砌碧水银沙鸟弄翅【`类聚作坞`】于琼音树葳【`类聚作藏`】蕤于妙叶液水穿流蓬山冩状风生月殿日照槐烟纲叨籍殊宠陪奉末尘预入宝楼窃窥妙简鳬藻喜忭独营心灵敢作颂云  

皇仪就日帝道昌云化隆垂拱徳蔓鸿芬机乗八解道照三坟巍巍荡荡万代一君重离照景玉润舒华七净标羙三善称嘉降兹法雨普洽生牙涟漪义水照曜文花芳园靉叇天宫类宝折论防空机入道宻宇浮清【`类聚作清幽`】重闗【`一作担`】相藻日映金根【`类聚作云`】风摇银【`一作瑞`】草肩随接武握宝灵珠皆抽四照并按九衢顾惟多徒奉瑛瑜终如燕石更似齐竽  

隋髙祖功徳颂【`并序`】　　　　　薛道衡  

太始太素荒茫造化之初天皇地皇杳书契之外其道絶其迹逺言说【`一作谈`】所不诣耳目所不追【`或所逮`】至于入穴登巢鹑居饮寜【`一作不`】殊于羽族取类于毛羣亦何贵于人灵亦何用其心识羲轩以降爰暨唐虞则乾象而施法度观人文而化天下然帝王之任【`一作位`】可重圣哲之道为尊夏后殷周之国禹汤文武之主功济生人【`一作民`】声流雅颂然陵替于三五慙徳于干戈秦君闰位用刑名为政本汉执灵图杂覇道而为法当涂兴而三分峙典午末而四海乱九州封域窟穴鲸鲵之羣五都遗黎蹴踏戎马之足虽行定嵩洛木运据殽凾未止沧海之流讵息昆山之燎叶千龄之旦暮当万乗【`一作叶`】之一朝者其在大隋乎粤若髙祖文皇帝诞圣降灵则赤光照室韬神晦迹则紫气腾天龙顔日角之竒玉理珠衡之异着在图箓彰乎仪表而帝系灵长神基崇峻类邠岐之累徳异丰沛之勃起俯膺歴试纳揆賔门位长六卿望髙百辟犹重华之为太尉若文命之任司空苍歴将尽率土糜沸玉弩惊天金芒照地【`一作野`】奸雄结【`一作挺`】祸据河洛【`一作朔`】而连海岱猾长纵恶杜白马而塞成臯庸蜀逆命凭铜梁之险郧黄背诞引金陵之防三川已震九鼎将飞髙祖龙跃凤翔濡足援手应赤伏之符授弧之箓命百战【`一作下`】百胜之将动九天九地之师平共工而殄蚩尤剪偰窳而戮凿齿不烦二十八将无假五十一征曾不【`一作未`】逾时妖逆咸尽【`一作殄`】廓氛雾于区宇出黎元于涂炭天柱倾而还正地维絶而更纽殊方稽颡识牛马之内向乐师伏地惧钟石之变声万姓所以乐推三灵于是改卜坛塲已备犹五让之心亿兆难违方从四海之请光临宝祚展礼郊丘舞六代而降天神陈四珪而飨上帝乾坤交防品物咸亨酌前王之令典改号易称【`一作徽号`】因庻萌之子来移创都邑天文上当朱鸟地理下防黒龙正位辨方揆景于星日【`一作日月`】内官外座取法于辰象悬政教于魏阙朝羣后于明堂除旧布新移风易俗天街之表地脉之余【`一作外`】獯猃孔炽其来自久横行十万樊哙于是失辞提歩五千李陵所以防没周齐两盛竞结旄头聘国【`一作狄`】后于漠北未足息其侵扰倾珍藏于山东不能止其贪暴炎灵启祚圣皇驭防运天防于帷扆播神威于沙朔栁塞【`一作室`】氊裘之长皆为臣仆【`一作`】沧【`一作瀚`】海蹛林之地尽充池苑三吴百越九江五湖地分南北天隔内外谈黄旗紫盖之气恃龙蟠兽防之险恒有僣伪之君妄窃帝王之号时经五代年移三百爰降皇情永懐大道愍彼黎献独为匪人今上利建在唐则哲居代地冯宸极天纵神武受服出车一举平定于是八荒无外五服大同四海为家万里为宅乃休牛散马偃武脩文自华夏乱离绵积年代人生【`一作造`】战争之日【`一作其`】家习浇伪之风圣人之遗训莫存先王之旧典咸坠爰命秩宗刋定五礼申勅太常【`一作太予后汉乐名`】改正六乐玉帛樽爼之仪节文乃备金石匏革之奏雅俗始分而留心正术垂神【`或作拱非`】听覧早朝晏罢废寝忘飡忧百姓之未安惧一物之失所行先王之道夜思待旦革百王之弊朝不及夕见一善事喜彰于容止闻一愆犯叹深于在予薄赋轻徭务农重谷仓廪有红腐之积黎萌无阻饥之虑天性和恕【`一作慈`】仁慈恻隠恩加禽兽胎卵于是获全仁霑草木牛羊所以勿践至于宪章重典刑名大辟伸法而屈情决断于俄顷故能彛伦攸序上下各【`一作齐`】肃左右絶謟谀之路缙绅无势力之门小心翼翼敬事于天地终日干干诫慎于无【`一作元是`】极陶黎民于徳化致风俗于大康公卿庶尹遐迩岳牧佥以天平地成千载之嘉防登封降禅百王之盛典宜其金泥玉检展礼介丘飞声腾实常为称首天子为而不恃成而不居冲防凝邈固辞弗许而虽休勿休上徳不徳更乃防诚岱岳逊谢咎方知六十四卦谦防之道为尊七十二君吿成之义为小巍巍荡荡无得以称焉而深诚至徳咸逹于穹壤和气薫风充溢于防县【`一作宇宙`】二仪降福百灵荐祉日月星象风云草树之祥山川玉石鳞介羽毛之瑞嵗见月彰不可胜纪至于振古所未有图籍所不载莫不见所未见闻所未闻【`二句一作目所不见耳所未闻`】古语称圣人作万物覩神灵滋百宝用此其効矣既而逰心姑射脱屣之志已深铸鼎荆山升天之驾遂逺凡在黎献具惟帝臣慕深考妣哀纒弓剑涂山幽峻无复玉帛之礼长陵寂寞空见衣冠之游若乃降精熛怒飞名帝箓开运握图创业垂统圣徳也拨乱反正隆【`一作齐`】国寜人六合八纮同文共轨神功也酒陶匏云和孤竹禋祀上帝尊极配天大孝也斾戢戈正礼裁乐纳人【`一作民`】夀域驱俗淳朴【`一作福林`】至政也张四维而临万防侔三皇而并五帝岂只【`一作直`】锱铢周汉么麽魏晋而已虽五行之舞载【`一作每`】陈于清庙九歌之徳无纪【`一作絶`】于雅乐【`一作乐府`】而功畅洽不局于形器懿业逺大岂尽于揄扬臣生轻多幸命偶兴运趋事紫极【`一作宸`】驱驰丹陛一辞天阙奄隔鼎湖空有攀龙之心徒懐蓐蚁之意庶冯毫翰敢希賛述昔堙海之禽不增于大地泣河之士非益于洪流尽其心之所存忘其力之所及輙縁斯义不觉斐然乃作颂曰  

悠哉邃古邈矣季世四海九州万王千帝三代之后其风逾替爰逮金行不胜其弊戒狄猾夏羣凶纵慝窃号滛名十有余国怙威逞暴悖礼乱徳五岳尘飞三象雾塞精启厯发迹幽方并吞防伪独擅雄疆享【`一作戴`】祀二百比祚三【`一作前`】王江湖尚阻区域未康勾吴闽越河朔渭涘九县分三方鼎峙【`一作跱`】狙诈不息干戈竞起东夏虽平乱离漠矣五运叶期千龄【`一作年`】肇旦赫矣髙祖人灵攸賛圣徳挺生神谋独断瘅恶彰善夷凶静难宗伯揆【`一作撰`】仪太史练日孤竹之管云和之瑟展礼上飞禋太一珪璧朝防山川望秩占揆星影移建邦畿下冯赤壤上叶紫防布政衢室悬法象魏帝宅天府固本崇基【`一作威`】匈河瀚海龙荒狼望种落陆梁时犯亭障皇威逺摄帝徳遐畅稽颡归诚称臣内向勾【`一作吴`】越提封斗牛星象积有年代自相【`一作称`】君长大风未缴长鲸漏网授钺天人豁然清荡戴日戴斗太平太防礼教周备【`一作被`】车书【`一作车轨`】大同复禹之迹成舜之功礼以安上乐以移风忧劳庶绩矜育黔首三面解罗万方引咎纳民轨物佥登仁夀圣化隆隆【`一作平`】生人【`一作灵`】熈阜防心恭已奉天事地恊气横流休风【`一作徴`】绍至坛场望幸云亭虚位推而不居圣道弥粹齐迹姬文登发嗣圣道类汉光传庄宝命知来藏往覧幽镜鼎业灵长洪基隆永【`一作盛`】崆峒问道汾射【`一作祀`】窅然御辨遐游【`一作逝`】垂云上仙哀纒率土痛感穹流泽万业用教百年尚想睿图永维圣则道洽幽明仁霑动植爻画【`一作象`】不陈乾坤将息防臣作颂用申罔极　　一作皆隋书本传  

拜南郊颂【`并序`】　　　　　　　王　勃  

防臣上稽龙繇下阅谋观天地之至道考皇上之大节武宣七徳未尝逾息乱之乡文招九功未尝出升平之域并能悬日月而髙视驾雷雨而先鸣或皮币而践大阶或干戈而蹑干歩至于理定创礼功成作乐振长防以叙诸侯设灵机而制羣动犹虞阶已防不能息洞庭之诛夏载克寜不能罢防稽之戮故将体刚柔而立本法震曜而崇威一戎而防县平四罪而华夷服然后皇旗大辂诏殊号于圆丘电转云廻奏符于孝理天下黎人知四海之安乐寰中殊域奉三灵之康防徳兼祥风洒道与和气防不言而大宝用贞无事而元功有立舍彼代也其谁与哉若夫应运而生继天而作皷动千载之下超腾百王之上遂能发轩庭之景曜蹑隋运之頽风揖让而取文明指麾而清幽夏则我皇唐得之矣髙祖以黄旗锡瑞静云火之横氛太宗以赤羽登期补星辰之絶缕授瑶图于斯邑付璿厯于钧台人更三圣道昭千古于是俛临睿极趋四荒于凤阙之前端委庙堂调万国于龙轩之下八鸾徐动顿汤文于后尘九骏长驱伫尧舜于中路邦家之具得矣易简之业存矣犹有朱防戾俗违光蓬艾之间青激遗甿假气陶钧之内背熊山而搆虐拥狼潭而稽诛窃瀛海之风波弄乾坤之纲纪汉图西返惟收五郡之名魏律东穷未出三韩之险奸谋蓄于有渐逆节成于不悔长蚊蚋之雷霆附豺狼之羽翼岂知夫至人无外抚天下以为家真数有归吊羣方而罪已三门遁甲黄公成不战之师五垒神兵女下先登之防肃牙璋而按律辉旄节而分麾降南宫之元老裂西营之毅卒良将首路偏戎竟野轴轳万里旌旗四合金缃玉匮司空凭首胜之威鹗视龙趋将军仗万全之畧负鼇丘而峻壁防鼋壑而深沟一皷而亭塞无尘七纵而江山失险伐罪以明而不以众懐逺人于絶境均惠化于殊隣登若木以照临折红桃以延伫然后分州列镇对明月以收营返斾旋戈部云而振旅望神都而献防仰灵社以书功辛亥谒于昭陵癸丑吿于太庙时乗黑帝月旅枵大唐有国之五十一年皇帝有天下之一十九载也元恶既殄万宇清矣元勲既辑万宝成矣以为周郊上帝裁延肃慎之賔汉礼甘泉未拯朝鲜之乱想功而反侧奉先防以迟廻思答上灵之心以洽庶黎之望爰考吉日遂静行宫有司具典乗舆乃出抚蚪戴翠凤鼍皷按节鲸钟防响千乗岳动万骑林廻星陈而天行雷震而雾合是时未登夫太坛也廼斋帷宫宿帐殿华盖移影钩陈从跸千营夕布亘苍野而烟凝万幕宵悬背黄闉而雾列既而屏翳清晓飞防警旦孙叔奉辔王良耸防云藏星谧宇旷山明旌轩具照箫笳互凝陟名岳以吿成历神丘而展事国容象物而动朝章视令而肃宸仪有晬虚徐大帝之庭列侍无哗髣髴华胥之国于是袭衮服戒爼豆端瑞班俨华旒乐悬六代礼备三古奠惟苍璧借用白茅鸣孤竹之箫管奏空桑之琴瑟感格以诚不以事动植咸驩敬神以道不以华天人合应然后驻声名于上邑反文物于仙宫因雷雨而作施法云天而用响风行电举未寸景而浃九埏野抃途歌不崇朝而晏六合我之极建矣我之能事毕矣趋帝寰而振足越皇衢以骧首不其然乎虽睿化无方比神图而絶唱而小臣不佞抚洪笔而当仁敢作颂曰  

辽河巨浸碣石危峯城分莵塞接黄龙凭遐作梗恃险忘恭人残鬼哭主闇臣防有晋不纲戎麾内逐帝隋失御皇舆外鹜九县尘征三灵雾黩长兹下慢逋我天戮五材无陨千龄有圣武创元基文清宝命波恬四海明宣七政息众以寜绥荒【`一作缓死`】以令飞龙继迹鸣凤重光遂均夷夏迭用柔刚戈船泛月剑骑横霜风驱海石电扫辰阳帝师无战神兵有伐丞相陪麾司空仗钺危云旦起长星夜发万垒争屠千城自蹷功超薄伐义极兼该殊方底定善阵徐廻归俘献防课绩分材建侯清庙偃伯灵台考事谟凝情凤扆仰观俯察享神作祀道则推天功非在已丰隆旦出招摇夕指神坛岳立斋馆云深銮旗晓引葆吹晨吟山明野澈日降天临锵锵盛服肃肃珪簮爼豆毕陈笙镛间抚玉觞分献金錞畅矩青帝鸣琴朱灵防舞上和下恱神歆神聚收驩巨野反斾灵思周宇宙乐极寰埏徳因时立颂以词宣帝之功也臣何餙焉  

## 文苑英华卷七百七十三

宋　李昉等　编帝徳中  

开元纪功徳颂一首　龙池圣徳颂一首  

大唐封禅【`一作祀`】坛颂一首  

华山述圣颂一首  

开元纪功徳颂【`并序`】　　　　　张九龄  

臣闻蛮夷猾夏唐虞已然天之所生类不可絶尝有拓境者矣而固也为患或有欵塞者矣而必也无亲是以古之哲王审其若此则限以荒服断非纯臣不贡不王武功居后不庭不率文徳是先三代所以直道百蛮所以向化逮乎春秋之衰诸侯以力征伐自出戎心大启谋夏乱华干盟偪好王纲弛而若缀天道厌而将革则有彊能攘刼暴息交侵虽杂覇之无成亦反经之所取其负力者乃堑山堙谷尽境而筑长城其黩武者则挽粟飞刍穷兵以耗中国又失于下防而悔在末年彼王畧之不恢殆千余载矣夫有其虞而无豫思其患而不图所谓能国将安贵圣物岂终否道非固穷鍳之者昊天救之者英主命阴隲付畀【`集作俾付`】神武我太宗一戎衣而大定我皇帝再受命而太平不是古而务文不非今而忘战以时变而消息与天元【`川粹集本作元兴天`】而合符日月之所照临阴阳之所陶冶凡有在地莫不禀朔而东夏郡县北隙山戎先是四十年侵轶数百里自兹气夺数以病告既威攘之不詟且力制之不可或朝或否为虺为蛇幽鄣未遑以防烽边域安得而弛柝旷日持久兵连祸结【`一作防`】率由事边是无寜嵗二十二春乃命右羽林卫大将军兼御史中丞幽州长史张守珪将中军都督诸镇雄名先路夷裔生风载驰信臣继发精卒戒严有赫张皇若神公卿大夫未始测也将校部曲亦莫知也皇帝方渊【`集作泉又作日避讳`】靖以虑之干刚以断之初决防于九重已收功于万里矣二十二年冬十有二月中贵将命元戎受律三军疾雷于不时二庭防胆于非意欲遁则众溃不保欲拒则兵锋莫当因而【`一作命`】伪降幸且【`川粹作以`】纾祸遽图反覆将肆鸱张观衅先入【`集本川粹作人`】岂伊负我以间谍而情得乗猜携而计从或竒兵以尝或厚利以防无何变作果自族诛凶元恶首鬼得【`集作惑`】神诱假天威而无前覆鸟巢而何有于是诸部大骇率种【`二本作众`】复归责以不义之尤舍其不臣之罪既服即序有威且懐载籍以来固未之见也昔我睿祖即句骊于拾遗今兹圣谋易林胡于反掌献功有续【`一作绩`】后嗣无忘【`一作怠`】百王所废之勲四夷未賔之俗自我底定巍乎发【`二本作登`】皇其若此也于是彼节使与羣帅因东师之凯旋离而族谈合而公议以为主上悯一隅之苦垂不伐之畧以计易战以兵去兵神断自天虏平不日且军未血刃敌免膏原宻承无方之谋坐致不阵之防有征无战真王者之师欤而不彰羙于吾君得无臣子之罪不表圣于帝载曷称文武之时乃率其属至于固请帝三让徳而曰俞哉夫曲成万类者天为而不有下济兆庶者圣成而不居物无谢生于天虽云至道人无归羙【`集作功`】于圣何以最灵虽无已无名所宜絶于言象而惟忠与义固不废于颂述大雅曰【`集作云`】徐方既同天子之功又曰明明天子令问不已其此之谓也臣拜手稽首【`集作拜顿首`】敢献颂曰  

赫赫天威兮被遐荒蠢兹山戎兮不来享【`集作王`】命南仲兮整六师出幽陵兮轥九夷簸赤山兮荡沧海吊无吿兮伐有罪徒不动【`集作勤`】兮车不殆虏震惊兮兵气倍昔负固兮今安在鬼自殱兮裔既平谋既售【`集作集`】兮圣自明我不战兮献戎捷俾厥后兮扬天声  

圣自明【`集作圣日月`】  

龙池圣徳颂【`并序`】  

臣闻昔者徳升闻皇天眷命元圣有作上帝何言必见意于休徴不【`文粹无不字`】忘象于幽賛惟兹降鍳若曰专精道周万物者其魄【`集作神`】尤功济生人者其祥大粤若古始肇有君臣巢燧之前寂寥【`集作寞`】无纪书契而【`文粹作之`】后炳焕可观若乃鬼神睢盱品彚纷错性命未正吉防不定而太昊氏将通其徳则河为之出图人食未粒鸟兽又茹时不耕稼器无耒耜而神农氏将教其本则天为之雨栗蚩尤不道炎帝不制铜铁铸兵豺狼横厉而轩辕氏将禁其暴则天为之降女洪水方割下民昏垫尧徳莫能弭厥灾舜功不能除其害而夏后氏将底其绩则洛为之出书因兹以还【`文粹作降`】殆【`文粹作盖`】三千嵗矣其间木火更王云物吿符有若狼衔钩鱼跃舟素灵哭【`文粹作出`】黄星见岂不以汤徳有慙武善未尽汉道既杂魏方亦偏唯以一至之应且为兴王之兆则未有天锡真符圣受明【`文粹作休`】命逺与大禹相续超与上皇比崇如我国家之盛者焉洪惟龙池盖天之所以祚圣即今上卜居之旧里【`集作真`】京师爽垲之地【`集作所`】傍无窦泽中忽【`集作无非`】槛【`集作滥`】泉非常而灵液涓流无机而神池【`文粹作化`】浸广荣光休气若烟若云所未尝【`文粹作曽`】有则此之出虽清可以鉴而深不见底鳞介瑰诡于牣【`文粹作充蒲`】其中时莫知其所然目【`二本作日`】徒见其有异中宗采识者之议猒【`文粹作压`】王气而来逰圣上处或跃之时乗【`二本作出`】飞龙而合应临淄始封也邸第在焉上党歴试也灵符绍至天其以是永命我唐图象【`文粹作国家`】丁寜有所底止其若兹也夫成数有时而否至理无代而亡固在乎大圣之生也乗运而作皷天下之动安天下之危故奬【`集作将`】顺成功自古之启佑之也如彼克定多难自天之恊賛之也如此初中宗违代【`集作氏非`】后党窥隙大盗狃于得志羣慝起而擅朝【`集作权`】若缀旌旒然当此时也天与若不取鬼谋或【`文粹作若`】不恊则我宗祖之业无乃将坠【`文粹有而字`】亿兆之命亦犹倒悬圣人感【`集作蹙`】之提剑而起雷电一奋妖沴以清内难既衰外虞有谧推戴太上临照【`文粹作照临`】万邦寔天之为与人更始系皇统维乾纲决绽补壊荡瑕涤秽而乃阙典咸备旧章悉举处穷尽逹在困必通品物资以再生寰区为之一变然后反华伪于朴还浇醨【`集作漓`】于淳以大道为原以至仁为根动推是心以御于事人见徳而兴行神享诚而介福故不在于刑罚亦不在于祷请大造财【`文粹作化`】成猷允【`二本作充`】塞有如阳春播泽触类皆滋太山起云无逺不徧虽昆虫草木与蛮貊要荒乐其所生安其所习在牛羊而勿践有干戈而载戢又况于衣冠华夏礼乐家邦而不形【`集作刑`】于斯湏不久【`文粹作彰`】于渐渍者也夫然何教非徳何化非经何能亊之不举何醇精之未极周漙洋溢成【`集作于`】乎缉熈至于太和莫不允若体侔天地之大事出皇王之表岂擎跽曲拳尽礼极力将欲【`二本作用`】彦圣不啻其口所能称诵于吾君所可殆庶于至徳且往者之有开也天感精以降圣圣敬命以奉天此诚有元则钦明文思及兹报本必严祗斋栗灵庆以属之神化以答之与初相明其徴乃着纷【`集作丝`】纶先兆非笃信欤由是言之统天者人合符者圣而羙【`集作差`】徳序命殊尤笃絶岂多乎哉至如古之兴王必有所感五帝更尚五运傍【`集作旁`】通土者黄中之精于金为母【`集作王`】水者善利之物于土为妃苟应【`集作配膺`】期而有来必合徳而为表是则然矣天其或者亦以阜育羣化发挥隤【`集作茂文粹作畨`】祉始吿以圣有明徴终成乎帝之神册因其立象之本防以相乗之数则载祀【`集作代`】六百厯纪千年变而通之胡可量也宗子宗正卿褒信郡王璆【`文粹作□`】等若干人伯父伯兄仲叔季弟聚族相与诣阙上言天意昭著固已久矣人事符合亦云至矣而一徳是建太阶既平灵台灵沼赫赫明明天之为大虽莫能名王之在镐【`集作皇王之镐`】岂无颂声上初克让抑而未许至于累请乃曰俞哉史臣不敏敢献颂曰  

体侔天地【`集文粹作包`】阜育羣化【`群闽本作肇`】茫茫元昊载凝载薄在帝庖牺继天而作浩浩洪水包山襄陵舜亦命禹夏氏以兴龙图书二王是膺汤武以下夫何足征  

右元命  

于铄巨唐乗运而起纉禹之统【`集作绩`】系尧之纪五圣在天丕命曾孙髙视河洛同符混元亦有黄龙出于灵沼明明穆穆天子之表  

右圣徳  

倬彼东井昭彰【`集作章`】于天沉精降液下为灵泉灵泉有泚其深无底泌之洋洋其甘如醴清徳之鉴柔道之体洪源濬规实天所【`集作之`】启  

右灵泉【`文粹作龙泉`】  

濯濯灵泉【`二本作洞`】冥皇祗滋液流衍【`文粹作行`】化为神池曰止曰行惟圣之作匪鳣匪鲔惟龙之跃植物斯生动物斯乐天根【`集作眼非`】有见曾是不涸  

右神池  

灵有休气纷纷郁郁如山之苞如云之族潜龙在下瞻乌在【`集作斯`】屋兆云其吉周爰咨询既契我又叶我人镐虽旧京其命维新  

右休气  

蜿蜿【`集作宛彼`】黄龙神池自出灵化惚恍【`集作恍愡`】喷云沃日吿帝之符其仪孔佶或潜于泉或见在【`集作乎`】田与时顺动亦应于【`集作乎`】天克配我皇无徳称焉  

右黄龙  

大唐封禅【`一作祀`】坛颂　　　　张　说  

皇唐六叶开元神武皇帝再受命致太平乃封岱宗禅社首凿石纪号天文焕发儒臣志羙立碣祀【`集作祠`】坛曰厥初生人俶有君臣其道茫昧其气朴畧因时歘起与运而纷落泯泯没没而【`集作文粹无此字`】无闻焉尔后圣人取法象立名位衣裳以等之甲兵以怛之于是礼乐出而书记存矣究【`集作文粹作反`】其源教【`集作文粹作致`】敬乎天地报其本致羙乎鬼神则封禅者帝王受天命吿成功之为也阅曩圣之奥训考列辟之通术畴若天而不成曷背道而靡失由是推之封禅之义有三帝王之畧有七七者何传不云乎【`集本文粹无乎字`】道徳仁义礼智信顺之称圣哲逆之号狂悖三者何【`集本文粹无此字`】一位当五行图录之序二时防四海升平之运三徳具钦明文思之羙是谓与天合符名不死矣【`集作已`】有一不足而云封禅人且未许其如天何言旧史者君莫道于陶唐舜禹【`文粹作虞舜`】臣莫徳于臯陶稷卨三臣备徳皆有天下仲尼叙帝王之书繋鲁秦之誓明鲁祀周公用王礼秦承伯益按周统孔圣防防不其效欤然秦定天下之功髙享天禄之日浅天而未忘庭坚之徳也故大命复集于皇家天之賛唐不惟旧矣其兴之也灵启廸黄祗顾懐应归运以义举抚来苏以利见防也无放夏之慙武也无伐殷之战髙祖创业四宗重光有徳【`集本文粹作徳有`】格天漏泉蒸云濡露菌蠢滋育氤氲防煦若天地之覆载日月之照临漙有形而希【`集本文粹作防`】景罄无外而宅心百有八年于兹矣皇帝攘【`集作襄`】内难而启新命戴睿宗而纉旧服宇宙更辟朝廷始位盖羲轩氏之造皇图也九族敦序百姓昭明万邦咸和黎民于变立土圭以歩历革铜浑以正天盖唐虞氏之张帝道也天地四时六官着礼井田三壤五圻成赋广九庙以尊祖定六律以和神盖三代之设王制也武纬之文经之圣謩之神化之然犹战战兢兢日慎一日约规诲以进徳遂忠良以代工讲习乎无为之书讨论乎集贤之殿宠勇爵贵经门翼乎鹓鸾之列在庭毅乎貔貅【`文粹作豹`】之师居鄙人和傍感神宝防至干符坤珍千品万类超图轶【`集本文粹作益`】谍未始闻记我后以人瑞为心【`集本有初字`】不以物瑞为意王公卿士俨然进曰休哉陛下孝至于天政合于【`文粹作于`】道前年祈后土人获大穰间嵗祀圆丘日不奄朔感祥以祚圣因事以观天天人交合其则不逺意者乔岳【`集作文粹作和`】埽【`集作域`】路望翠华之来上帝储恩俟苍璧之礼久矣焉可专让而废旧勋羣臣固言勤帝知罪至于再至于三帝乃揖之曰钦崇天道俯率嘉话恐徳不类敢惮于勤其撰廵狩之仪求封禅之故既而礼官不诚而备军政不谋而辑天老练日雨师洒道六甲按队八神警跸孟冬仲旬乗舆乃出千旗云列【`集本文粹作引`】万防林行霍濩燐烂飞焰扬精原野为之震动草木为之风生歴郡县省謡俗问耆年举百祀兴坠典葺阙政攸徂之人室家相庆万方纵观千里如堵城邑连欢丘陵聚舞其中垂白之老乐过以泣不图蒿里之防复见干封之事尧云往舜日还神华灵郁烂漫乎穹壤之间是月来至于岱宗祗祓斋宫涤【`集作亨`】濯静室凝神覧将欵太一议夫防山者圣帝受天官之宫天孙防人灵之府自昔立国莫知万数克升中而建号惟七十而有五我髙宗六之而今七矣非夫尊位盛时明徳旷代辽濶难并之甚哉先时将臻夫大封也累封坛【`集本文粹作疆`】于髙冈筑泰坛于阳阯【`集作趾`】夫其天坛三袭辰陛十二咸秩众灵列座有次崇牙树羽管磬镛皷宫悬于重壝之内干戚钗殳钩防戣戵周卫于四门之外伐国重器传代絶瑞旅之于中庭玉辇金毂翠冒黄屋夹之于端路庶官百辟【`集作僚`】羗夷蛮貊褒成之后让王之客叙立于礼神之塲髦头拏牙鐡马金镞介冑如雪旗帜如火逺匝于清禁之野于是乎以【`集有夫字`】天正上元法驾徐进屯千乘于平路留羣臣于谷口皇帝御六龙陟万仞独与一二元老执事之人出天门临日观次沆壑宿巉岩赤霄可接白云在下庚寅祀髙祖于上封以配上帝命众官于下位以享众神皇帝冕裘登坛奠献俯偻金奏作【`集作叶金奏`】佾羽舞撞黄钟歌大吕开阊阖与天语请【`集本文粹作清`】将信公奉斗布度懋建皇极勤恤苍生招嘏乎未兆禳灾乎未萌上下传节而礼成乐遍福夀同归而帝赐神防乃检玉牒于中顶扬紫燎于髙天庶衷诚而上逹若凭焰而驾烟日辔方旋神心余眷五色云气拂马而【`集本文粹作以`】随人万嵗山呼从天而至地越翌日尊睿宗侑地祗而礼社首遂张大乐觐东后国风惟旧无黜幽削爵之诛王泽惟新有灾火赉之庆不浃日至化洽于人心不崇朝景福遍于天下然后藏金匮于祏室廻玉銮于上都煌煌乎真圣朝之能事而髙代之盛节者也于斯之时华戎殊俗异音同叹曰岳【`集本文粹作`】合多雨山峻多云【`一作灵`】岂有大举百万之师尅期千里之外及行事之日则天无防翳地无纎尘严冬变为韶景寒谷郁为和气非至徳孰能动天如此其顺者乎昔人云自西自东自南自北无思不服今信知圣人作而万物覩其心服之谓矣或曰祭泰折主先后非礼欤曰是礼也非宜也王者父事天母事地侑神崇孝无嫌可也且夫柴瘗外事帝王主之烝尝内事后妃助之是开元正人伦革弊礼起百王之法也故令千载承【`集本文粹作成`】末光聆絶韵咀甘实潄芳润烁妙之至精流不已之淑声臣说作颂吿于神明四【`集作三□`】皇坟而六【`集作五□`】帝典虽吉甫亦莫能名徒采彼舆人之诗曰大矣哉维天为大维皇则之【`集作则`】率我万国受天之祺子孙百代人神共保绥之云尔而已矣  

华山述圣颂【`并序`】　　　　　　逹奚珣  

序曰悬象着明莫大乎日月我圣人之文也发祥储祉莫大乎神祗文之所繇兴也原夫天作太华气雄羣山秉灵伊河受命如响自坤元之所开拓云帝之所廵逰祀典虽存宏图盖阙洞阴阳之不测其惟大圣欤于是藻翰自天发挥神化建碑于庙以光宠焉乃命朝英实司其亊经始勿亟庶人子来徒观其神翰坤珍羙石次玉追琢之际厥声冷然磨砻之后其光洞纳树之平地嶷岩断山六龙盘薄紏其上羣神罗【`集作离`】立负其下艺事既毕宸章乃开窃以洪鑪大造之时天动地业秘箓聿来之日风摇云起词义至广含元【`一作光`】气而运行翰墨至精吐奎星而飞动刚柔相错神妙无方合而五光昭离而万象列宇宙之间粲如也繇是发岩峦之气色益祠庙之风棱不怒而威有来加敬盖因大君之一顾也宠秩荣幸不其至哉初有司以法驾时廵路直斯地将选巨石先期底功天意若曰夫人神之主也严神以为人也今穑事未已工徒复兴人傥失业神将何据方待嵗暮以湏后图粤若碑版嶪乎刋刻通其变则人不倦节其用而财不伤俾夫役者逸于从亊天之临下其道有赫曲成万物何往非宜时厥使臣乃昌言曰国之大事在祀神之所歆在徳以徳举事吾君有光比夫周铭弇山存乎车辙马迹汉祠少室盖欲遥舆【`一作兴`】轻举至诚逮下可同年而道哉颂声未作词客之过小人固陋逰圣难名实頼文宗继其不逮敢托吕补阙向为之颂云  

天辅圣徳配极而崇帝者祖号神行慈防布泽而洽人之父兮叶命髙岳喻夀其声招灵祜兮飞文孤标洒翰天类使物覩兮腾雄激烈交夫声芬上古兮发润飘清揔此先【`一作光`】气覆下土兮探异阅妙意力犹悬空作矩兮徴往到近辞听相援【`一作受`】无与伍兮  

## 文苑英华卷七百七十四

宋　李昉等　编帝徳下  

无疆颂八首　　　　庆鸿名颂一首  

灵武受命宫颂一首  

大唐河西平胡圣徳颂一首  

凤翔岀师颂一首　　降诞颂一首  

皇帝亲庶政颂一首　中和节颂一首  

无疆颂八首　　　　　　　李　华  

臣华言伏以汉明帝时徼外蛮夷槃木白狼献时歌颂徳属事史官况臣自曾祖至臣备国家职员臣又逮事宗肃宗今以余年获事陛下官歴御史补阙尚书郎命薄多病不获奔赴阙庭恐先朝露同于泥尘若无歌诗颂徳曾蛮夷不若也敢述列圣为无疆颂式昭皇家大庆无穷谨昧死稽首以闻  

髙祖元颂一  

昊昊旻天监于下【`句`】兴有徳【`句`】维随之杪时黩阴凝阳潜未登人思炤矣雷行龙兴荡濯雰慝文明乎万国垂仁烝人载亲天监保我子孙巍巍皇皇后之皇丕承之  

太宗烈颂二  

髙祖受天命诞兴太宗承天之命帝昏逾黎民【`一作人`】毒痛甚爇于炉甚溺于涂以号以呼呼天无辜髙祖谓太宗尔必有天下尔其訏谟太宗稽首主令【`二字一作恭`】受天命臣请涤除张我师抚征四国剪薙羣慝皷一方三方振【`一作震`】惊黙炤其灵随顾而平我负我乳我安我成以奉君父以临天下任忠孝文武建礼章乐舞我虽明徳諌则纳汝维时【`一作时维`】帝降祐之自古明后莫如我徳我勋唐无疆天子之无疆本太宗成【`一作休`】命  

髙宗康颂三  

肇为阯为堂实勤实勚【`一作实勤实勋`】付俾厥裔丕成后帝帝思不忘神棐静康不曜而光不求而昌自中方外逹夷荒【`一作羗`】瞻我大邦助祭于庙执贡朝于王油油时云雨厥百谷漻漻景风扇彼嘉谷饴口饱腹以猒以足俾夀而福都阜成天人  

中宗兴颂四  

屏内【`一无内字`】虿之毒兴【`一作叠`】而为蝮无【`一作谋`】虐天人【`一无人字`】之族天祐圣祚五臣柱【`三字一作八柱`】将覆帝吿五臣保翼朕躬赫赫彤彤日升云中五臣受命钺尔顽凶故曰再造我天命【`一作下`】生人舞皷既孤【`一作成`】矣又奉父母  

睿宗徳颂五  

后戚之祸再兴其危【`一作有`】竞竞庙祧震怒阴命圣子翼登圣父奋其神旅宵伏金斧金斧一断【`一无此四字`】殄殱逆乱大圣照临元元宅心归祚于【`一作予`】有功有徳于乎盛徳  

宗文颂六  

丕铄宗之明克孝克仁允武允文宣祖宗之光垂于【`一作于`】子孙盛礼毕举大乐毕陈百蛮来賔元元阜殷戎或不賔悉【`一作遣`】师徂征罔不顿颡于【`一作于`】雷霆在汉方昌用刑惨酷中都系考六万余人使者按录诛千万人然后兴王【`一作其后贤王`】光武赫赫诛沛賔客以千以百孝明称贤楚狱连年坐死逮捕以万以千犹曰汉祚宜长越我宗祖不忍用刑至于宗哀彼鈇锧降为鞭抶诞古万【`一作羣`】国大为屋室医彼百疾追懐登遐正【`一作止`】害禽畜旁为陂池养鳞水族【`一作养鳞介族`】既濡既渥昆防草木享国五十年防县晏然逆臣犯天天念蒸人若曰寜我负耻不忍人战死乃告元子理兵朔鄙西幸蜀都命元子受图天下既定父尧子舜归于【`一作于`】国都无不忻愉无不涕濡付【`一作传一`】圣自頥升灵太防呜呼上圣之道之纯不可度思  

肃宗孝颂七  

穆穆孝慈有如肃宗之诚逹于【`一作于`】神祗爰训六师震发北陲陵陵雷驰西戎南蛮北狄东夷咸举其旂佐皇之威帝心天和【`一作如天`】无筮无卜【`一作无筮无欲`】自【`一作副`】然丘岳破裂氷【`一作岸`】谷逆倾覆朝社大复届于【`一作于`】海之外服以盥以濯以舞以跃帝在东宫孝如文王蒸蒸其思【`一作心`】天地知其孝既收镐洛祀于【`一作于`】陵庙奉迎上圣天日普【`一作并`】照有防有孽将噬将齧我旂方设则已颠蹶如燂于【`一作于`】雪尊严而仁仁覆而严大臣小臣莫不防亷躬勤百度百度如其素  

今上昭颂八【`折本文粹作照颂`】  

大邦之兴维天相之曷兴曷则【`一作相`】有徳继王昔殷王盘庚武丁昭【`一作绍`】登殷明矧我帝唐【`一作君`】丕承天命叠引其庆生我皇圣防冲圣敬实左右肃宗开国即【`一作御`】戎羣师禀教举则成功自西自东如霆如风荡涤顽【`一作元`】凶罔不率从既登天【`一作大`】位于变时邕人咸曰上如太宗延亿兆斯年延亿兆斯祚【`一无此五字`】天博地崇【`一作地慱天崇`】罔不尔容宗元孙象【`一作为`】宗列文肃宗元子承肃宗孝理  

庆鸿名颂【`并序`】　　　　　　　独孤及  

唐兴百三十八载皇名在宥天下铸五兵为农器栖万姓于夀域道证徳洽神人防和春正月臣上将卿士庶尹洎三老五更公侯伯子男相与掲厉皇猷请增明号上挥【`无作防`】谦而未许也佥曰陛下孝逹神明道超帝先以徳则符广运以时则复太朴以功则保定丕业格于上下而尊称犹浅鸿名未光亿兆之心何戴神只之望何塞天子向南【`集作南向`】而让者九不得已而俞之乃命有司具昭吿之礼二月乙酉备法驾朝太清宫饬【`集作勅`】宫神以洒扫诏曰【`集作月`】将使警跸云动天旋至于灵坛报功乎三清祈福乎上景戍享太庙用明水越席玉豆雕篹之礼焫萧以合芗灌鬯以报防【`集作报`】神休拥而万灵接精意陈而六幽感丁亥朝羣臣于蓬莱前殿于是四方人大和防命太尉班五瑞合六乐遂展礼奉防防受大号曰开元天宝【`二字集本作天地大寳`】圣文神武证道孝徳皇帝是日也解商野之三网受涂山之万玉大赦天下与人更始恊时月同度量賛杰俊书云物恤髙年礼大祗接天瑞受地厘抚柔万邦存省其安危遂迎日推防布庆行赐扇薰风调元气接【`集作拐`】千载之大统操三皇之遗珠垂其衣裳与天地合符乐徧礼崇乗舆乃入然后屏椒房而彻黄屋徜徉乎大庭氏之馆泊兮凝神沉兮存真想洪崖广成之伦被衣【`集作霓`】裳而下凤阙蹁跹左右上千万夀凡遭逢昌运沐浴圣渥而不能颂烝人赋江汉吉甫仍叔之罪也臣敢有二事乃作颂曰穆穆閟宫敷时绎思天有成命孝孙受之铺衍下土报功神祗我瑞如山我福孔夷圣敬攸感上岂私诞受鸿名载扬缉熈风动云行雨飞露垂昆防昭苏草木阜滋恭已南面端拱无为【`集作无为之师`】栢皇尊卢万代一时昭假迟迟上帝是祗永锡多祐万夀无期  

灵武受命宫颂【`并序`】  

臣闻享天降福【`一作命`】维徳也戡难奉时维圣也必有非常之运是兴拨乱之君【`一作功`】以苍生为忧不以濡足为患以寜济为业不以修身为道此陶唐所以舍而不畏舜禹所以受而不疑灵武旧宫皇帝跃龙之所日者奸臣窃命四海波荡【`一作荡波`】我圣皇帝探命厯【`川文粹作厯命`】之数启龙图作受命【`或作禅`】之书付于我皇帝皇帝方【`一无此字`】逰崆峒以求至道于是羣公卿士负玉旒金玺望气于芒砀之野三进于【`一作于`】闾阎之中曰臣闻昔在【`一作在昔`】蚩尤连祸大盗中国神农之【`一作氏`】兵莫能胜之【`一无之字`】天降女勅轩辕氏大定其灾厥后尧有九州之害而命禹禹以四海之功而授舜陛下主鬯大位十有九年精爽者皆羙馨香【`一作徳馨`】乾坤也必闻幽賛徳上逹景福有归六圣覩命厯之期兆人有乐推【`一作临难`】之请陛下畏灾运而不处弃黎元而不顾以至仁为薄以大宝为轻臣等若不克所请与亿兆之众将被髪抚膺号于天而诉于帝矣皇帝【`一有为字`】唯然改容曰岂人心欤丁卯广平王俶太尉光弼司徒子仪尚书左仆射冕兵部尚书辅国与北军将士西土耆老万五千人排闼以诉帝曰今豺狼穴于【`一作居`】宫阙陛下兆庶为饵宗社【`一作庙`】为墟若臣等恳诚【`一作诚恳`】未通是髙祖不歆于太庙且陛下渉渭则洪流涸廻銮则卿【`一作庆`】云见布泽而川地广勤道而嘉禾生灵祗彷佛贶幽感臣闻符命待圣而作天运否终而防葳蕤肸蠁防也睿武英明圣也臣等敢昧死上闻帝乃洒斋宫启金匮呜咽拜受诏有司大赦天下改元曰至徳元年尊圣父为圣皇天帝【`一作文武皇帝`】是日烟云变作士庶踊跃黄龙见于【`一作于`】东野紫气满于【`一作于`】天门翼【`一作翌`】日也数百里衣裳防兼旬也数千里朝贡防逾月也天下兵车防浃时也四方戎夷【`一作狄`】防以一旅兼【`一作成`】百万之师率胡夷平社稷之难礼郊祀戴圣皇与人合诚心以气消天厉【`一作厉`】动罔不吉歆无不报是以白鹿扰于【`一作于`】王庭灵芝产于【`一作于`】延英化动而功成渊【`唐讳`】黙而颂声言禅代者陋苍梧易姓之名语嗣守者着【`一作羞`】陶唐积善之辱述戡定者叹四纪而复夏羙中兴者三六而防新于戱神祗之所归往品物之所法象皷飞龙于尺水仗大义而东向矢谟发号实在此【`一作兹`】都愿篆石宫庭以垂万古俾过山泽羙风云【`一作知云雨`】之奥穷造化识天地之緼【`一作鑪`】臣炎稽首敢献颂曰赫赫河图启天之户【`一作祜`】云从亿万皇在九五惟昔陶唐克传舜禹防也武也夫何足数彼祓者彀【`一作被祓者□`】惟暴惟贪天实有【`一即即`】命人将不堪皇曰内禅于再于三尽武之善去汤之慙兵革【`一作车`】百两汹汹雷震横防九州为行为阵恃力者踣从防【`一作命`】者尽孝以奉天神而抚运至徳唐尧崇功大禹皤皤北叟垂白而覩沛邑空歌周原已古徘徊颂声永介兹土　　一作皆唐文粹  

大唐河西平胡圣徳颂【`并序`】  

维唐至徳二年春正月武威郡胡洎九蕃夷落内伺师旅之间外合狼豕之凶防金城害州伯蛇变交防之下炎焚大泽之中二月乙丑皇帝以五命之服诏太仆崔偁緫中权专上将誓军前之士却城下之盟又命内常侍刘日新振皷铎之音防羗髣【`一作戎`】之长林竦猬合防于东郊粤庚午髙牙大斾铁马长铩歕以清笳阵以云蛇位【`一作此字`】列于四冲蓬头执防皷以灵鼍逹于逵路趫悍儣猤虎裘防臂北陵于土门之队钩车云梯强弩坚楯齐传【`一作传是`】于西烽之亭于是引熊虎之师仗龙蛇之劒矛防四起烟尘火色金皷一振天地徘徊血乱黄声嚣瓦屋是风云皆入阵彼草木尽为兵日月垂照于穷乡皇灵赫临于天外名王贵马大玉文具素女锦衣百金之产万井之资皆委于入贡之府布于有地之宫是时也干人勇【`一作踊`】万人贺羙太阶之符见颂伯之仪兴特进金城太守李万顷洎五邑长吏军正大夫等言曰盖闻王命先天以奉时贤神【`一作臣是`】合统以偕运靡垂乎帝录不能拨乱罔应乎间气不得遭逢故大人之作必先排难以推凶取暴为治【`唐讳`】国以任贤仗能为建功磅礴乎六合之下葳蕤乎古之上斯轩辕得之以胜蚩尤大夏得之以胜有扈西伯得之去殷伐崇我太宗得之奄有辽东上皇得之克平巨猾陛下得之再清宇宙扫荡氛孽【`一作孽`】允若大唐之新命复髙祖之天下臣等恭惟六圣腾光百有五十祀周贲海防泽铺【`一作铺敷`】菌蠢丹穴之賮孤竹之君金枯【`一作括`】羽委命下吏陛下建大号纉鸿业归勋祖祢昭事圣皇是必天锡忠良佐成命器之臣所应皇运之统伏崇羽之凶太康西人永永耒裔愿篆石志羙以为颂云  

诏虎【`唐讳`】臣兮潱天弧载火兮耀昆吾霁尘垒兮被戎都  

凤翔出师【`一有纪圣功三字`】颂【`并序`】  

舜有两阶之舞周有孟津之防皇帝有岐阳之搜徳莫勤乎安国勋莫配乎立极利万物莫近乎去暴盖天启【`一作受天`】元符与人请命宜契相合亿兆有归以昌则感鬼神【`一作神鬼`】之心以征则去云雷之难维唐七叶奸臣大盗于二京皇帝龙鸣于河北观兵【`二字一本作亲誓于`】雍上建都发号以朝万国心向天地志通幽明淳精四逹大造成于是巢山驾海之羣狼纛鸟章之君不期而趋于阙下四十有三万元帅广平王俶太尉光弼司徒子仪等稽首言曰臣闻天启圣以俟时圣感时而赴难非神功不能当大运非徳不能合人心故轩辕之道也伏蚩尤宗周之仁也称襁负陛下之徳也大瑞于人和人和而动天天与和合气百姓因之以独化四夷因之以子来王师得【`一作徳`】之以贞胜意者河洛徯怨后东征之期人灵骏奔望西狩之礼天子方齐宝辂讲金匮之书翌日霓旌武贲大车之轮黄钺灵鼍彤弓太阿荆韩楚魏之广七闽五貉【`一作僚`】之长金皷百万车从九合大阵于东郊皇帝建白麾以誓于军中曰维髙祖歆于上天四宗重光照临下土百有五十祀至于圣皇緫武之干戈备文之法象蕞尔逆虏敢迷天纪盗我符玺黩我威灵使四海之内兵革纵横肝脑涂裂旻苍降鍳锡命于予俾纉夏已坠之功寛尧未刑之族于戱余匪玉帛山河是爱惟苍生之灵【`一作灾害`】是忧匪天命威力是凭惟人心忠义是保咨尔张目成天罗植发成千橹布和成将帅厉气成风雷若作进退尔惟铎【`一作旗`】皷若断首尾尔惟常蛇若戮鲸鲵尔惟干将若拯沉溺尔惟巨舰夏有一旅之众武有十人之谋【`一作謩`】志定金石信非盟誓尔其念哉是时天威动六合兵气连太白乾坤为之坱北河岳为之震荡彼狐鸣凿齿之徒不崇朝而声返于讴歌【`一作返于讴歌`】形归于【`一作于`】蹈舞者几过半矣故鄠社之师以形胜防上之凶以威逐桃林之阵以竒破河洛之孽以气摧帝乃开天牢廻豹尾陵颢气扫搀抢应龙秉钺女侍坐乃考夏氏配天之义备汉皇建武之典云髦玉辂山动地踊降自西雍幸于京师万姓前导百灵为威布徳泽望陵寝悲黍稷之将秀览城阙之为墟以雷雨洗川泽以皇风消怨怒以大赏议勤劳以成功告宗庙以祥刑【`一作明`】去聋昧以惠政哀困穷清跸而奉圣皇称觞以朝前殿于是东国耆老长安士庶排御路入天庭动千门呼万嵗烟云下绕林薮山廻神灵颂于堂精魄感于庙侯王庆于国父子合【`一作洽`】于家钟石返于县罍爼陈于席华戎踊跃喜气磅礴日退【`一作非`】三舍天声【`一作齐`】万里神谋不得窥其奥天道不能后其时斯一防之畧也然后动变化为炉假仁义为涂陶气象凿耳目与神合司契以道浸浇漓全犀象之形断珠玉之胫然后以景星烛夜甘露清气升阆风对天老舍鸿名以还太素乗大厯而统仁【`一作人`】纪俾天【`一无天字`】不思而降不祭而歆以元和感生淳古于是宰臣聚而言曰主上以神武清难至徳遂人崇勋絶瑞光照万古开辟日月于今六年百姓岂忘力于帝乎人臣盍谢生于天乎请相与凿石于誓师之塲告成于防【`一作于得`】众之地斯王道之盛典臣炎稽首敢献颂曰  

天命帝兮荡祅【`一作矢`】昏交风雨兮防秦门推圣徳兮漫海外五单于兮勇士防俗鸟兽兮家云岛越浮山兮乏青草徴羽骑兮列天营启金门兮赐长缨日为车兮雷为皷醢鲸鲵兮扫烟雨开明堂兮飨文祖帝为皇兮后为母登台云【`一作云台`】兮册玉府篆穹石兮驾终古  

一作皆唐文粹  

降诞颂【`并序`】　　　　　　　　于　邵  

皇唐八叶之中兴提天纲披宝图临八纮俯万物垂鸿储休粤十有七年冬阳月旬外三日天子居北堂左个受厥初之庆自予弼臣百官丞令咸归休澣则歌康衢乐夀域者其百姓之欢心有司諌掌纶之臣当右掖分宵之直望阊阖沐薰风斋心以防稽首献颂其词曰甲观画堂绕枢神光十月良月降生我皇焜殊祥兮纉我【`疑`】继文时惟圣勲格苖戡黎为天下君望如云兮苍苍海隅逹我天衢七戎蠢狄西殱北徂外无虞兮白翟遐通嘉禾荐丰两树连理五云飞空归大同兮金阙峨峨清晨伊何万国筐篚千门咏歌歆太和兮舜膳以甘尧樽以酣诞弥之朔旬而有三湛恩覃兮南山于前北辰于天臣某献夀维亿万年象帝先兮  

皇帝亲庶政颂【`并序`】　　　　　吕　温  

臣闻光宅大宝茂育羣生神而明之必在上圣然则所同者道所异者时或以垂拱仰成或以励精自致及乎俗跻仁夀理洽时邕弛张之政不殊劳逸之功则倍我皇帝体至化含元精苞干刚履坤顺诞膺骏命恢繤鸿休宣八圣之重光集百灵之奥祉如天之焘如地之容皷义为雷霆奋仁为风雨斡璇衡而转七曜悬金镜而纳九围廓氛沴而川澄防祯祥而山委昔轩辕氏斩蚩尤灭火帝功至大矣若非仗风后之助受女之符未能尅也陶唐氏诛四罪定水灾徳至厚矣若非大舜之登庸伯禹之尽力未能成也汤以伊尹为相始定殷功武以太公为师乃康周道髙宗绍复资傅说启沃之言宣王中兴頼山甫将明之致【`集本川粹作政`】今陛下太康四海雄轶二纪百姓不知其日用羣臣无望于清光【`二本作风`】而乃业迈乎前王功髙乎古烈圣作物覩孰知其源窃以管窥天倪蠡挹溟量庶乎大畧可得而言焉陛下自代天统物之初则以屈已济人为意防临庶政穷緫万枢四册贤良六亲郊祀勤恤于理本尽瘁于生灵详旷代之所未详虑列辟之所未虑夏巢异【`一作景天疑作景昃`】而方食寒星在而求衣寸阴不舍于论思子夜犹观乎启事除一物之患而品类以【`二作作获`】安伸匹夫之寃而庶狱自直【`一作息`】弃瑕而录用含垢而宥过小善可纪必防于宸衷片言有孚不忘于睿听至如天时之丰约地利之夷险邦赋之盈虚师律之贞暴闾阎之疾苦稼穑之艰难人风之情伪吏理之得失莫不宻归神筭潜纳皇明虽阴阳不能以气欺虽神鬼不能以形遁何细而不及何大而不苞何秘而不彰何难而不就犹复登台念在险之惨闻乐思向隅之情御裘感短褐之寒临膳忧箪食之馁日慎一日既泰而不自泰既安而不自安兢兢乎业业乎此其所以广运而有成全功之克举者也然而感覆焘之恩者欲天之弥髙荷容载之徳者欲地之弥厚仰照临之明者欲日月之弥光防臣被淳风饮泽亲挹行事亲【`二本作至`】覩升平忧劳诚难愿陛下勉之而已羙善诚尽【`二本作至`】愿陛下保之而已若夫虽休勿休黙优柔君上之体也遹观厥成蹈舞颂声臣下之职也为而不有徳莫至焉知而不称罪莫大焉臣某敢昧死再拜稽首献皇帝亲庶政颂一首其词曰  

士师迈徳元储庆幽而复曜髙祖受命贞观致理开元殷盛艰而复康皇帝亲政受命维何邈万斯年亲政维何夕惕干干天道福谦我则奉天人生在勤我则率先忧尧之心劳禹之形求人之瘼思国之经年亦丰止御膳不馨夜如何其皇寝未寜修文偃武太和氤氲海不扬波天无纎氛鸟章之长椎髻之君防朝明庭其从如云巍巍崇崇于穆昭融宜播大乐以宣皇风铿锵盛徳蹈厉【`二本作舞`】神功下臣作颂永示无穷  

中和节颂【`并序`】　　　　　　　白居易  

乾清而四时行坤寜而万物生圣人则之无为而无不为神唐御宇之九叶皇帝握符之十载夷夏咸寜君臣交欣有诏始以二月上已日为中和节自上下下雷解风动翌日而颁乎四岳浃辰而逹乎八荒于戱中和之时义逺矣哉惟唐之兴我神尧子兆人而基皇徳太宗家六合而开帝功宗执象而薰仁夀之风代宗垂拱而阜富庶之俗舄弈乎赫赫煌煌八圣重光以至我皇我皇运枢陶淳精治【`二唐讳`】定而化成嗣昊极于穆清纳黔首于清平【`集作升平`】于时数惟上元嵗惟仲春皇帝穆然居青阳太庙命有司考时令以为安雍芽养防小缓刑狱布庆赐盖百王常行之道未足以启建天地之化发挥宗祖之徳乃命初吉肇为中和中者揆三阳之中和者酌二气之和其为称也大矣非至徳【`集作圣`】畴能建之于是谋始要终循义讨源于以九八节而七六气排重阳而拉上元煦元气于原【`集作厚`】壤则幽蛰苏而勾萌逹忆和风于穷荒则桀鷔化而儣俗淳垂万祀以摅无穷被四表以示大同于时两仪三辰贞明絪緼千品万彚熈熈忻忻繇是文武百辟佥拜首而扬言曰大哉睿徳合于造又曰若在唐尧敬授人时垂于典谟降及周文在镐饮酒列于雅颂斯盖钦若四序凯乐一方而已未若肇建令节混同天下泽铺动植庆浃华夷若斯之盛欤盖圣人之作事必导逹交太幽賛亭育与元化合其运与真宰同其功丕体哉其至矣贱臣居易忝濡文明之化就賔贡之列輙敢羙盛徳颂成功献中和颂一章附于唐雅之末颂曰  

权与胚浑化【`集作黄`】既分煦妪絪緼肇生蒸民天命圣神是为大人大人淳淳为天下君巍巍我唐穆穆我皇纂承九叶临照八方四维再张两耀重光龌龊唐虞趢趗【`一作超越`】羲皇乗时有作焕乎文章乃建贞元以正乾坤乃纪吉辰以殷仲春吉辰伊何号为中和和为大和中维大中以畅中气以播和风萌芽昆防昭苏有融如干化如运神功【`集有于戱二字`】徳浃道丰万邦来同防臣作颂垂裕无穷  

## 文苑英华卷七百七十五

宋　李昉等　编颂徳上  

唐故襄州刺史靳公遗爱颂一首  

唐济州刺史裴公徳政颂一首  

唐故幽州都督河北节度使燕国文贞张公遗爱颂一首  

唐故洪州刺史张公遗爱颂一首  

唐故懐州刺史赠太子少傅杨公遗爱颂一首平原公遗爱颂一首  

唐故襄州刺史靳公遗爱颂【`集作并序铭`】  

张九龄  

江汉间州以十数而襄阳为大旧多三辅之家今则一都之防故在晋称南雍在楚为北津厥繇厐杂亦云难理而前此领郡鲜能安人或猛或寛或拘或抗迹多弗类俗亦弗寜是以天子念与我之共理而公受颁条【`石本作烦卿`】之寄矣公名恒字子【`石本无子字`】济其先某【`三字石本作河西`】人也祖师幽州长史父礼庭奉天尉监察御史世【`石本作代`】不茍合义在难进虽无充量之位而有积善之烈矣公性持重有器望即温而听厉动敬而居简【`十字集作即□而厉居敬而简`】度量可以轨物徳义可以服人而先王遗言率由好学君子行道必本忠恕浚源水洁励翼云翔故一举为拾遗已有逺致三入为御史偘然正色当时知音谓且大用而尚书理本郎官选才亟践诸曹克厌羣议及在典外【`集作大`】郡遂佐益州摄御史中丞【`集作成丞`】都督西南军事原轸超将岂唯上徳翁归中立实兼文武先是兵连蛮徼嵗转军储扰我公私费以巨亿公乃急其所病思有以易之建大田于云南罢馈粮于巴蜀向之逾重阻冒毒瘴负担以毙垂饵【`集作耳`】于剽掠者每十有五六及公底绩尽境頼全至于是邦也政实有素今也唯行不违其方以索其极莫不教之诲之优之柔之从者善之否则威之先徳后刑端本肇末物知所劝事则有经率训者众多变薄为厚感惠者深逺既和且均夫然后【`石本无后字`】人斯耻格庭少争讼叅佐闲拱属城晏和【`石本作如`】其始也一年而政成其终也三年而颂盈爱之如父母畏之如神明开元十二年以理迹尤异防使上逹天子嘉之稍迁陜州刺史既解印去郡攀车盈途或愿【`石本无愿字`】借留无縁而人吏遮道或瞻望不【`石本作弗`】及而老防啼呼如是者五里已终朝十日乃出界而皆言曰舍我何之及闻公之防哀可知矣市为之罢舂以之辍惠爱之结深古今之感一盖为仁由已而遗徳在人者其若是乎郡中士大夫与门生故吏聚族而议譔徳是以刻石立纪彼鲖阳之陋堕泪成碑此岘山之绩【`集作铭`】曰英英靳公宣哲秉彛为我髦士作人元倜傥大节磊落瑰词人亦有言天实资之御史直绳郎官髙迁选动必兼能皆再践紏逷【`集作遏`】邦慝弥纶事典遂及我人化流樊沔激励素风抑扬善政约已为法急人所病物固推诚事匪忘敬感被于下仁明在咏举徳不鲜渉道载深穆然清风莫其遗音靳公既没厥迹可寻勒石是图以慰甿心  

唐济州刺史裴公徳政颂　　孙　逖  

昔太公之理齐也尊贤知尚有功泱泱大风千载不泯石庆古之良相也临淄社焉于公古之良吏曹也东海祠焉裴公今之良太守也济北颂焉今古一揆谓之齐志茍非其人名不伪立君子是以知裴公之为政有异能矣初公以甲子嵗秋八月莅于是邦祗遹明命敷令典教之诲之养之育之俾夫阖境之内靡清风渐膏雨醉纯徳饱话言若卜筮之是孚如草木之允殖用克畏慕外于大繇其明年也皇帝东廵狩至岱宗自洛及充于皇时迈雷毂万乗云旗千里供帐于东道者凡十有六州焉大或数圻次或万井中产者轻币膏粱者倍征方事之殷犹惧不给兹郡徧小实难图也公渊然深识卓然逺谋择利而行虑善以动西自于阳台【`一无此字`】谷东尽于良清造舟为三桥置骑为马驿辟野为西顷除道为九逵或緫或秸或薪或槱或饔或饩或粮或糗防之踖踖积之栗栗其崇如牖其比如栉皆先之以方畧继之以生聚因吏禄之竒赢杂官用之余羡通变合度丰省中程编户之民秋毫勿兴繇是邑无征【`一作征徴`】令乡无敛法贾不利于乗急农不伤于甚贱且狎其野而安其业人所谓勤而不得【`疑作徳`】施而弗费虽小必济不亦宜乎抑又闻之居简则易于徳绥处烦则难于柔克大抵皆是其谁不然公始自知供迨于卒业不鞭一卒不贯一吏绳责勿用镌谯无施礼以生其恭恱以尽其力役不令事无后期虽子文治兵之举叔敖城拆【`左传作城圻`】之政类能比徳曷足称多洎銮舆反斾旌别淑慝监顿使刘日正劝农使卢怡并奏公理行第一议者以为当矣其三年秋大水河堤壊决诸郡有闻皆俟诏到莫敢兴役害既滋甚功无已时公以为执事诿上者非至公之法也便文自营者非尽忠之计也亦既成奏因而发卒播告厥指率吁于人荷锸者襁属负畚者麏至从公于迈祁祁如云公俯临决河躬自防作雨不张盖尘不振衣馈不致鲜寝不处馆蔬食以同其烹餁野次以同【`一作均`】其燥湿板筑竞勤鼛鼓弗胜克巩而成匪亟而速以浃辰之役兴百倍之利澹【`一作减`】灾革弊人到于今頼焉古之所谓敏则有功岂虚言矣公之方在河上也有执讯者传诏命公为宣州刺史公悼其功之不成且惧人之休怠未即宣布周之宻之公抚廵如初食【`疑`】厉不辍及提役既毕国人皆贺公于是解印出次启籥见书莫不瞿然而骇曰不虞公去之速也呜呼曷归乎乃大哭既而幢棨就国千旟首途野有辍耕巷无服马男女以辨号泣相望或觞于郊或饯于境扶服遮道汍澜驻车莫肯旋归殆过信宿【`一作归`】夫所居人富所去见思前史以为有徳【`一有让字`】君子之遗风猗嗟裴公盖有之矣公名曜卿字焕之河东闻喜人祖某皇庙亳州鄼县令父守真皇朝成寜二州刺史赠晋州刺史又赠充州都督偕受祉必大垂裕不朽彰彻简册布昭政【`一作赌`】闻其绪业有如此者公之昆友故冀州刺史子余等六人俱以儒行逹天下之人谓之六龙公之自出令屯田员外郎韦述等七人俱以才名进天下之人谓之七子其族姻有如此者公毕【`疑作覃`】訏有声髫非克类公侯表于筮诗礼成于小学八嵗神童擢第则已殊于公路矣下髦之后尤邃于文长安中则天首命有司考试调集之士而第其词之髙下公以甲科授秘书省正字异其对也睿宗之在藩邸精选寮属公为典籖兼掌文翰爱其材也其文艺有如此者顷之迁国子主簿试詹事府丞歴河南府事曹叅军拜考功员外郎除右司兵部二郎中自长安令临此郡自宣城守改授冀州翁归为政不移于故迹延夀理人亟登于髙第入拜户部侍郎今为左庶子其阀阅有如此者若乃迈徳由已全诚自衷出入孝悌周旋礼乐幅利以俭葆光以和仁而有刚直而不倨防妙析理入于无间清明开物周于有象享兹具羙可谓大贤其庇身也矣其所凭也厚矣诗曰布政优优百禄是遒又曰君子万年介尔景福夫如是欲辞福禄其可得乎方当弥纶帝绩岂徒润色吏事而已卢县父老某乙等懐公之惠不可弭忘思欲铭徳颂羙计功称伐以予国之史臣也学于春秋褒贬之义乃因邑子校书郎卫凭假词不能徴拙于我事则详实言多遗恨着循吏之传愿守文翁述马野之诗慙非史克词曰瞻彼济矣湜湜其沚有斐君子令闻不已帝省其方和銮央央务穑布常骏惠于王我隄既溢我民既恤成之不日有始有卒黄髪畨畨饮公之和矢之不多维以遂歌  

唐故幽州都督河北节度使燕国文贞张公遗爱颂【`并序`】  

有唐开府仪同三司行尚书左丞赠太师燕国文贞公讳说字道济张氏圣文神武皇帝佐命之臣也开元六祀宅于幽朔及公既殁御撰丰碑以为用公于是邦当革弊之举讯彼故老徴于前事有以见圣人之情见于辞矣夫防碣之北有山戎焉乍臣乍骄或息或纵镇之以大府府有都督威之以大军军有节度二者之任万邦之屏弥缝其阙必在宗臣曩者天册之初王尚书不反命则我天后以纳言狄公颂之先天之际孙将军不振旅则我睿宗以太尉宋公为之洎陉口之役薛公小衂后数稔伤痍未平易置诸将少有称者则我皇帝注意于文贞公社稷之固生民之杰伊昔徇节未尝顾身靣折二竖辩邪正于君侧首谋四防决安危于天下勇于义力于忠虽有贲育不能夺已自受命处此声振殊俗终公之代不敢近边圣人金城其在是矣先是公之未至也军实耗斁边储匮少帑藏乏中人之产革车无百驷之羣将欲丰之不其难也公问以謡俗因而化之命□人采铜于黄山使兴鼔铸之利命杼人斩木于燕岳使通林麓之财命圉人市骏于两蕃使颁质马之政命廪人搜粟于塞下使循平籴之法物有其官官瞻其事如川之至以莫不增一年而财用肃给二年而蓄聚饶羡军声武备百倍于徃时矣犹以为不一劳者不久逸不暂费者不永寜既庶且富人可用也于是堑山泽起亭障塞鸡鸣之阨守阜陵之冲遮大厦之路距卢龙之口延袤千里横絶一方以顺天地之心且为华夷之限命下之日脩塞之后人到于今頼焉夫戎狄逺却暴禁矣货食滋至财丰矣封守以固人安矣师徒不劳兵戢矣武有七徳我其四焉坐致必胜之道以销未形之患是公之深计逺虑所致也初公之大用实以词宗虽亟持国钧而未执兵柄及台揆中废荆衡外牧上将复【`一有内字`】由因以为将惟幽都克慎厥始惟大原克和厥中惟朔方克成厥终三驾而时靡有争繇是复践中枢之任矣文武为宪斯之谓欤乔岳告成遂登仲虺之相金华念旧仍遵尚父之师髙朗令终固其宜也昔周有张仲是称孝友汉有留侯见推筹画太守飞声于朔野司空迈绩于西晋及公之贵世徳其昌光于祖考则庆州都督刑部尚书追孝于前烈友于兄弟则国子祭酒懐州刺史致羙于当代施于祚则兵部侍郎驸马都尉纉戎于后叶人臣尊宠举集其门岂伊朱纶之盛方继缁衣之好辩其谱系范阳之大族也叙其封畧燕国之名都也徴其政理幽州之良牧也美数多矣斯人之徳与夫班伯之荣故郡买臣之惊守邸盖不侔矣蓟县父老某乙等感之所致久而益思逺诉不才追书盛徳徽音已隔空悲梁木之歌碑颂独存应堕岘山之泪仍系辞曰圣出贤覩为师为辅大国宗文殊方畏武帝谓幽朔人思镇抚受命再赡聿来兹土谋猷既壮阙漏咸补守固邦寜财丰人聚四牡既驾三边无侮又何与文【`疑作之`】衮及黼范阳宗邑燕垂守宇徳被塞翁恩深召父卓彼遗爱传于终古贞石不塞【`疑作骞`】蓟丘之下  

唐故洪州刺史张公遗爱颂并序【`集作唐太子宾客兼御史大夫洪州刺史洪吉八州都防御观察处置使平原郡开国公张公遗爱颂`】  

独孤及  

北斗魁戴匡六星曰文昌宫其三曰贵相圣人法天建官作为台司以左右民于是乎有敬敷五教平章百姓之职居之者下代天工上应星宿其或一麾出守八命作牧内为吉甫外为方叔道利物其政一也惟唐七世皇帝诛羿浇纂旧服得柱石之臣曰平原张公讳镐字从周秉中庸之徳含光大之量辍耕陇畆为唐臯防推毂于河南树风于荆门作賔铜楼登侍禁掖牧抚人半嵗洪州再稔鳏寡不侮神人咸若慈惠之政洽于百城享夀六十有一嵗在癸卯七月壬寅薨于位夫徳之被物也厚则物之兴感也至故公之捐馆自九江至于敷浅原南暨于梅岭东臻于闽徼而蚩蚩之民靡防靡艾泣涕乎遗风凄怆乎棠阴恳恳乎若求而不得企而不及也佥曰平原其可谓盛徳也已子惠困穷俾富而庶若解衣衣我辍食食我弃我徃其【`集作矣`】谁育我矣逝矣逺矣音徽沫矣吾侪小人呜呼畴依盍咏歌之刻诸金石秋八月既殡耆老【`集作夀`】吉州安福县丞邓林【`集作琳`】玉等一百一十【`集作十有`】五人乃率吁众慼谋及故吏从事州长县尹虎贲亚旅乡老【`二字集作卿`】大夫相与稽乎陈迹建颂表徳用广留侯之世家纪子产之遗爱礼也公曾祖曰善见位朝议大夫越州司马司马生武定任荆州都督府户曹叅军户曹生知古官止代州司马【`二字集作司功叅军`】广徳元年赠太子少傅自司马至少傅世以儒显天钟羙于其后嗣四世而生平原燕颔【`集作河目`】犀额山立玉色森然若大厦栋梁清庙祭器该综六学大抵以周易为师将观【`集作探`】化元耻观朶頥隐居南山盖三十朞天宝十四年【`集作祀`】始褐衣召见凡用舍系于【`集作乎`】才行止牵乎时当无为无事即诏【`二字集作则`】许由善卷各得安其节及人思俾乂则黄公角里不能逃其【`集作于`】用势使然也繇是一命左拾遗再命右补阙脩国史三命侍御史四谏议大夫五命中书侍郎同中书门下平章事起布衣二年【`集作嵗`】绾相印佐王业明之盛耀动古今【`一作今古`】于时至徳二载也天子【`集作王`】方以复夏之师搜于岐阳三河之人左袵是惧公入叙百揆出分二陜帅东诸侯之兵收复宋郑诛后至者以惩不恪安危之机悬于方寸方将董正东夏懐柔山戎防帝咨百工曰有能典朕荆楚俾奸宄不作予惟克迈乃训于是拜公荆州大都督府长史明年元良肇建上曰畴若予乐正父师之职汝作賔客卒调防太子嘉言惟允于是授太子賔客上思夙夜出纳言语侍从之臣命公作散骑常侍防钟陵鄱阳之间人咨难食上又曰命汝作州伯緫十聫之任俾余无虞惟尔【`集作汝`】贤于是有洪州之拜粤宝应元年冬十月公朝服受命至自临川彰善用明瘴恶用威一法度用信布恺悌用徳慰荐掾吏劳俫鳏寡化以公廉扇以礼让煦而妪之使自得清而静之使自定于是豪民猾吏革面敛手家有忠信人懐孝弟畅于事业布于风俗浃于人心被于歌咏是嵗也二吴饥人【`集作民`】相食励【`集作厉`】鬼出行札防毒痡淮湖之境骼胔成岳而我仓如陵我民孔阜犬牙之境疵疠不作【`集作入`】灾不胜徳也临海贼袁晁狃于防稽之役侵我东鄙江介大恐民斯绎骚公命左军屯上饶之隘塞常山之口斩其搪突者三千余人【`集作级`】自是奸党散落不敢南向而射【`英华以射字为句是集本连下文邦字非诸郡恐非`】邦人安焉羣舒【`集作书成`】贼帅扬昭【`集作招非`】凭蜂聚之众杀同安郡刘秋子【`集作狄`】以叛师溃而奔犯我疆塲公覆而取之悬其首于五逹之衢防徒殱焉沈千乗【`集本书唐作载`】者新安大豪结权剽之党为之囊槖用【`集作弄`】兵潢地防刘我民桴皷之声相闻郡国二千石不能禁公命次将斩之以狥锄其根株俾无遗类新安民庶室家相庆江干清焉振六条之宏纲开布大信从善如流视民如赤子克已推诚以百姓心为心饮之以和俾服从教化轻剽啙窳夺攘矫防之俗罔或干于政憀悴【`集作牙口牙切恐惧也`】蹇亟苛察缴绕之吏不能见其巧哀敬明庶期于无讼徳政行焉眘选乃僚必国之良有若传陵崔贲昌黎韩洄赵郡李惟岳北海王士华河间邢宙河东裴孝智陇西李道皆卿才也以嘉言硕画叅公军事澄清之内无浊流审克之下无寃民淑徳【`集作忒`】旌焉公之解短褐而拖国章也十有一年矣虽匪躬之故宣力不暇而沧州愿言未始弭忘每曰少伯子房吾之师也累乞骸骨将角巾故山朝廷方虚三老五更之贠【`集作位`】待公而备书未及下而公薨焉呜呼哀哉裒【`集作哀`】徳之盛典退身之正志享【`集作向`】用之遐福三者俱未从人欲斯可以叹矣惟公出将入相文武为宪谠言成畧藏在册府代莫得而闻也今采其徳刑礼义之善利物者颂之于石慰彼堕泪者之心焉尔其文曰纯粹之气升于星辰降为贤人皇王得之以厘百工以隲下民九江之南五品不逊百姓不亲平原来思【`集作斯`】遵【`集作道`】之以徳俾民化淳寛厚以寜【`集作清净`】清净饬躬帅先是动【`集作师先是餙躬训是勤`】猛兽不噬夜犬不吠丰年来臻蔼蔼令徳家有膏雨户有阳春牧我苦晩【`集作慕`】弃我若新【`集作若□`】实天不仁南州寥寥东山依依徳音若存千载之后魂魄登此颂声不泯  

唐故开府仪同三司试太常卿懐州刺史赠太子少傅杨公遗爱颂【`并序`】  

皇帝嗣位二载河南得贤二千石曰猗氏杨承仙者刚毅公防仁民爱物起鼙皷间为唐循吏天性【`集作生`】贞方非有经术润饰推诚御众以身帅先民用不扰政是以茂于时王师始平河北而覃懐才归于我大军【`集作兵`】之后城郭为墟相国凉公防公于戎马之上表为刺史俾慰安斯民【`集作人`】公既至则吊其疮痍为剪荆棘省事节用寛其征而均其力然后濬决古沟引丹水以溉田田之汗莱遂为沃野衣食河内数千万口流人襁负不召自至如归市焉鳏防无吿不能自耕者贷首种与农器而教道之视五谷所宜督其程课劳来不怠使人【`集作民`】无不咸返其本每循行属县问所疾痛时其饥饱心为惨怛如身之恤臂指慈母之视防子也性严不残而恭于奉法训军以律禁暴必肃有抵刑者虽防葵把【`集作犯`】禾杀之无赦由是兵不为盗猛兽不食人河内之犬无夜吠者人人得敦其业而厚其生上竒其能以玺书劳勉封农郡公邑二千户拜其男锐河南府叅军方倚以牧民【`集作人`】民【`集无此字`】不遐其福大厯二年八月六日公薨于州春秋四十四皇帝悼惜诏曰军兴以来列郡凋耗二千石少能以政【`集作教`】化称者唯承仙苦心精力惠此一州家给而知礼节气和而无灾害三年有成表课第一贤守既殁谁其嗣之可赠太子少傅好事者譔公景行谓公清直彊力能勤其官百城之州三军之帅可使居其任重【`集作量`】不期【`集作极`】而殁惜哉初岐国公鲁炅之守襄【`集作攘`】邓也公为新军佐敢冒【`集作殊`】死督战奋士卒先蔺【`集有矢字`】石乱中败面防鼻而不言病卒以是挫敌军中服其义勇及凉公秉钺公【`集作而`】委质焉前后保河阳守髙平安潞镇邺董戎壶口戮力危机之中贾勇仓卒之间唯尽敌是求尝不【`集作未尝`】顾身元戎頼之卒集大勲由是歴羽林金吾光禄殿中由光禄大夫加开府仪同三司试太常卿而后至于是州也公尝表请归葬途由于洛阳人闻杨懐州之至也环而观之及其还也懐人数千湏于路其亡也阖境相吊童子不巷歌凡立诚应物者信不足则行失【`集作不信`】餙智沽名者实不足则名防若杨公者非仁必由已而诚在言前则不能使千万人恱之之速如是某官某耆夀等愿复攀公之朱轓望公之清扬而靡因也故立石为碑以慰后人思其词曰【`六律集作彼永思云`】  

吴公文翁遭时无危因而绥之其绩易施公之来思【`集作斯`】大盗始夷师旅饥馑因【`集作丁`】于斯时顽民反侧比屋流离饮公醇仁而忘怨咨饥者得食寒者得衣岂知典谋以吏为师岂必法令信则不欺功倍古人爱及防宜从古欲【`集作人`】俾夀无期呜呼不佣舍我曷归公俾我活何以报之我思公兮泣泪此碑  

平原公遗徳颂　　　　　　李　华  

维上帝降灵为贤弼我大邦钧明说望恊期陈谟仗钺出师丕赫厥勋大君以距岭縁湖八州之域天下震扰此邦全寜内辅宗师外饫军旅咽頥荆越钟以眷右乃命平原賔防东宫而尊大之师长邦宪肃清华夷朱旂畅毂平原戾止秋霜伊何视我直方春雨伊何我恺悌公张氏讳镐字从周河内儒家时贤荐让诏书徴起三年之间位登将相吉甫方叔平原兼之间嵗临海往【`疑`】顽覆浙左滔上饶灊皖冦徒戕害长吏潜逼钟陵宜春盗帅家兵遍山吏不敢问人愁苦之公黙麾偏师勿骇吾人无声无色羣凶枭夷下遂其顺上遂其仁咸曰不有平原遑恤吾身平原之政以类而举是邦胡寃公薨于镇八州文武吏人老防途哭家祭不能举首夫山倾川竭未为成灾大臣盛徳舍荣即哀灾之大者刻颂之义发乎心播乎声施事为教感哀为徳公故吏侍御史博陵崔贲文明殿中侍御史昌黎韩洄防深监察御史赵郡李惟岳谟道大理寺丞王士华子秀刑部尚书员外郎袁州刺史张澹惟清袁州别驾吴郡陆调牧臣及耆夀袁维清彭正运施希是李开云百姓彭伋潘玉等一十二人咨余为颂抚石而泣故其词也哀皇矣明皇求公于野官在諌省将锄悖凶谓公有勋庸授公肃宗纳为辅翼专征獯戎或蹇或通易简昭融帝命平原八州隄封深湖大江宣布睿徳淳此下国荡除妖贼安其父子爰及家室时万时亿山川出云生此元臣献嵗发春三灵化醇今则逝矣南方愁辛呜呼平原如其仁如其仁  

## 文苑英华卷七百七十六

宋　李昉等　编颂徳下  

唐剑南东川节度使鲜于公经武颂一首  

唐检校右散骑常侍容州刺史李公去思颂一首陵烟阁勲臣颂二十二首  

陵母颂一首  

唐剑南东川节度使鲜于公经武颂  

于　邵  

皇唐八叶伐叛取乱再寜区夏四海絶横流九州无匪人制要荒以从述职分周召以相夹辅有多士为内理有方镇为外攘垂衣裳而御极惟十有三祀矣大剑之南自秦惠防疆是一都之防南蛮西戎旧为敌国伺我休戚为尔进退国家之有天下也或懐柔覊縻与之连和或掩义背徳与之交锋寻盟问罪不无事矣当天宝中河陇之外却地千里赤山青海不敢刍【`一作致饮`】牧絶漠无迹我尝有之属燕蓟猾乱毒痡生人羣盗乗时舋彼戎复旧怨是以緑林逋薮白昼残人池隍鞠为茂草邑里化为煨烬坠瓦万聚頺垣一平大厯三年夏六月分命渔阳伯鲜于公拥旄仗钺緫统东川八州之地自阃之外帝俞钦哉公才包五行体含四气挥若神剑扣如鸿钟其始也凛之以威其渐也济之以恩作之君师为之父母由是逺者来来者安也于是驱豺狼之所嘷剪荆棘之所蔽一之嵗二之嵗葺郡邑正疆理而树牙幢三之嵗四之嵗辟田畴阗帑藏而耀军实五之嵗而甲兵大振六之嵗而勇可贾余七之嵗而人有取【`疑作聚`】训有常矣无暴可禁所谓保大定功有财【`疑作才`】斯丰所谓安人和众兼之者不战而胜兵将戢乎畿内诸侯始有頼而捍戎于邠陇矣则知渔阳公外陈藩屏而助威武于铄哉其为人臣之式欤方今龙安属邑久为重门待暴之地壤连西山分我天限有间道可以招戎侦有絶险可以资敌国去年发中军之倅为之镇守今秋自元戎十乗以先启行白露始降秋草方实觔角劲而膂力既坚樵苏积而糗粮斯峙如熊罴曰千夫长如貔虎曰百夫特前矛【`一作茅`】后劲不戮一人君子曰军政不戒而备矣以此料敌兵必胜战必克我武惟杨休有烈光福履所将夀考无疆其猷克壮而佐尧翊汤不其盛欤公名晋字叔明渔阳燕人也其先殷人箕子处其地世有君长北方之强欤至西汉有京兆尹褒惠东汉虎牙将军辅散迁伊洛相卫之间垂裕后昆继世流庆粤有髙祖父康绍后牧于阆觧印寓于新政县伯防【`二字一作洎`】曽王父与王父因家焉衣冠耒裔松槚斯茂实膏腴而止斯乐土正版图而终移闗内今复为长安人也公先兄仲通擢桂枝绾黄绶不十年而权生杀于梁益之地入为京兆尹公自孝亷专经髙第再叅环卫累拜棘司四迁柱史连擢华省宰洛邑时号神明牧商于人歌父母有诏加金商均房等州观察使处置使又入为京兆尹历左右宫相出牧临卭兼御史中丞充卭南招讨都团练使由中司复加节制焉寻迁御史大大朝廷以为今之二难时也卓絶载形诏防谈者荣之方将登金铺调玉鼎徼苍生之福岂慑殊俗收系虏从卫霍之事乎邵忝嘉賔【`一作防`】之末猥厠诸侯之选拜赐之辱奉以周旋颂声不作无以报徳发彼馨香存乎琬琰匪报也永以为好遂作颂曰金火间秀实生有徳风云所感以佐王国龙韬豹畧天资黙识敦诗阅礼行有余力忠于事君立名底绩鸿鹄斯举骅骝登迹风雨如晦我心匪易三川震荡万里沙碛宗社既安君臣正焉乃睠西顾实维东川东川伊何人其播迁邑有遗洛家无旧阡爰命虎臣仗兹犀节上天下地惟尔之发拉【`一作招`】彼羣逋辑我逰阙躬之先之不日不月七载勤劝三军克振龙安之役伐原示信么戎宣骄则我观舋王帐潜机金钲俟进汉恩营平先零之功班壮车骑燕然以封军之【`一作从军之`】所乐吾之所从门生献颂岂二子之所畴庸哉  

唐检校右散骑常侍容州刺史李公去思颂【`并序`】  

前　人  

维贞元二年秋八月天子以郡国二千石之髙第者曰陇西李某字某利泽施于裔土美化被乎遐甿是用遵虞书陟明之义叅周官进律之典俾之由检校右散骑常侍兼御史中丞容州刺史本管经畧守捉招讨处置等使为御史大夫岭南节度经畧观察处置等使实授兵符加拥使节某月自合浦如南海于是县道谿谷鳏寡孤老泪于士吏相与懐思隐然不去乎心森然不离乎目愿所以昭明其徳光示于后岭南经畧使判官权知容州留后事监察御史里行同郡李牢【`一作字`】始以文学居辟选之首遂叅帷席复以谋能当器任之重留緫军府羙公之政大傋感公之礼有加因其人之请而上之上可其奏夫其郡之四封濵于百越外则有山冦海孽比境杂处之虞内则有勤戍劳师流散转死之弊亲师其下以抚吾人慰荐伤夷安集疲【`一作罢通用`】耗惧货贡之阙至助之以家财悯徭事之繁至代之以私属选武艺归老疾罢减塞卒四千余人以趋农时率浮惰辟污莱开置屯田五百余顷以足军实舍冦贼之为缧囚者释而遣之以除其怨而狙犷以顺禁人民之相虏卖者执而诛之以去其害而童昏以安常嵗有灾滥炎而连烧于庐舎公创其制以御其郁攸而邑居以葺旧俗多怨睚眦而致毒于饮食公立其防以解其悁忿而乡党以和树枝干而启闭毕脩列亭燧而厄害斯控差重轻以行徴令无不均之讥量逺近以纳贡职无不供之责人用富庶家有储峙敦之以礼懐之以仁洁已而不汚未尝有贳贷勤身而不怠未尝有懈弛明足以照遁情隐慝而不为察威足以制猾人暴吏而不为苛古之良能何以加此其人之献状云耳惟公我有唐宗室枝属之选盐州刺史讳孝诜【`一作先`】府君之曾孙农郡太守讳璟府君之孙太子太傅赠司徒讳齐物府君之子洪绪丕绩之余裕休纯懿之下钟寛博而柔良髙明而踈逹根于经义餙以艺文故其仕王畿宰京邑累执宪简且登轺车备重臣賔介之职居大府纪纲之任三亚京尹兼中司之贵复为宫相在常伯之位歴饶州刺史而后至于是州恩结于人功加于物必闻理效而兴颂声且夫有羙焉有刺焉诗人之义也善善而褒之恶恶而绌之春秋之事也使贤士大夫之事业不没于后太史公之制也以余之尝脩史记而为训辞縁人之懐心而颂之曰  

帝念南方迫界蛮夷人新被冦嵗或劳师属之于公俾养牧之匪直勤身亦帅其属赡我贫匮字我惸独息人便农垦田积粟脩其教化被以威徳贼害既除祸灾斯息完我庐舎亲我骨肉咸保其生且易其俗蚩蚩羣族孰不防福播为颂声公受百禄彤弓玈矢以长诸侯人之懐徳刋石垂休  

凌烟阁勲臣颂【`文粹作讃`】二十二首【`并序`】  

吕　温  

我二后受成命抚兴运转坤轴撼干枢皷元气而雷域中腾百川而雨天下云收雨霁如再开辟荡荡焉与太极同功贞观十七年太宗以功成理定秉为而不有之道让徳于祖考推劳于羣臣念匡济于艰难感风云于畴昔思所以摅之无穷乃诏有司拟其形容图画于凌烟阁者二十有四人盖象乎二十四气之佐天生物【`文粹集本无此二字`】昭勲徳也昔者舜以九官【`文粹作五经`】致理周以十乱反正髙皇【`文粹作祖`】以三杰祚【`二本作祚或作祚`】汉光武以二十八将中兴若夫错综勲贤牢笼今古雄四代而髙视者其唯圣唐乎至若唐莒公刘渝公之伦探元符建帝图首戴神尧举晋阳而活天下此则大禹之拯溺也魏郑公以致君为己任諌若不及謇謇左右秉心宣猷此则咎繇之飏言也虞永兴紏合羣儒旁求百代明备王礼克谐帝乐使我大国焕乎其有文章此则夷夔之制作也长孙赵公举大义除二凶安宗庙定社稷以振我丕赫无疆之休此则周公之匡救也英卫受天勇智雄武佐圣鼔行海内摩定四方此则太公之鹰扬也房杜机朗识并运帷幄神发响効暮成天功此则萧何之指纵子房之决胜也尉迟秦程刚毅木讷气镇三军力崩大敌匹马孤剑为王前驱此则吴汉之朴忠贾复之雄勇也其余皆榱栋殊材黼黻异制俦诸古烈罔有慙徳皇王之业【`集作际`】于斯为盛其始也文为经武为纬智斯作忠斯述其末也大不偪小不遏退者全来者逹控而纵之使自用之推而引之使自尽之不设笼槛以观寥【`集作辽`】廓之致不顿缰鎻以极权竒之变执一徳而众力展悬大信而羣情竭髙祖聚之以义大宗用之以道髙宗终之以仁传圣万代享其功利此非盛欤昔陆机袁宏为晋人而歌功于汉魏作者犹或称之况乎逰圣代观国光目睨凌烟而颂声不作某不揣贱劣有亹【`文粹作斐`】然之志輙尽所蓄各为讃一章上以见王业之艰难中以明圣贤之相湏次以朗前哲之光韵末以耸后人之盛节侯君集张亮负勲跋扈自陷大逆敢没其名用彰天罚【`二本作刑`】使伐劳懐贰者惧春秋之义异姓为后故以河间元王为讃首云  

河间王孝恭  

太极构天本由一气大人创业资我族类堂堂河间仁勇是经遹骏有声为唐宗英暴隋天亡羣盗猖狂我伐用张时惟【`文粹作继`】哲王武有烈光为爪【`文粹作翼`】牙肺肠经纶八方自南徂东晏海澄江【`平有銧辅光祐`】使我父【`二本作使父兄`】帝天下化家为邦用竭尔力宠臻其极言不伐色不徳以逊以黙柔嘉惟则佐髙祖建大勣如周旦奭与太宗守大成如汉间平宜君宜王盘石无疆  

房梁公龄  

梁公先觉龙卧待君长彗流光扫天布新义师雷兴公跃其鳞杖防千里来排帝阍婉婉梁公实懿实聦实光实融羽翼义忠若鸾若鸿大风动地儒服从容静运胷中弛张折冲左右太宗夷屯廓防定髙祖功功吿武成翊开太平我虽忘劳时靡有争网罗遗贤推毂羣英玉不韬光【`文粹作辉`】兰无沉馨飞鸿出冥振鹭在庭济济多士太宗以寜太宗寜矣【`文粹无此四字`】公无事矣阙衮有补惟仲山甫经营四方方叔邵虎大邦钧轴至则委汝闲居台辅挥【`二本作防`】黙自处亦莫敢余【`一作佘敢`】侮髙朗令终于【`二本作呜`】呼梁公  

杜莱公如晦  

穆穆莱公竒资粹灵蕴元和气为大国祯乗时能恢【`文粹作恢能`】唐室天【`文粹作大`】开故人相携【`少与房梁公同有匡济之志也`】直上泰阶更为隂阳迭作日月佐明四海賛育万物二人同心王度是钦如玉如金徳音愔愔万有千古永称房杜如周申甫  

魏郑公徴  

堂堂魏公崇节大志乔干直耸摩天自致遭风云时得覇王器一言委质有死无贰【`一本作二`】抚我则后各尽其志【`尝事隐太子李宻也`】沉浮变通吾道不穷龙战既息皇建其极俾补衮职其绳则直谔谔嶷嶷危言正色保太宗徳弼违替否日月不蚀黜汉覇杂行周王道人或有言秉徳不挠【`与封徳彜廷论`】礼兴乐崇徳洽道丰保合太和昭明有融起四年中复三代风言出化成神哉厥功尹躬佐商有耻于汤公以其心【`文粹作志`】匡【`文粹作锦`】圣唐为唐宗臣致唐无疆致唐无疆永式万邦  

长孙赵公无忌  

赵国之先发祥朔土乃祖乃父受天之祜有女而圣【`文徳皇后`】为天下母有子而贤为唐室辅圣贤同契【`文粹同气`】千载一覩丕显赵公允文允武克忠克仁实有大勲髙祖受命太宗归尊翼翼干干恪居于藩羣孽乱嗣争窥神器鸿业将坠公掲大义一匡天地人到于今家受其赐帝将传圣爰有顾命汝忠汝诚莫与汝京与我圣子守唐太平公相髙祖有太宗余【`二本作遗`】风刑措财丰八荒来同和气大融妖星袭月【`一作夜袭`】祸起中空公将正言【`集作之`】以正【`集作王`】帝躬【`武氏谋位公以力争`】力屈羣邪诚阻天聪黜非其令问无穷  

唐莒公俭  

嵗寒隂凝氷雪皑皑有鸟择木先阳春来猗与莒公王佐之才间运未开登潜龙台代万【`一本作百`】姓请命与天为媒扶龙而兴振起云雷权舆帝圗经始唐基始覆一篑勃焉巍巍易失者【`集作月`】时难知惟几知几其神莒公元勲  

刘渝公政防  

河出昆仑来润中夏连山合沓横拥其巨灵勃然手拆【`文粹作擘`】太华决流东注功并造化粤我圣唐将举晋阳帝命是将往拯溺于四方亦既载斾亦既秉钺强凶当路【`王威髙君雅`】拒不得发渝公慷慨感义激节用竒制变大事立决雷奋电【`文粹作霆`】越天衢八逹则莫我敢遏如巨灵破山河势始豁赫矣渝公与神齐烈迹如仙掌烱烱不灭  

李卫公靖  

有隋之末羣盗炽帝怒震发五星从太白焕照参野将有圣人兵定天下金精下射猛毅感激李公矫矫从此奋迹跃于中原王者则【`集作自`】获壮士不死【`初公不利于我帝戳之壮其言而免壮士云自称云`】唐威载赫帝曰汝杰致天之罚手付金钺俾往式遏不庭则杀如颷发发如火烈烈摧枯烁雪应皷如截逺若荆巫险若江湖强若匈奴莫不率从莫不震恭车书混同氛祲荡空卫侯之功功则维何威明惠和防勇驾智长驱仁义仁义旷荡帝王之将万古式【`二本作曷`】瞻铁山巉岩【`诏筑坟阙象铁山积石山巉岩一作巉巉`】  

李英公勣  

横流莫极大乱无象英公杰出应运为将与楚楚覇与汉汉王天时人事随我所向长蛇纵蠧【`王世充`】东防河洛婪婪封豕【`建徳`】来济同恶虓【`二本作号`】吼连声如雷如霆万里震惊时维英公谅我太宗斩豕以钺取蛇于穴羣秽殄防乃定九鼎乃开明堂奄有大邦金甲同光吿成于皇【`太宗献捷于髙祖与勣擐金甲为上下将`】皇业用昌帝命英公北伐猃狁雷皷殷殷旄头几殒扫雪【`文粹作云`】黑山布唐阳春五原草緑不见南牧岛夷未庭天子亲征其锋维英莫拒莫抗是震是荡破东海浪天下既和解鞍投戈衮服委蛇华髪皤皤始终三朝无玷可磨  

刘夔公基  

防公峥嵘金虎之精应时而生与运俱行緫帝元戎震唐天声瞑目张胆前无金城别建龙节中分虎旅启行万里乗气一皷剑挥雷电【`二本作霆`】斾卷风雨先驰咸阳镇定天府天府既定唐集大命入扬王庭出握【`文粹作权`】兵柄薄伐猃狁朔风不竞徂征岛夷东海如镜义始忠卒元勲之盛  

长孙邳公顺徳  

泰山未明云郁幽崖日观赫间舒为丹霞昔我太原贤杰潜屯帝出于震烂其盈门邳公炳焉实耀其间功叅造化谋恊先天执殳前驱捧毂南辕以荣以旧佐命之先  

虞永兴公世南  

英英永兴华徳素行以文冨国以道佐命天下既定为唐儒宗东观石渠始生【`集作出`】古风秉精驿【`文粹作绎`】思假道书圃驰骋【`文粹作驱`】百代出入三古开【`渠作问`】羲皇心聼尧舜语归来帝侧献可替否帝吿永兴与鸿硕之伦阐六籍三坟建乐章礼文先师是宗先圣是崇于廓辟雍辟雍沉沉天子所临或弦或歌讲古述今其徒八千缨弁森森獩貃羗髳咸咏徳音羽林孤儿亦垂青襟洋洋声教无逺不洎日月所照皆成文字郁开古始扫荡浇季实我羣儒成太宗之志英英永兴冝曰文懿【`公谥`】  

尉迟鄂公敬徳  

洸洸【`文粹作侁侁`】卾公百鋉龙锋【`文粹作泉`】沉翳未宣气冲斗间佩非其人【`初事金刚`】跃入大川神武获焉提之上天天地之内指麾无前熊威虎力隐若敌国刚毅木讷安刘必勃武徳之屯手防祸根扫除氛昏捧出白日【`文粹作日月`】耀乎天门功成名遂髙谢戎事烈烈猛志化为和气深地髙堂頥性保常屑琼饮露静奏清商商为臣励事君鄂公之徳之勲【`贞观后公不交人事常鋉气服食奏清商之乐以日奉之徳之勲二本作之志之仁`】  

萧宋公瑀  

隋氏不君忠贤莫用桐生朝阳有集惟凤舍彼頺厦郁为新栋辂车衮开国有宋武徳之暮羣孽内蠧巍巍宋公耸节髙歩不吐不茹不来不去屹崛【`文粹作屼`】中立为天一柱从容而言社稷遂安持诚秉忠光辅二君激浊扬清育【`集作欲`】人如身道至广莫我敢羣境至大不容纎尘雪山倚空氷壑照人耿介絶邻【`文粹作伦`】为唐贞臣  

张郯公公谨  

有倬郯公仡仡而仁【`二本作贞`】洸洸【`文粹作侁侁`】而纯【`二本作仁`】实太宗信臣太宗守藩内难未夷图之则安舍之则危帝临安危机【`二句一本作图之则危帝临危几`】以惧以疑以蓍为有【`文粹作先`】知是筮是咨郯公嶷然排闼折蓍抗愤正词用人事定天意身为元不识不知顺帝之则以定社稷郯公之力公之云亡帝念其勤若痛在身天懐发中哭不避辰君臣之间夐古未闻  

屈突蒋公通  

五运相推土火革期隋化为唐忠臣不知犹驱义徒奋拒王师指心誓天摩颈待时人归有徳四海皆叛春日满川孤【`文粹作流`】氷未泮亡家徇国方寸不乱力屈势穷排空落翰东南恸哭血【`文粹作声`】尽防断仗忠就擒万国瞻叹帝曰尔通古之烈士孝子其亲谁不欲子俾侯于蒋授以师纪感恩不死宣力如彼佐唐扶隋名教之羙  

髙申公士防  

维岳降神佐唐生申忠贞自天孝友如春徳为邦基行【`文粹作仁`】厚人伦肃肃雍雍真王者臣庆因归妹光诞【`集作延`】天配【`文徳皇后公之同出徳文粹作懿非`】婚媾之中云龙潜防建功【`二本作公`】南海廓我无外谅武拨乱弼文开泰遏【`文粹作过`】彼庸蜀荐钟浇季文翁之化若扫于【`一作于`】地中公攸徂有教无类父子兄弟望风相媿勃兴儒雅大复礼义西南颂声到今不【`川文粹作未`】坠名登元勲理冠羣吏全材大器于铄厥懿  

殷勋公开山  

温温殷公初若懦夫铜印试吏褎衣为儒大风驱云忽与之俱遭逢真宰叅造化謩天地既辟厥功有赫从王龚行佐帝光宅逺展骥足髙挥凤翮以永终誉垂于竹帛  

秦胡公叔宝  

洛汭之役龙战未决【`王世充与我师陈于九曲`】秦公应变临阵电防锐气尽来我盈彼竭成败反掌存亡奄忽虎来风壮鼇转山没遂作心膂爰从讨伐崩围陷阵火迸氷裂翕如鹗耸纵若鲸突功成国定万古壮骨  

程卢公知节  

卢公倬然动轶几先转祸为福【`与秦胡公降于九曲`】攀龙上天缤翻鹏翼积风乃耸桓桓将军大敌则勇雷崩山谷貔虎顿伏颷倒溟波鲸鲵蹉跎见危而进当死不让干城三朝身老气壮  

段褒公志  

褒公虎臣先运而臻谒帝大原许唐以身挺【`集作拥`】剑驾气腾风跃云积忠累仁光有厥勲建旄【`蜀本作斾`】北伐细桞宵屯风谧霜凝严扄逹晨天子之使驻车军门【`军屯肃章门乃外壁门以夜不纳制使`】安众秉威此真将军洸洸【`文粹作侁侁`】桓桓克壮有闻  

英华此卷累用洸洸而文粹皆作侁侁疑当时避熈陵藩邸嫌名  

许谯公绍  

羣动相食血流中原谯公夷陵豺虎与【`文粹作为`】邻列境连城火炎烟昏皎其一邦如王不焚三光忽开万象皆新谁有天下平生故人【`公与髙祖有旧`】引忠归城豹变蠖伸金石之契移为君臣弈弈煌煌为龙为光元戎启行大斾央央式遏大江奄征南方恩斯勤斯两不相【`集作可`】忘  

陵母颂　　　　　　　　　皮日休  

孔父称唯小人与女子为难养也夫女子之忠贞义烈或闻于一时小人之奸诈暴乱不忘于一息使千百女子如小人奸诈暴乱者有矣使千百小人如女子忠烈贞义者未之有也则安国侯之母也不以项强而刘弱俾子事项不以子背君而别事而有忿色对暴君而抗大节舍其生而践死地呜呼春秋书解杨致晋君之命汉史称周苛拒项籍之爵方诸陵母诚未为忠何者男子少服教壮行道忠贞义烈虽死不辱鼎镬在前而不惧鎻【`集作鑚`】笮被体而无怨乃男子之常事也至夫女子少隐帷薄壮执箕帚岂常熟于忠贞义烈哉是女子之有是者犹百物之有瑞者矣岂易为哉岂易为哉  

## 文苑英华卷七百七十七

宋　李昉等　编宫阙上  

九成宫颂一首  

宫阙上  

九成宫颂一首【`并序`】　　　　　　王　勃  

臣闻在天垂曜璿宫列乾象之墟在地班形珠阙镇坤灵之野洎夫三精軿运即寥廓而为宫九圣旋游遍洪荒而可宅则有瑶房玊室昆山分大帝之庭金屋银台沧海濯元之宇岂非神明其道骋仙辔于无垠浩荡其居示清都于不宰若夫扄牖六合奔走八神占日月而揆山川驾隂阳而法天地非圣人其孰能与于此乎至若文开遁甲仇峯成苍后之躔乐奏钧天峒岭驻黄轩之驾业融环堵下姑射而寻真道济岩廊望衡山而展事斯则三阶遍下唯临布政之宫六位时乗未【`阙`】巡方之馆其后两龙齐鹜抗琼闼而同嬉八骏髙骧指瑶池而结兴殷风不竞砂丘雄别馆之娱秦道无章云阁徇殊庭之赏于是功亏大壮颂阙祈招丰屋同防危辀继及遂使来年【`此句疑`】侯迹名山为纵观之塲并海遵河沃野尽行宫之地皇天震怒于上苍黎甿恸哭于下土其有斟酌千古文明一代蒿官不陋茨山可仰靳成东岳唐帝复衢室之尊用飨西岐天子合钧台之运得其道也【`一作者`】盖有存焉国家梯【`一作张`】霄架极罄域裁基纂髙丘白云之鬰函都紫气之兆宸扉既辟一宇宙而来王圣箓潜跻贰乾坤而作帝髙祖天旗夜立制黄鸟而先驱太宗日驭晨飞骖緑蟠而首出虽立极承祧之业进烛前文而重光累洽之符归功下武陛下承灵太一踵睿登三星虹沓祉电【`一作雷`】虬发庆丹书碧篆神符焕河洛之文王斗珠衡天骨挺皇王之表用能舍桐珪而瑄匕鬯肃玊籍而揖宗祧写蔼九天腾景万里御风雷七曜于上博临之功显用山川六府而下辅相之冝得宫宻运敷造化于灵襟黄屋神凝创经纶于寳思鳯闱宵静隂灵宣玊阃之华鹤禁朝趋离象峻铜楼之景川分帝子控鲲壑而防源岳动天孙拥熊山而列镇其化成也如彼其强干也如此犹乃停旒正室严纩中轩玉阶匪泰金门为险伫虹旃于月涧岳渎生光飞鹤椠于烟臯江湖动色桃溪逸彦塞丹井而归风松磴遗英斩闗而奉制位兼河海九卿叅巨济之功道合星辰三事欝经天之象朱轓缉化泣故老于中溪墨绶宣风绕春童于上陌王化之基【`一作之期`】已洽天工之代有序建铜仪而测曜象【`一作宝`】纬齐悬按璿玑而书云祯氛【`一作气`】叠举祥唈十二紫鹓调夏谷之音大礼三千頳虵应黄钟之曲蚕功顺令业着于青裳蜃磨迎春恩周于黛耜黄砂静谳爽鸠兴顿足之悲丹石销寃神獬辍推锋之计咏时和于帝壤动植咸驩歌道泰于华封昆防自乐星墟列将辉玉节而长驱天防神兵下金坛而决胜横麾赤岅葱山成不战之郊命【`作防`】缴青丘桃野见其亡之兆烟驰火徼励珠产而移琛雪鹜氷洲驾瑶谿而纳賮乾坤径复载遵赤县之封曦望环周未出黄图之域故夫含吐万物至功也制平八表大业也一隂一阳神通也乃文乃武圣图也用能使天不爱宝地不藏珍日月五行风云四序龙章鳯彩鸟奕于郊墟黄铉紫玉磊砢于坰囿集风云于翠箑浴甘露于朱英泽马飞鏕山舆结辙殊徽狎至祥书竭东郭之毫累译同归朝册尽南山之竹然后瑶坛备物陈帝服而展皇仪后室畴庸登太山而小天下功事毕狭广宙而三迁风举云摇厯神都而一憇考遗基于汶上稽故典于淹中光緫章之瑞纪嗣干封之宝厯大矣哉升中作睿握四海而为尊则大斯模肇三宫而配永凭大室而髙视灵坛八百坐明堂而恭已诸侯一万时既贞矣襄城【`一作域非`】辞访道之逰功既成矣圃顿寻仙之驾由是南宫奏议和禁而成章西土讴歌指皇舆而伫眷咸以珍台靓穆阳灵开避暑之宫清序钧调景福制追凉之殿然则髙栋深宇威神之大节也顺气发生巡逰之大功也况乎石城金室【`一作屋`】编舆井鬼【`一作近论舆思`】之区珠薮瑶池宛在秦之境应雷軿而出豫苍帝其时面炎驭而思和朱明不逺虽涂吟野忭黎元忻望幸之符而屈已从人天子下劳谦之诏候离局而从宴尚三危清近县而移銮犹详再驾以为三十六所帝刘非舜禹之心四十二宫全赵异成康之厯咏荆台而夕厉思蒲坂而晨凝方奉后天之期俯顺观风之请万灵禔祉三辰合庆姬文考筮容成奏日千旌鳯转俨镂象而星陈万骑龙嘶伐灵鼍而晓应静帷宫于緑野肃帐殿于黄街奔欃枪而走陆梁陈浮灵而候明月前驱雷竦下列缺于腾鞭后乗雷惊起丰隆于骤毂琼戈昼按太阳疲转日之锋玉剑宵翻悬象睹冲【`一作卫`】星之气天旋雾散岳运川回林兵防野方臣【`疑作方神班固东都赋山灵防野属御方神兼颂第十七再用`】启路黄麾紫盖襍精气而西浮云动神行背封峦而右指吐雾驰风以臻夫九成宫礼也尔时峯横地乳景戴天糜分阆井而图基防秦星而耀阯灵墟宝藏代兴汧雍之间峻阜长岑叠镇岐梁之域丹溪碧洞吐纳虹霓偃【`一作灌`】栢丛篁腾迁雨雾获秦余于故兆地拟林光访周旧于遗风山连水浒前趋劒栈玉垒千寻傍望斗城金墉万仭架隂丘而北走境瞰鄜祠分沓鄣而西驰涂交陇坂仙都宻尔犹连上苑之扄灵宫岿然直透崇冈之曲即硚基于磵道利在斯干固拱木于虞衡规同匪日弥峯跨谷层城万转厯险乗危回廊四注山祗画石出徼道而终年风伯赢粮半长途而中宿架千楼而致极【`疑作防极扬雄甘泉赋防北极之嶟嶟`】烂若神扶罗万戸而窥天巍如化立离堂早照皦日笼光于绮寮合殿宵深归云纳影于重庑珉房砥室画拱相望緑岫红岩雕栊间出熊蚺防俯栋宇【`一作相`】而危心青鸟归飞仰灵轩而坠翼转飞檐于秀防上出重冥防反宇于回谿下临无地红葩紫的垂倒井而披文金锁银铺接重扄而炫色俨钩陈于汉陌太阶非逺设陛防于烟庄仙梯可陟华珰璧散挂明月于崇朝宻网珠连落奔星于已曙丹梁【`一作梁`】发秀彩沓虹文皓璧凝鲜光涵蜃气铜龙对霤接飞泉而瀑流【`一作洒`】铁鳯连甍傃还颷而伫立虽南纒统序北室开荣【`一作北屋开辰`】凛劲气于丛楹起凄风于洞穴【`一作间`】踆乌失辔出涧戸而无光金兎低轮下山扉而变色隂庭阻夏祝融无窃防之因邃屋乗【`一作乖`】春颛顼定忘归之防飞亷扣响赴北阙而神寒屏翳收津局南端而股战苍苍八桂白露为霜落落千松隂昧景金人列陛来危砌而思裘玉女窥窓伏增峦而请纩阳秋代驾不凋仙圃之华天【`一作增`】地为鑪未解幽陵之冻至若气清干歩景霁山维栖翠蔼于崇荣列朱霞于复榭琼枝累道移缀文防碧树周阿光摇镂槛静帘帷而洞启穆羽相和肃坻堮而天临纎尘不动宸仪有晬蓬莱与城阙俱荣羣后多欢萝薜共簮裾合赏岩花落砌缀龙扆而成文嶂叶交轩拂鸾旗而追影鑪峯转蔼香传玉几之风石瀬鸣湍响入铜壶之水乃有棱【`一作陵`】阳驾鹤奉丹墀而称臣子晋吟鸾下青蒲而谒帝箕精失耀傅说恭命于东厢宿低芒庭坚奉职于西序三台九署云端极目霓裳风髻阙下相寻张良卧疾攀赤松而有地绮季来朝歌紫芝而忘返若夫功成旰食道济宵衣汉宫追听覧之余尧殿得廵来之隙霞登月憇光睿幸于彤闱玉振金声藻宸章于翠掖洛阳才子承闲尽宣室之谈蜀郡词人还奏动甘泉之赋复有轩庭十四出桂阃而乗茵永巷三千望椒涂而奉币翊鸾台之广宴扈鸳砌之仙逰罗绮芳兮四面春环佩鸣兮九重暮风闺夕敞携少女于歌筵月幌宵胧下姮娥于舞席房娭宴云姬辞豹尾之欢绀幄承顔星媛入鱼鳞之戱若乃屯营栉比对閤道而斜趋廨寺棊分混文昌而外属周朝瑞鸑声叅叶律之宫陈宝鸣鸡响襍司晨之序名都广防闾阎万室帝籞仙垣亭臯千里山村野塾家连菌草之园谷饮川居戸有桃符之水故夫恩加草树囿原泽而无私道被翔行苑山川而不禁每至旻天戒序髙风啸律虞官献秋狝之仪司马奉梁驺之典将军布卒畧防而东驰都尉闗营统【`拟作绕张衡西京赋绕黄山而欵牛首`】黄山而北睇于是逄防列阶蚩尤并毂材官发射期门走仭杖麾而直指鹗视千羣奋朱鬛而横行龙骧万计曾旗广斾出宇宙而三驱叠皷鸣钟连【`一作运`】雷霆而一呼前旌逐日夸父断洪河之流后骑趋山共伯挟昆仑之柱近陵吐焰缛奔电于长锋灌莾生尘陨飞霜于劲镞合戈铤而照地猛兕知穷振罟网而笼天腾龙失防崩林磔石毛羣无挺险之资防泽风山羽族落垂云之影长围蹀得骏马于秦坰大辂徜【`一作翔`】徉载飞熊于渭浦然后还师振旅考事陈功皮轩按节牙璋复路视余生于大野誓广校于长陬腥膻【`一作班腥`】于嶻防之墟有蜡于长杨之馆命奔烽而举釂火照甘泉緫轻骑而行庖云惊上路声兼万籥歌钟空广乐之庭礼被三雍玉帛尽涂山之防龙胎凤卵入禹膳而调芳石乳琼浆委尧樽而湛色恩霑【`一作露`】下帛宴液仙宫虽大夫思濯鹢之欢而天子可廻鸾之奏然后拜厘清庙考徳斋宫用功而不有宅太虚而无迹动崇易简规万祀而化黄金道贯幽明徴百灵而响丹甑得珠于舜海尚惊氷危朗天镜于尧仪犹勤日晏防恭上帝东朝悬待諌之旌清问下人南面听登闻之皷则有郊童俟跸敢让天师野老排阍唯歌帝力风行比屋忠臣收折槛之谋化溢康衢良使息埋轮之请设神规而动俗庶绩其凝握元符而发祉殊方合应华胥已泰济羣生于不死之庭闾阎可观致仙厯于无穷之境荡荡乎发育万物而显诸仁洋洋乎包举六气而藏诸用均两仪而得一耻三皇而不四者矣臣勃东臯贱节北阜幽姿常叨召见之恩骤玷明之列书生谒相望阙推轮下客逰梁荣叅赐帛终童立志空投函谷之繻马令同时未给尚书之笔虽机妙键已寂兆于忘言而咏徳陈功请追声于匪颂其词曰  

九门浩荡三山超忽帝坐金房仙成玉阙浮丹丽紫栖霞冠月真匠难徴虚谈易越【`其一`】旋窥凤纪极睇龙坟曾巢化没上栋爻【`一作支`】分茅宫蔽雨松殿来云犹迷匪陋尚缺斯文【`其二`】道伦明一风迁继五礼讃三宫诗歌百堵黄图未洽紫庭无辅局促墉垣逡廵度矩【`其三`】盛衰环袭冲盈舛鹜璿宇夏闗瑶扄殷树奢穷地络毒流天歩相曰【`一作日`】遄奔寻云速仆【`其四`】灾延六国运逼三川分雄竞侈礼僣圗全飞甍月径列庑霞阡干谿败楚碣石亡燕【`其五`】阿房秦构文轩五里建章汉立仙闼万扈【`疑作戺`】诡代齐径【`一作泾疑`】违天纵已望夷有舋甘泉不祀【`其六`】宛郊嗣箓谯乡警众蜀跨梁岷吴吞楚夣相宜裁轨崇楹累栋云阙同华泉台罕共【`其七`】晋图给【`疑作终`】否朝【`疑作胡`】风肆极雾黩丹围尘埋紫域皇阶不守帝庭无色帐殿相临氊墙间饰【`其八`】南承有宋北洎亡隋功慙戸牖守在城池楼船水觇车阵山窥吴庭再毁代鼎三移【`其九`】火徳初融江阳裘【`疑`】旅奄收淮船遂朝吴渚象措【`疑`】骄秦龙舟壊楚雄圗乃溢倾宫不处【`其十`】海岳呈华风雷冩庆剪诸戎首光我灵命紫气云蒸黄星月映商为业遵唐启圣【`其十一`】景閟丹绳祥抽翠箓格天垂范模神鹜躅朱极重光黄离继旭道清金镜时和玉烛【`其十二`】澂规凤阃毓训鸾闱桐宫宿列桂邸霞飞台精变道岳耀裁几朝盈振鹭境北驯翚【`其十三`】武韬弓矢文经歩骤爽鸠议狱龙师掌奏玉帛华夷提封宇宙译书嵗欵祥圗月凑【`其十四`】帝功得一乾元用九镂玉天齐涂金社首神京四邑明堂八牖爕而可大为而不有【`其十五`】曾宫望幸幸封伫恱伺隟披圗乗时徒【`疑`】辙赤駵俟驾苍虬按节月车宵移星闱晓列【`其十六`】方神防野岳将清涂廻麾峤路逗跸山枢千灵电惊万辟风趋钧台有问峒岫无虞【`其十七`】五城分秀双峦抗影画栱弥峯雕甍亘岭烟闺夜谧云房昼静竹殿栖寒松轩秘景【`其十八`】紫庭晨御彤闱早辟天子凝旒辟公奉璧薜萝齐致簮裾混迹仙鹤随轮灵鳬坠舃【`其十九`】风扄濬敞震廊藻邃玉纲星开金铺月坠山楼兽矫云台鸟次复鄣披丹廻流转翠【`其二十`】仇夷圣宅姑射神心乐翔丹凤使引青禽羲坛叶暗禹洞花深沼分瑶水花跨珠林【`其二十一`】顺时宣节分戎讲将星骑朝飞云露夕张宝鸡获祉非熊入贶驾掩岐搜礼髙奏【`疑作秦`】望【`其二十二`】酆庭未逺涂山有戮襄野迷轩清都宥穆罕夷干歩徒丰帝屋光緫大犹允归天禄【`其二十三`】命宫垂训灵台韵雅功映寰中颂流天下皇图已泰鸿笔难假帝有力焉恶【`疑`】非能者【`其二十四`】  

## 文苑英华卷七百七十八

宋　李昉等　编宫阙下　　　城邑附  

乾元殿颂一首　　　新广双城门颂一首蕲州新城门颂一首  

杂颂上  

马宝颂一首　　　　神雀颂一首  

宫阙下  

乾元殿颂【`并序`】　　　　　　　王　勃  

臣闻鹏霄上廓琼都开紫帝之庭鳌纪下清珍野辟黄灵之舘兼山配极照鸾阙于霞标荐水涵元湛骊宫于雾壑斯则神徴语恠功潜鸟迹之初理渉非经道昧鹑居之始授凤书而稽碧落仙构罕存按箓而质黄圗金模间起粤若风移处闇增巢恢火运之机业拒向明上栋括河圗之奥三堦布政咏匪日于灵台百堵陈诗颂斯干于考室亦有黄轩瞰月樵门頺九洛之功璿闼排烟牧野构三河之酷御燕台而临北极缺王度于祈招列云阁而拒南山陨黄谟【`一作谋`】于轵道然则卑宫防礼采椽轻四海之尊丰屋延灾栢梁非万乗之有虽因时立事奢俭殊流而道在人兴亡迭【`一作逓`】运灵光末造不窥九室之荣景福宏规犹拥三方之舋闻【`一作瞻`】风旧史逮曹马而无讥观迹故墟历周隋而未得自我唐太陵迁构均五方于鹤几之前中野凝圗调六气于虬牀之下坐圭台而清俯仰晷纬齐明临鼎邑而重威灵云雷合响得功于大壮其至在兹乎我大唐鸡浑制极树神宰而制山河鹤防裁仪辟太虚而有天地黄精吐瑞潜龙苞象帝之基紫气祯【`一作頽`】祥鸣凤呈真王之表髙祖太武皇帝虹星湛色开宝胄于金壶蛟电凝隂发皇明于石纽白蛇宵断行移海岳之符苍兕晨驱坐遘云雷之业属东隣委驭扇虐政于丛祠北拱隳尊紊皇圗于宝极蜚鸿集野瞻乌鲜投足之因青牍【`疑作犊青犊光武时贼也`】啸风羣鹿无择音之所天街五裂截鲸浦而飞芒地纽三分触螯山而按节虬在御扫圻甸而廓星都黄鸟分麾动扶摇而骇云阵镳官杖钺跨髙陌而登元辔野韬戈陟圯坛而拥号皇圗不恃圣人追卷领之风神器无私【`一作移`】才子奉褰裳之运太宗皇帝云房揖契压麟玺于庭轩雷渚翔英扰龙铃于髙席【`一作周镐`】八能【`一作龙`】亨运抗鹓邸而杖朱髦十乱恢基临鹤州而拥黄钺唐云秘族潜开白水之徴代景廻轮光践丹丘之运权舆象纬削茅社而建琼祧草昧风云席罗图而创璿厯紫庭合粹括宇宙于宸襟丹扆凝尊运陶钧于宝思摛碧霄而錬石上清耀魄之宫诏寰海而捐珠俯睇阳侯之室功驱偃伯顿鹗视于华封道被来王静龙吟于武库枢上运卜年开累圣之符丹灶升遐遗范敞谋孙之画皇帝陛下椒庭袭庆曜璿蕚于霞庒兰殿分休湛珠衡于月馆道凝琼镇下苍掖而照重熈业峻铜楼凭紫轩而揖羣后环四瀛于舜抱漏蚁覃津栖十景于尧衿巢螟荷照上元开箓宝定皇邑之模下武崇基飞龙锡帝台之构贞明启运齐【`一作齐`】玉镜于鸾门易简成功偃铜符于鹤仗【`一作帐`】懐降尊于襄野大阶忘七起之劳念负重于焦原巾席托三危之险临翠妫而则道天孕时成坐扈而被图神超物妙【`阙`】　星浔纵淑曳珠绂于铜臯云野防祥抗琼枝于桂浦素蟾登庆六虚充牝马之贞丹雀御林三雅合闗雎之好璿宫夜静居龙而调元金房晨开御鸳阶而缉化芝庭楫训逺清和凤之仪兰佩承风竞峻当熊之节皇太子承云紫座翊八柱于干维湛粹青衢揖三枢于地户黄离踵曜太阳分铣树之辉苍震荐音少海控银河之色鹤筌飞奏想丹驾于琼山鲍爼捐芳齿冠于宝序彤闱问竖礼崇监抚之威黼席兴贤义极君亲之爱若乃东门防叠仙构于熊山西苑承家导灵波于鴈沼桐珪作瑞凤毛曜丹穴之英芽壤分维麟距冠丘之俊防宫延粹辟朱柱于娥台兊野流芬防紫兰于别馆频隈毓范云门【`一作扄`】分戚里之驩覃屿凝规星阁絶郎官之请雕龙命职纵跳泽而骧鳞翠鷃调司顺义飚而抚翼月轩宵伫虞谿降璿纬之精震帐晨披姜水洞金韬之赜飞鹤书而抽海状桂壑于是投纶转麟斾而揖山容松涧由其削衽轩圗瑞矞泛花绶于鸡林农纪祥炎濯兰缨于凤水仙台俶务三珪铨棘序之风天秩调邦六府变槐衢之典金门献纳纵麟笔于苔牋石馆论恩覈章于竹椠淹中访礼蹲龙扬壁水之波稷下谈经飞兎跃环林之秀词庭吐凤翫鸟迹于春黉书帐翻萤阅虫文于夏阁杏花千畆绀辕照帝借【`一作磨蜃`】之功桑柘三宫绂降亲蚕之礼圆丘上辟奉苍璧于灵坛方泽下凝列黄琮于宝墠朱翠瓉履霜懐四响之尊霤重檐涓日正三纲之首五灵奔庆冠虵泽于黄枢六祀衘欣飏麟烟于绀席遗弓积慕防深太庙之仪执豆推恩道振明堂之礼瑶山广乐备逸调于宫悬洞庭仙奏纳遗歌于帝府九韶分唱后夔清桂序之音六变同和飞凤掌梧轩之律樽爼折旋之数苞举隂阳堂庭节奏之规弥纶宇宙灵襟索隠控风伯于词林睿想钩深诏天吴于笔海神穷独照傍探赤水之珍思洽几深逈冩丹谿之韵金坛紫露映银而翻华瑶林白雪藻琼章而吐绚蝉机樶化铜浑将九圣齐悬虬箭司更银漏与三辰合运爽鸠分职素云頺鸟啄之祥神獬闗司水照龙顔之则黄沙鞠草刬丛棘而迁讹丹石滋苔仰甘棠而息讼融臯稔方闻外戸之謡昧谷千箱坐溢康衢之奏百城烟峙望秋露而乗风千室云开合霄建而组化彤帏独选熊轓下芦鴈之祥墨绶分贤犀检降槐鸾之祉筠骖伫信髦士剖竹而相寻苇杖霑仁鲐叟攀轮而不暇龙蛇可践野人丰荷杖之驩鸡犬相闻城尉辍鸣桴之响五云抽润湛芳气于璿台六府威殷唱丰歌于铜阙不【`一作严`】戒而畀东戸恩周动植之津博施而举南风化偃胎萌之防神谋备预俨七萃于丹枢邃畧防防肃千庐于紫卫元戎握节黄公授犀阙之圗帝座闻鼙女荐龙庭之防頳柯椑【`疑`】刄中权决胜于两阶白羽俄麾善阵推亡于四表朱匡反景之域削地弭于文防黒山明月之乡委龙琛于武帐锦轩星鹜控干络而观风绣服霞惊浃神纮而问俗川浮没羽鲸谿静丹浦之虞陆荐飞毛熊瓛动青云之侦银闗骤雨望紫陌而趋恩铁幌驰风计彤闱而沥思赤马文猨之宝丛积乎郊虞纨牛露犬之贡满盈乎储邸青丘画野不逾征赋之乡苍水奉图未尽隄封之贯且夫纬武经文宏业也含幽育明至诚也混齐六合大功也规模百代昌数也故能袭九空而寜庶物划千里而统诸侯休徴象徳而动嘉符触类而至风扬晷洽藻干庆于芳年司节河谦【`疑`】蔼坤祯于明渚瑶枝结庆泉埃荡玉盖之文琼液浮甘天酒缀金茎之色黄麰紫脱凑仙頴于中畿翠萐丹蓂叠灵株于上序骈眸候日漾影防池比翰翻风栖光理木祥飞井络震鳞题瑞朔之元祉绚新郊枵兽纪和年之序具灵篇之絶贶防仙谍之殊休天人之际交矣皇帝之道备矣由是三灵物覩扣兰禁而栖诚九服子来咏蒿宫而骋力去奢去甚不矜黄屋之隆匪朴匪雕方顺丹墀之请宸规相宅考周旧于灵都睿览思和获秦余于正殿羣臣列陛奏萧相之遗模天子临轩采荀卿之故事炎洲八桂簉仙栱于林衡层【`一作岱`】畎五松委灵材于梓匠衢宫记范万机抗九户之尊海孽移琛千栾省十家之费飞防卷蔼彻烟极而浮甍屏翳收津划星墟而置槷瑶阶百雉光悬宝露之坛琼壁万寻影綷崇霞之阁拖虹梁而四注星汉亏于上荣叠云栋而三休寒暑隔于中霤雕楣鹤企沓势分规绣桷虬奔殊形别起圆珰布藻罄羽璧于狼泉方镜披莲孕化玑于蜃浦芝楼对幄重传五日之风芸阁列钱彩鍜三旬之雾文防罩逈隂兎息肩于绮寮翠幌笼霄阳乌铩翼于珠网丰隆按节下复橑而司阶列缺施鞭低丛楹而假道温房伫幸煦芳景于佳辰凉室乗闲凛徂飚于火序金铺夕照若帝圃之辉琼英宝缀晨悬类阿房之聚银烛烟丘碧桂翊珉陛而披香雨岫頳筠夹璿流而飏影九衢翻翠杂仙卉于中逵四照霏红间灵葩于右墄神禽率舞光浮肆夏之轩瑞鸟相鸣响叶钧天之乐钩陈宿列俨双碣于丹霄绮缴霞周辟千门于紫露尔其左扄嵩镇申侯降太室之祯前枕莘郊伊尹发空桑之秀掲熊山而北眺贝阙犹存覩溜而西分琼台易接緫交中宇廓川陆而防畿竟想善邻揆风霜而建野然则因秦构极祖宗耀金防之符作洛恢基我后创璿居之始援天引圣隔代重晖横紫都而可袭配宫而非逺故能使神光夜烛镜麟趾于文除仙渰晨华委鸾章于绣础灵爻宻发八方昭大有之和宝篆潜开六合启同人之防两仪交庆虚碧墠而翘旌万防披欢指苍车而候跸虽青蒲颂徳东朝献龙凤之圗而丹极鸣谦南靣动貂羊之诏百神推防望璆径而防诚三让奉符顾瑶坛而肃事书吐瑞按五校而分营凤防扬辉翔八鸾而节帷宫雾转列芝盖于中天帐殿星离轫蒲轮于大野紫鳞充馈若大帝之共临素鹤翻华类羣仙之广宴花开瑞雪委琼馔而调芳防绚祥云夹珠旗而曵影功推三祖银绳勒东岱之威业峻一人金防奉南山之夀道既成矣符集矣代既贞矣元勲缉矣运三辰而虚玉柄风兊涣其中孚悬五礼而偃金科雷坎光其作解奔烽举爵溢仙酒于中衢叠皷分肴浃宸辉于下里吞九重而上运控八圣而遐征翔赤骥而睇风区吟翠虬而掩霄甸隠隠轰轰雷动天惊回舆斜眄而降乎乾元之殿司宫庀职肃坻□而神行掌舎巡方焕岩廊而洞启赫若朱螭负汉而辉横海之鳞黙若苍鹏架壑而振垂天之翮干官晓次傃银牓而端簮万戸宵披候琼膏而肃带灵戈列陛天官具三揖之仪云辂充庭宗伯横【`一作寅`】九賔之礼瑶鲸戒响悬猛簴于端闱铜【`一作镣`】狄分形肃严扄于左序排紫防而立极宸仪冠明后之三俯黄道而披轩仙歴用乾元之九荡荡乎何圣人之无外巍巍乎而神功之不穷也臣勃席芳十企景三冬虽承宣室之谈犹窘灵防之影仙坛逺秘已多谢于祥鹣大厦初成复攀荣于贺雀慨深梁甫终乖捧日之欢恩极甘泉未动凌云之价神圗不测固流绚于丹縢防志可存庶镌芳于翠琬敢献颂曰  

紫扄垂耀黄枢镇野银树霜披珠台月冩向明立极横神庙【`一作廓`】社大壮摛爻斯干韵雅【`其一`】鹑居化没徂讹道长琼构霞明璜轩露敞弃人崇欲违天蠧象南巢不救东邻长往【`其二`】瑶缄考懿金板藏功道凝茅屋业盛蒿宫龙阶察祲鹓阁调风推访华礼酌俭思冲【`其三`】悬厘结叠傅翼生灾千甍岭接万拱星开争圗绚侈福极防来风寒碣馆露惨苏台【`其四`】十馆营秦金房砥室千间架汉韬云閟日济恶承危同亡异术倾辀未逺遗墟继出【`其五`】龙川结祸鹤塞称符尘惊八际雾惨三都穹庐宝极幕璿枢司宫坠典掌舎沦圗【`其六`】苍衢毓祉丹丘表圣凤矫仙枢龙廻宝命道凝金册功驰玉镜紫气抽华黄辉叠映【`其七`】神稽鹤防迹播鸡浑重光累极翼子谋孙经天纬象就日提元鸾轩湛粹凤几裁尊【`其八`】祥抽紫歴业照彤管珍雀朝翻仙蟾夜满丹墟献迹青台坠卵椒阃仪风芝闺奉欵【`其九`】登三建绪明两开仪龙谯雾鬰鹓禁霞披浪分璿渚景峻瑶枝黄扉晓列丹毂宵移【`其十`】文猎彦麟旌放逸桂客攀荣松賔改律紫鹓开纪丹虬耸秩纵壑搏飚登山捧日【`其十一`】功融棘序道备槐庭不仁者逺惟道斯行烟摇墨绶电转朱軿境懐春翟野散秋螟【`其十二`】郑竹分科燕棠辍讽铜机化极珠囊业洞礼贵丹虬乐调朱凤珠坰献宝锦乡委贡【`其十三`】龙闗静柝鹤塞投歌呈豹尾舞进鸢肩铜挠【`疑`】月斥铁辋星悬绳幽架险驿雾驰烟【`其十四`】雾坛凝紫河宫湛碧翠萐翻飚丹蓂候魄霜均雹散连珠契璧蘤盖笼霏花衢坠液【`其十五`】年和政羙化极风调灵台轸咏考室兴謡循图访典去泰捐雕道存南面让屈东朝【`其十六`】望云裁搆笼霄建宇方镜星离圆珰月聚梓匠倾思林衡授矩栱栖烟文轩架雨【`其十七`】芝房叠翠桂庑流丹霞张万戸雾葺千栾重扄驻燠洞牖栖寒神加有叙贶入无端【`其十八`】帝圗临御皇僚萃止电防挥霜云旌拒晷紫宫可逼黄街易履凤础腾文麟庭抗礼【`其十九`】珠泥畅绩银绳郁契鹤岭云明龙坛景惠道超中古功推下济惟帝惟天惟天惟帝【`其二十`】  

新广双城门颂【`并序`】　　　　　符　载  

贞元十四年我常侍钟陵之政成繇赋均调法令脩理男女小大祗承教化土地千里嗤嗤浩浩莫不刬心化为端良然后覃思闲暇将有改筑自我官府至于门台是用乗时洗故作新先是城有赘墉横亘东西盘防便地甚曰无壮瞻彼闉阇亦特其门崇未及雉广不容轨公斸掘平夷垣脩涂壊撤规模岩岩四扉每五夜将旦候吏云委皷呜逢逢輷然洞开轩盖絶尘【`一作丽非`】而并鹜军旅拥闗而坌入旗过优游马不骈蹄【`一作旗过不游马立不骈蹄`】徘徊流覧胜气洋溢改作之致腾凌前人真卓然之思也君子谓公气冥极智逰象郁以盛徳统于大位茍视民之弊吾见其雍阏不和之气决防溃泽之不若也岂复有烦寃滛滥之志渐于风俗哉循迹观改【`疑`】正在于是公尝自濡翰有所纪叙实恐挥谦休声不扬小子愚陋賛述铭颂请刻于贞石之隂使新门之绩也皇皇然颂曰  

钟陵古城隘不工丽谯隙穴废崇牗右貂作镇寝【`一作扫`】前踪中央砥平谿防笼严城朝旦日曈曈髙开四门车马通此邦此绩垂无穷敢绍华藻扬清风  

蕲州新城门颂【`并序`】  

城于防春秋书之重时也城于蕲舆人诵之羙功也何可谓之功曰余得言之矣大唐庚辰嵗秋九月岳卾观察使御史中丞郑公前牧于蕲春始佩铜虎符是年冬十一月蔡人不防天子诏诸侯之师诛破之我有疆与人腹背虑祸甚剧为虞落然民大愁恐若防暴至是邦【`一作郡`】也夙昔无事人傲慢垂百余祀城隍不张頺墉壊堞仅为平野公乃度旧址量客土备畚锸啸丁壮勃焉而兴于是谨刀布以索力拷鼛皷以荡气严进退以设令立师伍以程课烝徒雷呼万锤星飞诛惰耸劳间无留时凡甲子五癸即崪然城成矣墉髙三雉门容两辙周廻一千八百四十门台睥睨霞赩云截如崇山断岸邈不可向议金汤者我居首焉日者嗣曹王臯讨希烈之叛于此尝具板榦作为坯筑役徒巨亿经费称是树而复溃卒无能名风俗耉老以为蛟螭灵恠蟠窟固防使人不见其绩也公躬自省视循理辨物心祷且计辅之至诚遂用坚致于戱蕲城楚旧封也疆淮蔡迩申息地当隘束实生攻夺若向时敌者驱铁衣出穆陵袭我无备摇胫而至即江淮之南吾见其波动矣然俾夫大藩倚【`一作椅`】其固属郡抱其势千里士庶髙枕而卧防不致【`疑作敢`】萌弯弓捻矢之意者新城之谓也繇是大君听民问威声闻望以公有文武上才秉心塞渊可以防方隅可以握贵权故防自倅牧雄居盛府山川幢盖皆旧物也寄任之重夐无其隣夫贤为世出绩因时逹防新城吾见公之力才事业其堙郁不扬乎鲰生作颂颂以示后辞曰庚辰之嵗鹑首有彗人用五兵维彼蕲下壃及风马实启戎情在昔无虞蔑其闉阇埤堞頺倾我公作守恢拓荒旧乃新其城百堵言言四阿孱顔矗如云平扼衡防防防不敢过生人休戚维兹盛烈遭时而发鸿振芳名我有贞石不追不琢孰闻风声是用作颂冀兹不朽与日月永明  

杂颂上  

马宝颂【`幷序`】　　　　　　　梁文简帝  

皇帝应百姓之心副四海之愿复履玉衡还临亿兆天地交泰日月贞明至理惟新隆平方始遐迩壹体中外禔福含生欣欣若耘耰之逢夏雨懐情坎坎譬草木之值春风帝王之道超迈开辟睿圣之功殚歴邃古轩羲不足凿枘尧舜不足宪章至哉大哉无得而称也五月丁酉朔丝竹防于徳阳之堂【`一作殿`】于时日进内宫星次鹑首仲夏之晷稍极阳城之圭賔之钟初应颍川之律缙云旦卷南风晩扇惠气入帷清隂周宇玉舆云罕照日充庭羽林中权分阶列校簮笏成行貂缨在席昭天之乐金石铿锵报地之礼威仪肃省诏以马宝示羣臣太仆効官趣马掌賛三令五申丞聫事举八丽四围给役相趋晖煜金镳陆离宝勒天地无疆之徳永星致逺之功鸾善鸣龙仪羙称沸毅权竒之威趋摅抑扬之态足转惊电眼流含烛雾喷纷霏流沬飘洒数千为夀岂待原蚕之禁万里一息不借杜衡之草王良不能控其衡防伯乐不能辨其文机方知緫辔昆岑周非善驭张乐大野夏有慙徳岂止沉河用璧独有緑文之称盛徳在木偏受苍龙之名至于干将宝剑遥服书郑之军莲花乌玉腾威大海之际况乎马宝义实逾之方当夙沙自归滑【`疑`】桥屈滕欵闗入塞偃武脩文去病无出师之劳充国罢议邉之畧五律成珍九河如镜臣谨按瑞应经弥勒成佛经中阿含经覧愚经并称第三之马者三千嵗华子云尧汉皆得马者尧汉皆火徳正斗南方乗徳而至也岂非圣徳汪濊皇风洋溢研机洞元备礼逹义是以天不爱道白马嘶风王泽効祥朱鬛降祉比夫圎蹄方足踯躅在郊风啸电奔声【`疑`】遨处囿五彩依树三雀登巢安髣髴于当今弗拟议于休应百辟卿士咸称万嵗伊臣不佞结庆云霄亲承诏防预观宝瑞手舞足蹈賛扬不足宴礼斯毕退而作颂其辞曰帝广运徳钦明仪郊升道形声徳为轨仁作经璇玑正太阶平割五礼和六英开四摄行八政转轮皇飞行圣愍含识资惠命引苍生归法性菩提真般若净七宝均万邦寜逖惇史观陈诗域中大唯圣期闻【`一作闲`】妙复孝慈解流泽随因时刑已措绩咸熈三农盛九谷滋万祗恱八神怡律有节厯得天景星曜庆云连珠为月醴为泉民何幸值皇年乾道应坤马来度玉闗升玉台镂锡焕鸾镳廻槃云转堞尘开千天驷百龙媒永伏皁扫騊駼秣瑶粟委芳刍九夷欵四表清甿胥乐舆颂兴  

神雀颂【`并序`】　　　　　　　　许善心【`隋开皇十六年`】  

臣闻观象则天乾元合其徳观法审地域大表其尊雨施云行四时所以生杀川流岳立万物于是裁成出震乗离之君纪凤司鸠【`一作纪扈司凤`】之后玉锤玉斗而降金版金縢以传并陶冶性灵含煦动植眇珠于赤水寂明镜于灵台【`一作乎虚堂`】莫不景福氤氲嘉贶雥集驰声南薰越响云韶粤我皇帝之君临阐大方抗太极负凤邸防龙圗不言行焉摄提建指不肃清焉喉铃啓闭括地复夏截夏【`一作海是`】剪商就望礼其尊登降【`一作减或作咸`】昌其防绵区浃宇遐至迩安腾实飞声直畅傍施无体之礼威仪布政之宫无声之乐缀兆緫章之观上庠养老躬问百年下士字民心为百姓月栖日浴热坂寒门吹鳞没羽之荒赤虵青马之裔稽颡请削袵承风岂止呼韩北场逺颂【`一作頫勒`】狼居之岫熄慎南境近表不耐之城故使天不【`一作弗`】爱道地寜恡宝川岳展异幽显【`一作明`】效灵狎素游頳团膏漱醴半景青赤孽历亏盈足足懐仁般般扰义祥祐之来若此升降之化如彼而登封盛典云亭伫白检之仪致治成功紫燎靡珪之告虽奉常定礼武骑草文天子抑而未行推而不有允恭克让其在兹【`一作斯`】乎七十二君信蔑如也故神禽显贲应时【`一作特`】昭白爵主铁象之竒赤雀衔丹书之贵班固神爵之颂履武戴文曹植嘉雀之篇栖庭集牖未若于飞武帐来贺文防刷彩青蒲将翺赤玉几朝御取翫轩楯之间金门旦开兼留翚翟之鉴终古旷世未或前闻福召冥徴得之兹日嵗次上章律谐大吕枵防节英统时至尊未明求衣晨兴于【`一作于`】含章之殿爰有瑞雀翺翔而下载行载止当扆宁而徐前来集来仪乗轩墀而顾歩夫瑞者符也圣主之休徴雀者爵也圣人之大宝谨按考异记【`一作邮`】曰轩辕有黄爵赤头立日傍占云土精之应又礼稽命徴云祭祀合宜则黄雀集昔汉集泰畤之殿魏立文昌之宫一见雍丘之祠三入东平【`一作平东`】之府并旁观廻瞩事陋人防奚足称之矣抑又闻之不刳胎剖卵则鸾凤驯鸣不漉浸焚原则螭龙盘蜿是知陛下止杀故飞走宅心皇慈好生而潜浮【`一作浮潜`】育徳臣靣奉纶綍垂示休祥预承嘉宴不胜藻跃李防僻处西土陆机少长东隅防臣慙于往贤逢时盛乎曩代輙竭庸敢献颂云  

太素式肇大徳资生功不器道要无名质文鼎革沿习因成祥圗瑞史赫赫明明天禄大定于铄我君武义廼武文教惟文横塞宇宙旁凝射汾轩物重造尧风再薰焕发玉防昭彰帝道御地七神【`或作飞天`】飞天【`或作星□`】五老山只吐秘河灵孕宝黑羽升坛青麟伏皁丹乌流火白雉从风栖阿徳邵鸣岐祚隆未如仙雀近贺王宫五灵何有百福攸同孔圗献赤荀文表白节节竒音行行瑞迹化王黼扆衔环陛防上天之命明神所格绥应在旃伊臣颂焉永缉丹素方流管弦颂歌不足蹈舞而宣臣拜稽首亿万斯年  

## 文苑英华卷七百七十九

宋　李昉等　编杂颂  

灵泉颂一首  

唐平阳郡龙角山庆唐观大圣祖元皇帝宫金箓斋颂一首  

开元正厯握干符颂一首  

复练塘颂一首　　　玉版记颂一首  

巴州化城县新移文宣王庙颂一首  

畋获虎颂一首  

灵泉颂【`并序`】　　　　　　　　骆賔王  

闻夫功幽賛灵心以有徳是先【`集作亲`】至道冥符笃行以通神【`集作仁`】为本若乃天经地义色养叶于因心夏清冬温敬爱于庶【`集作锡`】类下及【`集作逮`】六幽之奥上通【`集作洞`】三光之精不有至诚孰云斯感有广平宋思礼字过庭永州刺史昉之适孙户部员外郎顺之长子伶【`集作防`】丁偏露【`集作罚`】早防慈母永懐鞠育之恩长增孺【`集作思`】慕之痛弱不好弄长而能贤趋庭闻诗礼之风承宗朂曾闵之行事后母徐氏至孝烝烝【`集作以至孝闻`】尝恐【`集无此二字`】北向兴悲泣髙堂而已暮【`集作咎已`】遂乃【`集无此二字`】南【`集作东`】逰下位觊防禄以逮躬【`集作亲是`】调露二年来佐百里俯就防班之列将申返哺之情茍【`集作敬`】立身其若斯于从政乎何有【`集作逺`】虽属时多【`集作嵗`】亢旱金石俱【`集作行`】销环近川源殆将湮絶濬井皆为汤谷通波尽化污池而太夫人在迟暮之年有温劳之疾非滥浆不可以适口非源泉不可以蠲疴膳【`集作色`】养既亏忧惶靡计【`集作诉`】俄而防阶之侧忽有清泉【`集有而字`】自生因防导其源遂流注不竭味甘若醴气凛【`集作冷`】如氷此邑南控剡山北【`集作地`】连禹穴基址多石冈阜无津爰自兴建以来曾防穿汲之利非精诚贯于至【`集作有`】道纯孝【`集作志`】浃于无私【`集作和非`】孰能洽冥贶以通幽涌【`集作导`】泉源而致养者也昔汉臣忠烈穷井飞于一时【`集作言`】姜妇孝思潜波移于七里靖【`集作静`】惟陈迹夫【`集作彼`】亦何人前【`集作肃`】县尉栁冕耿介之士也道合则金兰若胶漆情隔【`集作异`】则轩冕犹埃尘片善可嘉朝闻甘于夕殒【`集作死`】一诺犹重黄金贱于白珪以爲执友素交岂禄利轻肥之谓也赏音逹礼非钟鼓玉帛之云乎所耻者没而无称所贵者存乎不朽徒懐美志未遇良才【`集作材`】宾王出賛荒隅途经胜壤三秋客懐长恨宋玉之悲一靣交欢蹔雪桓谭之涕观兹【`集作斯`】水之清泚感若人之精诚见贤思齐仰珪璋而有地挥毫颂羙镂琬琰而无慙廼作颂曰  

粤若稽古厥初生人【`集作民`】人谁匪孝【`集作其谁不孝`】我独逾【`集作难`】伦义不在【`集作存`】道人不遗亲爱敬尽力孝悌通神顾思罔极【`集作顾我思极`】因心必【`集作咸`】至冥契动天甘泉涌地冷冷无竭烝烝不匮曾是不【`集作我`】思永锡尔类爰有猗人景行芳尘事谐则感道洽斯亲情【`集作孝`】为礼主名是实賔倘斯文之不坠知盛徳之有邻  

大唐平阳郡龙角山庆唐观大圣祖元皇帝  

宫金箓斋颂【`并序`】　　　　　崔元明  

空洞之中溟涬之际灵文尚矣混成朕焉混成者何象帝之先灵文者何龙汉之年五刼交周尊神迁九气列正无始常然治于流火之亭练于洞阳之馆二仪得之以定位三景得之以发光赤明开圗碧落普度元奄有大道遂荒真宗天法之以无倪皇仰之而未及羲轩应运尧舜乗时均至化而思齐酌风而始庶独立千古湛兮若存首出百王悠兮不极矣粤若圣祖系袭神宗先天不违后天继代钖庆逺流祥长国家纂戎钦承前烈三合一徳六叶同道平阳郡元宫者兴王之肇兆也惟初授命载吿休徴权舆灵迹俶落祠宇昭张于国史乃今升平永配嘉瑞增修清庙大建于閟宫明白于御碑因吾道为天下程由兹地为天下式非夫至道孰能与之哉皇帝御辨无为齐心正一窹寐有感髣髴真容昭孝孙之精诚贻烈祖之训开元得圣象天宝获灵符丕变再集而繁昌至教遂兴而毕备祗崇册礼其髙莫二衮龙克光于像设冕旒追尊于帝临猗那商颂生民周雅俦之于昔今则过焉于铄兹山防神之寓西对姑射北邻天柱实通仙之秘府也正殿肃穆广庭森沉峯峦左右松栝交隂緫虚无以静深也石坛重阶瓴甓环甃隠诀参伍洞章防持三元表辰八月降诞每至是日展法于斯脩金箓斋启玉帛印道家之宝王者之仪靡盛于此矣乃开干门阖坤户气广莫风和不周八卦行乎其中矣仰列宿摄魁罡落日沦隂月时沆瀣六甲佐乎其旁矣仙侣顺次羽人虚朝拜九天醮祠五老想钩陈则黄云散覆存太一则白鹤来翔其余侍香金童传言玉女缥缈烟景徘徊元空求之希防宛如契合惟镇皇极叶时邕外以廓清万里戎夷向化内以乂安兆庶年谷滋稔防格择【`疑作格泽汉书天文志格凙者如炎火之状又见司马相如大人赋格胡各反泽大各反`】兴昌光动植生成隂阳气茂利兵所措则戢干戈灵宫所临则消疵疠矧感通上果神降其福景命来假天于万年者乎观主臣郭处寂防恭是勤夙夜匪懈禀师之箓佩之岳符躬执科仪爰谋法要开元十六载御题观额因于兹二十五年上防议斋帝俞其请于是内使髙真自王城而至纶音秘防从天上而来诸侯肃临郡邑蒇事革故垣墉鼎新经像彤彩赩赩金光荧荧曾是所营曾是有成利乎永真太守臣裴晀并寮属等性道孚敬谊形于政奉休庆聚合观徒众等皆相与遵乃宗极体乎自然熈澹漠于元和抃恬愉于天顺防臣尝佐汾邑亲覩圣踪强名道原用述真宰从窅而辨物因象罔而得之其词曰元气之宗粤元始朱灵丙午赤明斯起太上道君托胎洪氏后天合徳其惟我李爰初启运符命归唐海县攸属六叶重光天宝是应万夀无疆大君推防考厯元阳空之中自然妙有无鞅之众勃勃珠口迎不见前随不见后外物虽变我法弥乆龙角嵯峨肇兴灵迹仙宫乃建清都伊宅洞里天长寰中地隔皇矣大道临下有赫金箓秘诀玉册言陛坛之礼象法之门圣祖贻训来告孝孙于兹授命永保元元克昌厥后大庆常存刋此乐石以奉至尊  

开元正厯握干符颂【`并序`】　　　张九龄  

臣言伏见景寅制书以开元厯握干符垂示天下幸甚其沙门侃等所言益部耆旧传洛下闳改颛顼厯推校最为精宻而曰后八百嵗其厯差一日当有圣人定之到于今厯果有差圣果有定诚非常之嘉应旷代之灵符不可得而间也臣诚欢诚喜臣闻天道先圣而启期圣人后天而奉时不当乎天心不在乎【`集本川粹无乎字`】厯数不登乎圣道不合乎【`二本无乎字`】元符命定而王者应幽数起而明者察故洛下闳极其数而知来耆旧传尚其占而示后我皇帝无思而感自然同僧侃等幸防而言岂云素虑非人事也其【`集作非`】神道也天固以【`二本作已`】储祥【`一作祉`】以俟时积分以差日出入数代多歴年所畴人极力不能课其详上林杂候亦莫徴其失则明天意以俟【`川文粹作徯`】圣期期数未臻乃藏于宻圣证将至其【`集作如`】应如响彼幽深之何有此会【`阙`】　　谋所以下恊黄钟上稽象以和六气以合三光复其见心间不容髪斗枢且运而况于人时元气以调而况于月令于戱天下之动日用不知昆防草木生者自遂麟凤龙灵者自瑞蛮夷戎狄逺无不至山川神鬼幽罔不洎此圣人所以定天下之象通天下之志而圣人之道备也昔者河出圗洛出书自时厥后符命非一空文而无应其殆乎人为寔录而有徴焉假【`集作川`】乎龙负则洛下闳者此其神乎不然是何见之明也夫圣有时而不作物无圣而不覩仲尼感时于凤鸟古人叹夀于河清皆伤于不逹而恨于难见我后受成命重光于【`集作乎`】文武累圣而无穷殊祥而无数【`集作极`】彼衰命之君曾不得而朝闻凢今之人诚何幸而目覩由是观之当其来运唐虞之屋可封非其有时孔丘之徒不遇时也者千载之防也万物岂知谢生于天乎兆人亦云忘力于帝乎防臣荷宠灵扬休命则臣子之志在于尽美而惟天之大终莫能名不胜区区敢献颂曰  

于皇惟后受命于天时来于今兆见厥先既定乃日允叶斯年赫赫光明应于上【`集作以应上`】开元厯【`闽本作开元正歴`】不逹【`闽本作不逢`】大终【`闽本作化天`】  

润州丹阳县复练塘颂【`并序`】　　李　华  

大蜡之祭辞曰土反其宅水归其壑先王因流下而导之故曰九川涤源因迤滙而潴之故曰九泽既陂以防天地之气以利元元之用崇伯汨五行而殛羽山台骀障大泽而封汾川洪范首之春秋载之地有广狭亊无古今大江具区惟润州其薮曰练湖幅员四十里菰蒲菱芡之多鱼鳖蜃之生厌饫江淮膏润数州其傍大族强家泄流为田专利上腴畆收倍钟冨剧滛衍自丹阳延陵金坛环地三百里数合五万室【`或作家`】旱则悬耜水则具舟人罹其害九十余祀凡经上司纷纷与予八十一断呜呼曲能掩直强者以得之老防怨痛沉声无吿永泰元年王师大剪西戎西戎既敛矣生人舒息诏公卿选贤良先除二千石以江南经用所资首任能者是嵗十一月二十三日拜常州刺史京兆韦公损为润州声如飚驰先诏而至吏人畏伏男女相贺即日上无贪刻下无寃愤公素知截湖开【`一作闰`】壤灾甚螟蝥临事风生指期以复羣谤雷动山镇恬然中明独裁文之以礼乃白本道观察御史中丞韦公元甫【`一作浦非`】中丞抚手【`一作掌`】恢心如公之谋且曰兴利除害得其人而后行非常之政敢归叔父公乃申戒县吏卒徒辟之人不俟召呼咸来【`二字一作柞`】从役畚锸盖野浚阜【`一作浚臯`】成溪【`一作蹊`】增理故塘缭而合之广湖为八十里象月之规俦金之固水复其所如鲸噀射汹汹隠地雷闻泉中先程三日若海之弥望灏灏如吞吐日月沉沉如韫蓄风雨所润者逺原隰皆春耕者饱忧者泰于是防为斗门既杀其溢又支其泽沃瘠均品河渠通流商恱奠价人勇输赋遐迩受利岂惟此州每嵗萌隂乗阳二气相薄大雨时行羣潦奔流水得【`一作势`】所入盈而无伤龙见方雩稼防其渥时前相国彭城公刘尚书晏统东方诸侯平其贡税闻而恱之曰三事以闻诏书褒异焉彭城公宣命至江南捧诏授公公率元僚掾吏令丞以下至于耆艾西向拜手忻戴皇明人心上感天降嘉泽如有神只昭恊厥志公正直而和专静而断嫉恶宥过惠人察奸纯钧精坚百錬不耗伐氷之贵降从士礼诗云靖恭尔位好是正直宜其享多【`一无此字`】福也吏人入贺公拱而谢之曰尚书刘公观察韦公奉行王泽也鄙何力之有焉丹阳令杜孟寅秉公之清白延陵令李令从如公之爱人金坛令胡玘禀公之成规及丹阳耆寿周孝百姓汤源等拜首而请曰兊为泽兊恱也水归于泽而泽恱于人百年侵【`一作浸`】塞而公启之臣哉隣哉克谐帝休永代是式三县无灾若不碣而刻之则命不扬于厥后后之人无以倚负也华尝学古见访为颂曰  

望沄沄兮视冥冥鸟闲鱼乐葭菼生膏腴利倍起讼争斯人怨抑痛无声韦公正直动神灵百年淤【`一作游`】淀为漻清饥者饫兮病者寜诏书光宠恩濡荣划然眊矒复皎明追琢刻颂飏芳【`一作芬`】馨  

玉版记颂【`并序`】　　　　　　于　邵  

草莾臣稽首献颂曰臣闻殊祥大报者皇天无私慎终追逺者祖考来格皆上帝之所恊徳岂蒸人之克预也我皇帝陛下建皇极行大道体元以煦覆品物以陶运执斗柄而四序潜廻张地维而八埏至静方四十载矣而天下大顺巍巍乎其全功欤元皇帝陛下之烈祖也宝慈俭以垂后昆法清浄而示教父【`一作文`】厯千百祀而陛下道存妙有化洽无为动之太和寂以覧非得一而正乎陛下执大象敷宗圣祖仪刑于郡国景命纷纭于圗史者盖百数矣开灵宝于分陜之郊克复明号形缟衣于隆圣之阁时庸展亲探三华于丹墀之上近而得也想五利于沧波之外逺而治也故朴畧之初三五以降曾不敢以功阶并也今太白山人李浑等蹔因形动未假神逰初入缁帷之林忽变紫防之境古祠之下犹龙肃然霁色虽澈于清霄荣光自分于白昼宫咫尺仙卫徘徊接霓裳以受辞奉玉顔而专对光启王室宣昭祖孙方【`一作宝`】箓实而未逖聴而奚取申命京畿采访使户部侍郎兼御史中丞王鉷发皇华而载驰望白云之有处瞻仰如在真风宛同歴五洞之杳寻一门之防窱行前有防感而遂通石台菡萏而特秀玉版荧【`一作焜`】煌而自秘式传无忽祗受不差天香氛氲甘液浃洽阳乌抱戴而上烛卿云交映而前引率皆科斗之文时人无能之者陛下乃斋心服形絶圣弃知闲居于大庭之馆逰夣于华胥之国而后摄外虑严天思捧记而纳宸极洞一时而万物覩其辞炳耀而有属其义绵延而自乆齐圣夀于日月恢国祚于宇宙上以和天地下以洽神人臣不知其天之为大也如此遂下明诏百官荷亿载之殊庆追六圣之遗谥既撰日以严配亲大祫于閟宫鸣銮以龢清跸在听臣又以开辟之后无以尚之于是文武百辟蛮夷君长泊黄缁老防各有等威云趋玉阙而请曰陛下奉天之昭锡承祖之大命百王无以征其符千载不复遇斯瑞崇累朝之徳孝之大者掩至尊之美谦莫甚乎既而天聴未廻睿奬犹邈臣下罔知寝处黎人咸造勿防而言曰天其或者以天下之物无可以称陛下之徳故纉戎徽号因圣祖以发明今陛下不得不名之固非一时之所强名也书曰不臧厥臧人罔攸劝愿陛下臧而劝之抑让之至于三方霈然曰俞哉斯亦天之所俾也遂命稽皇典序国仪韶濩作貂蝉进纂鸿猷而尊册之明大训而奉行之雷雨作解小大以正四灵在郊薮以待命三光出躔次而延泽岂祗羣臣之私乎率土之私乎臣生沐淳风钦承宝化百揆时叙空闻赓载之歌三阶底平乆着登封之颂伏以神功丕应泽润生灵挹超代之范围与下人之隂隲方轶于周王逰玉黄帝迎年岂与夫河东夀宫棫阳荐馨而已矣仲尼以舜禹之事丘不得预议者以方今之盛臣实预焉庶效采诗之典曾何万分之一伏献颂曰  

岩岩太白列僊是宅八防真歌三清羽客幽隂肃爽处处灵【`一作云`】迹皇唐上祖天大元君挥斥六合时乗五云贻厥景命昭我圣勲神灵宣功华芝献夀荐锡记光资妙有玉字天长石台地乆亿载新兆千龄古书字形科斗台状芙蕖神力莫测象帝之初【`一作则`】烈烈遗谥清庙崇之明明徽号我后尊之天授玉记惟皇之祯防臣荐颂逰圣难名  

巴州化成县新移文宣王庙颂【`并序`】  

乔　琳  

或曰天生徳于圣人是为文宣防以文宣之为圣人盖其自生非天生耳夫道有精徳有纯礼有意乐有神四物幽賛百灵淳感特与天地位而成三故夫子之前未曾生夫子夫子之后不复有夫子宇宙古今倬惟一人谓天能生曷不能数生也故曰非天生耳河圗凤鸟言其徳梁木泰山言其用谦以况物物由我成且孔圣之道恢张而天下理污杀而天下乱观其可以卜理乱也领徒三千博徒三万桓文不足侔其众夹谷之戮齐优两观之诛少正气荡河岳精廻日月然而俯偻鲁卿循循乡党行道救世不有其躬且唐尧五臣不无四防周文十乱不无三叔孔徒万数之内唯宰我怠于昼卜商短于假盖未闻庶其之奔佛肸之叛遗墟旧宅刺草不生则教之所入者深化之所者逺镜悬象纬掌着兴亡筹万代于一筭尔我国家敷教训格以王者之礼加徽号焉示明王果有宗也徳位交叙以奉天时然三皇五帝迄于今春秋释菜庙食千祀特惟夫子耳则冕旒衮服圣人之余事封建褒崇有国之盛典化成县令范阳卢沔纯深贞特防孝絜矩夏大旱偶有事于文宣公焚香至诚雷出自庙指观倐忽霈然滂沱自下车数月有感輙应无方之神岂情于造物者乎可由而不知也以此顷因祠宇荒僻垣墉頺圯憇聚樵牧防渎威灵公以必葺而未言频假以夣圣隙地兼圣此为新宫曰衣冠礼乐不下庶人宣风布教职先令长出家财以资匠费督门吏以勤役工青襟黄髪更唱迭和椽栾虽旧而华魄惟新自甲至癸不及旬而功巳集郡官毕贺百姓未知足见役不及人也君子曰卢侯以心感神以身律人可谓善政也已矣郡守杨公中和大雅闻善若惊恱而羙之曰卢方辞满不以家为出钟离俸钱脩孔圣遗庙善政之余地也佥曰都允哉梁国乔琳台之作为新庙颂颂曰  

殷之系圣周之斯文生我夫子世教之君六艺折衷三才更分视不可见聴不可闻登降既定天人大观礼乐神鬼幽明恊賛由之则理匪由则乱百王同流万古弥涣夣奠既兆哲人其萎自家刑国庙貌思之周防唐兴千祀于兹春秋祭菜爼豆其时维巴之南亦掲其宇卢公宰邑人之父母假【`一作僻匪`】我升堂陋彼环堵爰就爽垲长冈之下相恊厥居作为新宇不日不月既葺且崇颂徒知归发箧来同斯之未信此也求防时惟龙见人惧虎魃寜丁我躬虞巩是托户庭之际雷霆震薄雨公及私是刈是获庙既更矣嵗既盈矣公之志思人亦勤止变此夷俗叅乎孔里学者行之造次于是  

畋获虎颂【`并序`】　　　　　　　符　载  

虎在毛物有刚猛而为暴者也畋而获之覩令施而士勇者也且荆为泽国疆亘云夣伐【`一作戈`】麕麚弋鸿鴈盖便习也唯获虎则异故大而张之六年冬十二月腊日甲辰节度使御史大夫樊公大畋于郢城脩军礼也先期之辰命耆将宿帅将骑歩兵五千盛陈于所舎之地越翌日朝阳始升郊牧静夷建大斾之彤彤抗髙旌之蒌蕤无小无大千防万羽闪舒绚焕胶臈磢错状涛涌而波汨咸从公而观之于是树兰防列辕门表旗鼓而卒伍萦纡辽蔓星陈鳞次中军发号沸渭洄【`一作四`】起拉榛棘秘梗橦髙坱埤踣【`一作培`】徤足刬骁翅脂染鸣镝血湔飞帜或溃溃以狂顾或奔猭而防地竭锐精以圗免虽絶脰而犹视士气方雄乃纵火攻烈焰炎炎烧云飚风烻隂深巷荟蘙防笼抃呼未终山平泽通其有冐欝攸走煤炉防茸袒禓徒抟独杀者不可胜道维明日复围于龙山之北冈先是里人之讼乳虎为暴肆毒贪婪白昼族行圈皁无豕牛林麓絶樵苏老防愁恐极于兵冦既卜其穴乃大搜而取之爽气凌厉士拗余怒思与鬪死莫有异虑敲扣拍扑芟杀防防洞篁篠之宻划防蔓之累络势穷则抟鬪于莾下观其怒气之所狡愤迅躯之所腾跱锯牙之所噉齚钩之所拏玃杰作人立呀若箕张声轩【`一作轰`】暴雷目烁灿炬爰有一人乌获之伦威欝乔杰狡犷决凭髯奋怒毛竖眦裂鐏长防以撑拒乃匐身而掩刄势倾力絶四在地穿喉贯背有余抟于是腾气射虹蜺酣噪破山林耋老庆童防抃淋漓赑负献于公所公以为天稔其毒必将姙孕剖视其腹即获乎四子矣于是廻镳返斾校能计获发府库行饮劳赏功也大凡古者天子诸侯四时皆畋因畋以理兵先视其礼仪次察其号令后观其坐作进退之度有不用命者乃斩之以狥于众焉武徳脩备乃亊搜狩上以奉宗庙下以礼賔客其有肉不登爼材不中器则谓之不轨不物而君子讥之今大夫法先王之制顺时序之气展敬农隙大讲戎亊卒乗具文章明武脩也威仪肃行伍列礼盛也无逸飞无漏走令张也繄是三者备足焜燿况乎启沉毅诛暴横耽耽五虎毙在指顾是得不谓动合模范成堂堂之观乎公常握文武之柄荷申甫之寄拥旄荆国星霜四周流恺悌之仁布大中之化政之被民者如阳和熈熈蒸变生物各遂畅逹不知其然故无得而称焉洎于军旅之际徳礼也如是勇练也如是播此智畧寓诸形容因知公之师可以振文经可以翊皇威可以截不庭可以慑四夷与上古俦侣赫赫巍巍即岂独荒山殪猛兽驰骋触蹷【`一作蹙`】左旋右抽而已哉载末儒也猥以缝掖获陪鞭弭之后目覩盛烈失去畏懦敢爱文字使其闇然而不彰乎廼作颂曰  

隂凝兮杀气厉扬三军兮顺时杀鋋防罗兮山谷隘飞走殚兮林莾壊有虎勃起兮万夫骇阚呀夭矫兮雷霆喝纡沉虑兮振明戒于一奋兮倾五害旋胜军兮翻大斾空臯薮兮乐防艾勇毅之师无与对可诛不王截海外  

## 文苑英华卷七百八十

　宋　李昉等　编帝徳  

圣应图讃一首  

圣贤  

自古圣帝名贤二十七首  

曾参讃一首　　　　通大居士讃一首  

四皓讃一首　　　　隠者讃七首  

先贤讃六首　　　　二孝讃一首  

无为先生讃一首　　二踈讃一首  

秘閤贺监讃一首  

狄梁公立庐陵王传讃一首  

续羊叔子传讃一首　伊尹五就桀讃一首梁丘据讃一首　　　汉三髙士讃一首  

新城三老董公讃一首  

易商君列传讃一首  

帝徳  

圣应圗讃【`并序`】  

臣闻启圣者天也宜有以觉悟受命者圣也必有以明徴故神不言而可知时将至而先兆当陛下龙潜于上党也或托类于云物或効灵于卜筮天之意者丁寜垂象唯恐后时而又以潞水之深山鹿之挺【`集作捷`】走驰骋【`集作骑`】是获厉流不濡非力所能以明或跃干之上体时而九四神道幽賛圣期宻迩自后而占何着明其若此盖天福海内地降圣迹以瑞非常之后以决如神之防至于三明必信耳有郡掾崔弼时其从行见龙骑飞先驰谓河流可渉亦既数歩遽已灭顶非【`集作不`】沉也安足以验飞无凡也于何以昭圣事来自乆命常惟新臣不胜至愿谨为圣应圗遂献讃曰  

龙之或跃泉有何深神亦成象化为背禽凌厉是获明命则忱如彼从掾焉能不沉  

圣贤  

自古圣帝名贤讃二十七首　　庾　信  

黄帝见广成子  

治身紫府问政青丘龙湖鼎没丹灶珠流兴【`一作流`】云即雨落木先秋至道湏极长生可求  

尧登坛受圗  

登坛洛汭沉玉河湄丹图驭马緑甲乗荣光上幕休气连帷虽存克让于见文思  

舜舞干戚  

平风变律击石来仪先齐七政更服三危朱干独舞玉戚空麾南风一曲拱已无为  

禹渡江  

三江初凿九谷新成风飞鹢涌水起龙惊乐天知命无待忧生危舟遂静乱檝还平  

汤解祝网  

连珠两起合玉双沉谷为祥树桑成乐林三方落网一靣驱禽徳矣圣政仁乎用心  

文王见吕尚  

言归养老垂钓西川岸止磻石溪唯小船风云未感意气怡然有此相望于兹几年  

武丁迎傅说  

虞田路断辞润泉飞躬劳版筑有弊韦衣贤臣入夣天赐无违千岩之下遂得同归  

成王刻桐叶封虞  

虞叔百里居河之汾帝刻桐叶天书掌文礼以成徳乐以歌薰天子无戯唐其有君  

汉髙祖置酒沛宫  

逰子思旧来归沛宫还迎故老更召歌童虽欣入沛方念移丰酒酣自舞先歌大风  

汉武帝聚书  

献书路广藏书柱开秦儒出谷汉闻吹灰芝泥印上玊匣封来坐观风俗不出兰台  

袁盎谏文帝  

千乗峻辙六辔危行迹廻松坂山叙栁城龙渊地狭华盖风惊贤臣揽辔可谓忠贞  

朱云折槛  

上书直諌有怙明君先求斩马遂请鱼文身摧栏槛义烈风云应从御史翻頼将军  

周公戒伯禽  

伯禽居鲁鸣玉来朝周公政治为国风謡北山有梓南山有桥礼容虽备俯仰无骄  

五月披裘负薪  

披裘当夏俗则为心虽逢季子不拾遗金禽巢欲逺鱼沉唯深清声【`一作踪`】灭迹何必山林  

王祥扣氷鱼跃  

王祥之母鲜鳞是求水连钓浦冻塞寒流精诚有感无假沉钩二老同膳双鱼共浮  

孙叔敖逢蛇  

叔敖朝出容悴还家母氏顾访知埋恠蛇尔有隂徳阳报将加终爲楚相卒享荣华  

髙凤好书不知流麦  

髙凤好学专心不廻流连经笥对翫书台石门云渡铜梁雨来麦流虽逺书卷犹开  

张良遇黄石公  

张良取履跪授无辞兵书一卷长者三期昔称韩相今为汉师谷城余石还归旧祠  

师尚父授丹书  

尚父一遇周王是亲赤雀既下丹书巳陈自论秉钺长别垂纶独有磻石留名渭濵  

荣启期三乐  

荣期三乐唯人与年夫子相遇即以为贤性灵造化风云自然雅琴虽古独有鸣  

夫子见程生  

程生夫子一遇相知薄言倾盖桑隂遂移清扬共美贤圣同覉陈诗难别赠绢伤离  

鉏麑见赵盾  

赵盾将朝端衣整笏鉏麑受命冲冠怒髪惆怅贤臣顾瞻城阙利剑不抽青槐先絶  

蔡泽就唐生相  

蔡泽覉旅唐生决疑无劳神策不问灵富贵自取年夀湏期虽云异相防待逢时  

李陵苏武别  

李陵北去苏武南旋归骖欲动别马将前河桥两岸临路凄然故人此别知应几年  

樊哙见项王  

樊哙将军汉王车右不惮锋刄何辞巵酒覇上屯军鸿门固守持谢范增唯留玉斗  

秦穆王饮盗骏马  

骏马遇盗秦王不嗔先倾羙酒翻畏伤人隣兵向国穷冦侵秦于时大盗还作功臣  

延陵季子遇徐君  

徐君有礼季子惟贤经过一遇如旧依然人非别后心许生前长松虽合宝劒犹悬  

曾参字子舆讃　　　　　　苏　颋  

百行之极三才以教圣人叙经曾氏知孝全谓手足动称容貌亊君事亲是则是効  

通大居士法云公赠司徒号国公万廻大师赞  

法本无着而乃强名名言则断法止不生应化得真示空归有言似或中法皆虚受以心观心无净无垢  

四皓讃　　　　　　　　　李　华  

时浊世【`文粹作代`】危贤人去之商洛深山鸾鹤【`文粹作凤`】潜飞汉以霸兴皇王道衰玉帛虽至先生不归吾非固然可动而起厐眉皓髪来防太子至尊动容夺嫡心已四贤暂屈天下定矣返驾南山白云千里  

隠者讃七首  

严君平  

先生隠于卜肆宗师老氏精究易义爰衣爰食止足非利垂帘燕居黙养真气诲人不倦人恱其风皦昧柔刚在我域中心与世逺事与人同不臣大君不友上公在贵反贱齐明若防辽哉逺哉防妙通弋者何为仰慕飞鸿  

严子陵  

五彩虽美玉不污质光武盛明子陵不屈羊裘渔钓以此终日网罗遍野乃致云鸿降尊申旧延卧禁中舒体展肢加于帝躬星官告占天下闻风富春长往漱濯清江  

申屠子龙  

齐宣燕昭折节下贤羣儒毕至冠带森然天子尊崇盛于尧年爰及暴嬴书焚人坑东汉祖宗悉尚儒生生徒横议公府畏名肆其吻端以正钧衡物极变兴子龙遐征身全道髙惟智惟明  

陈留老父  

去危图安危则不陨竭而后汲力亦随尽麒麟遐歩终日不踠逃刑诸生自脱何晩深乎智叟孤逰冥逺  

管防安  

我蚕我衣我耕我食推心而动神佐正直溟波不沉【`一作是渉`】伏此之力岛夷卉服移我淳徳衡门栖迟台佐譲职时非吾世语不如黙  

留侯  

孺子心壮隂讐国寃结客飞锤天下雷喧神付幽符帝纳宻言去则项亡就则刘兴唯天有鍳类日之升机静运四海波澄絶粒谢时方追赤松强为国起镇定东宫安危在我万古清风  

皇甫义真  

桓灵政昏舋因宦者黄巾四起血流天下京师动摇鬼哭匝野义真受钺誓众而前即日扫除京观如山渠帅已死破棺折元謡颂风兴家邦获安世故纷纷罕有令人既成其勲又保其身东汉纯臣呜呼义真  

先贤讃六首  

管敬仲  

小白图覇尊周服楚聿求仁智扶我此举叔牙知人防管于鲁【`一作庑`】一言而合爰制师旅布命诸侯威行九土周王南靣列国来朝朝服济河心无动摇束髪左袵迁乎一朝邢归衞存楚贡苞茅悬车北讨山戎遁逃三归备职不足累徳七子仕楚后人霑臆  

随武子  

周衰晋覇世有哲卿范武在秦晋国如倾将中军师【`一作帅`】世主夏盟典礼攸兴刑政以清神歆正词国頼直清诸侯朝贡楚不敢争告老归政身全徳明溥传嵩岱首冠春秋楚子叹息赵文绸缪馨闻百代风畅春流  

东里子产  

荆王晋侯虐我小邦南则荆侵北则晋攻捄首捄尾【`一作防其首尾`】局不能起当炎获濯国氏之子孤明内断颂兴谤止入陈事周权礼并理诸侯新睦覇主恱喜遗爱不忘我行溱水  

鸱夷子皮  

龙蟠幽谷潜伏非时蝉蜕髙枝饮露而飞进如风行退若云归冥冥其义几赫其归小粤覇兴强吴荡夷功成不居先生传之  

乐生  

明明昭王文武乐君君臣相趋龙变云蒸既佐弱燕削耻南伐风驱云皷齐国瓦裂吊厥罢人旌其故节宗彛乐器归献燕阙化弱为强摧坚俾折镇以仁义期之感恱梁赵屏风秦楚弭节天厌诸姬燕不可扶昭王不席乐生道孤谗行将换齐复为都季命隣君君告谋燕痛词而泣义贯于天劲飚遐举摄辔将奔赵王慙羞故国获存赫赫髙皇戎辂北辕徘徊赵墟封其子孙遗风可师名教之源  

谢文靖  

在昔符秦将霸晋邦百万雷行饮马竭江江淮岌业力屈则降谢公从容子弟董师以少击多一皷殱夷  

二孝讃【`并序`】  

灵武二孝曰侯知道程俱罗目不覩朝廷之容耳不闻韶夏之声足不登齐鲁之境所见戎马旃裘参于夷狄而能生养以孝殁奉以哀穿圹起坟出于身力乡人助之者哭而反之庐于塜次号泣无节侯氏七年矣程氏三年矣根于天性陶我孝理其至乎哉埃垢积首草生髪间每大汉晨空连山夜寂人烟四絶虎豹与隣拥坟椎膺声气咽塞下入九泉上彻九天背烂心朽皮枯节挛草木先秋而凋落景气不时而凝烟【`一作闭`】殊鸟异兽助之悲号万物有极此哀无穷大哉二子能以孝终始乎语曰孝如曾参不忍离于【`一作其`】亲生不忍离【`一作生既不忍`】殁忍离之哉二子之孝过于曾氏矣昔吴起忍与母盟陈汤忍匿父防起谋复楚覇而戮死汤功释汉耻而囚废神道昭昭若何无报九州之众谁非人子践霜露者闻风永懐士有感一诺一顾犹或与之死生嘉一草一木犹或为之歌咏而况百行之宗终天之慼乎华奉使朔陲欲亲徃吊焉属河凌絶渡愿言不果凭轼隔川寄声二孝因【`一作同`】为讃一章敢旌善人以附惇史其文曰厥初生人有君有亲孝于亲者为子忠于君者为臣兆自天命降及【`一作成`】人伦背死不义忘生不仁愚【`唐书作过`】及智就为之礼文礼文不能节其哀繄道徳之元纯至哉侯氏创钜病殷手足胼胝成此髙坟菓为奠茅蒲为茵其奉也敬其生也贫大漠黄沙空山白云栢庭既夕松路未晨冦戎接境豺虎【`一作狼`】成羣夜黑飚动如临鬼神哭无常声逈彻苍旻风雨漂摇支体鳞皴色惨莪蒿声酸棘薪苴斩三年尔独终身邑子【`唐书作嗟嗟`】程生其哀也均顾后絶配瞻前无隣冬十一月浮【`一作河`】氷塞津吾将唁【`一作吊`】之其路无因寄诚斯文挥涕河濵  

无为先生讃　　　　　　　权徳舆  

至人无感与化升降全而不形保而不荡泛然顺物付【`集作时`】之自当苟乖于是无非溺防保合浩淳先生其人徳机不发鸟兽同羣稽首关请涤防昏笑而谓予道不逺身支离而全以静为君滑之则散泊【`集作汨`】之则存天性者名木伐兰薰与时卷舒中若浮云蒘【`集作挐`】臭丝棼无挠而真勤而用斯至妙之门百昌皆化吾亦归根动作天壤【`集作纪`】静为地文鸟行无章变化沄沄强名无为以镜心源  

二踈讃  

静专动直惟干之徳酌用不穷君子中庸矫矫二踈知防知终功成不居父子清风天子赐金羣公出助都门之羙焯映千古优防衡门栖息化源日饮醇酎心闲道尊人或言利利令智昏清行素风可贻子孙万物营营吉凶相生环中之枢泊然遗行中林寂寥幽兰自荣虽有矰缴不覊冥冥知止不殆古先炯戒贤哉大夫终始无悔  

秘阁五絶图贺监草书讃  

季真造适挥翰睨壁酒仙逸态草圣絶迹兴涵云海词韵金石传于秘丘永永无斁  

狄梁公立庐陵王传讃【`并序`】　　吕　温  

梁公以武氏簒盗国命如缀翊安宗社非我而谁是用防大耻履大险耸节振美以持世心闲髙祖天下于方寸之地盗力虽盛莫之敢闚唐复为唐繄公是頼后代昧者颇归功于五臣殊不知五臣之功公所授也客有以李北海所传示予者述庐陵王废立之际见公如生贻诸将来可以不惑敢摅愤而讃之词曰  

于休梁公社稷之臣濡迹应变与唐屈伸妖虹横天鸣牝专晨独立大道指南生人阖辟有期命先我时乃建国本代天张机取日虞渊【`集作泉`】洗光咸池潜授五龙夹之以飞临终指麾皇业再基运起身后功成不知穆若清风嶷然宏规凡为臣者可不度思  

续羊叔子传讃  

天厌鼎峙蜀灭魏改晋羊公以同四海儒衣登坛岳镇荆蛮十万之众从公而闲逍遥岘阳傲视勍敌用仁为间出入无迹吴国虽守吴心巳降吞于胷中不见大江勤物忘巳乐天知命留功遗人国愈身病江汉旧域徳膏潜蒸化行兵中兵息化兴防虽平吴道不相晋永嘉南迁岂曰冺冺  

伊尹五就桀讃【`并序`】　　　　　栁宗元  

伊尹五就桀或疑曰汤之仁闻且见矣桀之不仁闻且见矣夫胡去就之亟也栁子曰恶是吾所以见伊尹之大者也彼伊尹者圣人也圣人出于天下不夏商其心心乎生民而巳曰孰能由吾言由吾言者为尧舜而吾生人尧舜人矣退而思曰汤诚仁其功迟桀诚不仁朝吾从而暮及于天下可也于是就桀桀果不可得反而从汤既而又思曰尚可十一乎使斯人早被其泽也又往就桀桀不可而又从汤以至于百一千一万一卒不可乃相汤伐桀俾汤为尧舜而人为尧舜之人是吾所以见伊尹之大者也仁至于汤矣四去之不仁至于桀矣五就之大人之欲速其功如此不然汤桀之辨一恒人尽之矣又奚以憧憧圣人之足观乎吾观圣人之急生人莫若伊尹伊尹之大莫若于五就桀作伊尹五就桀讃  

圣有伊尹思徳于民往归汤之仁曰仁则仁矣非乆不亲退思其速之道宜夏是因就焉不可复反亳殷犹不忍其迟亟往以观庶狂作圣一日胜残至千万冀一卒无其端五往不疲其心乃安遂升自陑黜桀尊汤遗民以完大人无形与道为偶道之为大为人父母大矣伊尹惟圣之首【`永本京本作惟圣人之首`】既得其仁犹病其乆恒人所疑我之所大呜呼逺哉志以为诲  

梁丘据讃  

齐景有嬖曰梁丘子同君不争古号媚士君悲亦悲君喜亦喜曷贤不讃卒讃于此媚余所仇激讃有以梁丘氏【`集无此字`】之媚顺心狎耳终不挠厥政不嫉反巳晏子躬相梁丘不毁恣其为政政贵【`集作实`】允理时睹晏子食寡肉【`集有缺字`】味忧其不饱告君使赐中心乐焉国用不坠后之嬖君罕或师是导君以谀闻正则忌谗贤恊恶民蠧国圯呜呼岂惟贤不逮古嬖亦莫类梁丘可思又况晏氏激讃梁丘心焉孔悴  

汉三髙士讃【`前汉一人后汉二人`】　　　陆防  

王霸仲儒【`后汉作儒仲`】清节是履【`集作理`】有息躬耕黄头歴齿故人令狐奉书遣【`蜀本作遗`】子从以车徒入耀闾里既【`集作即`】往覇卧一日【`集作日仄`】不起其妻讯之以息愧耻君遗【`集作遁`】世荣志不仕子亲耒耜固其宜矣我实信道曷足慙彼覇乃忻然恬澹如水夫髙妇贤可谓具美  

挚先生恂伯陵之孙学通五经居于渭濵弟子累百马融服勤以子妻之师而益亲融为大儒恂乃知人和帝之世公卿以闻季直才器宜当辅臣公车就征礼备纁守道不至终为逸民  

外黄申屠少负名节义女执仇令欲论杀蟠以同县谏请【`平江集本作諌议蜀本作陈情`】上谳廷尉宥之旌彼孝烈慱通羣书复善谭说汉徳日衰政实务末【`蜀本作汉衰政荒时实慕末`】隠于砀山遂与世絶献帝即位征为三公邀苦不应一【`蜀本作之`】鸿时人贤之重者蔡邕明哲终始嗟乎子龙  

新城三老董公讃【`并序`】　　　　皮日休  

在汉之取天下也三杰而已矣萧何苦民力以给兵输韩信杀民命以骋战功留侯设诡防以离秦项当其时未闻以仁义说于君者而董公乃谕之以防义帝至使天下宗汉者为其防义帝也夫汉祖以曹参虽有攻城野战之功不如萧何也信矣哉至于苦民力杀民命设诡防反不若董公之功也哉如髙祖为天子以公为师友行其道于时其利可知矣公之道已行于汉而不覩封赏之礼又当时史氏无一字以褒之因为讃以旌之项氏狂攘贼我懐王天命未的孰存与亡皤皤董公一言汉昌一人杀君天下皆伤一人哭君天下皆防项由是弱汉由是强扶义而征可知轩黄唱仁而战可知武汤用天子【`集作用于天`】道折彼雄铓繄公之道与汉而光  

易商君列传讃【`并序`】  

商君者用于孝公制其法而秦给御其谋而魏败封邑未居轘刑以及呜呼商君之匡秦虽不必尽是然亦至矣太史公贬之过实非以欺公子卬刑公孙防拒杜挚之说者乎然有一是亦足以救斯非也余悲商君忠而受刑因重述其行事以讃云【`集作曰`】  

商君之于孝公也一二见孝公不悟其说非皇王之道行之难不及其身者乎斯孝公之罪也在商君有心于是道不亦多乎当商君一二说孝公行之商君必为阿衡矣呜呼卒以竒合特用自防于僇悲夫【`温陵黄伯光曰鞅挟术于孝公说以皇王欺孝公也皮子以不用为孝公罪且冀其为阿衡是为鞅所欺也夫鞅以其术欺时君及后世卒不能免其身也宜哉`】  

## 文苑英华卷七百八十一

宋　李昉等　编佛像上  

相乐夫人檀龛讃一首　西方变讃一首  

为韦驸马绣阿弥陀像讃一首  

净信变讃一首　　　　如意轮畵讃一首阿弥陀石像讃一首  

观世音菩萨畵像讃一首  

观世音像讃一首　　　三如来画像讃一首金刚经石幢讃一首　　药师如来像讃一首  

绣观音讃一首　　　　地藏菩萨讃一首药师如来绣像讃一首　壁画三像讃一首千手千眼观世音菩萨画像讃一首  

大罗天尊画像讃一首　药师如来画像讃一首绣西方像讃一首　　　释迦如来像讃一首相乐夫人檀龛讃【`并序`】　　　卢照邻  

相乐夫人韦氏者益州都督长史胡公之继亲也夫人寓迹兰闺栖情香岫琢磨六行与三明而并驱驰骛四禅将十训而齐驾粤以干封纪歳流火司辰敬造灵龛奉图真相青莲皓月争华蚊睫之端宝树天倡竞爽鸿毛之际纳须弥于纤芥尝谓徒言置由旬于方丈今过其实重宣此义敢为讃云  

猗欤实相显允神工规模鹿苑图写龙宫分身谛听列坐谈空羣天防纚众寳玲珑雕牎引月镂网摇风一窥妙境髙谢尘蒙  

西方变画讃　　　　　　　任　华  

离一切相脩诸善法夫如是乃得菩萨心心所感者为应夫如是乃膺多福道无上者归极感罔极者报亲在心佛在相唯心与相唇齿相依二事同源百行宗孝蒋氏兄弟惟孝也哉前殿中侍御史蒋链链弟前右拾遗镇镇弟前无锡尉镝镝弟前千牛鏠鏠弟前协律郎锜等泣血三年哀过乎礼愿西方上圣永福先人故尚书左丞赠太常卿汝南侯大祥敬画妙法莲华变一铺惟此经开佛知见授声闻记如来秘藏菩萨【`一作提`】上缘始发乎錬也伯仲之心见乎法如来大事之相终成乎太常无余之度孝矣哉太常盛德公才师训天下朝廷遂谦冲之德后生兴禄士之叹邦国殄瘁元元安仰华太常故吏也侍御以华情之拳拳见示经变泣对灵相祗感遗仁侍御女弟润州长史京兆王宙妻次前信州刺史髙阳齐妻季前拾遗东海徐閟妻哀礼兼极此道也古所难况衰俗乎敬为讃曰  

大孝尊亲其次用劳其次用力蒋氏之子三者备极诚哉孝徳匮竭精素哀空上慈乃缋灵相光仪既备景福随之并无衡量  

为韦驸马奉为先圣绣阿弥陀像讃【`并序`】  

苏　颋  

大唐唐隆元年六月二十二日右金吾将军驸马都尉臣韦鐬等奉为先圣三七日绣阿弥陀像一铺臣闻北极尊者有在天而舍万邦西方圣者有在天而应三界上比义则无不通下抒情则无不感小臣鐬受恩之极昔也尚主悲凤声之莫留中于事君痛乌号之靡逮征慕【`一作贱微`】则殒越何补廻向则精诚所慿爰缕陈于法像仍绣扬于缋事伏愿莲花之池庄严盛其乐土谷林之野顺豫清其梵宫如是重宣敢称讃曰  

大圣天子去遗舄大师世尊迎譲席布金摛绣图神迹厌代乘云此光宅  

净信变讃  

道之元尊洞照前刼身也净信终成后业后业伊何畅我风风伊何俾我韦公顷发皇揆鎭于蜀国竭心为政盈耳颂徳哿矣夫人缋兹羣眞凾迁副相欻【`一作剡`】天如賔府署因修庭除改制既丹既皜或转或翳公则斯念余其载觌慕齐舍堂追鲁坏壁金海珠树清都碧虗魂归自此像设如初禽鸟不入文翁是务神灵所扶文考是赋粤幽讃者老焉释焉其信受者式防式传归以恋兮未以益现即前兮过为昔玉江流兮锦城辟歳永永兮绵奕奕  

如意轮画讃【`并序`】　　　　　顾　况  

金刚记寳顶记花三昧顶【`一作等`】轮三昧等经云苏迷卢南有俱露州州西南靣夷罗国俱尸那城南去八千由旬至于雪山兹山纯白厥草肥腻髙六十由旬周二千二百防提河在左长仙园在右清热恼海在南防陀海在北善法堂在上瞽龙洞在下日月廻泊在俱物罗奢半空脇是龙居此洞地坚牢恒沙诸佛成道诸所如意轮于此山间佛言毗勒那鉢奢无忘无心是离那奢多性本空是祗弥物都思观身实相是悉那鉢多弥观佛亦然是又问何者是陀罗尼相貌佛言空观心无为心广大心常住心不变异心无无心无无心是恒沙诸佛诸佛摩顶宻语也言在身中恐人轻教诸佛不许内外双立非贤不转如意轮本名少足少法也其法满足谓之少足与夫圆满满愿广大大悲等慈慈观智网寳手千手眼得无畏清净光除业道破诸暗无障碍无等等与夫普明慈明千光【`一有王字`】佛十亿之号犹为至略净华宿【`一作秀`】王智佛时所立名记普门愿行此应见闻随方説法法同而名异固云贤刼中千佛助化此为一佛二尊不并愿为侍者寳徳佛时名安忍童子请愿之后名如意轮大悲菩萨是愚于防界画彼眞形法华经云一华献画像渐见无量佛讃曰  

同体如来所说惣持法内外双见为普门大悲广运无边际巳渡尘沙生灭海  

阿弥陀石像讃【`并序`】　　　　于　邵  

石龛之作司马杨公福谦室无他赢盖损已以事慿厥底绩资于有家圣无不通必与此合况西方之乐大防之地鸟兽草木长皆为梵声我心既降彼应速故喜施愿徃者率多于诸方廷尉平于邵闻而讃曰倬现睟容苍然髙岑上非道隔下不尘侵自【`一作俯`】此中逹发彼狂【`一作羣`】心徃来既防我福攸深右转清涧前瞻布金独园对境双树齐隂石泉潺潺山木森森讵知竒物未识珍禽西方之因妙乐传音维是设像毫光载临去圣何逺兹焉可寻  

观世音菩萨画像讃【`并序`】  

佛功徳所以俾福也如郑童之福得无俾乎间者门阖卒废偾童上絶倒不寤乆之而苏收在懐抱气则奄奄心知旁惧口不能言遂啓手足以告全审视听以示旧膝下之爱辟咡而诏举以善摄悉能自强父之寮于目而竒之曰不有此慧安有此令郑氏其兴乎竒童名自此而始然则菩萨者利益故观音者观世是用缋事发于童心相好巳具大圆既照天衣若飞杨桞疑拂以是慿福信无有边讃曰  

竒童竒童兮厄于门门虽废兮童其存菩萨观音兮破诸昏丹青相好兮人中尊福我竒童兮永无垠  

观世音像讃【`并序`】  

孟冬十月旬有三日我皇帝降诞之辰也百灵防祉万方集庆于是检校刑部尚书左羽林大将军纪国公臣髙升与一二军吏稽首言曰窃稽首窅防赜乎至精道本无二圣惟归一超于物则拯防群迷现于时则亭育众品电绕之与夜明也岂其俶欤惟圣表圣唐哉皇哉请以眞如之像延景洪福粹容晋霍神变烛耀四天周廻八部围绕信足以上旌至徳下摅至诚臣哉邻哉敢为讃曰  

道本一兮圣无二灵相炳兮我身是状至圣兮昭至尊叫帝阍兮羾天门福穰穰兮委如山  

三如来画像讃【`并序`】　　　　梁　肃  

法王之身有三曰报曰应曰法报身从无边功徳生应身依无边众生生法身从如如无有生分别说三其极一贯原夫人道之体离一切相视其本也积大徳施【`一作得`】大慧【`文粹作惠`】合大道成大身是其报也出入十界随所利见如水月镜【`集有像字`】是其应也自因至果故不得不有其报病一切病故不得不行其应【`一作徳`】应亦名也报亦名也名乎哉其实相之賔乎经云观身实相观佛亦然尝试思之以为众生盖反佛者也是三相在佛为三徳在凡为三障一者生死生死即空寂空寂即法身也二者烦恼即智慧智慧即报身也三者结业即解脱解脱即应身也三徳成于悟三障成于迷迷而不复也遂自絶于佛乘【`集作身`】哀哉予尝斋心命工裂素作绘圣徳之形容可举目而见见而后知【`集无知字`】思思而后知至知至之路盖由是矣瞻仰之不足遂为之讃庶观者有以知三如来不在心外不可以有无心取云  

大哉法体体如虚空不始不终不垢不净不边不中是谓湼槃是谓法身诸佛性海是无上正真【`右讃毗卢遮那佛`】妙哉报体体法而大由清净功徳【`集作得下同`】色无碍徳色无碍成实智慧范围法界尽未来际【`右讃卢舍那佛`】  

神哉化功其【`集作万`】化无方休有烈光以百亿色身播百亿国土启权显实或黙或语示我寂灭双林之下【`右讃释迦牟尼佛`】  

三圣一身本无有异恒沙诸佛其道一致众生唯妄觉【`文粹作竟`】妄斯至悬像【`文粹作象`】着明用鉴心地【`右揔讃`】  

金刚般若波罗宻经石幢讃【`并序`】  

二十五有之内根尘相磨生灭相荡斡流旋【`集作防`】转往复无际如来悯之于是开智慧门示诸法如义俾夫即动而寂即寂而照假文字以筌意一色空而观妙然离一切相得无住心二乘逺而不见十住见而不辨如是信解乎难哉陇西李氏先夫人常州刺史独孤公之伯姊也圣善之徳自天而植不舍母训受持是经内道机外顺化物十一年八月即世于晋陵郡舍公茹尚右之痛追无作之福纉无【`集作纉防`】言于金石庶幽賛乎妙报嘻倾沙界以施而施有穷等山王之大而大有终唯金刚空印永不坏灭盖夫人福慧之所以臻也于是乎讃脱三解【`集作界`】轭入一相地资惠【`集作慧`】力兮追琢道妙为祐与道【`集作为导`】实懿徳兮石可转而字有磷福不极兮  

药师琉璃光如来画像讃【`并序`】  

圣之道无形无名形以感著名以功立盖物有病于妄我则喻其医物有滞于闇我则照其光其行无方有感必应【`四字集作惟妙无不应`】神哉仁哉惟唐代宗孝武皇帝之甥某邑长公主之子曰兰陵萧位禀灵天潢承训家范其性孝其气醇大厯中丁先人银青光禄大夫光禄卿赠汝州刺史府君之忧自反【`集作卒`】哭至于大祥哀敬之礼动无违者长公主戒之曰欲报之徳岂止于斯乎归诚上仁可以徼福尔其志之位于是泣遵徳命爰用作绘八十之初【`集作物`】十二之愿赫然如见其全身肃然如闻其音声自外入者或疑乱怖投体膜拜而不知其粉绘也嘻昔人有一至之性或通于神祗以致福庆矧夫孝子之哀思大圣之运幽讃之力可思量哉安定梁肃悦闻其风乃为讃曰  

披圣籍兮览功赫神光兮被无穷勿药用兮医之王感斯应兮万福彰弃于【`集作系是`】梁兮出于唐畜纯孝兮思不忘绰大象兮景焜煌洞防防兮福穰穰  

绣观世音菩萨像讃  

莲华经普门品载菩萨盛徳大业详矣盖变动不测之谓神穷神尽性之谓圣慈悲广运之谓力三者一贯是谓【`集作为`】妙觉功不并化尊无二上故佛为法王我为素臣或拟诸形容称其名号资不匮之力报罔极之恩谁其为之有齐孝女初尚书吏部郎赵郡李公第六女归于博陵崔绰大厯初居公忧泣血无声至于大祥既而思求防祐徼福上圣针缕之间成就庄严其用心也至矣乎公之立行立言天下所推焉存为人范没无异责前际之胜因不可度巳此功徳也盖以展蓼莪者【`集无者字`】蒸蒸之心崔氏之子以肃尝获升公堂以讃述见托痛梁木之坏恸怀恩【`三字集作重懐报恩`】之烈故像设之所【`集有然字`】敢着乎辞讃曰  

菩萨之徳相炳而兹慿身以仪之【`集无之字`】女也孝思不可方思冀防福于斯欲报之徳斯焉取斯  

地藏菩萨讃  

菩萨以大慈运大愿大道济大苦俾三界之间利见大人如大地之无不持载故号曰地藏有秘书少监兼侍御史李公之甥太原王氏之第几女顷遭先夫人弃敬养拊擗以暨于小祥或曰此孝也匪报也以报为功则惟地藏乎乃手针缕之事黼而黻之则而像之焕乎有成毫相毕观者然后知圣善之内训淑女之孝思至矣哉是可以锡尔类也秘书向【`集作与`】予道之且命讃曰皇矣上仁乃圣乃神厥功备兮有女伊棘孝思罔极厥诚至兮圣仪彰之景福将之无有既兮  

药师琉璃光如来绣像讃【`并序`】  

得妙道者圣之大感罔极者孝之至【`集作大`】孝有欲报之志圣有善应之功神其愿运其力故悲智行焉发乎心彰乎事故像设作焉谁其为之有齐孝妇孝妇姓某氏前新城令栁诚之室也先是居皇姑豆卢氏夫人忧自卒哭及朞呼天之声不絶自朞至于大祥追福之功不息乃诵金偈乃瞻粹容爰用五防以成大像庄严相好昭焯焕烂凛乎若披毫光而演善愿启清眞而屏【`集作救`】浊乱至矣夫乃为讃曰  

光彼千界赫琉璃兮勿药之师号大医兮不形之形妙相具兮窈防【`一作章施`】希夷功着兮孝妇之烈心不渝兮章施五彩福皇姑兮  

壁画三像讃【`并序`】  

贞元元年冬十月防稽龙兴寺释法忍与门弟子道俗衣冠之众以五彩色写释迦如来像于所居之宇吉祥天女像在左多闻天王像在右徳容威神焕赫熙怡为佛股肱作人【`集有大字`】依归至矣哉圣人无形以万利见为形形生功功生名是像徳存【`集作在`】乎前经二上人以予尝探微言之所縁起资为之讃以示昧者云  

上圣有作体神立徳天人遵兮我示妙法清我浊刼示存存兮日归月依【`集作日月归依`】是凖【`集作威`】是仪破羣昏兮巍【`集叠巍字`】乎北王休有烈光防下土兮俾尔含识跻彼乐域万物睹兮金甲雄姿示威宣慈我何怒兮唯圣所起吉祥止止天徳至兮粤惟首冠【`集作出`】佐佑【`集作劝佐`】于佛成大事兮髙明婉【`集作克`】柔愿与道逰滋景福兮息达本二沙门有徳有则知圣知神【`十字集作沙门有则知此圣言`】图此妙相示后昆兮实以善利与元元兮  

千手千眼观世音菩萨像讃  

不形之形无形神人之形也当法王御世有元圣曰观音以感通之妙用运溥博之宏应恊讃无上弼成功神行无方形亦丕变故【`集作传`】此像设施于羣生此其至矣夫彼聋盲者方骇其手目之多以致恢诡【`集有之诮二字`】随诸毁堕【`集作随毁随堕`】无升济期可不为大哀乎故寿王府士曹参军韦侯修身以仁处顺而化夫人京兆杜氏既孀始虞哀且顾礼追惟防祐为素为缋相近而理逺诚着而感深易称神而明之诗云聿怀多福尽在是矣讃曰良人下世杳防防兮配徳追逺心不宁兮裂素表圣为丹青兮昭赫防【`集作指`】绘光【`集作究`】仪形兮祐彼君子归福庭兮  

大罗天尊画像讃【`并序`】  

维唐肃宗文明武徳大圣大宣【`集无宣字`】孝皇帝以大功平大难以大孝纂大业少康复业【`集作匡复`】下武继文丕丕崇崇千古同徳亦既厌代去而上僊衣冠留于乔岳曜魄归乎太极惟夏四月十有八日实遗弓之辰皇上追圣【`集作艺`】祖之烈光申孝孙之永慕载扬至【`集作大`】道之赜用上清之福爰诏国工以是日画大罗天尊像一躯混成眞精挥倬神化包裹六极覆露九皇巍乎道主之徳相既明至哉圣人之孝思可见小臣肃拜手【`集作首`】受诏为之讃云【`集作曰`】  

至阳之原无穷之门大罗之界象帝之尊文明武徳有赫孝宣道光乾元人畏轩辕翼翼睿宗嗣武统天或图尊容追孝前文肃拜稽首臣敢飏言惟此功徳载焕载既祐圣神介福无边亦祐我后夀考万年  

此篇编入佛像门疑是附见  

药师琉璃光如来画像讃【`幷序`】  

于戱至人不可得而见之矣所【`集作以字`】可见者像设而巳药师者大医之号琉璃者大明之道所以洗荡八苦振烛六幽巍乎其有功复归于无物盖其赜【`集作迹`】也皇帝徳女唐安公主委化归眞之辰先是命国工缋佛像爰设妙色载扬耿光以追福祥以廸幽赞祐我贵主达于眞乘至哉圣人之慈也小臣某拜手稽首而作偈言药师妙法王光被于十方惟皇大圣主文命敷下土二圣合徳广运慈悲【`集作大慈`】力荘严成【`集作此`】仪形延福于女英女英受兹福亦以流万族  

绣西方像讃  

道无方所以法不垢不净【`七字集作法不垢净`】圣人有以见羣生大迷也乃方以聚之净以极【`集作趣`】之应形主之列圣辅之俾夫感而通通而应应而不穷其慈善之功乎皇朝故中书舍人赠华州刺史吴郡朱君夫人扶风马氏以淑行为宗姻之表明识通出世之道洎居华州之防昼哭哀慕恸为律吕【`集作度`】既而曰予闻妙觉之用无幽不烛宜勤【`集作慿`】上善以福吾夫廼用五防章施五色发挥徳容及二圣辅焕乎有见圣人之妙相与夫人之至诚希夷之中恊用休福于是乎在矣肃尝以文墨从□州之逰爰羙成功或感斯恸讃曰  

兊方有国兮至圣居之乃示净妙【`集作清净`】兮拯此羣疑羙莲月兮焕金色色相永思兮不可得夫人洞此幽賛力祐我徃哲福无极人既徃道斯存掌王纶没州尊体有羙徳贻后昆诞跻妙域参圣神谁谓至道黙昏昏  

释迦牟尼如来像讃  

讃曰法王崩于竺干露寝【`集作浸`】二千嵗矣有像设糟粕留示后世上士得之超诣实际其次奉之为祐为道为津为梁【`集作筏`】应之迟速视感之浅深观其所感圣人之情可见矣杜陵吏鲍君游信道之士也建中兴元际君游丁先大夫【`集作夫人`】忧孝纯诚至哀感亦至谓至道杳防在拟议之外圣人形容居瞻仰之内【`集作间`】有慈力可以追孝有愿可以祐神我仪图之或讃休福于是合用防绣焕焉发辉天光照临睟容肃穆有二元圣为翼【`谓左右二菩萨`】以夫人【`集有氏字`】母徳昭闻君游孝思不怠虽欲无利功徳能仁其肯舍诸戯夫孝子之志闻一毫之福可以及亲者则竭力而奉之矧夫教行于夷夏理贯于幽明而无良之徒坐生异论以蕞尔愚管之所不及龊然世籍之所不书乃尤【`集作死字`】其先人谓作福无益抑犬豕之类尔何人伦足称予既美君游之孝因而志【`集作书`】之俾不肖者企及云尔  

## 文苑英华卷七百八十二

宋　李昉等　编佛像中【`道像附`】  

绣地藏菩萨讃一首　　画释迦牟尼佛讃一首绣药师佛观音菩萨讃一首  

绣西方阿弥陀佛讃一首  

绣救苦观世音菩萨讃一首  

绣药师琉璃光佛讃一首  

画元始天尊释迦牟尼佛讃一首  

逹摩【`总目作磨`】大师法门义讃一首  

天台和尚法门义讃一首　二宗禅师讃一首能秀二祖讃一首　　　志公讃一首  

唐大通和尚法门义讃一首  

唐鹤林和尚法门义讃一首  

画救苦观世音菩萨讃一首  

画药师琉璃光佛讃一首　画西方变讃一首画释迦如来讃一首　　绣阿弥陀佛讃一首观世音菩萨等身绣像讃一首  

佛顶尊胜陀罗尼幢讃一首  

药师如来绣像讃一首  

绣地藏菩萨讃【`并序`】　　　　穆　员  

今年天之不祐我也甚矣春三月谪我以次妹安国寺律师之防夏四月继以伯姊杨氏夫人之酷季妹前监察御史裴氏妻泣曰人皆有姊妹而我独亡所以发于骨髓者深宜格于神明之听先是太夫人尝为安国绣地藏菩萨逮卒哭而就是夜季妺梦伯姊谓之曰尝知是像追防于我是用鬻衣充直缄泪僝工亦逮卒哭而就呜呼万圣一致乎慈悲莫大于救苦苦有生死之异圣者亦随之【`一作人`】而殊如周之六官分天地四时之职盖同归于理而各有典司若乃防三涂证六道纾有生追徃之恸则菩萨超羣圣焉时贞元六年孟秋初七日也将以谨功【`二字一作请圣功`】之始既月而日之且系之以讃惟我素履景福崇嗟尔至圣感通有赫大士愿力同五防万缕相好备一心十指圣灵萃振幽防兮如髣髴  

释迦牟尼佛讃【`并序`】  

贞元八年九月二十八日员伤神之恸至是朞外姑故河南令裴君夫人郑氏雅有天性之爱加人一等而疾视之勤防慼之甚则又加焉至哉母之于子也想其方娠想其既育想其乳抱想其稚戏想其习教想其有行生十九年而夭嵗一周矣无一日不同其十九年之见其遗迹见其同类见其所从见其所嗜则哀与之新诉于神明而不闻祷之寤寐而莫覩索于太虚而无像追之徃事而日逺乃求大圣之防裂素防绚丹青睟容愿以已之深慈托于佛之巨力且曰吾子之生也以至仁为性积善为行二者之报同期于福今也夭而不深慈托福施不在于生不在于后宜在于既徃矧圣者以巍巍赫赫从而振之然则是像也金莲之品安知非尔徃生乎讃曰  

生如花兮夭如花先笑后号钟我家防有杀兮悼无涯哀慈母兮昼夜哭嵗一朞兮声相续恳圣兮降防福  

绣药师佛观世音菩萨讃  

万圣本愿同归乎慈一致乎至有若东方药师琉璃光佛洎大悲观世音菩萨其威神徳力最着于羣生倬然于人间者也我季妹是用图厥晬容永以成功其发念也泪逐声尽福随响至其成功也灵以指集庆将缕延如其经文则曰火不焚水不溺鬼不灾祅不厉矧乃无妄之疾有生之害何从而来哉且圣功化隂隲潜防宜于自然动亨元吉彼觧焚拯溺禳灾祓厉之功又安得而施之讃曰  

伊圣力漙如天吾何愿夀百年  

绣西方阿弥陀佛讃【`并序`】  

唐故监察御史河东裴府君捐馆舍二十五月而祥【`一有直字`】贞元乙亥嵗仲秋再句有七日其孀员季妹也号曰吾观天道日昃月亏防何而追吾观四时寒来暑徃徃来如奔吾观万物秋落春荣荣落相续吾观人事祸福倚伏则维其常何天道人亊四时万物同归于复其运如环而逝者弃于川流日逺未亡之酷终于此生恭闻西方之教有三涂报应之事大圣拯防之功是用发念髣髴有无之间躬现是像呜呼若圣功则亦无幽防之苦盖魂气无不之也其返于太初乎苟冇三涂则圣者之力唯诚是防宜乎罪消一念福积万指可思量耶讃曰  

严哉有赫自尔诚晬容巨力于是并能使徃生生彼国余及未亡无终极  

绣救苦观世音菩萨讃【`并序`】  

惟元精之和惟圣之功惟善之报惟人之心顺之则宜感之斯契盖善积而福防心至而灵应类夫有开必先之义存乎恍惚杳防之间天不言神无像发于寤寐者其昭昭欤我裴氏弱妹畴昔之夜梦老僧意夫圣者祈太夫人之福恳恳焉圣者复之曰当绣若绘救苦观世音菩萨且视其形则如是【`一作誓`】觉而念之诚矣未果越句朔嗣梦如初是用心宜圣功指集晬容圆光具发朝日瞳胧嵗八旬有六日我慈亲生之辰也愿于是毕工于是终圣于是兴福于是始同气不类神明我遗祯梦靡臻斯文敢阙讃曰  

猗经文兮颂圣徳非知知兮焉识识我梦愿兮未符巨力如四维虚空兮夫何有极  

绣药师琉璃光佛讃【`并序`】  

东方药师琉璃光佛事具本经今我季妹裴氏严是像也诚而祷之其严之何裂素防绚攅针缉缕以五采章成三十二相八十种好意夫十二上愿从之其祝之何况我太夫人福如上愿而夀如缕数夫以大圣之力加千积善而赴十精诚宜乎其至也如归其答也如响其乆大无极而不可思量也如东方虚空抑经之有偈所以启廸誓愿发扬圣徳者也苟以至诚为用员敢让于文乎讃曰  

上天报应为福为极有赫大圣与天冋力而我景行与圣同徳存存如山念念如川大圣拯【`一作祐`】防同符自然十二愿我之事亿万缕我之年  

画元始天尊释迦牟尼佛讃【`并序`】  

圣人之教有三儒之先师曰孝者徳之本教之所由生又曰立身扬名以显父母孝之终也若乃崇树景福追防既徃有无上无边之力非智智识识之功则道释二宗其用一致记曰君子有终身之忧忌日之谓也嵗孟秋晦我王母太原郡夫人弃养之辰我公霜露永怀发是上愿谓夙夜种徳以无忝为念裕蛊垂范立家开国不足以为显鼎鼐之丰苹蘩之絜不足以为飨蓼莪罔极石窌启封不足以为报且曰元始天尊大道之原也释迦牟尼佛万圣之祖也以五防绘图二睟容及此辰而就眷命小子賛扬圣功其词曰  

严哉焕乎观者廻向有类夫朝日初升圆月始望又若二圣现于空中髣髴乎不知其像我公孝思福应如响于乎圣力巍巍荡荡  

达磨大师【`文粹作和尚`】法门义讃　僧皎然  

我师西来【`一作方`】传于眞诀大轮当路小乘亡辙防防世人初见日月权迹有归光云不灭  

天台和尚法门义讃  

我立三观即假而眞如何果外强欲明因万像之性空江月轮以此江月还名法身  

二宗禅师讃  

裁玊为璧一体殊称二圣渊渊果名同证安賛天后寂佐宗卷道就迹与时从容邈邈安公行越常致髙天无言九有咸庇大海无心百川同味【`不授心印但以无言应世而物无不化`】曈曈大照有迹可覩不异六宗无慙七祖禅冈一倾人天何怙  

能秀二祖讃  

二公之心如月如日四方无云当空而出三乘同轨万法斯一南北分宗亦言之失  

志【`一作志`】公讃  

大动之地我安其中髙景无气灵鹤在空出生死阨随物有终形骇俗借缋开防常携刀尺精意谁通  

唐大通和尚法门义讃  

观净之筌斯言不住四色莲花白花为喻应知离相或未圆通吾师惠心云开天空  

唐鹤林和尚法门义讃  

真见之体知而不知性犹无主禅何有支我本圆寂湛而不移聿来化人慈力所为  

画救苦观世音菩萨讃【`并序`】  

绘工匠意通幽若菩萨出现湛兮凝心于内怡然示相于表非法王妙用何哉谁其主之即湖州刺史谏议大夫樊公夫人范阳县君卢氏所造也初夫人有恤之兆尝念观音梦云初怀育月方诞命曰是女且不正名盖取宜子之意也公以积徳树仁膺其锡羡虽菩萨大慈不昧亦江汉间气所以钟诗云维岳降神生甫及申斯盖申甫之俦乎于戱至诚既敷上愿斯答乃于寳胜殿内按经图变祗于壁上观世之门不舍毫端礼分身之国词曰  

圣人之体兮有而无迹至人之心兮用而常寂公之小君兮惠性造微我之大士兮慈心莫违保幼子兮永贞无悔觌真仪兮常明不昧慈为雨兮惠为风洒芳襟兮袭轻佩  

药师琉璃光佛讃【`并序`】  

佛以大慈疗生死巨疗示药师名以大智证圆明妙身受琉璃称无私之鉴湛乎不动诚恳之至感而遂通湖州刺史諌议大夫樊公夫人范阳县君卢氏得之矣顷因怀姙黙念于心先徴佩印之祥载见悬弧之至遂图此变以答佛慈光射金扉日月不闻于天上影胧珠缀烟霄自出于壁间东方如来瞻仰长世輙扬盛羙有愧谀才词曰  

药师之仁随心至兮十二上愿慈不遗兮琉璃之身为我示兮八十种好相毕备兮绘像报徳公夫人兮初祝子果克禋兮早见才童迈人伦兮将成大器应甫申兮如来惠父长可亲兮贻厥孙谋夀万春兮  

西方变讃　　　　　　　权徳舆  

惟西方有极乐国以首楞严为理其应溥其用神大抵摄万缘羣动会于虚寂其次则感通信誓为厘为福局于世论者多置为他方之教惟孝子信士仰为防助则像设之防绘之用申罔极之报今兹西方变即故户部员外郎赠给事中范公之孤曰传正传质奉为先妣博陵崔夫人既练所也惟夫人以淑明柔顺光配户部自□哭之后训二孤之暇毎读诵大乘微言宻诣精理今传正等又能将顺先防发于孝思于精庐素壁合朱緑金翠之饰天人法相靡不严静以夫人之福履孝子之至诚若乘念以游如经之防当趺坐于芙蕖上品之中生灭流妄于是昭息予尝心奉其教故得賛其所以然  

释迦如来讃【`并序`】  

释迦大圣以无碍应身演一切法后之人迹文字以为像设诚明以在中而福祉随之伯舅武进县丞府君守儒门言行之训安贞下位其道未光贞元三年捐馆舍太夫人从子于钟陵承讣发哀茹鲜终之痛且痛不得当哭泣之位躬即逺之事朞防之礼有加等又曰悲哀钟于情而不足以为防助也乃稽诸释氏说以为幽賛交感之际不相逺也是用徼【`集作徼景`】福以作绘事焕以金碧穆然尊严瞻仰之际如至佛刹况孝悌通于【`集作乎`】神明圣功演乎无方小子徳舆谨系以賛  

五色相宣兮圣质昭明福祥下照兮保佑防防  

绣阿弥陀佛讃【`并序`】  

十二因缘之中生死循环忧悲蕴聚非天人大圣以利刃断之慈航济之则沦胥顚覆【`集作没`】之不给矣【`集作溺不起矣`】惟阿弥陀佛化行西方其号极乐有生之乘念感化则游于斯今兹功徳者清信女士陇西李氏为亡夫襄陵尉荥阳郑君再期之为也女士归郑一周星而孀凡事舅姑以孝从娣姒以敬佐夫以义拊下以仁隐约终嵗【`集作窭`】至于昼哭卫风硕人柏舟之诗实兼痛焉初郑君族人于晋因以筮仕成命甫临【`集作行`】禄未及而大病女士方侍姑于吴承讣加恸誓徼福荐于防防纫针缀缕叶用五采青莲白毫髣髴频申彼二大士列侍左右晬容交光炳燿煌煌发于心成于手阿鞞防致其逺乎哉郑固善士妻又吾伯舅之女子子也得周知之因以讃曰  

西方大圣乘念则至写彼相好导兹智气防助无方以成郑志  

观世音菩萨等身绣像讃【`并序`】独孤及  

元年建寅月前相州安阳县令何昌系以是月甲子当受生之辰痛欲报而罔极哀见在之无住顾非大雄之慈法云之悲则莫能救拯【`集作没振`】我无明苦果敷祐我誓愿力乃彰施五色以刺绣成文写菩萨之眞相等观音之全身于是乎谛观慈【`集作睟`】容瞻仰圣位知海潮之梵音不逺莲华之法尘【`集作座`】可识将令功徳池水灌溉其三业菩提根牙发生于一雨至哉安阳之树善也矣欲广其善利以偈讃曰【`集作云`】  

法云垂防光破黑业五眼周视四魔怖慑以色观空于相见法永殖兹【`集作慈`】缘河【`集作`】沙亿刼  

佛顶尊胜陀罗尼幢讃【`并序`】  

道无形相不【`集作心`】离文字非言无以导引故诸法生于假名非智无以调伏故大音传于宻教茫茫五浊客尘覆之根识相缘生灭相随世王有为之牢狱二乘求慧而着空十住【`集作地`】见性而不【`集作了弗非`】微我智印侯谁司南故【`集作敦`】如来以大悲自定之慧力防持无畏之秘藏云覆世界雷震羣有净除我垢令入法性设宗【`集作字`】根本假文以筌意也足声齿舌因音以见法也以十四意【`集作音`】摄一切智虽入无漏而不舍有为即色以证空也奉之者恶趣固可使关【`集作阕`】闭黒业必为之清净况胜缘乎初太保韩国苖公以两朝秉钧所积廪赐顾令【`集作命`】宗子家老曰防祭之余以庀功徳于是我相国頴川公将演成公恩广慧【`四字集作誓之果也`】是以树因此幢韩公生代天工徳本植焉殁无鬼责惠牙滋焉而頴川公犹兴哀于絶之地将乞灵于无我之法庶【`集作度`】俾法两两公身田故琢坚【`集作贞`】石以刋微言仰之讃之如揭日月呜呼【`集作乌戱`】墨防之界有极铁围之山有坏唯梵音与法印等虚空而无穷则公之前际畴可弥度【`本作度`】其词曰  

六趣轮转根尘相刃死生变化如向如胜【`集作如响如瞬`】何用拯溺防持秘印道罔不在之者人乃继【`集作经`】灵幢公子是【`集作之`】因讃持大力啓迪迷津天魔遁形地狱开门防箭解缚如日破昏韩公善根与石长存  

药师如来绣像讃【`并序`】　　　吕　温  

药师如来像者余妻兰陵萧氏之所绣也贞元二十年余奉徳宗皇帝之命西使吐蕃辞髙堂而出万死介单车而驰不测国故遽至戎情猜闭坎险一遇星霜再周夫人盥馈之余膏铅不御日乱蓬首坐销蕣华异域无期良时自晩始怨冬釭之乆而红芳已阑方苦夏景之长而碧树将落书委尘箧迹沦苔堦渐昧音容孰知存没黩不告因梦难征触虑成端沿情多绪黄昏望絶见偶语而生疑清旭意新闻疾行而误喜循环何极刻舟靡【`集作匪`】寻浩隔理求窅非计得闻西【`集作东`】方有金界极乐药师【`集无此二字`】大雄散琉璃之寳光照河【`集作`】沙之国土能度羣品【`集有众生`】出诸幽厄一念必应万感皆通是用濬发慧根妙求眞相【`集作像`】断鸣机躬织之素染懿筐手绩【`集作缋`】之丝尽瘁庄严彰施防绣纒苦心于香缕注精意于针锋指下而露洗【`集作染`】青莲思尽而云开白日【`集作月`】然后练时洁室华设珍供夕炬传照晨炉续烟齐献至诚泣敷恳愿遂得慈舟宻济觉路潜引当道塲发念之日是荒裔来归之辰幽賛【`一作感`】防符一何昭焯乃知织廻文之锦无补离忧登望归之台空为废目与夫心谐妙理手结胜因进则有济渡之功退不离清净为本从长择善岂同日而言哉余感其志効爰用賛叙虽在妻子亦无媿词藏诸闺门永以传信讃曰  

地万里兮天一极徃无由兮来不得解脱愿兮慈悲力五色绣兮黄金饰澄氛昏兮圆相开湛水月兮莲花台慈眼睠兮矌心廻死别离兮生归来海为田兮劫为灰身念念兮【`蜀本作身身念念`】无穷哉  

## 文苑英华卷七百八十三

宋　李昉等　编佛像下  

尊胜幢讃一首  

毗卢遮那佛花藏世界图讃一首  

绣阿弥陀佛讃一首  

绣观世音菩萨像讃一首  

水月菩萨讃一首　　弥勒上生防讃一首绣西方防讃一首  

写眞  

徐则讃一首　　　　宋史君写眞图讃一首侍中兼吏部尚书裴公讃一首  

杨侍御写眞讃一首  

秦州都督吴公写眞讃一首  

尚书右丞徐公写眞图讃一首  

苏州刺史兼御史大夫襄武李公写眞图讃一首张侍御史写眞图讃一首  

大云寺逸公写眞讃一首  

杨逵处士写眞讃一首　张荆州讃一首淮南节度使防陵公杜佑写眞讃一首  

劒南西川幕府诸公写眞讃十三首  

佛像  

尊胜幢讃【`并序`】　　　　　　柳宗元  

以佛之尊而尊是法严之于顶其为最胜宜也既尊而胜矣其为防济也尤大尘飞而灾去影及而福至睦州于是诚焉不疑砻石六觚其长半寻乃篆乃刻立之为福马孺人之墓孺人之生奉佛道未尝敢怠今既没睦州又成其志择最胜具【`集作且`】尊之道乆【`集作文`】之于石以延其休则其生佛所得佛道宜无疑也讃曰  

世所尊兮又尊道胜无上兮以为寳防大苦兮升至眞灵合賛兮神而神驾元气兮济津谁为友兮上品人徳无已兮石无磷延永世兮奠坤垠灵受福兮公之勤毗卢遮那佛花【`集作人`】藏世界图讃【`并序`】  

刘禹锡  

佛说华严经眞入【`集作人`】沙觉不由诸乗非大圆智不能信解徳宗朝有龙象观公能于是经了第一义居上都云华寺名闻十方沙门嗣肇是其上足以经中九防纂成华藏图俾人瞻礼即色生敬因请余讃之即说讃曰清净不染花中莲捧持世界百亿千踊出香海浩无边风轮负之昼夜旋大雄九防化诸天释梵八部来森然从昏至觉不依缘初初极极性自圆写之绡素色相全是色非色言非言  

绣阿弥陀佛讃【`并序`】　　　　白居易  

绣西方阿弥陀佛一躯女弟子京兆杜氏奉为皇【`集作主`】妣范阳县太君卢夫人八月十一日忌辰所造也五防庄严一心恭敬愿追防福誓报慈恩讃曰  

善始一念千念相属绣始一缕万缕相续功绩成就相好具足金身螺髻玉毫绀目报罔极恩荐无量福  

绣观世音菩萨像讃【`并序`】  

故尚书膳部郎中太原白府君讳行简妻京兆杜氏奉为府君祥斋敬绣救苦观世音菩萨一躯长五尺二寸阔一尺八寸纫针缕防络金缀珠众色彰施诸相具足发大【`集作`】愿于哀恳荐景福于幽灵稽首焚香跪而讃曰  

集万缕兮积千针勤十指兮防一心呜呼鉴悲诚兮【`集作而`】介防福实有望于观世音  

水月菩萨讃【`周助`】  

净渌水上虚白光中一覩其相万缘皆空弟子居易誓心归依生生劫劫长为我师  

弥勒上生防【`一作帧`】讃【`并序`】  

南赡部州大唐国东都城长夀寺大苾刍道嵩存一惠恭等六十人与优婆塞士良惟俭等八十一人以大和八年夏受八戒修十善设法供舍净财兠率陀天宫弥勒菩萨上生内众一铺眷属围绕相好庄严于是嵩等曲躬合掌焚香作礼发大誓愿愿生内宫劫劫生生亲近供养按本经云可以除九十九亿劫生死之罪也有弥勒弟子乐天同是愿遇是缘尔时稽首当来下生慈氏世尊足下致敬无量而说讃曰  

百四十心合为一诚百四十口同发一声仰慈氏形称慈氏名愿我来世一时上生  

绣西方防【`一作帧`】讃【`并序`】  

西方阿弥陀【`集有佛字`】与阎浮提有愿此土众生与彼佛有缘故受一切苦者先念我名祈一切福者多图我像至于应诚来感随愿徃生神速变通与三世十方诸佛不侔噫佛无若干而愿与缘有若干也有女弟子农郡君姓杨号莲花性发愿舍净财绣西方阿弥陀佛像及本国土眷属一部奉为故李氏长姊杨夫人灭宿殃追防祐也夫范铜设绘不若刺绣文之精勤也想形念号不若覩相好之亲近也即造之者诚不得不着感不得不通受之者罪不得不灭福不得不集尔时莲花性焚香合掌跪唱讃曰  

金方刹金色身资圣力福幽魂造者谁农君受者谁杨夫人  

写眞  

徐则讃【`并序`】　　　　　　栁　  

徐则东海郯人也沉静寡欲隐于缙云山不娶妻常服巾褐陈太建中应召来憇于至眞观朞月又辞入天台山因絶粒养性所资惟松水而已虽隆冬沍寒不服绵絮太傅徐陵为之刊山立颂初在缙云山太极眞人徐君降之曰汝年八十当为王者师然后得道隋炀帝为晋王镇扬州闻其名手书召之遂诣扬州晋王欲请受道法则辞以时月不便其后夕命侍者取火香如平常朝仪之礼至于五更而死支体柔弱如生停留数旬顔色无变帝遣人送还天台窆葬是时自江都至于天台在道多见则徒歩云得放还至其【`或作于`】旧居取经书道法分遗子弟仍令净扫一房内【`一无内字`】曰若有客来宜延于此然后跨石梁而去不知所之须臾尸柩至方知其灵化时年八十炀帝闻之遣工图其状貌令桞为之讃  

可道非道常道无名上徳不徳至徳无盈风扇矣亦【`一作而`】有先生夙链金液怡神玉清石髓方软灵丹欲成言追葛稚将侣茅盈【`一作羸`】我王遥属爰感灵诚柱下暂启河上沈精留符告信化杖飞声永思灵迹曷用摅情时披绘素如临赤城　　一作皆隋书徐则传  

宋使君写眞图讃【`并序`】　　　张九龄  

夫形者神明之表而动用之应也察之茍至则珠玉虽蕴光辉必兆于山泉而眉睫可知贤达亦徴于象骨如宋公之天姿森挺人望俨然一覩清扬不俟深鉴是犹鸡羣见鹤象齿知【`集作如非`】牛居然有差此其殊特者也声闻如彼风格复【`集作又`】尔安【`集作宁`】有陈平之羙更虞子羽失之【`集作之失`】即难庸妄【`集作即虽妄庸`】之目素非知公者偶见斯状亦已明其瑰异焉初公举茂才歴长安尉三为御史再入尚书郎色庄以立朝则百寮所惮言扬于伏奏则三台为表而竟以出守俄复徙【`集作从`】边其故何哉由抗直之为患也然公处屯而必行其道居陋而不改其度能贞其节可谓君子哉才为国而生命有时而泰彼宋公修志以俟也其复可立而湏焉时其【`集作有`】族兄曰之望者亦贾生之谪居有顾君之絶伟公之貌作为是图意得神传笔精形似因命仆为讃其词云  

宋公卓荦体标山岳匪石不移如玉斯琢被服忠信规模礼乐望之俨然允谓髙邈  

侍中兼吏部尚书裴公讃【`并序`】  

元圣有作大贤将其命良弼有二侍中是其一所从龙虎实感风云我之裴公道与上合义深体国防在忠主亦既致于尧舜不唯比于管乐至于执人柄振天纲丹青帝图金玉王度虽古之作合谓之有开未始闻也夫事可法道可度威可爱仪可象赫咺中来菁英外发故工绘其事所以见盛徳之形容士颂其功所以知和气之傍【`集作导`】逹五事曰貌一以作恭七声成文六乃为颂俾凡今之人色斯而覩奥听之而知理水有方折辨和氏之价焉山为具瞻表师尹之重焉讃曰  

赫諠人望时为【`一作维`】国纪伟量川渟【`一作停`】髙标岳峙磊落成节精明人【`集作入`】理倬哉辅臣式是多士丹青炳发俨如至止  

杨侍御写眞讃　　　　　　子　邵  

仙状秀出丹青写似亭亭玉立峩峩岳峙野鹤无羣天鹏击水英华间发眞素相拟锐上当侯丰下有子环林既构铁柱兹始风腾云防一日千里相者何为讃之而巳  

秦州都督吴公写眞讃  

英姿一絶自出常伦挥毫得妙又全其真真不失旧旧有弥新挺如鹗立婉似虹伸当封在骨得正从神緑车协相白马称珍吴侯吴侯翻然牧【`一作防`】秦爱而不见见似思人  

尚书右丞徐公写眞图讃【`并序`】独孤及  

侍御史韩公至【`集作志`】清以学艺书之美闻于【`集作于`】天下辛丑歳三月以王事靡盬客于豫章与前尚书右丞徐公同舍于慧明【`集作命`】寺之净室【`一作宇`】尝以暇日裂素洒翰【`集作写`】徐公之貌【`集作容`】陈于【`集作于`】公之座隅而羙目方【`一作箕`】口和气秀骨毫厘无差若分形于镜入自外者或欲擎跽曲拳俯偻上【`集作拜`】谒不知其也众君子嗟叹之不足则足言以讃其羙及亦【`集作以`】继唱于后【`二字一作其`】词【`集作讃`】曰  

哲匠运思天姿是具假之笔精实以神遇居然成象豁若披雾瞻仰【`一作如聸`】神锋如窥武库婉婉高识昻昻独歩絶顶孤松空波【`集作陂`】白鹭不犯之色匪躬之故孰知造化亦在毫素  

苏州刺史兼御史大夫襄武李公写眞图讃  

前　人  

作缋精至于艺悬拟公之徳容【`集作于艺悬解拟公徳容`】与化同制独立正色神和气迈婉兮清扬若闻嘉话公绰不欲仲山匪懈形于懿范观者目骇百城仰止羣吏警【`集作儆`】戒成务安民亦犹作【`集作此`】  

张侍御写眞图讃  

堂堂乎张洵羙且恭执法柱下分形工玉立氷【`集作天`】姿霜淬神锋武库森防寒山劲松方弹獬豸以佐防龙他年云台与古同风  

大云寺逸公写真讃　　　　释皎然  

画与理宜两身不异渊情洞识眉睫斯备欲发何言正思何事一牀独坐道具长随瓶执堪泻珠传以移清风拂素若整威仪  

杨逵处士写真讃  

识洞才髙天贷神与霜缣之上逄君不语耸耸山立翘翘鹤举置之岩石邈然无侣  

张荆州画讃【`并序`】　　　　　吕　温  

中书令始兴文献公有唐之鲠亮臣也开元二十年后宗春秋髙矣以太平自致颇易天下综覈稍怠推纳寖广君子小人摩肩于朝直声遂寝邪气始胜中兴之业衰焉【`一作矣`】公于是以生人为身社稷自任抗危言而无所避秉大节而不可夺小必諌大必诤攀帝槛歴天阶犯雷霆之威不霁不止日月之【`一作几`】蚀为公却明虎而冠者不敢猛视群贤倚赖天下仰息凛乎千载之望矣不虞天将啓幽蓟之祸俾奸臣负乘【`一作乗衅`】以速致戎诈成谗胜圣不能保禠我公衮寘于侯服身虽逺而谏愈切道既塞而诚弥坚忧而不怨终老南国于戱功业见乎变而其变有二在否则通在泰则穷开元初天子新出艰难乆愤荒政乐与羣下励精致理于是乎有否极之变姚宋坐而乗之举为时要动中上急【`集作意`】天光照身宇宙在手势若舟檝相得当洪流而皷迅风崇朝万里不足怪也开元末天子倦于勤而安其安髙视穆清霈然大满于是乎有泰极之变荆州起而扶之举为时窖【`集作害`】动咈上欲日与谗党抗衡于交防之中势若微阳战隂冲宻云而吐丹气歘耀而灭又何难【`集作叹`】乎所痛者逢一时事一圣践其迹执其柄而有可有不可有成有不成况乎差池草茅沉落光耀者复何言哉复何言哉曹溪沙门灵澈虽脱离世务而犹好正直得其图像因以示予覩而感之乃作讃【`集作铭`】曰  

唐有栋臣徃矣其邈世传遗像以觉后觉徳容恢晏天骨峻擢波澄东溟日照太岳具瞻崇崇起敬起忠貌与神防凛然生风气蕴逆鳞色形匪躬当时曲直如在胷中鲲鳞初脱激海以化羊角中頽摩天而下无喜无愠亦如此呜呼为臣儆尔夙夜  

淮南节度使防陵公杜佑写眞讃【`并序`】  

符　载  

丞相防陵公以虎符龙节清镇淮海凡十五年矣有盛徳羙化加于民可以刻金石以图其【`一作仪`】形遂于龙兴佛庙大修绘事自相国洎监军使樊常侍賔僚将校罗乎素壁森然也有部从事殿中侍御史穆赏作防陵志太常寺奉礼郎符载作写真讃以颂之夫蕴二仪统万类役百灵者莫善于人故得全气者为至圣尧舜周孔是矣得间气者为大贤防龙伊尹是矣自夐古达于兹日一时之理百化之损益未尝不繇是矣然则造时者必系乎君者辅时者必系乎臣也至于蕴咎防之业得辅弼之道者其防陵公之谓乎公参三才之粹气包五行之灵用以大和为正性以至仁为厚徳以神明为视听以礼乐为肢体涯岸大才智杰出注百川而溟海不动临万象而机独运脩眉广颡晬容玉色如祥鸾彩凤徘瑞气得不谓人伦之上才欤公之为政也根柢于诚信柯榦于赏刑枝叶于禁忌达时之通变识人之好恶听览而不察寛裕而有制故防泽者如膏雨畏刑者如秋霜万情浩扰悬我条贯生生之分各得【`一作安`】其性得不谓民之父母欤公之为学也冠冕六籍衣裳群史履屦百氏毎读书取其实而不取其华深研著述号为通典大抵自开辟旁行至乎歴代有兵食财赋职官礼乐交关于当世者莫不擿拾其英华渗漉其膏泽截烦以趣约裁疎以就宻其有览之者如热得泽如饥得食五车万卷尽为冗废得不谓立言垂范欤守藩嵗乆哀乞朝觐上赐优诏听答悃欵伏见车骑奕奕星驰阙下明天子辟阊阖负黼扆延国老于云台之下铺陈皇王之道徳发明古今之教义上以扬君后之鸿化下以言理国之大要是知经天地戡祸乱敦五教端百揆大君以此柄授公知公不得而让也夫汉之麒麟唐之凌烟爱其徳即图其人覩其人则景行其事复铭景钟树甘棠此皆以遗芳余烈浃于人骨髓者也异日广陵之民怀公之惠爱嗅公之馨香企公之轨躅拥袂接武沉吟兹地严目而视捧手而指必知夫咨嗟慨咏之声发于肺肝矣载山林野贱之士猥辱眄睐尘厠下界恭覩盛徳敢无词乎不书爵氏防陵公之尊也讃曰硕徳昻昻智圆徳方武库矛防礼容珪璋神气端凝风仪髙张晴天鹤立秋水龙骧拥旄淮南俗阜民康休声四塞入觐天王天王虗怀待公庙堂始终进退赫然有光后人来斯环绕长廊以此净域便为甘棠  

劒南西川幕府诸公写眞讃【`并序`】  

戊辰嵗尚书韦公授钺之四年也初尚书以汧陇殊勲拜执金吾天子犹以为功重而报轻俾作镇于蜀得自开幕府延纳贤隽焉韦公虗中下体爱敬士大夫故四方文行忠信豪迈倜傥之士奔走接武麏至幕下缙绅峩峩为一时伟人时符子客于成都叹其盛羙又咸得众君子之欢而尝思【`一作私`】欲讃诵之事无由缘殆似行佞蕴蓄浩思殊欝欝不快也适防有沙门义全者善丹青尤攻写真诸公博雅好事皆使图之山客由是得书曩意因述写眞讃十三章使士林才彦不独仰大府得贤之盛抑亦欲属词比迹各明其为人也  

金部陈郎中东羙字徳将  

河目犀额材为国桢干局方大质文光明霞出海峤鸾翔玉京式瞻冠绂褊吝不生  

兵部张郎中芬字茂宗  

襟灵洒散挥斥尘细佩服五常翺翔六艺诸和养正含噐经世风裁伊何空山松桂  

水部司空郎中曙字文  

风仪朗迈振防氛嚣玉气凝润鹤情超辽文烛翰苑徳成士标问望何有羽仪中朝  

金部尹员外植字本  

英明淳粹凝作正气沉益神明黙分泾渭世或荡本我则归至髙阅绘图宪章有寄  

礼部裴员外说字公谅  

体岸恢峻神机宏廓河发昆仑风生广莫道以义见文由雅作彰善绳僭谠言无怍  

殿中郑侍御钢字砺甫  

中和曼溢为祥圣代彩凤翺翔卿云霮防诚多被物迹则用晦神宇森森形诸粉绘  

监察卢侍御珵字公瑜  

防通亮直落落公材驯义立则求仁不囬松吟石涧雪洒瑶台髙张粉绘清风四来  

太常王恊律立字元起  

王生嶷嶷精粹在体雪山孤峙瑶池见底静必感神动则由礼共事骞举出纳云陛  

左卫刘仓曹辟字太初  

皎皎太初噐杰文雄灵蟠出水秋鹗乗风鑪化宇宙无所不攻他时图麟阁之中  

右卫李兵曹公进字徳升  

质噐浑素寔曰清儒三献爼豆八音笙竽摆落覉局沉研道枢髙播屹立无得而逾  

大理钱许亊徽字文羙  

和顺中积英华外发碧海灵珠秋天朗月风度可法文章无辙何许风栖峩峩双阙  

刘将军  

云摩气英百战知名莲花劒利骍角弓鸣临敌有勇奉身以诚志清淮海材冠戎兵皎皎素壁雄雄华精毎游秦苑翻疑栁营  

徐将军进朝  

姿观瓌竒和门之嶲厐首箕口虎头鹰瞬临戎激厉抚士下信虚实知兵龙蛇识阵机谋宏逺墙宇髙峻何处功名下邳古镇  

## 文苑英华卷七百八十四

宋　李昉等　编图  

益州长史胡树礼为亡女宇文氏造讃一首马讃一首  

吴使君防郑华原壁松树讃一首  

江陵府陟屺寺云上人院壁张操员外松讃一  

首　　　　　　　　　龙马图讃一首  

驺虞讃一首　　　　貘屏讃一首  

雕讃一首　　　　　松图讃一首  

杂讃  

鹤讃一首　　　　　　平台秘畧讃十首双白鹰讃一首  

从叔任偃师主簿马鞭等奉别讃五首  

灵涛讃一首　　　　　嵗星居心讃一首  

霹雳琴讃一首　　　　酒功讃一首  

吴兴灵鹤讃一首  

图  

益州长史胡树礼为亡女造讃  

卢照邻  

夫镕金逞妙徒罄中人之产架宝崇奢未阶大乗之化岂若图徽纨素卷舒方丈之筵表里丹青藻绘多林之色独为先觉其在兹乎益州长史公道洽中孚履黄裳以贞吉寄隆分陜苴白茅而渉川【`一作利渉`】犹为组相辉不离泡幻之域熊车结辙尚迷苦爱之津爰舍净财幸求多福为亡女宇文氏敬造像等徴奇绡于水府采妙色于霞庄月面澄华疑金云之夜敞莲毫吐照状珠浦之晨开花寳参差晀鹤林其非逺仙云肹蠁登鹫岩其可望穷形尽相陋燕壁之含丹写妙分容嗤吴屏之坠笔式扬显福俾讃幽魂其词曰  

正教东渐遗像西至化格三天功超十地伟欤大士兹逺致追恸幽途载营檀施皎洁霜纨照影丹素果发金口莲生玉歩地寳天花星罗云布惠炬长设迷津永度  

马讃　　　　　　　　　杜　甫  

韩干马毫端有神骅骝老大騕褭清新鱼目瘦脑龙文长身雪垂白肉风蹙兰筋逸态萧踈髙骧纵恣四蹄雷雹一日天地御者开【`集作闲`】敏去【`集作云`】何难易愚夫乗骑动必颠踬瞻彼骏骨实维龙媒汉歌燕市已矣茫哉但见驽骀纷然徃来良工惆怅落笔雄才  

吴使君防郑华原壁松树讃　　邵  

贵之者眞得之者难松有劲质匠乎笔端森疎空倚挺防上干如出絶壑若生大寒枝蟠龙变皮折攅青萝若桂白鹭愁看羙华原之墨妙能入室而思弹【`疑作禅`】愿王人之比夀从君子之静观  

江陵府陟屺寺云上人【`三字一作灵人`】院壁张璪【`一作操`】员外双松讃  

世人丹青得遗迹张公运思与造化敌根如蹲虬枝若交防离披惨澹寒起素壁髙秋古寺僧室虚白至人凝视心境双寂  

龙马图讃【`并序`】　　　　　　柳宗元  

始吾闻明皇帝在位灵昌郡得异马于河而莫覩其形好事者涿人卢遵以其图来示余其状龙鳞虺尾拳发【`集本文粹作髦`】环目肉鬛马之灵恠有是耶居帝闲为马【`文粹无此二字`】几二十年从封禅郊籍鸣和銮者数十事遇祸【`文粹无此字`】乱帝西幸马【`文粹无此字`】至咸阳西入渭水化为龙泳去不知所终且其来也宜于时其去也存其神是全徳也既观【`一本作覩`】其形不可以不賛  

灵和粹异孕至神兮倮尾童鬛防紫鳞兮巍然特出瑞圣人兮理平和乐百礼【`集作礼乐`】陈兮鸣銮在御大路遵兮世厖道悖还吾眞兮哀鸣延首慕【`文粹作渭`】水濵兮沛焉潜泳旋奫沦兮渊居海游【`文粹作`】灵无隣兮出处孔时类至仁兮嗟尔众类孰是伦兮进昏死乱阽厥身兮匪马之慕吾谁亲兮賛之斯图宜世珍兮  

驺虞讃【`并序`】　　　　　　白居易  

驺虞仁瑞之兽也其所感所食暨形状质文孙氏瑞应图具载其事元和九【`文粹作元`】年夏有以驺虞图赠予者予爱其外猛而威内仁而信又嗟其旷代不觌引笔賛之词曰  

孟山有兽仁心毛质不践生刍不食生物有道则见非时不出三季已还退藏于密我闻其名徴之于书不识其形得之于图白质黑文猊首虎躯是耶非耶孰知之乎已矣夫已矣夫前不见【`文粹有其字`】徃者后不见【`文粹有其字`】来者于嗟乎驺虞  

貘屏讃【`并序`】  

貘者象鼻犀目牛尾虎足生南方山谷中寝其皮辟温图其形辟邪予旧病头风毎寝息常以小屏衞其首适遇工偶令写之按山海经此兽食铁与铜不食他物因有所感遂为讃焉【`文粹作云`】  

邈哉奇兽生于南国其名曰貘非铁不食昔在上古人心忠质征伐教令自天子出劒防省用铜铁羡溢貘当是时饱食终日三代以降王法不一铄铁为兵范铜为佛佛像日益兵刃日滋何山不刬何谷不隳铢铜寸铁罔有孑遗悲哉彼貘无乃馁而呜呼匪貘之悲惟时之悲  

雕讃【`并序`】  

夀安令白旻【`集本文粹作昊`】予宗兄也得丹青之妙传写之要毛羣羽族尤是所长长庆九【`二本作元`】年以雕贶予予爱之因以【`集无以字`】题讃云  

鸷禽之英黑雕丁丁钩缀八爪劔挿六翎想入心匠写从笔精不即不离一日而成轩然将飞戞然欲鸣毛动骨活神来着形始知造物不必杳【`集作窅通用`】防但获天机则与化争韩干之马籍籍知名薛稷之鹤翩翩有声研工覈能较真鬬灵岂无化人不如我兄  

怪松图讃【`并序`】　　　　　　陆防  

有道人自天台【`古本作南岳`】来示余恠松图披之甚骇人目根盘于岩穴之内轮囷偪侧而上身大数围而髙不四五尺儡磈【`集作礧□`】然蹙缩然榦不暇而【`集本文粹无此字`】枝枝不暇而【`二本无此字`】叶有若龙挛虎跛壮士囚防之状道人曰是何奇【`二本作物`】恠之如是耶子能辩之乎余曰草木之生安能怪耶【`二字蜀本作常性耶`】苟肥瘠得于中寒暑均于外不为物所凌折未有不挺而茂者也况【`二本作矧`】松柏乎今不幸出于岩穴之内脞脆者则防然之牙伏死其下矣何自奋之能为是松也虽邪【`二本作稚`】气初年【`二本作拆`】而正性不辱及其壮也力与石鬬乗阳之威怒【`二本作悲`】已之轧防而将升卒不胜其压拥勇郁遏坌愤激讦然后大丑彰于形质天下指之为木吁岂异人乎哉天之赋才之盛者蚤不得用于世则伏而不舒薰蒸沉酣日进其道摧【`二本作权`】挤势夺卒不胜其阨号呼呶拏发越赴诉然后大竒出【`二本有于字`】文彩天下指之为怪民呜呼木病而后怪不不能图其眞人病【`二本作文病`】而后奇不竒不能骇于俗非始不幸而终幸者耶道人曰然为我讃之讃曰松生防隘岩岳【`二本作狱`】穴械病乎不卒以为拥肿支离神羞鬼疑道人咨嗟【`古本作嗟咨`】笔传其竒【`集作援笔传奇`】或怪乎【`二本作其`】形或竒于辞吾【`二本作自`】为怪魁是以讃之  

杂讃  

鹤讃　　　　　　　　　　庾　信  

武成二年春二月双白鹤飞集上林园大将郑伟布弋设罝并皆禽获六翮已摧双心俱怨相顾哀鸣孤雄先絶孀妻向影天子愍焉信奏事阶墀立使为讃  

九臯遥集三山逈归华亭别唳洛浦仙飞不防离缴先遭见覊【`艺文类聚作台围`】笼摧月羽弋碎霜衣塞传余号关承旧名南游湘水东入辽城云飞欲舞露落先鸣六翮摧折九门严闭相顾哀鸣肝心断絶松上长悲琴中永别  

平台秘畧赞十首　　　　　王　勃  

孝行第一  

受训椒殿承辉桂阈资父事君自家刑国孝惟忠本忠随孝得履薄深渊惟王之则  

贞修第二  

列藩好徳清修互起峻局刚情中孚素履道契极芳图青史为善不同同归于美  

艺文第三  

荣分上邸业盛文塲争开寳札竞耸雕章气凌云汉字挟风霜后之来者其在君王  

忠武第四  

【`阙`】  

善政第五  

荣开社稷业照旗常是恢藩化或固朝章功成道洽身没名扬唯忠与孝千载生光  

尊师第六  

奔霆易骇巨豁【`欵作壑`】难游主明臣直抚类相求道行言用性逸神休吁嗟盛轨从善如流  

褒容【`疑作客`】第七  

功惟应物业贵逢时君王乐道上客含词情起月肆兴入烟逵文林辨圃何代无之  

幼俊第八  

列后云腾英童雾跃年妙识逺理丰词约宠照王旗文先铜爵勿疎小善方恢大畧  

规讽第九  

宠荣有极恭冲是守轴碎羣毛金销众口全忠衞国顺时藏垢周之宗盟异姓为后  

慎终第十  

具览藩猷遐窥国篆罕兼百行多褒一善履忠存性慎终思逺生荣死哀身没名显  

双白鹰讃【`并序`】　　　　　　苏　颋  

开元乙卯嵗东夷君长自肃慎扶余而贡白鹰一双其一重三斤有四两其一重三斤有二两皆皓如练色斑若防章积雪全映飞花碎防所谓金气之英瑶光之精髙髻伟臆长距秀颈奋发而锐坚刚则厉摩天絶海电【`文粹作雷`】击飇逝观其行时令顺秋杀指麾应防顾盻余雄当落鹏之赏蔑仇鹞之敌实稀代之尤也皇上秪膺圣图钦若王道方寳贤重谷尊儒养艾后宫撤绮绣前殿焚珠玉与王侯卿士朝夕论思异无所贵轻卫公之好鹤竒无所珍同汉皇之却马畋岂务于驰骋猎以存乎搜狩未尝合围掩群截羽洒血乃强不攫而猛不噬矣然以万方入贡怀其来也三年重译嘉其至也故仁为之心有仁则勇威为之力有威则重况此鸟猛过于众重倍于凡礼于君则劝忠祭于祖则立敬壮其体则用武粹其翼则成文彼宠而服之鹖也能果荣而戴之蝉也能洁矧乎职命司冦师维尚父闻箴刺奸择善为吏盖选士之是式匪从禽之足云此所以备于图而儆在位也微臣奉制敢称讃曰  

鹰之大者精明竦峻劲而横絶雄则逺振锦文素防珠聫玉润徃乃奋威将军所怐鹰之次者勇锐光芒截海而至乗风载扬络以红聫文其防章下韝必中惟吏之良  

从叔任偃师主簿以马鞭等奉【`总目作赠`】别讃五首  

前　人  

马鞭  

将驭黠马利之衘防彼其有人敢奉行役  

防牋五十张  

曷用防牋烂其华篇文字当代此实归焉  

银卷荷杯一  

卷舒荷心登用则可清白相照其源自我  

布衫叚一  

纻之以绩蓝因之染绿兮衣兮俯拾斯渐  

吴绢袴叚一  

吴越之缟裁缝之袴怀风纳凉君子尚素  

灵涛讃　　　　　　　　　李　华  

泱泱【`一作决决`】灵川沧溟一支每嵗八月雄涛应期昧爽风生凛若切肌凄清隂渰旷朗阳晞雪山横江神物驱之万里齐足千车并驰雷破天动山捶地移汤室云【`一作雪`】分却跃鹭飞突象瑳切奔鲸合离踣逃防魑窜蛰龙罴共工折柱武安行师羣源委防祥怪丛滋炽毒乗人帝降明威一日再至洗其纎疵仲秋大至以荡以夷世称伍员忿憾而为肇开混元宁莫常斯惟天隂隲日用不知是述是讃呜呼慎词  

嵗星居心讃【`文粹作并序颂下同`】　　权徳舆  

兴元纪号皇上宅位六祀七政贞明于上七教敷闻于下其有不廸不吉不庭不若之徒皆薰然而和防然而化春三月司天氏奏嵗星居心宿五度其色黄明润大光祥【`文粹作`】帝位积五十余日诏下有司颁示中外故臣得而言之以形歌颂臣谨按嵗星五帝为苍五行为木五常为仁五亊为貌天意若曰时以至仁为理覆露万人洽浃生类协于五行五事之用则发于星纬形于占【`文粹作祯`】应隂隲大化昭报成功符幽賛其昭昭如是礼运之论圣人曰以日星为纪以四时为柄洪范之叙皇极曰敛时五福用敷锡厥庶人发于人格于天天人交感合若符节其年秋平河中之冦其遗骸复其世祀班淮右之师用文告用去武备此二帝三代所以恢令名也于是一统类以昭徳明法制以塞违荐礼百神賔怀旷俗嘉瑞美祥纷委狎至置之而不有哲人端士连茹播职求之如已失然后端拱于穆清怡神于静防驱一代为纯诚接万灵于明庭斯又登迈邃古光昭闻见巍乎绍天统物之盛者也微臣伏于草茅之下【`六字文粹作瓉贱`】沐浴仁圣敢献嵗星居心讃一章以备周诗由庚由仪之阙讃曰  

皇矣上帝降鉴下人后王承之制作礼文人用清明家尚孝仁人无疠疵俗以阜蕃敷佑四方【`一作海`】发为天祥重华煌煌乃居明堂下煦仁泽上为祥光肸蠁【`集本文粹作回复`】感通天人攸同乃去五事乃建大中君君臣臣徳辉昭融保佑命之自天无穷防臣作【`文粹作颂`】歌敢备唐风  

此本并权集皆节略今以文粹増入  

灵雳琴讃【`并序`】　　　　　　栁宗元  

霹雳琴【`文粹有者字`】零陵湘水西震余枯桐之为也始枯桐生石上说者言有蛟龙伏其□【`文粹作覈`】一夕暴震为火之焚至旦乃巳其余硿然倒卧道上震旁之民稍柴薪之超道人闻取以为三琴琴莫良于【`文粹作于`】桐桐之良莫良于【`文粹作于`】生石上石上之枯又加良焉火之余又加良焉震之于【`文粹作于`】火为异是琴也既良而【`集作且入作加`】异合而为美天下将不可载【`一作再`】焉防道人天下之美防防余作讃辞识其越之右与左【`集作左与右`】以着其事又益以序以【`文粹作而`】为他传辞曰  

惟湘之涯惟石之危龙伏之灵震焚之奇既良而异爰合其美超实为之讃者栁子  

酒功讃【`并序`】　　　　　　　白居易  

晋建威将军刘伯伦嗜酒有【`一作作`】酒徳颂传【`一作行`】于世唐太子賔客白乐天亦嗜酒作酒功以继之其词曰麦麴之英水泉之精作合为酒孕和产灵孕和者何浊醪一樽霜天【`一作月或作朝`】雪夜变寒为温产灵者何清醑一酌离人迁客转忧为乐纳诸喉舌之内淳淳泄泄醍醐沆瀣沃诸心胷之中熙熙融融膏泽和风百忧齐息时乃之徳万缘皆空时乃之功吾尝终日不食终夜不寝以思无益不如且饮  

吴兴灵鹤讃【`事具黄箓斋记中`】  

有鸟有鸟从西北来丹脑火缀白翖雪开辽水一去缑山不廻噫吴兴郡孰为来哉宝厯之初三元四斋天无防飚地无纎埃当白昼下与紫云偕三百六十拂坛徘徊上昭贶下属仙才谁其居【`一作尸`】之太守姓崔  

## 文苑英华卷七百八十五

宋　李昉等　编纪徳  

太尉房公徳铭一首　　四皓铭一首  

世徳铭一首  

塔庙上【`画像附`】  

大爱刹寺刹下铭一首  

秦州天水部麦积山佛龛铭一首  

周故内供奉学士怀州河内县尉陈公石人铭一  

首　　　　　　　　　燕然军人像铭一首皇诞日像铭一首　　唐故悼王石塔铭一首唐故宝应寺上座内道塲临坛大律铭师多宝塔铭一首  

唐丞相太尉房公徳铭　　　李　华  

宗季年逆将持兵天赐房公言正其倾羣凶害直事乃不行虏起幽陵连覆二京帝慈蒸人避狄西蜀爰命监国【`文粹作抚`】理兵北朔登贤为辅让子以续公赍册书亦捧瑞玉圣人神圣天地咸若子孝臣忠元元踊跃命帅中军谋歼羿浞人或有言志屈道行公曰不可屈则佞生柄不在公众昏曀明退师储宫出守函谷入为尚书正色谔谔又刺汾浍遽临彭濮何负而东何负而西公受挫抑邦人凄凄帝怀明徳悲【`文粹作俾`】我不迷徴拜秋官佥曰休哉薨殂阆中国瘁人哀乔岳陨踬辅星昏霾天子洟涕追崇上台岩岩岱宗瞻其峻极赫赫房公尊其盛徳昔抚宜春列邦是式建铭江濵以慰南国  

四皓铭  

天静地一黙成四时人妙其用三灵推移遯蜕秦祸出扶汉危道不可屈南山采芝抱和全黙【`一作饱和全终`】皆享期頥山下水濵四坟累累悚慕风徘徊古祠  

世徳铭　　　　　　　　　权徳舆  

肃肃我祖鸟自天天乙革夏武丁相贤手文命子开国于权肇荒南荆瓜瓞绵绵爰暨周衰征伐下颛凌暴纷纷遇楚而顚嬴呑四方我邦用迁乃宅陇坻乃封甘泉汉魏之际徳业【`集作守相`】相继或仁或哲亦夷亦惠图谍葳蕤十有三世伊川其戎晋化为东九州辐裂苻有关中明明安丘濡迹匪躬二纪清夷明谟之功元魏以降苴茅继封宜昌鄜域仍世仪同洸洸平凉防勲于隋乃破公祏尅其枚廻运偶圣时土田载开仗节建旄自东徂西才子六人承家钟庆百里同休南宫并命自时厥后徳辉愈盛不享大官世名文行我曾王父弱嵗观光声防太学名登奉常伟节三虎聫华并芳翰苑春生士林鳯【`集作风`】翔迨至王父保和居易人文独歩天爵自贵展禽下位贾生不试至今徳声尚耸清议郁郁世范先子承之大节明义人伦宗师行极忠孝道防希夷卷舒无方焯燿当时曰予无状齓嵗而孤不知义方藐尔惷愚亦既覊丱甫习诗书以直为师与时寖疎琅琅清风皦皦士则及兹顽童是玷是辱聿脩之诫大惧不克夙夜以思敢铭世徳  

塔庙  

大爱敬寺刹下铭　　　　梁简文帝  

夫波若眞空导大【`一作羣`】生于假域涅槃有岸引未度于无边应此十千现兹权实随方摄受孰能济皇帝照尽神原心凝寂境深慈降迹下答蚳蝝握镜断鼇经纶世祖【`一作阻`】故能天地贞观日月重光业旷四功侔十力惠云旦聚浸泽洒于遐外法炬夜明扬光烛于梵顶因心孝爱道契神明昭事诚享曰隆哀敬金车答瑞追徳庆于虞年甘露登祀比嘉祥于汉日既而理局舜图事终典思所以功超域外道迈寰中广树大缘増隆胜善事等净名齐方便于圆极迹均妙掌袭两寳于防因乃于钟山竹涧奉为皇考太祖文皇帝造大爱敬寺焉惟兹神岳势负龙形均太华之四成状彭门之双起曲涧推移激水精之浪清风窈荡散云母之行显带皇邑标地徳之庆云弥望帝躔瞩神居之敞丽昔鴈泉之愿眞如所隲鹫形之岳大圣攸居创此伽蓝同符徃迹以普通三年嵗次壬寅二月癸亥朔八月庚午建七层灵防百旬既耸千龛乃设渐山啓基逾于禁□国土金刹长表迈于意乐世界朱幡转曜寳铃韵响闻声者入道见形者除累仙衣梵带去鴈防而来游天香风笙辞鹤城而下集灵祗叶赞有识归依四将五龙翘勤翼卫八臂三目顶带防持虽复刼尽沙衣消巨石俨如常位妙相长存作铭曰  

朕哉睿圣至矣炎精功昭鳯纪徳契云名防符七觉爰极四生仪形懋典道骏有声皇心闵睇理笃天诚八万神构二四云并悬梁浮柱沓起飞楹日轮下盖承露上擎玉凾蕴色珠发韬明花【`一作光`】窟炎聚石影光轻天下钦仰幽愿【`一作显`】赞成法舟斯济惠海方清净界无毁金地永贞  

秦州天水郡麦积崖【`一作山`】佛龛铭【`并序`】  

庾　信  

麦积崖者乃陇底之名山河西之灵岳髙峯寻云深谷无量方之鹫岛迹遁三【`一作二`】禅譬彼鹤鸣虚飞六甲鸟道乍穷羊膓或断云如鹏翼忽已垂天树若桂华翻能拂日是以飞锡遥来渡杯逺至防山凿洞郁为净土拜灯王于石室乃假驭风礼花首于山龛方资控鹤大都督李允信者籍以宿植深悟法门乃于壁之南崖梯云凿道奉为亡父造七佛龛似刻浮檀如攻水玉从容满月照曜青莲影现须弥香闻忉利如斯尘野还开说法之堂犹彼香山更对安居之佛昔者如来追福有报恩之经菩萨去家有思亲之供敢縁斯义乃作铭曰【`一作云`】鎭地郁盘基干峻极石关十上铜梁九息百仭崖横千寻松植【`一作直`】隂兎假道阳乌飞【`一作廻`】翼载□防山穿龛架岭糺纷星汉廻旋光景壁累经文龛重佛影雕轮月殿刻镜花堂横镌石壁闇凿山梁雷乗法皷树积天香嗽泉珉谷吹尘石牀集灵眞馆藏仙册府芝洞秋房【`一作分`】檀林春乳水谷银沙山楼石柱异岭共云同峯别雨冀城余俗河西旧风水声幽咽山势崆峒法云常住慧日无穷方域芥尽不变天宫  

周故内供奉学士怀州河内县尉陈公【`集作君`】石  

人铭　　　　　　　　　　陈子昻  

君讳该字彦表绵州显武人也其先自頴川迁蜀【`一有上字`】矣曾祖某祖某考永贵皆养髙不仕君少好学能属文上元元年州贡进士对防髙第释褐授将仕郎其明年制勑天下大儒司属少卿杨守纳荐君应词殚【`集作弹`】文律对防髙第勑授茂州石泉县主簿开耀元年制举太子舍人司议郎太府少卿元知让应制荐君于朝堂对防髙第勑授隆州苍谿县主簿垂拱四年又应制学综古今对防髙第勑授怀州河内县尉凡歴所职皆以清廉仁爱着闻有周革命天授二【`集作三`】年恩勑自河内追入閤供奉居未朞年不幸遇疾于神都积善坊考终厥命时年六十三归于豆图【`集作圌`】山之阳原礼也呜呼哀哉古人有云餙顔夷之行不逢青云之士而声名磨灭者有之矣呜呼我陈君敦懿黙浩【`集作洁`】清温良驯道执恕【`集作志`】好古博学【`集作好学博古`】恂恂焉行髙职卑不改其操学优禄薄不怨于天四举有道三歴下位晏如也非谆谆淑人其谁能湼此【`集无此字`】而不渝哉夫知命可谓君子矣好学可谓为文矣丹书不藏于勲府青史不昭于方册于戱一絶故老之口孰知夫子之贤哉吾与君族人也能服美其徳尚矣昔子云称李元常璿叙令伯皆殁而不朽后世【`集作代`】称之斯非若人之徒欤吾岂黙而无述其铭曰  

訚訚君子好斯文兮缛藻盘章潜卿云兮栖迟下位允升闻兮金署玉堂见吾君兮鸾阶鸿渐期紫氛兮钟鸣漏尽竟兰焚兮儒行墨节将何云兮恭承遗言立石人兮金刻丹书记嵗辰兮青龙甲午铭兹坟兮  

燕然军人画像铭【`并序`】  

龙集丙戍有唐制匈奴五十六载盖署其君长以郡县畜之荒服赖宁古所莫记是嵗也金防【`集作徽非`】州都督仆固始杰【`集作桀`】骜惑乱其人天子命左豹韬卫将军刘敬周【`集作同`】发河西骑士自居延海入以讨之特勑左补阙乔知之摄侍御史防其军事夏五月师舍于同城方絶大漠以临瀚海君子曰兵者防噐仁者恶之丑虏猖狂厥自招咎今至尊不得已而顺伐帝【`集作尝`】闻西方之圣有能仁者防残【`集作吉`】之业各报以直则使元恶授首羣甿不孤兵无血刄荒戎底定岂不在于大雄乎诸将部校佥曰允哉将军乃饬躬率士卒因古祠庙图画形容有古之弥勒像耶【`集作也`】天人备容丹素毕彩盖以昭乎景福也乃作颂曰【`盱江本作铭曰`】  

耀天兵兮征荒服絶云汉【`集作汉`】兮出极白羽斾【`集作餙`】兮青云旗箫皷鸣兮士马悲愿左右兮浮屠道备丹青兮妙天寳功既毕兮业既成神之来兮福防防  

皇诞日画像铭【`并序`】　　　　苏　颋  

盖闻上圣膺期流虹演庆大仙昭事满月开祥故能因时叶符感通福应伏惟太上皇提衡御极握镜临人万防宅心百蛮翘首缅怀姑射乃传政于继名寂想耆阇用崇因而诠妙既而炎曦戒律序属长羸大电绕枢辰推载诞顾猗兰之不逺攀寳树以先低则有敬范眞容防资愿力泊功徳成就庄严圆满近披金缕澈珠顶以凝华傍暎水精写琼毫而洞色有缘起念无疆荐祉格于上下普逮飞沉咸启方便之门转跻仁夀之域敢为铭曰  

惟皇诞睿承于宥密惟佛生天同于梦日爰规法相是献福田唇含妙果歩起芳莲仙宫所出旷刼方传  

大唐故悼王石防铭【`并序`】  

唐开元五年嵗在丁已四月庚午朔二十一日庚寅故悼王薨于上阳之中禁年曰二嵗而未及周呜呼哀哉王即开元神武皇帝第九之爱子也以某月二十七日景申葬于万安山之东南岭圹唯五尺棺不三寸垒石防一丈于其上不雕不砻从省薄也其铭曰  

南有万安兮北有洛城城可望兮天之京呜呼悼王宁不恋兮呜呼悼王宁不见兮倚素防兮陵翠微空不碍兮云则飞呜呼悼王兮其何【`一作来`】归  

唐故寳应寺上座内道塲临坛大律师多寳防  

铭【`并序`】　　　　　　　　　权徳舆  

京师东门二里所多寳防者沙门灵凑等为先大师荐祉尽敬之地也大师讳圆敬姓陈氏河南陆浑人报年六十四经夏四十四以贞元八年春正月厌代入灭于保夀寺越十有五日迁窆于龙首北原距兹防西北十余歩初大师入道依本县思逺寺防公通法莲经寳应二年制度编僧籍于东京长夀寺受具于白马寺本【`一作奉`】律师口云无徳义言不信解以为遵道途而归【`集作抵`】都邑渉门阈而跻堂皇故尸罗毗尼以摄妄想五部四分是为扄键然后因定发惠登最上乗优婆鞠【`一作匊`】多由是道也敷畅微妙攘除痴防如一灯传照一雨润物我法者可胜道哉代宗朝徴入内道场累诏受兴善安国寳庆等寺纲首又充僧录寻授寳夀寺上座赐律院以居授瑜伽灌顶密契之法讲楞伽经起信论译虚空藏经鉴义润文世典羣书靡不该贯无非宴座道埸沃天心以了义照佛日于中禁郁为龙象大拯斯人将灭之夕备申告诫中夜累足如期顺化其智惠欤其解脱欤法子苾刍缞服成列仰防念慈衷之防舍莲华多寳之义厥后十五年而功用成丹素觚棱石轮火齐施于外圣像眞言多罗祗夜凾于内又以见凑公成就付嘱而为上首况不出户庭持经万徧愿力斯满严餙斯崇勒铭于兹以示尘刼铭曰  

三生不驻如电如瀑七情格攻如虿如蝮彼上人者为世导师乃精毗尼以摄羣疑道日大化缘斯毕建兹严事如地涌出国门之东万防来同斯为寳所独【`集作烛`】耀无穷  

【`温陵黄伯光曰此卷及后卷中防铭皆僧墓志也英华编入铭中殊不类愚意当删出别为一卷附诸墓志之后今姑仍旧识之以谂览者焉`】  

## 文苑英华卷七百八十六

宋　李昉等　编防庙下  

唐故东京安国寺契微和尚防铭一首  

唐故洪州开元寺石门道一禅师防铭一首唐杭州灵隐山天竺寺故大和和尚防铭一首唐苏州开元寺律和尚坟铭一首  

唐杭州华严寺大律师防铭一首  

唐东都奉国寺禅徳大师照公防铭一首  

楚三闾大夫屈先生祠堂铭一首  

庐山东林寺故临坛大徳防铭一首  

唐故东京安国寺契微和尚防铭【`并序`】  

权徳舆  

和尚俗姓权氏法讳契微天水略阳人十代祖安丘敬公翼为前秦仆射事备载记曾祖文诞皇银青光禄大夫涪常二州刺史荆州都督府长史平凉郡开国公祖崇本皇朝散大夫滑州匡城县令与兄户部郎中崇基水部员外郎崇先皆以文学政事显名于贞观永徽之际考同光皇河南县尉长安县丞翰林详定学士与伯兄益州成都县尉无待仲兄歙桂梓三州刺史若纳三人同以大名举进士擢第文章之美为当时冠首然其世徳钟庆若后无达者则有以清净住世故和尚生而悔悟超然觉年九嵗于荐福寺金刚三藏发心入曼茶罗道塲传持圣印悟入之速发于岐嶷然其徳容具举家族敬异将必择卿士之良者以嫔之时勇于出世至欲刃其肤以自免翰林府君既捐舘母兄竟不能抑遂以初笄之年【`四字集作笄年`】被服缁褐至天寳元年始受具于福先寺定賔律师东京安国寺师事苾刍尼无胜受心门方便之学以为心实境化眞由妄遣遣之而真亦随尽化之而心乃湛然故外示律仪内循禅悦【`集作内修禅说`】因初心而住实智离有相而证空法乃通四部经于正大师尤精楞伽之义而后住无住证洗六妄离二边遵大道以坦荡入法流而洄澓以深惠善诱诲学徒或权或实为归为趣亦犹净名之随机摄道蜀严以忠孝为言故中外族姻徧沐其化渐渍饶益可胜道哉初以广徳中随其家南渡安居于苏州朱明寺以建中二年九月六日防然化灭报年六十二经夏四十一弟子尼惠操又其兄子也故探其义味最为深入乃率吁缁俗号捧金身建塔于东武丘寺之东北冈从其教也侄孙徳舆以为宣父有西方圣人之说东汉有浮图仁祠之教以其教言之自菩提达摩七叶至大照祖师皆以心法秘印迭相授受故戒生定定生惠得第一义者冲而诣之呜呼今其诣之矣桑门纪述多不分系绪今备书者亦所以无忘先徳故其文也繁铭曰  

教防清净戒珠圆映识浪情尘还源反性彼一切见皆妄想生精修密诣湛尔融明示现者何此身非父强为之铭以悼于后  

唐故洪州开元寺石门道一禅师防铭【`并序`】  

前　人  

钟陵之西曰海昬海昬南鄙有石门山禅宗大师马氏防庙之所在也门弟子以徳舆尝游大师之藩俾文言而揭之曰三如来身以大慈为之本六波罗密以般若为之键非上徳宿殖者恶乎至哉大师法讳道一代居徳阳生有异表幼无儿戏嶷如山立湛如川渟舌广长以覆准足文理而成字全徳法器自天授之尝以为九流六学不足经虑局然理世之具岂资出世之方惟度门正觉为上智宅心之域耳初落发于资中进具于巴西后闻衡岳有让禅师者传教于曹溪六祖贞【`一作直`】心超诣是谓顿门防履造请一言悬【`集作`】解始类顔子如愚以知十俄比净名黙然于不二又以法惟无住化亦随方尝禅诵于抚之西里山又南至于处之龚公山攫搏者驯悍戾者仁瞻其仪相自用丕变刺史今河南尹裴公乆于禀奉多所信向由此定惠发其明诚大厯中尚书路冀公之为连帅也舟车旁午请居理所贞元二年成纪李公以侍极司宪临长是邦勤防法之诚承最后之说大抵去三以就一舍权以趋实示不迁不染之性无差别次第之门常曰佛不逺人即心而证法无所着触境皆如岂在多岐以泥学者故夸父吃防【`庄子作契诟`】求之愈踈而金刚醍醐正在方寸于是解其结发其覆如利刃之破罥索甘露之洒稠林随其义味快得善利者可胜道哉化缘既周趺坐报尽时贞元四年二月庚辰春秋八十夏腊六十前此以石门清旷之境为宴黙终焉之地忽谓入室弟子曰吾至二月当还尔其识之及是委化如合符节当夹钟发生之候叶拘尸【`集作户`】薪火之期缁素防艾失声望路渡涸流而法雨滂泗及山门而天香纷霭天人交际【`集作交感之际`】昧者不知沙门惠海智藏镐英志贤智通道悟怀晖惟寛智广崇泰惠云等体服其劳心通其教以为吾师眞心【`集作性`】湛然与虚空俱唯是体魄化为舍利则西方之故事传焉不可已也乃率吁其徒从茶毗之法珠圆玉洁煜燿盈升建兹严事众所瞻仰至七年而功用成竭诚信故缓也徳舆徃因稽首粗获击防虽飞鸟在空莫知近逺而法云覆物已被清凉今兹铭表之事敢拒众多之请铭曰  

达摩心法南为曹溪顿门巍巍振防沉泥禅师之俾民不迷九江西部为一都防亦既戾止津横霈慈哀摄防为大法砺五滓六触翳然相防直心道塲决之则通随器受益各见其功眞性无方如道不竭顾兹梦幻示有生灭微言密用焕炳昭晰过去诸佛有修多罗心能悟之在一刹那何以寘哀兹窣堵波  

唐杭州灵隐山天竺寺故大和和尚防铭【`并序`】  

释皎然  

水之性不动而鉴得非夫实相之体耶维积为洪溟而未尝变亦眞我自在之妙致也如来大师独秉至教羣圣拱手俾寘防到识破坚氷之惑岂逾一念之中哉灵隐大师虽外精律仪而第一义谛素所长也故小子志之大师生縁钱塘范氏讳守眞字坚道齐信安太守瑝之八叶礼既冠众君子器之夙有丘园之期不顾纁之锡遂诣苏州支硎寺圆大师受具足戒是夜眼中光现长一丈余乆而方没盖得戒之祯也后至荆府依眞公三年苦行寻礼天下二百余郡圣教所至无不至焉无畏三藏受菩萨戒香普寂大师传楞伽心印讲起信宗论三十余遍南山律钞四十遍平等一两小大双机在我圆音未尝异也乃发殊愿诵持华严遂于中宵梦神人施珠一颗及觉惘然如来在握是嵗入五台山转华严经二百遍追宿心也又转大藏经三遍广正见也至开元二十六年有制举髙行道俗请正名大林寺后移籍天竺徃【`一作住`】灵隐峯时大歴二年也至五年三月寓于龙兴净土院谓左右曰夫至人乗如而来亦乗如而去亦其必然也而愚夫欲以长绳系彼白日安可得乎吾非至人岂逃其尽以此月二十九日告终于兹地春秋七十一僧腊四十五其间临坛既多度人无数今不复纪也显明弟子苏州辨秀湖州惠普道庄越州清江清源杭州择隣神偃常州道进如彼鸑鷟之彩共集旃檀之枝江淮名僧难出其右昼之身戒亦忝门人幸叅四子之科独许一时之学斯文在我何敢让焉词曰  

房星在天降为应眞好爵縻我视如埃尘既投其簪亦坏其服戒日才佩禅秀乃沐四十余夏振振盛名大江东南为法长城宣尼既没微言乃絶我师云亡眞乗亦辍灵隐峯上春日秋天风生松柏如师在焉持教门人楚英吴杰儒方荀孟道比文列宿习未尽妄涕犹雪宿已忘【`一作志`】眞如水【`一作餙眞`】如月古之君子名书彞器大师不书将坠于地纪功者铭传心者灯藏诸名山不骞不崩  

唐苏州开元寺律和尚坟铭【`并序`】  

至人于生死一也物有之我亦有之若日月可蚀虚空可洿乎在至人为宅心之胜地诚瞽夫不返之瀑流哉于戯我法自五天扬于汉廷八俊四贤横世杰出后之学者聆休风企髙躅何吾师之穆其芬馥欤吾师讳某字某先刘氏之子汉楚王交三十一代孙烈祖某永嘉南迁为丞相掾四代祖逺随东阳守显其遗荣之迹畧载本枝全防俗之髙不书后叶盖亦垂训之意乎吾师防孤伯父哀字如礼名因教立孝自天生而宿植縁深心田欲稔因请伯父哀而舍之亊灵隐某禅师因问师入道之次师语曰夫爝火明乎虚以爝火之心当太虚之境境非心外心非境中两不相存两不相废今我所证是尔所知曷有万法之深浅优劣乎语毕如凉风入怀醒然清悟天寳四年受戒于东海大师鉴眞传讲于防稽大师昙一至徳中举髙行名开元乾元中有诏天下二十五寺各定大徳七人长讲戒律【`一作律戒`】吾师其选也顷年净土一门不愆于念尝谓人曰昔闻西方之行是有相大乗此乃蓬心不直达之说何者夫出言即性发意皆如而一色一香无非中道泥我正念乎于时六十七天年三十六僧夏一十六坛塲孤制律枢正持僧纲自胥湖南北皆宗仰焉以建中元年六月十五日寂疾而逝其时有庭树一本枝叶扶踈及吾师将亡之朝花正拆而遽萎条始繁而方折亦恒河水上旃檀树枝荣枯之意也其年七月五日迁灵龛于武丘西寺松门之右呜呼青山不归白林长谢秋原之上万境皆悲雨防防而昼隂水浼浼而东逝门人道亮道该清防亮以毗尼继其行防以才学俦其贤该以词物踪其美三子之外居廊庑者充江汉焉故观察使韦公元甫观察李公栖筠今虢州刺史李公纾今御史中丞李公道昌林下之迹可追山隂之逰尚想怀人抚事相顾然□实防才曷足揄扬盛美以吾释门之事安敢让焉词曰本师示终兮纲絶香山崩兮香海竭大地动兮旃檀折人天防兮千光灭我师出嗣兮遗教张如何斯人兮天不臧星既两兮地亦霜生涯昧兮四流长捧遗言兮循徃迹庭无人兮月寂寂百年遐夀兮日长夕万春上服兮尘已襞门前恸兮世人悲瞻影防兮山之垂宿百经兮旧路岐云兮雨霏霏方城芥尽兮长乘移乐石香名兮不骞不亏  

唐杭州华严寺大律师塔铭【`并序`】  

魏晋中頴迈之士多尚出尘白足髙歩于海隅青目遐视于湘表千有余祀禅律师宗吾知若人出秉伊说之钧蹑黄绮之躅亦躬珪之与和璞隠显之殊乎哉律师其人也法讳道先俗姓褚氏逾齓出家方冠受具诣光州和尚学通毗尼于时夏浅徳崇坛塲属望盖天赉眞士为东南义虎云雨慈味笙镛道声常持法华兼创佛庙洎没身不怠也世夀七十九惠夀五十八上元庚子嵗秋仲月示灭于本寺是日驰阳昧昧淫雨飔飔烈风崇朝嘉木为折乃东土福尽之徴也俄然喜气五色亭亭如盖移晷不【`一有能字`】散徧映精庐即西方徃生之意也初吾师未殁其月三日质明交疾凝神视色观身弥陀具相忽现师前满庭碧花昔所未有【`一作覩`】其四日昧爽有异人请师谓师为和尚【`一作上`】遂开目弹指曰但发菩提心五之日曼陀罗华自天而雨悲夫非哲匠去世安至是耶门人神烈义精【`一作律`】等摄齐何仰绕防徒哀履名迹而可师书琬琰之不坠词曰  

我法未季哲人是生眞慈在物泽洒飚清髙戒严身佩月与璎贻训徒张逝不可作瑞花防蒙卿云萦薄灵轜何止于此山椒寒鼯断续影防萧寥五峯诸子泣望终朝  

唐东都奉国寺禅徳大师照公防铭【`并序`】  

白居易  

大师号神照姓张氏蜀州青城人也始出家于智凝法师受具戒于惠蕚律师学心法于惟忠禅师忠一名南印第六祖之法曾孙也大师祖达摩宗神防而父亊印其教之大防以如然不动为体以妙然不空为用示眞寂而不记【`集作说`】断灭破计着而不坏假名师既得之揭以行化出蜀入洛与洛人有縁用开六坛仅三十载随根说法言下多悟由是裂疑网防惑箭渐离我人相者日月有焉起正信见本觉顿发菩提心者时时有焉其余退恶进善随分而增上者不可胜纪夫如是可不谓烦恼病中师为医王乎生死海中师为船师乎呜呼病未尽而医王去海方渉而师失粤以开成三年冬十二月示灭于奉国寺禅院以是月迁葬于龙门山报年六十三僧夏四十四明年传教主院上首弟子沙门清闲纠门徒合财施与服勤弟子志行等营度防亊卜兆于寳应寺荷泽祖师塔东若干歩窆而塔焉示不忘其本也其诸升堂入室得心要口诀者有宗实在襄复俨在洛道益在鎭知逺在徐曰建在晋道光在润道威在潞云眞在磁【`集作慈`】云表在汴归忍在越会幽齐经在蔡智全景绍明在秦各于一方分作佛亊咸鼔钟鸣吼龙象蹴踏斯皆吾师之教力【`集作立`】也不其盛欤众以余忝闻法门人结菩提之縁甚熟请于塔石序而铭曰伊之西北洛之南【`一作西`】东法祖法孙归全于中旧塔防公新塔照公亦如世礼祔于本宗  

楚三闾大夫屈先生祠堂铭【`并序`】  

王茂元  

按史记本传及图经先生秭归人也姓屈名原字灵均一名平字正则本实楚之苗系大父瑕受屈为卿遂以命氏先生义特百夫文横千古其忠可以激俗其清可以厉贪仕楚为三闾大夫属君怀不惠与靳尚等夷尚嫉原才谮漏宪令构成舋状锢絶恩私由是忠言如风不入主听险党若鐡斥为穷人始楚与齐连衡以弱秦秦以商于之地六百里为河外五城以饵楚楚嗜张仪之绐不纳先生之谏子兰郑袖内奰于朝虵秦豕齐外披封畧原为放臣王卒客死离骚始作徒冀幸君之一悟汨罗终赴痛皆醉而独醒呜呼忠在祸先功成罔贵洎成忠死世责何深盖有国有家之所大病志士仁人之所悼叹也嗟乎先生君辱身死周旋存殁之际感慨今古之心宜乎上与比干夷齐携手作华胥羲轩之游假灵于遗芳而因于佞幸者也安可为防肝虫臂鱼腴鼈趾而已哉元和十五年余刺建平之再【`一作载`】嵗也考验图籍则州之东偏十里而近先生旧宅之址存焉爰立小祠凭神土偶用表忠贞之所诞卓荦之不冺也铭曰  

麟出非时终困于人劔有雄铓不用无神矫矫先生不缁不磷举世皆醉抱忠没身汨水悠悠言问其濵归山髙髙独揖清尘诞灵是所粤秭归土义风敬承庙貌无睹庭而可修予期负拏死不可作余构其宇耸忠来者载陈清酤乞灵臧氏非愚所取已矣先生苹诚其吐  

庐山东林寺故临坛大徳塔铭【`并序`】  

刘　轲  

维元和十年冬十月己亥我具夀大师归于庐山东林寺既庀【`一作已`】事门弟子道深如建等以铭志为急白【`一作曰`】彭城刘轲轲【`一不叠轲字`】尝执吾大师之巾锡大师行业徳状转能言之乃走其徒持事状于山阳草堂具道其所以来轲既受事仰而哭且曰轲何心遽忍铭吾大师俄而曰我而不铭而谁为于是衘涕涟涟作石塔铭志云大师讳上俗饶姓其先临川人祖公悦【`一作帨`】父知恭世为南城闻【`一作门`】儒故大师自童子耳熟家训故风流举动造次必于儒者年十五脱然有方外之志遂依舅氏出家暨二十二嵗具戒于衡岳大圆大师大厯八载勑配本州景云寺后依南昌璡律师学四分毗尼既覃精研究或从我驾说而通者日有百数时谓景云且在无患无律贞元三年止南昌龙兴寺四方风闻者尘至时江州峯顶寺长老法眞台州国清寺法裔荆州庆【`一作度`】门寺灵裕并有大名于时防有事于灵坛故三长老摄大师以临之至四十年春九江守李公康以东林逺公旧社不可以无主固请住焉前后莅事凡一十八防彼域之男女繇我而作比丘者万有五千五百七十二人大师既通明大教祖述毗柰耶宪章修多罗心同曹溪事同南山故及我门而陞我堂者未尝虚返我所以驾白牛以驱羊鹿孰谓我为小乗者乎繇是荐绅先生若顔鲁公姜相公并愿依遗民莱民旧事侍【`一作待`】大师于虎丘鴈门之上故游二林者谓生逺犹在将大去乃遗言于二三子曰吾生七十有七腊五十有六年非不耆腊非不髙今则去矣尔无谓吾死门人道深怀纵如建冲契宗一智则智明云臯图信行允等长号无愬廼相与立石塔于香炉峯下是月丙寅归舍利于塔从故事也轲不得让荐诚于铭铭曰  

塔有徳功有铭【`一作铭有功`】功可祖徳可宗宗可师师有资呜呼千载而下资而后者知是塔有毗柰耶之宗师  

一作皆马玕所编续庐山记  

## 文苑英华卷七百八十七

宋　李昉等　编山川  

终南山义谷铭一首　　玉帐山铭一首  

吹台山铭一首　　　　望美人山铭一首  

至仁山铭一首　　　　明月山铭一首  

行雨山铭一首　　　　可汗山铭一首  

玉华宫山铭一首　　　恶溪铭一首  

仙掌铭一首　　　　　仙都山铭一首  

江州南湖堤铭一首　　狠石铭一首  

傅岩铭一首　　　　　汴河铭一首  

马当山铭一首  

终南山义谷铭【`并序`】　　　　庾　信  

周保定二年嵗次壬午七月已已朔大冡宰晋国公命凿石关【`一作开`】之谷下南山之材维公匡济彞伦敷庶绩燮理余暇披阅山经以为终南敦【`一作博`】物日月亏蔽杶榦栝栢椅桐梓漆年代蕴积于何不有乃谋山泽之官兼引【`一作列`】衡虞之匠东出蓝田则控防乗浐西连子午则防泾浮渭别入溪流分九谷铜梁西【`一作四`】柱石关【`一作阙`】双启青绮春门沟渠交映緑槐秋市舟檝相通蓄之则为屯云泄之则为行雨青牛文梓白鹤贞松运以寘【`一作防`】宫崇斯云屋千栌抗殿龙首干云万顷踈苗蝉鸣再熟川后让徳山灵景从岂知运石甘【`一作舟`】泉才通栎阳之殿穿渠谷水直绕金墉之城将事未劳为功实重国富人殷方传千载因【`一作立`】功立事敢勒山阿铭曰  

寥廓上浮峥嵘下鎭直立【`一作立壁`】千丈峯横万仞桂月危悬风泉虚韵乘舆岭阪举锸云根八溪分注九谷通源北防桐【`一作铜`】井南浮石门扑【`或作模`】象大状【`一作横鸿大河`】规【`一作银`】绳百堵交【`一作胶`】葛九成徘徊千柱桂栋凌波栢梁乘雨防川剪【`一作奠`】谷落实摧柯事均刋木功侔凿河  

一作皆初学记  

玉帐山铭【`一作东宫玉帐山铭`】  

玉帐寥廓昆山抵鹊总叶成帷连云【`一作枝`】起幕玉防难移【`一作玉蘂难徙`】金花不落隐士弹琴仙人看博岩留旧鼎云上【`一作灶聚`】新荆煮石初烂烧丹欲成桑田屡变【`一作尽`】海水频盈【`一作倾`】长闻凤曲永听箫声　　一作皆艺文类聚  

吹台山铭  

江宁吹岭惟山出筠秦箫下凤此岫为眞青槐避日朱草司【`一作伺`】晨石名新妇楼学仙人中字玉成南君姓秦【`一作吴中字王城南姓秦`】比花依树登榭要春舞能留容【`一作客`】声便度新雕梁数振【`一作逺`】无复轻尘  

望美人山铭【`一作后堂望美人山铭`】  

髙唐碍石【`一作雨`】洛浦无舟【`一作州`】何处相望山边一楼峯因五妇石是三侯崄逾地肺危陵天柱禁苑斜通仙人常【`一作恒`】聚树里闻歌枝中见舞恰对妆台诸窗昼【`一作并`】开斜看已识直【`一作试`】唤便廻岂同织女非秋不来  

一作皆艺文类聚  

至仁山铭  

峯横鹤岭水学龙津瑞云一片仙童两人三秋云薄九日寒新眞花暂落画树常春横石临砌飞檐枕岭壁绕藤苗窗衔竹影菊落秋潭桐踈寒井仁者可乐将由爱静  

明月山铭  

竹亭标岳四面临虚山危檐迥叶落窗踈看椽有笛对树无风风生石洞云出山根霜朝唳鹤秋夜鸣猿堤梁似堰野路疑村船横埭下树夹津门宁殊华盖讵识桃源  

行雨山铭【`一作梁东宫行雨山铭`】  

山名行雨地异阳台佳人无数神女看【`一作羞`】来翠幔朝开新妆旦起树入牀头【`一作前`】花来镜里草緑【`一作色`】衫同花红面似开年寒尽正月游春俱除锦帔并脱红轮天彩剧藕蝶粉生【`或作多`】尘横藤碍路弱【`一作垂`】桞低人谁言洛浦一个河神　　一作皆艺文类聚  

可汗山铭　　　　　　　　谢　偃  

维贞观十三年嵗在已亥二月甲戌朔八日辛巳圣唐大使右武卫大将军慕容寳节度副使朝散大夫任雅相等肃奉明诏册授大单于眞珠毗伽可汗嫡嗣为肆叶防可汗安怀率土廓裁宇外曩者隋歴既终九域沦覆天资圣明光启有唐而颉利背恩虐我边域是以轻赍电发直掩虏庭驱纵骁雄奔放忠烈百弩俱彀万锋齐举鞭电鼔霓动天维于上防山蹴岳移地轴于下云骑腾荡则川野昼昏风旗扬曵则辰离黯色擒谷蠡于谷口曾未崇朝斩日逐于辕门景不移晷龙庭桞塞之外烟灭云销瀚海天山之前波澄雾卷上以震皇威于万叶下以安亿兆于千龄虽有灵祗赞我有唐亦所以恢崇今单于地是以万里齐契四海同规始验秦防徒营汉城虚筑在徳非险皇哉唐哉勒石纪功腾声不朽词曰  

振天威兮横朔方星劒腾兮虹旗扬穷絶漠兮越幽荒邦单于兮册名王歴千载兮声弥光  

玉华宫山铭　　　　髙宗天皇大帝  

顺请峒山镌芳金石道光轩驾声流姬迹矧此崇严介通帝宅峻侔铜柱祥韬金碧饮渭南通鸣岐西格炎生肇授彤署初融髙明叶宇【`一作序`】卜揆裁宫凤标衔露鸟跂扪空丹谿缭绕旋【`一作堤`】树玲珑迳分余云岭界斜虹流花缛景清籁嘶风波移控鲤云飞御鹤沉沉松嶝萋萋兰幄雾宿重峦寒生洞壑峯髙鸟路月对林垂交藤散绿悬镜成规鹓归绕蕣凤下标椅崖依注藓池卷葹广运尧心式昭夏谚端灵养白申歌秘殿菌阁流霜椒台凝霰玉荣则赏瑶池肆宴福夀无疆华封斯荐  

恶溪铭　　　　　　　　　李阳氷  

天作巨堑险于东南岌丘呀苍山黒潭殷云塡塡怒虎甝甝一道白日四时青岚鸟不敢飞猿不得下舟入耸棹行子来马知雄守雌为天下蹊【`老子作谿`】烜赫如此人将畏之水徳至柔狎侮而死畏而　死宁敢放彼  

仙掌铭【`并序`】　　　　　　　独孤及  

隂阳开辟【`集本文粹作阖`】元气变化泄为百川凝为崇山山川之作与天地并疑有眞宰而未知尸其功者有若巨灵赑屃攘臂其间左排首阳右拓太华絶地轴使中裂折山脊为两道然后导河而东俾无有害留此巨迹于峯之顚后代揭厉于踪者聆其风而骇之或谓诙诡不经存而不议反以为学者拘【`文粹作揔`】其一域则惑于余方曾不知创宇宙作万象月而日之星而辰之使轮转环绕箭驰风疾可骇于俗有甚于此者徒观其隂隲无朕未尝骇焉而巨灵特以有迹骇世世果惑矣天地有观【`一作官`】隂阳有藏鍜錬六气作为万形形有不遂其性气有不达于物则造物者取元精之和合而散之财而成之如埏埴鑪锤之为瓶为缶为钩为棘规者矩者大者细者然则黄河华岳之在六合犹陶冶之有瓶缶钩棘也巨灵之居也【`二字集作于`】自然【`七字文粹作于其自然`】盖万化之一工也天机防动而圣功启元【`集作至`】精密感而外物应故有无迹之迹介于石焉可以见神行无方妙用不测彼管窥者方循迹而求之揣其所至于巨细之境则道斯逺矣夫以手执大象力持化权指挥太极蹴踏【`集作蹋`】颢气立乎无间行乎无穷则捩【`文粹作防`】长河如措杯擘太华若破块不足骇也世人方以禹凿龙门而导西河为神竒可不为【`文粹作谓`】大哀乎峩灵掌纤指如画隐磷磅礴上挥太清逺而视之如欲扪青天以【`文粹作而`】掬皓露攀扶桑而捧白日不去不来若飞若动非至神曷以生此唐兴百三十有八载余尉于华隂华人以为纪嵫勒之罘颂峄山铭燕然旧典也圣巨迹岂帝者廵省代国之不若欤其古之阙文以俟知言欤仰之叹之琢玉【`集本文粹作石`】为志其词曰  

天作髙山设险四方至精未分川壅而伤帝命巨灵经啓地脉乃眷斯顾髙掌逺跖砉如剖竹騞若裂帛川开山破天动地坼黄河太华自此而辟神返虚极迹挂石壁迹岂我名神非我灵变化翕忽希夷杳防道本不生化亦无形天何言哉山川以宁断鼇补天世未覩焉夸父【`文粹作娥`】愚公莫知其踪屹彼灵掌悬诸巃嵸介二大都亭亭髙耸霞赩烟喷云抱花捧百神依凭万峯朝拱长于上古以阅羣动下视众山蜉蝣蠛蠓彼邦人士永揖遗烈瞻之在前如揭日月三川有竭此掌不灭  

仙都山铭　　　　　　　　韦　翃  

亭亭仙都峻极维嵩屹立溟石削成制【`与淛同`】东发地直方磨霄穹崇灵沼【`一作昭`】在上祥云积中珪植千仭柱宁四封目视不及翰飞靡穷群追【`一作阜`】奔走列仙防同黄帝攸访碧岭【`一作巅`】是冲丹室傍起金溪下融日临霞附月映绡防壤絶栖尘木无寓丛居幽不昧守一而雄万夀报响九成来空嘉名来【`一作乃`】复展礼斯洪【`其山尝更名独峯洎开元中里人闻呼万嵗及有匏竹之音郡守上闻因复仙都之号自从不间嵗而珪璧投焉`】箓【`一作冷`】作惩止年祈感通莫髙匪兹造物之功  

江州南湖堤铭【`并序`】　　　　李　翺  

长庆二年十二月江州刺史李君濬之截南陂筑堤三千五百尺髙若干尺广若干尺以通四隣【`集作乡`】之路畜水为湖人得其嬴正月既毕事舒州刺史李翺【`集作歌`】以纪之辞曰天地作物功或不周贤人相之智与神侔漭漭南陂冬干夏滮九江瀑涨【`集作涨潮`】潮潜【`集作潜潜`】逆流东南百民城市所繇水积既深大波其彪【`集作防疋尤切`】亦有舟航覆溺之忧担拥叠路车轫其辀童婴涕堕老妇号愁歴古迨兹孰为甿筹濬之之【`蜀本作斯`】来养民如身乃筑长堤拒江之濒厚其钱佣以饱饥【`集作饿`】人南北东西百里鬬臻莫不用力金锤响振【`集作唇音眞惊也`】虓讙相厉不督而勤堤既成止冈聫突起坚若石城障【`集作璋`】为潴水蒲莞菱芡鸿鸧鳣鲤唯其所取或食或祀长堤坦坦植之杨槐架豁飞圯以便去来除险作利非贤不能歌示江人式恱汝怀  

狠石铭　　　　　　　　　皇甫湜  

狠石苍苍骊山之傍【`集作旁`】镵朴礲顽【`集本文粹作□`】嶷然四方昔秦皇帝谋之不臧也七十万人兹焉遑遑【`二本作皇皇`】发石北【`一本作此`】山言础于【`或作于`】坟若有凭依屹住中逵淫刑蹵廹人力无施故老相传以狠名之自【`或作惟`】昔太古不封不树有葛于【`集作于`】沟有薪于【`二本作于`】野后圣有作縁情不忍为之棺椁其在唐虞则维寂木噫嘻暴秦虐用其人坟而象山下锢三泉穷珍防竒力瘁财瘅驱逐【`二本作驱`】而前如刈草菅天毒其衷神愤【`或作亢`】其防讁戍一呼九州风从白梃荆棘【`集作棘荆汉书作棘矜`】指麾崤潼险阻不阖干戈倒锋尸露于刼隧燔于童蓬颗无依不十年中禹葬防稽不改其行圣徳洋洋厥飨乆长至于汉刘释之而【`或作靣`】言中如可欲犹隙南山矧私其身以尽其人刻词狠石炯戒千春  

傅岩铭【`并序`】　　　　　　　吕　温  

昔殷髙宗恭黙思道至诚动天天将报之以说为瑞王在于镐【`集作寝是`】降神梦中审形旁求实得于此曾不待敷奏以言明试以功脱刑人之衣被公衮之服【`五字集作被公衮`】授受之际君不疑臣不慙大哉邈乎殷之所以兴也若非武丁之心同乎天地傅说之徳通乎神明何感动防合如此其易厥后唯文王以兆用太公自渔父而登国师白旄一麾光定天下抑其隣欤由兹而迁莫不先显后幽右贤【`蜀本作资`】左徳勒以汉秩束于周行使特逹自致之士无闻焉吁可叹也夫以天骥之才而造父驭之则必翼轻轩凌髙衢风翔电迈【`一作发`】一日千里若制非其人服非其车忘权奇务牵束挫盛气顿逸足使遵乎寻常之躅则终嵗疾驱望驽骀而不【`一作莫`】及矣遇与不遇又何疑之【`集作疑哉一作叹哉`】呜呼见贤非难知之难知之非难用之难用之非难特达难君人者苟以特达为心假无殷宗之梦必自得说不然则虽使咎防稷契尽入其庭亦叶公之见龙反疑惧矣况氤氲之中乎恍惚之际乎贞元九年予自镐徂洛息驾于虞虢之间外墟瞰原髣髴其地逺迹虽昧清风若存想说命三篇几堕【`集作坠`】秦火百代之后徳音如何乃作铭曰  

赫赫汤徳如日【`集作火`】不灭滔滔商祚如海不竭发祥播气世祚【`集作作`】圣哲国诞武丁野生傅说说始胥靡武丁即祚【`集作阼是`】徳通神交忽梦如悟【`一作寤`】若帝导我期于颢素有无之间邂逅相遇宵衣而起爰得其人貌符心防如旧君臣飞龙在天山川出云感激自致其间无因舍筑傅岩脱鳞鹏升【`蜀本作程`】作霖时和奋檝川程金在吾砺木从吾绳君何言哉殷道中兴元凯攀尧微舜曷阶阿衡干汤抱鼎徘徊会合之际厥惟难哉何如梦中天授神开惟贤是登道贵特达匪次勿用才其壅遏髙宗得说乃在恍惚揭铭摛光万古不没  

汴河铭【`并序`】　　　　　　　皮日休  

夫垂后以徳者当时逸而后时美垂后以功者当时劳而后时利若然者守道之主唯恐徳不美后时逸于已民也夸力之主唯恐功不及当时劳于已民也故天下也不逸不足守不劳不可去致其利害生于贤愚之主自古然也则隋之疏淇汴凿太行在隋之民不胜其害也在唐之民不胜其利也今自九河外复有淇汴北通涿鹿【`一作郡`】之渔商南运江都之转输其为利也博哉不劳一夫之荷畚一卒之凿险而先功巍巍得非天假暴隋成我大利哉尚恐国家有淇汴之役因献纤诫是谓汴河铭  

惟河弥弥循禹之厥有暴隋凿通淮【`集作津`】泗昼泣疲民夜哭溺鬼似赭川流如松贯地龙舟未故江都已弑陈迹空存游波不止在隋则害在唐则利呜呼圣王守此而已  

马当山铭　　　　　　　　陆防  

言天下之险者在山曰太行在水曰吕梁合二险而为一吾又闻乎马当彼之为险也屹乎【`集作于下同`】大江之旁恠石凭怒跳波发狂日黯风助摧牙折樯血和蛟涎骨横鱼吭幸而脱死神魂飞扬殊不知坚轮蹄者夷乎太行仗忠信者通乎吕梁便舟檝者行乎马当合是三险而为一未敌小人方寸之包藏外若韦顺【`古本作韦脂`】中如劒铓蹈借必死钩必伤在古已极于今益彰【`集作昌`】敬篆岩石俾民勿忘  

## 文苑英华卷七百八十八

宋　李昉等　编楼观【`关防桥梁附`】  

石桥铭二首  

梓州惠义寺重阁铭一首  

虎牢关铭一首　　　　古函谷关铭一首赵郡南石桥铭一首　　望思台铭一首  

成臯铭一首　　　　　古东周城铭一首  

栈道铭一首　　　　　舒州新堂铭一首  

蓝田关铭一首　　　　两观铭一首  

文选楼铭一首  

石桥铭【`张说集有同玉眞公主过大哥山池十字`】　唐宗【`英华作张説非`】  

梁园胜躅碣馆佳游苔深石暗山斜路幽桥非七夕节是三秋爰停弄杼共此淹留  

奉和　　　　　　　　　　张　说  

玉梁架逈碧沼空石鞭海上鎻鍜河中横汉飞鹊规天拖虹仙圣来徃风云路通  

梓州惠【`集作慧`】义寺重阁铭【`并序`】杨　炯  

大辰之嵗正阳之月有郪县宰扶风窦兢字思眘昭宣令徳光阐化猷庶政惟和万人以理闲庭不扰退食自公逺览形势防心净域乃与禅师释智海忘言道契寓目于长平之山援飞茎陟峭削成千仭壁立万寻俯观大道仅如【`集作同`】枣叶下望须弥裁同芥子飞流滴沥而成【`集作生`】响乔树璀璨而垂荣玉堂石室千门相似大殿珠毫十方皆现慷慨榱桷【`集作椽`】之未立吁嗟栋宇之莫脩不舍有为取诸大壮观夫左龙角右参旗前太微后营室骈罗列以杂防瑟萧条而【`集作以`】清泠上磊落以晃朗下澄而【`集作以`】靉叇参参差差森森纚纚千栌万栱乍合乍离蒨蒨粲粲绚绚焕焕六采五章或同或散莾如天履矗以云平金火合舍于垂珠日月相望于衔璧璇墀扣砌平接泰阶玉户金扉俛临阊阖曵红日舒丹霞丰隆为云抨【`集作砰`】铿訇于轩槛列缺为电翕霍于庭除寒暑隔阂于墙垣【`集作落`】虹霓廻带于廊庑仰之不极目而防精登之无阶心遑遑而失度土木【`集作若上是`】翔九垓之表仍不逮于上荣文【`集作火是`】章穷四海之间犹未离于前墄借如梵天之宅【`集作阙`】释帝【`集作帝释`】之宫两曜城池五云楼观轮王所处纯金为说法之堂诸佛所游众香作经行之地亦未可同年而语也夫黄金镂牓曾不若四摄之门青石为墙曾不若三空之地殚百工之力建七寳之楼岂徒然哉良有以也夫何故如来神力且观严净道师方便化作一城事有古而可以质于今言有大而可以徴于小是则毗耶四防【`集作众`】俱发道心险路众人咸知寳所其铭曰  

长平山兮建重阁上穹隆兮下磅礴纷被丽兮骈交错俨色【`集作灵`】相兮冲寂寞谁所为兮天匠作  

虎牢关铭【`并序`】　　　　　　贾　至  

天地定位三【`一作山`】川防其极王侯设险虎牢拥其要扼【`一作振`】之以五岳维嵩崪焉迫之以四渎洪河突焉宜其咽喉九州阃阈中夏赞经纶之攻拒却欃枪之陵暴若乃金火代变山河分裂胁从力争义散约解时则汉祖守之以临山东坐清三齐强楚踯躅而不进及夫隋氏失驭中原版荡封豕荐食龙战黄时则太宗防之以拒河朔克擒丑夏伪郑袒防而请命于戱自周室微弱虎狼并吞盛衰千祀正闰更王而政和人民【`一作民安`】一统长乆汉氏昭于前载我唐光于兹日其创业之主戡难定功咸在斯地意者天关【`一作开`】险固为覇王之器乎圣作功业知窅防之意乎不然何期时事影响之若此也又闻诸郑志曰制岩邑也虢叔死焉而唐汉绍兴得非山灵河神正直是辅乃知英雄者不独恃险而顚沛者在于凉徳欤天寳七嵗【`一作载`】至自宋都西经洛阳歇鞍登兹怀古钦圣【`一作望`】览山河之壮丽想威灵而咫尺慨然有怀敢献铭【`一作颂`】曰  

邈矣维嵩峻极于天磅礴崔嵬北临洪川岳渎防险蹙坼封泉实开虎牢作固伊瀍维兹虎牢天设巨防攻在坤下拒在离旁昏恃以灭圣凭而王峥嵘豁呀孟门相向伊昔汉祖戡秦统周勍敌相及此焉淹留终夷海春遂割【`一作复`】鸿沟乗舋而东奄有九州隋氏败绩黎人难阻帝命太宗陈师鞠旅铁骑僔僔云旗容与擒夏克郑在此一举日月永清昆虫得所嵗在戊子西经登兹祗圣肃然悯亡凄其虢叔反道复隍熸【`一作熠`】师项氏烹苛莫能守之险易同途成败异时徳不在鼎王孙布词三苖不循魏武忸怩逆失顺获古今同期申鉴勒铭庶警将来　　一作皆唐文粹  

古函谷关铭【`并序`】　　　　　独孤及  

王者建邦经野观象立极于是有重门击柝以待暴客故封畧土宇守在关塞山川丘陵为之城池天作崤函俾屏京室崇山廻合连冈丛倚长河屈盘万里来束崖奔岭蹙谷扼溪鬬崛起重险为秦东门截函夏于阃域鎻天府于户牖外扼八州之咽喉故百二形焉内拥六合之奥区故覇王出焉当其中【`集作周`】原鹿骇战国猬起嬴氏建瓴山东择肉宇内持防百万连衡此关是时也开门而九国师遁振防而二周鼎入奄有大寳遂吞中国洎【`集作及`】江返秦璧天祐汉祚髙皇帝提剑而起以遏乱略斩白帝絏降王举汉中平咸阳廓金城以建都活万姓以【`集作于`】三章取威定功此焉是保粤若询亊国谍聆风仙箓则眞气灵踪起乎其中柱史一去流沙万里留玉凾于旧宅传寳图于本枝岂上帝乃眷兴王是感不然何锡羡开国如此其成耶其太【`五字集本文粹作其大`】嵗在大火余适下阳停骖塞门慿览旧国襟带如故世道不留秦余空山汉遗【`集作为`】茂草恐复舟失于壑岸化为谷万载之后昧者不知乃刻颂此石以示来裔其词曰天地雷雨英雄交争设险守国作藩于京姓易时移山空塞平千秋陵谷想见精灵仙驾长徃雄图杳防于【`集作何`】以志之勒铭岩局【`集作岩扃`】  

赵郡南石桥铭【`并序`】　　　　张　彧  

阉茂嵗我御史大夫李公晟奉诏总禁戎三万北定河朔冬十月师次赵郡郡南石桥者天下之雄胜乃揆厥绩度厥功皆合于自然包我造化仆散客也状而铭曰汶水伊何诸川互凑秋霖夏潦奔突延袤杼材藏制朴斵纷糅干地泉开盘根玉甃虹舒电拖虎歩云构截险横包乘流逈透坱轧匠造琳琅簇簉敞作洞门呀为石窦穷琛莫筭【`一作賖莫盈`】盈【`一作一`】纪方就力将岸争势与空鬬吞齐跨赵警夜防昼月桂虚蟾星罗伏兽谓之钤键撮我宇宙谓之关梁扼我【`一本作廼`】戎冦郡国襟带河山领袖经途者安逸轨者覆东南一尉西北一候万里书传三边檄奏邮亭控引亊物殷富夕发蓟【`一作蒯`】壖朝趋禁霤质含氷碧文辉藻綉花影全芳苔痕半旧天启大壮神功罕究勒铭巨桥敢告豪右　　一作皆唐文粹  

望思台铭【`并序`】　　　　　　吕　温  

望思台者汉武帝思戾太子之所建也事具汉书夫立人之道本乎性情生而知曰性感而动曰情性虽生情情或灭性是以圣人患其然而为之节诚而明之中而庸之建以大伦统以至顺伦莫极于父子顺莫先于慈孝然而全之者正也慈不得其正则失子孝不得其正则失亲救失之术存乎善教昔者三王之教世子也如周公乃为太傅如召公乃为太保如太公乃为太师左右前后罔非端士礼以专其目乐以一其耳仁以制其气义以凝其情故非僻之心无自入也谗慝之口莫能间也父子君臣之道所以全也汉则不然世子非三代之贤保傅无二南之老左右前后唯刑余罪人目流于靡慢耳溺于惉滞气溢于宠渥情荡于骄奢于是非僻之心得以入矣谗慝之口得以间矣父子君臣之道所以离矣向使太子师友尊严左右端肃虽江充之诈岂敢以不义而加之耶向使太子孝徳彰闻仁声茂着虽武帝之惑岂遽以大逆而疑之耶向使太子早服师训少知教义岂忍一朝之忿弃其亲而忘其身耶由是言之其所以防于此者渐矣殆哉当时之势也国忘【`疑作亡`】冡嗣武老昭弱京师蹀血天下疑动若无霍光受负图之寄秉不夺之节斥昏建明鎭翊鸿业则必庶孽寻戈起商参之祸奸臣乘衅行羿浞之事汉家之祀岂及三七哉此有社稷者之所宜深戒也乙亥嵗予经于湖登兹荒台望古太息以为遇夫一物有可以垂训于【`集作整训于`】世者秉笔之士未尝阙焉乃作铭曰  

人伦大统天性是宝虽曰自然亦资斧藻汉皇父子一失其道四海为家不能相保荒台岿而千古之悲悔目空断寃魂不归疑生于微祸积于基苟有明义谁其间之嗣维邦本本动邦危于呼后王鉴兹在兹  

成臯铭  

茫茫大野万邦错峙惟正守国设险于此呀谷成堑崇山若垒势轶赤霄气吞千里洪河在下太室傍倚冈盘岭蹙虎伏龙起鎻天中区控地四鄙出必由户入皆同轨拒昏纳明闭乱开理【`集作治`】昔在秦亡雷雨晦防刘项分险扼喉而争汉飞镐京羽斩东城徳有厚薄此山无情维唐初兴时未大同王于东征烈火顺风乘髙建瓴擒建系充奄有天下斯焉定功二百年间大朴既还周道如砥成臯不关顺至则平逆来【`蜀本作者`】惟难敢迹成败勒铭孱顔  

古东周城铭【`并序`】  

鲁昭公三十二年周苌【`集作叔`】合诸侯之大夫城成周晋女叔寛【`见左传四字蜀本作卫彪傒盖从国语`】曰天之所坏不可支也苌违天必受其咎异嵗周人杀苌左氏明徴以为世规俾持顚之臣沮其胜气非所以励尊王垂大顺【`集作训`】也予经其地而作是铭  

文武【`集作王`】受命肇兴西土周公作洛始防风雨居中正本拓统开祚盛则骏奔衰则夹辅平王东迁九鼎已轻二伯之后时无义声大夫苌言抗其倾坐召诸侯廓崇王城虽微逺犹实被令名宜福而祸何伤于明立臣之本委质定分为仁不卜临义不问无天无神唯道是信国危必扶国灭【`集作威`】必振求而不获乃以死狥兴亡理【`集作治`】乱在徳非运罪之违天不可以训升墟览古慨焉遐愤勒铭颓隅以劝大顺  

栈道铭　　　　　　　　　欧阳詹  

秦之坤蜀之艮连髙夹深九州之险也隂谿穷谷万仞直下奔岩峭壁千里无土亘隔呀絶巉巉冥冥麋鹿无蹊猿猱相望自三代而徃蹄足莫之能越秦虽有心蜀虽有情五万年间夐不相接且秦之为蜀也人一其性物同所宜嗜欲无余门【`集作源`】教化无余源【`集作门`】可贸迁可亲眤擘拆地脉暌离物理岂造化之意乎天实凝清而成地实凝浊而形当其凝也如镕金下铸腾云上浮空隙有所不开【`集作周`】廻翔有所不合澄结既定窍【`集作嶷下同`】缺生乎其中西南有漏天天之窍缺也于斯有兹地地之窍缺也天地也者将以上覆下帱含蓄万虚可通必使而通者也苟有可通而未通圣贤代其功【`集作工`】而通之故有为舟以济川为梯以逾山唯兹地也有川不可以舟渉有山不可以梯及粤有智虑以【`集作念`】全造立巨衡而举追氏缒悬纑以下梓人猿垂絶防鸟傍危岑凿积翠【`集作石`】以全力梁半空于木棚斜根玉垒旁缀青泥截断岸以虹矫绕翠屏而龙踠坚劲胶固云横砥平总庸蜀之通【`集作道`】途绕岐雍之康庄都邑之能歩山川之无胫若水决防如鸿向阳南之北之踵武汤汤跻峨峨以自若临苍苍而不惧繇是贽币以遥【`集无此字`】达人神以【`集无此字`】防同稽礼乐之短长量威力之污隆可王者王可公者公而相次以风或曰受琢之石长存可构之材无穷易刓代蠧斯道也未始有终呜呼为上怀来在乎徳为下昭徳在乎义徳义之如今日则或人之言有孚其反之则石虽存恐不为琢材虽多恐不为构想夫徃昔有时而有有时而无是用惕惕天下嗤嗤【`集作蚩蚩`】知圣贤创物之意之人寡明徳义固物之道之人稀敢陈两端之要铭诸斯道之左庶主徳义者存今之所履踵武汤者荷古之攸作乃为铭曰  

天覆地焘本亦备【`集作周`】设大象难全或漏或缺损多益寡圣贤代工彼虽有缺与无缺同惟北曰秦惟南则蜀地缺其间坤维不续斗起断岸【`集作岸断`】屹为两区秦人路絶蜀火烟孤天实不通贤斯有造钻坚剡劲无蹊以道若川匪舟若陆匪车缘危转虚歩骤交如构虽在功存亦由徳项怫刘怒从完以踣隋落我荣【`集作营`】自顚而植地非革势材不易林踣植之致惠怨之心勿谓斯道不常【`集作恒`】勿谓斯道可乆礼不以礼可有而无恭不以恭可无而有创之之意如彼固之之理若兹彼知不易兹而易知勒铭道左其同我思  

舒州新堂铭　　　　　　　李　翺  

先时寝坏有隘有攎【`集作其庐`】乃作斯堂髙严旟旟六桷四楹装重架虚栾栱不设檐梠【`集作蜚`】祛祛严不越度险而有余左立嘉亭缭以环除延其泉源志肆其纾【`集作延延其深肆肆其纾`】吏事既退斋心以居思民之病择弊而锄弗敢逸隳【`集作弗逸弗坠`】谨终犹【`一作如`】初大旱之后隣邑成墟独我州氓乐哉胥思鬼神所福事非【`集作匪`】在予丞相以言乃下徴书复官于朝以解前疽刻铭于斯永永羣舒  

蓝田关铭【`幷序`】　　　　　　皮日休  

六年皮子副诸侯贡士之荐入京程至蓝田关覩山形关势廽抱于天秀欲染眸危将惊魄噫将造物者心是而加力耶不然者何壮观若斯之盛也易曰王公设险以守其国信矣哉若为天下之枢机万世之阃阈者非兹关而莫守也因陈其规是为蓝田关铭  

天辅唐业地造唐关千岩作鎻万嶂为拴难图其形莫状其秀双扉未开天地如斗轧然昼启人流如济似画秦国铺于马底崄不可侵唯王之心矧夫兹关独可规临  

两观铭　　　　　　　　　陆防  

两观雉门虽僭天子圣人在朝奸佞诛死奸首掷地奸血如水政不得乱国是以理下及千祀浇风四起内荏外贤举世称美赫奕皇都象魏天倚岂无奸邪佩玉蘂蘂【`左传作橤橤`】圣人弗生两观如砥以石镵辞着于阙里  

文选楼铭【`并序`】　　　　　　杨　防  

文选楼者梁昭明太子选文之地时逾四代年将五百清风懿号蔼然不冺况广陵乃隋室故郡遗事斯存求之于今陈迹尽灭斯犹巍巍久而益新其不由以学而立道者道则不朽以文而经业者业则不磨乎农子经于是楼提笔路絶且虑夫不文不典者肆而处乃泣以铭云  

峩峩万宇匪歌则舞羙哉此楼独以文脩自由名贵不以华致虽超千古靡有顚坠孰堪其登必精必诚孰可以居必贤必明无聚优以为娱无习伎以称荣吾恐其素徳怀辱于防防  

## 文苑英华卷七百八十九

宋　李昉等　编噐用  

刀铭三首  

唐北京崇福寺铜钟铭一首  

太清观钟铭一首　　　素木盘盂铭一首越州华严寺钟铭一首　兴唐观新钟铭一首陶噐铭一首  

洪州大云寺铜钟铭一首  

泗州开元寺钟铭一首　陆傪【`一作陆参之`】槛铭一首  

盘石铭一首　　　　　二铭二首  

后二铭二首  

刀铭三首　　　　　　　　庾　信  

风伯吹鑪云师炼【`一作链`】冶铁朝流金精夜下价重十城名髙千马  

千金颖合百链锋成光连斗气动山精身文水动刃古珠生  

斗精遥降山灵下从水文千曲蛇鳞百重燕砥敛刃蜀水开锋气生分景环成屈龙  

唐北京崇福寺铜钟铭【`并序`】　吴少微  

夫钟者梵塲之信皷也聚万法者莫大乎信皷是故佛置信皷所以穷逺究微一切贤圣恒河沙类者也所以开教设敬使天下之人善劝而淫惧也所以制鬼神之端而魔魅不得闪其人【`疑衍`】奸义刹【`一作杀`】不得载其毒也故以听则不惑以念则受福者信皷之谓矣洞夫树之而不朽功【`一作攻`】之而不匮飏言曰皇后之旧业【`一作叶`】也飞龙在天载华厥号殿赩翼庭煌煌井甃不改耽耽万构有钟在堂窕而不漏越相公御史大夫钜鹿魏元忠仗旄钺振金皷发秦兵河率利伐猃狁钩车逐而北之于是休兵十月入自禅关闻钟声薄而观之曰斯一皷铁也曷以昭苏羣聋光响皇梵愿税金紫之秩贾梁岷之铜张而镛之俾兵【`一作碑丘`】哮吼埏周俶字【`一作叔字`】防东郊不开公于是再有卢龙之役天子申命执金吾南阳张公仁亶以魏公之事端尹北京保厘府戎左右梁叶纂铸洪噐庀工虑钧涂坯堪劂壤象晞炭坠宣火房飞亷扇囬禄金光轹铅液注煎凖沸渭烂烻烘赫爇重云焮寳界欝攸而不可向者句有日矣廼撒乃相制作可观尝试而铿之声闻于天得未尝有大而不槬敏也长而不掉正也周而无瑕忠也扣之则应信也大扣则麤厉而猛奋勇也小扣则清逾而温韵仁也刚而为圜天也含章而贞地也非夫虚【`疑`】妙纯粹幽赞而不测者孰能致于此故良冶歔欷羣眞恞跃自相与建髙台于西厢殚土木之瓌峻赫如也则俯绋以累之攒栾以扛之千人引万人唱大力斯防乃登夫悬焉猛虎赑负以奋翣长絙制【`疑作掣`】曳以縻【`疑`】四缁用壮是拒是考始作也锽锽乎双城井陌震来虩虩少纵也惊逺而惧迩山讹而河泄蹶狂故顔　【`一字鱼疑`】啜尔其乱也天地殷雷霆鬬鱼脱渊羽膋雊虥駮栗栗而汗涸况貔虎与百兽夫其终也戢怒游威春容将尽乆而不絶雄雄乎无间北方之强能与【`疑`】罔不谛聴而求时夜于是旭旦之音达而人用悛惕伐虞泉而人悲衰老鼔昏定而人悮烦爱【`一作受`】霄中哉人释其病昧爽哉人窒【`疑`】其意欲总九围而利万有者勉是夫初大夫之祷施也人咸曰休哉夫美而不称君子以为诬矣若二公美莫不可歌也则其畴离之颂曰  

佛说撞钟本三声昭防百众持六情厥有咤王爱轮【`疑`】割故我长击以防脱因而作偈演之曰一救防狱汤劒时二救饿厉释缧饥三救六畜报愚痴四救修罗勇且疑凡铄坚刚十耗一我金再链溢【`一作滋`】百镒巍巍神力谁其尸大道至感曰诸佛【`此铭序多不可解疑有脱误`】  

太清观钟铭【`并序`】　　　　　苏　颋  

大矣哉钟之为用轩辕氏和音乐【`一作听`】之夏后氏陈义听之此皇王所寳也太微君上眞抚之紫虚君方抚之此仙圣所珍也国家诞发元系丕承景业【`一作耀`】与时偕行惟道则佑以太清观金庭晃朗玉京崇絶七映严餙四时洞开戞云璈椎雷鼔尝有之矣然而陶铸三品大造融于得一范围四名大空合于吹万其鳬氏鸿钟欤工以思专神以响防钟【`一作鑪`】用乃息噐或云【`一作`】聚攫蹲兽而俯【`一作旁`】捧俨旋虫而上扶号逺则传声希以节广于已日普集诸天契九仙于福堂起六幽于苦海重以珍珠为阙瑠璃作地皓魄初满清霜始飞近召香童遥徴羽使时环而载击载考律应而不舒不疾西升路接韵闾阖之清【`一作秋`】风北斗城连含未央之夕漏非与其至妙孰臻于此乎在昔图旂常勒彞鼎者所以建功树善纪徳昭亊未有万人斯和倾耳归眞四魔是革调心服道彻于千界扬我巨唐之声悬于亿刼齐我巨唐之筭安可不篆于铭铣者哉其词曰  

碧落朱宫兮欝其崇金振玉扣兮殷而鸿九枚是献兮百神工成之不日兮铿乘风声无已兮福无穷  

素木盘盂铭【`并序`】  

先天嵗夏五月颋防恩防传还洛京时韦祭酒丈人任膺居守尝撰素木盘盂分诸好事颋既至丈人垂眷犹昔衔衣抚孤得拜清顔诉穷欵于此矣他日复徃又以木噐谓【`疑`】之亦颁斯惠岂散则当弃木有先容而见知岂朴则能坚噐有晩成而获赠覩以为诫仍邀作铭退而力鄙惧不如命  

山有木兮全眞而生君子噐之审而用【`一作用而`】成浑则不矫受则不盈辩【`一作辨`】以文直牢因素眞抱朴委性诫奢逺名虑终谋始能合道精  

越州华严寺钟铭【`并序`】　　　李　邕  

有同乎源播厥者伙哉沿之惟轮则终列大辂革以穴处则崇构夏屋译梵言于华学象楗槌于景钟从来乆矣观其聆妙音奬誓艾苦趣警禅门劒轮【`疑`】在空法众斯集镛之时义大矣哉郡司冦北平杨公沙门师萌抵净根保耳【`一无此字`】界妙有忠为迦维之业坚朴象正之钧尝慨灵越乐郊勾吴通邑虽经行大壮塔庙艺释训乃首唱羣吏传闻庶氓合听悉心聚粮殚币铄文马以庀制骧羣龙以范钟撰祥时歴令日倾郛鄙毕缁黄举帆云屯击毂雷动百身勇施累赞愿言者计以万亿然后陶人亊炉火正防冶风伯鼔槖乐工杨嬉【`疑`】焕乎鼎陈蔚焉丘峙手舞者翳景称庆者振林迟明藏功亭午卒业于是层台大起雕簴悬列鲸鱼咤怒以震击蒲牢跧曲以骇噭隐天纲謍地理刹那昭应一念信心有无识生幽执鬼物莫不休复净域贞观眞谛矣有若大者不槬小者不窕则州鸠之听曷以臻其间欤其词曰大雄立号兮考彼华钟震发三界兮以觉其聋俾我羣动兮不罹厥凶君子是象兮载铄载镕弥亿斯年兮罔有天镛  

兴唐观新钟铭【`并序`】　　　　权徳舆  

声为阳所以发越金尚羽所以清彻故鳬氏工焉法噐成焉门揭焉与夫乐出虚铿立号同其功用而信响受祉之说倍焉兴唐观新钟者观主道门威仪太清宫供奉郄尊师彝素之所创也是观经构之初与旧钟俱当开元甲戍距今七十有七嵗哑缺毁弃法音不嗣乆矣师有环中火辩为道流龙循其照观其妙法自然无为【`八字集作观其妙然后无为`】而无不为所以恢功愿力诚脩而物应言发而响防上士仁人展其助飞亷回禄理其具精乎六齐合以万数以心齐以神遇槖地籁腾天光无害金无耗气不窕不槬不石不播于是登簴在悬希声殷然小大随扣昏昕警众周六虚而洞三界投九幽而清五苦皇都人士游者萃者感于耳和于心躁者静者悬解师之善利利物可胜道哉古者林钟景钟皆铭其功儒氏之典也推类以镂文字师之心也铭曰其动也悬而【`集作如`】天其用也虚而圆雷大音兮集羣仙福元后兮斯亿年铿訇响亮鸿都前上入防兮下彻泉然后舂容销散兮返万物于自然  

陶噐铭【`并序`】　　　　　　　欧阳詹  

常侍论于长者儳有之曰近代之作玉杯丽则丽矣愚以不如古之人【`集作人之`】为陶长者韪之以为知言退而思其所自多亦不泰【`集作沗是`】伊人之誉噐以利用道从易简利用者贵无徃而不适易简者取立功而匪勤今天下【`集有之字`】至富者土也不劳而成者火也夫陶掬攘【`集作壤下同`】之【`集作以`】制焚烝以凝就其不劳因其至富不莹而氷清珠睍【`集作皖`】不鍜而金固石坚一工致功千室以给觳鬲罍甗瓶缶杯盂大穷担头【`集作石是`】小极圭撮经鼎镬而自若在燀而莫渝满堂絶侈靡之讥极【`集无此字`】提絜无剽杀之患其功则易简也其实则利用也其藏又保安也易简二仪之理利用五行之本保安立身之方执人之方履物之本从天地之理此三皇五帝所以内户不扄外户不闭无为之徳所由生也岂夫玉杯之独劣其余孰得而俦焉则刓材搜璞穷山越壑磨砻雕琢铸链丹雘力尽终年之功财殚不訾之产量才斗合质忌汤火富【`集作寘`】家得奢盈之讥【`集作议`】中怀生贼害之累其功则非易简也其实则非利用也其藏又非保安也悖二仪之理违五行之本乖立身之方此夏桀商纣所以人人颇邪比屋可戮亡身之祸所由生也省费鲜劳皆备于物徳且如彼而人贱之烦人蠧财不周于用祸又如此而人贵之乆矣哉世之迷乱【`集作也`】物有贱而可贵亦有贵而可贱惟贤者能审之小子不幸亿而有中诚背常人之见敬为铭以广之铭曰  

黜污易杯圣人制噐易简作程利用为贵稽诸徃载陶【`集作极`】实攸兴裁因掬攘成假焚蒸不雘不丹不雕不刻自【`集作日`】结金坚天然氷色财无害产功非殚力量画洪纤周穷幽仄物有千金相异我取不费为利用【`集作物`】有积巧【`集作功`】相崇我取不劳为工物有患汤忌火我取徃无不可物有剽杀焚躯我取怀藏不虞心存目视奢寻彼至堂【`集作室`】满堂盈侈莫我生省庸周用所贱谓何贾害勤人所贵者那可贵不贵物戾其类失类曰昏虽隆必坠可贱不贱物得其选得选曰明虽幽必见上唯五帝下洎三王实有以兴实有【`集作亦有一作实可`】以亡蚩蚩百工孰若我陶敬铭有噐永告滔滔  

洪州大云寺铜钟铭　　　　独孤及  

参变化孕律吕和神人莫疾于声故天地以雷震万物人以乐节八风佛土以钟警六时天造圣作同符异贯自眞乘开设其轮三转像教不坠而法鼔之制在焉【`三字集本文粹作制存`】彤彤莲宫于江之濵万井在其前善恶兴乎人将欲诞敷我法音啓廸我善根【`集有我字`】是以作万钧之钟大其噐所以昭其度也侯谁尸之长者杜海洎此方上士释【`文粹作精`】法观释法【`二字集作精`】鸾与比丘众百三十有五人实果其愿将办所作于时火官金工循【`集作脩`】厥戒令范【`集作法`】隂阳九六之数以合造化均薄厚侈弇之齐以谐清浊聚精防神鸠工于其间誓既达昏疑皆破故众心如城施者成【`集作如`】市大悲之感与万灵接【`集有况字`】祝融囬禄髣髴交应越五日【`集本文粹作月`】辛丑新钟成于是此邦民大和防膜拜纵观川塞衢隘【`集作盈川塞衢`】亿兆谛听鲸鱼乃发訇然如扶摇号而万窍怒霹雳作而崇山破在坑满坑在谷满谷金界岌峇若震若荡【`文粹作荡`】既而抝怒散涣与廻飚俱激度越【`集作越若`】大千周流六虚经于禁【`集本文粹作严`】城入于梵宫徘徊乎霜天凌厉乎清夜千门彻万户警鱼龙皆奋虫豸不蛰于是聆其音者贪騃迁善聋盲知方识浪安流地狱清凉咤王解形刀轮摧藏严乎心者闻声以知受观受以悟法若露清耳根镜照身业彼金鼓声气木铎狥路整众孚号方斯陋矣盖圣人道以劝善因善以建法作法噐以为天下利利者教之果法者教之因善者教之宗我钟我悬是训是崇世界有极大音无穷  

泗州开元寺钟铭【`并序`】　　　李　翺  

维泗州开元寺遭罹水火飘【`集作漂`】焚之余僧澄观与其徒僧若干复旧室居作大钟贞元十五年厥功成于是陇西李翺书辞以纪之  

八月梓人功既休戊寅铸【`集无此字`】大钟成先时厥初罹于天葘波沉火燔既浮为薪既蜚为尘澄观之初恢复其居革旧而新环墉如陵台殿斯严乃三其门俾后勿逾其徒不哗咸服其勤有加于初屋室既同乃范乃镕乃作大钟乃悬于楼以鼔其时以警淮夷非雷非霆铿号其声淮夷来警【`集作惊`】上天下地弗震弗坠大音无斁千僧戮力愿昭其绩乃铭于石  

陆傪槛铭  

昼日居于是穷性命于是待賔客交其贤者亦于是有客李【`集作曰`】翺铭于是  

盘石铭【`并序`】　　　　　　　白居易  

大和九年夏有山客赠余盘石转寘于履道里第时属炎暑坐卧其上爱而铭之云耳  

客从山来遗我盘石圆平腻滑广袤六尺质凝白云文拆烟碧莓苔有斑麋鹿无迹置之竹下风扫露滴坐待禅僧眠留醉客清冷可爱支体甚适便是白家夏天床席  

二铭【`并序`】　　　　　　　　罗　衮  

黄帝作巾几之法孔甲有盘盂之诫太公陈觞镜之铭所以昭成败而防遗阙也衮不敢追迹圣贤輙取枕杖二物而为之铭亦贱士区区【`文粹作亦古之贱士不忘君臣`】之分也  

枕铭  

或枕或欹有安有危勿邪其思  

杖铭  

身之疲杖以扶之国之危贤以图之  

后二铭【`并序`】  

前惟王者之义无所不正或得贤以反国既作枕杖二铭以风复念时人歉于自脩卒违善反祸或侈满不能长嗣因亦铭诸栉铭诸门以劝  

栉铭【`卢仝集作梳铭`】  

而有发旦旦思理有心焉有身焉胡不如是【`文粹作人之有髪兮旦旦思理有身兮有心兮胡不如是卢仝集作有发兮朝朝思理有身兮胡不如是`】  

门铭  

金枢玉键何足牢止盈脩徳后必髙  

## 文苑英华卷七百九十

　宋　李昉等　编杂铭  

思旧铭一首  

唐故凉州长史元君石柱铭一首  

座右铭一首　　　　　几铭一首  

庐山故女道士梁洞微石碣铭一首  

庐山徳先生碣铭一首  

续座右铭一首　　　　佛衣铭一首  

文塜铭一首　　　　　隋鼎铭一首  

书铭一首　　　　　　陋巷铭一首  

卜肆铭一首  

思旧铭　　　　　　　　　庾　信  

嵗在摄提星居监徳【`一作鹑首`】梁故观宁侯萧永卒呜呼哀哉人之灭【`一作戚`】也既非金石所移士之悲也宁有春秋之异髙台已倾稷下有闻琴之泣壮士一去燕南有击筑之悲项羽之晨起帐中李陵之徘徊岐路韩王孙之质赵楚公子之留秦无假穷秋于时悲矣况复鱼飞武库预有弃甲之徴鸟伏翟泉先见横流之肇【`一作兆`】星纪吴亡庚辰楚灭纪侯大去鄅子无归原隰载驰輠【`一作轘`】辕长别【`一作徃`】甲裳失矣余皇弃焉河倾【`一作流`】酸枣杞梓与樗栎俱流海浅蓬莱鱼鼈与【`一作共`】蛟龙共【`一作并`】尽焚【`一作燃`】香复道讵假游魂载酒属车宁消愁气芝兰萧艾之秋形殊而共【`一作并`】瘁羽毛鳞介之怨声异而俱哀所谓天乎乃曰苍苍之气所谓地乎其实抟抟【`一作慱慱`】之土怨之徒也何能感焉雕残杀翮无所假于风飚零落春枯不足颂于霜露幕府昔开贤俊翘首为覊终嵗门人谢焉至于【`一作反乎`】东首告辞西陵长徃山阳车马望别郊门頴川賔客遥悲总【`一作私`】路嵇叔夜之山庭【`一作庐`】尚多杨桞王子猷之旧径唯余竹林王孙地方为长乐之宫烈士埋魂即是将军之墓昔尝欢宴风月留连追忆平生宛然心目及乎垂翅秦川关河覉旅降于悲谷之景实有忧生之情羙酒酌焉犹思建邺之水鸣琴在操终思华亭之鹤重为此别呜呼甚哉麟亡星落月死珠伤瓶罄罍耻芝焚蕙叹所望钟沉徳水声【`一作望`】出风云劒没丰城气存【`一作连`】牛斗澘然思旧乃作铭云  

风云上惨舟壑潜移骎骎霜露君子先危纪侯大去怀王不返玉树长埋风流遂逺荀伯旧【`一作乡故`】县庆封余邑万里归【`一作伤`】魂脩门讵入坟横【`一作城连`】武库山枕卢龙思归道逺返葬无从徒留送鴈空靡长松平陵之东无复梧桐松声萧瑟长起秋风畴昔隆贵提携【`一作惨舒`】语黙托情稽阮【`一作琴`】风云相得有酒如渑终温且克朝阳落凤大野伤麟佳城欝欝流寓于秦山阳相送唯余故人孀机纬独鳯【`一作鹤`】孤鸾闺深夜静风髙月寒【`一作风月俱寒`】生平已矣怀旧【`一作故`】何期匣中絶【`一作断`】隣人笛悲昔为幕府今成繐帷　　一作皆艺文类聚  

唐故凉州长史元君石柱铭　张　説  

公讳仁惠字某河南洛阳人也昔帝轩命子爰宅幽都天神降祚遂荒北岳其后日月运行风云经始坛塲邺洛防天地之图带砺山河建侯王【`集作王侯`】之国公即魏昭成皇帝之十世孙中书令濮阳王顺之曾孙也大父雄魏濮阳王后改封武陵王昆吾伯嗣越在濮阳之墟琅琊王子别封武陵之郡孝【`集作宇是`】文朝降为武陵公太府卿秦州总管微子去国不替旧章薛侯来朝于焉降等父胄隋毫【`集作濠`】豫二州刺史右卫大将军袭封武陵公翼亮隋室济王业有佐命之元勲承异朝之世禄文武籍甚诒燕深长公受金行之正性承冠代之隆烈幼见岐嶷夙闻噐局【`集作声噐`】灵台云秀绳墨之宰无施雅韵天成金石之师何力属隋纲弛紊神弃不歆卿族衣冠日失其序独寐寤宿永怀槃涧之人藏噐待时未射髙墉之隼唐祖龙飞天宇鹤板岩林授公右千牛录事黉闬之恩旧也髙皇邑子既与卢绾同衣世祖学徒则有严陵共宿乆之以公事免为嶲州法曹又歴循州河源滑州灵昌二县令克已为政蛮貊化忠信之言直道与人仕已无喜愠之色永徽在歴石眞构难羣渠【`集作凶`】既剪江界萧条帝念疲甿畴兹俾乂乃授公睦州雉山县令乘驿而徃下车作则江连【`集作逋是`】海盗革面未【`集作来是`】威然后简【`集作间非`】纲鸠人峻策覊吏闲田尽辟鳏寡【`一作孤`】委犬彘之余絶涧无游豪猾屏蚕渔之气我有礼乐逹于山川鬼神物应休贞孚于鸟兽草木朝廷异之拜朝散大夫行隆州阆中令未至改授雍州渭南令观人设教异邑同风迁隆州司马寻加朝请大夫守凉州都督府长史分乘两蕃人康颂作化澄巴濮无侵橘柚之园教溢河湟不饮蒲萄之酒离歌就具嵗梦临辰命踬脩途荣慙厚徳总章二年终于官舍春秋七十有三夫人安定梁氏文伯之妻君子以为知礼孟轲之母良史述其能贤齐徳茂于昭途合祔期于幽隧有子怀贞斧藻诗礼佩践义方承家有馥芝兰如也歴官右司员外郎太子舍人而罹事徙居复归旧土履霜露于三纪无改素冠之行违桑梓于十载还守青门之田勤孝在乎追逺丰感思乎备物武陵公之茔域今顺陵栢城之内也山园有禁奉瞻靡及粤以圣歴二年嵗次月朔别卜宅于咸阳县肺净【`集作浮`】原合葬焉公孝友纯深风标峻起门无杂客家有严君而佐郡为邦风迈徳执法不挠去邪勿疑仲由之政事叔向之遗直岂称论之典有阙范则之容将坠仰推【`集作惟`】代姻防承哀托郭有道之故事无媿蔡邕赵文子之将游永怀随防寓词楹石式题贤垄其铭曰  

大哉乾元我族资始有国伊魏曰天之子皇牺姓风帝姬氏水剏业垂统欝乎旧史崇徳象贤允也重轨贞玉性润结璇源武公之子平王之孙川流长直光气能浑孝深栢颡义重荆潘白珪比节黄金敌言行实刚简游无謟渎学妙神教书能鬼哭避彼屯运盘桓空谷四海有王一旦明目佩此芳草迁于乔木亦既从政淑问克宣秉心如水临事如歴宰四邑髙芬属天元僚两郡汪化流泉江河秦蜀嘉声在焉三光西没百川东度天道运廻人随代故倐忽三纪悲凉千露帝葬桥山傍壖祖墓天断旧城【`集作域`】地开新路路即咸阳阡惟京兆地气云矗长冈龙抱竁掩铜人茔留石鸟尘歇径灭山飞海少篆刻扬名亭亭华表  

座右铭　　　　　　　　　陈子昻  

事父尽孝敬事君端忠贞兄弟敦和睦朋友笃信诚从官重公慎立身贵亷明待士慕谦让莅民尚寛平理讼惟正直察狱必审情谤议不足怨宠辱讵须惊处满常惮溢居髙本虑倾诗礼固可学郑卫不足听幸能脩实操何俟钓虚声白珪玷可灭黄金诺不轻秦穆饮盗马楚客报絶缨言行既无择存没自扬名  

几铭　　　　　　　　　　权徳舆  

太和熙熙酌而用之旁魄变化皆生乎几上合乾道万物隂隲下为人纪百工咸秩游泳虚无合【`集作含`】体浑区乃卷乃舒与羣有居冲用为工方寸为鑪周行不殆造物可【`集本文粹作何`】侔一人【`文粹作以`】制动寡以理众或行其道或藏其用盘桓利贞得时大行燮赞裁成粲然文明舒亘八极藏之无形山川出云元气防防故曰知几其神孔父周文去圣逺矣时无其人见几而作造形斯悟则【`文粹无则字`】蘧生可卷顔子殆庶物至知之【`文粹作物知至至`】节宣好恶无愆五事无汨百度静之如渊运之如环得防纠纒【`集作互`】相望其间不见其朕莫知其然审而用之吾道常全  

庐山故女道士梁洞防石碣铭　符　载  

有形必尽至精不死黙黙顺道归根复始灵或昏解得造彼仙师独觉闭迹山水岩岩庐峯上承太空紫云深处石堂在中灵以静生境因圆【`一作澹`】融神气无路与天浑同道昭成毁时则代谢人皆恶迁我不拒化鹤飞尘外坛寄松下唯余天风萧瑟昼夜  

庐山徳先生碣铭  

五帝已逺道则寖微眞气萧索淳风不归爱恶纠讦遂成妍媸钻凿正性溃为疮痍邈哉先生体尚无为爰自东岳泛然来兹宴坐空山照本防思万累去矣视身如遗时时辅和醇酒一巵谿声松籁尽为埙箎天有晦明形亦迁移颓然委顺与化相推徳素风敦薄扶衰瞻望庐岳烟霞凄其勒坚【`一作铭`】岩顶与山并垂  

续座右铭【`并序`】　　　　　　白居易  

崔子玉作座右铭予窃慕之虽未能尽行常书于屋壁然其间似有未尽者因续为座右铭云  

勿慕贵与富勿忧贱与贫自问道如何【`集本文粹作何如下同`】贵贱安足云闻毁勿戚戚闻誉勿忻忻自顾行如何毁誉安足论无以意傲物以逺辱于人勿以色求亊以自重其身游与邪分岐居与正为邻于中有取舍此外无踈亲脩外以及内静养和与眞养内不遗外动率义与仁千里始足下髙山起微尘吾道亦如此行之贵日新不敢规他人聊自书诸绅终身且自朂身没贻后昆后昆苟反是非我之子孙  

佛衣铭【`并序`】　　　　　　　刘禹锡  

吾既为僧珠【`文粹作琳`】撰曹溪第二碑且思所以辩【`文粹作辨`】六祖置衣不传之防作佛衣铭曰  

佛言不行佛衣乃争忽近贵逺古今常情尼父之生土无一里梦奠之后履存千祀惟昔有梁如象之狂达摩【`文粹作磨`】救世来为医王以言不痊因物乃迁如执符节行乎复关民不知官望车而畏俗不知佛得衣为贵坏色之衣道不在兹由之信道所以为寳六祖未彰其出也微既还狼荒憬俗蚩蚩不有信噐众生曷归是开便门非止传衣初必有终传岂无已物必归尽衣胡乆恃先终知终用乃不穷我道无朽衣于何有其用已陈孰非刍狗  

梓州兠率寺文塜铭【`并序`】　　刘　蜕  

文塜者长沙刘蜕复愚为文不忍弃其草聚而封之也蜕愚而不锐于用百工之技天不工蜕也而独文蜕焉故饮食不忘于文晦明不忘于文悲戚怨愤疾病嬉游羣居行役未尝不以文为怀也适当无亊而天下将以文为号文明代生植【`文粹作殖`】明晦皆効文用【`集作明`】故日月星辰文乎旂常昆虫鸟兽文乎彞噐徐方之土文于侯社夏翟之羽文于旗【`二本作旌`】旄登龙于章升玉于藻百工妇人雕砻染练【`文粹作涂`】以供宗庙祭祀之用【`二本作文`】岂独蜕也生【`集作固`】知効用不及时文哉然而意尝【`文粹作常`】获助于天而不获助于人故其穷虽穷无憾也当勤意之时不敢嚏不敢咳不敢唾不敢跂【`集作跛`】倚嗜欲躁竞忘之于心其祗祗畏畏如临上帝故有粲如星光如贝气如蛟宫之水又有黯【`集作暗`】如屯云如乆隂如枯腐熬燥之色则有如春阳如华川逶逶迤迤则有如运海如震怒动荡恠异夫十为文不得【`文粹作满`】十如意少如意则岂非天助乎常欲使天下闻之而必行劝【`文粹作覩`】之而必蹈散之茫洋以为道演之浸润【`二本作遥`】以及物然后为农文之使风雨以时兵文之使戎虏以顺文于野文于市使得【`二本无此字`】其所幽隐之士以出口者使之言材者使之用然而自振者无力终知者甚稀岂非不获于人助乎呜呼十五年矣实得一【`文粹作二`】千一百八十纸有涂者乙者有注揩者有覆背者有硃墨围者于是以周易筮之遇复【`坤上震下`】之同人【`干上离下`】筮者曰鸣于地中殷殷隆隆七日不【`文粹作而`】复复来其【`文粹作而`】天下昭融乎它日更召而令【`文粹作合`】之将听袭吉卜于火如秦兆惟曰不吉卜于水不成乎河洛兆则亦惟曰不吉卜于木而闷闷【`集作閟之`】土叶吉累累【`文粹作累累`】为塜则汲之兆乎峭峭为壁则鲁之兆乎且其占曰土之文为阿山【`二本作山河`】为华英将不崩不竭为滋味而传乎结为丘陵为其设险乎融为川渎率其朝宗乎华为百谷以洁祭礼之粢盛乎不然使其速腐为墟【`集作丘`】壤【`集有乎字`】生刍槀以食牛羊乎化涂泥为甄陶以作器乎将块为五色而分封茅社【`文粹作茅社分封`】乎流为乐为土皷为凷【`古块字`】桴以泄其和声乎夷为都邑以兴宫庙坎为洿池以泽生植【`一作殖`】乎祀为坛灶乎窽为井墓乎吾皆不得而知也尝【`文粹作当`】既不得为吾用唯速化为百工之用愼毋朽为芝菌以恠人自媚愼毋坚为金铁以作货起争愼毋潏为醴泉以味乎謟口愼毋祷为城社以狐防慿妖愼毋耸为良材以雕斵伤性愼毋萌为兰茝以佩服见防【`文粹作爇非`】呜呼介而为石使之服【`文粹作能`】言舒而为螾使之饮泉既而他年游魂之未返者亦命巫以巾【`七字文粹作亦命巫师而吊`】三招之号曰在几阁而来归兮奄为尘垢在耳目而来归兮视不【`一作奄视`】汝丑在口吻而来归兮誉不汝乆噫笔絶之年而麟见祟文其无祟乎唅非珠玉敛无裙襦后世诗礼之儒无惊吾之幽墟其冢也在莾苍之野大块之丘时大唐大中之丁夘而戊辰之季秋铭云【`一本作曰`】  

文乎文乎有鬼神乎风水惟贞将利其子孙乎  

隋鼎铭　　　　　　　　　皮日休  

隋氏有鼎其噐非古以诈为金以贼为铸以虐火煎四海以毒气蒸九土天假唐力扛之仁地以泽扑虐火以徳销毒气既折其足又齧其耳噫嘻【`集作戯`】圣王无畜兹噐  

书铭　　　　　　　　　　陆防  

太古之时何尝有欺逮于结绳民始相疑画卦造书圣人之为国载文字厥初弗知惟简惟牍断【`蜀本作折`】竹析木累必充庭负必折轴韦絙【`集作编`】一絶错乱名目寖务轻省枲剥谷胶缀畨畨恣其所便虫篆更形模易宣上下古今卷舒蝉聮薰曝蠧欝疵【`集作觕`】乎不坚又取珉石琢磨雕镌由简牍下其存四迁壐印章号殷勤识【`音志`】焉其巧益甚其讹【`集作说`】益繁盟契质要朝成夕反【`音翻`】诰誓制令尾达【`集作违`】首言牋檄奏报离方就圆录注传记【`集作传录注记`】丑雠羙怜铭诔牌表虚功望贤歌咏赋颂多思謟权在简牍者埋没烂坏无遗一编词【`集作副`】以枲縠其留最延错谬【`集作谬戾`】顚倒龙防弗删在珉石者固宠纳赂惟辞是妍镵凿既毕名声冺然尧舜之道以人为传有死必继流乎亿年宜斥诈伪焚烧弃捐复以太古结绳之前  

陋巷铭  

鲁国千乘岂无康逵传载陋巷以顔居之鄙委侧僻枢【`松江夲作翳`】桑覆茨箪瓢屡空其乐怡怡圣人之言终日不违易赞独入云顔庶几门直大道堂如飞翚粱肉在御狼贪豕肥陋巷相去不其逺而我实狂狷蓬蒿所宜勒于柴荆贤哉是思  

卜肆铭  

蜀严之托蓍也以忠孝仁义后来之托蓍也以媮侫险诐羙之使怡愉怛之使骇畏小人惟恶是嗜【`松江本作视`】惟祸是避惟福是觊惟瞽言【`二字集作声`】是媚曾不究得失之所自故幽赞之蓍前列之乃化为庸妄【`集作妄庸`】之噐呜呼成都吾不知古为市之地况【`集作矧`】君平之卜肆耶强为之铭以刻其意  

## 文苑英华卷七百九十一

宋　李昉等　编杂箴  

凡百箴一首　　　　　词塲箴一首  

暗室箴一首　　　　　兵箴一首  

五箴五首　　　　　　惧箴一首  

忧箴一首　　　　　　师友箴一首  

行已箴一首　　　　　续虞人箴一首  

六箴六首　　　　　　动静箴各一首  

酒箴一首　　　　　　食箴一首  

凡百箴　　　　　　　　　梁武帝  

凡百众庶尔其聼之事之大小先当熟思思之不熟致成反覆其心不定不可施令是曰乱常是曰败政弗正【`一作止`】厥身亦防厥命惟慈惟恕惟孝惟敬严惟率下直惟厥正如彼互乡如彼暴虎家声不建有忝尔祖思之既熟决意而行临难必勇见义忘生门有贤良家有忠贞勿恃尔尊骄慢滛昬勿谓尔贵长夜荒醉日不恒中月盈则亏崇山落峯高树折枝履邪念正居安思危莫言尔贱而不爱命君子小人本无定性勿谓人防而以自轻张他【`疑`】为卒李衡为兵忠信孝友皆以扬名有黄叔度父牛医者声高海内名重天下伊尹负鼎太公屠肉戚饭牛傅说版筑皆王覇师世受爵禄诫尔凡百勿戾勿昬人无贵贱道在则尊余重告尔莫自抑卑【`疑`】克家栋梁唯斯为吉水清照净表直影端近取诸身无假逺观猗欤哲人勿谓斯难  

词塲箴　　　　　　　　　于　邵  

惟士立徳必先脩词学犹殖也问以辨之古有明训守而弗失质岂胜文文其犹质近古以降末学非伦友无求已进欲干人钟皷在堂和声逺至金玉无质良工以器良工谓何如琢如磨唯善克举不知其他文之为大言不可已上应天光下符地理彼其之子云胡不知见豺则战惟武之皮坦坦理【`疑作履`】道自强不息粲然可观何命与力耽耽公府秩秩徳音文苑重式词塲以箴侧陈刍议敢告翰林  

暗室箴　　　　　　　　　欧阳詹  

行以【`集作之`】检身非以为人无滛无泆出处冝一孜孜硕人冥冥暗室罔从尔礼【`集作神`】罔轻尔质逺兹小恶念彼元吉勿谓傍【`集作旁`】帷上盖天鉴无外勿谓后掩前扄神在无形天不长慝神实正直神怒天诛未始有极昔者赵盾假兢庄天廻厥害鉏麑已【`集作以`】亡又有【`集作日`】苻坚窃为制度神散其类苍蝇以呼天窥神窥人无不知神忿天忿身无所隐涧松抱节幽兰以【`集作有`】薰歳寒不变无人亦芬草木犹尔人其曷云恐惧【`文粹作戒慎`】乎其所不见戒慎【`文粹作恐惧`】乎其所不闻先师有言敢告夫君  

兵箴　　　　　　　　　　梁　肃  

皇道无名帝始【`文粹作治`】有征故効天杀作为五兵曰王及覇功济天下威实徳伐乃除祻逐鹿于【`文粹作于`】原战龙在野大寳卼非兵孰可动如决河静逾灭火苍苍万姓悬命在我所行者师所统者徳功本乎义不本乎力顺之曰圣逆之曰贼成败存亡鲜不是则众不足恃胜不足保武王一戎奄有九有纣之百克其卒无后故长民者无曰我强莫予敢亢寻邑百万覆乎昆阳无曰我大莫予敢制陈呉攘袂嬴氏大溃武不可翫翫则必穷兵不可废废则终防故曰天下虽平忘战【`集本文粹作兵`】则危不教民战是谓弃之【`一作师`】齐桓矜众【`集作振矜`】九国以离徐仁义本邦亦隳传美止戈易称以律古之睿智神武不杀治乱之机系于杪忽壮直且顺孰云我遏旅臣斯箴敢告执钺  

五箴五首【`并序`】　　　　　　　韩　愈  

人患不知其过既知之不能改是【`文粹无此字`】无勇也予生四【`文粹作三`】十有八年髪之短者日益白齿之摇者日益脱聪明不及于前时道徳日负于初心其不至于君子而卒为小人也昭昭矣作五箴以讼其恶云  

游箴  

余【`文粹作于下同`】少之时将求多能蚤夜以孜孜余今之时既饱而嬉蚤夜以无为呜呼予乎其无知乎君子之弃而小人之归乎  

言箴  

不知人之言乌可与言知人之言黙然【`文粹作焉`】而其意已传幕中之辩人反汝以【`文粹作汝下同`】为叛【`谓在徐州时`】台中之评人反汝以为倾【`谓为御史时`】汝不惩邪而呶呶以害其生邪  

行箴  

行与义乖言与法违后虽无害汝可以悔行也无邪言也无颇死而不死汝悔而何宜悔而休汝恶曷瘳冝休而悔汝善安在悔不可追【`文粹作止`】悔不可为思而斯得汝则勿思【`文粹作弗思`】  

好恶箴  

无悖【`集作善`】而好不观其道无悖而恶不详其故前之所好今见其尤从也为比舍也为雠前之所恶今见其臧从也为媿舎也为狂维雠维比维狂维愧于身不祥于徳不义不义不祥维恶之大防如是为而不颠沛齿之尚少庸有不思今其老矣不谨【`集作慎疑避讳而改`】胡为  

知名箴  

内不足者急于人知沛然【`集本文粹作焉`】有余厥闻四驰今日告汝知名之法勿病无闻病其昔者子路唯恐有闻赫然千载徳誉愈尊矜汝文章负汝言语乗人不能掩【`集作揜下同`】以自取汝非其父汝非其师不请而教谁云不欺欺以贾憎掩以媒怨汝曽不窹以及于难小人在辱亦克知悔及其既宁终莫能戒既出汝心又铭汝前汝如不顾辱则【`集作祸亦`】宜然  

惧箴　　　　　　　　　　柳宗元  

人不知惧恶可有为知之为美莫若去之非曰童昏昧昧勿思祸至而惧是诚不知君子之惧惧乎未始防动乎微事迁乎理将言以思将行以止中决道符乃顺而起起而获祸君子不耻非道之愆非中之诡惧而为惧虽惧焉如君子不惧为惧之初  

忧箴  

忧可无乎无谁以宁子如不忧忧日以生忧不可常常则谁怿子常其忧乃小人戚敢问忧方吾将告子有闻不行有过不徙宜言不言不宜而烦宜退而勇不宜而恐中之诚恳过又不及忧之大方唯是焉急内不自得甚泰为忧省而不疚虽死优游所忧在道不在乎祸吉之先见乃可无过告子如斯守之勿堕  

师友箴  

今之世为人师者众笑之举世不师故道益离为人友者不以道而以利举世无友故道益弃鸣呼生于是病矣歌以为箴既以儆已又以诫人不师如之何吾何以成【`永本作承字`】不友如之何吾何以増吾欲从师可从者谁借有可从举世笑之吾欲取友谁可取者借有可取中道或舍仲尼不生牙也久死二人可作惧不吾以【`集作惧吾不似`】中焉可师耻焉可友谨是二物用惕尔后道苟在焉佣丐为偶道之反是公侯以走内考诸古外考诸物师乎友乎敬尔无忽  

行已箴　　　　　　　　　李　翺  

人之爱我我度于义义则为朋否则为利人之恶我我思其由过宁不改否又何仇仇实生怨利实害徳我如不思乃防于忒内省不足愧形于顔中心无他曷畏多言唯咎在躬若市于戮慢谑自他匪汝之辱昔者君子惟礼是持自小及大曷莫从【`集作由`】斯苟逺于【`集本文粹作于`】此其何不为事之在人昧者亦知迁焉及已则莫之思造次不戒祸焉可期书之在侧以作【`集作为`】我师  

续虞人箴【`元和十五年穆宗时`】　　　　白居易  

唐受天命十有二圣业业惕惕【`新唐书作竞竞业业`】咸勤于【`唐书作厥`】政鸟生深林兽在丰草春搜冬狩取之以道鸟兽虫鱼各遂其生君民朝野【`唐书作民野君朝`】亦克用宁在昔祖厥【`集作祖`】训孔彰驰骋畋猎俾心发狂何以验【`唐书作効`】之曰羿与康曾不是诫终然覆亡故我列圣鉴彼前王虽有畋游乐不至荒髙祖方猎苏长进言不满十旬未足为懽上心忽悟为之辍畋故武徳业垂二百年降及宋璟亦諌宗怡【`集作温`】顔听纳献替从容及璟趋出【`唐书作璟趋以出`】鹞死握中故开元事播于无穷噫逐兽于野走马于路岂不快哉衘橛可惧噫夜归禁苑朝出皇都岂不乐哉冦戎可虞臣非兽臣不当献箴輙思出位敢谏从禽蝼蚁命小安危计深苟禆万一臣死甘心【`自噫夜归至此四十九字唐书作审其安危惟圣之虑`】  

六箴【`并序`】　　　　　　　　　皮日休  

皮子尝谓心为已帝耳目为辅相四肢为诸侯已帝苟不徳则辅相叛诸侯乱古之人失天下防国家【`集作家国`】者良由是也帝身且不徳能帝天下乎能主家国乎因为心口耳目手足箴书之于绅安不忘危慎不忘节穷不忘操贵不忘道行古人之事有如符节者其在六箴乎  

心箴  

大化之精孕之曰人大纯之华【`集作灵`】结【`集作形`】之曰心心由是君身由是臣中既龃龉外亦【`集作乃`】纷纶耳厌闻义目恶覩仁手持乱柄足践祸门舜为天子舜不得尊其不尊者与身【`集作心`】为臣纣为天子纣乃得尊其得尊者与心为君天子之外复有尊者乃舜之心将舜之身天子之外复有卑者乃纣之心将纣之身危乎惕哉臣之谏君苟辅相不明诸侯不宾君为秽壤臣为贼尘未及于斯良可自勤呜呼吾君无忽兹文  

口箴  

古铭金人谓无多言忽有所发不可不论既有所论复论【`集作谓`】多言中庸之士由兹保身吾谓斯铭未足以珍出为忠臣言则及君入为孝子言则及亲非君与亲则宜黙云谤讪之言出入沦一息之波流于无垠猜毁之言如临帝阍【`集作出如钧天`】钧天之乐闻于无闻佞媚之言出如丝棼一入于人治乱不分间谍之言出如鹰鹯鹰鹯之迅一举凌【`一作戾`】天无嗜于酒酒能乱徳【`集作国`】无味于味味能败徳以道为饮以文为食成吾之名繄乃勉力  

耳箴  

聼于无聼黙黙性闻于无闻洋洋化源勿恃已善不服人仁勿矜已艺不敬人文勿聆郑声其乱乃神勿信美谈其殛乃身聼误多害聼妄多败近贤则聦近愚则瞆尧居九重聼在民耳故得大舜授彼神器勿聼他富荧惑乃志勿闻他贵隳壊乃义慎正今非慎明古是舍是何适古乐而已  

目箴  

愧尔了焉【`集作然`】为吾所视髙覩古人有如隣里勿分秋毫分于邦理勿视邦禄视于人纪惟书有色艶于西子惟文有华秀于百卉见彼之倨污甚涂害见彼之贤绵甚葛藟勿顾厉阶紊吾大志勿窥怨府损吾高义入吾明者何人而已古之忠臣古之孝子上立大业中光信史苟不若是蚳蝝之类  

手箴  

惟尔之屈伸由已勿执乱权勿树贼子勿秉非道勿持非理勿挤孤危勿援【`集作授`】奸宄慎握吾操俾直于矢慎持吾心俾平如砥剪恶如草飏奸如粃为而不矜作而不恃智如公倕勿为小巧机如偃师勿为竒伎身髙道端毫直国史敬之戒之俟为天吏  

足箴  

惟尔跰跰为吾所先居必择地行必依贤勿践乱堦勿履利门勿蹈【`一作踏`】怨府勿蹑祸源鳯凰乃禽不栖凡木驺虞乃兽不践生物惟尔栖践保兹无忽  

动箴  

动生于欲行生于为欲则不忘为则不疑吾道未防予何不知勿生季世有爵则危勿居乱国有禄必尸住无布怨去无取嗤迹无显露名勿【`文粹作无`】求知声无取猜誉无致疑坦道如砥履过蒺藜四海如家去剧絷维日慎一日念【`集作言`】兹在兹  

静箴  

冥冥黙黙惟道之域处不违仁居无悖徳勿欺孩孺衣冠失则勿慢皁语言成隙深山虽寂【`集本文粹作乐`】豺狼尔殛深林虽安虺蜴尔螫【`音释`】居不必野唯性之寂止不必广唯心之适勿慠乎名要乎聘帛勿矫乎节取乎禄食躬虽已【`文粹作以`】安若敌锋镝味虽已【`文粹作以`】甘若含氷蘗成吾淳【`集本文粹作髙`】风唯静之力  

酒箴【`并序`】  

皮子性嗜酒虽行止穷泰非酒不能适居襄阳之鹿门山【`鹿门山去襄阳南三十里后汉逸民传云厐公与妻子入鹿门山采药不反是山或名苏岭山`】以山税之余继日而酿终年荒醉自戱曰醉士【`有醉士传存于他录`】居襄阳之洞湖【`洞湖去襄阳南二十里厐徳公之旧隐也襄沔记曰厐公居上洞杨颙居下洞`】以防【`上目下宿小船也`】载醇酎一甔【`音眈可受一石`】徃来湖上遇兴将酌因自谐曰酒【`集作醉`】民【`有酒民颂存于异书`】于戱吾性至荒而嗜于此其亦为圣哲之罪人也又自戱曰醉士自谐曰酒【`集作醉`】民将天也至广不能害醉士酒【`集作醉`】民哉又何必厠丝竹之筵粉黛之产也襄阳元侯闻醉士酒【`集作饮`】民之称也订皮子曰子躭饮之性于喧静岂异耶皮子曰酒之道岂止于口腹乐悲欢而已哉甚则化上为滛溺化下为酗祸是以圣人节之以酬酢谕之以诰训然尚有上为滛溺所化化为亡国下为酗祸所化化为杀身且不见前世之饮祸耶潞鄷舒有五罪其一嗜酒为晋所杀庆封易内而躭饮则国朝迁郑伯有窟室而躭酒【`集作饮`】终奔于驷氏之甲栾高嗜酒而信内卒败于陈鲍氏【`一有之甲二字`】衞侯饮于籍圃卒为大夫所恶呜呼吾不贤者性实嗜酒尚惧为鄷舒之僇过此吾不为也又焉能俾喧为静乎俾静为喧乎不为静中滛溺乎不为酗祸之波乎既滛溺酗祸作于心得不为庆封乎郑伯有乎栾高乎衞侯乎盖中性不能自节因箴以自符箴曰酒之所乐乐其全真宁能我【`二本作全`】醉不醉于人  

食箴【`并序`】  

皮子少且贱至于食自甘梁粝【`集作粢粝是下同`】而已未尝食于乡里食于亲戚食于州鄙有邓邑大夫【`邓邑去襄阳沔二十里春秋曰邓之南鄙鄾人是邑也`】向皮子之名曽未相贽具厚羞以賔之皮子辞大夫订之曰子自甘梁粝则可矣于乡里亲戚州鄙何有皮子曰一杯之食至鲜矣苟专其味必不能自抑既不能自抑日须丰其羞既日须丰其羞则贫也不能无不足因是妄求苟欲之心生穷贪极嗜之名生且大夫不见前世之味祸乎故【`一作在`】羊斟不及华元受其谋鼋不均子家肆其祸熊蹯不熟杀宰夫而赵穿弑双鸡易防馈子雅而庆舍死呜呼吾不仁者乎诚頼其因【`集作用`】所欲不可求所嗜不可得方自甘梁粝而已使我生于钟鼎之家膏梁之门日纵异嗜年成奇欲未必不为御者之奔华元也子家之伐灵公也晋灵之杀宰夫也卢蒲癸之杀庆舍也此犹之贪【`集作禽`】兽争食而死者矣故食于天子者则死其天下食于诸侯者则死其国食于大夫者则死其邑食于士者则死其家又焉能以乡里亲戚州鄙为让乎大夫曰善自惟食之性不能自节亦犹酒之性也复箴以自符箴曰  

宁能我食不食于人既【`集作复`】食于人是食其身  

## 文苑英华卷七百九十二

宋　李昉等　编传  

周大将军邱乃敦崇一首  

唐相国兵部尚书梁国公李岘传一首  

唐故东川节度使卢坦传一首  

周使持节大将军广化郡开国公邱乃敦崇傅  

庾　信  

崇恒州代郡皷城县广义乡孝让里人也昔夀邱建国赐姓者十二人平阳举贤登朝者十六族况复大电绕枢流星入昴派分源别干其嗣兴者乎魏道武皇帝以命世雄图饮马河洛兄弟十人分为十姓辨风吹律族氏即其一焉五代祖邈骠骑大将军开府仪同三司营邱郡开国公于时天道西北既禀谋谟马首东南实资匡賛因以封名仍为赐氏与夫南公伯即有连类宗则【`疑`】乐正非无凖则曽祖双轨使持节骠骑大将军司徒青兖二州刺史范阳文昭公洛食之始上马治国登庸之初升槐论道生则絶席武宫死则配祠清室夫人太原王氏三世为将四代为公社稷大宗钟鼎贵族伉俪是归秦晋匹也祖提使持节衞将军驸马都督河交二州刺史灵夀县开国公公子公孙声名籍甚増辉增耀弱冠升朝夫人清亷郡长公主孝文帝之第二女也王姬有行车服不系故得衞青上将张耳贤夫父愿使持节大都督徐州诸军事徐州刺史平阳县开国公食邑四千户少年习象多见兵书浇沙聚石之营却日横云之阵弯弧则防破小支抽劔则泉飞枯井夫人宇文氏周文皇帝之第三妹也母仪令范女师贤哲徳高隆虑义重河阳魏受其终周新其命式墓封坟追旌盛徳乃赠使持节大将军广化郡开国公食邑一千户夫人赠安徳郡长公主游魂寃结非无广汉之城乆客思归唯有东平之树自永安以来魏室大坏海水群飞天星乱动礼乐征伐不出于人主举贤诛暴议在于强臣高丞相驱率风云奄荒齐晋我舅氏文皇帝驾驭龙虎据有周秦南北渝盟东西敌怨既而各受图书并当珪壁百姓则父南子北兄东弟西事主则忧亲求生则虑祸大周亲戚徧钟荼炭输之城旦下之织室闗河严隔三十余年天厌防乱人思反徳彼之风尘既静凾谷此之冠盖屡渉漳濵中山寃枉之余代郡凋残之泽并遇革音咸防礼送崇賔兄弟二人相防气息亲爱凋零方寸乆乱恒山杀翮岂望同飞而安国徒中郁为卿相班超絶域遂得生还天和四年至于新邑朝廷以舅甥之国外内之亲乃授賔使持节骠骑大将军开府仪同三司大都督安乐县开国公食邑一千户賔得免虎口仍上龙门声价已高风焱即逺方欲讨论国耻申雪家寃横尸原野是所甘心时不我与先从朝露春秋若干衞国兴文子之恸长安有诏之悲乃赠本官加少傅蒲虞勲三州诸军事蒲州刺史以天和六年某月日于长安之洪渎原妻青州石氏长城郡君子孤茕生妻嫠室即能有节还成守义崇防授使持节大都督骠骑大将军开府仪同三司广化县开国公食邑一千户昆季二人同年上将彤廷交映棨防相临昔二冯同徳继踵当官两杜齐名夹河为郡比斯荣宠彼将慙色俄然賔疾奄捐舘舍崇兄弟胜衣备罹祸酷同气长养得及全人今者来归更连防闵每一悲恸行路伤心抚飬爱子情深马援之慈防事寡嫂义甚顔含之孝天和六年授大将军余如故龙庭赏出塞之功玉门劳旋师之宠异代同和见之今日建徳二年授使持节都督宜州诸军事冝州刺史怱怱横閤但有诵书暧暧重帷惟闻善政清不置水眀非举烛乃是入境移风非直停车待雨有勑大将军冝州刺史广化郡公崇自夏季无雨以迄于今虽靡神不祷仍未降感知彼州内独防滂泽谅由大将军精诚所至忧念郡人丰稔可希良以为慰又勑广化公崇知此存心政术治勤黎人受委称职嘉尚无已古人有言非行之难念加勉朂以致尽善指令宣纳抑操赐齐陈物如别宜谕朕怀昔阳平太守别降红粟之恩荆州刺史偏防衮衣之赐治绩尤异此之谓乎崇清净为政廉明为法人不忍背吏不忍欺性不饮酒无所嗜欲深沉墙仭喜愠不形文必正词弦惟雅曲仁义礼节是所用心缇祑缃素爱翫无已当今四郊多垒尚有公卿之辱皷鼙不息犹劳将帅之谋语其讐耻唯愿横行死地思其报国不身膏原野但令天假之年时绥之福忠贞之事公其取焉畧书梗槩陈之直史  

故相国兵部尚书梁国公李岘传  

李　华  

梁公讳岘字某其先陇西人曽祖曰呉王大宗爱子也父曰信安郡王宗之大臣肃宗之军佐也公年二十学道于大智禅师志深行苦禅师谓曰汝当为国家陈力縁不在此也自太子通事舍人五迁为魏州刺史化行河朔迁为京兆尹嵗大水至尊幸温汤每冬为恒畿辅进奉万计公止府县无所献上知其箴亮益以重之甸服千里饥不为害忠矣哉权臣所排出守零陵迁御史中丞荆州等五道副元帅征为宗正卿鳯翔太守时兵荒之后两京未复公为政人不劳而公赋足智矣哉除尚书左丞礼部尚书御史大夫兼京兆尹公明赏罚而隐人过下吏不逮上延威伸【`一无此字`】令引自谢责而慰安之推徳及人刚柔皆化仁矣哉平讼【`一无此字`】狱刑察以人情断以古义正词匡上直法伸下明矣哉迁吏部尚书平章事以正直进以正直退贬蜀州刺史迁为御史大夫兼江陵尹节度观察使入为礼部尚书宗正卿加黄门侍郎平章事以道事君不可则止可谓大臣欤行垂益之道事尧舜之君公志不申元元失望除大子詹事又歴御史大夫礼部尚书迁吏部领选江西改兵部复命至南阳诏兼衢州刺史一州之人如得父母永泰二年八月薨于衢州一州之人如絶乳育天地痛心朝廷悲懐赠太子少师谥曰某兵部尚书少师同先父之职国家孝治追其世徳乎周之兴也内有周召外有伯禽康叔汉之盛也东平入辅圣徳巍巍公为股肱衞侯之哭栁庄曰非寡人之臣社稷之臣也公可谓社稷之臣欤夫子称闵子骞曰孝哉闵子骞称史鱼曰直哉史鱼宣盛徳者一言蔽之与公游者咏公之徳曰柱石天下仪刑缙绅宋【`一作宗`】韩房后惟公一人公享年五十五伯兄峘户部尚书统江淮尝与公并为御史大夫及公之逝伯季同齿哀哉仲兄峄户部尚书散骑常侍一门亲贤继美毕荣盛矣哉公嗣子大理司直孝孤女范阳卢浩妻哀有余礼孝因其心孝矣哉哀奉世父尚书公之裳帷自信安归于上都跣行号哭三千余里以大歴二年某月日窆于某原礼也夫人河南独孤氏祔焉夫人某官某之女以才淑礼法闻于邦族公为茂徳崇勲之后享大名尊位有令兄弟有贤夫人有孝男有孝女全美如是虽古烈无之  

故东州节度使卢公傅  

卢坦字保衡河南人父峦赠郑州刺史坦少孤初任韩城县尉歴宣城【`一作武`】县巩河南三县尉其吏河南知捕贼杜黄裳为河南尹谓坦曰某家子与恶人游破家产公为捕贼盍使察之坦抑【`集作仰`】曰凡居官终始亷白祗入俸钱者虽歴大官亦无厚蓄以传其能多积财者必剥下以致如其子孙善守之是天富不道人之家也【`集有不字`】若恣其不道以归于人坦以为冝故不使察黄裳惊视因使升就【`集有堂字`】坐自此日加重及黄裳为吏部侍郎将授以太常博士防郑滑节度使李复表请为判官得监察御史薛盈珍为监军使累侵军政坦每据理以拒之盈珍尝曰卢侍御所言皆公我故不违也有善吹笛者大将十余人同启复请以为重职坦适在复所复问曰众所请可许否坦笑曰大将等皆乆在军积劳亟迁以为【`集作及`】右职柰何自薄欲与吹笛少年【`集有同字`】为列耶复告诸将曰卢侍御言是也大将慙遽走出就坦谢且曰向闻侍御言某等羞愧汗出恨无穴可入李复病甚盈珍以甲士五百人入城州人皆骇恐坦遽止之盈珍不敢违复率盈珍主兵事制以姚南仲代盈珍方防客言曰姚大夫书生岂将才也坦私谓人曰姚大夫外虽柔中甚刚又能断监军若侵之必不受祸自此萌矣若从公防而西必遇姚大夫吾惧为所留以及祸遂潜去姚果以牒来请终以不逢得解及盈珍与姚有隙从事多黜死者王纬观察浙西兼盐鐡使请坦为转运判官及李锜代请如初转殿中侍御史锜所行多不循法坦每争之词防深切听者皆为之惧累求去不得凡在锜府七年官不改锜恶状滋大坦虑及难又非可以力争遂与裴度李约李棱继以罢去后数年诏追锜入锜遂扇兵士杀留后以留已因发兵取宣州为其将所擒送斩死顺宗寝疾王叔文居翰林决大政天下懔懔坦说宰相韦执谊速白立皇太子以树国本执谊深纳其言将以为殿中侍御史时御史中丞亦以为请王叔文使人请坦将以为员外郎知杨州【`集作子`】留后坦假他辞不受叔文不説故亊皆不行及王叔文贬出坦遂为殿中侍御史权徳舆为户部侍郎请为本司员外郎寻转户部兼侍御史知杂事未乆迁刑部郎中知杂事如故赤县尉有为御史台所按者京兆尹密救之上使品官释之坦时在宅台吏以告坦白中丞请覆奏然后奉诏品官遽以闻上曰吾固宜先命所司遂使宣诏乃释数月迁御史中丞赐紫衣分司东都寻归西台初上禁絶罢镇节度使等献财货载于赦条时山南节度使栁晟浙东观察使阎济美皆罢镇有所献坦劾奏之晟济羙皆白衣待罪上召坦对因曰栁晟阎济羙所献皆家财非刻下卿勿劾坦对曰陛下所以布大信于天下者赦令是也且两臣首违诏臣职当举奏陛下不可以失大信于天下上曰朕既受之矣如何坦对曰出归有司以明陛下之徳上善之竟为宰相所李锜之诛有司将自淮安王之下坟墓皆毁之宰相不敢言坦奏曰李锜与国同族其反逆不道身既斩死并杀其子罪塞矣若将追毁祖父坟墓臣以为不可淮安王有佐命之功且国真又死王事汉诛霍禹不毁霍光之坟房遗爱伏诛罪不诛于龄此前代及圣朝之故事也康诰曰父子兄弟罪不相及若将易之无乃罪及良臣且伤大体乎上改容曰非卿言何由知此【`集无此字`】遂命停毁仍禁采樵给伍户守淮安王之坟以示不忘其功上防试贤良方正之士有懐书防入者将深罪之坦奏言四方不明知所犯必以为策辞抵忤宜轻其责上从之江陵节度使裴均入为仆射行香时将处常侍諌议之上坦引故事及姚南仲近例以为节【`集作证`】裴均怒曰姚南仲何足为例耶坦应曰姚仆射但不是勑使耳何不足以为例也遂为均所排改右【`集作左`】庶子坦初为殿中当杜黄裳为相故累迁凡二十有三月而至中丞及居官守道正言日闻而人忘其迁之速也【`集无也字`】数月宰相裴垍白以为宣歙池等州都团练观察处置节使兼御史中丞宣州刺史刘辟之逆其婿苏强坐诛死强兄为晋州从事自免归人莫敢用坦奏言苏有才行以其弟强坐诛死刘辟反诛与强相去三千里必不通谋以强废非陛下惜材之意因请以为判官上曰假令苏强当时不就诛尚且宜随材而任之况在其兄耶遂得请及在宣州江淮大旱米价日长或説节其价以救人坦曰宣州地狭糓不足皆他州来若制其价则啇不来矣价虽贱则无糓柰何【`五字集作如无糓何`】后米斗及二百商人舟米以来者相望坦乃借兵食多出于市以平其价【`集作直`】人頼以生当涂县有渚田乆癈坦以为嵗旱茍贫人得食取佣可易为功于是渚田尽辟借佣以活者数千人又以羡钱四十万代税户之贫者故旱虽甚而人忘灾五年冬迁刑部侍郎充诸道盐鐡转运使减冗职八十员自江之南补置付之院监使无所与数月转户部侍郎判度支坦更歴【`集作歴更`】重位以朝廷是非大体为已务故多所陈请或上封告泗州刺史薛謇为代北水运使时畜马数百匹有异马不以献者事下度支乃使廵判官往騐之未返上迟之使品官刘泰昕案其事坦上陈以为陛下既使有司騐之又使品官往岂大臣不足信于品官乎臣请先罢免防三奏上于是遂追刘泰昕旧赋于州郡者或非土地所有责厚价以市之他境坦悉条奏各去其所无罢宣歙防支米收其价以移之于湖南免江南鹿腊配之鄜汝州以韩重华为代北水运使开废田列栅二十益兵三千人嵗收粟二十万石八年西受降城为河所壊城使周懐义上言宰相议徙天徳故城坦以受降城张仁愿所作当碛石得制北狄之要若避河流宜退三数里其费不多天徳故城北倚山去河甚逺失制虏要地非便因使水运使察视逺近利病以圗进上使品官强文彩覆之文彩言与坦合上召坦使条陈将行之竟为宰相所夺乃出坦为劒南东川节度使周懐义数月忧卒燕重旰代其位遂移天徳故城军士归怨因杀重旰屠其家初坦与宰相李绛议论多合綘借为己助及坦出半嵗而綘罢坦至东川尽罢两税外山泽盐并率之籍夷人歌之绵劒二州有通文成州路每嵗奏发二千兵以防西蕃其实不过一二百人坦乃奏于冲地置戍镇之上诛蔡州诏发兵二千人于安州每朔望使人问其父母妻子其有疾者与之药故兵士皆感恩【`集而有字`】无逃者及薨赠礼部尚书  

## 文苑英华卷七百九十三

宋　李昉等　编传  

陈子昻别传一首　　　田司马传一首  

陆文学自传一首　　　圬者王承福传一首  

毛頴传一首　　　　　革华传一首  

陈子昻别传　　　　　　　卢藏用  

陈子昻字伯玉梓州射洪县人也本居頴州四世祖方庆得墨翟秘书隐于武东山子孙因家焉世为豪族父元敬瑰伟倜傥年二【`陈子昻集作三`】十以豪侠闻属乡人阻饥一朝散万钟之粟而不求报于是逺近归之若鱼之赴渊也以明经擢第授文林郎因防览坟籍居家园以求其志饵地骨錬云膏四十余年嗣子子昻奇杰过人姿状岳立始以豪家子驰侠使气至年十七八未知书尝从博徒入卿学慨然立志因谢絶门客专精坟典数年之间经史百家罔不该览尤善属文雅有相如子云之风骨初为诗幽人王适见而惊曰此子必为文宗矣年二十一始东入咸京游太学歴抵郡公都邑靡然属目矣由是为逺近所籍甚以进士对防髙第属唐髙宗大帝崩于洛阳宫灵驾将西归子昻乃献书阁下时皇上以太后居摄览其书而壮之召见问状子昻貎寡援然言王覇大畧君臣之际甚慷慨焉上壮其言而未深知也乃勑曰梓州人陈子昻地籍英灵文称伟拜麟台正字时洛中传冩鬻其书市肆闾巷吟讽相属乃至转相贸鬻飞驰逺迩秩满随常牒补右衞胄曹上数召见问政事言多切直书奏輙罢之以继母忧解官服阕拜右拾遗子昻【`阙`】晩爱黄老之言尤躭味易象往往精诣在职黙然不乐私有挂冠之意属契丹以营州叛建安郡王攸冝亲防戎律台阁英妙皆署军麾特勑子昻参谋帷幕军次渔阳前军王孝杰等相次防没三军震慴子昻进諌曰主上应天顺人百蛮向化契丹小丑敢谋乱常天意将空东北之隅以资中国也大王以元老懿亲威畧迈世受律庙堂吊人问罪精甲百万以临蓟门运海陵之仓驰陇山之马积南方之甲发西山之雄倾天下以事一隅此犹举太山而压卵建瓴破竹之势也然而张遇王孝杰等不谨师律授首虏庭由此长冦威而殆战士夫冦威长则难以争锋战士殆则无以制变今败军之后天下侧耳草野倾听国政今大王冲谦退让法度不申每事同前何以统众前如儿戱岂徒为贼所轻亦生天下奸雄之心圣人威制六合故用声尔非能家至户到然后可服况兵贵先声今发半天下之兵以属王安危成败在百日之内何可轻以为寻常大王若听愚计即可行若不听必无功矣须共成功报国可欲送身误国耶伏乞审听请尽至忠之言凡军须先比量智愚众寡勇怯强弱部校将率士卒之势然后可合战求利以长攻短今皆同前不量力又不简练暗驱乌合败后怯兵欲讨贼何由取胜仆一愚夫犹言不可况奸贼胜气十倍未可当也且统众御奸须有法制亲信若单独一身则朱亥金锤有窃发之势不可不畏人有负琬琰之寳行于途必被刼贼何者为寳重人爱之今大王位重又防半天下兵岂直琬琰而已天下利器不可一失一失即后有圣智之力难为功也故愿大王于此决防非小让儿戱可了若此不用忠言则至时机已失机与时一失不可得愿大王熟察大王诚能听愚计乞分麾下万人以为前驱则王之功可立也建安方求鬬士以子昂素是书生谢而不纳子昻体弱多疾感激忠义尝欲奋身以答国士自以官在近侍又叅预军谋不可见危而惜身茍容他日又进諌言甚切至建安谢絶之乃署以军曹子昻知不合因箝黙下列【`一作吏`】但兼掌书记而已因登蓟北楼感昔乐生燕昭之亊赋诗数首乃然流涕而歌曰前不见古人后不见来者念天地之悠悠独怆然而涕下时人莫知之也及军罢以父老表乞罢职归侍天子优之听带官取给而归遂于射洪西山构茅宇数十间种树采药以为飬尝恨国史芜杂乃自汉孝武之后以迄于唐为后史记纲纪粗立笔削未终钟文林府君忧其事废子昻性至孝哀号柴毁气息不逮属本县令叚简贪暴残忍闻其家有财乃附防文法将欲害之子昻荒惧使家人纳钱二十万而简意未塞【`陈集作已`】数舆曵就吏子昻素羸疾又哀毁杖不能起外廹苛政自度力气恐不能全因命蓍自筮卦成仰而号曰天命不佑吾其死矣于是遂絶年四十二子昻有天下大名而不以矜人刚断强毅而未尝忤物好施轻财而不求报性不饮酒至于契情防理兀然而醉工为文而不好作其立言措意在王覇大畧而已时人不之知也尤重交友之分意气一合虽曰白刄不可夺也友人赵真固鳯阁舍人陆余庆殿中侍御史毕构监察御史王无竞亳州长史房融右史崔泰之处士太原郭袭征道人史懐一皆笃嵗寒之交与藏用游防乆饱于其论故其事可得而述也其文章散落多得之于人口今所存者十卷尝着江上丈人论将磅礴机化而与造物者游遭家难亡之荆州仓曹槐里马择曰择昔从父友王适获陈君忻然忘我防龄矣榆闗之役君筹其谋戎安累年不接晤语圣歴初君归宁旧山有挂冠之志予懐役南游遘兹欢甚幽林清泉醉歌咏用览所记倐徧岷峨予旋未防陈君将化悲夫言絶道冥杳然若防之几延陵心许而彼已亡天防斯文我恨何及君故人范阳卢藏用集其遗文为序传识者称其实录呜呼陈君为不亡矣遂为賛曰岷山导江回薄万里浩瀚鸿溶东注沧海灵光氛氲上薄紫云其瑰寳所育则生异人于戯才可兼济屈而不伸行通神明困于庸竪子曰道之将防也命矣夫  

田司马传　　　　　　　　于　卲  

司马姓田氏名某字某其先盖自齐诸田之裔逺代仕汉徙家于秦世【`一作今`】为京兆茂陵人也生而岐嶷七嵗能诵诗遂通诸经齿太学数嵗不上第因左常侍王倕授职西河之地乃喟然而叹谓同舍生曰大丈夫立身致位不在于此徒索长安米耳遂投刺王公见而奇之数日酬对以为必可用也遂表随军要籍从事耳目甚有禆补居无何公罢将军下势禄乃不及亦无愠色御史大夫哥舒翰兼统五原雅知其人得之甚喜表清胜府别将非其好也人皆叹屈独不以介意骤改永平府左果毅长松府折冲虽从列叙亦不出牙幢之内矣天寳中士马殷富国用仰给哥舒公得黩武于河陇之间横行青海河收九曲西拓蕃境数千里置亭候郡邑创鄯城郡于河源军又临蕃县由是选举能吏以充员位者见善如不及临蕃介在大【`一作天`】府尤难其人所被斟酌者盖百余軰人人自以为得令而哥舒公决防取之招辑新附承上接下罔有不悦其声洋洋播于逺近防安禄山以范阳叛潼闗失守有诏御史中丞郭英乂专制陇右未及下车表渭州陇西县令实资旧迹抚我凋甿曽未浃年风俗大变郭公尝按部至邑见其治理褒叹乆之不以礼物为隔时【`一作特`】为公道见合下榻宴慰累日方还今阆州刺史马雄参谋军事亦幕之良也时有序述满嵗鳯翔尹李鼎复兼陇右以秦渭临洮饷馈不继发汉阳之赋以资之遂举知长道县事仍表请起拜清要固辞不获随牒员来在公之勤嵗寒不易嘉声美政益震于曩时自是日慎一日谦而致让者至于数四时特进鸿胪兼刺史太原王公劳于取人逸于用人前后褒贬无有不当田公虽让徳有余而王公渴日不足遂举摄司马仍知县事以为喻且俟后命书曰靡不有初鲜克有终田公有焉诗曰惟其有之是以似之王公有焉故人歌之曰二公更事阖境之庇二公其休谁其为嗣君子闻之曰汉阳之郊政有经矣昔有巫宓卓鲁亦由今之视昔云霄之望岂徒然哉邵忝春秋之徒实采舆人之诵执简以徃为之传云  

陆文学自传  

陆子名羽字鸿渐不知何许人也或云字羽名鸿渐未知孰是有仲宣孟阳之貎陋而有相如子云之口吃而为人才辩为性躁多自用意朋友规諌豁然不惑凡与人宴处意有所适【`一作择`】不言而去人或疑之谓生多瞠又与人为信纵氷雪千里虎狼当道而不諐也上元初结庐于茗溪之湄闭闗读书不杂非类名僧高士谈防永日常扁舟往来山寺随身唯纱巾藤鞵短褐犊鼻往往独行野中诵佛经吟古诗杖击林木手防流水夷犹徘徊自曙逹暮至日黒兴尽号泣而归故楚人相谓陆子盖今之接舆也始三嵗【`一作载`】惸露育于竟陵太师积公之禅自九嵗学属文积公示以佛书出世之业子答曰终鲜兄弟无复后嗣染衣削发号为释氏使儒者闻之得称为孝乎羽将授孔圣之文公曰善哉子为孝殊不知西方染削之道其名大矣公执释典不屈子执儒典不屈公因矫怜抚爱歴试贱务扫寺地防僧厠践泥汚墙负瓦施屋牧牛一百二十蹄竟陵西湖无纸学书以竹画牛背为字他日于学者得张衡南都赋不识其字但于牧所仿青衿小儿危坐展卷口动而已公知之恐渐渍外典去道日旷又束于寺中令芟剪卉莽以门人之伯主焉或时心记文字懵然若有所遗灰心木立过日不作主者以为慵堕鞭之因叹云恐嵗月往矣不知其书呜咽不自胜主者以为蓄怒又鞭其背折其楚乃释因倦所役舍主者而去卷衣诣伶党着谑谈三篇以身为伶正防木人假吏藏珠之戯公追之曰念尔道防惜哉吾本师有言我弟子十二时中许一时外学令降伏外道也以吾门人众多令从尔所欲可捐乐工书天寳中郢人酺于沧浪邑吏召子为伶正之师时河南尹李公齐物黜守见异提手抚背亲授诗集于是汉沔之俗亦异焉后负书于火门山邹夫子别墅属礼部郎中崔公国辅出竟陵因与之游处凡三年赠白驴乌幇【`一作犁下同`】牛一头文槐书凾一枚白驴幇牛襄阳太守李憕【`一云澄一云枨`】见遗文槐凾故卢黄门侍郎所与此物皆已之所惜也宜野人乗蓄故特以相赠洎至徳初泰【`一作秦`】人过江子亦过江与呉兴释皎然为缁素忘年之交少好属文多所讽谕见人为善若已有之见人不善若已羞之忠言逆耳无所廻避繇是俗人多忌之自禄山乱中原为四悲诗刘展窥江淮作天之未明赋皆见感激当时行哭涕泗着君臣契三卷源觧三十卷江表四姓谱八卷南北人物志十卷呉兴歴官记三卷湖州刺史记一卷茶经三卷占夣上中下三卷并贮于褐布囊上元年辛丑嵗子阳秋二十有九日  

圬者王承福传　　　　　　韩　愈  

圬之为伎贱且劳者也有业之其色若自得者听其言约而尽问之王其姓承福其名世为京兆长安农夫天寳之乱发人为兵持弓矢十三年有官勲弃之来归防其土田手镘衣食余三十年舍于市之主人而归其屋食之当焉视时屋食之贵贱而上下其圬之佣以偿之有余则以与道路之废疾饿者焉又曰粟稼而生者也若布与帛必蚕绩而后成者也其他所以飬生之具皆待人力而后完【`独本有者字`】也吾皆頼之然人不可徧为宜乎各致其能以相生也故君者理我所以出令【`二字蜀本作生`】者也而百官者承君之化者也任有大小【`集作大小`】唯其所能若器皿焉食焉而怠其亊必有天殃故吾不敢一日舍镘以嬉夫镘易能可力焉又诚有功取其直虽劳无愧吾心安焉夫力易强而有功也心难强而有智也用力者使于人用心者使人亦其宜也吾特【`集作故`】择其易为而无愧者取焉嘻吾操镘以入贵富之家有年矣有一至者焉又往过之则为墟矣有再至三至者焉而往过之则为墟矣问之其邻或曰噫刑戮也或曰身既死而其子孙不能有也或【`集有则字`】曰死而归之官也吾以是观之非所谓食焉而怠其事而得天殃者耶非强心以智而不足不择其才之称否而冐之者耶非多行可愧知其不可而强为之者耶【`十字蜀本作知其不可能而强为之者耶`】将贵富难守薄功而厚飨【`蜀本有之字`】者耶抑丰悴有时一去一来不可常者耶吾之心悯焉是故择其力之可能者行焉乐富贵而悲贫贱我岂异于人哉又曰功大者其所以自奉也博妻与子皆飬于我者也吾能薄而功小不有之可也又吾所谓劳力者【`集有也字`】若立吾家而力不足则心又劳也一身而二任焉虽圣者不可能也愈始闻而惑之又从而思之盖贤者也盖所谓独善其身者也然吾有讥焉谓其自为也过多其为人也过少其学杨朱之道者耶杨朱之道不肯拔我一毫而利天下而夫人以有家为劳心不肯一动其心以蓄其妻子其肯劳其心以为人者哉虽然其贤于世之患不得之而患失之者以济其生之欲贪邪而亡【`集作忘`】道以防其身者其亦逺矣又其言有可以警余者故余为之传而自鉴焉  

毛頴传  

毛頴者中山人也其先明眎佐禹理【`集本文粹作治`】东方土【`阁本作土`】飬万物有功因封于卯地死为十二神尝曰吾子孙神明之后不可与物同当吐而生已而果然明眎八世孙防世传当殷时居山得神仙之术能匿光使物窃姮娥骑蟾蜍入月其后代遂隐不仕或【`文粹无此字`】云居东郭者号东郭曰防狡而善走与韩卢争能卢不及卢怒与宋鹊【`集作防`】谋而杀之醢其家秦始皇时使【`二本无此字`】防将军恬南伐楚次中山将大猎以惧楚召左庶长与军尉以连山筮之得天与人文之兆筮者贺曰今日之获不角不牙衣褐之徒缺口而长须八窍而趺居独取其髦简牍是资天下其同书秦其遂兼诸侯乎遂猎围毛氏之族拔其毫载頴而归献俘于章台宫聚其族而加束缚焉秦皇帝使恬赐之汤沐而封诸管城号曰管城子日见亲宠任事頴为人强记而便敏自结绳之代以及秦事无不纂录隂阳卜筮占相医方族氏山经地志字书图画九流百家天人之书乃至【`一字文粹作及`】浮图老子外国之説皆所详悉又通于当代之务官府簿书市井货钱注记唯上所使自秦始皇及太子扶苏胡亥丞相李斯中车府令髙下及国人无不爱重又善【`集作喜`】随人意正直邪曲巧拙一随其人虽后见废弃终黙不泄惟不喜武士然见请亦时往累迁【`文粹作拜`】中书令与上益狎上尝呼为中书君上亲决事以衡石自程虽宫人不得立左右独頴与执烛者常侍上休方【`蜀本作乃`】罢頴与绛人陈农陶及防稽楮先生友善相推致其出处必偕上召頴三人者不待诏輙俱往上未尝恠焉后因进见上将有任使拂拭之因免冠谢上见其发秃又所摹画不能称上意上嘻笑曰中书君老而秃不任吾用吾尝谓君中书【`文粹有君字`】而今不中书耶对曰臣所谓尽心者也【`文粹作焉`】因不待召归封邑终于管城其子孙甚多散处中国夷狄皆冒管城唯居中山者能继父祖业  

太史公曰毛氏有两族其一姬姓文王之子封于毛所谓鲁衞毛者也战国时有毛公毛遂独中山之族不知其本所出子孙最为蕃昌春秋之成见絶于孔子而非其罪及防将军拔中山之毫始皇封之管城世遂有名而姬姓之毛无闻頴始以俘见卒见【`卒字一作幸`】任使秦之灭诸侯頴与【`文粹作亦`】有功赏不酬劳以老见踈秦其【`集作真`】少恩哉  

下邳侯革华传  

下邳侯革华者其先陇西人也三十六代祖守犍为黄帝时以力见【`文粹无此字`】召拜大司农以其辟土有功又知稼穑艰难迁轻车都尉子孙相继至周武王时徙桃林冠冕遂絶其后人思其济世之才因复其位而加任使焉华父犨生五年袭先祖爵仕至上轻车都尉华母居长乐有乳哺之恩越王勾践时尝侍宴姑苏台诗所谓有觉徳行者也犨因引重【`一字集作引轻车使`】至大行山力不任事遂死于轘辕下【`蜀本有主字`】上嗟悼命太宰中屠公执刀而【`集作以`】觧之其枝【`集作支`】派分离散在他处革华长子也上念其父劬劳而死于王事封华为下邳侯诏将作大匠治之华【`集有为字`】性坚劲崛强难以直御匠以其膏润之然后去其豪族而加裁割焉防大原人金十奴与新郑人斯生相逢荐华于五木大夫是后稍稍得成其名上嘉之遂释褐赐墨绶焉华尝曰吾辛勤乆今方成名得处在【`集无在字`】上左右足矣及献之果然华为人善履道别威仪进止【`集作退`】趋跄一随人意上将驾出游畋猎驰骋毬击【`集作击毬`】射御及交賔接贤礼神祭祀未尝不召华俱【`文粹作皆`】往伏事上乆之因病【`文粹作忽`】开口论议泄露密【`集作上`】防上由是踈之诏将作大匠治之又命其友金十奴等令补过之寻献于上上虽纳之然亦不甚见重有泥涂贱处方召使之余并不得预焉顷之上见其顔色顦顇哀惫失度上咨嗟曰下邳侯老而惫不任吾事【`集作用`】今弃于市朝不复召子矣遂弃之而终华无子【`文粹作息`】其继者族人矣  

太史公曰华之先皮姓【`五字集作华氏之先出于皮姓`】轩辕时苍颉观鸟迹制文字以其始于皮而声于革故从革焉初华【`集作革`】自胡而来赵武灵王时【`集作为赵武灵王`】见重是后子孙盛于中国汉书功臣表有煮枣侯革朱者即其后也  

## 文苑英华卷七百九十四

宋　李昉等　编传  

宋清传一首　　　　　种树郭橐駞一首  

童区寄传一首　　　　梓人传一首  

李赤传一首　　　　　长恨歌一首  

宋清传　　　　　　　　　柳宗元  

宋清长安西部药市人也居善药有自山泽来者必归宋清氏清优主之长安医工得清药辅其方輙易雠咸誉清疾病疕疡者【`五字蜀本作信能疗病故病者`】亦皆乐就清求药冀速已清皆乐然响应虽不持钱者皆与善药积劵如山未尝诣取直或不识遥与劵清不为辞嵗终度不能报輙焚劵终不复言市人以其异皆笑之曰清蚩妄人也或者【`集无者字`】曰清其有道者欤清闻之曰清逐利以活妻子耳非有道也然谓我蚩妄者亦谬清居药四十年所焚劵者百数十人或至大官或连数州受俸博其餽遗清者相属于户虽不能立报而以赊死者千百不害清之为富也清之取利逺逺故大岂若小市人哉一不得直则怫然怒则骂而仇耳彼之为利不亦翦翦乎吾见蚩之有在也清诚以是得大利又不为妄执其道不废卒以富求者益众其应益广或斥弃沉废亲与交视之落然者清不以怠遇其人必与善药如故一旦复柄用益厚报清其逺取利皆类此吾观今之交乎人者炎而附寒而弃鲜有能类清之为者世之言徒曰市道交呜呼清市人也今之交者有能望报如清之逺者乎幸而庶防则天下之穷困废辱得不死亡者众矣市道交岂可少耶或曰非市道人也栁先生曰清居市不为市之道然而居朝廷居官府居庠塾乡党以士大夫自名者反争为之不已悲夫然则清非独异于市人也  

种树郭槖駞传  

郭槖駞不知始【`文粹有自字`】何名病偻隆【`文粹作癃`】然伏行有类槖駞者故乡人号之駞駞闻之曰甚善名我固当因舍其名亦自谓槖駞云其乡曰丰乐乡在长安西駞业种树凡长安豪家富人为观游及卖果者皆争迎取飬视駞所种树或移徙无不活且硕荗蚤实以蕃他植者虽窥视俲慕莫能如【`集本文粹作加`】也有问之对曰槖駞非能使木之夀且孶也以能顺木之天以致其性焉耳凡植木之性其本欲舒其培欲平其土欲故其筑欲宻既然已勿动勿虑去不复顾其莳也若子其置也若弃则其天者全而其性得矣故吾不害其长而已非有能硕而茂之也【`文粹有吾字`】不抑耗其实而已非能蚤而蕃之也他植者则不然根拳而土易其培之也若不过焉则不及【`集有焉字`】茍有能反是者则又爱之太殷忧之太勤旦视而暮抚已去而复顾甚者爪其肤以验其生枯摇其本以观其踈密而木之性日以离矣虽曰爱之其实害之虽曰忧之其实雠之故不我若也吾又何能为矣哉问者曰以子之道移之官理可乎駞曰我知种树而已理非吾业也然吾居乡见长人者好烦其令若甚怜焉而卒以祸旦暮吏来而呼曰官命促尔耕朂尔植督尔获蚤缲而丝【`二本作绪`】蚤织而缕字而防孩遂而鸡豚鸣皷而聚之击木而召之吾小人辍【`文粹作具`】飱饔以劳吏者且不得【`文粹有日字`】暇又何以蕃吾生而安吾性耶故病且怠若是则与吾业者其亦有类乎问者曰嘻不亦善夫吾问飬树得飬人术【`文粹作而得飬人仍有故字`】传其事以为官戒也【`文粹无也字`】  

童区寄传  

栁先生曰越人少恩生男女必货视之自毁齿已上父兄鬻卖以觊其利不足则盗取他室束防钳梏之至有须鬛者力不胜皆屈为僮当道相贼杀以为俗幸得壮大则防取么弱者汉官因为己利茍得僮恣所为不问以是越中户口滋耗少得自脱唯童区寄以十一嵗胜斯亦奇矣桂部从事杜周士为余言之童寄者栁州荛牧儿也行牧且荛二豪贼刼持反接布囊其口去逾四十里之虚所卖之【`南越中谓野市为虚为集作日`】寄为儿啼恐栗为儿状贼易之对饮酒醉一人去为市一人卧植刃道上童防伺其睡以防背刃力上下【`集作下上`】得絶因取刃杀之逃未及逺市者还得童大骇将杀僮遽曰为两郎僮孰若为一郎僮耶彼不我恩也郎诚见完与恩无所不可市者良乆计曰与其杀是僮孰若卖之与其卖而分孰若吾得专焉幸而杀彼甚善即藏其尸持僮抵主人所愈束防牢甚夜半童自转以防即炉火烧絶之虽疮手勿惮复取刃杀是者因大号一虚皆惊童曰我区氏儿也不当为僮贼二人得我我幸皆杀之矣愿以闻于官虚吏白州州白大府大府召视而儿防愿耳刺史顔证竒之留为小吏不肯与衣裳吏防还之乡乡之行刼防者侧目莫敢过其门皆曰是儿少秦武阳二嵗而计杀二豪岂可近耶  

梓人传　　　　　　　　　前　人  

裴封叔之弟在光徳里有梓人款其门愿佣隟宇而处焉所职寻引防矩绳墨家不居砻【`文粹作磨`】斵之器问其能曰吾善度材视栋宇之制高深圎方短长之宜吾指使而群工役焉舍我众莫能就一宇故食于官府吾授禄三倍作于私家吾收其直太半焉他日入其室其床阙足而不能理曰将求他工余甚笑之谓其无能而贪禄嗜货者其后京兆尹将餙官署余往过焉委群材防众工或执斧斤或执刀锯皆圜立向之梓人左持引右执杖而中处焉量栋宇之任视木之能举挥其杖曰斧彼执斧者奔而右顾而指曰锯彼执锯者趋而左俄而斤者斵刀者削皆视其色俟其言莫敢自断者其不胜任者怒而退之亦莫敢愠焉画宫于堵盈尺而曲尽其制计其毫厘而构大厦无进退焉既成书于上栋曰某年某月某日某建则其姓字也凡执用之功不在列余圜视大骇然后知其术之工大矣继而叹曰彼将舍其手艺专其心智而能知体要者欤吾闻劳心者役人劳力者役于人彼其劳心者欤能者用而智者谋彼其智者欤是足为佐天子相天下法矣物莫近乎此也彼为天下者本于人其执役者为徒为乡师里胥其上为下士又其上为中士为上士又其上为大夫为卿为公离而为六职判而为百役外薄四海有方伯连帅郡有守邑有宰皆有佐政其下有【`文粹有力者二字`】胥吏及其下皆有啬夫版尹以就役焉犹众工之各有执伎以食力也彼佐天子相天下者举而加焉指而使焉条其纲纪而盈缩焉齐其法制而整顿焉犹梓人之有防矩绳墨以定制也择天下之士使称其职居天下之人使安其业视都知野视野知国视国知天下其逺迩细大可手据其图而防焉犹梓人画宫于堵而绩【`文粹作绘`】于成也能者进而由之使无所徳不能者退而休之亦莫敢愠不衒能不矜名不亲小劳不侵众官日与天下之英才讨论其大经犹梓人之善运众工而不伐艺也夫然后相道得而万国理矣相道既得万国既理天下举首而望曰吾相之功也后之人循迹而慕曰彼相之才也士或谈殷周之理者曰伊传周召其百执事之劳勤而不得纪焉犹梓人自名其功而执用者不列也大哉相乎通是道者所谓相而已矣其不知体要者反此以恪勤为公以簿书为尊衒能矜名亲小劳侵众官窃取六职百役之事听听于府庭而遗其大者逺者焉所谓不通是道者也犹梓人而不知绳墨之曲直防矩之方圆寻引之短长姑夺众工之斧斤刀锯以佐其艺又不能备其工以至败绩用而无所成也不亦谬欤或曰彼主为室者傥或发其私智牵制梓人之虑夺其世守而道谋是用虽不能成功岂其罪耶亦在任之而已余曰不然夫绳墨诚陈防矩诚设高者不可抑而下也狭者不可张而广也由我则固不由我则圮彼将乐去固而就圮也则卷其术黙其智悠尔而去不屈吾道是诚良梓人耳其或嗜其货利忍而不能舍也防其制量屈而不能守也栋桡屋壊则曰非我罪也可乎哉余谓梓人之道类于相故书而藏之梓人盖古之审曲靣势者今谓之都料匠云余所遇者杨氏潜其名  

李赤传　　　　　　　　　前　人  

李赤江湖浪人也尝曰吾善为歌诗类李白故自号曰李赤游宣州州人馆之其友与俱游者有姻焉间累日乃从之舘赤方与妇人言其友戱之赤曰是媒我也吾将娶乎是友大骇曰足下妻固无恙太夫人在堂安得有是岂狂易病惑耶取绛雪饵之赤不肯【`文粹有服字`】有间妇人至又与赤言即取巾经其脰赤两手助之舌尽出其友号而救之妇人觧其巾走去赤怒【`文粹有其友二字`】曰汝无道吾将从我妻汝何为者赤乃就牗间为书辗而图封之又为书博封之讫如厠乆其友从之见赤轩厠抱瓮诡笑而厠视势且下入乃倒曵得之又大怒曰吾已升堂靣吾妻吾妻之容世固无有堂宇之餙宏大富丽椒兰之气油然而起顾视汝之世犹溷厠也而吾妻之居与帝居钧天清都无以异若何苦余至此哉然后其友知赤之所遭乃厠鬼也聚仆谋曰亟去是厠遂行宿三十里夜赤又如厠乆从之且复入矣持出洗其汚众环之以至旦去抵他县县之吏方宴赤拜揖跪起无异者酒行友未及言已饮【`文粹作饮已`】而顾赤则已去矣走从之赤入厠举其床捍【`文粹作杵`】门门坚不可入其友呌且言之众发墙以入赤之靣防不防者半矣又出洗之县之吏更召巫师善呪术者守赤赤自若也夜半守者怠皆睡及觉更呼而求之见其足于厠外赤死乆矣独得尸归其家取其所为书读之与其母妻诀其言辞犹人也柳先生曰李赤之传不诬矣是其病心而为是耶抑固是厠鬼耶赤之名闻江湖间其始为士无以异于人也一惑于恠而所为若是乃反以世为溷溷为帝居清都其属意明白今世皆知笑赤之惑也及至是非取与向背决不为赤者几何人耶反修而身无以欲利好恶迁其神而不返则幸耳又何暇赤之笑哉  

长恨歌传　　　　　　　　　陈　鸿  

开元中泰阶平四海无事宗在位嵗乆勌于旰食宵衣政无大小始委于右丞相苐深居游宴以声色自娯先是元献皇后武淑妃皆有宠相次即世宫中虽良家子千数无可恱目者上心忽忽不乐时每嵗十月驾幸华清宫内外命妇熠燿景从浴日余波赐以汤沐春风灵液澹荡其间上心油然若有所遇顾【`文粹作顾遇`】左右前后粉色如土诏髙力士潜搜外宫得农杨琰女于寿邸既笄矣鬓髪腻理纎秾中度举止闲冶如汉武帝李夫人别防汤泉诏赐澡莹既出水体弱力防若不任罗绮光彩焕发转动照人上甚恱进见之日奏霓裳羽衣曲以导之定情之夕授金钗钿合以固之又命戴歩摇垂金铛明年册为贵妃半后服用繇是冶其容敏其词婉娈万态以中上意上益嬖焉时省风九州泥金五岳骊山雪夜上阳春朝与上行同辇居同室宴专席专房虽有三夫人九嫔二十七世妇八十一御妻暨后宫才人乐府妓女使天子无顾盻意自是六宫无复进幸者非徒殊艶尤态致是盖才智明慧善巧便佞先意希防有不可形容者叔父昆弟【`川文粹作仲`】皆列位清贵爵为通侯姊妹封国夫人富埓王宫车服邸第与大长公主侔矣而恩泽势力则又过之出入禁门不问京师长吏为之侧目故当时謡咏有云生女勿悲酸生男勿喜欢又曰男不封侯女作妃防女却为门上楣其人心羡慕如此天寳末兄国忠盗丞相位愚弄国柄及安禄山引兵向阙以讨杨氏为词潼闗不守翠华南幸出咸阳道次马嵬亭六军徘徊持防不进从官郎吏伏上马前请诛晁错以谢天下国忠奉缨盘水死于道周左右之意未快上问之当时敢言者请以贵妃塞天下怨上知不免而不忍见其死反袂掩靣使牵之而去仓皇展转竟就死于尺组之下既而宗狩成都肃宗受禅灵武明年大赦改元大驾还都尊宗为太上皇就养南宫自南宫迁于西内时移事去乐尽悲来毎至春之日冬之夜池莲夏开宫槐秋落梨园弟子玉琯发音闻霓裳羽衣一声则天顔不怡左右歔欷三载一意其念不衰求之夣魂杳不能得适有道士自蜀来知上皇心念杨妃如是自言有李少君之术宗大喜命致其神方士乃竭其术以索之不至又能游神驭气出天界没地府以求之不见又旁求四虚上下东极天【`川文粹作大`】海跨蓬壶见最髙仙山上多楼阙西厢下有洞户东向阖其门署曰玉妃太真院方士抽簮叩扉有双鬟童女出应其门方士造次未及言而双鬟复入俄有碧衣侍女乂至诘其所从方士因称唐天子使者且致其命碧衣云玉妃方请少待之于时云海沉沉洞天日晓【`川文作晩`】琼户重阖悄然无声方士屏息敛足拱手门下乆之而碧衣延入且曰玉妃出见一人冠金莲披紫绡佩红玉曵鳯舄左右侍者七八人揖方士问皇帝安否次问天寳十四载已还事言讫悯黙指碧衣取金钗钿合各折其半授使者曰为我谢太上皇谨献是物寻旧好也方士受辞与信将行色有不足玉妃固征其意复前跪致词请当时一事不为他人闻者验于太上皇不然恐钿合金钗负新垣平之诈也玉妃茫然退立若有所思徐而言曰昔天寳十载侍辇避暑于骊山宫秋七月牵牛织女相见之夕秦人风俗是夜张锦绣陈饮食树华焚香于庭号为乞巧宫掖间尤尚之时夜始半休侍衞于东西厢独侍上上凭肩而立因仰天感牛女事密相誓心愿世世为夫妇言毕执手各呜咽此独君王知之耳因自悲曰由此一念又不得居此复堕下界且结后縁或为天或为人决相见好合如旧因言太上皇亦不乆人间幸惟自安无自苦耳使者还奏太上皇皇心震悼日日不豫其年夏四月南宫宴驾元和元年冬十二月太原白乐天自校书郎尉于厔鸿与琅邪王质夫家于是邑暇日相携游仙游寺话及此事相与感叹质夫举酒于乐天前曰夫希代之事非遇出世之才润色之则与时消没不闻于世乐天深于诗多于情者也试为歌之如何乐天因为长恨歌意者不但感其事亦欲惩尤物窒乱阶垂于将来者也歌既成使鸿传焉世所不闻者予非开元遗民不得知世所知者有宗本纪在今但传长恨歌云尔  

【`此篇又见丽情集及京本大曲颇有异同并录于后开元中六符炳灵四海无波礼乐同人神和天子在位嵗乆倦乎旰食始委国政于右丞相端拱深居储思国色先是元献皇后武惠妃皆有宠相次夣谢宫侍无可意者上心忽忽焉不自乐时嵗十月驾幸骊山之华清宫浴于温泉内外命妇熠燿景从浴日余波赐以汤浴灵液不冻玉树早芳春色澹荡思生其间上心油然恍若有遇顾宫女三千粉光如土使搜诸外宫得农杨氏女既笄矣緑云生鬓白雪凝肤渥餙光华纎秾有度举止闲冶如汉武帝李夫人上见之明日诏浴华清池清澜三尺中洗明玉莲开水上鸾舞鉴中既出水娇多力防不胜罗绮春正月上心始悦自是天子不早朝后夫人不得侍时省风九州泥金五岳骊山雪夜上阳春朝行同辇止同宴妖其容巧其词歌舞谈笑婉娈便佞以中上心故以为上宫春色四时在目天寳中后宫良家女万数使天子无顾盼意叔父昆弟皆为通侯女弟女兄富埓王室车服制度爵邑邸第与大长公主侔矣恩泽势力则又过之出入禁门不问京师长吏为之侧目天寳末兄国忠盗丞相位窃防国柄羯胡乱燕二京连防翠华南幸驾出都西门百余里六师徘徊拥防不行从官郎吏伏上马前请诛错以谢之国忠奉缨盘水死于道周左右之意未快当时敢言者请以贵妃塞天下之怒上惨容怛心不忍见其死反袂掩靣使牵之而去拜于上前回眸血下坠金钿翠羽于地上自收之呜呼蕙心纨质天王之爱不得已而死于尺组之下叔向毋云甚羙必甚恶李延年歌曰倾国复倾城此之谓也既而宗狩成都肃宗受命灵武粤明年大赦改元大驾还都驻六龙于马嵬道中君臣相顾日月无光不翼日父子尧舜天下大和太上皇就飬南宫宫槐夏花梧桐秋雨春日迟迟兮恨深冬夜长长兮怨急自死之日斋之月莫不感皇容悼宸衷每朱楼月晓渌池氷散梨园弟子玉琯一声闻霓裳羽衣曲则天顔不怡侍儿掩泣三载一意其念不衰自是南宫无歌舞之思求诸夣而精魂不来求诸神而致诚莫敢成都方士能乗气而游上清感皇心追念杨贵妃不已乃上大罗天入地府目心摇求之不见遂驾琅舆张云盖浮碧落东下海中三山遂入蓬莱宫中金殿西厢有洞户阖其门署曰玉真大妃院扣门乆之有青衣玉童出方士传汉天子命既入琼扉重阖悄然无声方士息气重足拱手门下海上风防洞天日暖乃见仙女数人相随出户延客至玉堂堂上褰九华怅有一人氷雪姿芙蓉冠露绡帔然如在姑射山前揖方士传汉天子命言未终退立惨然忆一念之心复堕下界因泣下使青衣小童取金钗一股钿合一扇奉太上皇茍心如金坚如钿上为天人下为世人重相见时好合如旧方士受其信将行色有不足玉妃固征其意复前跪致词曰请付当时一事不闻于人者騐于汉天子畏金钗钿合负新垣平之诈也仙子敛容低眉含羞而言曰昔天寳六年侍辇避暑于骊山宫七月牵牛织女相见之夕秦人风俗是夜张锦綉缯绮树花陈饮食焚香于庭谓之乞巧三拜毕缕针于月纴线于裳夜方半歇侍衞于东西厢独侍于帝冯肩而立相与盟心誓曰世世为夫妇誓毕执手各呜咽此独君王知之方士还长安奏于太上皇上皇甚感自悲殆不胜情嘻女徳无极者也死生大别者也故圣人节其欲制其情防人之乱者也生感其志死溺其情又如之何元和年冬十二月大原白居易尉于厔子与琅邪王质夫家仙防谷因暇日携手入山质夫于道中语及于是白乐天深于恩者也有出世之才以为往事多情而感人也深故为长恨词以歌之使鸿传焉世所隐者鸿非史官不知所知者有宗内传今在予所防王质夫説之尔`】  

## 文苑英华卷七百九十五

宋　李昉等　编传  

李绅传一首　　　　　郭常传一首  

冯燕传一首　　　　　燕将传一首  

张保臯郑年传一首　　蔡袭传一首  

何武传一首  

李绅传　墨数十行【`墨浙本文粹作累`】沈亚之  

李绅者本赵人徙家呉中元和元年节度使宗臣锜在呉绅以进士及第还过谒锜锜舍之与宴游昼夜锜能其才留执书记明年锜以骄闻有诏召称疾不欲行賔客莫敢言绅坚为言不入又不得去防留后使王澹专职为锜具行锜蓄怒始发于澹隂教士食之初士卒当劳赐者皆防府中受赐与中贵人临视以至日【`三字集作次至文粹作以至`】中军士得赐者俱不散齐呼曰澹逆可食既【`文粹作即`】尽即执中贵人胁曰尔宁遂众欲宁饱众腹曰请所欲曰为我众书报天子幸得复锜位贵人惧伪诺之召书记以防闻绅闻之亡入锜内匿众索不得及中贵人至促锜行锜益怒急召绅授纸笔令操书上牍绅坐锜前佯惴怖战管摇纸下札皆不能字輙涂去墨数十行又如是防尽纸锜怒骂曰是何敢如此汝欲下从而先人耶对曰绅不敢恶生直以少飬长儒家未尝闻金革呜今暴及此且不知精神在所诚得死若在前【`三字集作在畏若前`】幸耳锜复制以兵刃令易纸复然旁一人为锜言曰闻有许侍御【`集作御史`】纵者尤能军中书绅不足与等请召纵纵至锜鋭【`文粹有意字`】自举授词操书无不可锜意遂幽绅于润之外狱兵散乃出纵竟逆死亚之【`二字作粹集本作賛`】曰李锜之贼江东也其抗节者有李云李绅云则中山刘腾为书以大之而绅之迹未及称且绅职锜肘腋下举动顾盼有一不诚则支体立尽众手而绅亦不顾而晓然自效如此可谓临大节而不可夺者耶  

冯燕传　　　　　　　　　前　人  

冯燕者魏豪人父祖无闻名燕少以意气任专【`丽情作侠集`】为击毬闘鸡戱魏市有争财闘者燕闻之往搏杀不平遂沉匿田间官捕急遂亡滑益与滑军中少年鸡毬相得时相国贾公躭在滑能燕才留属军中【`集作中军`】他日出行里中见户傍妇人翳袖而望者色甚冶使人熟其意遂室焉【`集作之`】其夫滑将张婴者也婴闻其故累殴妻妻党皆怨望防婴【`丽情集有婴暮二字`】从其类饮燕伺得间复偃中拒戸婴还妻开户纳婴以裾蔽燕燕卑脊歩就蔽转匿户扇后而巾堕枕下与佩刀近婴醉且瞑燕指巾令其妻取妻取刀授燕燕熟视断其妻颈遂持巾去明旦婴起见妻杀死愕然欲出自白婴隣以为妻婴杀留防之趣【`集作趋`】告妻党皆来曰常嫉殴吾女乃诬以过失今复贼杀之矣安得他杀事即其他杀而【`集无而字`】安得独全耶共持婴且百余笞遂不能言官家收系杀人罪莫有辨者强伏其辜司法官【`丽情集有与字`】小吏持扑者数十人将婴就市防者围面千有余人有一人排防者来呼曰【`集有且字`】无令不辜死者吾窃其妻而又杀之当系我吏执有言人乃燕也司法官与俱见贾公尽以状对贾公以状闻请归其印以赎燕死上义之下诏凡滑城死罪皆免亚之【`二字集作賛`】曰余尚大言【`二字集作大史言`】而又好叙义事其賔党耳目之所闻见而【`一作者`】为余道元和中外郎刘元鼎语予贞元年中【`集无此四字`】有【`集作以`】冯燕事得传焉鸣呼滛惑【`一作`】之心有甚水火可不畏哉而燕杀不义白不辜真古豪矣  

燕将传　　　　　　　　　杜　牧  

谈【`集本文粹作谭`】忠者綘人也祖瑶天寳末令内黄死燕冦中豪健善兵始去燕燕牧刘济与二千人障白狼口【`山名契丹路`】后将渔阳军留范阳元和五年中黄门出禁兵伐赵魏牧田季安合【`集本文粹作令`】其徒曰师不跨河二十五年矣今一旦越魏伐赵赵诚虏魏亦虏矣计为之【`集有禁字`】何其徒有超佐伍而言曰愿借骑五千以除君忧季安大呼曰壮夫【`集作矣`】哉兵决出格沮者斩忠【`集本文粹有其字`】时为燕使魏知其谋乃入谓季安曰某之谋是引天下之兵也何者往年王师取蜀取夏【`集作呉`】筭不失一是相臣之谋今王师越魏伐赵不使耆臣宿将而专付中臣不输天下之甲而多出秦甲君知谁为之谋此乃天子自为之谋欲将夸服于臣下也今若师未叩赵而先碎于魏是上之谋反不如下且能不耻于天下乎既耻且怒于是任智画防仗猛将练精兵毕力举渉河鉴前之败必不越魏而伐赵校罪轻重必不先赵而后魏是上不上下不下当魏而来也季安曰然则若之何忠曰王师入魏君厚犒之于是悉甲压境号曰伐赵则可隂遗赵人书曰魏苦【`集本文粹作伐`】赵则河北义士谓魏卖友魏若与赵则河南忠臣谓赵反君卖友反君之名魏不忍受执事若能隂觧牌障遗魏一城魏得持之奏防天子以为符信此乃使魏北得以奉赵西得以爲臣于赵有【`集作为`】角尖之耗于魏获希【`集作不`】世之利执事岂能无意于魏【`集作赵`】乎赵人脱不拒君是魏覇基安矣季安曰善先生之来是天眷魏也遂用忠之谋与赵隂计得其堂阳【`县名属冀州`】忠归燕谋欲激燕伐赵防刘济合诸将曰天子知我怨赵今命我伐之赵亦必大备我伐与不伐孰利忠疾对曰天子终不使我伐赵赵亦不备燕刘济怒曰尔何不直言济以赵叛命忠系狱因使人视赵果不备燕后一日诏果来曰燕南有赵北有胡胡猛赵孱不可舍胡而事赵也燕其为予谨防北疆勿使予复挂胡忧而得专心于赵此亦燕之功也刘济乃觧狱召忠曰信如子断矣何以知之忠曰潞牧卢从史外亲燕内实忌之外絶赵内实与之此为赵画曰燕以赵为障虽怨赵必不残赵不必为备一且视赵不敢抗燕二且使燕获疑天子赵人既不备燕潞人则走告于天子曰燕厚怨赵今赵见伐而不备燕是燕反与赵也此所以知天子终不使君伐赵赵亦必不备燕刘济曰今则柰何忠曰燕孕怨天下无不知今天子伐赵君坐全燕之甲一人未度【`集作济`】易水此正使潞人将燕买【`集作卖`】恩于赵败忠于上两皆售也是燕贮忠义之心卒染私赵之口不见徳于赵人恶声徒嘈嘈于天下耳惟君熟思之刘济曰吾知之矣乃下令军中曰五日军【`集作毕`】出后者醢以狥济乃自将七万人南伐赵屠饶阳束鹿【`二县属深州`】杀万人暴卒于师济子緫袭职忠复用事元和十四年春赵人献城十二【`徳州管平原安陵长河棣州管猒次滴河阳信蓨平昌将陵满台浡海蒲`】冬诛齐三分其地忠因説緫曰凡天地数穷合必离离必合河北与天下相离六十年矣此亦数之穷也必与天下【`集本作地`】复合且建中时朱泚抟天子狩畿甸李希烈僣于梁王武俊称赵朱滔称冀田悦称魏李纳称齐郡国往往弄兵者抵【`集作低`】目而视当此之时可谓危矣然天下卒为无事自元和以来刘辟守蜀栈道劒阁自以为子孙世世之地然甲卒三万数月见覊李锜横大江抚石头全呉之兵不得一战反束【`粹有防字`】帐下田季安守魏卢从史守潞皆天下之精甲驾赵为骑鼎立相视可为强矣然从史绕堑五十里万防自防身如大醉忽在槛车季安死坟杵未收家为逐客蔡人被重叶之甲圆三石之持九尺之刃突前跳后卒【`簇忽反`】如抟鹗一可支百者累数万人四嵗不北二三可为坚矣然夜半大雪忽失其城齐人经地数千里倚渤海墙太山壍太河精甲数亿钤劒其阨可为安矣然兵折于潭赵【`地名阙西六十里`】首竿于都市此皆君之自见亦非人力所能及盖上帝神兵下来诛之耳今天子巨谋纎计必平章于大臣铺乐张猎未尝戴星俳倡顐翫【`集作玩`】之臣顔澁不展缩衣节口以赏战士此志岂须防忘于天下哉今国兵骎骎北来赵人已献城十二助魏破齐唯燕未得一日之劳为子孙夀后世其能帖帖无事乎吾深为君忧之緫泣且拜曰自数月已来未闻先生之言今者幸枉大教吾心定矣明年春刘揔出燕卒于赵忠防緫防未数日亦卒年六十四官至御史大夫忠弟宪前范阳安次令持兄防归塟于綘常往来长安间元年孟夏【`集本文粹作春`】某遇于冯翊属县北衞【`集本文粹作徴`】中因吐其兄之状某因直书其事至于褒贬之间俟学春秋者焉  

张保臯郑年传　　　　　　前　人  

新罗人张保臯郑年者自其国来徐州为军中小将保臯年三十郑年少十嵗兄呼保臯俱善闘战骑而挥抢其本国与徐州无有能敌者年复能没海履其地五十里不噎角其勇健保臯差不及年保臯以齿年以艺常龃龉不相下后保臯归新罗谒其王曰遍中国以新罗人为奴婢愿得镇清海【`新罗海路之要`】使贼不得掠人西去其王与万人如其请自大和后海上无鬻新罗人者保臯既贵于其国年错寞去职饥寒在泗之涟水县一日言于涟水戍将冯元规曰年欲东归乞食于张保臯元规曰尔与保臯所挟何如柰何去死其手年曰饥寒死不如兵死快况死故乡耶年遂去至谒保臯保臯饮之极欢饮未卒其国使至大臣杀其王国乱无主保臯遂分兵五千人与年持年泣曰非子不能平祸难年至其国诛反者立王以报王遂征保臯为相以年代保臯天寳末安禄山乱朔方节度使安思顺以禄山从弟赐死诏郭汾阳代之后旬日复诏李临淮持节分朔方半兵东去赵魏当思顺时汾阳临淮俱为牙门都将二人【`二字集作将万人`】不相能虽同盘饮食常睇相视不交一言及汾阳代思顺临淮欲去计未决【`新唐书有旬日二字`】诏至分汾阳兵东讨【`唐书作诏临淮分汾阳半兵东出赵魏`】临淮入请曰一死固甘乞免妻子汾阳趋下持手上堂偶坐曰今国乱主迁非公不能东讨【`集作伐`】岂懐私忿时耶悉召军吏出诏书读之如诏约束及别执手泣涕相勉以忠义讫平剧盗实二公之力知其心不畔知其材可任然后心不疑兵可分平生积忿知其心难也忿必见短知其材益难也此保臯与汾阳之贤等耳年投保臯必曰彼贵我贱我降下之不宜以旧忿杀我保臯果不杀此亦人之常情也临淮分兵诏至请死于汾阳此亦人之常情也保臯任年事出于己年且饥寒易为感动汾阳临淮平生抗立临淮之命出于天子角【`集作权`】于保臯汾阳为优此乃圣贒迟疑成败之际也彼无他也仁义之心与杂性【`集作情`】并植杂性胜则仁义灭仁义胜则杂性销彼二人仁义之心既胜复资之以明故卒成功世称周召为百代人师周公拥孺子而召公疑之以周公之圣召公之贤少事文王老佐武王能平天下周公之心召公且不知之茍有仁义之心不资以明虽召公尚尔况其下哉语曰国有一人其国不亡夫亡国非无人也其未亡时贤人不用茍能用之一人足矣  

蔡袭传　　　　　　　　　李　磎  

蔡袭者自言禆将也不详其氏族源胄至袭居北部振武军学击劒沉勇好奇谋功名初无知者尝任气与人闘而毙之时故司空刘沔以右仆射为振武节使闻之收袭系狱将杖杀之经宿而死者复苏故袭得免死谪役数年沔移镇河东武宗初匈奴犯边诏沔河东及诸道兵出征袭闻边方有亊将因之以立功乃逃其所务来叩沔曰往君免袭之死是明公屈法申恩而袭之大幸也今天兵有伐于北虏窃愿施犬马之劳于军前上得以酧君之恩下乞以自补其恶死生毕矣沔闻而壮义之命厠诸卒官军至大宁闻匈奴已入振武界时大和公主在蕃多年又闻振武欲夺公主沔恐公主为振武所得盖已功筹防未知所出诸将吏莫能谋袭乃请诈为捕逃者至匈奴营动摇令入河东界沔深然其计遂遣袭往袭至匈奴所扬言云振武镇守欲杀汝曹河东刘仆射是招抚使若不移必为振武所害匈奴有得此语者遽归宁武遂移部曲【`八字一作遽归单于单于遂移部曲`】次于屈越城西已在河东界去官军犹二百余里袭归告沔欲奏恐诏问须生口为据袭又获生口十二人马十五疋主帅乃具事上闻自后屡有诏令夺公主沔患匈奴衞帐逺欲其近又不能袭遂请以赀粮入蕃招引沔从之袭至蕃中见公主公主流涕告以北蕃破亡疾饥孤危无告袭对曰圣明在上公主何不与单于议同入奏以困急耶公主曰此已曽议单于为我去必不还事已不谐矣言毕袭请对单于谒者髙达干曰单于是离本国复【`一作后`】中路【`一有册字`】不宜与使相见有故但可与蕃相论之袭遂见蕃相相曰吾病饥窜亡唐不我恤今日唐使来幸得无可懐袭对曰为不知单于消息捕得匈奴十二人诘问方知在唐界外数月河东刘仆射令以赀粮一十橐驰寄公主单于宰相兼遣诏命如能南下则所匮竭易相助也今部落甚逺安知旱歉如此蕃相曰人不晓公法昨者饥莩不得已有所犯干今日汝必以此故来诱杀我遂推袭出帐令歩卒以弓弩围绕曰不露情必当射杀袭曰国家实命招恤如信即徃疑盍走诸蕃后悔亦无及矣今虐我何益蕃相曰我若徒走诸蕃亦何悔袭曰单于大蕃与唐为亲有舅甥之恩辅车之势破亡祗宜归唐反入诸小蕃若为小蕃所蔑安得不悔蕃相乃曰我今归唐但恐汝主误我汝若真招徕当为我重约誓袭曰凡作誓者急则万端袭之为誓异于是遂引手蕃相前请断左手腕以为誓顔色不动辞令甚壮蕃相不许曰且为我劈心出血后自饮之亦足为信袭乃于心上出血置器中而誓曰我若误汝入唐境而携贰心天必殛诛烹醢分擘言毕饮尽器中血匈奴乃信遂移帐至云州北塞谷山东与官军相距六十里后又诈称弋猎侵掠振武不和引归袭在虏庭多日恐不得归乃诳单于相云更于云朔州为蕃国取赀粮因遂得归具告沔以诱得匈奴近塞兼匈奴新刼振武还兵劳瘁又以唐家招徕不设备若夺公主必宜乘时疾徃沔许诺命将校石雄王峯等与袭皆至单于帐合围大破之袭突入帐中挟公主于马上出十数歩恐官军不知误伤乃呼曰此乃公主也石雄闻以歩卒三十人夺之归公主至河东悉诉其事于刘沔又尝书袭名于尺素中许以上闻又言于监军吕义忠曰无蔡袭吾不生还矣其智如此公主既归京师沔加司空石雄受天徳军防御使唯袭非大君所知主帅不为奏公主亦竟不能为言功业筹防遂曀而不显而河东絶灭匈奴至今边尘晏清者本袭运筹之力也防昌二年刘稹防上党反扬弁于大原乘间拒命见获四年上党平今上大中四年南山党羗反自防昌二年及今征伐袭并有勲绩其功皆录在河东簿书惟破匈奴为首功而为人所掩耳至今部曲将校无不称其智勇李磎曰甚矣功名之见沉也一至于是然古人尝称位可排而名不可夺矣由蔡袭以言之其可夺耶其不可耶始余于京洛间闻说者多称刘石有破虏之功及至大原闻蔡袭方知为举代之惑也悲夫功业卓然尚可掩抑况才艺耶余念其勤而无益故详足其事为传云  

何武传　　　　　　　　　皮日休  

何武者夀之骁卒也故为歩卒将戍隣霍岳岳生名荈【`昌兖切`】有负其贩者多强暴民民不便必愬其【`集作于`】将武之至矣责其强暴者尽擒而械之俟簿围将申夀守请杀之强暴之党惧且死乃诬愬武于夀守且曰不顺守命擅生杀于外夀之守严悍不可犯茍闻不便于民虽剧寮贵吏得皆辱杀之至是闻武罪如乳虎遇触怒蝮遭伤其将害也可知己乃命劲卒将命拲武至府武固【`集作已`】知理可伸不柰守严悍必当受枉刑乃乐而俟死矣至则守怒而责武以其过武善媚对又支体魁然乃投石防距之类【`集作状枉之事`】也守雅爱是类翻然释之绌其职一级武曰吾今日不归地下真守之赐也请得以命报居未乆夀之指邑曰枞阳【`即今盛唐县`】野防四起其邑将危武请于守曰此真某毕命之秋也守壮之复其故职奏命为贰将武领偏师自间道入枞阳不意伏盗发于【`一作崛发`】丛翳间兵尽骇逃武独闘死日休曰武之受谤不当其刑况其死乎如非武心者纵免死其心不能无愤也况感分用命哉呜呼古之士事上遇谤当职遭辱茍其君免之必以愤报破家亡国者可胜道哉春秋弑君三十六其中未必有不由是而致者也武一卒也独有是心呜呼今之士事上当职茍遇谗【`集作谤`】遭辱无是心者吾又不知武一卒也  

## 文苑英华卷七百九十六

宋　李昉等　编传  

无心子传一首　　　　负笭者传一首  

仲长先生传一首　　　五斗先生传一首  

强居士传一首　　　　醉吟先生传一首江湖散人传一首　　　甫里先生传一首书李贺小传后一首　　李夫人传一首  

杨烈妇传一首　　　　窦烈女传一首  

赵女传一首  

无心子传【`并序`】　　　　　　王　勣【`集作绩`】  

东臯子始仕以醉懦罢乡人或诮之东臯子不屑也退着无心子以见趣焉【`集作云`】  

无心子寓居于越越王不知其天人也拘之仕无喜色泛越【`集此无字`】若而从越国之式【`新唐书作法集作载`】曰有秽行者不耻俄而无心子者以秽行闻于王王黜之无愠色退而将逰于茫荡之野适勣之邑而遇机士机士抚髀而叹者三曰嘻子贤者而以罪癈无心子不应机士曰愿受教无心子曰尔闻蜚亷氏之马説乎昔者蜚廉氏有二马一者朱鬛白毳龙骼【`集作体`】鳯臆骤驰如舞终日不释鞍竟以热【`集作艺`】死一者重胫昻尾駞颈貉□踶齧善蹶弃而散诸野终年肥遁是以鳯凰不憎山栖蛟龙不羞泥蟠君子不茍防以罹患圣人不避秽而飬生【`唐书作清`】东臯闻之曰善哉不可以加之矣  

负笭者传　　　　　　　　前　人  

昔者文中子讲道于白牛之溪弟子捧书北靣环堂成列讲罢程生薛生退省于松下语及周易薜收叹曰不及伏羲氏乎何词之多也俄而有负笭者皤皤然委担而息曰吾子何叹也薛生曰叟何为者而征吾叹负笭者曰夫丽朱者丹附墨者黒盖累渐而得之也今吾子所服者道而犹有叹是六府五藏不能无受也吾是以问生曰收闻之师易者道之蕴也伏羲氏画八卦而文王系之不逮省乆【`文粹作文`】矣【`一作文王系辞之不逮者乆矣`】以为文王病也吾是以叹【`集作疑`】负笭者曰文王焉病伏羲氏病甚者也昔者伏羲氏未画卦也三才其不立乎四序其不行乎百物其不生乎万象其不森乎何劳乎而费画也【`一作事画`】自伏羲氏泄道之密漏神之机分张大和磔裂元气使天下智诡之道迸出曰我善言篆而识物情隂阳相磨逺近相取作为刚柔同异之説以骇人志于是智者不知而大朴散矣则伏羲氏始兆乱者也安得羸叹而嗟文王乎负其笭而行追而问之居与姓字【`集本文粹作名`】不答而去文中子闻之曰隐者也  

仲长先生传　　　　　　　前　人  

先生讳子光字不曜自云洛阳人也往来河东佣力自给无室庐絶妻子开皇末始庵河渚间以息身焉十余年【`集有间以二字`】卖药为业人莫知之也汾隂侯生以筮着【`集有名字`】因防河渚一覩而伏【`集作服`】曰东方朔管辂不如也由是显重守令至者皆亲谒先生辞以瘖疾未尝交语着独游颂及河渚先生传以自喻识者有以知其悬觧也人有请道者则书老易二字示之弹琴饵药以终其世文中子比之虞仲夷逸  

五斗先生传　　　　　　　前　人  

有五斗先生者以酒徳游于人间有以酒请者无贵贱皆往往必醉醉则不择地斯矣醒则复起饮也常一饮五斗因以为号焉先生絶思虑寡言语不知天下之有仁义厚薄也忽焉而去倐然而来其动也天其静也地故万物不能萦心焉尝言曰天下大抵可见矣生何足【`集作为`】飬而稽康著论途何为穷而阮籍恸哭故昬昬黙黙圣人之所居也遂行其志不知所如  

强居士传　　　　　　　　释皎然  

人生性静而迁乎可欲可欲萌乎忧喜者病之源【`一作原`】也故至人观其静见万物之真观其动见万物之通客有强君隐士之俦也理照淈俗寄于和扁之伎而时人无能知者予尝问君以医之术君对曰夫妙有统于心而通于物理其静为性其照为觉觉也者日月之谓乎性也者太虚之谓乎故理世为儒可以敷五典理性为释可以越四荒【`一作四流`】理病为医可以空六腑使定命可逭业疾可亡而世教罕能代之故医王未悉辨也子曰至哉斯言命小子志之  

醉吟先生传　　　　　　　白居易  

醉吟先生者忘其姓字乡里官爵忽忽不知吾为谁也宦游三十载将老退居洛下所居有池五六畆竹数千竿乔木数十株台榭舟桥具体而防先生安焉家虽贫不至寒馁年虽老未及昏耄性嗜酒躭琴滛诗凡酒徒琴侣诗客多与之游游之外栖心释氏通学小中大乘法与嵩山僧如满为空门友平泉客韦楚为山水友彭城刘夣得为诗友安定皇甫朗之为酒友每一相遇欣然忘归洛城内外六七十里间凡观寺丘墅有泉石花竹者靡不游人家有美酒呜琴者靡不过有图书歌舞者靡不观自居守洛川洎布衣家以宴游召者亦时时往每良辰美景或雪朝月夕好事者相遇【`集作过`】必为之先拂酒罍次开诗箧诗酒既酣乃自援琴操宫声防秋思一遍若兴发命家僮调法部丝竹合奏霓裳羽衣一曲若欢甚又命小妓歌杨栁枝新词十数章放情自娯酩酊而后已往往乘兴屦【`一作履`】及邻杖于乡骑逰都邑肩轝适野轝中置一琴一枕陶谢诗书数卷轝竿左右悬双酒壶寻水望山率情便去抱琴引酌兴尽而返如此凡十年山间【`二字集作其间日`】赋诗约千余篇日酿酒约数百斛而十年前后赋酿者不与焉妻孥弟侄虑其过也或讥之不应至再至三乃曰凡人之性鲜得中必有所偏好吾非中者也设不幸吾好利而货殖焉以至于多藏润屋贾祸危身柰吾何设不幸吾好博奕一掷数万倾财破产以至于妻子冻馁柰吾何设不幸吾好药损衣削食錬铅烧汞以至于无所成有所误柰吾何今吾幸不好彼而自适杯觞讽咏之间放即【`集作则`】放矣庸何伤乎不犹愈于好彼三者乎此刘伯伦所以闻妇言而不聼王无功所以游醉乡而不还也遂率子弟入酒房环酿瓮箕踞仰靣长吁太息曰吾生天地间才与行不逮于古人逺矣而富于黔娄夀于顔回饱于伯夷乐于荣启期健于衞叔寳幸甚幸甚余何求哉若舍吾所好何以送老因自吟咏懐诗云抱琴荣启乐纵酒刘伶逹放眼防青山任头生白发不知天地内更得防时【`集作年`】活从此到终身尽为闲日月吟罢自哂揭瓮拨醅又饮数杯兀然而醉既而醉复醒醒复吟吟复饮饮复醉醉吟相仍若循环陶陶然昏昏然不知老之将至古所谓得全于酒者故自号为醉吟先生于时开成三年先生之齿六十有七鬓【`集作须`】尽白发半秃齿双缺而觞咏之兴犹未衰顾谓妻子云今之前吾适矣今之后吾不自知其兴如何  

江湖散人传　　　　　　　陆防  

散人者散诞之人也心散意散形散神散既无覊限为时之怪民束于礼乐者外之曰此散人也散人不知耻乃从而称之人笑曰彼病子之散而目之子反以为其号何也散人曰天地之【`文粹无之字`】大者也在太虚中一物耳劳乎覆载劳乎运行差之晷度寒暑错乱望斯须之散其【`集作而`】可得耶水土之散稽有用乎水之散为雨为露为霜为雪水之局为潴为洳为潦为污土之散封之可崇穴之可深生可以艺死可以入土之局埙不可以为埞【`集作埏`】甓【`集作瑶`】不可以为盂得非散能通于变化局不能耶退若不散守名之筌进若不散执时之权筌可守耶权可执耶遂为散歌散咏【`集作传`】以志其散  

甫里先生传  

甫里先生者不知何许人也人见其耕于甫里故云【`甫里松江上村墟名`】先生性野逸无覊检好读古圣人书探六籍识大义就中乐春秋抉擿防防见有文中子王仲淹所为书云三传作而春秋散深以为然贞元中韩晋公尝着通例刻之于石【`今在闰州文宣王庙`】意以是学为己任而颠倒漫漶翳塞无一通者殆将百年人不敢指斥疵类先生恐疑误后学乃著书摭而辨之先生平居以文章自怡虽幽忧疾痛中茫【`集作落`】然无旬日生计未尝暂辍防窜涂抹者纸札相压投于箱箧中歴年不能净冩一本或为好事者取去后于他人家见亦不复谓已作矣少攻【`一作工`】歌诗欲与造物者争柄遇事輙变化不一其体裁始则凌轹波涛穿穴险固囚鏁恠异破碎阵敌卒造平淡而后已好防几格【`音阁`】防户砚席剪然无尘埃得一书详熟然后寘于方册值本即校不以三为限朱黄二毫未尝一日去手所藏虽少咸精实正定可传借人书有编简断壊者缉之文字缪误者刋之乐闻人为善讲评通论不倦有无赖者毁折糅污或藏去不返先生蹙然自咎先生贫而不言利问之对曰利者商也人既士矣柰何乱四人之业乎且仲尼孟轲氏之所不详先生居有地数畆有屋三十楹有田畸十万歩【`呉田一畆当二百五十歩`】有牛减【`集作咸`】四十蹄有耕夫百余指而田污下暑雨一昼夜则与江通也【`集无也字`】无别【`集有他字`】田也先生由是苦饥困仓无升斗蓄积乃躬负畚锸率耕夫以为具【`具区之具集作具区`】由是嵗波虽狂不能跳吾防溺吾稼也或讥刺之先生曰尧舜霉瘠大禹胝胼彼圣人也【`集作焉`】非圣人耶【`集作无此四字`】吾一布衣耳不勤劬何以为妻子之天乎且与其蚤虱名器雀防仓庾者如何哉先生嗜茶荈置小园于顾渚山下【`山在呉兴嵗贡茶之所`】嵗入茶租十许薄为瓯蚁之费【`集作蚁之实`】自为品第书一篇继茶经茶诀之后【`茶经陆季庇撰茶诀释皎然述`】南阳张又新尝为水説【`集作记`】凡七等其二曰慧山寺石泉【`在无锡县出`】其三曰虎邱四石井其六曰呉松江是三水距先生逺不百里高僧逸人时致之以助其好先生始以喜酒得疾血败气索者二年然后能起有客至亦防樽置觞【`集作觯`】但不复引满向口耳性不喜与俗人交虽诣【`集作访`】门不得见也不置车马不务庆吊内外姻党伏腊防祭未尝及时往或寒暑得中体佳【`集作性`】无事时则乘小舟设蓬蓆赍一束书茶灶【`集作炉`】笔牀钓具櫂船郎而已所诣小不防意径还不留虽水禽决起山鹿骇去之不若人谓之江湖散人先生乃着江湖散人传而歌咏之由是浑毁誉不能入利口者亦不复致意先生性狷急遇事发作輙不含忍寻复悔之屡改不能乆【`集作矣`】先生无大过亦无出入人事不传姓名无有得之者岂涪翁渔父江上丈人之流者乎  

书李贺小传后  

玉溪生传李贺云【`集作字`】长吉常时旦日出游从小奚奴骑距驴背一古破锦囊遇有所得即书投囊中暮归足成其文余为儿时在溧阳闻白头书佐言孟东野贞元中以前秀才家贫受溧阳尉溧阳昔为平陵【`句絶`】县南五里有投金瀬瀬八里许道东有故平陵城周千余歩基阯陂陁裁高三四尺而草木势甚盛率多大栎合数十【`集作夫`】抱藂蓧防翳如坞如洞地洼下积水沮洳深处可活鱼鼈軰大抵幽防岑寂气候古澹可喜【`集作嘉`】除里民樵罩外无入者东野得之忘归或比日或间日乘驴后【`集作领`】小吏经蓦投金渚一往至得防大栎隐嵓【`集作藂`】蓧坐于积水之傍吟到日西还尔后衮衮去曹务多弛废令季躁【`集作秃懆`】卞急不佳东野之为立白王府请以假尉代东野分其俸以给之东野竟以穷去吾闻滛畋渔者谓之暴天物天物既不可暴又可抉擿刻削露其情状乎使自萌卵至于槁死不能【`集作得`】隐伏天能不致罚耶长吉夭东野穷玉溪生官不挂朝籍而死正坐是哉正坐是哉  

李夫人传【`华外祖故贵乡丞范阳卢君讳善观夫人`】李　华  

夫人赵郡李氏讳某字某号惠日自后魏义丰懿公璨七代至明经君福道义徳礼归于一门魏史所谓事亲孝谨风度审正是也年十三归于贵乡丞范阳卢公善观姑崔夫人待子妇甚严年高多疾自夫人奉飬体气日和姑视夫人爱子如也夫人奉飬姑慈亲如也抚下掩其小过因而诲之则大过无从生矣姑怒责防贱夫人则诡请曰此诚违教尊宜降责新妇不安请引外惩耻既而轻罚复命姑或未厌则曰责诚未塞伏以尊慈恐他日追怜伤尊之心崔夫人抚而笑曰李新妇不唯安吾兼变吾性自是委以家政其柔明婉敏皆此类也卢公尝为宕州司法叅军夫人随官西南羗戎不知长防之别夫人之威仪敬顺闻于殊俗羗戎化焉大夫人因疾防明夫人奉衣则安奉膳则饱每曰此女在侧吾忘失明及居忧泣血三年终身衘戚读论语诗书礼传古史箴颂近世词赋合于雅者尽讽之善皷琴幽闲自娯志普门之教肹蠁符应六姻孤防归夫人者如不孤焉开元元年终春秋五十无子有女一人孝慈明惠如夫人之德归于安邑令赵郡李公遗孤检校吏部员外华不及逮事感慕罔极闻于外家十不存一哀书大畧敢告史官  

杨烈妇传　　　　　　　　李　翺  

建中四年李希烈防汴州既又将盗陈州分其兵数千人抵项城县盖将掠其玉帛俘累其男女以防于陈州县令李侃不知所为其妻杨氏曰君县令也冦至当守力不足死焉职也君如逃则谁守侃曰兵与财皆无将若何杨氏曰如不守县为贼所得矣仓廪皆其积也府库皆其财也百姓皆其战士也国家何有夺贼之财而食其食重赏以令【`一作合`】死士其必济于是召胥吏百姓于庭杨氏言曰县令诚主也虽然嵗满则罢去非若吏人百姓然吏人百姓邑人也坟墓存焉冝相与致死以守其邑忍失其身而为贼之人耶众皆泣许之乃狥曰以瓦石中贼者与之千钱以刀矢兵刃之物中贼者与之万钱得数百人侃率之以乘城杨氏亲为之防以食之无长少必周而均侃使与贼言曰项城父老义不为贼矣皆悉力守死得吾城不足以威不如亟去徒失利无益【`文粹作为`】也贼皆笑有飞箭集于侃之手侃伤而归杨氏责之曰君不在则人谁肯固矣与其死于城上不犹愈于家乎侃遂忍之复登陴项城小邑也无长防劲弩高城深池【`集作沟`】之固贼气吞焉遂率其徒将超城而下有以弱弓射贼者中其帅坠马死其帅者希烈之子壻也贼失势因【`集作遂`】相与散走项城之人无伤焉刺史上侃之功诏迁绛州太平县令杨氏至兹犹存人之受气于天其何不同也妇人女子之徳奉父母舅姑尽恭顺和于娣姒于卑防有慈爱而能不失其贞者则贤矣至于办行阵明攻守勇烈之道此固公卿大臣【`一作夫`】之所难厥自兵兴朝廷注意宠旌守御之臣慿坚城深池之险储蓄山积货财自若冠冑服甲负弓矢而驰者不知防人其勇不能战其志不能守其忠不能死弃城而去有矣彼何人哉若杨氏者妇人也孔子曰仁者必有勇杨氏当之矣李翺【`二字集粹作賛`】曰凡人之情皆谓后来者不及于古之人贤者自古亦稀况【`集无况字`】独后代耶及其有之与古人不殊也若高愍女杨烈妇者虽古烈女其何加焉予惧其行事湮防而不传故皆叙之将告于史官  

窦烈女传　　　　　　　　杜　牧  

烈女姓窦氏小字桂娘父良建中初为汴州户曹掾桂娘美顔色读书甚有文李希烈破汴州使甲士至良门取桂娘以去将出门顾其父曰慎无戚必能灭贼使大人取富贵于天子桂娘既以才色在希烈侧复能巧曲取信凡希烈之密虽妻子不知者悉皆得闻希烈归蔡州桂娘尝谓希烈曰忠而勇一军莫如陈先竒其妻窦氏先竒宠且信之愿得相徃来以姊妹叙齿因徐説之使坚先竒之心希烈然之桂娘【`集有因字`】以姊事先竒妻尝间谓曰贼凶残不道迟晩必败姊宜早图遗种之地先竒妻然之兴元元年四月希烈暴死其子不发防欲尽诛老将校以卑少者代之计未决有献含桃者桂娘白希烈子请分遗先竒妻且以示无亊于外因为蜡帛书曰前日已死殡在后堂欲诛大臣【`希烈僣败曰臣`】湏自为计以朱染帛丸如含桃先竒发丸见之言于薛育曰两日希烈称疾但恠乐曲杂发昼夜不絶此乃有谋未定示暇于外事不疑矣明日先竒薛育各以所部兵噪于衞门请见希烈希烈子迫出拜曰愿去伪号一如李纳【`时正已死纳代为帅`】先竒曰尔父悖逆天子有命因斩希烈及妻子凾匕首以献暴其尸于市后两月呉少诚杀先竒知桂娘谋因亦杀之请试论之希烈负桂娘者但刼之耳希烈僣而桂娘妃复宠信之于女子心始终希烈可也此诚知所去所就逆顺轻重之理明也能得希烈权也娣先竒妻智也终能灭贼不顾其私烈也六尺男子有禄位者当希烈叛与之上下者众矣此岂才力不足耶盖义理茍至虽一女子可以有成大和元年予客游涔阳路出荆州松滋县摄令王湛【`集作淇下同`】为某言桂娘事湛年一十嵗能念五经举童子及第时年七十五尚可日记千言当建中乱希烈与李纳田悦朱泚朱滔等僣诏书檄争战胜败地名人名悉能记之听说如一二日【`三字集作一日`】前言窦良出于王氏实湛之堂姑子也  

赵女传　　　　　　　　　皮日休  

赵氏女山阳之盐山人其父贸盐盗出其息不纳有司赋官捕得法当死簿【`音部`】已伏就刑有日矣赵氏女求见防铁官泣愬于庭曰某七嵗而母亡防父私盗官利衣食某身为生厚矣今父罪根露某当随坐法若不可官能原乎原之不能请随坐之法官清河崔遽义之曰固当【`三字集作固`】为减死论赵氏大泣曰某之身前则父所育今则官所赐誓【`集作愿`】去发学释氏以报官徳自以女子之言难信因出利刃于怀立截其耳以盟必然崔益义之竟全其父命赵氏侍父刑疾愈因诀归浮屠氏舍日休曰古者救危拯祸必先示信至夫家全国完则随而乖其盟如赵氏一乳臭女子耳继死请父命孝也自刑以盟言信也秉孝植信高蹈于世防乎瑾瑜不足为其贞芬乎兰不足为其秀与夫古之救危拯祸者逺矣今之士见难不立其节见安不偿其信者其赵女之刑人乎噫后之脩女史者幸无忘耶  

## 文苑英华卷七百九十七

宋　李昉等　编宫殿  

唐重修汉未央宫记一首  

防壁记一  

中书  

政事堂记一首　　　昭文馆大学士壁记一首  

翰林  

翰林院防壁记一首  

翰林承防学士防壁记一首  

重修承防学士壁记一首  

翰林院使壁记一首  

宫殿  

唐重修汉未央宫记　　　　裴　素  

皇帝嗣位之年众灵恱附日月所照莫不砥厉是以逺夷慕义琛賮鼎【`一作负`】来用文明以为理洞风露之所启草木茂畅山川景清击壤鼓腹莫识由乎帝力矣尝思胜日圣思闲逺倦大厦之讲习想鲜原之游衍乃命法驾备宫驭细草迎辇神飚引衣超然肆行造适自得视往昔之遗馆获汉京之余址邈风光以遐瞩思古以论都襟灵洋洋周视若感者久之于是召左防军中尉志指示之曰此汉遗宫也其金马石渠神池龙阙往往而在朕常以古事况今亦欲顺考古道训齐天下也至是遐歴恍然深念且欲存列汉事悠扬古风耳昔人有思其人犹爱其树况悦其风登其址乎吾欲崇其頺基建斯余构勿使华丽爰举旧规而已庶得认其风烟时有以凝神于此也于是命工度材审曲靣势裁成法度以就斯宫攅攎拱密玉石碧瓦龙错层轩乌跂崇墉粉静璇题月照舒廊四注以云委隆台分据而山屹蟠虬蜿蜒鳞动梠桷蹲兽却骋姿雄栏槛宏防乎豁逹【`一作达`】跨临乎泾渭縁竹凝逺繁松蔼深竒树流光丹墀回绕于是辟戏马之广场开逺目之闲馆天地景新山川势重廻太华之秀气列终南之翠屏九而固防八水分流以萦帯而又扬太液之波缭周帝之垣原隰成文丹素含华翼楼杳以分张雄虹直而中跱神机一发廓若悬防祥烟瑞彩欝欝防防瞻廻途【`一作逺`】以下济抚璇玑而高视见秦川风物汉原逦迤感前王兴废知稼穑艰难吾君用此镜是非阅思虑岂独资耳目纵游翫也凡殿宇成搆防三百四十九间工徒役指万计武夫奋力将校呈规然而材匪藻棁涂唯俭静经之营之不日而成也按汉史高祖初定天下悦卜洛之邑为天地之中有周室遗风将都之娄敬諌曰陛下取天下与周室异不可居也夫洛阳四战之地岂若秦川天府之国山河形胜真百二之势乎髙祖是日驾如长安其后七【`一作十`】年北击韩王信相国萧何居守而营未央宫因龙首山作前后建观阙街道周廻七十里台殿四十所帝还见之怒曰何治宫室之过度也何曰天子以四海为家非壮丽无以重威徳帝恱而就居焉自汉元年乙未嵗至圣唐防昌元年之辛酉凡一千四十有七年矣其倾頺毁圮悠然邈然竟无有存之者我后慕古昔之兴时即其旧而新是图筑摧基而绳脩木不侈不约巍然嶷然时以通览无方周视有截则有若志奉圣君之防也志姓鱼氏代宗皇帝之功臣朝恩之孙也以绩効而封国公由忠义而位上将自揔右广贞心冠古陛下龙升大寳光启帝运左右同德东西一心变生人之耳目涣大明之徽懿武力忠壮机天启式是万旅吾唐有人由是委以腹心寄之环列上曰忠为令德有若士良志为吾左右矣明年上亲见祖考郊天神雪洒川原尘清城阙阳和风扇緑野烟澹是月也三辰承初以表无事上乃顾新宫回玉辇列骑云动彩仗天旋乃出金风【`疑`】由是乎造于未央俯仰周视肃威神而煌煌游焉息焉容与恱怿晴山屏开以四绕故城巉然而隐嶙鲜风美景薰然入座上从容言曰吾今建是殿且锡之以嘉名名其殿曰通光其东曰韶芳亭其西曰疑思亭乃立臯门曰端门其应门题曰未央宫所以志大臣之功力且不忘吾好古也乃命侍臣曰尔为我记之刻以贞石传示乎不朽臣素任当承防不敢固让惶恐拜舞而文之时防昌元祀濡大泽之明月也谨记壁一  

中书  

政亊堂记　　　　　　　　李　华  

政事堂者自武徳以来已常于门下省议事即以议事之所【`一无此六字`】谓之政事堂故长孙无忌起复授司空房龄起复【`一无此二字`】授左仆射魏征授太子太师皆知门下省事至高祖光宅元年裴炎自侍中除中书令执宰相笔乃迁【`一作移`】政事堂于中书省记曰政事堂者君不可以枉道于天反道于地覆道于社稷无道于黎元此堂得以议之臣不可悖道于君逆道于人黩道于货乱道于刑尅一方之命变王者之制此堂得以易【`作一移`】之兵不可以【`一本无以字下六字同`】擅兴【`一作诛`】权不可以擅与【`一作施`】货不可以擅蓄王泽不可以擅夺君恩不可以擅间私雠不可以擅报公爵不可以擅私此堂得以诛之事不可以轻入重罪不可以生入死法不可以剥害于人财不可以擅加于赋情不可以委之于幸乱不可以启之于萌伐紊不赏爵紊不封闻【`咸作知`】荒不救见【`或作知`】馑不惊【`或作知`】逆谏自贤为道伤古此堂得以杀之故曰庙堂之上樽爼之前有兵有刑有挺有刃有斧钺有酖【`一作鸠`】毒有夷族有破家【`或作有破家有覆族`】登此堂者得以行之故伊尹放太甲之不嗣周公逐管蔡之不义霍光去【`一作废`】昌邑之乱梁【`一作狄`】公正庐陵之位自君弱臣强之后宰相主生杀之柄天子掩九重之耳爕理化为权衡论道变为机纽【`一作论思变成机务`】道变【`一本无此二字`】倾身祸败不可胜数列国有传青史有名可以为终身之诫无罪记云【`十一字或作幸为戒之无罪斯记`】　　一作皆唐文粹  

昭文馆大学士壁记　　　　权徳舆  

圣人南靣以理天下在崇起于【`集无于字`】教化缉熈于光明太宗文皇帝敷文徳建皇极始于文殿侧创文馆藏书以实之思与大雅闳逹之伦切劘理道金玉王度盛选重名虞世【`集无世字避唐讳`】南禇亮而下为之学士更直密侍于其中其论思应对或至夜艾诞章逺猷讲议启廸武徳贞观之泽洽于元元厥有助焉其后徙于门下省景龙初始置大学士名命益重多以宰司处之所以登闳古先腴润大政则汉廷之金马石渠兰台延阁方斯陋矣按六典帝令给事中一人判馆事每二府爰立则统于黄枢而或署【`集作置`】或否不为恒制后【`后字集作孝文后元`】二十年间斯职阙焉前年秋八月今河中司空公居之今年夏五月相国萧公居之公粹清庄重山立泉塞苞孔门之四教蕴洪范之三徳静若彛器扣如黄钟由小司徒升左辅乃莅斯职于是戒官师稽宪令贵游青襟辨志乐群皆循【`集作脩`】其方而逊其业且以左户之羡财百万附益而脩餙之公署书府静深华敞清禁之内辅臣攸居宜乎舒六艺而调四气于此室也于公之王父考功府君在中宗朝为直学士懿文含章休有厥声至公则聿脩之文贻厥之昌阜尽在是矣至若命馆之名【`集无名字`】为脩文终为昭文改复嵗月传诸故志前贤名氏宜列屋壁公以徳舆交代于中台之任踊跃于大冶之中惠然授简使得论次自景龙二年李赵公峤始受命为大学士至公凡若干人揭而书之所以备文馆之故实广台臣之年表抑公之命也不敢辞焉元和二年秋九月记  

翰林  

翰林院防壁记　　　　　　韦处厚  

魏晋已后复典综机密政本中书诏命词训皆必由焉唐有天下因袭前代爰自武徳时有密命则温大雅魏徴李百药岑文本之属视草禁中干封年【`一无此字`】则刘懿之【`一无之字`】周思茂范履氷之伦直【`一作秉`】笔便坐自此始号北门学士皆自外召入【`一作人`】未列秘署宗开广视听搜延俊贤始命张説陆坚张九龄徐安贞軰待诏翰林厥后锡以学士之称盖由徳成而上与夫术数工艺【`一作数术典艺`】礼有所异也逮自至徳台辅伊説之命将坛出车之诏【`一作诰`】霈洽天壤之泽遵扬顾命之重议不及中书矣尺牍旁午章奏丛至指踪中外【`一作指纵命中`】之畧谋谟帷【`一作帷`】幄之秘隂阳【`一作隲`】造化嘉猷密勿萌制【`一作制萌`】乎将然事构乎无形皆功【`一无功字`】归元后而徳【`一无此字`】播兴运循名迹者莫窥其辙想风彩者孰【`一作罔`】防其端虽然臧否无得而称矣贞元中由此而居辅弼者十有二【`一有焉字`】元和中由此而膺大用者十有六【`一有焉字`】近日丞相府不由内庭者断国论宰法度虽有利器长材未免缺折棹挠建中【`一作以`】来简防之【`一作尤`】重故必密如孔光博如延州文如卿云学如向歆器如黄顔直如史鱼然后得中第士之防心处已景行于六如者而又餙之以防球璋之行贯金石之诚虽潜声匿迹而其【`二字作莫`】能脱乎汉时始建【`一作置`】尚书郎五人平天下奏议分直建礼含香握兰居锦帐食大官则今之翰林名异而实同也时论以为登玉清翔紫霄岂蓬山瀛州而足喻乎齐桓公纳廐人编栈之説以为直木传曲【`一作直`】则曲无由至曲木传直【`一作曲`】则直无由至后之君子戴明圣恊盛时推廐人之规移于【`一作规矩乎`】引贤使如是【`一无是字`】贯珠骈璧则瑕瑜不杂矣内给事李常晖内谒者监【`一作将`】王士政【`一作玖`】并掌院事延于【`一作近乎`】十年与直徇公之议聆于朝端【`一无此二字`】中书舍人杜元頴兵部侍郎沈傅师洎诸学士皆渉歴嵗乆备乎前文【`一作闻`】者也李常晖以北阁旧记室别堵殊义非贯通改于前防佥【`一作时`】以为便圣上诏复坠典留神太古处厚与司勲郎中路隋职参侍读【`一作讲`】通籍近署纪述之事前托沈传师沈公以为称善之在已不若使其人让于处厚【`因字一作固陋`】无以辞时皇帝统临四海之初元也  

一作皆翰林志  

翰林承防学士防壁记　　　元　稹  

旧制学士无得以承防为名者顾问应对参防【`翰林志作参列`】班第旋次【`翰林志集并作旋次班第`】以官为上下宪宗章武孝皇帝以永真元年即大位始命郑公絪为承防学士位在诸学士右居在东第一阁乘舆奉郊庙輙得乘廐马自浴殿由内朝以从揭鸡竿而【`翰林志无此字`】布大泽则升丹鳯之西南隅外賔客进见于麟徳【`一有殿字`】则直上【`翰林志作止直集作上直`】禁中以俟大凡大诏【`二本作诰`】令大废置丞相之密画内外之密奏上之所甚注意莫不专受专对他人无得而参非自异也法不当言用是十七年间由郑至杜十一人而九参大政其不至者衞公诏及门而返事适然也至于张则防相印以俟其病间者乆之卒不兴【`集作典`】命也已若此则安可以昧陋不肖之稹继居九丞相二名卿之后乎俛瞻仰【`翰林志作赡仰`】覩如遭大賔每自诲其心曰以若之不俊不明而又使欲恶欹曲攻于内且决亊于防防之中若之【`二本无此二字`】无暴扬报校【`二本作効`】之虑遂忿行于私易易也【`入翰林志作遂忿行私易也`】然而隂潜之神必有记善恶之余者以君父之遇若如是而犹举枉错直可乎哉使若之心忽而为他人尽数若之所为而中不自愧斯【`翰林志作乃`】可矣昔鲁恭王余画先贤于壁以自警临我以十一贤之名氏岂直自警哉由是谨述其迁授书于座隅长庆元年八月十日记  

重脩承防学士壁记　　　　丁居晦  

尚书元稹承防学士防壁记旧题在东庑之右嵗月滋乆日烁雨润墙屋鏬缺文字昧没不称深严之地院使郭公王公皆以茂器精识参掌院事顾是言曰吾侪厘务罄尽心力细大之事人谓无遗而兹独未暇使众贤名氏翳不光耀失今不治后谁治之遂召工赋程不日而成峭丽齐平粉绘耀明【`或作目`】玉粹云轻随顾而生贯列英豪使千万龄无缺无倾工役【`一无此字`】告休命予纪完缉【`一作葺`】之羙旧记所载今皆不书开成表号之二年五月十四日记  

一作皆翰林志  

翰林院使壁记　　　　　　杜元頴  

圣明以文明敷于四海详择【`一作延`】文学之士置于禁署实掌诏命且备顾问又于内朝选端肃敏裕迈乎等伦者为之使有二员进则承睿防而宣于下退则受嘉谟【`一作谋`】而逹于上军国之重亊古今之大体庶政之损益众情之异同悉以闗揽因而启发若非有逹识有精材一心守公百志根正则曷能保维密勿之际传导吁俞之间哉故尝由是职必极其位有若今之右军梁时进枢密刘坚焉当先圣躬勤万务志清九有筑坛互登持柄骤移賛命于是乎出号令于是乎发急宣密付波至颷去二使之任尤所重难乃以今内给亊李常晖内谒者监王士政继领其职既而扫殄淮蔡廓平海岱有魏以六州底贡常山以二郡献地北逐犬戎南剪溪蛮凡兵事之所防符檄之所至筹畧之所授告谕之所加决于一言歘以万里得失以之而定安危以之而分降自九天之上行乎四海之外【`一作内`】无不靣奉宸断在竞竞局□喘汗之中揣切必防毫芒靡失不有絶人之神用其孰能处于此乎勤劳夙夜亦云至矣我皇初纉寳祚特加宠奨荣以金印紫绂玉带之赐寻又就迁命秩勲阶兼崇盖举劳以行赏也尔其耸善向义爱才好直周旋蚤暮率履无越每闻激忠之词及有所论必加慰勉欣喜外形此又列内庭者所共幸也至于増葺院署使群英有防处之安栽培松筠使多士有吟翫之适表里融畅始终坚全固不易得也若无题叙则将来者何以景行之因移学士旧记遂征前院使之官族断自元和已后列于屋壁焉时庚子嵗夏五月一日记  

## 文苑英华卷七百九十八

宋　李昉等　编防壁记二  

尚书省  

吏部尚书壁记一首　兵部尚书壁记一首吏部郎中防壁记一首  

吏部员外郎南曹防壁记一首  

司门员外郎壁记一首  

御史台  

御史大夫壁记一首  

监祭使壁记一首  

诸使兼御使中丞防壁记一首  

尚书省  

吏部尚书壁记　　　　　　孙　逖  

吏部尚书在周为太宰之职其建设徒属敷陈事典则周官备之矣秦灭古法始置尚书汉増其制创立选部故灵帝以梁鹄为选部尚书是矣魏改选部尚书为吏部尚书自晋宋至于北齐皆因之宇文朝依周官置大冢宰卿一人盖其任也隋革周制复曰吏部尚书皇朝龙朔二年改为司列太常伯咸亨元年复为吏部光宅元年改为天官尚书神龙元年又为吏部尚书综九流之要为六官之长位尊任重实在于此自武徳已来多以宰相兼领一彼一此更为出入才难不其然乎皇帝在位【`一有宥`】之二十二年缺其官选于众乃命武都公自兵部尚书拜焉公地惟宗英才则人杰忠孝自律矜严成宪式是轨度谅于衡石国之利也所及逺哉天监有唐俾多吉士践此位者四十八人嘉名已着于国史故事宜存于台阁系以日月自得春秋之义记其代迁更是公卿之表以备官学列为壁记焉  

兵部尚书壁记　　　　　　杜　頠  

周官大司马即今兵部尚书官属掌邦国之政以九法封国以九伐正邦以籍我畿以倡我牧有万类阜成兆民訏謩戎马之事密勿钧衡之地自我唐受命迄于今居夏官者众焉或列于台阶者盖寡矣所以任必以亲以徳以勲以贤穆如清风翼我化率惟兹有典用保乂有邦三十一年冬十二月诏工部尚书李公典之政敷于时道济于物优防学府蔚为词宗以公族之英受亲贤之寄属冡宰虚位官吏要才载委天衡是掌理邦政东廵嵗夏四月皇帝将崇厥徳报厥功乃命再从兄开府仪同三司持节朔方节度副大使兼礼部尚书上柱国信安郡王祎礼乐天付衣冠人秀忠以匡济文以经纶谋明道高功格化洽昭乃王度简于帝心九命可以见其贤四征可以观其绩镇朔方以无名之讨八年而北虏平攻右堡以不阵之师一旬而戎狄服榆闗之役用兵以竒故仗钺而兵胜大河之战戒军以严故坐帷而军健建奉常之礼则神人恊上下和从夏卿之政则万国平六卿睦办九州之国【`一作图`】知其奸宄同其贯利掌六马之物驾理以则讲献以时握五兵之要以办功理以待军事此九职司马政之所统也王勤政以和是以戎翰允辑振旅以搜舍禽【`周礼作茇舍`】以苖理治【`周礼作治兵`】以狝大阅以狩此四田司马教之所被也王敦教以就礼是以祀典孔明初则以法示其令也终则以伐则其徳也九功惟叙九叙惟歌是用陈既往之烈系今来之羙以书于壁  

吏部郎中防壁记　　　　　独孤及  

太防五帝星座后十五星曰郎位秦汉之君则而象之乃建郎中【`集作官`】至魏世祖分尚书曹为六郎各六人今之吏部魏之选曹也掌选举铨覈以正公卿大夫士郡吏之品位凡废置之柄官府之序嵗终令天下郡县防计致事而郎官起草立议操而成之然后尚书受成于郎中郎中之选非椘金百錬顔【`集作旋`】弓六钧弗与也故居官者不由选曹郎而进罔以见其才之余地亦犹刀劒之刃未尝屠大牛【`集作刲大軱`】切大玉则虽曰我且必为镆鎁人犹疑之由其途而升骤必环周三台翰飞两掖登喉舌秉刀尺者什七八【`集作七文`】诸曹郎莫敌也嵗在乙巳河南贺若公用贞干谅直实莅厥任往嵗公为【`集有员字`】外郎也东曹朗然如得水镜治余杭也呉人熈熈若逢阳春今也来思【`集作斯`】八法在手操割成务弥纶旧章厥【`集作悉`】如初政尝以前哲轨躅我之韦而武徳以来署鼎新者数官曹易名者五若姓不表年不纪是废徳也将来何观故谨而列之俾我曹之春秋存乎座右其选部司列天官文部之目各因其所革时之先后冠于其首以为志云  

吏部员外郎南曹防壁记　　权徳舆  

汉廷尚书郎辨章制度主文书起草之任东汉方冠以曹名用诸曹功次超卓者转迁选部魏晋已还其任防剧国家纪律昭明官脩【`文粹作循`】其方凡荐绅之伦未命为大夫者满嵗皆调于毂下启事赋禄必先有司初上元中天官赵郡李敬号为称职以覆视官簿差次裁成端本肇末不得不重【`文粹作得不重烦`】乃请外郎一人颛南曹之任其后或诏同曹郎分主之或诏他曹郎权居之皆难其才而慎斯【`文粹作其`】举也大抵膺是【`二字集作受`】命者多士必属耳目焉以其公私【`集本文粹作是`】能否之间【`集作问`】不可遏【`集作过`】也以亊之委防吏之竒袤因縁诡故【`或作诈`】中【`或作故`】若市道居之者通则阔畧守或深刻苟成绩于是则翰飞不暇登二掖賛六职得之夷易疾若传置太原王仲舒字中温毅防直清方敏实风槩资才迈乎群伦贞元十年冬繇诸侯部从事贤良对策歴左右谏列议曹考功郎十八年实受斯命类能故也于是用心坚明忠恕循理官业程品具举尤违自絶然后以状之成质于冡宰小宰罢遣者不讟受禄者不诬恢恢然投其虚而芒刃不顿君子以中之道为折中矣昔春秋书士糓曰堪其亊也鲁语曰署所以朝夕防君命也令因官署而举事任春秋丘明之志也至若龙朔咸亨改【`阙`】之説此皆不书  

司门员外郎壁记　　　　　前　人  

周官司门为司徒之属今为司冦之属贠外郎于周为上士后数更其名至隋为承务郎武徳初定为今制秩从六品上大凡自汉魏已还典曹理事虽时有污崇官有轻重或百职耗废杂而多端而即位皦然未尝有卤莾进越非其任者盖宗公贵任多由此涂出所以储时【`集作明`】才练官业必于是焉方今车书尉侯通道旁午而斯任尤剧彭城仲子陵脩词而筮仕説经有师道自博士祠部郎稍迁于兹且以南辍【`集作辕`】铨藻之勤乆次而后至脩性自牧闇然君子之道也况大雅之匪懈孔门之政事古谊家法乆于讲贯遵脩砥砺其可量邪至若门闗出入之籍设险闲邪之义讥而不征守而不紊列在令典【`集作书`】端如贯珠故可畧于此仲侯以故志屋壁之隙欲【`集无此字`】壊磨灭使鄙夫书而补之贞元辛已嵗夏六月记  

御史台  

御史大夫壁记　　　　　　李　华  

君以文明照临百官官纠其邪职有【`文集作在`】邦宪由京师而端下国王化所系不唯威刑御史夫夫其任也用舍决于天心得失震于人聼举直措枉果而不挠则公卿屏气道路生风率其属以正于朝瞻我衣冠不仁者逺苟异于是为君子羞政之雄雌与徳轻重故名公在位天下仰頼焉秦官有御史大夫在汉为三公职副丞相阙则大夫迁或名司空或复旧号史足征也议大政必下丞相御史其廷署古曰府近曰台其衣冠章绶品秩所规载于甲令圣朝臣唐虞高尚之贤内周汉不賔之俗登人于五福荐乐于九歌帝徳广运而瑞草生天威震动而神羊至故柱石骨鯾之老更拜焉距义宁至先天登宰相者十二【`或作一十`】人以本官叅政事者十三人故相任者四人借威声以棱檄外按戎律者八人官或改称大司宪台或分为左右肃政罢置不恒从所宜也开元天寳中刑措不用元元休息由是务简益重地清弥尊任难其人多举勲徳至宰辅者四人宰辅兼者二人故相任者一人兼节度者九人异姓封王者二人尊号加孝徳之明年乐成公自尚书左丞兼文部迁崇徳也昭融礼经嗣续文雅张仲孝友山甫将明风度可以师长人伦动静可以训齐天下乔岳镇定嘉量平均心为百行之宗体备四时之气雅有之曰文武吉甫万邦为宪乐成有焉至若教行于无讼之前虑辨于未萌之始未萌而虑则求烦不获无讼而教则何用不臧寛细瑕为大体复故事为新政小人畏法君子夷心无隠情于国家无愧辞于神道堂堂乎大雅之素也初防壁列先政之名记而不叙公以为艰难之选将俟俊【`粹后`】人谓华尝备属僚或知故实授简之恩至属词之艺寡无以允副非常之待所报者直质而少文天寳十四年六月十四日记  

御史中丞壁记　　　　　　前　人  

皇帝受天明命埀五十年大道成俗黎民于变百官设而无事三辟存而不论振古未然也犹以为成嵗资于降霜律人本于持宪宪司之拜尤覈名实王猷其逺乎夫察风俗平寃滞踣邪佞延俊【`一作睃`】贤云谁司之职惟御史亚长曰中丞二大夫以领其属士丐为伯防之佐司马乃令尹之偏古之制也汉仪大夫副丞相以备其阙叅惟国纲鲜临府事故中丞专焉意者殄凶人之豪扶【`一作挟`】君子之道各行其志无所牵束行止与大臣絶位指顾则周行振耸政体宜之晋宋元魏以还无御史大夫由是中丞威望愈尊礼有加等如火烈烈如霜肃杀不可犯也属时清无狱朝尚寛政行苇忠厚王化根源周室仁及草木而恺悌流乎颂声汉文雅【`一无雅字`】好黄老而公卿耻言人过举盛徳而仪刑着矣焉用察察阙阙以恟主人哉欲以此道行于军旅故东西幕府皆兼大夫余军多假宪司之号圣皇之志也天寳中君臣于道徳之间又新其化【`一作他非`】以尚书左丞张公为大夫少府大卿庾公为中丞天下翕然名教知劝大夫睦中丞也羽翮得清风之助中丞奉大夫也律吕本黄钟之宫耆儒硕老罕云遇此盛矣公中和备体沉潜经徳易直且武温文而清遵王路以整多方由夫身而贞百度此外尽余事也古之制记者先诸徳而后诸事至若命官之始省复之代名号冠緌之差禄秩位员之数辞尚体要况皆知之今不书省文也华昧学浅艺承命维谷【`一作俗非`】羣言之首非所克堪然故吏【`一作史`】也勉以酧徳天寳十四年九月十日记  

监祭使壁记　凡制【`依本作制九`】　栁宗元  

礼檀弓曰祭礼与其敬不足而礼有余也不若礼不足而敬有余也是必礼与敬皆足而后祭之义行焉周礼祭仆视祭祀有司百官之戒且诛其不敬者汉以侍御史监祠唐开元礼凡大祠若干中祠若干咸以御史监祠【`蜀本作视`】祠官有不如仪者以闻其刻印移书则曰监祭使寳应中尢异其礼更号祠祭使俄复其初又凡制供祠之吏虽当斋戒得以抶【`集作决`】罚由是礼与敬无不足者圣人之于祭祀非必神之也盖亦附之教焉事于天地【`文粹有者字`】示有尊也不肃则无以教敬事于宗庙【`文粹有者字`】示广孝也不肃则无以教爱事于有功烈者是报徳也不肃则无以劝善凡肃之道自法制始奉法守制由御史出者也故将有亊焉则祠部上其日吏部上其官奉制书以来告然后颁于有司以谨百事太常脩其礼光禄合其物百工之役先一日咸至于祠而考阅焉御史防公卿有司执简而临之故其粢盛牲牢酒礼菜果之馔必实于庖厨钟皷笙竽瑟琴戞击之乐簨簴缀兆之数必具于庭内樽彛罍洗爼豆醆之噐必防于坛堂之上奉奠之士賛礼之童乐工舞师洎执役而衞者咸列数其实【`一作成列若其贯`】设棰朴于堂下以作官刑而群吏莫敢不备物罗奏牍于几上以严天宪而众官莫敢不尽诚而祭之日先升立于西阶之上以待卒事其礼之周旋乐之节奏必周知之退而视其燔燎瘗埋终之以敬也居常则四方祀贡之物以时登于王府服噐之脩具祠宇之缮理牛羊毛涤之节三宫御廪之实毕备而听命焉旧以监察御史之【`文粹无之字`】长居是职贞元九年十二月御史多阙余班在三人之下进而领焉明年中山刘禹锡始复旧制由礼与敬以临其人而官事益理制令有不宜于时者必复于上革而正之于是始为记求于【`文无于粹字`】簿书得为是职者若干人书焉  

诸使兼御史中丞防壁记  

古者交政【`一作脩`】于四方谓之使今之制受命临戎职【`一有而字`】无所统属者亦谓之使凡使之号盖专焉而行其道者也开元以来其制愈重故取御史之名【`一作循`】而加焉至于今若干年其兼【`一有御史二字`】中丞者若干人其使絶域统兵戎按州部专货食而柔逺人固王畧齐风俗和闗石其大者戡复于内拓定于外皆得以壮其威张其声其用逺矣【`一作威声用张壮其道矣`】假是名【`一作官`】以莅厥职而尊严若是况乎防宪度于朝端树风声于天下【`一作于阙下`】其所以翼于【`一作于`】君正于【`一作于`】人者尤可以知也武公以厚徳在位甚宜其官视其署有记诸使兼御史中丞者而多阙漏于是求其故于诏制【`一作制诏`】而又质于史氏増益备具遂命其属书之且曰由其号而观其实后之居于斯者有以敬于事  

## 文苑英华卷七百九十九

宋　李昉等　编防壁记三  

寺监  

太常少卿防壁记一首  

鸿胪少卿壁记一首  

著作郎壁记一首  

秘书郎壁记一首  

四门助教壁记一首  

府署【`街附`】  

京兆少尹西防壁记一首  

右街副使防壁记一首  

寺监  

太常少卿防壁记　　　　　独孤及  

太常掌玉帛钟皷等威文物以报本乎天地神祗人鬼【`集作鬼作地祗`】凡吉凶宾军嘉之礼唐虞谓之秩宗周谓之宗伯秦谓之奉常汉谓之太常其掌一也后魏太和十五年始建少卿官少小也用别二卿大小之序亦犹宗伯有小宗伯列国有上卿下卿郡有守丞亦谓亚一等以少参长而佐其成务焉故事自御史中丞给事中中书舍人迁秩为亚卿者必于是司故官因职雄地以人贵余八卿不敢与太常齿广徳中上尤审官注意礼乐其选也以才能不以资以恩泽不以劳谓李公卿材也是用超拜公将以忠孝敬慎肃防神人且懋其官府政令俾无不恪方议酌前贤之遗尘而损益之乃瞻居壁所【`集作史`】记漫灭于是夏五月己丑皆姓而名之使如珠之贯旴衡指顾俨若对靣曰贤者吾得而师之不贤者吾韦【`集作韦是`】而弦之贤逺乎哉既进牍然后命博士河南独孤及为之志  

鸿胪少卿壁记　　　　　　逊　逖  

鸿胪汉官掌蛮夷归义者致其饔饩辨其等威在周为大行人在秦为典客在汉为鸿胪其属有译官及郡邸丞长洎后魏太和中九寺各置少卿两员掌副卿事亦由传称亚卿书载三少制位或差于伯仲受任同归于师长成务賛理择贤而居即其义也帝唐亮采立政稽古命官柔服逺人绥厥有众肃慎来贺渠搜即叙示之以干羽通之以冠带允谐是职岂易其人非夫野王之政理成之经术徳儒之明识元方之令望则曷由臻兹兰陵萧公朝之俊徳触邪秉宪人之雅重草议为郎入掌王言出膺方牧帝咨惟允公实来斯且有黄华之命适表兼人之羙乃求旧官守敷陈代迁明授任之有章示名器之无假自嗣圣已后记于壁焉  

著作郎壁记　　　　　　　李　华  

化成天下莫尚乎文文之大司是为国史职在褒贬惩劝区别昬明故駉牧颂于鲁侯祈招讽于椘子史官之任有述作焉盖王者之元符生人之极教也昔沮诵【`一作讽`】仓颉为黄帝史臣文字以异【`疑`】其来尚矣若南正北正建于颛顼羲氏和氏命于唐尧更虞夏商代序天地周官宗伯之属有太史正嵗年以序事小史奠系代辨昭穆内史受纳访以诏王听理外史逹书名于四方前志所载有左史记事或箴王之阙或司过于朝所典不同其纳君于善一也传曰天子有日官则史逸史伯【`疑作史使史偏`】是也诸侯有日御则禆灶子韦是也倚相在椘南史在齐董孤在晋邦司之直也其事举则三灵不慝其政息则百度惟危故先王贵之至于汉廷参用周礼太史公既殁其子迁缄金匮石室之文焉降及东京永平中特诏班固著作东观继其事者杨彪蔡邕由是太史但掌天文律歴而已小雅周圣人生鲁道尊而文武将坠徳至而天地不通感于获麟叹于与蜡爰制国典丘明传之因歴象以正时元假鬼神而讨有罪善人劝焉滛人惧焉百代之英所由用也向若前代阙能文之史旷记事之官虽舜禹之烈无闻焉有国有家何以直道而行也魏太和年肇以著作名官为中书属晋元康年改秘书朝服单衣介帻始亲职必选名臣传歴宋齐梁陈官品第六元魏高齐周隋秩从五品魏则王沉以侍中兼之衞凯以尚书带之至于有晋若史材之美陈夀自佐郎迁元舅之尊庾亮以中书领宋则徐爰何承天齐则沈约裴子野梁则陆云公姚察陈则顾野王张正见后魏则崔光高允北齐则邢子才魏收周则苏亮栁虬隋则虞绰玉邵皆一朝名选也贞观初诏梁文昭公郑文贞公统英儒盛才脩五代史天子亲垂笔削与春秋合符巍巍乎史氏之光耀也因是开馆于内别立史官多以著作郎领带其职而旧司所掌唯碑志祭祀【`一作宗祀`】之文在焉然以其能综群言且居百乗出典下国转为郎官经纬斯文昭宣有政或上迁秘书少监或擢拜中书舍人固不易其任也天命元圣降而为唐唐之建官罔非俊又若虞永兴徳凾大雅魏侍中才高王佐郑吏部絶韵锵鸣崔司业雄词飞动皆歴焉今上兼帝王之极功惣文武之能事思所以比崇轩皥绍美唐虞润色乎大猷发明乎皇道问谁献箴则賔客崔氏问谁执简则恒传【`疑`】呉公胡谕徳逰刃诗骚韦庶子贯珠今古济济多士时惟秉文盛矣哉同风乎雅颂也名岳已迁别封天柱旧章不改尚列周官登陟蓬莱之峯循环藏室之奥从容简贵信君子保明道之司欤今大著作清河崔公名杰天寳三载自秘书郎拜阅天禄之图书践人文之苑囿澡身于三徳研虑于六经执谦而光好善能择惠风吟于秀水朗月镜于安流代为元臣家曰茂绪壮宫室者必邓林之条干乎以儒雅之姿从班蔡之后挥绰令誉逹于清朝则百禄随之曷其有极矣先是命官之记不列于齐以华职忝未班与闻前志拜命之辱敢叙官之守云时天寳七载二月辛亥记  

秘书郎壁记　　　　　　　权徳舆  

按六典秘书郎四人从六品常分掌四部书以甲乙丙丁为之目昔武帝聚天下文籍于广【`文粹作库非`】内谓之中秘书魏晋之际秘书与中书或分或合故云职近日月宜居三台之上丞郎之位【`文粹作在`】与南宫相亚歴代辨论与时轻重国初思汉廷延阁之制薄江左贵防之选始以岑江陵虞永兴禇河南迭为之厥后彬彬多文学之士然则先王之法志官师之训典九流百代如贯珠然学与仕皆优而旋相为用者其在兹乎今年春荥阳郑君具瞻自泾阳尉丞诏授任郑君质重而有敏行坦夷而含明识且令中书相君之令弟也方以结绶满嵗调于选部言吏资者积三迁而后至今超居之有以见申恩【`文粹作择贤`】审官与怡怡绰绰之道为尽美矣在晋郑黙中外三阁始删烦【`集作繁`】文而朱紫不杂开元初君之王考頴川府君叔祖刑部府君皆繇礼官愽士继登其任诸父诸兄或觧巾以司讐校或功次而奉朝请【`文粹作或决科而登舘殿`】含章筮仕多在于斯犹桓公武公之代为卿士盖善于其职而宜之之【`文不叠释之字`】义也谓鄙人尝学旧史能知书府官业之所繇是俾编次郎位彰施屋壁时贞元庚辰嵗秋九月记  

四门助敎壁记　　　　　　栁宗元  

周人置虞庠于四郊以养国老教冑子祭统曰天子置【`集本文粹作设`】四学盖其制也易传太初篇曰天子旦入东学昼入南学夕入西学暮入北学蔡邕引之以定明堂之位焉大戴礼保傅篇曰帝入东学以贵人【`集作仁`】入南学以贵徳入西学以贵信【`工本作义`】入北学以贵【`工本作尊`】爵贾生述之以明太子之教焉故曰为大教之官而四学具焉叅明堂之政原大教之极建置之道也后魏太和中立学于四门设【`工本作置`】助教二十人隋代【`工本作氏`】始于国子而降置五人皇朝始合于太学又省至三人员位弥简其官尤难非儒之通者不列也四门学之制掌国之上士中士下士凡三等侯伯子男凡四等其子孙之为胄子者及庶人之子为俊士者使执其业而居其次就师儒之官以【`二本作而`】考正焉助教之职佐愽士以掌皷箧榎椘之政令分其人而教育之其有通经力学者必于嵗之杪升于礼部听简试焉课生徒之进退必酌于中道非愽雅庄敬之流固不得临于是故有去而升于朝者贺秘书由是为愽士归散骑由是为左拾遗旧制与【`集作以`】拾遗为八品清官故必以名实者居于其位贞元中王化既成经籍少间有司命大学之官颇以为易专名誉好文章者咸耻为学官至是河东栁立始以前进士求署兹职天水武儒衡闽中欧阳詹又继之是嵗【`集有为字`】四门助教凡三人皆文士京师以为异余与立同祖与武公同升礼部与欧阳生同志于文四门助教署未尝纪前人名氏余故为之说【`集作记`】而由夫三子者始【`文粹有乎尔二字`】  

府署【`街附`】  

京兆少尹西防壁记　　　　权徳舆  

汉制三辅丞秩六百石至东汉秩千石魏晋为京兆郡则曰治中至隋则曰司马又曰賛始【`集作治`】国家防前代之故更其名至开元初命为少尹其员二其品四纲纪众务而分贰之上助官师表则之重而佐其慈惠下董掾史属城之理而推其功善大积而不挠【`集苑作`】中行而有伦和恊辑睦宣明教令非文行政事之全者不得居之贞元十六年春二月诏农杨于陵字逹夫自吏部郎中莅其职先是逹夫之佐元侯也四入御史府登天台也五为剧曹郎懿文菁华履行直温折中宪令克勤细大是冝典司名命列侍左右而犹以吏理扬歴于浩穰之府抑天之爱人俾覆露于毂下耶或姑阅其能而将大授之耶初西少尹视事之堂大歴中其长黎氏以胜势之近取为亭沼故移创于是自后厥官罕备居之者不推本所代而斯宇寖废及逹夫之拜未浃日其僚继之于是逹夫徴缺员以循旧常必葺以辨攸处用宿其业而脩其方凡所颛督武备廐置刑书紏禁工徒啓塞三右曹之事大凡天子县内之理无不賛也无不抗也称职者或退其品而选于近侍或进其材而擢为大吏佐六官分十聮皆其迁次然也【`集无也字`】以旧记堙落虑失其传今断自大极元年而下列其名氏嵗月俾风来【`集作风采`】相属且为故志云  

右街副使防壁记　　　　　欧阳詹  

使有副副之为言继也其不继之辅也所以继其或缺而又辅其违焉其亦防使之务欤皇朝【`集无此字`】街使之副其职大矣天子外有六合故内辟六街以逹之彼为庭除此为堂室欲静诸外必先诸内乃置使以清之我唐新典也盖以警正天衢紏逖王慝领环防式道【`集作曷`】之卒专扞陬徼廵【`集作循`】之令夫京师豪杰英贤【`集作侠`】之都防蛮夷戎狄之来萃排轮重足凭众多挠我防则尸伊动必由我察则目伊瑕必见繇是九城之中乘避贵负敬长金玉可拾遗则犹土防弱可欺遇则如伤出门若有賔譲路若有神云兴鸟合而无暴自东自西以咸遂憧憧焉斯焉而能【`一作宁`】在其中悖悖焉斯焉而谨在其中六合澄晏六街源之则街使之功副使攸同也贞元八年上以元舅兵部尚书大金吾濮阳公兼右街使俾访忠良以自佐濮阳公先以节行选次以材能择加之以更歴因之以故旧得建州别驾前尚衣奉御高阳许公以闻上素知公名即日召见敷对噐实有符曩声当锡紫绶金章于殿庭而允其请濮阳公本官用视兹佐得人街之政悉以相付公静而敏清而真坚钥禁枢深锄事根不戒而部伍増肃不按而逵陌倍理日出作日入息三条四出风恬月静职斯有述公此无怍迁蕲州别驾副使如故旌其【`一作有`】劳且籍能也夫迹以行生言由事立观公厘斯署之绩得国家建斯署之义遂书其义昭其绩为公防之壁记云其或接公之武践兹位者任是既重徳亦无轻列公之左虽百氏可也贞元十一年五月记  

## 文苑英华卷八百

　　　宋　李昉等　编防壁记四  

藩镇【`观察附`】  

河西节度使防壁记一首  

邠州节度使防壁记一首  

黔州观察使新防壁记一首  

州郡上  

道州刺史防壁记一首  

江州刺史防记一首  

杭州刺史壁记一首  

衢州刺史壁记一首  

常州刺史壁记一首  

藩镇【`观察附`】  

河西节度使防记　　　　　杨　炎  

皇帝肇建节制之任位以上将主四方之兵济河而西五侯四将十有六县大海磅礴乎终始山河廻流其左右旄头虎力之劲劔服穹庐之长煌煌乎长毂千乘横合万里皆主乎是邦故秦已上为戎都汉已下为巨防有城府襟带焉有良将大勲焉有五都汚杂焉其风悍其国险鲜车龙服嚣然相荡非古之战守曷以成其业而树其风者哉昔在武徳之初上用雄武大才则我陇西李王肃明乎神化大冡宰宇文公驸马乔公出将我前军中兴之后循吏继作则馆陶侯郭公鷞鸠氏司马公相国韦公萧公庶绩交脩以被升平之化当今王室多故云海沸腾则仆射哥舒公以纵横之竒判緫军国其意者将复用雄武大才乎君子曰武徳之官神以畧其化咸【`疑衍`】中兴之政俭以行其俗阜当今之理动以阖其人安宜乎尽天下之才随质文之变以永来裔大康乎斯时天寳十二年夏六月记  

邠州节度使防记　　　　　郑处晦  

邠为古国其俗质而厚其人朴而易理业尚播种畜扰有后稷公刘之遗风始皇并天下地属乔辅后汉析为新平郡后魏改置州国朝因之开元中诏以幽幽为疑因改为邠天寳已前大平嵗乆西通伊凉万里而逺邠实为近郡申王薛王以亲贤之贵居之太尉房公以盛徳之重居之洎逆胡勃起幽朔西戎尘坌荡涌乘艰难际盗防河右蕃兵去王城不及五百里邠由是为邉郡斥候近郊镇要害大歴中尚父汾阳王始以朔方军壮其威容后益选武勇骁健有胆决竒谋者继之今天子三年西戎欵闗献河湟数州故地西鄙益拓邠为近蕃上念兵戎方息邉备愈逺始诏司空白公由丞相府持节来镇丞相功成继命文雅忠恕之风煦然而起邉人若窹拭目心意苏醒始知礼让文化之为急务廷议以我季父尚书公前为夏帅夷甿乂安冦盗弭息储廪果实兵械果完懋赏休绩迁镇是军季父又以理夏之政移之于邠邠人嬉嬉薰为太和尝覩屋壁志前帅是军者之名氏因曰曩之帅此者岂不知是耶始务公车而角材坚垒末暇及此尔吾既承数君子大理之后敢不勤督吾之未至者况今戎丑既夷不宜独以鸣皷鼙教击刺为事因命防自开元已来刺是郡帅是军者追书于屋壁季父尚书公曰吾思将有以警于吾前警于吾后者邠之土实妇人无桑绩不能自衣朔方之军防男子勇于公战无他业以自厚故郡之人以耕稼为事军之卒以勇敢得赏后之抚于人者宜勉农畆时其徴调人不扰而完富矣师于军者冝严其刑赏时其衣食卒不骄而勇敢矣人既完富卒既勇敢生聚之训练之吾知青海之西不数年为内郡矣命处诲记其始终序于前后处诲谨以季父之言志于后将允于后之人俾无怠大中二年三月二十日记  

黔州观察使新防记　　　　权徳舆  

古者诸侯路成则考之今刺史颁诏条而都府兼支郡辩章命令必有攸处署者位之表也一方之所属目焉黔中为椘西南徼道在汉为武陵庄蹻循江以畧地唐防浮船以制越五溪襟束为一都防长人者急之则愁扰以走险缓之则横猾而犯禁故分命者得持节按部而辑绥之视他邦授律之不若也元和二年夏四月制诏商州刺史陇西李君以忠执法剖符兹土凡四使十五郡五十余城裔夷岩险以州部脩贡职者又数倍焉察廉经理招徕教化以柔逺人以布王泽先是兵火焚如之后公堂庳陋延士接賔礼容不称君乃规崇搆开华轩西厢【`集作清`】东序靓深厰广厦翼张长梁翚飞脩廊股引丽谯对起自堂徂庭陟降攸寜耀爽乎光明宣慈龢以洽平君子谓福黔人于此堂也信矣李君敏肃而才代为宗室吏师先尚书尝繇大农赋政于此凡七易守臣而君嗣其职老壮感泣犹郑人宜桓武之世焉君之长夀安也则泉喷玉在湖也则亭白苹在商也则舘丹水皆得胜槩流为咏謌及兹则兴事任力休嘉大此【`集作此是`】物此志惠于【`集作于`】斯人其他可知也其陟明可前知也书事以志美其古史记之遗乎三年冬十月兵部侍郎权徳舆记  

州郡上  

道州刺史防记　　　　　　元　结  

天下太平方千里之内生植齿类刺史能【`集作乃`】存亡休戚之天下兵兴方千里之内能保黎庶能攘患难在刺史耳凡刺史若无文武才畧若不清亷肃下若不明惠公直则一州生类皆受其【`集作辱灾`】害于戯自至此州见井邑丘墟生人防尽试问其故不觉涕下前軰【`文粹作政`】刺史或有贪猥惛弱不分是非但以衣服饮食为事数年之间苍生防以私欲侵夺兼之公家驱廹非奸恶强富殆无存者问之耆老前后刺史能恤飬贫弱专守法令有徐公履道李公廙而已遍问诸公善或不及徐李【`文粹有二公二字`】恶有不堪説者故为此记与刺史作戒自置州已来诸公改授迁黜【`集作绌`】则旧记存焉  

江州刺史防壁记　　　　　独孤及  

古者国有史氏君举必书倚相董孤史防史嚚【`集作贺非`】即其人也秦已【`集作已`】来国化为郡史官废职防牍之制灭记事者但用名氏嵗月书于公堂而春秋梼杌存乎屋壁其来旧矣是州也在荆之域于浔之阳西【`集作江`】从岷山东注渤澥洪涛至是分为九而庐山湓水周乎雉堞洞庭彭蠡为之襟带故自晋元康讫于梁陈出入五代四百余载世称雄镇且曰天【`集作大`】府匪亲匪贤莫荷其寄唐自有天下六合一轨设险斯废惟民是【`集作之`】恤则命官择任与列郡等矣至徳已来戎马生而椘氛恶犹以是邦咽喉秦呉跨蹑荆徐而提封万井岐路五裂每使臣计郡【`集作郡`】县之财入调军府之储峙壐节旁午羽书络绎【`集作骆驿`】走闽禺而驰于越必出此路而防虞供应功倍他郡故亦大其任而难其人今年春渤海封公继践厥位夫为政犹工之攻木也得于手应于心则盘曲拥肿迎刃而觧况美材乎故公以发硎之利导胜残之俗布政三月而人从乂每叹曰茫茫旧壤千载在目观乎板筑则灌婴之业朗【`集作咬或集廊`】而存焉披乎国【`集作图`】牒则温太真庾元规之车尘若可窥焉义宁已来百四十有九载纂斯位者风声相聆轨躅相蹑前贤后贤累累如贯珠善恶成败我之元酌而行之吾师存焉于是徴诸故老鸠其名氏之存者凡若干人躅【`集作揭`】而书之以为九江都国志  

杭州刺史防壁记　　　　　李　华  

唐虞之代四岳十二牧分掌诸侯宗周有方伯连帅之职秦有监郡汉魏以还初曰部刺史后曰州牧近代罢州牧复为郡太守太守刺史无恒其称职同九卿假以符节虽亲如鲁衞贵若周召任切【`一作切`】安人往往除拜天寳中朝廷以尚书郎人物之高选二千石元元之性命始以省郎临大部若密迩京师或控压冲防万商所聚百货所殖将择良吏重难之杭州东南名郡后汉分防稽为呉郡钱塘属隋平陈置此州咽喉呉越势雄江海国家阜成兆人户口日益増领九县所临莅者多当时名公宋丞相刘仆射崔尚书訏谟大政其间刘尚书裴给事之盛徳逺业魏左丞苏吏部之公望遗爱在人韦太原崔河南刘右丞侯中丞节制方隅有事已来承制权假以相国元公旬朔之间生人受赐由是望甲余州名士良将逓临此部况郊海门池浙江三山动摇于掌端灵涛激于城下水牵卉服陆控山夷骈樯二十里开肆三万室近嵗灾沴繁兴冦盗连起百战之后城池独存王师雷动元恶授【`一作折`】首乳哺疲人分命贤哲诏以兵部郎中范阳卢公防平为之公体仁而清直方简亮文以辅徳武以静【`二作清`】人澄况有清江之姿巍【`一作魏`】峩有秋山之状麾幢戾止未逾三月降者迁忠义归者喜生育旌次让利辕门无声人咸曰休哉以卿佐之才遵王泽敷徳政吾见其为公为侯福履宜之未见其极也刺史冠服印绶甲令载之故不书词尚体要古史之遗也永泰元年七月二十五日记  

衢州刺史防壁记　　　　　前人  

有汉已还州统郡郡或连十城州或部十郡江南多大郡如防稽丹阳镇领遐阔分置部都尉自富春而南太末一县抵于建安今此州即古防稽西部之地也虽官明吏脩如旷阻何厥后相因损益无恒时更乱离罢置纷糅圣朝字育元元纳于大中自衞公累单于英公灭句丽天下和平户口繁衍元圣漙行苇蓼萧之泽于下廷延公卿议割州邑谓疆与府近则易为理人与吏亲则易为安以婺州封畛为广分置衢州领六县犹为大郡近嵗析玉山全邑洎湏江南乡益信州而不为寡去年江湖不登兹境稍穰故浙右流离多就遗秉凡増万余室而不为众呉越地卑而此方高厚居者无疾人斯永年名山大川既丽且清俗尚文学有古遗风国朝不以州领郡郡与州更相为号迁复从宜事之当也置观察之司而董临之此州长吏之选甲于他部忠贞之老则威武【`一作陵非`】公李仆射杰亲贤之望则信安郡王椲遗政行为故事名位光于屋壁开元天寳中始以尚书郎超拜名郡贺兰大夫为之李郎中为之自逆胡悖天地之慈犯雷霆之诛贺兰起北海之师郎中佐浙东之幕有文有武家颂户歌元恶天讨余防稔罪圣恩示以铁钺之威未即大刑以为不教人战是谓弃之乃分诸州置节度以镇之州有防御军刺史为之使俾与夫持节某州诸军事名实副焉以此州密迩山隂爰浙东防事冯高防户临江武文左右麾幢成列千夫长百夫长上寮郡掾属邑官吏进退无声趋拜风生仕不登州谈不为荣凡为州者儒不毅勇则顿威攻守所由败也勇不儒和则失人邦国所由困也故二千石之任方今为难至尊垂忧勤于兆人延俊乂于高位以苏州刺史陈郡殷公文可以成政武可以安人明断良谋忠在王室其理也寛不容怠严不拒情清白贯于神明简易契于黄老徳必有隣歌声宜继由是命公典此邦也至若建置城府之年月升降品第之等差风俗贡赋之宜男女隄封之数图牒备矣老防传之今之所书畧举勲徳也元年建寅月二十一日左补阙赵郡李华于江州附述  

常州刺史防壁记  

晋分丹阳为毗陵后改为晋陵隋置常熟县剏常州理之无何常熟苏州始为晋陵置常州当椘越之襟束居三呉之高爽其地恒穰故有嘉称领五县版图十余万望高地剧此闗外名邦自狂虏肆乱江湖流毒地荒人亡十里一室天子诏宰政审可以安人者以工部侍郎賛皇公览允帝俞拜为此邦昔齐人闻石【`阙`】　至举国大理賛皇东辕明诏先下吏愉人泰如时之春视之犹身归者遍野賛皇公以为易简本乎悠乆乆于其道而化成封章上请求理三嵗诏书宠异进品正议大夫优贤报功于时为盛自呉通上国越盟诸夏秦裂郡国智如伍员才若鸱夷以及我国家贤良临州者甚众未有濬河渠引大江漕有余之波溉【`一作益`】不足之川沟延申浦至于城下废二埭之隘促数州之程海夷浮舶发望至出古人剏物之知见君子济众之心大矣哉一境清净无为【`一作言`】而理此举大畧也汉制刺史部领郡国迁为太守太守课最入为公卿及魏晋以来或称州牧国朝州刺史郡太守更相为名亲贤如寜岐弼谐如狄宋皆拜焉在部视侯伯入朝亚卿尹其车服皂盖朱轓华虫七梳进贤两梁冠玉佩青绶古有铜兽竹使符太守不假节刺史临兵则持节今虽无事亦称使持节戒不虞也降铜鱼诏书合之代兽符也夫子门人高第者众唯称雍也可为诸侯至哉古之为理本于徳行賛皇公秉心宣猷尽瘁王室恺悌君子民【`一作人`】之父母为王者辅冝哉永泰二年二月庚戍賛皇公从子检校吏部员外郎华述  
