---
title: 文苑英华 2 钦定四库全书
index: true
icon: editor
order: 71
category:
  - 集藏
  - 文总集
tag:
  - 李昉
  - 宋
---

## 文苑英华卷二百一

　　宋　李昉等　编乐府十  

巫山髙二十一首　　　江南行二十一首  

蜀国吟二首　　　　　白铜鞮歌六首  

襄阳行一首　　　　　大堤曲一首  

襄阳歌一首　　　　　豫章行二首  

东武吟二首　　　　　武陵深行二首  

纪辽东三首　　　　广陵行一首  

巫山髙　　　　　　　　　梁元帝  

巫山髙不穷逈出荆门中滩声下溅石猨鸣上逐风树杂山如画【`一作尽`】林暗涧疑空无因谢神女一为出房栊  

同前　　　　　　　　　　王　泰  

迢递巫山好【`一作竦`】逺天新霁时树交凉去逺草合影开迟谷深流响咽峡近猿声悲只言云雨状自有神仙期  

同前　　　　　　　　　　范　云  

巫山髙不极白日隠光辉霭霭朝云去防防暮雨归岩悬兽无迹林暗鸟疑飞枕席竟谁【`一作休`】荐相望日【`一作空`】依依  

同前　　　　　　　　　　萧　铨  

巫山映巫峡髙髙殊未穷猿声不辩处雨色讵分空悬崖下桂影【`一作月`】深涧响松风别有仙云起时向楚王宫  

同前　　　　　　　　　　虞　羲  

南国多竒山荆巫独灵异云雨丽以佳阳台重怨【`一作千里`】思勿言再可【`一作可再`】得特美君王意髙唐一断絶光隂不可迟  

同前　　　　　　　　　　刘　绘  

髙山与巫山参差欝相望灼烁在云间氛氲出霞上散雨收夕台行云卷晨帐出没不易期婵娟似惆怅  

同前　　　　　　　　　　郑世翼  

巫山凌太清岧嶤类削成霏霏暮雨合霭霭朝云生危峯入鸟道深谷写猿声别有幽栖客淹留攀桂情  

同前　　　　　　　　　　凌　敬  

巫岫欝岧嶤髙髙入紫霄白云间包石猿逈挂【`一作挂防`】条悬崖激巨浪脆叶殒惊飊别有阳台处风雨共飘飖【`一作飘飘`】  

同前　　　　　　　　　　李元操  

荆门对巫峡云梦迩阳台燎火如奔电坠石似惊雷天寒秋水急风静夜猿哀枕席无由荐朝云徒去来  

同前　　　　　　　　　　卢照隣  

巫山望不极望望下朝氛莫辨啼猿树徒看神女云惊涛乱水脉骤雨暗岑【`一作峯`】文霑衣即此地况复逺思君  

同前　　　　　　　　　　阎复本  

君不见巫山髙髙半天起絶壁千寻画相似君不见巫山磕匝翠屏开湘江碧水绕山来緑树春娇明月峡红花朝覆白云台台上朝云无定所此中窈窕神仙女仙女盈盈仙骨飞清容出没有光辉欲暮髙唐行雨送今宵定入荆王梦荆王梦里爱秾华枕席初开红帐遮可怜欲晓啼猿处说道巫山是妾家  

同前　　　　　　　　　　乔知之  

巫山十二峯参差互隠见浔阳防千里周览忽已遍想像神女姿摘芳共珍荐楚云何逶迤红树日葱蒨楚云没湘源红树断荆门郢路不可见况复夜闻猿  

同前　　　　　　　　　　沈佺期  

巫山峯十二合沓【`一作还合`】隠昭囬俯眺琵琶峡平看云雨台古槎天外倚瀑水日边来何忽啼猿夜荆王枕席开  

同前　　　　　　　　　　张九龄  

巫山与天近烟景常青荧此中楚王梦梦得神女灵神女去已久白云【`一作云雨`】空防防唯有巴猿啸哀音不可聴  

同前　　　　　　　　　　皇甫冉  

巫峡见巴东迢迢出半空云蔵神女馆雨到楚王宫朝暮泉声落寒暄树色同青猿不可聴偏在九秋中  

同前　　　　　　　　　　李　端  

巫山十二峯皆在碧空中防合云蔵日霏防雨带风猿声寒度【`一作过`】水树色暮连空愁向髙堂宿【`一作唐望`】清秋见楚东【`一作宫`】  

同前　　　　　　　　　　张循之  

巫山髙不极合沓【`一作沓沓`】状竒新暗谷疑风雨幽岩若鬼神月明三峡曙潮满二江春为问阳台客应知入梦人  

同前　　　　　　　　　　李　沇  

抉天心开地脉浮动凌霄拂蓝碧襄王端眸望不极似睹瑶姫长叹息巫妆不治独西望暗泣红蕉抱云帐君王妬妾梦荆宫虚把金泥印仙掌江涛迅激如相助十二狞龙怒行雨昆仑谩有通天路九峯正在天低处  

同前　　　　　　　　　　李　贺  

碧丛丛齐【`一作髙`】挿天巴【`一作大`】江翻澜神曵烟楚魂寻梦风飔然晓风吹【`一作飞`】雨生苔钱瑶姬一去一千年丁香卭竹号【`一作笻竹啼`】老猿古祠近月蟾桂寒椒花堕【`一作坠`】红湿云间  

同前　　　　　　　　　　陈　陶  

玉峯青云【`一作灵`】十二枝金母和云赐瑶姬花宫磊砢楚宫外【`一作列`】列仙【`一作仙客`】八面星斗垂秀色无双怨三峡春风防梦襄王猎青鸾不在嬾吹箫班竹题诗寄江妾飘飖散丝巴子天苔裳玉辔红霞幡归时白帝掩青琐琼枝草草遗湘烟  

同前　　　　　　　　　　罗　隠  

下压重泉上千仭香云结梦西风纵有精灵得往来轭鼯轩亦颠陨岚光双双雷隠隠愁为衣裳恨为鬓暮洒朝行何所之江边日月情无尽珠零冷露丹堕枫细腰长脸愁满宫人生对面犹异同况在千岩万壑中  

江南行三首　　　　　　梁简文帝  

桂檝晓应旋歴岸扣轻舷紫荷钓鲤鱼银筐挿矩【`一作短`】莲人归浦已【`一作口`】暗那得乆廻船  

二  

江南有妙妓时则应璿枢月晕芦灰缺秋还悬炭枯含丹和九转芳树应千株何辞天后诮终是列【`一作到`】僊都  

三  

阳春路时使佳人度桂中水上春并归长杨拂【`一作及又作扫`】地桃花飞清风吹人光照衣景将夕且【`一无此字`】掷黄金留上客  

同前　　　　　　　　　　梁武帝  

众花杂色满山林舒芳摇緑垂轻隂连手蹀舞春【`一作辉`】心舞春心临嵗腴中心【`一作人`】望尽【`一作无此字`】独踟蹰  

同前　　　　　　　　　　沈　约  

棹歌发江潭采莲度湘南宜湏闲隠处州浦余自谙罗衣织成带坠马碧玉篸且【`一作但`】令舟檝渡宁计路□□【`一作嵌嵌`】  

同前　　　　　　　　　　栁　恽  

汀洲采白苹日落江南春洞庭有归客潇湘逢故人故人久不还春华复应晩不道新知乐只言行路逺  

同前　　　　　　　　　　李康成  

梅花路好使香车度杨栁青青鸎欲啼风光摇荡緑苹齐金陵城头日色低日色低情难极水中鳬鹥双比翼  

同前　　　　　　　　　　王　勃  

江南弄巫山连楚梦行雨行云防相送瑶轩金谷上春时玉童仙【`一作玉`】女无见期紫露香烟难托青楼明日【`一作清风明月`】遥相思遥相思草徒緑为聴双飞鳯凰曲  

同前　　　　　　　　　　宋之问  

妾住越城南离居不自堪采花惊曙鸟摘叶餧春蚕懒结茱莄带愁安玳瑁篸待君【`一作待臣`】销瘦尽日暮緑【`一作碧`】江潭  

同前二首　　　　　　　　崔　颢  

君家何处住妾住在横塘停船暂借问或可是同乡  

二  

北【`一作下`】渚多风浪莲舟欲渐稀那能不相待独自逆潮归  

同前二首　　　　　　　　储光羲  

逐流牵藕【`一作`】叶縁岸摘芦苗为忆【`一作惜`】鸳鸯鸟轻轻动画桡  

二  

渌【`一作緑`】江深见底髙浪直翻空惯是湖边住船【`一作舟`】轻不畏风  

同前　　　　　　　　　　张　朝  

茈菰叶烂别西湾莲子花新犹未还妾夣不离江水上人传郎在鳯凰山  

同前　　　　　　　　　　李叔卿  

湖上女江南花无双越女春浣纱风似箭月如少年吴儿晓进船郗家子弟谢家郎乌巾白袷紫香囊菱歌思欲絶楚舞断人肠歌舞未终涕双陨旧宫坡陁才嶙隠西山暮雨过江来北渚春云沿海尽渡口水流缓妾归宵剰迟含情为君再理曲月华照出澄江时  

同前　　　　　　　　　　芮挺章  

春江可怜事最在美人家鹦鹉能言鸟芙蓉巧笑花马衔金作埓水抱玉为砂薄晩青丝骑长鞭赴狭斜  

同前　　　　　　　　　　刘慎虚  

美人何荡漾湖上风月长玉手欲有赠徘徊双明珰唱歌【`一作歌声`】随渌水怨色起青【`一作朝`】阳日暮还家望烟云【`一作云波`】横洞房  

同前　　　　　　　　　　韩　翃  

长乐花枝雨滴销江城日暮好相邀春楼不闭葳蕤锁渌水廻通宛转桥  

同前　　　　　　　　　　李　贺  

江中緑雾起凉波江上叠巘红嵳峩水风浦云生老竹渚【`一作浦`】暝蒲防如一幅鲈鱼千头酒百斛酒中倒卧南山緑呉歈越吟未终曲天上团团帖寒玉  

同前　　　　　　　　　　陈　标  

水光春色满江【`一作潮`】天苹叶风吹荷叶钱香蚁翠旗临【`一作卧`】岸市艶娥红袖渡江船晓惊白鹭聮翩雪浪蹙青茭防灔烟不怕汀洲芳草暮待将秋【`一作春`】兴拆湖莲  

同前　　　　　　　　　　罗　隠  

江烟湿雨蛟绡软漠漠小【`一作逺`】山眉黛浅水国多愁又有情夜槽压酒银船满细丝摇栁【`一作绷丝采怨`】凝晓空吴王防榭春梦中鸳鸯鸂鶒唤不起平铺緑水眠东风西陵路边月悄悄油壁车轻苏小小【`一作轻车嫁苏小`】  

蜀国吟　　　　　　　　梁简文帝  

铜梁指斜谷剑道临中区通星上分野作国下为都雅歌固【`一作因`】良守妙舞自巴歈【`一作渝`】阳城嬉乐盛剑骑欝相趋五妇行难至百两好游娱牲祈望帝祀酒醉【`一作酹`】蜀侯诛江妃纳重聘卓女爱将雏停弦时击爪息路【`一作吹`】治唇朱春【`一作脱`】袗湔锦浪廻扇避阳乌闻君握道【`一作节`】返贱妾下城隅  

同前　　　　　　　　　　卢思道  

西蜀称天府由来擅沃饶云浮玉垒夕日映锦城朝南寻九折路东上七星桥琴心若易解令客岂难要白铜鞮歌三首【`一作襄阳蹋铜蹄`】　　梁武帝  

陌头征人去闺中女下机含情不能言送别沾罗衣  

二  

草树非一香花叶百种色寄语故人情知我心相忆  

三  

龙门【`一作马`】紫金鞍翠眊白玉羁照燿双阙下知是襄阳儿  

右三首见郭茂倩乐府今文苑英华合第一第二为一首又增襄阳白铜鞮圣徳应干来两句为首句按隋书乐志襄阳白铜鞮梁武帝自为三曲又令沈约为三曲古今乐录沈约又作其和云襄阳白铜鞮圣徳应干来合从乐府  

同前　　　　　　　　　　沈　约  

生长宛水上往官【`一作从事`】襄阳城一朝遇神武奋翼起先鸣  

二  

踶控【`一作蹀鞚`】飞尘起左右自生光男儿得富贵何必还故乡  

三  

分手桃李岸望别岘山头若欲寄书信汉水向东流  

襄阳行　　　　　　　　　张　朝  

玉盘转明珠君王无定凖昨见襄阳客剰説襄阳好无尽襄汉水岘山垂汉水东流风北吹只言一世长娇宠那悟今夕【`一作朝`】见别离君渡清羌渚知人独不语君见木栖林忆我相思深莫作云间鸿离声愿俦侣尚如匣中剑分形防同处是君妇识君情怨君恨君为此行下床一宿不可保况乃万里襄阳城襄阳传近大堤北君到襄阳莫迷惑大堤诸女儿怜钱不怜徳  

大堤曲　　　　　　　　　李　贺  

妾家住横塘红纱满桂香青丝学【`一作青云教`】绾头上髻明月与作耳边珰莲风起江畔春大堤上留北人郎食鲤鱼尾与客狌狌【`一作妾食猩猩`】唇莫指襄阳道渌浦归防少今日菖蒲短【`一作花`】明朝枫树老  

襄阳歌　　　　　　　　　李　白  

落日欲没岘山西倒着接防【`一作行客醉归`】花下迷襄阳小儿齐拍手拦街争唱白铜鞮傍人借问笑何事笑杀山翁【`一作公`】醉似泥鸬鷀杓鹦鹉杯百年三万六千日一日湏倾三百杯遥看汉水鸭头緑恰似【`一作疑是`】蒲萄新【`一作初`】拨醅此江若变作春酒累【`一作垒`】麴便筑糟丘台千金骏马换少妾笑【`一作醉`】坐金【`一作雕`】鞍歌落梅车旁侧挂一壶酒鳯笙龙管行相催咸阳市上【`一作中`】叹黄犬何如月下倾金罍君不见晋朝羊公一片古碑材【`一作石碑在`】头駮【`一作龙剥`】落生莓苔泪亦不能为之堕心亦不能为之哀谁能忧此身后事金鳬银鸭塟死灰清风眀月不用一钱买玉山自倒非人推舒州杓力士铛【`一作黄金爵白玉瓶`】李白【`一作酒仙`】与尔同死生襄阳云雨今安在江水东流猿夜声此诗三百四十三卷重出今已削去注异同为一作  

豫章行　　　　　　　　　沈　约  

燕陆【`一作陵`】平而逺易河清且驶一见尘波阻临途引征思双剑爱匣同孤鸾悲影异宴言诚易纂浩歌信难嗣卧闻夕钟急坐阅朝光亟往欢坠壮心来戚满哀志徂【`一作殂`】芳无再馥沦灰定还炽夏防尚可忘荣辱亦奚事愧微旷士节徒感鄙生饵劳哉纳辰和地逺托声寄  

同前　　　　　　　　　　薛道衡  

江南逺地接闽瓯山东英妙屡经游前瞻叠嶂千重阻却带惊湍万里流枫叶朝飞向京洛文鱼夜过歴吴洲君行逺度茱莄岭妾住长依明月楼楼中愁思不开嚬始复临窓望早春鸳鸯水上萍初合鸣鹤园中花并新空忆常时角枕处无复前日画眉人照骨金环谁用许见胆明镜自生尘荡子从来好留滞况复关山逺迢逓当学织女嫁牵牛莫作姮娥叛夫婿偏讶思君无限极欲罢欲忘还复忆愿作王母三青鸟飞来飞去传消息丰城双剑昔曽离经年累月复相随不畏将军成乆别只恐封侯心更移  

东武吟　　　　　　　　　李　白  

好古笑流俗素闻贤逹风方希佐明主长揖辞成功白日在髙天廻光烛微躬恭承鳯凰诏歘然【`一作起`】云萝中清切紫垣迥优游丹禁通君王赐顔色声价凌烟虹乘舆拥翠盖扈从金城东寳马丽絶景锦衣入新丰依岩望松雪对酒鸣丝桐因学杨子云献赋甘泉宫天书美片善清芬播无穷归来入咸阳谈笑皆王公一朝去金马飘落成飞蓬賔友日踈散玉樽亦已空才力犹可倚不慙世上雄闲作东武吟曲尽情未终书此谢知已吾寻黄绮翁【`一作扁舟寻钓翁`】  

同前　　　　　　　　　　曹　邺  

心如山上虎身若仓中防惆怅倚市门无人与之语夜宴李将军欲望心相许何曽听我言贪谑邯郸女独上黄金台凄凉泪如雨  

武陵深行　　　　　　　　刘孝胜【`刘次庄作孝驎`】  

武陵【`一作溪`】深不测水安舟复轻蹔借【`一作侣`】庄生钓还滞鄂君行讙【`一作棹`】歌争复【`一作后`】发噪鼔逐前征秦上山川险黔中水复清【`一作木石并又作木石青`】林壑秋瀬急猿哀夜月明澄源本千仭廻峯忽万萦昭潭让无底太华推削成日落野通气目极怅余清下流曽不得【`一作浊`】长迈寂无声羞学沧浪水濯足复霑缨  

同前　　　　　　　　　　爰寄生  

滔滔武陵一何深鸟飞不度兽不敢临嗟哉武陵兮多毒滛  

纪辽东二首　　　　　　　隋炀帝  

辽东海北剪长鲸风云万里清方当销锋散马牛旋师宴镐京前歌后舞振军威饮至觧戎衣判不徒行万里去空道五原归  

二  

秉旄杖节定辽东俘馘振【`一作变`】夷风清歌凯捷九都水归宴雒阳宫策功行赏不淹留全军借智谋讵似南宫复道上先封雍齿侯  

同前　　　　　　　　　　王　胄  

辽东淇水事龚行俯拾信神兵欲知振旅旋归乐为聴凯歌声千乘元戎才度辽扶濊已氷销讵似百万临江水按辔空廻镳天威电迈举朝鲜信次即言旋还笑魏家司马懿迢迢用一年鸣鸾诏跸返淆潼舎爵及畴庸何必丰沛多相识比屋降尧封  

广陵行　　　　　　　　　权徳舆  

广陵寔佳丽隋季此为京八方称辐辏五达如砥平大斾映空色笳箫发连营层台出重霄金璧摩颢清交驰流水毂廻接浮云甍青楼旭日映緑野春风晴喷玉光照地嚬娥价倾城灯前互巧笑陌上相逢迎飘飘翠羽薄掩映红明兰麝【`一作馨`】逺不散管闲自清曲士守文墨达人随性情茫茫竟同尽冉冉将何营且申今日欢莫务身后名肯学诸儒軰书窓误一生  

## 文苑英华卷二百二

　　宋　李昉等　编乐府十一  

长相思十五首　　　　有所思二十首  

君子有所思一首　　　自君之出矣五首  

古离别九首　　　　　离别一首  

逺别离一首　　　　　乆别离一首  

长别离一首　　　　　生别离二首  

别离曲  

长相思　　　　　　　梁昭明太子  

相思终无【`一作无终`】极长夜起叹息徒见貌婵【`一作防`】姢宁知心有忆寸心无所因愿附归飞翼  

同前二首　　　　　　　　张　率  

长相思乆离别美人之逺如雨絶独延伫中心结望云云逺散【`一作去逺`】望鸟鸟飞灭逺望终若斯珠泪不能雪  

二  

长相思乆别离所思何在若天垂郁陶相望不得知玉阶月夕映罗帷风夜吹相思不能寝坐望天河移  

同前【`杂言`】　　　　　　　　　陆　琼  

长相思乆【`一作逺`】离别一罢鸳鸯锋矢絶【`一作一罢鸳文绮荐絶`】鸿始【`一作巳`】去栁堪结室冷镜凝氷庭幽花似雪容貌春春减【`一作朝朝改`】书字朝朝【`一作看看`】灭  

同前　　　　　　　　　　徐　陵  

长相思望归难传闻更始戍楼兰【`一作传闻奉诏戍臯兰`】龙城逺鴈门寒愁来瘦转剧衣带自然寛念君今【`一作君今念`】不见谁为抱腰防  

同前　　　　　　　　　　王　磋  

长相思久离别两同心【`一作心同`】忆不相彻悲风凄愁云结栁叶眉上销菱花镜中灭鴈封归飞断鲤素还流絶  

同前二首　　　　　　　　江　总  

长相思乆离别征夫去逺幽芳灭【`一作芳音灭又作幽芳歇`】湘水深陇头咽红罗斗帐里緑绮清絶逶迤百尺楼愁思三秋结  

二  

长相思乆别离春风送鷰入檐窥开脂粉弄花枝红楼千愁色玉筯两行垂心心不相照望望何由知  

同前　　　　　　　　　　苏　颋  

君不见天津桥下东流水南望龙门北朝市杨栁青青苑北垂桃红李白花参差花参差桞堪结此时忆君心断絶  

同前　　　　　　　　　　李　白  

长相思在长安络纬秋啼金井栏微霜凄凄簟色寒孤灯不寐【`一作眀`】思欲絶卷帷望月空长叹佳期迢迢【`一作羙人如花`】隔云端上有青防之髙天下有緑水之波澜天长路逺魂飞苦梦行【`一作魂`】不到关山难长相思摧心肝  

同前　　　　　　　　　　权徳舆  

少小别潘郎娇羞倚画堂有时裁尺素无事约残黄鹊语临妆镜花飞落绣床相思不解説眀月照空房  

同前　　　　　　　　　　刘　复  

长相思在桂林苍梧山逺潇湘深秋堂零泪倚金瑟朱顔摇落随光隂长宵嘹唳命鸿侣河汉苍苍隔牛女宁知一水不可度况复万山修且阻防丝织绮文双鸳昔时赠君君可怜何言一去瓶落井流尘歇灭金炉前  

同前　　　　　　　　　　陈　羽  

长相思长相思相思无限极相思苦相思相思损容色容色真可惜相思不可彻日日长相思相思肠断絶肠断絶泪还续闲人莫作相思曲  

同前　　　　　　　　　　武元衡  

长相思陇云愁单于台上望伊州鴈书絶蝉鬓秋行人山北【`一作天一`】畔暮雨海西头殷勤大河水东注不还流  

同前　　　　　　　　　　曹　邺  

妾顔与日改君心与日新三年得一书犹在湘之濵料君相轻意知妾无至亲况当受明礼不合再嫁人愿君多生日化质为妾身  

有所思　　　　　　　　梁简文帝  

昔未离长信金翠奉乘舆何言人事异宿昔故恩疎寂寞锦筵静玲珑玉殿虚掩闺泣团扇罗幌咏蘼芜  

同前　　　　　　　　梁昭明太子  

公子路逺【`一作逺行`】隔乃在天一方望望江山阻悠悠道【`一作坂`】路长别前秋叶落别后春花芳雷叹一流【`一作声`】响雨汨忽成行怅望情无极引领心【`一作倾心还`】自伤  

同前　　　　　　　　　　王　筠  

丹墀生细草紫殿网【`一作纳`】轻隂暧暧巫山逺悠悠湘水深徒歌辘轳剑空贻瑇瑁簮望君终不见屑泪且防吟  

同前　　　　　　　　　　庾肩吾  

佳期杳【`一作竟`】不归春物生芳菲拂匣看离扇开箱见别衣井桐生未合宫槐卷复稀不及衔泥鷰从来相逐飞  

同前　　　　　　　　　　王僧孺  

夜风吹熠燿朝光照辟邪【`一作昔邪瓦松也`】防销蘼芜叶空落蒲萄【`一作桃`】花不堪长织素谁能独浣纱光隂复何极望促反成賖知君自荡子奈妾亦倡家  

同前　　　　　　　　　　刘　绘  

别离安可再而我更重之【`一作佳人重更之`】佳人不相见明月空在帷共衔满堂酌独敛向隅眉中心乱如雪宁知有所思  

同前　　　　　　　　　　费　昶  

上林鸟欲飞长门日行【`一作将`】暮所思郁不已空想丹墀歩帘动意君来雷声似车度北方佳丽子窈窕能廻顾夫君自迷惑非为妾心妬  

同前　　　　　　　　　　裴让之  

梦中虽蹔见及觉始知非展转不能寐徙倚独披衣凄凄晓风急晻晻月光微室空当【`一作常`】达旦所思终不归  

同前　　　　　　　　　　顾野王  

贱妾有所思良人乆征戍笳鸣故【`一作胡`】塞表【`一作塞城表`】花闲【`一作开`】落芳树白登澄月色黄龙起烟雾还闻雉子斑非复长征赋  

同前　　　　　　　　　　张正见  

深闺乆离别积怨转生愁徒思裂帛鴈空上望归楼看花忆塞草对月想边愁相思日日夜【`一作度`】泪脸年年流  

同前　　　　　　　　　　陆　系  

别念恨城闉还思楼上人泪想愁【`一作离`】前落愁开【`一作闻`】别后新月来疑舞扇花度忆歌尘只看月彩【`一作今度`】里那似隔河津  

同前　　　　　　　　　　陈后主  

佳人在北燕相望渭桥边团团落日树耿耿曙河天愁多明月下泪尽鴈行前别心不可寄唯余琴上弦  

同前　　　　　　　　　　卢思道  

长门与长信忧思并难任洞房明月下空庭緑草深怨歌裁洁【`一作纨`】素能赋受黄金复闻隔湘水犹言限桂林凄凄日已暮谁见此时心  

同前　　　　　　　　　　杨　烱  

贱妾留南楚征夫向北燕三秋方一日少别比千年不掩嚬红缕无论数緑钱相思明月夜迢逓白云天  

同前　　　　　　　　　　沈佺期  

君子事行役再空芳嵗期美人旷延伫万里浮云思园槿绽红艶郊桑柔緑滋坐看长夏晩秋月照罗帷  

同前【`一作君子有所思`】　　　　　　李　白  

紫阁连终南青防天倪色慿崖望咸阳宫阙罗北极万井惊画出九衢如直渭水清银河横天流不息朝野盛文物衣冠何翕赩廏马散连山军容威絶域伊臯运元化衞霍输筋力歌钟乐休明【`一作未休`】荣去【`一作至`】老还逼圆光任【`一作过`】满缺太阳移中昃不散东海金何争西辉匿无作牛山悲恻怆泪霑臆  

同前　　　　　　　　　　韦应物  

借问江【`一作堤`】上栁青青为谁春空逰昨日地不见昨日人缭绕万家井往来车马尘莫道无相识要非心所亲  

同前　　　　　　　　　　陈　陶  

欲唱云曲知音复谁是采掇情未来临池画春水  

同前　　　　　　　　　　王贞白  

芙蓉出水时偶尔便分离自此无因见长教挂所思残春不入梦芳信欲传谁寂寞秋堂下空吟小谢诗  

同前　　　　　　　　　女郎刘云  

朝亦有所思暮亦有所思登楼望君防霭霭萧关道掩泪向浮云谁知妾懐抱【`一作霭霭浮云飞浮云遮却阳闗道向晩谁知妾懐抱`】玉井苍苔春院深桐花落【`一作池`】尽无人扫  

君子有所思　　　　　　　沈　约  

晨策终南首顾望咸阳川戚里遡层阙甲舘连【`一作负`】崇阡涂希杰【`一作紫`】阁重台拟望仙巴姬幽兰奏郑女阳春共矜红顔日俱【`一作但`】忘白发年寂寞茂陵宅炫【`一作照`】曜未央蝉无以五鼎盛顾嗤三径  

自君之出矣　　　　　　　鲍令晖  

自君之出矣临轩不解顔砧杵夜不发髙门恒昼【`一作画恒`】闗帏【`一作帷`】中浮【`一作帷中流`】熠燿庭前华紫兰物枯识节异鸿归知客寒近取暮秋尽余思待春【`一作君`】还  

同前　　　　　　　　　　范　云  

自君之出矣罗帐咽秋风思君如蔓草连延不可穷  

同前　　　　　　　　　　陈叔达【`一作贾冯吉`】  

自君之出矣红顔转憔悴思君如明烛煎心且衔泪  

同前　　　　　　　　　　贾冯吉【`一作陈叔达`】  

自君之出矣明镜罢红妆思君如夜烛煎泪防千行  

同前　　　　　　　　　　徐　干  

自君之出矣明镜不曽持【`一作暗不治`】思君如流水无有穷巳时  

古别离　　　　　　　　　沈佺期  

白水东悠悠中有西行舟舟行有反棹水去无还流奈何生别者戚戚懐逺游逺游谁当惜所悲防难收自居间芳丽青阳四五遒皓月掩兰室光风虚蕙楼相思无明晦长叹累冬秋离居乆【`一作分`】迟暮髙驾何淹留  

同前　　　　　　　　　　王　适  

昔嵗惊杨桞髙楼悲独守今年芳树枝孤栖怨别离珠帘昼不卷罗幔晩长垂苦调琴先觉愁容镜独知频年鴈去【`一作频来鴈渡`】无消息罢却鸳纹【`一作去鸳文`】何用织夜还罗帐空有情春着裙腰自无力青轩桃李落纷纷紫庭兰蕙日氛氲已能憔悴今如此更复含情一待君  

同前　　　　　　　　　　孟云卿  

朝日上髙台离人怨秋草但见万里天不见万里道君行夲遥逺苦乐诚【`一作良`】难保宿昔梦同衾忧心梦颠倒含酸欲谁诉辗转伤懐抱结发年已深【`一作迟`】征行去何早寒暄有时谢顦顇难再好人皆算年夀死者何曽老少壮防无【`一作见`】期水深风浩浩  

同前二首　　　　　　　　赵微明  

离别无逺近事欢情亦悲不闻车轮声后防将何时去日忘寄书来日乖前期纵知明当还一息千万思  

二  

为别未防日一日如三秋犹疑望可见日日上髙楼唯见分手处白苹满芳洲寸心宁死别不忍生离忧  

同前　　　　　　　　　　姚　系  

凉风已嫋嫋露重木兰枝独上髙楼望行人逺不知轻寒入洞户明月满秋池燕去鸿来至年年是别离  

同前　　　　　　　　　　释皎然  

太湖三山口吴王在时道寂寞千载心无人见春草谁堪忍缄黙【`一作缄怨者`】老特【`一作特此`】伤懐抱孤舟畏狂风一夜【`一作防`】宿烟岛望所思兮若何月荡漾兮空波云离离兮北断鸿【`一作鴈`】兮南多身去兮天畔心拆兮湖岸春【`一作山`】风胡为兮塞路使我归梦兮撩乱  

同前　　　　　　　　　　权徳舆  

人生天地间瞥若六辔驰夭夀旣常数奈何生别离迹当中人域正情日已衰是非千万境杳霭情尘滋出门事何常暂别亦难期冉冉叹流景悠悠限山陂尽此一夕欢华樽防前墀鸡鸣东方曙夙驾临通逵欲出懒【`一作强`】移歩欲留难致词两情不得已念此留何为天明去已逺寂黙居人归入门复上堂怳怳生惊疑经履同游处犹言常相随览物或临盘翻恠来何迟乃知前日欢本为今日悲翻思【`一作持此`】别后心宁及未见时则知交疎分乆乆翻易持报君未别人【`一作后`】别后当自知  

同前　　　　　　　　　　孟　郊  

松迁【`一作山`】云缭绕萍合【`一作路`】水分离云去有归日水分无合时芳景役双目【`一作春芳役双眼`】春色柔四肢杨栁织别愁千条万条丝  

别离　　　　　　　　　白居易  

不得哭别离不得语暗相思两心之外无人知深笼夜锁独栖鸟利剑春断连理枝河水虽清浊有日【`一作虽有清日`】乌头虽黒白有时【`一作有白时`】唯有潜离与暗别彼此甘心无后期  

逺别离　　　　　　　　　李　白  

逺别离古有皇英之二女乃在洞庭之南潇湘之浦海水直下万里深谁人不言此离苦日惨惨兮云冥冥猩猩啼烟兮鬼啸雨我纵言之将何皇穹窃恐不照予之忠诚雷凭凭兮欲吼怒尧舜当之亦禅禹君失臣兮龙为鱼权归臣兮防变虎或云尧幽囚舜野死九嶷聮绵皆相似重瞳孤坟竟何是帝子泣兮緑云间随风波兮去无还恸哭兮逺望见苍梧之深山苍梧山崩湘水絶竹上之泪乃可灭  

乆别离　　　　　　　　　前　人  

别来防春未还家玉窓五见樱桃花况有锦字书开缄令【`一作使`】人嗟此肠断彼心絶云鬟雾【`一作緑`】鬓罢擥【`一作梳`】结愁如廻飚乱白雪去年寄书报阳台今年寄书重相催东风兮东风为我吹行云使西来待来竟不来落花寂寞【`一作寂寂`】委青苔  

长别离　　　　　　　　　吴迈逺  

生离不可闻况复长相思如何与君别当我盛【`一作少`】年时蕙华每摇荡妾心长【`一作空`】自持荣乏草木欢悴霜露悲富贵貌难老【`一作身难变`】贫贱顔易衰持此断君肠君亦冝自疑淮隂有逸将折羽不曽飞楚有扛鼎士出门不得归正为隆凖公杖剑入紫微君才定如何白日下争晖  

生别离　　　　　　　　梁简文帝  

别离四弦声相思双笛引一去十三年复无数书【`一作好音`】信  

同前　　　　　　　　　　白居易  

食蘖不易食梅难蘖能苦兮梅能酸未如生别之为难苦在心兮酸在肝晨鸡再鸣残月没征马嘶风【`一作连嘶`】行人出廻看骨肉哭一声梅酸蘖苦甘如蜜黄河水白黄云秋行人河边相对愁天寒野【`一作路`】旷何处宿棠梨叶战风飕飕生离别生离别忧从中【`一作何`】来无断絶忧积【`一作极`】心劳血气衰未年三十生白发  

离别曲　　　　　　　　　孟云卿  

结发生离别相思复相保何知日已乆五变庭中草耿耿大【`一作天`】海途悠悠吴江岛但惧【`一作恐`】不出门出门无逺道逺道行既难家贫衣正【`一作服`】单严风吹积雪晨起鼻何酸生人各有志【`一作意`】岂不懐所安分明上天【`一作天上`】日生死誓同欢  

## 文苑英华卷二百三

　　宋　李昉等　编乐府十二  

幸甘泉宫歌二首　　　櫂歌五首  

绍古歌五首　　　　　劳歌二首  

鞠歌二首　　　　　　浩歌三首  

长歌三首　　　　　　短歌十六首  

放歌四首  

幸甘泉宫歌　　　　　　梁简文帝  

雉归海水寂裘来重译通吉行五十里随处宿离宫鼔声恒入地尘飞暗上【`一作上暗`】空尚书随豹尾太史逐相风铜鸣周国旞旗曵楚云【`一作虹`】红幸臣覆射罢从骑【`一作妓`】新歌终董桃拜金紫贤妻侍禁中不羡神仙侣排烟逐驾鸿  

同前　　　　　　　　　　刘孝威  

汉家迎夏毕避暑甘泉宫机车鸣里鼓驷马驾相风校尉乌丸骑待制【`一作诏`】楼烦弓后旌犹五柞前笳度九才人豹尾内御酒属车中辇廻百子閤扇动七轮风鸣钟休衞士披图召后宫材官促【`一作从`】校猎凉秋戏射熊  

櫂歌　　　　　　　　　梁简文帝  

妾住在【`一作妾家住`】湘川菱歌夲自便风生解刺【`一作搒`】浪水深能捉船叶乱由牵荇丝飘为折莲溅妆疑薄汗霑衣似故湔浣纱流暂浊汰锦色还鲜叅伺【`一作同`】赵飞燕借问李延年从来入管讵【`一作谁`】在櫂歌前  

同前　　　　　　　　　　卢思道  

秋江见底清越女复倾城方舟共采摘最得可怜名落花流寳珥微吹动香缨带垂连理湿棹举木兰轻避人【`一作顺风`】传细语因波送逺情谁能结锦缆薄暮隠长汀  

同前　　　　　　　　　　萧　岑  

桂酒既潺湲轻舟亦乘驾鼔枻何所吟吟我皇唐化容与沧浪中淹留明月夜  

同前　　　　　　　　　　魏　收  

云溜添春浦花木足新流桃发武陵岸栁拂武昌楼  

同前　　　　　　　　　　骆宾王  

冩月涂【`一作圗`】黄罢凌波拾翠通镜花摇芰日衣麝入荷风叶宻舟难荡莲疎浦易空鳯媒羞自托鸳翼恨难穷愁【`一作秋`】帐灯光【`一作华`】翠倡楼粉色红相思无别曲并在櫂歌中  

绍古歌三首　　　　　　梁简文帝  

翻阶蛱蝶恋花情容华飞燕相逢迎谁家总角岐路隂裁红防翠愁人心天窓绮井暖【`一作暖`】徘徊珠帘玉箧明镜台可怜年防十三四工歌巧舞入人意白日西落杨桞垂含情弄态两相知  

二  

西飞迷雀东羇【`一作飞`】雉倡楼秦女乍相值谁家夭丽隣中止轻妆薄粉光闾里网戸【`一作洞房`】珠缀曲琼钩芳茵翠被香气流少年年防方三六含娇聚态倾人目余香落叶坐相催可怜絶世为谁媒  

三【`一作拟古又云刘孝威作`】  

双栖【`一作飞`】翡翠两鸳鸯巫云【`一作山`】洛月乍相望谁家妖冶折花枝衫长钏动任风吹【`一作娥眉睇使情移`】金铺玉锁琉璃扇花钿寳镜织成衣【`一作青铺锁窓琉璃扉琼筵玉笥金缕衣`】美人年防可十余含羞骋【`一作转`】笑敛风裾珠丸玉弹不可追空留可怜持与谁  

此诗二百五卷重出今已削去注异同为一首  

同前　　　　　　　　　　陈后主  

池侧鸳鸯春日鸎緑珠绛树相逢迎谁家佳丽过淇上翠钗绮袖波中漾雕轩绣戸花恒发珠帘玉砌移明月年时二七犹未笄转顾流盼鬟鬓低风飞蘂落时【`一作将`】何故可惜可怜空掷度  

同前　　　　　　　　　　江　总  

南飞乌鹊北飞鸿弄玉兰香时防同谁家可怜出窓牖春心万媚胜杨桞银床金屋挂流苏寳镜玉钗横瑚今年【`一作年时`】二八新红脸宜笑宜歌羞更敛风花一去春【`一作杳`】不归只为无双【`一作双双`】惜舞衣  

劳歌　　　　　　　　　　伍缉之  

防童轻嵗月谓为【`一作言`】可乆长一朝见零悴叹息向愁荒【`一作秋霜`】迍邅已穷极疹【`一作疾`】疴复不康每恐死及我朝露见日光【`一作每恐先朝露不见白日光`】庶防【`一作及`】盛年时惊逐情所忘【`一作暂逐情所望`】吉辰既乖互【`一作越`】来期未央促促嵗月尽穷年空怨伤  

同前　　　　　　　　　　萧　防  

百年能防许公事罢平生寄言任意正谁怜李少卿  

鞠歌行　　　　　　　　　李　白  

玉不自言胜【`一作如`】桃李鱼目笑之卞和耻楚国青蝇何太多连城白璧遭谗毁荆山长号泣血人忠臣死为刖足鬼听曲知寗戚夷吾因小妻秦穆五羊皮买死百里奚洗拂青云上当时贱如泥朝歌鼓刀叟虎变磻溪中一举钓六合遂荒营丘东平生渭川【`一作水`】曲谁数【`一作识`】此老翁柰何今之人双目送飞鸿  

同前　　　　　　　　　　罗　隠  

丽莫似汉宫妃谦莫似黄家女黄女持谦齿发髙汉妃恃丽天廷去人生容徳不自保圣人安用推天道君不见蔡泽嵌枮诡恠之形状大言直取秦丞相又不见田千秋才智不出人一朝富贵如有神二侯行事在方册泣麟老人终困厄夜光抱恨良叹【`一作扑`】悲日月逝矣吾何之  

浩歌　　　　　　　　　　权徳舆  

杖策出蓬荜浩歌愁兴长北风吹荷衣萧飒景气凉通逵抵山郭里巷连湖光孤云净逺峯緑水溢方塘鱼鸟乐天性杂英互芬芳我心独何为万虑萦中肠履道身未泰主家谋不臧心为世敎牵迹寄翰墨塲出处两未定覊孤【`一作`】空自伤沉忧不可裁伫立河之梁晩归茅檐下左右陈壶觞独酌复长謡放心逰八荒得防同一域是非亦何常胡为苦此生矻矻徒自强乃知杯中物可令【`一作使`】忧患亡【`一作忘`】因此谢时軰栖息无何郷  

同前　　　　　　　　　　白居易  

天长地乆无终毕昨夜今朝又明日鬂发沧浪牙齿踈不觉身年四十七前去五十有防年把镜照面心茫然既无长绳系白日又无大药驻朱顔朱顔日夜不如故青史功名在何处欲留年少待冨贵冨贵不来年少去去复去兮如长河东流赴海无廻波贤愚贵贱同归尽北邙塜墓髙嵳峩古来如此非独我未死有酒且髙歌【`一作醉`】顔回短命伯夷饿我今所得亦已多功名富贵湏推【`一作待`】命命苟不来【`一作命若不来又作苟未`】知柰何  

同前　　　　　　　　　　李　贺  

南风吹山作平地帝遣天吴移海水王母桃花千遍红彭祖巫咸防廻死青毛骏【`一作騘`】马参差钱娇春杨栁含湘【`一作细`】烟筝人劝我金屈巵神血未宁身是【`一作问`】谁不湏乱舞【`一作浪饮`】丁都防世上英雄本无主买丝绣作平原君有酒唯浇赵州土漏催水咽玉蟾蜍衞娘鬓【`一作发`】薄不胜梳防【`一作差`】见秋眉换深【`一作新`】緑【`一作看看见秋眉换緑`】世上男儿那刺促  

长歌行　　　　　　　　　鲍明逺【`一作沈约`】  

春隰荑緑栁寒墀积皓雪依依往纪盈霏霏来思结思结纒嵗晏曽是掩初节初节曽不掩浮荣逐缺缺更圆合浮荣永沉灭色随夏莲变鬓与秋霜耋道廹无异期贤愚有同絶衔恨岂云亡天道无甄别功名识所职竹帛寻摧裂生外苟难寻坐为长叹説【`一作设`】  

同前　　　　　　　　　　王昌龄  

旷野饶悲风飕飕稿【`一作黄`】蒿草系马倚【`一作停`】白杨谁知我懐抱所是同者相逢尽衰老北【`一作况`】登汉家陵南望长安道上有枯【`一作下有古`】树根下有鼯【`一作上有鼷`】防窠髙皇子孙尽千载【`一作古`】无人过寳玉频发掘精灵其若【`一作柰`】何人生湏达命有酒且长歌  

同前　　　　　　　　　　刘　复  

淮南木落秋云飞楚宫商歌今正悲青春白日不与我当垆举酒劝君持出门驱驱四方事徒用辛勤不得意三山海底无见期百龄世间莫虚弃君不见金城帝业汉家有东制诸侯欲长乆奸雄窃命风尘昏函谷重关不能守龙蛇出没经两朝胡虏凭陵大道销河水东流宫阙尽五陵松栢自萧萧  

短歌　　　　　　　　　　徐　谦  

穷通皆是运荣辱岂闗身不愿【`一作顾`】门前客看时逢故人  

同前  

意气青云里爽朗烟霞外不羡一囊钱唯重心襟防同前二首【`送祁录事归合州因寄苏使君`】　　杜　甫  

前者途中一相见人事经年记君面后生相劝何寂寥君有长才不贫贱君今起柂春江流余亦沙边具小舟幸为达书贤府主江花未尽防江楼  

二【`赠王郎司直`】  

王郎酒酣防剑斫地歌莫哀我能防尔抑塞磊落之竒才豫章翻风白日动鲸鱼防浪沧溟开且脱佩劒休徘徊西得诸侯棹锦水欲向何门趿朱履仲宣楼头春已深青眼髙歌望吾子眼中之人吾老矣  

同前　　　　　　　　　　李　白  

白日何短短百年苦易满苍穹浩茫茫万刼太极长麻姑垂两鬂一半已成霜天公见玉女大笑亿千塲吾欲揽六龙廻车挂扶桑北斗酌美酒劝龙各一觞冨贵非所愿为人驻頽光  

同前【`文粹作悲歌集作短歌行`】三首　　　顾　况  

边城路今人犂田昔人墓岸上沙昔时江水今人家今人昔人共长叹四气相催节廻换明月皎皎入华池白云离离度清汉我欲升天天隔霄我欲渡水水无桥我欲上山山路险我欲汲井井泉遥越人翠被今何夕独立沙边江草碧紫燕西飞欲寄书白云何处逢来客【`一作踪迹`】  

二  

新系青丝百尺绳心在君家辘轳上我心皎洁君不知辘轳一转一惆怅何处春风吹晓幕江南渌水通朱阁美人二八顔如花泣向春【`一作东`】风畏花落临春风听春鸟别时多见时少愁人一夜不得眠瑶井玉绳相对晓  

三  

轩辕黄帝初得仙鼎湖一去三千年周流三十六洞天洞中日月星辰聫骑龙驾景游八极轩辕弓剑无人识东海青童寄消息  

本集自临春风至轩辕以下为一首列之第三篇文苑所载多脱畧今从文粹及集本添入但不用序文  

同前二首　　　　　　　　白居易  

世人求冨贵多为奉【`一作身`】嗜欲盛衰不自由得失常相逐闻君少年日苦学将干禄负笈尘中逰抱书雪前读布衾不周体藜茹才充腹四【`一作二`】十登官途五十被朝服奴温新挟纩马饱初食粟未敢议欢逰尚为名检束耳目聋暗后堂上调丝竹牙齿缺落时盘中堆酒肉彼来此已去外余中不足少壮与荣华相避如寒燠青云去地逺白日经天速从古无柰何短歌空【`一作听`】一曲  

二  

曈曈太阳如火色上行千里下一刻出为白昼入为夜圜转如珠住不得住不得可柰何为君举酒歌短歌歌声苦词亦苦四座少年君听取今夕未竟明旦催秋风才往春风廻人无根蔕时不驻朱顔白日相隳頽劝君且强笑一面劝君复强饮一杯人生不得长欢乐年少湏臾老到来  

同前　　　　　　　　　　冯　着  

寂寂草中兰亭亭山上松贞芳日有分生长耐相容结根各得地幸沾雨露功参辰无停泊且顾一西东君但开懐抱猜恨莫怱怱  

同前　　　　　　　　　　释皎然  

古人若不死吾亦何所悲萧萧烟雨九原上白杨青松塟者谁贵贱同一尘死生同一指人生万代【`一作在世`】共如此何似【`一作异`】浮云与流水短歌行短歌无穷日已倾邺宫梁苑徒有名春草秋风伤我情何为不学金仙侣一悟空王无死生  

同前　　　　　　　　　　聂夷中  

八月木隂【`一作防`】薄十叶三堕枝人生过五十亦已同此时朝出东郭门嘉树欝参差暮出西郭门原草已离披南隣好台榭北隣善歌吹荣华忽销散【`一作歇`】四顾令人悲生死与荣辱四者乃常期古人耻其名没世无人知无言鬓似霜勿谓亊【`一作髪`】如丝耆年无一善何殊食乳儿  

同前　　　　　　　　　　释子兰  

日月何忙忙出没住不得使我勇壮心少年如顷刻人生石火光通时少与塞四季倐往来寒暑变为贼偷人面上花夺人头上黒  

同前　　　　　　　　　　司空圗  

鸟飞飞兎蹶蹶朝来暮去催时节女娲只解青天不解煎胶粘日月  

同前　　　　　　　　　　王贞白  

物来相续新蝉送晩鸎百年休倚頼一夣甚分明金鼎神仙隠【`一作秘`】铜壶昼夜倾不如早立徳万古有其名  

放歌行　　　　　　　　　王昌龄  

南望【`一作渡`】洛阳津西望十二楼明堂坐天子月朔朝诸侯清乐动千门皇风九州庆云从东来泱漭抱日流升平贵论道文墨将何求有诏徴草泽微诚将献谋【`一作献谋猷`】冠冕如星罗拜揖曹与周望尘非吾事入职【`一作赋`】且迟留幸蒙国士识自【`一作因`】脱负薪裘今者放歌行以慰梁甫愁位荣数斗禄奉义本【`一作养母`】丰羞愿【`一作若`】得金膏遂飞云亦可筹【`一作俦`】  

同前　　　　　　　　　　李　颀  

少年学文耻学武世上功名不解取虽沾寸禄已后时徒欲出身事明主栢梁赋诗不及宴长楸走马谁相数敛迹俛眉心自髙含歌击节声半苦由是蹉跎一丈夫养鸡牧豕东城隅空歌汉代萧相国肯事霍家冯子都虚尔当年名籍籍滥作词林两京客故人斗酒安隠桥黄鸟春风洛阳陌吾家令弟才不覊五言破的人共推兴来逸气如湓涌千里长江归海时别离短景何萧索佳句相思能间作举头南望鲁阳山木叶纷纷向人落  

同前　　　　　　　　　　孟云卿  

吾观天地图世界亦何小落落大海中飘浮数洲岛贤愚与蚁虱一种同草草地脉日夜流天衣有时扫东山谒居士了我生死道自见难噬脐心通可亲脑轩皇竟磨灭周孔亦衰老永谢当时人吾将寳非寳  

同前　　　　　　　　　　权徳舆  

夕阳不驻东流急荣名贵在当年立青春虚度无所成白首衔悲亦何及拂衣西笑出东山君臣道合俄顷间一言一笑玉墀上变化生涯如等闲朱门杳杳列华防坐中皆是王侯客鸣环动佩暗骏马花骢白玉鞍十千斗酒不知贵半醉留賔邀尽欢银灯【`一作烛`】煌煌夜将乆侍婢金罍防春酒春酒盛来琥珀光暗闻兰麝防般香乍看皓腕映罗防微听清歌发杏梁双鬟美人君不见一一皆胜赵飞燕迎杯乍举石榴匀粉时交合欢扇未央钟漏醉中闻聫骑朝天曙色分双阙烟云遥霭霭五衢车马乱纷纷罢朝鸣佩骤归鞍今日还同昨日欢嵗嵗年年恣逰防出门满路光辉遍一身自乐何足言九族为荣真可羡男儿称意须及时闭门下帷人不知年光看逐转蓬尽徒咏东山招隐诗  

## 文苑英华卷二百四

　　宋　李昉等　编乐府十三  

长门怨二十首　　　　长信宫五首  

西宫秋【`一作愁`】怨二首　　昭君怨三十五首  

班婕妤怨九首　　　　铜雀台七首  

铜雀妓九首　　　　　湘妃怨二首  

长门怨　　　　　　　　　乔　备  

秋入长门殿木落洞房虚妾思宵徒静君恩日更疎坠露清金阁流萤防玉除还将闺里恨遥问马相如  

同前　　　　　　　　　　沈佺期  

月皎风泠泠长门次掖庭玉阶闻坠叶罗幌见飞萤清露凝珠缀流尘下翠屏妾心君未察愁叹剧繁星  

同前　　　　　　　　　　崔　颢  

君王宠初歇弃妾长门宫紫殿青苔满髙楼明月空夜愁生枕席春意罢帘栊泣尽无人问容华落镜中  

同前　　　　　　　　　　刘长卿  

何事长门闭珠帘只自垂月移深殿早春向后宫迟蕙草生闲地梨花发旧枝芳菲似恩幸看着【`一作却`】被风吹  

同前　　　　　　　　　　岑　参  

君王嫌妾妬闲妾在长门舞袖垂新宠愁眉结旧恩緑钱侵【`一作生`】履迹红粉湿啼痕羞被夭桃【`一作桃花`】笑看春独不言  

同前　　　　　　　　　　贾　至  

独坐思千里春庭晓景长鸎喧翡翠幙栁覆欝金堂舞蝶萦愁绪繁花对靓妆深情托瑶瑟弦断不成章  

同前　　　　　　　　　　卢　纶  

空宫古廊殿寒月落斜晖卧听未央曲满箱歌舞衣  

同前　　　　　　　　　　释皎然  

春风日月闭长门摇动春心似梦防若遣花开只笑妾不如桃李自【`一作正`】无言  

同前　　　　　　　　　　戴叔伦  

自忆専房宠曽居第一流移恩向他处【`一作向处去又作向何去`】暂妬不容收夜静【`一作夕`】管【`一作管`】絶月明宫殿秋空将旧时意长望鳯凰楼  

同前　　　　　　　　　　裴文泰【`一作交太`】  

自闭长门经防秋罗衣湿尽泪还流一种蛾眉明月夜南宫歌吹【`一作管`】北宫愁  

同前　　　　　　　　　　齐　澣  

宫殿沉沉月欲分昭阳更漏不堪闻瑚枕上千行泪不是思君是恨君【`一作半是思君半恨君`】  

同前　　　　　　　　　　刘　臯  

营营孤思逼寂寂长门夜【`一作夕`】妾妬亦知非【`一作君`】君恩那不借【`一作惜`】携琴就玉堦调悲声未谐将心寄【`一作记`】明月流影入君懐  

同前　　　　　　　　　　刘言史  

独坐炉边结夜愁暂时恩去亦难收【`一作留`】手持金筯垂红泪乱拨寒灰不举头  

同前　　　　　　　　　　耿　纬  

闻道昭阳宴嚬蛾落叶中清歌逐寒月遥夜入深宫  

同前　　　　　　　　　　杨　衡  

丝声繁兮管声急珠帘不卷风吹入万遍凝愁枕上听千廻命花间立望望昭阳信不来廻眸独掩红巾泣  

同前　　　　　　　　　　刘　缓  

雨滴梧桐秋夜长愁心和泪【`一作雨`】到昭阳啼痕不学君恩断拭却千行更万行  

同前　　　　　　　　　　刘得仁  

争得一人闻此怨长门深夜有妍姝早知雨露翻相误只挿荆钗嫁匹夫  

同前　　　　　　　　　　　张乔【`一作刘驾`】  

御泉长绕鳯凰楼自【`一作只`】是恩波别处流闲蝶舞衣归未得夜来砧杵六宫秋  

同前二首　　　　　　　　王贞白  

寂寞故宫春残灯晓尚存从来非妾过【`一作妬`】偶尔失君恩花落伤容鬂莺啼惊梦魂翠华如可待应免老长门  

二  

叶落长门静苔生永巷幽相思对明月独坐向空楼銮驾迷终转蛾眉老自愁昭阳歌舞伴此夕未知秋右长门怨诗刘臯耿纬杨衡刘缓王贞白第二首皆用昭阳字按昭阳乃赵飞燕事与陈后长门宫不相闗此所未详  

长信宫【`一作婕妤怨`】　　　　　　崔国辅  

长信宫中草年年愁处生为【`一作时又作故`】侵珠履迹不使玉堦行  

同前【`一作长信怨`】　　　　　　　王昌龄  

金井梧桐秋叶黄珠帘不卷夜来霜薰笼【`一作金炉`】玉枕无顔色卧听南官【`一作宫中`】清漏长  

二  

奉箒平明秋【`一作金`】殿开且【`一作暂`】将团扇共徘徊玉顔不及寒鸦色犹带昭阳日影来  

右三首此集元在长门怨中今以文粹及郭茂倩乐府改作长信宫  

同前　　　　　　　　　　田　氏  

团圆手中扇昔为君所持今日君弃捐复值秋风时悲将入箧笥自叹知何为  

同前　　　　　　　　　　刘方平  

梦里君王近宫中河汉髙秋风能再热团扇不辤劳  

同前　　　　　　　　　　王昌龄  

芙蓉不及美人妆水殿风来珠翠香谁问【`一作分`】含啼掩秋扇空悬明月待君王  

二  

西宫夜静百花香欲卷珠帘春恨长斜抱云和深见月胧胧树色隠昭阳  

昭君怨　　　　　　　　梁简文帝  

玉艶光瑶质金钿婉黛红一去葡萄观长别披香宫秋檐照汉月愁帐入胡风妙工偏见诋无由情恨通  

同前　　　　　　　　　　沈　约  

朝发披香殿夕济汾隂河于兹懐九折自此敛双蛾霑妆如【`一作凝`】湛露绕脸【`一作臆`】状流波日见奔沙起稍觉转蓬多胡风犯肌骨非直伤绮罗衔涕试南望关山郁嵯峨始作伤春曲终成苦寒歌唯有三五夜明月蹔经过  

同前　　　　　　　　　　武陵王  

塞外无春色边城有夙霜谁堪览明镜持许照红妆  

同前　　　　　　　　　　何　逊【`一何妥`】  

昔闻别鹤弄已自轸离情今来昭君曲还悲秋草并  

同前　　　　　　梁王叔英妻刘氏  

一生竟何定万事良【`一作最`】难保丹青失旧仪玉匣成秋草想妾辞关泪至今犹未燥汉使汝南还殷勤为人道  

同前二首　　　　　梁范静妻沈氏  

早信丹青巧重赂【`一作货`】洛阳【`毛延夀长安人作洛阳非`】师千金画【`一作买`】蝉鬓百万写蛾眉  

二  

今朝犹汉地明旦入胡关髙堂歌吹少逰子梦中还【`一作情寄南云反思逐北风还`】  

同前　　　　　　　　　梁施荣泰  

重罗下椒阁举袖拂胡尘寂寞【`一作唧唧`】抚心叹蛾眉误杀人  

同前　　　　　　　　　　张正见  

塞树暗胡尘霜楼明汉月泪染上春衣忧变华年发  

同前　　　　　　　　　　隂　铿【`一作陈昭`】  

跨鞍今永诀垂泪别亲賔汉地随行尽胡关逐望新交河拥寒雾【`一作露`】陇日【`一作首`】防沙尘唯有孤明月犹能送逺【`一作逺送`】人  

同前二首　　　　　　　　庾　信  

拭啼辞戚里廻顾望昭阳镜失菱花影钗除却月梁围腰无一尺垂泪有千行緑衫承马汗红袖拂秋霜别曲真多恨哀弦须更张  

二  

敛眉光禄塞遥望夫人城片片红妆落双双泪眼生氷河牵马度雪路抱鞍行朔风入骨冷夜月照心明方调琴上曲变作胡笳声  

同前　　　　　　　　　　陈后主  

图形汉宫里遥聘单于庭狼山聚云暗龙沙飞雪轻笳吟度陇咽笛转出关鸣啼妆塞【`一作寒`】叶下初月愁眉生【`一作愁眉初生月`】只余马上曲犹作别时声  

同前　　　　　　　　　　薛道衡  

我本良家子充选入椒庭不防女使进更失画师情蛾眉非本质蝉鬂改真形専由妾命薄【`一作蹇`】误使君恩轻啼霑【`一作落`】渭桥路叹别长安城夜依【`一作今夜`】寒草宿朝逐【`一作朝朝`】转蓬征却望闗山逈前瞻沙漠平胡风带秋月嘶马杂笳声毛裘易罗绮氊帐代帷屏自知莲脸歇羞看菱花明钗落终应弃发【`一作髻`】解不须萦何用单于重讵假阏氏名駃騠聊强食桐酒未能倾心随故乡断愁逐塞云生汉宫如有忆为视旄头星  

同前　　　　　　　　　　卢照隣  

金殿思中絶交河使渐稀肝肠随【`一作辞`】玉辇形影向金微汉宫草应緑胡庭沙正飞愿逐三秋鴈年年一度归  

同前　　　　　　　　　　骆賔王  

敛容辞豹尾缄恨【`一作怨`】度龙鳞金钿明汉月玉筯染胡尘妆【`一作古`】镜菱花暗愁眉栁叶颦唯有清笳曲时闻芳树春  

同前　　　　　　　　　　张文琮  

我途飞万里廻首望三秦忽见天山雪还疑上苑春玉痕垂泪粉【`一作粉涙`】罗袂拂胡尘为得夣中曲还悲逺嫁人  

同前二首　　　　　　　　董思恭  

琵琶马上弹行路曲中难汉月正南逺燕山直北寒髻鬟风拂乱【`一作散`】眉黛雪沾残斟酒红顔改【`一作尽`】徒劳握镜看【`一作何劳镜里看`】  

二  

新年犹尚小那堪逺聘秦裾衫沾马汗眉黛染胡尘举眼无相识路逢皆异人唯有梅将李犹带故乡春  

同前三首　　　　　　　　陈方虬  

汉道今【`一作初`】全盛朝廷足武臣何烦【`一作湏`】薄命妾辛苦逺和亲  

二  

揜涕辞丹鳯衔悲向白龙单于浪惊喜无复旧时容  

三  

塞外无青草【`一作胡地无花草`】春来不似春自然衣带缓非是覔【`一作为`】腰身  

同前　　　　　　　　　　郭元振  

闻有河南【`一作南河`】信传言杀画师始知君念【`一作恵`】重更复惜【`一作遣尽`】蛾眉  

同前  

衔悲出汉闗落泪洒胡鞍闗榆三夏冻塞栁九春寒眉任愁中结腰随带里寛别曲易凄断哀不忍弹  

同前　　　　　　　　　　顾朝阳  

莫将铅粉匣不用镜花光一去边城路何情更画妆影销胡地月衣尽汉宫香妾死非关命都【`一作抵`】缘怨断肠  

同前　　　　　　　　　　上官仪  

玉关春色晓【`一作晩`】金河路防千琴悲桂条上笛怨栁花前雾掩临妆鳯【`一作月`】风惊入鬓蝉缄书待还使泪尽白髙【`一作云又作日`】天  

同前二首　　　　　　　　李　白  

汉家秦地月流影送明妃一上玉关道天涯去不归汉月还从东方出明妃西嫁无来日焉支长寒雪作花娥眉顦顇没胡沙生乏黄金枉圗画死留青塜使人嗟  

二  

昭君拂玉鞍上马啼红颊今日汉宫人明朝胡地妾  

同前二首　　　　　　　　储光羲  

日暮惊沙乱雪飞旁人相劝易罗衣强来前帐看歌舞共待单于夜猎归  

二  

胡王知妾不胜悲乐府皆传汉国词朝来马上箜篌引稍似云【`一作宫`】中闲夜时  

同前　　　　　　　　　　释皎然  

自倚婵娟望主恩谁知美恶忽相翻黄金不买汉宫貌青塜空埋胡地魂  

同前　　　　　　　　　　梁氏琼  

自古有【`一作无`】和亲天移【`一作贻`】到妾身朔【`一作胡`】风嘶去马汉月吊行轮衣薄狼山雪妆成虏塞春回看父母国生死毕胡尘  

同前　　　　　　　　　　白居易  

明妃风貌最娉婷合在椒房应四星只得长【`一作当`】年备宫掖何曽専夜奉帐【`一作帏`】屏见踈从道迷图画知屈那教配虏庭自是君恩薄如纸不湏一向恨丹青  

同前二首【`时年十七`】  

满面胡沙满面风眉销残黛脸销红愁苦辛勤顦顇尽如今却似画圗中  

二  

汉使却廻慿寄语黄金何日赎蛾眉君王若问妾顔色莫道不如宫里时  

班婕妤怨　　　　　　　梁孔翁归  

长门与长信日暮九重空雷声听隠隠车响絶笼笼【`一作珑珑`】恩光随妙舞团扇逐秋风铅花谁不见【`一作慕`】人意自难同【`一作终`】  

同前　　　　　　　　　梁刘孝绰  

应门寂已闭非复后庭时况在青春日萋萋緑草滋妾身似秋扇君恩絶履綦谁【`一作讵`】忆逰轻辇徒令【`一作从今`】贱妾辞  

同前　　　　　　　　　梁何思澄  

寂寂长信晩雀声愁洞房蜘蛛网髙阁駮藓长廊虚殿帘帷寂小堦花蘂香悠悠视日暮还复守【`一作拂`】空床  

同前　　　　　　　梁徐俳妻刘氏  

日暮应门闭愁思百端生况复昭阳近风传歌吹声宠移真【`一作终`】不恨谗枉太无情抵言争分理非妬【`一作独`】舞腰轻  

同前　　　　　　　　　　陈隂铿  

栢梁新宠盛长信昔恩倾谁为诸人巧【`一作诗书重`】翻为歌舞轻花月分窓进苔草共堦生睫【`一作妾又作忆`】泪衫前满单眠魂【`一作梦`】里惊可惜逢秋扇何用合欢名  

同前　　　　　　　　　　崔　湜  

不分君恩断新妆视镜中容华尚春日娇色已秋风枕席临灯【`一作窓`】晓屏帐【`一作帷屏`】向月空年年后庭树荣落在深宫  

同前　　　　　　　　　　王　维  

宫殿生秋草君王宠【`一作恩`】幸疎那堪闻鳯吹门外度金轝  

同前　　　　　　　　　女郎刘云  

君恩不可再【`一作见`】妾岂如秋扇秋扇尚有时妾身永微贱莫言朝花不复落娇容防夺昭阳殿  

同前　　　　　　　　　　陈　标  

掌上恩移玉帐空香珠满眼泣春风飘零怨栁凋眉翠狼籍愁桃坠脸红鳯辇秪应三殿北鸾声不散五湖中笙歌处处廻天睠独自无情长信宫  

铜雀台　　　　　　　　　荀仲举  

髙台秋色晩铜雀【`一作直置又作直望`】已凄然况复归风便松声入管【`一作断`】弦泪逐梁尘下心随团扇捐谁堪三五夜空对月光圆  

同前　　　　　　　　　　张正见  

荒凉铜雀晩摇落墓田通云惨当歌日松吟欲舞风人疎瑶席冷曲罢繐帷空可惜年年【`一作将`】泪俱尽望陵中  

同前　　　　　　　　　　刘廷琦  

铜雀宫观委灰尘魏主园陵漳水濵即今西望犹堪思况复当时歌舞人  

同前　　　　　　　　　　贾　至  

日暮铜台静西陵鸟雀归抚心断絶听管泪霏微【`一作霏霏`】灵柩临期奠空床卷寝衣苍苍川上月应照妾魂飞  

同前　　　　　　　　　　马　戴  

魏宫歌舞地蝶戱鸟还鸣玉座人难想【`一作到`】铜台雨滴平西陵树不见漳浦草空生万恨尽埋此徒悬千载名  

同前　　　　　　　　　女郎张琰【`一作瑛`】  

君王冥漠不可见铜雀歌舞空徘徊西陵愤愤悲宿鸟髙殿沉沉闭青苔青苔无人迹红粉空自哀  

同前　　　　　　　　女郎程长文  

君王去后行人絶箫竽不响歌喉咽雄劒无威光彩沉寳琴零落金星灭玉堦寂寂坠秋露月照当时歌舞处当时歌舞人不廻化为今日西陵灰  

铜雀妓　　　　　　　　　何　逊  

秋风木叶落萧瑟管清望陵歌对酒向帐舞空城寂寂庭【`一作檐`】宇旷飘飘帷幔轻曲终相顾起日暮松栢声  

同前　　　　　　　　　　刘孝绰  

雀台三五日【`一作歌`】吹似佳期况复【`一作更对`】西陵晩松风吹繐【`一作飘素`】帷危断复续【`一作更接`】妾心伤【`一作心伤于`】此时谁言留客袂还【`一作翻`】掩望陵悲  

同前　　　　　　　　　　乔知之  

金阁早【`一作惜`】分香铅华不重妆空余强歌舞【`一作歌舞地`】犹是为君王哀调已絶曲艶不湏长共看西陵暮秋烟生白杨  

同前　　　　　　　　　　髙　适  

日暮铜雀逈秋【`一作幽`】深玉座清萧森松栢望委郁罗绮【`一作绮罗`】情君恩不再得【`一作再重`】妾舞为谁轻  

同前　　　　　　　　　　李　邕  

西陵望何及弦管徒在兹谁言死者益但令生者悲丈夫有余志儿女焉足私扰扰多俗情投迹互相师直节岂感激荒滛乃凄其颍水有许由西山有伯夷颂声何寂寥唯闻铜雀诗君举良未易永为后代嗤  

同前　　　　　　　　　　释皎然  

强开鐏酒向陵看忆得君王旧日欢不觉余歌悲自断非关艶色【`一作曲`】转声难  

同前　　　　　　　　　　朱　放  

恨唱歌声咽愁飜舞袖迟西陵日欲暮是妾断肠时  

同前　　　　　　　　　　刘方年  

遗令奉君王嚬蛾强一妆嵗移陵树色恩在舞衣香玉座生秋气铜台下夕阳泪痕沾井干舞袖为谁长  

同前　　　　　　　　　　欧阳詹  

萧条登古台廻首黄金屋落叶不归林髙陵永为谷妆容徒自丽舞态阅谁目惆怅繐帷空【`一作鸣咽练帐前`】歌声苦于哭  

湘妃怨　　　　　　　　　陈　羽  

二妃愁【`一作怨`】处云沉沉二妃怨【`一作哭`】处湘江【`一作水`】深商人酒滴庙前草萧索【`一作飒`】风生斑竹林  

同前　　　　　　　　　　王贞白  

舜欲省蛮陬南巡非逸逰九山沉白日二女泣沧洲目极楚云断恨深湘水流至今闻鼔瑟咽絶不胜愁  

## 文苑英华卷二百五

　　宋　李昉等　编乐府十四  

古意三十三首　　　　拟古十四首  

古意三首　　　　　　　　梁吴均  

杂虏冦铜鞮征役去三齐扶山剪踈勒傍海扫沉黎光夜悉如【`一作挥`】电【`一作劒光夜如电`】马汗尽成泥何当见天子画地取关西  

此诗一百九十六卷重出今已削去注异同为一作二  

匈奴数欲尽仆在玉门关莲花穿劔锷秋月掩刀环春机鸣窈窕夏木思【`一作鸟鸣`】绵蛮中人坐相望狂夫终不还  

三  

西都盛冠盖九逵尘雾塞中有恶少年伎能専自得玉鞭莲花纽金苣流星勒聊为路旁人写鞚长楸北  

同前　　　　　　　　　　王僧孺  

青丝【`一作控`】被燕马紫艾饰吴刀朝风吹锦帯晩【`一作落`】日暎珠袍陆离关右客照耀山西豪虽非学诡遇终是任逄遭人生会有死得处如鸿毛寕能若【`一作偶`】鸡鹜寂寂隠蓬蒿  

同前　　　　　　　　　　刘孝绰  

燕赵多佳丽白日照红妆荡子十年别罗衣双帯长春楼怨难守玉堦悲自伤复此归飞燕【`一作对此飞归燕`】衔泥绕曲房差池入绮幙上下傍雕梁故居犹尚尔故人何【`一作安`】可忘相思昏望絶宿昔梦容光魂交忽在御转侧定他郷徒然顾【`一作愿`】枕席谁与同衣裳空使兰膏夜炯炯对繁霜  

此诗二百四十七卷重出今已削去注异同为一作同前  

逶迤临云雨蛾眉戏琼【`一作瑶`】台对酒自娇笑君王肯下来击鼓雷阗阗选妓纷呈才锡宴池上子精魄醉不廻指日穷所乐岂知殷运开孤舟一遥放层构成尘埃  

长安古意一首　　　　　　卢照隣  

长安大道连狭斜青牛白马七香车玉辇纵横过主第金鞭络绎向侯家龙衔寳盖承朝日鳯吐流苏帯晩霞百丈逰丝争绕树一群娇鸟共啼花啼花戱蝶千门侧碧树银台万种色道交窓作合欢双阙连甍垂凤翼梁家画阁天中起汉帝金茎云外直楼前相望不相知陌上相逄讵相识借问吹箫向紫烟曽经学舞度芳年得成比目何辞死愿作鸳鸯不羡仙比目鸳鸯真可羡双去双来君不见生憎帐额綉孤鸾好取开帘帖双燕双燕双飞绕画梁罗帷翠被郁金香片片行云着蝉鬓纎纎初月上鵶鬟淡黄粉白车中出含娇含态情非一妖童寳马铁连钱倡妇盘龙金屈膝御史府中乌夜啼廷尉门前雀欲栖隠隠朱城临玉道遥遥翠幰没金堤挟弹飞鹰杜陵北探丸借客渭桥西俱邀侠客芙蓉劔共宿倡家桃李蹊倡家日暮紫罗裙清歌一转口氛氲北堂夜夜人如月南陌朝朝骑似云南陌北堂连北里五剧三条控三市弱栁青槐拂地垂佳气红尘暗天起汉代金吾千骑来翡翠屠蘓鹦鹉杯罗襦寳帯为君觧燕歌赵舞为君开别有豪华称将相转日回天不相让意气由来排灌夫専权判不容萧相専权意气本豪雄青虬紫燕坐生风自矜歌舞长千载自谓骄奢陵五公节物风光不相待桑田碧海须臾改昔时金阶白玉堂即今唯见青松在寂寂寥寥杨子居年年嵗嵗一牀书独有南山桂华发飞来飞去袭人裾  

古意二首　　　　　　　　沈佺期  

卢家少【`一作小`】妇郁金堂海燕双栖玳瑁梁九月寒砧催木叶十年征戍忆辽阳白狼河北军【`一作音`】书断丹凤城南秋夜长谁谓含情【`一作愁`】独不语【`一作见`】更教明月对【`一作照`】流黄  

二  

八月凉风动髙阁三千【`一作千金`】丽人卷绡幕已怜地上歇芳菲不见君恩复摇落世上荣枯如转蓬朝随阡陌暮云中飞燕恃宠昭阳殿班姬饮恨长信宫长信宫昭阳殿春来歌舞妾自知秋至帘栊君不见古时嬴女厌世纷学吹凤箫乗防云含情转睐向萧史千载红顔持赠君  

同前　　　　　　　　　　邢象玉  

家中酒新熟园里木初荣停杯欲取醉悒然思友生忽闻有竒客何姓复何名嗜酒陶彭泽能琴阮歩兵何须问寒暑径共坐山亭举袂祛啼鸟扬巾扫落英心神无俗累歌咏有新声新声是何曲沧浪之水清  

同前【`和李侍郎`】　　　　　　　　乔知之  

妾家巫山隔汉川君度南庭向胡苑高楼迢逓想金天河汉昭回更凄然夜如何其夜未央闲花照月愁洞房自矜夫壻胜王昌三十曾作侍中郎一从流落戍渔阳懐哉万恨结中肠南山羃羃兔丝花北陵青青女萝树由来花叶同一根今日枝条分两处三星差池光照灼北斗西指秋云薄茎枯緑谢叶憔悴香消花尽色零落美人长叹艶容萎含情收取摧折枝调丝独弹声未移【`一作调弦独坐朱顔移`】感君行坐星嵗迟闺中宛转今若斯【`一作苦思`】谁能为报征人知  

同前　　　　　　　　　　吴少防  

洛阳芳草向春开洛阳女儿平旦来流车走马纷相催推【`一作折`】芳瑶草向曲台曲台自有千万行重花累叶间垂杨北林朝日锦明光南国防风苏合香可怜窈窕女下作邯郸倡妙舞轻回拂长袖髙歌浩唱发清商歌终舞罢欢无极乐往悲来长叹息阳春白日不少留红荣【`一作花`】碧树无顔色碧树风花先春度珠帘粉泽无人顾如何年少忽迟暮坐见明月与白露白露明月夜已寒香衣锦帯空珊今日阳春一妙曲凤凰楼上与君弹  

同前　　　　　　　　　　蒋　洌  

昨夜巫山中失却阳台女今日妆阁里独伴楚王语  

同前　　　　　　　　　　常　建  

井底玉氷动地明琥珀辘轳青丝索仙人骑凤披防霞挽上银瓶照天阁黄金作身双飞龙口衔明月喷芙蓉一时渡海望不见晓上青楼十二重  

同前　　　　　　　　　　崔　颢  

十五嫁王昌盈盈出畵堂自矜年正小复倚壻为郎舞爱前溪緑歌怜子夜长闲时鬬百草度日不成妆  

同前六首　　　　　　　　崔国辅  

遗却珊瑚鞭白马骄不行章台折杨柳春日路旁情此诗一百九十四卷重出今已削去  

二  

玉笼薰罗裳着罢眠洞房不能春风里吹却兰麝香  

三  

湖南与君别湖北忆君归湖里鸳鸯起双双他自飞  

四  

种棘遮蘼芜畏人来摘杀比至狂夫还看看几花发  

五  

归来日尚早却欲向芳洲渡口水流急回船不自由  

六  

净扫黄金堦飞霜厚如雪下帘弹箜篌不忍见秋月  

同前　　　　　　　　　　李　颀  

男儿事长征生作【`一作小`】幽燕客赌【`一作覩`】胜马蹄下由来轻七尺杀人莫敢前鬓如猬毛磔黄金陇底白云飞未得报恩不得归辽东小妇年十五惯弹琵琶防歌舞合为羌笛出塞声使我三军泪如雨  

同前　　　　　　　　　　崔　曙  

緑笋総成行红花亦成子能当此时好独自幽闺里夜夜苦更长愁来不如死  

同前　　　　　　　　　　崔　萱  

灼灼叶中花夏萎春又芳明明天上月蟾缺圆复光未如君子情朝违夕已忘玉帐枕犹暖纨扇思何长愿因西南风吹上玳瑁床娇眠锦衾里宛转双鸳鸯  

同前　　　　　　　　　　戴休珽  

穷秋朔风起沧海愁隂涨敌骑掠河南汉兵屯防上羽书惊沙漠刁斗諠亭障关塞何苍茫边烽逓相望弱龄负雄节侠客多招访投笔弃书生提戈逐飞将防剑照霜白怒髪冲冠壮防立万里功视君封侯相  

同前　　　　　　　　　　权徳舆  

家人强进酒酒后能忘情持杯未饮时众感纷已盈明月照我旁【`一作房`】庭柯振秋声空庭白露下枕席凉风生所思万里余水濶山纵横佳期凭梦想未晓愁鸡鸣愿得一心人当年欢乐并长筵映玉爼素指【`一作手`】弹秦筝睇呈巧笑惠音激凄清此愿良未果永懐空如酲  

同前三首【`戏赠陆大夫十二丈`】　　　　孟　郊  

莲子不可得荷花生水中犹胜道旁栁无事【`一作时`】荡春风  

二  

緑萍与荷叶同在一泉【`一作此一作水`】中风吹荷叶在緑萍西复东  

三  

莲花不开【`一作叶未开`】时苦心终日卷春水【`一作风`】徒荡漾荷花未开展  

同前　　　　　　　　　　张夫人  

辘轳晓转素丝绠桐声夜落苍苔塼涓涓吹溜若时雨濯濯佳蔬非用天丈夫不觧此中意抱瓮当时徒自贤  

同前　　　　　　　　　　梁　锽  

妾家巫峡阳罗帐寝银床晓日临乆春情引梦长落钗仍在鬓防汗欲消黄纵使朦胧觉魂逰逐楚王  

同前　　　　　　　　　　刘　商  

逹曙寝衣冷开门霜露凝风吹昨夜泪一片枕前氷  

同前　　　　　　　　　　贾　岛  

碌碌复碌碌百年双转毂志士中夜心良马白日足俱为不等闲谁是知音目眼中两行泪曾吊三献玉  

拟古【`此诗已见二百三卷`】　　　　　　刘孝威  

同前【`此诗已见二百六卷`】　　　　　　辛徳源  

同前　　　　　　　　　　崔　融  

饮马临浊河浊河深不测河水日东注河源回西极思君正如此谁为生羽翼日夕大川隂云霞千里色所思在何处宛在机中织离梦当有魂愁容定无力夙龄负竒志中夜多叹息防劔斩长榆弯弧射小棘班张固非拟卫霍行可即寄谢闺中人努力加飡食  

同终南山拟古　　　　　　胡师耽  

结庐终南山西北望帝京烟霞乱鸟道劣见长安城宫雉互相暎双阙云间生钟鼔沸阊阖笳管咽承明朱门临槐路紫盖飞纵横望望未极已瓮牖秋风惊岩岫草木黄飞鴈遗塞声坠叶积幽迳繁露垂荒庭瓮中酒新熟涧谷塞虫鸣且对一壶酒安用世间名寄言市朝客君王乐太平  

拟古　　　　　　　　　　何思澄  

故交不可忘犹如兰桂芳新知虽可悦不异茱萸香妾有凤鶵【`一作皇`】曲非无陌上桑荐君君不御抱琴自悲凉同前赠陈子昻【`此诗见二百四十九卷`】　乔知之  

同前三首　　　　　　　　徐彦伯  

读书三十载驰骛周六经儒衣干时主忠防献阙庭一朝奉休盼从容厠羣英束身趋建节秉笔坐承明廨署相填咽寮史纷纵横五日休澣时屠苏绕玉屏橘花覆北沼桂树交西荣树栖两鸳鸯含春向我鸣皎洁绮罗艶便娟丝管清扰扰天地间出处各有情何必岩石下枯槁闲此生  

二  

遥裔烟屿鸿双影旦夕同交翰倚沙月和鸣弄江风茝若茂芳序君子从逺戎云生隂海没花落春潭空红泪掩促柱锦衾罗熏笼自伤琼草緑讵惜铅粉红裂帛附双燕为余向辽东  

三  

頽光无淹晷逝水有迅流緑苔纷易歇红顔不再求歌笑当及春无令壮志秋弱年仕关辅门豁王【`疑`】御沟敷愉东城际婉变南陌头荷花娇緑水杨叶暖青楼中有緑【`疑作绮`】罗人可怜名莫愁画屏绕金膝珠帘悬玉钩纎指调寳瑟泠泠哀且柔赠君鸳鸯帯因以鹔鹴裘向晓吟日坐闺夕秉烛逰无作北门客咄咄懐百忧  

同前　　　　　　　　　　李　白  

生者如过客死者如【`一作为`】归人天地一逆旅同悲万古尘月兔空药扶桑已成薪白骨寂无语【`一作言`】青松岂知春前后皆叹息浮云何足珍  

同前　　　　　　　　　　释皎然  

日出天地正煌煌辟晨曦六龙驱羣动古今无尽时夸父亦何愚兢走先自疲饮干咸池水折尽长桑枝渴死化爝火嗟嗟徒尔为空留邓林在折尽【`一作推折`】令人嗤  

同前【`郭茂倩乐府作东飞伯劳歌`】　　　　李　暇  

秦王龙劔燕后琴珊瑚寳匣镂双心谁家儿女抱香枕开衾灭烛愿侍寝琼窓半上金镂帱轻罗隠面不障羞青绮帐中坐相忆红罗镜里见愁色檐花照月莺对栖空将可怜暗中啼  

同前　　　　　　　　　　孟　简  

劔客不夸貎主人知取心但营纎毫义肯计千万金勇发看鸷击愤来聴虎吟平生贵酬徳刃敌无幽深  

同前　　　　　　　　　　顾　况  

龙劔昔蔵影送雄留其雌人生阻欢会神物亦别离碧树感秋落佳人无还期夜琴为君咽浮云为君滋爱而伤不见使星徒参差【`集作星汉徒参差`】  

## 文苑英华卷二百六

　　宋　李昉等　编乐府十五  

飞来双白鹤三首　　　黄鹤一首  

乌生八九子一首　　　乌夜啼六首  

乌啼曲二首　　　　　乌栖曲篇六首  

晩栖乌一首　　　　　雉子斑四首  

射雉词一首　　　　　朱鹭四首  

鬬鸡篇五首　　　　　鸣鸡篇五首  

东飞百劳歌四首　　　燕三首  

野田黄雀行四首　　　沧海雀一首  

雀乳空城中一首　　　空城雀四首  

飞来双白鹤【`一作鹄庄子鹄鹤通用`】　梁孝元帝  

紫盖学仙成能令吴市倾逐舞随踈节闻琴应别声集田遥赴影隔雾近相鸣时从洛浦渡飞向辽东城  

同前　　　　　　　　　　吴迈逺  

可怜双白鹤【`一作鹄`】双双絶尘氛连翩弄光景交颈想【`一作逰`】青云逄罗复逄缴雌雄一旦分哀声流海曲孤呌出江濆岂不慕前侣为尔不及羣歩歩一零泪千里犹待君乐哉新相知悲来生别离持此百年命共逐寸隂移譬如空山草零落心自知  

同前　　　　　　　　　　虞世南  

飞来双白鹤奋翼逺凌烟俱栖集紫盖一举背青田飏影过伊洛流声入管弦鸣俦【`一作羣`】倒景外刷羽阆风前映海疑浮雪拂涧泻飞泉燕雀寜知去蜉蝣不识还何言别俦侣从此间山川顾歩已相失徘徊反自怜危心犹警露哀响讵闻天无因振六翮轻举复随仙  

黄鹤　　　　　　　　　　沈佺期  

黄鹤佐丹凤不能群白鹇拂云逰四海弄影到三山遥忆君轩上来下天地间明珠世不重知有报恩环  

乌生八九子　　　　　　　刘孝威  

城上乌一年【`一作生子`】八九雏枝轻巢本狭风多叶早枯氄毛不自暖张翼强相呼金柝严兮翠楼肃蜃壁光兮椒泥馥虞机衡网不得施猜鹰鸷隼无由逐永愿共栖曽氏冠同瑞周王屋莫啼城上寒犹贤野中宿羽成翮备各西东丁年赋命有穷通不见高飞帝辇侧逺托日轮中尚逄王吉箭犹婴后羿弓岂知变彩救燕质入夣祚昭公流声表师退集幕示营空灵台已铸像流苏时风  

乌夜啼　　　　　　　　梁简文帝  

緑草庭中望明月碧玉堂里对金铺鸣弦拨捩发初异挑琴欲吹众曲殊不疑三足朝含影直言九子夜相呼羞言独眠枕下泪托道单栖城上乌  

同前　　　　　　　　　　刘孝绰  

鹍弦且辍弄鹤操暂停挥别有啼乌曲东西各自飞倡人怨独守荡子殊未归忽闻生离唱【`一作曲`】中【`一作长`】夜泣罗衣  

同前　　　　　　　　　　庾　信  

促柱繁弦非子夜歌声舞态异前溪御史府中何处宿洛阳城头那得栖弹琴蜀郡卓家女织锦城头刘【`一作秦川窦`】氏妻讵不自惊长渡洛【`一作泪落`】到处【`一作头一作道`】啼乌何处【`一作恒夜`】啼  

同前  

桂树悬知逺风竿讵肯低独怜明月夜孤飞犹未栖虎贲谁见惜御史讵相携虽然【`一作谁言`】入弦管终是曲中啼  

乌栖曲　　　　　　　　　李　白  

姑苏台上乌栖时吴王宫里醉西施吴歌楚舞欢未毕青山犹衔半邉日银箭金壶漏水多起看秋月堕江波东方渐髙奈尔何  

同前　　　　　　　　　　刘　商  

绕林哑哑惊复栖含烟碧树高枝齐月明露湿枝亦滑城上女墙西月低愁人出户聴乌啼团团明月堕墙西月中有桂树日中有伴侣何不上天去一声啼到曙  

乌啼曲　　　　　　　　　顾　况  

玉房掣锁声翻叶银箭添泉霜绕【`一作绕霜`】堞毕逋拨剌日【`一作月`】衔城八九雏飞其母惊此是天上老鵶鸣我闻【`一作人间`】老鵶无此声摇风杂佩耿华烛夜聴羽人弹此曲东方曈昽赤日旭  

同前赠张评事　　　　　　杨巨源  

可怜杨叶复杨花雪净烟深碧玉家乌栖不定枝条弱城头夜半声哑哑浮萍流【`一作摇又作栖`】荡门前水任罥芙蓉莫堕沙  

乌栖曲四首　　　　　　梁简文帝  

接翮同发燕孤飞独向楚值雪已迷羣惊风复失侣  

二  

青牛丹毂七香车可怜今夜宿倡家倡家髙树乌欲栖罗帷翠被向【`一作任`】君低  

三  

浮云似帐月成【`一作如`】钩那能夜夜南陌头【`一作逰`】宜城醖酒今夜【`一作宜城投泊今行`】熟莫惜停鞍【`一作停鞍系马`】蹔栖宿  

四  

织成屏风金屈膝朱唇玉面灯前出相防意思望君怜谁能含羞不向前  

乌栖篇二首　　　　　　　梁元帝  

幄中清酒玛瑙钟裾邉杂佩琥珀龙欲【`一作虚`】持寄心【`一作君`】心不惜共指三星今何夕  

二  

浓黛轻红防花色还欲令人不相识金壶夜永谁【`一作此夜谁又作夜永讵`】能多【`一作过`】莫恃【`一作持`】奢用此【`一作比`】悬河  

晩栖乌　　　　　　　　　梁元帝  

日暮连翩翼俱向上林栖风多前乌驶云暗后羣迷路逺声难彻飞斜行未齐应从故郷返几过入兰闺借问倡楼妾何如荡子啼  

雉子斑　　　　　　　　　吴　均  

可怜雉子斑羣飞集野甸文章始陆离意气已惊狷幽并逰侠子直心亦如箭生死【`一作以死又作死节`】报君恩谁能孤恩昐  

同前　　　　　　　　　　张正见  

陈仓雉未飞敛翮依芳甸朱冠色尚浅锦臆毛初变雊麦且専塲排花聊勇战唯当度弱水不怯如臯箭  

同前　　　　　　　　　　毛处约  

春物始芳菲春雉正相追涧响连朝雊花光帯锦衣窜迹时移影惊媒或乱飞能使如臯路相追巧笑归  

同前　　　　　　　　　　江　总  

麦垄新秋来泽雉屡徘徊依花似叶妬拂草乍惊媒三春桃照李二月栁争梅暂往如臯路当令巧笑开  

射雉词　　　　　　　　　储光羲  

曝暄理新翳迎春射鸣雉原田遥一色臯陆旷千里逺闻咿喔声时见双飞起羃防踈蒿下毰毸深麦里顾敌乃忘生争雄方决死仁心贵勇义岂复能伤此超遥下故墟迢逓廻髙畤大夫昔何苦取笑欢妻子  

朱鹭　　　　　　　　　　王僧儒  

因风弄玉水映日上金堤犹持畏罗缴未得异鳬鹥闻君爱白雉兼同重碧鸡未能声似凤聊变色如珪愿识昆明路乗流饮复栖  

同前　　　　　　　　　　裴宪伯  

秋来惧寒劲嵗去畏氷坚羣飞向葭下奋羽欲南迁暂戏龙池侧时往凤楼前所叹恩光歇不得乆聮翩  

同前　　　　　　　　　　张正见  

金堤有朱鹭刷羽望沧瀛周诗振雅曲汉鼓发竒声时将赤鴈并乍逐彩鸾行别有翻潮处异色不相惊  

同前　　　　　　　　　　苏子卿  

玉山一朱鹭容与入王畿欲向天池饮还绕上林飞金堤晒羽翮丹水浴毛衣非贪葭下食懐恩自逺归  

鬬鸡　　　　　　　　　梁简文帝  

欢乐良无已东郊春可逰百花非一色新田多异流龙尾横津汉车箱赴戍楼玉冠初警敌芥羽忽猜俦十日骄既满九胜势恒遒脱使田饶见堪能说鲁侯  

同前　　　　　　　　　　刘孝威  

丹鸡翠羽张妬敌复【`一作得`】専翅中含芥粉距外耀金芒气逾上党列名贵【`一作愧`】下韝良祭桥愁魏后食跖忌齐王愿赐淮南药一使云间翔  

鬬鸡东郊道　　　　　　　禇　玠  

春郊鬬鸡侣捧敌两逄迎妬【`一作诡`】羣排袖出帯勇向场惊锦毛侵距散芥羽杂尘生还同战胜罢耿介寄前鸣  

看鬬鸡　　　　　　　　　王　褒  

躞蹀始横行意气欲相倾妬敌金芒起猜羣芥粉生入场疑挑战逐退似追兵谁知函谷下人去独开城  

寒食鬬鸡　　　　　　　　杜　淹  

寒食东郊上扬韝竞出笼花冠初照日芥羽正生风顾敌知心勇先鸣觉气雄长翘频扫阵利距屡通中飞毛遍緑野洒血渍芳丛虽然百战胜防自不论功  

鸡鸣髙树巅　　　　　　梁简文帝  

碧玉好名倡夫壻侍中郎桃花全覆井金门半隠堂时欣一来下复比双鸳鸯鸡鸣天尚早东乌定未光  

晨鸡髙树鸣　　　　　　　张正见  

晨鸡振翮鸣迥出擅竒声蜀郡随金马天津应玉衡摧冠验逺石【`集作古非`】系火【`用江逌事`】出连营争栖斜掲暮觧翼横飞度试饮淮南药翻上仙都树枝低且潮叶浅还承露枝低触严霜叶浅向朝阳猜羣怯寳劔勇战出花塲尚损黄金距谁论白玉珰长鸣逄晋帝恃气遇周王流名说鲁国分影入陈仓不复愁符朗犹能感孟尝  

赋鸡鸣篇　　　　　　　　岑徳润  

钟响应繁霜晨鸡锦臆张帘逈犹侵露枝髙已映光排空下朝掲奋翼上花塲雨晦思君子关开脱孟尝既得依云外安用集陈仓  

鸡鸣曲　　　　　　　　　李　廓  

星稀月没入【`一作上`】五更胶胶角角鸡初鸣征人牵马出门立辞妻【`一作妾`】欲向长安【`一作安西`】行再鸣引颈檐头下楼【`一作月`】中角声催上马才分地色第三鸣旌斾红尘已出城妇人上城乱招手夫壻不闻遥哭声长恨鸡鸣别时苦不遣鸡栖近窓户  

同前　　　　　　　　　　陈　陶  

鸡声春晓上林中一声惊落虾蟇宫二声唤破枕邉夣三声行人烟海红平旦慵将百雏语蓬松锦绣当阳处媿君饮食长相呼为君昼鸣下髙树  

东飞百劳歌　　　　　　　梁武帝  

东飞百劳西飞燕黄姑织女时相见谁家儿女对门居开顔发艶照里闾南窓北牖挂明光罗帷绮帐脂粉香女儿年纪十五六窈窕无双顔如玉三春已暮花从风空留可怜谁与同  

同前　　　　　　　　　　辛得源  

合欢芳树连理枝荆王神女乍相随谁家妖艶荡轻舟含娇转昐【`一作面`】骋风流犀枻兰桡翠羽盖云罗雾縠莲花带女儿年纪十六七玉面新妆映朝日落花从风俄度春空留可怜何处新  

此诗二百五卷重出今已削去注异同为一作  

同前　　　　　　　　　　张柬之  

青田白鹤丹山凤婺女嫦娥两相送谁家絶世绮帐前艶粉芳脂映寳钿窈窕玉堂褰翠幕参差绣户悬珠箔絶世三五爱红妆冶袖长裾兰麝香春去花枝俄易改可叹年光不相待  

拟古东飞百劳西飞燕　　　李　峤  

传书青鸟迎箫凤巫岭荆台数通夣谁家窈窕住园楼五马千金照陌头罗裙玉佩当轩出防翠施红竞春日佳人二八盛舞歌羞将百万呈双蛾庭前芳树朝夕改空驻妍华欲谁待  

鷰鷰于飞　　　　　　　　江　总  

二月春晖晖双鷰理毛衣衔花弄靃靡拂叶隠芳菲或在堂间戏多从幕上飞若作仙人履应向日南归  

双燕离　　　　　　　　　沈君攸  

双燕双飞双情相思容色自故心心不衰双入幕双出闱【`一作帷`】秋风去春风归幕上危双燕离衔羽一别涕泗垂夜夜孤飞谁相知左廻右顾还相慕翩翩桂水不忍度悬目挂心思越路萦郁摧折意【`一有终字`】不泄愿作孤鸾镜中絶【`一作镜鸾相对絶`】  

同前　　　　　　　　　　李　白  

双燕复双燕双飞令人羡玉楼珠阁不独栖金窓绣户长相见柏梁失火去因入吴王宫吴宫又焚荡雏尽巢亦空顦顇一身在孀雌忆故雄双飞难再得伤我寸心中  

野田黄雀行　　　　　　　萧　毂  

弱躯慙彩饰轻毛非锦文不如【`一作知`】鸿鹤【`一作鹄`】志非是凤凰羣作风随濯雨入曲应云空城旧侣絶沧海故朋分宁死明珠弹且避鹰将军  

同前　　　　　　　　　　李　白  

逰莫逐炎洲翠栖莫近吴宫燕吴宫火起焚尔窠炎洲逐翠遭网罗萧条两翅蓬蒿下虽【`一作纵`】有鹰鹯奈尔【`一作若`】何  

同前　　　　　　　　　　储光羲  

啧啧野田雀不知躯体防闲穿踈蒿下【`一作深蒿里`】争食复争飞穷老一犊【`一作頽`】舎枣多桑树稀无枣亦何【`一作犹可`】食无桑何以衣萧条穹苍暮相引时来归斜路岂不防渚田岂不肥水涨路且壊恻恻与心违  

野田雀【`一作野田黄雀行`】　　　　　僧贯休  

髙树风多吹尔巢落蒿深【`一作深蒿`】叶暖宜尔依泊莫近鹗类蛛网亦恶饮野田之清水食野田之黄粟深花中睡勃土【`一作土`】里浴如此即全胜啄太仓之谷而穿人之屋  

沧海雀　　　　　　　　　张　率  

大雀与黄口来自沧海区清晨啄原粒日夕归【`一作依`】野株虽忧鸷鸟击长懐沸鼎虞况复随时起【`一作化`】翻飞不可拘寄言挟弹子莫贱隋侯珠  

雀乳空城【`一作井`】中　　　　　刘孝威  

逺去条支国心知汉徳休【`一作优`】聊栖丞相府过令黄覇羞挟子须闲地空井共寻求辘轳丝绠絶桔橰金【`一作冬`】藓稠将怜羽翼长谁辞各背逰  

空城雀　　　　　　　　　李　白  

嗷嗷空城雀身计何戚促本与鹪鹩羣不随凤凰族提携四黄口饮乳未尝足食君糠粃余常恐乌鸢逐【`一作啄`】耻渉太行险羞营覆车粟天命有定端守分絶所欲  

同前　　　　　　　　　　刘　驾  

饥啄空城土莫近太仓粟一粒不【`一作未`】充肠却入小人【`一作公子`】腹且吊城下【`一作上`】客岂曽空【`一作几曽害`】尔族不闻庄辛语今日寒芜緑  

同前　　　　　　　　　　陈　陶  

古城蒙蒙花覆水昔日住人今住鬼野雀荒台遗子孙千年饮啄枯桑根不随海燕栢梁去应无玉环衔报恩近村红粟香压枝嗷嗷黄口诉朝饥生来未见凤凰语欲飞常怕蜘蛛丝断肠四隅天四絶清泉緑蒿无恐疑  

同前　　　　　　　　　　罗　隠  

雀入官仓中所食能损几所虑往复频官仓乃害尔鱼网不在天鸟网不张水饮啄要自然何必空城里  

## 文苑英华卷二百七

　　宋　李昉等　编乐府十六  

梁甫吟三首　　　　　白头吟三首  

游子吟五首　　　　　妾薄命九首  

妾安所居一首　　　　宛转歌三首  

古兴九首　　　　　　古曲一首  

古歌一首　　　　　　古词五首  

梁甫吟　　　　　　　　　陆　琼  

临淄佳丽地少小习名倡似笑唇朱动非愁眉翠扬掩抑随竽转和柔防瑟张轻扇屡回指飞尘亟绕梁寄言诸葛相此曲作难忘  

同前　　　　　　　　　　沈　约  

龙驾有驰防日御不【`一作无`】停隂星籥亟廻变气化坐盈侵寒花稍耿耿秋海【`一作塞`】日沉沉髙窓仄【`一作灰`】余火倾河驾腾参颷风折暮草惊箨【`一作竿`】霣层林时云霭空逺年氷【`一作渊水`】结清深奔枢岂易纽殊庭不可临懐仁每多意履顺孰能禁露清一唯促缓志且移心哀歌歩梁甫叹絶有遗吟【`一作音`】  

同前　　　　　　　　　　李　白  

长啸梁甫吟何时见阳春君不见朝歌屠叟辞棘津八十西来钓渭濵寕羞白髪照清【`一作緑`】水逄时吐【`一作壮`】气思经纶广张三千六百钩【`一作钓`】风期暗与文王亲大贤虎变愚不测当年颇似寻常人又【`一作君`】不见髙阳酒徒起草中长揖山东隆准公入门开说【`一作不拜`】骋雄辩两女辍洗来趋风东下齐城七十二指旄楚汉如旋蓬狂生落魄【`见郦食其传`】尚如此何况壮士当羣雄我欲攀龙见明主雷公砰訇震天鼓帝旁投壶多玉女三时大笑生【`一作开`】电光倐烁晦冥起风雨阊阖九门不可通以额叩关阍者怒白日不照吾精诚杞国无事忧天倾猰防磨牙竞人肉驺虞不折生草茎手接飞猱抟雕虎侧足焦原未言苦智者可卷愚者豪世人见我轻鸿毛力排南山三壮士齐相杀之用【`一作费`】二桃吴楚弄兵非【`一作无`】剧孟亚夫咍尔为徒劳梁甫吟声正悲张公两龙劔神物合有时风云感防起屠钓天【`一作大`】人屼当安之  

白头吟　　　　　　　　　张正见  

平生懐直道【`一作白首`】松桂比真【`一作贞`】风语黙妍媸际沉浮毁誉中防新恩易尽情去宠难终弹珠金市侧抵玉泰山东含香老顔驷执防异扬雄惆怅崔亭伯幽忧冯敬通王嫱没故【`一作胡`】塞班女弃深宫春苔封履迹秋叶夺妆红顔如花落槿鬓似雪飘蓬此时积【`一作即`】长叹少【`一作伤`】年谁复同  

同前　　　　　　　　　　刘希夷【`文粹作宋之问`】  

洛阳城中桃李花飞来飞去落谁家洛阳【`一作幽闺`】女儿好顔色行逄落花长叹息今年花开顔色改明年花开复谁在已见松栢摧为薪更闻桑田变成海古人无复洛阳东今人还对落花风年年嵗嵗花相似嵗嵗年年人不同寄言全盛红顔子应怜半死白头翁此翁白头真可怜忆昔红顔美少年光禄池台文锦绣将军楼阁画神仙公子王孙芳树下清歌妙舞落花前一朝卧病无相识三春行乐在谁邉宛转蛾眉能几时须臾鹤髪乱如丝但防古来歌舞地惟有黄昏鸟雀飞【`一作悲`】  

同前　　　　　　　　　　李　白  

锦水东北流波荡双鸳鸯雄巢汉宫月雌弄春草芳寕同万死碎绮翼不忍云间两分张此时阿娇正娇妬独坐长门愁日暮但愿君恩顾妾深岂惮黄金买词赋相如作赋得黄金丈夫好新多异心一朝将聘茂陵女文君因赠白头吟东流不作西归水落花辞条羞故林兎本无情随风任倾倒谁使女萝枝而来强萦抱两草犹一心人心不如草莫卷龙须席从他生网丝且留琥珀枕防有夣来时覆水再收岂满杯弃妾已去难重回古来得意不相负只今惟见青陵台  

游子吟　　　　　　　　　顾　况  

故枥思疲马故窠思迷禽浮云蔽我乡踯躅游子吟游子悲乆滞浮云欝东岑客堂无丝桐落叶如秋霖囏哉逺游子所以悲滞滛一为浮云词愤塞谁能禁驰归【`一作晖`】百年内惟愿展所钦胡为不归欤坐使年病侵未老霜绕鬓非狂火烧心大行何难哉北斗不可斟夜静星河出耿耿辰与参佳人夐青天尺素重于金泬寥羣动异黙诸境森苔衣上闲阶蟋蟀催寒碪立身计几悮道险无容针三年不还家万里遗锦衾夣魂无重阻离忧罔古今胡为不归欤辜负匣中琴腰下是何物牵纒旷登寻朝与名山期夕宿楚水隂楚水殊演漾名山窅岖嵚客从洞庭来婉娈潇湘深橘柚在南国鸿鴈遗其音下有碧草洲上有青橘林引烛窥洞穴凌波睥天琛蒲荷影参差鳬鹤雏淋涔浩歌惜芳杜散髪轻华簮胡为不归欤泪下沾衣襟鸢飞戾霄汉蝼蚁制鳣鱏赫赫大圣朝日月光照临圣主虽啓廸吾人分湮沉层城登【`一作发`】云韶王【`一作玉`】府锵球琳鹿鸣志丰草况复虞人箴  

同前　　　　　　　　　　李　益  

女羞夫婿薄客耻主人贱遭遇同众流低回愧相见君非青铜镜何事空照面莫以衣上尘不为心如练人生当荣盛待士勿言倦君看白日驰何异上箭  

同前　　　　　　　　　　孟　郊  

慈母手中线逰子身上衣临行密密缝意恐迟迟归谁言寸草心报得三春晖  

同前　　　　　　　　　　陈　陶  

栖乌喜林曙惊蓬伤嵗防关河三尺雪何处是天山朔风无重衣仆马饥且寒惨戚别妻子迟回出门难男儿值休明岂是长泥蟠何者为木偶何人侍金銮郁郁守贫贱悠悠亦无端进不圗功名退不处岩峦穷通在何日光景如跳丸富贵苦不早今人摧心肝誓期春之阳一振摩霄翰  

同前　　　　　　　　　　聂夷中  

萱草生堂阶游子行天涯慈亲倚门堂不见萱草花  

妾薄命篇　　　　　　　梁简文帝  

名都多雅【`一作丽`】质本自恃容姿荡子行不【`一作未`】至秋胡无定期玉貎歇红缕【`一作脸`】长嚬惯翠眉奁镜迷朝色钋缝【`一作缝鍼`】脆故丝本异摇舟咎何关窃虎疑生离谁拊背溘死讵来迟王嫱貎本絶踉跄入氊帏卢姬嫁日晩非复妙【`一作少`】年时转山犹可逐【`一作遂`】乌白望难期妾心徒自苦旁人防见嗤  

同前　　　　　　　　　　刘孝威  

去年从越障【`一作嶂`】今嵗没胡庭严霜封碣石惊沙暗井陉玉簮乆落鬓罗衣长挂屏浴蚕思洙【`一作□`】水挑桑忆郑坰寄书朝鲜吏留钏武安亭勿言戎夏隔但令【`一作念`】心契冥不见丰城剑千祀复同形  

同前　　　　　　　　　　刘元淑  

自从离别守空闺遥闻征战赴【`一作起`】云梯夜夜相思【`一作思君又作愁君`】辽海北【`一作外`】年年抛【`一作弃`】妾渭桥西阳春白日照空暖紫燕红【`一作衔`】花向庭满彩鸾琴里怨声多飞鹊镜前梳妆断谁家夫婿乆【`一作不`】从征应是渔阳别有情莫道红顔燕地少家家还似洛阳城且逐新人殊未归还令秋至夜霜飞北斗星前横旅【`一作度`】鴈南楼月下寒衣更【`一作夜`】深闻鴈肠欲絶独夜挑灯灯复灭暗啼罗帐空自怜梦度阳关向谁说每吟【`一作怜`】容貎宛如神何其【`一作如何`】薄命不如人愿君朝夕燕山至好作明年杨栁春  

同前　　　　　　　　　　李　白  

汉帝重阿娇贮之黄金屋咳唾落九天随风生珠玉宠极爱还歇妬深情却踈长门一歩地不肯暂回车雨落不上天覆水最难【`一作难再`】收君情与妾意各自东西流昔日芙蓉花今成素秋草以色事他人能得几时好  

同前　　　　　　　　　　权德舆  

昔住邯郸年尚少只是娇羞弄花鸟青楼碧纱大道邉緑杨日暮风袅袅婵姢玉貎二八余自矜【`一作怜`】顔色花不如丽质全胜秦氏女藁碪寕用専城居嵗去年来年渐长青蛾【`一作春`】红粉全堪赏玉楼珠箔但闲居南陌东城讵来往韶光日月看渐迟摽梅既落行有时寕知燕赵娉婷子翻嫁幽并游侠儿年年结束青丝骑出门一去何时至秋月空悬翡翠帘春帏懒卧鸳鸯被沙塞经时不寄书深闺愁独意何如花前拭泪情无限月下调弦【`一作琴`】恨有余别离苦多相见少洞房愁梦何由晓闲看双燕泪霏霏静对空床梦悄悄镜里红顔不自禁陌头香骑动春心为问佳期早晩是人人总觧有黄金  

同前　　　　　　　　　　孟　郊  

不惜十指为君千万弹常恐新声至【`一作发`】坐使故声残【`一作使我故曲残`】弃置今日悲即是昨日欢将新变故易将故为新难青山有蘼芜泪叶常不干空令后世【`一作代`】人采掇幽思攅【`一作思幽兰`】  

同前　　　　　　　　　　曹　邺  

薄命常恻恻出门见南北刘郎马蹄疾何处去不得泪珠不可收虫丝不可织知君緑桑下更有新相识  

同前　　　　　　　　　　卢　纶  

妾年初二八两度嫁狂夫薄命今犹在坚贞扫地无  

同前　　　　　　　　　　孟　郊  

薄命头欲白频年嫁不成秦娥未十五昨日事公卿岂有机杼力空传歌舞名妾専脩妇徳媒氏却相轻  

妾安所居　　　　　　　　曹　邺  

贱妾先无宠蛾眉进不迟一非西北丽无复南城期何因暂艶逸岂为乏妍姿徒有黄昏望宁遇青楼时惟惜应门掩方除永巷悲匡床终不共何由横自私  

宛转歌　　　　　　　　　江　总  

七夕天河白露明八月涛水秋【`一作青`】风惊楼中恒闻哀曲响塘上复有苦辛行不觧何意悲秋气直置【`一作致`】无秋悲自生不怨前堦促织鸣偏愁别路衣声别燕差池自有返离蝉寂寞讵含情云聚含【`一作懐`】清四望台月冷相思九重观欲题芍药诗不成来采芙蓉花已散金樽送曲韩娥起玉柱调丝【`一作`】楚妃劝【`一作叹`】翠眉结恨不复开寳鬓迎秋度【`一作风`】前乱湘妃拭泪洒贞筠行乐玩花【`一作防药浣衣`】何处人歩歩香飞金薄履盈盈扇掩瑚唇已言采桑期陌上复能觧佩就江濵竞入华堂要花枕争开羽帐奉华茵不惜独眠前下钩【`一作钓`】欲许便作后来薪后来暝暝同匡【`一作玉`】牀可怜顔色无比方谁能巧笑时【`一作特`】窥井乍取新声学绕梁宿处留娇堕黄珥镜前含笑弄明珰卷葹摘心心不尽茱萸折叶叶更芳已闻能歌洞箫赋讵是故爱邯郸倡  

拟古神女宛转歌二首　　　崔　液  

风已清月朗琴复鸣掩抑悲千态殷勤是一声歌宛转宛转和更【`一作且`】长愿为双鸿鹄比翼共翺翔  

二  

日已暮长檐鸟应度此时望君君不来此时思君君不顾歌宛转宛转那能异栖宿愿为形与影出入恒相逐  

古兴二首　　　　　　　　沈　徽  

蔓草自细防女萝始夭夭夤縁至百尺荣耀非一朝惠色髙碧岭流芳薄丹霄如何摧秀木正为余波漂茎朝【`一作叶`】落巗迹英蕤从风颷洪柯不足恃况乃托陵苕  

二  

长门【`一作安`】冨豪右信是天下枢戚里笙歌发禁门冠盖趋攀云无愧士唾地尽成珠日晏下双阙烟花乱九衢恩荣在片言零落亦须臾何意还自及曲池今已无  

同前三首　　　　　　冦坦母赵氏  

欝蒸更将半暑气煽飞阁骤雨满空来当轩卷罗幕度云开夕霁宇宙何清廓明月流素光轻风换炎铄孤鸾伤对影寳瑟悲别鹤君子去不还摇心欲何托  

二  

金菊延清霜玉壶多美酒良乆【`疑作人`】犹不归芳菲岂常有不惜芳菲歇但伤别离乆含情罢斟酌凝怨对窓牖  

三  

霁雪舒长野寒云半幽谷严风振枯条猿啼抱氷木所嗟游宦子少小荷天禄前程未云至凄怆对车仆嵗寒成咏歌日暮栖林朴不惮行险道空悲年运促  

同前　　　　　　　　　　常　建  

辘轳井上双梧桐飞鸟衔花日将没深闺女儿莫愁年玉指泠泠怨金碧石榴裙裾蛱蝶飞见人不语颦蛾眉青丝红丝杂緑丝织成锦衾当为谁  

同前　　　　　　　　　　薛　据  

日中望双阙【`疑`】轩盖扬飞尘鸣佩初罢朝自言皆近臣光华满道路意气安可亲归来宴髙堂广筵罗八珍仆妾尽绮罗歌舞夜逹晨四时固相代谁能乆要津已看覆前车未见易后轮丈夫须兼济岂得乐一身君今皆得志肯顾顦顇人  

同前　　　　　　　　　　李嘉祐  

十五小家女双鬟人不知【`一作如`】蛾眉暂一见可直千万资【`一作金余`】自从得向蓬莱里出入金舆乗玉趾梧桐树上春鵶鸣晓伴君王犹未起莫道君恩长不休婕好团扇苦悲秋君看魏帝邺都里惟有铜台漳水流  

同前　　　　　　　　　　聂夷中  

片玉一尘轻粒粟山丘重唐虞贵民食秪是勤播种前圣后圣同今人古人共一嵗如苦饥金玉何所用【`集作将何用`】  

古曲　　　　　　　　　　王　褒  

青楼临大道游侠尽淹留陈王金被马秦女桂为钩驰轮洛城巷鬬鸡南陌头薄暮飞尘起聊为清夜逰  

古歌　　　　　　　　　　沈佺期  

落叶流风向玉台寒釭愁【`一作夜寒秋`】思洞房开水晶帘外金波下云母窓前银汉廻玉堦隂隂苔藓色君王履綦难再得旋【`一作璇`】闺窈窕秋夜长绣户徘徊明【`一作秋`】月光燕姬防帐芙蓉色秦女金炉兰麝香北斗七星横夜半清歌一曲断君肠  

古词　　　　　　　　　　卫　象  

鹊血调弓湿未干鸊鹈新淬劔光寒辽东老将鬓成雪犹向旄头夜夜看  

同前三首　　　　　　　　于　鹄  

素丝帯金地窓间掬飞尘偷得凤凰钗门前乞行人  

二  

新长青丝髪哑哑言语黠随人敲铜镜街头救明月  

三  

东家新长儿与妾同时生并长两心熟到大相呼名  

同前　　　　　　　　　　曹　邺  

髙阙碍飞鸟人言是君家经年不归去爱妾面生花妾面虽有花妾心非女萝郎君不自重重【`一作教`】妾欲如何  

## 文苑英华卷二百八

　　宋　李昉等　编乐府十七  

陌上桑三首　　　　　采桑八首  

折杨栁十六首　　　　梅花落十首  

殿前生桂树一首　　　芳树十一首  

采莲十六首　　　　　采菊一首  

采菱三首　　　　　　青青河畔草二首  

陌上桑　　　　　　　　　呉　均  

嫋嫋陌上桑防陌复垂塘长条映白日细叶影【`一作隠`】鹂黄蚕饥妾复思拭泪且提筐故人去如【`一作寕知`】此离恨煎人肠  

同前　　　　　　　　　　王　筠  

人传陌上桑未晓已含光重重相防映软弱【`一作软软`】自芬芳秋胡始倚【`一作停`】马罗敷未满筐春蚕朝已老【`一作伏`】安得乆彷徨  

同前　　　　　　　　　　李　白  

游女缃绮衣春还事蚕作五马如花飞青丝结金络不知谁家子调笑来相谑妾本秦罗敷玉顔艶名都緑条映素手采桑向城隅使君且不顾况复论秋胡寒螀爱碧草鸣凤栖青梧托心自有处但怪旁人愚徒劳【`一作令`】白日暮高驾空踟蹰  

采桑　　　　　　　　　梁简文帝  

春色映空来先发水【`一作院`】邉梅细萍重叠长新花歴乱开连理傍淇水【`一作连珂往淇上`】接幰至藂台藂台可怜妾当窓望飞蝶忌跌行衫领熨斗成裙摄【`一作裭摄又作裾摄`】下牀着珠佩捉镜安花镊薄晩畏蚕饥竞采春桑叶寄语采桑伴讶今春日短枝髙手不及叶细笼难满年年【`一作年少`】将使君歴乱遣相闻欲知琴里意还赠锦中文何当照梁日还作入山云重门皆已闭方知客留袂可怜黄金络复似青丝系必也为人持谁令畏夫壻  

同前　　　　　　　　　　傅　縡  

罗敷试采桑出入城南旁裙裾【`一作绮裾`】映珠珥丝笼【`一作绳`】提玉筐度身攀叶聚耸腕及枝长空劳使君问自有侍中郎  

同前　　　　　　　　　　张正见  

春楼曙鸟惊蚕妾初晴迎风金珥落白日玉钗明徙顾移笼影攀钩动钏声叶髙知手弱枝软觉身轻人多羞借问年少却逄迎恐疑夫壻逺聊复答専城  

同前　　　　　　　　　　刘　邈  

倡妾【`一作女`】不胜愁结束下青楼逐伴西城路相携南陌头叶尽时移树枝髙乍易钩丝绳挂【`一作提`】且脱金笼写仍【`一作复`】收蚕饥日欲暮谁【`一作讵`】为使君留  

同前　　　　　　　　　　沈君攸  

南陌落光移蚕妾畏桑萎逐便牵低叶争多避小枝摘驶笼行满攀髙腕欲疲看金怯举意求心自可知  

同前　　　　　　　　　　刘希夷  

杨栁送行人青青入西秦秦家采桑女楼上不胜春盈盈防池【`一作水`】曲歩歩春芳緑红脸曜明珠绛唇含白玉廻首渭桥东遥怜树色同青丝映日落【`一作娇落日`】缃绮弄春风携笼长叹息逶迟【`一作迤`】恋春色看花若有情倚树疑无力薄暮思悠悠使君南陌头相逄不相识归去夣青楼  

同前　　　　　　　　　　李彦逺【`一作晖`】  

采桑畏日高不待春眠足攀条有余态那矜【`一作怜`】貎如玉千金岂不赠五马空踯躅何以变真性幽篁雪中緑  

同前　　　　　　　　　　江　遵  

为报踟蹰陌上郎蚕饥日晩妾心忙本来若爱黄金好不肯携笼自采桑  

折杨栁　　　　　　　　梁简文帝  

杨栁乱如丝攀折上春时叶密鸟飞碍风轻花落迟城髙短箫发林空画角悲曲中别无【`一作无别`】意并为【`一作是`】一相思  

同前　　　　　　　　　梁孝元帝  

巫山【`一作山髙`】巫峡长垂栁复垂杨同心且【`一作宜`】同折故人懐故乡山似莲花艶流如明月光寒夜猿声彻逰子泪沾裳  

同前　　　　　　　　　　徐　陵  

嫋嫋河堤树依依魏主营江陵有旧曲洛下作新声妾对长杨苑君登髙栁城春还应共见荡子太无情  

同前　　　　　　　　　　岑敬之  

将军始见知细桞绕营垂悬丝拂城转飞絮上宫吹塞门交度叶谷口暗横枝曲城攀折处惟言怨别离  

同前　　　　　　　　　　王　瑳  

塞外无春色上林桞已黄枝影侵宫暗叶彩乱星光陌头藏戏鸟楼上掩新妆攀折思为赠心期别路长  

同前　　　　　　　　　　江　緫  

万里音书絶千条杨桞结不误【`一作悟`】倡园花遥同故里【`一作天岭`】雪春心自浩荡春树聊攀折共此依依情无奈年年别  

同前　　　　　　　　　　杨　炯  

邉地迷【`一作遥`】无极征夫去不还秋容雕翠羽别泪损红顔望断流星驿心驰明月关藁砧何处在杨桞自堪攀  

同前　　　　　　　　　　卢照隣  

倡楼啓曙扉园桞正依依莺【`一作鸟`】啼知嵗隔条变识春归露叶凝愁黛【`一作啼脸`】风花落【`一作乱`】舞衣攀折将安【`一作聊将`】寄军中音【`一作书`】信稀  

同前　　　　　　　　　　沈佺期  

玉窓朝日映罗帐春风吹拭泪攀杨栁长条匝地垂白花飞歴乱黄鸟度参差妾自肝肠断旁人那得知  

同前　　　　　　　　　　郑　愔  

青栁映红顔黄云蔽紫关传闻邉信出枝叶为君攀舞腰愁欲断春心望不还风花乱成雪罗绮泪斑斑  

同前　　　　　　　　　　乔知之  

可怜濯濯春杨桞攀折将来就纎手妾容与此同盛衰何必君恩能独乆  

同前　　　　　　　　　　张九龄  

纎纎折杨栁持取寄情人一枝何足贵怜是故园春迟景那能乆流芳不及新更愁征戍客容鬓老邉尘  

同前　　　　　　　　　　鱼机  

朝朝送别泣花钿折尽春风杨桞烟愿得西山无树木免教人作泪悬悬  

同前三首　　　　　　　　王贞白  

枝枝交影锁长门嫩色曾沾雨露恩凤辇不来春欲尽空留鸎语到黄昏  

二  

水殿年年占早芳柔条风里御炉香如今万乗多巡狩辇路无隂緑草长  

三  

嫩叶初齐不耐寒和寒时拂玉栏干征人去日曾攀折泣雨伤春翠黛残  

梅花落　　　　　　　　　吴　均  

终冬十二月寒风西北吹独有梅花落飘荡不依枝流连逐霜彩散漫下氷澌何当与春日共映芙蓉池  

同前二首　　　　　　　　徐　陵  

腊月正月早惊春众花未发梅花新可怜芬芳临玉台朝攀晩折还复开长安年少【`一作年小`】多轻薄两两常唱梅花落满酌金杯【`一作巵`】催玉柱落梅树下宜歌舞金谷万株连绮甍梅花宻处蔵娇鸎桃李佳人欲相照摘叶牵花来并笑杨栁条青楼上轻梅花色白雪中明横笛短箫凄复切【`一作咽`】谁知柏梁声不絶  

二  

对户一株梅新花屡发材【`一作落故栽`】燕拾还莲井风吹上镜台倡家愁思妾楼上独徘徊啼防竹叶锦笑【`一作篸`】罢未能【`一作成`】裁  

同前　　　　　　　　　　陈后主  

春【`一作金`】砌落芳梅飘飘上凤台拂妆疑粉散逐溜似萍开映日花光动迎风香气来佳人早挿髻试立且徘徊  

同前　　　　　　　　　　张正见  

芳梅映云【`一作雪`】野发早觉寒侵落逺香风急飞多花径深周人叹初摽魏帝指前林邉城少灌木折此自悲吟  

同前二首　　　　　　　　江　緫  

摽【`一作缥`】色动风香罗生枝已长妖姬堕马鬓未插江南珰转袖花纷落春衣共有芳【`一作光`】羞作秋胡妇独采江【`一作城`】南桑  

二  

胡地少春来三年惊落梅偏疑粉蝶散乍似雪花开可怜香气歇可惜风相摧金镜且莫頋玉笛幸徘徊  

同前　　　　　　　　　　杨　烱  

窓外一株梅寒花五出开影随朝日逺香逐便风来泣对铜钩幛愁看玉镜台行人断消息春恨几徘徊  

同前　　　　　　　　　　卢照隣  

梅院【`一作岭`】花初发天山雪未开处处疑花满花邉似雪回因风入舞袖杂粉向妆台匈奴防万里春至不知来  

同前　　　　　　　　　　刘方平  

新嵗梅芳尽【`一作芳梅树`】繁花【`一作苞`】四面同春风吹渐落一夜防枝空少妇今如此长城恨不穷莫将辽海雪来此后庭中  

殿前生桂树　　　　　　　陈　陶  

僊娥玉宫秋夜明桂枝拂槛参差琼香风下天漏丁丁牛渚翠梁横浅清羽帐不眠恨吹笙栖鸟暗惊僊子落歩月鬃云堕金雀蕙楼凉簟翠波空银缕香寒凤凰薄东海即为郎斟酌绮疏长悬七星杓  

芳树　　　　　　　　　　梁元帝  

芬芳君子树交柯御宿园桂影含秋色【`一作随秋月`】桃花【`一作色`】染春源落英逐风聚轻香帯蘂翻藂枝临北阁灌木隠南轩交让良宜重成蹊何用言  

同前　　　　　　　　　　沈　约  

发蕚九华隈开跗塞路【`一作露塞`】侧氛氲非一香参差多异色宿昔寒颷举摧残不可识霜雪交横至对之长叹息  

同前　　　　　　　　　　费　昶  

幸被夕风吹屡得朝光照枝低【`一作偃`】疑欲舞花开似含笑长夜路悠悠所思不可召行人早旋返贱妾犹年【`一作年犹`】少  

同前　　　　　　　　　　顾野王  

上林通建章杂树遍林芳日影桃蹊色风吹梅迳香幽山桂叶落驰道栁条长折荣遗路逺用表莫相忘  

同前　　　　　　　　　　张正见  

竒树舒春苑流芳入绮钱合欢分四照同心彰【`一作影`】万年香浮佳气里叶映彩云前欲识扬雄赋金【`一作含`】玉满甘泉  

同前　　　　　　　　　　丘　迟  

芳叶复莫莫【`一作漠漠`】嘉实复离离发景傍云屋凝晖【`一作辉`】覆华池轻蜂掇浮頴弱鸟隠深枝一朝容色茂千春长不移  

同前　　　　　　　　　　卢照隣  

芳树本多竒年华复在斯结翠成新幄开红满故【`一作旧`】枝风归花歴乱日度影参差容色朝朝落思君君不知  

同前　　　　　　　　　　徐彦伯  

玉花珍簟上金缕【`一作镂`】画屏开晓月怜筝柱春风忆镜台筝柱春风吹晓月芳树落花朝暝歇藁砧刀头未有时攀条拭泪坐相思  

同前　　　　　　　　　　符子珪  

芳树宜三月曈曈艶绮年香交珠箔气隂占緑庭烟小叶风吹长繁花露濯鲜遂令秾李儿折取簮花钿  

同前　　　　　　　　　　李叔卿  

春看玫瑰树西隣即宋家门深重暗叶墙近度飞花影拂桃隂浅香传李迳斜靓妆愁日暮流涕向窓纱  

同前　　　　　　　　　　罗　隠  

细蕚【`一作蘂`】慢逐风暖香闲破鼻青帝固有心时时漏天意【`一作动人意`】去年髙枝犹压地今年低枝已顦顇吾所以见造化之权变通之理春夏作头秋冬为尾循环反覆无终已【`一作反复无穷已`】人生长短同一轨若使威可以制力可以止则秦皇不肯敛手下沙丘孟贲不合低头入蒿里伊人强猛犹如此顾我劳生何足恃但愿我开素袍倾緑蚁陶陶兀兀大醉于清宵【`一作青冥`】白昼间任他上是天下是地  

采莲　　　　　　　　　梁简文帝  

采莲归緑水好沾衣桂舟兰桡浮江花【`一作碧水`】江花玉面两相似莲踈藕折香风起香风起白日低采莲曲使君迷  

同前二首　　　　　　　　吴　均  

采莲渚窈窕舞佳人游戱五湖采莲归发花田叶芳袭衣为君艶【`一作浓`】歌世所希世所希有如玉江南弄采莲曲  

二【`作采菱曲`】  

菱歌女觧佩戱江阳江阳稚女珠腕绳金翠低眉【`一作摇首`】红顔兴桂棹容与歌采菱歌采菱心未移【`一作怡`】翳罗袖望所思  

同前　　　　　　　　　　李康成  

采莲去月没春江曙翠钗【`一作钿`】红袖水中央青荷莲子杂衣香云起风生归路长归路长那得乆各廻船两摇手  

同前　　　　　　　　　　王　勃  

采莲归緑水芙蓉衣秋风起浪鳬鴈飞桂棹兰桡下长浦罗裙玉腕摇轻橹叶屿花潭极望平江讴越吹相思苦相思苦佳期不可驻塞外征夫犹未还江南采莲今已暮今已暮采莲花渠今那必尽倡家官道城南把桑叶何如江上采莲花莲花复莲花花叶何重叠叶翠本羞眉花红强如颊佳人不在兹【`一作兹期`】怅望别离时牵花怜共蔕折藕爱连丝故情无【`一作何`】处所新物徒华滋不惜西津交佩解还羞北海鴈书迟采莲歌有节采莲夜未歇正逄浩荡江上风【`一有又值徘徊江上月`】徘徊莲浦夜相逄吴姬越女何丰茸共问寒光千里外征客关山路【`一作更`】几重  

同前　　　　　　　　　　阎朝隠  

采莲女采莲舟春日春江碧水流莲花【`一作衣`】承玉钏莲刺罥银钩薄暮敛容歌一曲氛氲香气满汀洲  

同前　　　　　　　　　　郑　愔  

锦防沙棠舰罗带石榴裙緑缥采荷芰清江日稍曛鱼鸟争唼喋花木相芬氛不觉芳洲暮棹歌处处闻  

同前　　　　　　　　　　徐元之  

越艶荆姝惯采莲兰桡画檝满长川秋来江水澄如练映水红妆如可见此时莲浦珠翠光此日荷风罗绮香纎手周游不蹔息红英烂漫殊未极夕鸟栖林人欲稀长歌哀怨采莲归  

同前　　　　　　　　　　张敬徽  

逰女泛江晴莲红水复清竞多愁日暮争疾畏船倾波动疑钗落风生觉袖轻相看未尽意归浦棹歌声  

同前　　　　　　　　　　贺知章  

稽山罢雾欝嵳峩镜水无风也自波莫言春度芳菲尽别有中流采芰荷  

同前　　　　　　　　　　李　白  

若邪溪邉【`一作傍`】采莲女笑隔荷花共人语日照红【`一作新`】妆水底明风飘罗【`一作香`】袖空中举防上谁家逰冶郎三三五五映垂杨紫骝嘶入落花去对此踟蹰空断肠  

同前　　　　　　　　　　储光羲  

浅渚荷【`一作荇`】花繁深塘菱【`一作潭菱`】叶踈独往方自获【`一作得`】耻邀淇上姝广江无阡陌【`一作街陌`】大泽絶方隅浪中海童语流下鲛人居春荻【`一作鴈`】时隠舟新荷【`一作萍`】复满湖采采乗日暮不思贤与愚  

同前　　　　　　　　　　李　颀  

越溪女越溪莲齐菡蓞双婵姢嬉游向何处采摘且同船浩唱发容与清波生漪涟时逄岛屿泊防伴鸳鸯眠襟袖既盈溢馨香亦相传薄暮归去来苎萝生碧烟  

同前　　　　　　　　　　张　朝  

朝出沙头日正红晩来云起半江中頼逄隣女曽相识并着莲舟不畏风  

同前　　　　　　　　　　杨　衡  

凝鲜雾渚夕阳艶緑波风鱼逰乍散藻露重稍欹红楚客伤暮节吴娃泣败藂促令芳本固宁望雪霜中  

同前　　　　　　　　　　方　干  

采莲女儿避残热隔夜相期侵早发指剥春葱腕似雪画桡轻拨蒲根月兰舟迟速有输赢先到河湾赌何物才到河湾分首去散在花间不知处  

采菊　　　　　　　　　梁简文帝  

日精丽草散秋株洛阳小妇絶妍姝相唤提筐采菊珠朝起露湿沾罗襦东方千骑从骊驹更不下山逄故夫  

采菱女　　　　　　　　　费　昶  

妾家五湖口采菱五湖侧玉靣不关妆【`一作翠`】双眉本青色日斜天欲暮风生浪未息宛在水中央空作两相忆  

同前　　　　　　　　　　刘禹锡  

白马湖秋日紫光菱如锦防鸳鸯翔【`一作白马湖平秋日光紫菱如锦防鸳翔`】荡舟逰女满中央采菱不顾马上郎争多逐胜纷相向时转兰桡破轻浪长鬟弱袂动参差钗影钏纹【`一作文`】浮荡漾笑语哇咬顾晩晖蓼花緑【`一作縁`】防扣船【`一作舷`】归归来共到市桥歩野蔓系船萍惹【`一作满`】衣家家竹楼临广陌下有连樯多估客携觞荐芰夜经过醉蹋大堤相应歌屈平祠下沅江水月照寒波白烟起一曲南音此地闻长安北望三千里  

同前  

白日期何去青春只自矜艶歌呈几曲江畔采新菱望浦思同济轻舟喜共乗翠【`一作叶`】将眉比色声与调相应荡漾防波散清泠逺水澄更看池际影若对玉壶氷  

青青河畔草　　　　　　　何　逊  

春兰已应好折花望逺道秋夜苦复长抱枕向空牀吹台下促节不言于此别歌筵掩团扇何时一相见絶犹依轸叶落裁下枝即此虽云别方我未成离  

同前　　　　　　　　　　沈　约  

漠漠牀上尘心中忆故人故人不可忆中夜长叹息叹息想容仪不言长别离别离稍已乆空牀寄杯酒  

## 文苑英华卷二百九

　　宋　李昉等　编乐府十八  

君马黄三首　　　　　紫骝马十三首  

騘马驱五首　　　　　騘马八首  

白马十首【`发白马一首附`】　　　拟饮马长城窟九首  

走马引二首　　　　　爱妾换马一首  

君马黄二首　　　　　　　张正见  

幽并重骑射征马正【`一作自`】盘桓风去嘶声【`一作长嘶`】逺氷坚度足寒出关聊【`一作徒`】变色上坂屡停鞍即今随御史非复在楼兰  

二  

五色乗马黄追风时灭没血汗染龙花胡鞍抱秋月惟腾渥洼水不饮长城窟讵待燕昭王千金市骏骨  

同前　　　　　　　　　　蔡君知  

君马经【`一作径`】西极臣马出东方防举【`一作足防`】浮云影珂连明月光水冻恒伤骨蹄寒为践霜踌躇嗟伏枥空想欲从良  

紫骝马　　　　　　　　梁简文帝  

贱妾朝下机正遇良人归青丝悬玉镫朱汗染香衣【`一作金衣`】骤急珂弥响多尘乱飞雕菰【`一作胡`】幸可荐故人心【`一作心君`】莫违  

同前　　　　　　　　　　梁元帝  

长安美少年金络铁连钱【`铁一作锦`】宛转青丝鞚照耀珊瑚鞭依槐复依栁躞蹀复随前方逐幽并去西北共连翩  

同前　　　　　　　　　　陈　暄  

天马汗如红鸣鞍度九饮伤城下冻嘶依北地风葭【`一作笳`】寒芳树歇笛怨栁枝空横行意未已羞住【`一作在`】毂车中  

同前　　　　　　　　　　李　爕  

紫燕忽踟蹰红尘起路隅圉人移苜蓿骑士逐蘼芜三邉追黠虏一鼓定强胡安用珂为玉自有汗成珠  

同前　　　　　　　　　　陈后主  

嫖姚紫塞归躞蹀红尘飞玉珂鸣广路金络耀晨晖盖转时移影香动屡惊衣禁门犹未闭连骑莫【`一作恣`】相追  

同前　　　　　　　　　　徐　陵  

玉镫绣纒鬃金鞍锦覆幪风惊尘未起草浅垺犹空角弓连【`一作穿`】两兎珠弹落双鸿日斜驰逐罢连翩还上东  

同前　　　　　　　　　　张正见  

将军入大宛善马出从戎影絶干河上声流氷窟中似鹿犹依草如龙欲向空须还千万里试为一追风  

同前　　　　　　　　　独孤嗣宗  

倡楼望早春寳马度城闉照耀桃花迳躞蹀采桑津金覊丽初景玉勒染轻尘逺聴珂惊急知【`一作犹`】是画眉人  

同前　　　　　　　　　　苏子卿【`类聚作祖孙登`】  

侯骑指楼兰长城向【`一作廻`】路难嘶从风处断骨住水中寒飞尘暗金勒落泪洒银鞍抽鞭上关路谁念客衣单  

同前　　　　　　　　　　江　总  

春草正萋萋荡妇出金闺识是东方骑犹帯北风嘶扬鞭出栁市细蹀下金堤愿君怜织丝残妆尚有啼  

同前　　　　　　　　　　杨　烱  

侠客重周游金鞭控紫骝蛇弓白羽箭鹤辔赤茸秋发迹来南海长鸣向北州匈奴今未灭画地取封侯  

同前　　　　　　　　　　卢照隣  

骝马照金鞍转战入臯兰塞门风稍急长城水正寒雪暗鸣珂重山长喷玉难不辞横絶漠流血防时干  

同前　　　　　　　　　　沈佺期  

青玉紫骝鞍骄多影屡盘荷君能剪拂躞蹀喷桑干踠足追奔易长鸣遇赏难摐金一万里霜露不辞寒  

騘马驱　　　　　　　　　梁元帝  

朔方寒气重胡关饶苦雾白雪昼凝山黄云夙【`一作宿`】埋树连翩【`一作騘`】行役子终朝征马驱试上金防山还看玉关路  

同前二首　　　　　　　　刘孝威  

十五宦期门二十屯邉徼犀覊玉镂鞍寳刀金错鞘一随騘马驱分受青蝇吊且令都防知愿被将军照誓使氊衣乡扫地无遗噍  

二  

翩翩騘马驱横行复斜趋先救辽城危后拂燕山雾风伤易水湄日入陇西树未得报君恩联翩终不住  

同前　　　　　　　　　　徐　陵  

白马号【`一作字`】龙驹雕鞍名镂衢诸兄二千石小妇字罗敷倚端轻扫史【`一作吏`】召募击休屠塞外多风雪城中絶诏书空忆长楸下连蹀复连  

同前　　　　　　　　　　江　总  

长城兵气寒饮马讵为难蹔觧青丝系行歇镂衢鞍白登围转急黄河冻不干万里朝飞电论功易走丸  

騘马　　　　　　　　　　车　  

騘马镂金鞍柘弹落金丸意欲骖驔走先作野逰盘平明发下蔡日中过上兰路逺行须疾非是畏人看  

同前　　　　　　　　　　庾　抱  

枥上浮云騘本出吴门中发迹来东道长鸣起北风廻鞍拂桂白赭汗类尘红灭没徒留影无因圗汉宫  

同前　　　　　　　　　　杨　烱  

騘马铁连钱长安侠少年帝畿平似水宫路直如弦夜玉装车轴秋金【`一作风`】铸马鞭风霜但自保穷逹任皇天  

同前　　　　　　　　　　沈佺期  

西北五花騘来时道向东四蹄碧玉片双眼黄金瞳鞍上留明月嘶间动朔风借君驰沛艾一战取云中  

同前二首　　　　　　　　杜　甫  

邓公马癖人共知初得花騘大宛种夙昔传闻思一见牵来左右神皆竦雄姿逸态何崷崪顾影骄嘶自矜宠隅目青荧夹镜悬肉騣碨礧连钱动朝来乆试华轩下未觉千金满髙价赤汗防生白雪毛银鞍却覆香罗帕卿家旧赐公能取天廐真龙此其亚昼洗须腾泾渭深朝【`一作晨`】趋可刷幽并夜吾闻良骥老始成此马数年人更惊岂有四蹄疾于鸟不与八骏俱先鸣时俗造次那得致云雾晦冥方降精近闻下诏喧都邑肯使【`一作知有`】骐驎地上行  

二  

安西都防胡青騘声价欻然来向东此马临阵乆无敌与人一心成大功功成惠养随所致飘飘逺自流沙至雄姿未受伏枥恩猛气犹思战塲利踠促蹄髙如踣铁交河防蹴层氷裂五花散作云满身万里方看汗流血长安壮儿不敢骑走过掣电倾城知青丝络头为君老何由却出横门道  

右二诗三百四十四卷重出今已削去  

同前　　　　　　　　　　万　楚  

金络青騘白玉鞍长鞭紫陌野游盘朝驱东道尘恒灭暮到河源日未阑汗血每随邉地苦蹄伤不惮陇隂寒君能一饮长城窟为尽天山行路难  

同前　　　　　　　　　　纪唐夫  

连钱出塞蹋沙蓬岂比当时御史騘逐北自谙深碛路连嘶谁念静邉功登山每与青云合弄影应【`一作因`】知碧草同今日虏平将换妾不如罗袖舞春风  

白马　　　　　　　　　　沈　约  

白马紫金鞍停镳过上兰寄言狭斜子讵知陇道难赤坂途三折龙堆路九盘氷生肌里冷风起骨中寒功名志所急日暮不遑飡长驰【`一作驱`】入右地轻举出楼兰直去已垂涕寕可望长安匪期定逺封无羡轻车官惟见恩义重岂觉衣裳单本持躯命答幸遇身名完  

同前　　　　　　　　　　王僧孺  

千里生冀北玉鞘黄金勒散蹄去无已摇头意相得豪气发西山雄风擅东国飞鞚出秦陇长驱绕岷僰承谟若有神禀筭良不忒瀄汨河水黄参差嶂云黑安得【`一作能`】对儿女垂帷弄毫墨兼弱不称雄后得方为特至思【`一作此心`】亦何已君恩良未塞不许跨天山何由报皇徳  

同前　　　　　　　　　　徐　悱  

研蹄饰镂鞍飞鞚度河干少年本上郡遨游入露寒劔琢荆山玉弹把隋珠丸闻有邉烽急飞至长安然诺窃自许捐躯谅不难召【`一作占`】兵出细栁转战向楼兰雄名盛李霍壮气勇彭韩能令石饮羽复使髪冲冠要功非汗马报効乃锋端日没塞云起风悲胡地寒西征馘小月北去脑乌丸归报明天子燕然石复刋  

同前　　　　　　　　　　隋炀帝  

白马金贝装横行辽水旁问是谁家子宿卫羽林郎文犀六属铠寳劔七星光山虚弓响彻地迥角声长宛河推勇气陇蜀擅威强轮防受降虏髙阙剪名王射熊入飞观校猎下长杨英名【`一作雄`】欺卫霍智防蔑平良岛夷时失礼卉服犯邉疆征兵集蓟北轻骑出渔阳进军随日晕挑战逐星芒阵移龙势【`一作膝`】动营开虎【`一作鴈`】翼张冲冠【`一作冦`】入死地攘臂越金汤尘飞战皷急风交征斾扬转鬬平华地【`一作丽`】追奔扫鬼方本持身许国况复武功彰防令千载后流誉满旂常  

同前　　　　　　　　　　王　胄  

白马黄金鞭蹀栁城前问此何乡客长安恶少年结髪从戎事驰名振朔邉良弓控繁弱利劔挥龙渊【`一作泉`】披林扼雕虎仰手接飞鸢前年破【`一作絶`】沙漠昔嵗取祁连折冲摧右校搴旗殪左贤昆【`一作虎左传有力如虎者`】弥还谢力庆忌本推儇海外平【`一作凭`】遐险来庭识负褰【`一作职贡愆`】三韩劳薄伐六事指幽燕良家选河右猛将徴西山浮云屯羽骑蔽日引长旃自矜有余勇应募忽争先王师已得隽夷首谅失【`一作失求`】全鼓行徇玉检【`一作王俭`】乗胜荡朝鲜志勇期【`一作所期大`】功立宁惮防躯捐不羡山河赏惟希竹素传  

同前　　　　　　　　　　辛得源  

任侠重芳辰相从竞逐春金覊络赭汗紫陌映【`一作缕应`】红尘寳劔横【`一作提`】三尺雕弓韬六钧鸣珂蹀细栁飞盖出宜春遥见浮云【`一作光`】发悬识陇头人  

同前　　　　　　　　　　杜　甫  

白马东北来空鞍贯双箭可怜马上郎意气今谁见近时主将戮中夜商于战防乱死多门呜呼涕如霰  

同前　　　　　　　　　　李　白  

龙马花雪毛金鞍五陵豪秋霜切玉劔落日明珠袍鬬鸡事万乗轩盖一何髙弓摧南山虎手接泰山猱酒后竞风采三杯弄寳刀杀人如剪草剧孟同游遨发愤去函谷从军向临洮叱咤经百战【`一作万战塲`】匈奴尽奔逃归来使酒气未肯拜【`一作下`】萧曹羞入原宪室荒径隠蓬蒿  

同前　　　　　　　　　　贾　至  

白马紫连干嘶鸣丹阙前闻珂自蹀不要下金鞭  

同前　　　　　　　　　　翁　绶  

渥洼龙种雪霜同毛骨天生胆气雄金埓乍调光照地玉关初别逺嘶风花明锦防垂杨下露湿朱缨细草中一夜羽书催转战紫髯骑出佩骍弓  

发白马　　　　　　　　　费　昶  

家本楼烦俗投募羽林儿怖羌角觝戱习战昆明池弓弛不复挽劔衣恒露铍一辞豹尾内长别属车埀白马今虽发黄河未结澌寄言闺中妇逄春心勿移  

此诗元编在白马门按乐府白马乃津名故加发字与白马不同今移于后  

拟饮马长城窟　　　　　　陈后主  

征马入他乡山花此夜光离羣嘶向影因风屡动香月色含城暗秋声杂塞长何以酬天子马革报疆塲  

同前　　　　　　　　　王　褒  

北走长安道征旅【`一作骑`】每经过战垣临八阵门楼【`一作旌门`】对两河屯兵戍陇北饮马傍城阿雪深无复道氷合不生波尘飞连阵聚沙平骑迹多昏昏陇底日【`一作月`】耿耿雾中河羽林犹角觝将军尚雅歌临戎常防剑防险屡提戈秋风鸣马首薄暮欲如何  

同前　　　　　　　　　　张正见  

秋草朔风惊饮马出长城羣惊还怯饮地险更疑行伤氷【`一作水`】敛【`一作惊`】冻足畏冷急寒声无因度吴坂方复入羌城  

同前　　　　　　　　　　隋炀帝  

肃肃秋风起悠悠行万里万里何所行横漠筑长城岂台小子智先圣之所营树兹万代防安此亿兆生讵敢惮焦思高枕于上京西河执【`一作北河秉`】武节千里倦【`一作卷`】戎旌山川互出没原野穷超忽摐金止行阵鸣鼓兴士卒千乗万骑动饮马长城窟秋昏塞外云雾暗关山月縁巗驿马上乗空烽火发借问长城【`一作安`】单于入朝谒浊气净天山晨光照高阙释兵仍振旅要荒事方举饮至告言旋归功清庙前  

同前　　　　　　　　　　唐太宗  

塞外悲风切交河氷已结瀚海百重波隂山千里雪逈戍危烽火【`一作起`】层峦引髙节悠悠卷斾旌饮马出长城寒沙连骑迹朔吹断邉声边尘清玉塞羌笛韵金钲絶漠干戈戢车徒振原隰都尉反龙堆将军旋马邑扬麾氛雾静纪石功名立荒裔一戎衣云台凯歌入  

同前　　　　　　　　　　虞世南  

驰马渡河干流深马渡难前逄锦车使都防在楼兰轻骑犹衔勒疑兵尚觧鞍温池下絶涧栈道接危峦拓地勲方【`一作未`】赏亡城律讵寛有月关犹暗经春陇尚寒云昏无复影氷合不闻湍懐君不可遇聊持报一飡  

同前　　　　　　　　　　袁　朗  

朔风动秋草清跸长安道长安道【`一作城连`】不穷所以隔华戎规模惟圣作负荷晓成功鸟庭已向内龙荒更凿空玉关尘卷静金防路已通扬【`一作汤`】征随北怨舞【`一作舜`】咏起南风画野【`一作地`】功初立绥邉事云集朝服践狼居凯歌旋马邑山响传凤吹霜华藻琼钑属国拥节归单于欵关入日落寒云起惊河被原隰零落叶已寒河流清且急四时徭役静千载干戈戢太平今若斯汗马意【`一作竟`】无施惟当事笔砚归去草封禅  

同前　　　　　　　　　　陈　标  

日日风吹虏骑尘年年饮马汉宫人千堆战骨那知主万里枯沙不辩春浴谷气寒愁坠指断崖氷滑恐伤神金鞍玉勒无顔色泪满征衣怨暴秦  

同前　　　　　　　　　　释子兰  

游客长城下饮马长城窟马嘶闻水腥为浸征人骨岂不是流泉终不成潺湲洗尽骨上土不洗骨中寃骨若逐水流【`一作流水`】四海有还魂空流呜咽声声中疑【`一作是`】骨言  

走马引　　　　　　　　　张　率  

良马龙为友玉珂金作覊相去京【`一作宛`】与洛半骤复平【`一作半`】驰倐忽而千里光景不及移九方惜未见薛公宁所知敛辔且归去吾畏路旁儿  

同前　　　　　　　　　　傅　縡  

騘马表连钱出冀复来燕取用偏开地为歌乃号天权竒意欲逺蹀势难前本珍白玉镫因饰黄金鞭愿酬刍秣宠千里得千年  

爱妾换马　　　　　　　　张　祜  

一靣夭桃千里蹄芳【`一作娇`】姿骏骨价应齐试【`一作乍`】牵玉勒趋【`一作辞`】金埒【`一作栈`】初【`一作催`】整花钿出绣闺去日岂无霑袖【`一作袂`】泣别时犹觧【`一作归时还有`】顿衔嘶婵姢蹀春风暮【`一作里`】挥手摇鞭杨栁堤  

## 文苑英华卷二百十

　　宋　李昉等　编乐府十九  

临髙台八首　　　　　登髙台一首  

上之回五首　　　　　钓竿篇四首  

箜篌謡二首　　　　　箜篌引二首  

公无渡河四首　　　　苦热十二首  

苦寒六首　　　　　　猛虎行四首  

临髙台　　　　　　　　梁简文帝  

髙台半行云望望不可【`一作髙不`】极草树无参差山河同一色髣髴洛阳道道逺难可【`一作别`】识玉阶故人情【`一作情人`】情来苦【`一作共`】相忆  

同前　　　　　　　　　　张正见  

层台迩清汉出逈架重棼飞栋临黄鹤髙牕度白云风前朱幔【`一作幌`】色霞处绮防分此中多怨曲地逺讵能闻  

同前　　　　　　　　　　沈　约  

髙台不可望逺望使人愁连山无断絶河水复悠悠所思竟【`一作爱`】何在洛阳南陌头可望不可见【`一作至`】何用觧人愁  

同前　　　　　　　　　　萧　慤  

崇台髙百尺逈出望仙宫画棋浮朝气飞梁照晩虹小衫飘雾縠艶粉拂轻红笙吹汶阳篠琴奏峄山桐舞逐飞龙引花随少女风临春今若此极宴岂无穷  

同前　　　　　　　　　　禇　亮  

髙台暂俯临飞翼耸轻音浮光随日度漾影逐波深廻瞰周平野开懐畅逺衿【`一作襟`】独此三休上还伤千里心  

同前　　　　　　　　　　王　勃  

临髙台髙台迢遰絶浮埃瑶轩绮构何崔嵬鸾歌凤吹清且哀俯瞰长安道萋萋御沟草斜对甘泉路苍苍茂林树髙台四望同帝乡佳气欝葱葱紫阁丹楼纷照耀璧房锦殿相玲珑东弥长乐观西指未央宫赤城映朝日緑树摇春风旗亭百隧开【`一作间`】新市甲第千甍分戚里朱轮翠盖不胜春叠树层楹相对起复有青楼大道中绣户文窓雕绮栊锦衣昼不襞罗帷夕未空歌屏朝掩翠妆镜晩窥红为吾安寳髻蛾眉罢花丛狭路尘间黯将暮云开月色明如素鸳鸯池上两两飞凤凰楼下双双度物色正如此佳期那不顾银鞍绣毂盛繁华可怜今夜宿倡家倡家少妇不须颦东园桃李片时春君看旧日髙台处栢梁铜雀尚【`一作生`】黄尘  

同前　　　　　　　　　　沈佺期  

髙台临广陌车马纷相续廻首思旧郷云山乱心曲逺望河流缓周看原野緑向夕林鸟还忧来飞景促  

同前　　　　　　　　　　王易从  

汉主事祁连良人在髙阙空台寂已暮愁坐变容髪泛艶春幌风徘徊秋户月可怜军书断空使流芳歇  

登髙台　　　　　　　　　王僧孺  

试出金华殿聊登铜雀台九路平如掌【`一作砥`】千门乗晩【`一作洞已`】开轩车映日至【`一作过`】箫管逐风来若非邯郸美便是洛阳才  

上之回　　　　　　　　　萧　慤  

发轫城西畴廻舆事北游山寒石道冻叶下故宫秋朔路传清警邉风卷画旒嵗余巡省毕按节【`一作拥仗`】返皇州  

同前　　　　　　　　　　陈子良  

承平重游乐诏跸上之回属车响流水清笳转落梅岭云盖道转巗花映绶开下辇便髙宴何如在瑶台  

同前　　　　　　　　　　卢照隣  

回中道路险萧关烽多五营屯右【`一作北`】地万乗出西河单于拜玉玺天子按雕戈振旅汾川曲秋风横大歌  

同前　　　　　　　　　　沈佺期  

制书下阙右天子问回中坛墠经过逺威仪侍从雄黄麾摇昼日青幰曵松风廻望甘泉道龙山隠汉宫  

同前　　　　　　　　　　李　白  

三十六离宫楼台与天通阁道歩行月美人愁烟空恩踈宠不及桃李伤春风滛乐意何极金舆向回中万乗出黄道千旗扬防虹前军细栁北后骑甘泉东岂问渭川老宁邀襄野童但慕【`一作秋暮`】瑶池宴归来乐未穷  

钓竿篇　　　　　　　　　刘孝绰  

钓舟彩鹢渔子服氷纨金辖茱萸网银钩翡翠竿促棹【`一作敛桡`】随水脉急艇渡江湍【`一作急浆渡沙湍`】湍长自不乱前浦有佳期船交桡【`一作棹`】影合浦深鱼出迟荷根时触饵菱芒乍罥丝莲度江南手衣渝京兆眉埀竿自有【`一作未`】乐谁能为太师  

同前　　　　　　　　　　张正见  

结宇长江侧垂钓渡【`一作钩广`】川浔竹竿横翡翠桂髄掷黄金人来戱【`一作水`】鸟没檝渡岸花沉莲摇见鱼近纶尽觉潭深渭水终须卜沧浪徒自吟空嗟【`一作明`】芳饵下独见有贪心  

同前　　　　　　　　　　李巨仁  

潺湲靣江海滉瀁瞩波澜不惜黄金饵惟怜翡翠竿斜纶控急水定檝下飞湍潭廻风来易川长雾歇难寄言朝市客沧浪徒自安  

同前　　　　　　　　　　刘孝威  

试持渚钓暂罢池阳猎翠羽饰长纶藻花装小艓钩利断莼丝防举牵菱叶聊载前鱼童还看后舟妾  

箜篌謡　　　　　　　　　前　人  

结交在相得骨肉何必亲甘言无忠实世薄多蘓秦从风暂靡草富贵上升人【`一作真`】不见髙巅树摧折下为薪岂甘【`一作目睹`】井中泥时至出作尘  

同前　　　　　　　　　　李　白  

攀天莫登龙走山莫骑虎贵贱结交心不移惟有严陵及光武周公称大圣管蔡宁相容汉謡一斗粟不与淮南舂兄弟尚路人【`一作行路`】吾心安所从他人方寸间山海防千重轻言托朋友对靣九疑多花必早落桃李不如松管鲍乆已亡【`一作死`】何人继其踪  

箜篌引【`又曰公无渡河`】　　　　　　李　贺  

公乎公乎提【`一作携`】壶将焉如屈平沉湘不足慕徐衍【`一作羡`】入海诚为愚公乎公乎牀有筦席盘有鱼北里有贤兄东隣有小姑陇畆油油黍与葫瓦瓶浊醪蚁浮浮黍可食醪可饮公乎公乎其【`一作可`】奈居被发奔流竟何如贤兄小姑哭呜呜  

此诗三百三十五卷重出今已削去  

李凭箜篌引　　　　　　　李　贺  

吴丝蜀桐张髙秋空白凝云頽不流湘娥啼竹素女愁李慿中国弹箜篌昆山玉碎凤凰呌芙蓉泣露香兰【`一作兰香`】笑十二门前融冷光二十三动紫篁【`一作皇`】女娲链石补天处石破天惊逗秋雨夣入神山教神妪老鱼跳波瘦蛟舞吴质不眠倚桂树露脚斜飞湿寒兎  

公无渡河　　　　　　　　刘孝威  

请公无渡河河广风威厉樯偃落金乌舟倾没犀枻绀盖空严祠白马徒牲祭衔石伤寡心崩城掩孀袂剑飞犹共水魂沉魄俱逝君为川后臣【`一作神`】妾作江妃娣  

同前　　　　　　　　　　张正见  

金堤分【`一作红`】锦防白马渡莲舟风严歌响絶浪急【`一作涌`】榜人愁棹折桃花水防横竹箭流何言沉璧处千载偶阳侯  

同前　　　　　　　　　　李　白  

黄河西来决昆仑咆哮万里触龙门波滔天尧咨嗟大禹理百川儿啼不窥家杀湍湮洪流【`一作水`】九州始蚕麻其害乃去茫然风沙被髪之叟狂而痴清晨径【`一作临`】流欲奚为旁人不惜妻止之公无渡河苦渡之虎可抟河难冯公果溺死流【`一作沉`】海湄海湄有长鲸白齿若雪山公乎公乎挂骨于其间箜篌所悲竟不还  

同前　　　　　　　　　　陈　标  

隂风飒飒浪花愁半度惊湍半挂舟声尽云天君不住命悬鱼鼈妾同休黛蛾芳脸垂珠泪罗袜香裾赴碧流余魄岂能衔木石独将遗恨付箜篌  

苦热　　　　　　　　　梁简文帝  

六龙骛不息三伏啓炎阳寝兴烦几案俯仰倦帷床滂沱汗似瀹【`一作铄`】霏防风如汤洄池愧生浪兰殿非含霜细帘时半掩轻幌乍横张云斜花影没日落荷心香愿见洪崖井谁【`一作讵`】怜河朔觞  

同前　　　　　　　　　　任　昉  

旭旦烟云卷烈景入东轩倾光望转蕙斜日照西垣既卷蕉梧叶复倾葵藿根重簟无冷气挟石似懐温霡霂类珠缀喘赫状雷奔  

同前　　　　　　　　　　何　逊  

昔闻草木燋今覩沙石烂曀曀风逾静曈曈日渐旰习静閟【`一作闷`】衣巾读书烦几案卧思清露挹【`一作浥`】坐待髙【`一作明`】星灿蝙蝠户中飞蠛蠓窓间乱实无河朔饮空有临淄汗遗金自不拾恶木宁无干愿以三伏晨催促九秋换  

同前　　　　　　　　　　刘孝威  

日暮苦炎溽迁坐接长廊月丽姮娥影星含织妇光栖禽动夜竹流萤出闇墙香盘糅鲜【`一作鳞`】粉雕台【`一作壶`】承蔗浆白羽徒摇幄緑水自周堂弱纨犹觉重纎絺尚【`一作向`】少凉弄风思汉朔戏雨忆吴王氷术难验赤道漏犹长谁能更吹律还令黍谷凉  

同前　　　　　　　　　　王　筠  

日域散朱雰天隅敛青霭飞光焕南陆炎津涌北瀬繁星聚若珠宻云屯似盖月至每开衿风过时觧帯  

同前【`和乐仪同`】　　　　　　　　庾　信  

火井沉荧散炎洲髙焰通鞭石未成雨鸣鸢不起风思为鸾翼扇愿借明光宫临淄迎子礼中散就安丰美酒合【`一作含`】兰气甘开蜜筒寂寥人事屏还得隠墙东  

同前　　　　　　　　　　杜　甫  

七月六日苦炎蒸对食暂飡还不能每愁夜中自足蝎况乃秋后转【`一作复`】多蝇束帯发狂欲大呌簿书何急来相仍南望青松架短【`一作絶`】壑安能赤脚踏层氷  

奉和李大夫同吕评事太行苦热行兼寄院中  

诸公仍呈王员外　　　　刘长卿  

迢迢太行路自古称险恶千骑俨欲前羣望如削火云从中起仰视飞乌落汗马卧髙原危旌倚长薄清风何不至赤日方煎铄石露【`一作枯`】山木燋鳞穷水泉涸九重今旰食万里传明略诸将轩车元凶愁鼎镬何劳短兵接自有长缨防通越事岂难渡泸功末博朝辞羊肠坂夕望贝丘郭漳水斜绕营恒山遥入幕永懐姑苏下因寄建安作白雪和难成沧波意空托陈琳书记好王粲从军乐早晩归汉廷随公【`一作君`】上麟阁  

五言酬薛贠外谊苦热行见寄  

僧皎然  

六月金数伏兹辰日在庚炎曦烁【`一作曝`】肌肤毒霭昏性情【`一作毒雾昏檐楹`】安得奋轻【`一作翅`】翮迢遥出云征不知天地心如何匠生成火徳烧百卉瑶草不及荣有客当此时忽贻懐中琼捧玩烦衿涤啸歌善【`一作美`】风生迟君佐元气调使四序平中令霜不祅火余气常贞江南诗骚客休吟苦热行  

苦热行　　　　　　　　　王　毂  

祝融南来鞭火龙火旗焰焰烧天红日轮当午凝不去万国如在洪炉中五岳翠干云彩灭阳侯海底愁波竭何当一夕金风发为我扫却天下热  

同前　　　　　　　　　　僧　鸾  

烛龙衔火飞天地平陆无风海波沸彤云叠挂竒长焰焰流光凝翠烟岛抟鹏亸双翅羲和赫怒强总辔饮流夸父毙长途始见当中印王字明明夜西朝又东古来有道仍在中扶桑老叶蔽不得辉华直上凌苍穹万人挥汗翻成雨口燥喉干隘尘土西郊云色昼冥冥如何不放【`一作救`】生灵苦何山恠木蔵蛟龙缩鳞卷鬛为乖慵不发滂泽注天下欲使风云何所从早苖原上枯成焰岳灵徒祝无神验豪家帘外唤清风水纹明角铺长簟玉扇画堂凝夜秋歌艶绕梁催莫愁阳乌落尽酒不醒扶上西园当月楼靡由暍死非吾属库有黄金仓有粟  

苦寒　　　　　　　　　　乔知之  

胡天夜清逈孤云独飘飏遥裔出鴈关逶迤含晶光隂陵乆徘徊幽都无夕阳祁寒冻巨海杀气流大荒朔风吹水寒行子覆【`疑作履`】胡霜路有从役倦卧死黄沙塲覊旅因相依恸之泪沾裳由来从军行赏存不赏亡亡谢诚已矣徒令存者伤  

同前二首　　　　　　　　杜　甫  

汉时长安雪一丈牛马毛寒缩如猬楚江巫峡氷入懐虎豹哀号又堪记秦城老翁荆扬客惯习炎蒸嵗絺绤冥祝融气或交手持白羽未敢释  

二  

去年白帝雪在山今年白帝雪在地冻埋蛟龙南浦缩寒割肌肤北风利楚人四时皆麻衣楚天万顷【`一作里`】无晶辉三足之乌骨【`一作足`】恐断羲和送之将安归【`一作送将安所归又作迭送将安归`】  

同前二首　　　　　　　　杜　甫  

南纪巫庐瘴不絶太古以来无尺雪蛮夷长老怨苦寒昆仑天关冻欲【`一作应`】折猿口噤不能啸白鹄翅垂眼出【`一作流`】血安得春泥补地裂  

二  

晓【`一作晩`】来江邉失大木猛风中夜飞【`一作吹`】白屋天兵新【`一作断`】斩青海戎杀气南行动坤轴不尔苦寒何其【`一作大`】酷巴东之峡生凌澌彼苍廻斡人得知  

同前　　　　　　　　　　刘　驾  

百泉冻皆咽我吟寒更切半夜倚乔松不觉满衣雪竹竿有甘苦我爱抱苦节鸟声有悲欢我爱口流血潘生若觧吟更早生白髪  

猛虎行【`一作吟`】　　　　　　　储光羲  

寒亦不忧雪饥亦不食人人肉【`一作血`】岂不甘所恶伤明神太室为我宅孟门为我隣百兽为我膳五龙为我賔防马一何威浮江一以仁防章曜朝日爪牙【`一作牙爪`】雄武臣髙云逐气浮厚地随声震君能贾余勇日夕长相亲  

同前　　　　　　　　　　李　白  

行作【`一作朝作又作行亦`】猛虎吟【`一作行`】坐作【`一作暮作又作坐亦`】猛虎吟肠断非关陇头水泪下不为雍门琴旗旌缤纷两河道战鼓惊山欲颠倒秦人半作燕地囚胡马飜衔洛阳草一输一失关下兵朝降夕叛幽蓟城巨鳌未斩海水动龙鱼奔走安得宁颇似楚汉时飜覆无定止朝过博浪沙暮宿【`一作入`】淮隂市张良未遇韩信贫刘项存亡在两臣蹔到下邳受兵略来投漂母作主人贤逹【`一作哲`】凄凄古如此今将弃掷【`一作今时亦弃`】青云士有防不敢干【`一作犯`】龙鳞窜身南国避胡尘寳书长劔束【`一作挂`】髙阁金鞍骏马散故人昨日方为宣城客掣铃交通二千石有时六博快壮心绕牀三匝呼一掷楚人每道张旭竒心蔵风云世莫知三吴邦伯多顾盼四海豪【`一作雄`】侠皆相推萧曹亦【`一作曽`】作沛中吏攀龙附凤皆【`一作当`】有时溧阳酒楼三月春杨花茫茫愁杀人胡鶵緑眼吹玉笛吴歌白纻飞梁尘丈夫相见且为乐椎牛挝鼔会众賔我从此去钓沧海得鱼笑寄情相亲  

同前　　　　　　　　　　张　籍  

南山北山树冥冥猛虎白日绕村【`一作林`】行向晓【`一作晩`】一身当道食此【`一作山`】中麋鹿尽无声年年养子在深谷雌雄上下不相逐谷中近窟有山村【`一作林`】长向林中【`一作村家`】取黄犊五陵年少不敢射空来林下看行迹  

同前　　　　　　　　　　李　贺  

长戈莫桩强弩莫抨乳孙哺子教得生狞举头为城掉尾为旌东海黄公愁见夜行道逄驺虞牛哀【`牛哀化虎也`】不平何用尺刀壁上雷鸣泰山之下妇人哭声官家有程吏不敢聴  

## 文苑英华卷二百十一

　宋　李昉等　编乐府二十  

登名山篇一首　　　　秦王卷衣二首  

上留田二首　　　　　古挽歌七首  

怨歌行五首　　　　　悲哉行五首  

懐哉行一首　　　　　独不见五首  

定情篇一首　　　　　杂曲五首  

忆昔行一首　　　　　偪仄行一首  

胡笳曲六首　　　　　云中行一首  

长干行一首　　　　　小长干行一首  

江风行一首  

登名山篇　　　　　　　　李巨仁  

名山称地镇【`一作本镇地`】千仞【`一作迢递`】上凌霄云开金阙逈【`一作云披金涧近`】雾起石梁遥翠微横鸟路珠涧入【`一作树拂`】星桥风急青溪晩霞散赤城朝寓目幽栖地【`一作客`】驾言【`一作寻`】追绮季避世【`一作迹絶`】桃源士忘情漆园吏抽簪傲九辟脱屣轻千驷沉负俗心萧洒【`一作疎索`】凌云意苍苍耸极天伏眺尽山川叠峰如积浪分涯若断【`一作斜`】烟浅深闻渡雨轻重听飞泉采药逢三岛寻真值【`一作遇`】九仙藏书凡防代看博已经年逝将追羽客千载一来旋  

秦王卷衣　　　　　　　　吴　均  

咸阳春草芳秦帝卷衣裳玉检茱萸匣【`一作带`】金泥苏合香初芳熏【`一作动`】复帐余辉曜宝【`一作玉`】牀当须晏【`一作晏又作早`】朝罢【`一作须臾朝晏罢`】持此赠华【`一作龙`】阳  

同前　　　　　　　　　　陈　标  

秦家汉阙霭春烟珠树琼枝近碧天御气馨香苏合启帘光浮动水精悬霏微罗縠随芳袖宛转鲛绡逐宝筵从此咸阳一囘首暮云愁色已千年  

上留田　　　　　　　　梁简文帝  

正月土膏初欲发天马照曜动农祥田家斗酒群相劳为歌长安金凤凰  

同前　　　　　　　　　　李　白  

行至上留田孤坟何峥嵘积此万古恨春草不复生悲风四边来肠断白杨声借问谁家地埋没蒿里茔古老向余言言是上留田蓬科马鬛今已平昔之弟死兄不塟他人扵此举铭旌一鸟死百鸟鸣一兽走百兽惊桓山【`出家语`】之禽别离苦欲去囘翔不能征田氏仓卒骨肉分青天白日摧紫荆交让之木本同形东枝顦顇西枝荣无心之物尚如此参商胡乃寻天兵孤竹延陵让国扬名髙风缅邈頺波激清尺布之謡塞耳不能听  

古挽歌　　　　　　　　　祖孝徴  

昔日【`一作时`】驱驷马谒帝长杨宫旌悬白云外骑猎红尘中今来向漳浦素盖转悲风荣华与歌笑万事尽成空  

同前　　　　　　　　　王　烈【`郭茂倩乐府作赵微明`】  

寒日髙不【`一作蒿上`】明凄凄郭东路素车谁家子丹旐引将去原下荆棘丛丛边有新墓人生病长【`一作间痛伤`】别此是长别处日暮【`一作旷野`】何萧萧风悲【`一作青松`】白杨树  

同前　　　　　　　　　孟云卿  

草草闾【`一作门`】巷喧涂车俨成位防寂【`一作防防`】何所须尽我生人意北邙路非远此别终天地临穴频抚棺至哀反无泪尔形未衰老尔色犹【`一作息才`】童穉骨肉安【`一作不`】可离皇天若容易房帷即灵帐【`一作虚张`】庭宇为哀次薤露歌若斯人生尽如寄  

同前　　　　　　　　　白居易  

丹旐何飞扬素骖亦悲鸣晨光照闾巷轜车俨欲行萧条九月天晩出洛阳城【`一作哀挽出重城`】借问送者谁妻子与弟兄苍苍古原上【`一作上古原`】峩峩开新茔含酸一悲【`一作恸`】哭异日同哀声旧垅转芜絶新茔日罗列春风秋草北邙山此地年年生死别  

同前三首　　　　　　　于　鹄  

双辙出郭门绵绵东西道送死多扵生防人得终老见此切肝肠【`一作肺肝`】唯有【`一作不如`】归山好不闻哀哭声黙黙安懐抱时尽从奄终【`一作物化`】又免生忧【`一作扰`】世间夀者稀尽为悲伤早【`一作恼`】  

二  

送哭谁家车灵车紫带长青童抱何物明月与香囊可惜罗衣色看舁入水泉莫愁埏道暗烧漆得千年  

三  

隂风吹黄蒿挽歌渡秋水车马却归城孤坟明月【`一作月明`】里  

怨歌行　　　　　　　梁简文帝  

十五颇有余日照杏梁初蛾眉本多嫉掩鼻特成虚持此倾城貌翻为不肖躯秋风吹海水寒霜依玉除月光临户映荷花依浪舒望檐悲只翼窥沼泣王余【`鱼名`】苔生履防没草合行人疎裂纨伤不尽归骨恨难袪早知长信别不避后园舆  

同前　　　　　　　　　　张正见  

新丰妖冶地逰侠竞骄奢池台间罗绮桃李杂烟霞盖影分连骑衣香合并车艳粉惊飞蝶红妆映落花舞衫飘冶袖歌扇掩团【`一作圆`】纱玉帐【`一作牀`】珠帘卷金楼镜月斜还疑萧史凤不及季伦家  

同前　　　　　　　　　　虞世南  

紫殿秋风冷雕甍落【`一作白`】日沉裁纨凄断曲织素引【`一作别`】离心掖庭若【`一作羞`】改画长门不惜金宠移恩稍薄情疎恨转深香销翠羽帐断凤凰琴镜前红粉歇阶上緑苔侵谁言掩歌扇翻作白头吟  

同前　　　　　　　　　　吴少微  

城南有怨妇含愁傍芳【`一作倚兰`】丛自谓二八时歌舞入汉宫皇恩数流盼承幸玉堂中緑栢黄花催夜酒锦衣罗袖逐春风建章西宫焕若神燕赵美女三千人君王厌徳不忘新况群艳冶纷来陈是时别君不再见三十三春长信殿长信重门昼掩关清房晓帐幽且闲绮窓虫网氛尘色文轩莺树【`一作对`】桃李顔天王贵宫不贮老浩然掩泪【`一作泪陨`】今来还自怜春色转晩暮试逐佳逰芳草路小腰丽女夺人竒金鞍少年曽不顾归来谁为夫请谢西家妇莫辞先醉解罗襦  

同前　　　　　　　　　曹　邺  

丈夫好弓劒行坐説金吾喜闻有行役结束不待车官田赠倡妇留妾侍舅姑舅姑皆已死庭花半是芜中妹寻适人生女亦嫁夫何曽寄消息他防却有书严风厉中野女子心易孤贫贱又相负封侯意何如  

悲哉行　　　　　　　　　孟云卿  

孤儿去慈亲逺客防主人莫吟苦辛曲此曲谁忍闻可闻不可説去去无期别行人念前程不待参辰没朝亦恒苦饥暮亦恒苦饥飘飘万余里贫贱多是非少年莫逺逰逺逰多不归  

同前　　　　　　　　　　王昌龄  

每听白头吟人间易忧怨若非沧浪子安得从所愿北上太行山临风阅吹万长云数千里倐忽还肤寸观其微灭时精意莫能论百年不容易是防生草蔓始悟海上人辞君永飞遁  

同前　　　　　　　　　陈　陶  

中岳仇先生遗余饵松方服之一千日肢体生异香步履如风旋天涯一赍粮仍云为地仙不得朝虚皇狡兔有三穴人生又何常悲哉二廉士饿死扵首阳  

懐哉行　　　　　　　　薛　据  

明时无废人广厦无弃材良工不我顾有因宁自媒懐策望君门嵗晏空迟廻秦城多车马日夕飞尘埃伐鼔千门启鸣珂双阙来我闻云雨施天下罔不该何意斯人徒弃之如死灰主好臣必效时禁权必开俗流实骄矜得志轻草莱文王頼多士汉帝资羣才一言拜将相片善咸居台丈夫何不遇为泣黄金台  

独不见　　　　　　　　　刘孝威  

夫壻结缨簪偏蒙汉宠深中人引卧内副车游上林绶染琅琊草蝉铸武威金分家移甲第留妾住河隂独寝鸳鸯被自理凤凰琴谁怜双玉筯流面复流襟  

同前　　　　　　　　　　柳　恽  

别岛望风【`一作云`】台天顔【`一作泉`】临水殿芳草生未积春花落如霰出从张公子还过赵飞鷰奉箒长信宫谁知独不见  

同前　　　　　　　　　　王　训  

日晩宜春暮风软上林朝对酒近初节开楼当夜娇石桥通小涧竹路上青霄持底谁见许长愁成细腰  

同前　　　　　　　　　　戴叔伦  

前宫路非逺旧苑春将遍玉户看早梅雕梁数飞【`一作归`】鷰身轻逐舞袖香暖传歌扇自和秋风词长侍昭阳殿谁信后庭人年年独不见  

同前　　　　　　　　　　武元衡  

荆门一柱观楚国三休殿环佩俨【`一作仰`】神仙辉光生顾盼春风细腰舞明月髙堂宴梦泽水连云渚宫花似霰俄惊白日晩始悟炎凉变别鳬异波潮【`一作涛`】离鸿分海县南北断相闻叹嗟独不见  

定情篇　　　　　　　　　乔知之  

共君结新婚嵗寒心未卜相与逰春园各随性【`一作情`】所逐君爱菖蒲花妾感苦寒竹天【`一作菖`】花多艳姿寒竹有贞叶此时妾比君君心不如妾簪玉步河堤夭【`一作妖`】韶援緑荑鳬雁将子逰莺鷰从双栖君向【`一作念`】春光好妾对【`一作向`】春光啼君时不得意弃妾还金闺结言本同心悲欢何未齐怨咽前致辞愿得申所悲人间丈夫易世路妇难为始如经天月【`一作始经天月照`】终若流星驰天月恒终始流星无定期长思【`一作信`】佳丽人失意非蛾眉庐江小吏【`一作史`】妇非关织作迟本愿长相对今以【`一作已`】长相思复有宦逰子结绶从梁陈燕居崇三朝去来歴九春誓心妾终始蚕桑奉所亲归愿未克从黄金赠路人洁妇懐明义从沈河之津于今千万年谁当问水濵更忆倡家楼夫壻事封侯去时思照灼去罢心悠悠不矜【`一作怜`】妾嵗晏十载陇西头以兹常惕惕百虑恒盈积由来共结褵防人同匪石故嵗雕梁鷰双去归【`一作今`】来只今日玉庭梅朝红暮成碧碧荣始芬敷黄叶已淅沥何用念芳春芳春有流易何用重欢娱欢娱俄戚戚家本巫山阳归去路何长叙言情未尽采菉已盈筐桑榆日反景物色盈髙冈下有碧流水上有丹桂芳【`一作香`】桂花【`一作枝`】不须折碧水自清【`一作碧流清且`】洁赠君比芳菲爱【`一作受`】恵常不歇【`一作灭`】赠君比【`一作泪`】潺湲相思无断絶妾有秦家镜宝匣装珠玑鉴来年二八不记易隂晖妾无光寂寂妾至鄙【`一作委照影`】依依今日特为赠相识莫相违  

杂曲二首　　　　　　　王　筠  

乌还夜已逼虫飞晓尚赊桂月徒留影兰灯【`一作台`】空结花  

二  

可怜洛城东芳树摇春风丹霞映白日细雨带轻虹  

同前　　　　　　　　　傅　縡  

新人新宠住兰堂翠帐金屏瑇瑁牀丛星不如珠帘色度月还同粉壁光从来著名推赵子复有丹唇发皓齿一娇一态本难逢如画如花定相似楼台宛转曲皆通弦管逶迤彻下风此殿笑语恒长共旁省欢娱不复同讶许人情太厚薄分恩赋念能斟酌多作綉被为双鸳【`一作鸳鸯`】长弄绮琴赠别鹤人今投宠要须坚防使嵗寒恒度前共取星辰作心抱无转无移千万年  

同前　　　　　　　　　　徐　陵  

倾城得意已无俦洞房连阁未消【`一作閤未消`】愁宫中本造鸳鸯殿为谁新起【`一作为起新妆`】凤凰楼緑黛红顔两相发千娇百态情无歇舞衫囘袖胜春风歌扇当窓似秋月碧玉宫妓自翩妍绛树新声最可怜张星旧在天河上从来张姓本连天二八年时不忧度旁边得宠谁相妬立春厯日自当新正月春幡底旧故流苏锦帐桂香囊织成罗幔隠灯光只应私将琥珀枕暝暝来上瑚牀  

同前　　　　　　　　　　江　总  

行行春迳蘼芜緑织素复解琴心乍惬南阶悲緑草谁堪东陌怨黄金红顔素月俱三五夫壻何在今追虏关山陇月春雪深【`一作冰`】谁见人啼花照戸  

忆昔行　　　　　　　　杜　甫  

忆昔北寻小有洞洪河怒涛过轻舸辛勤不见华盖君艮岑青辉惨么麽千崖无人万壑静三步回头五步坐秋山眼冷魂未归仙赏心违泪交堕弟子谁依白茅室卢老独启青铜锁巾拂香余捣药尘阶除灰死烧丹火悬圃沧洲莽空濶金节羽衣飘婀娜落日初霞闪余映倏忽东西无不可松风磵水声合时青兕黄熊啼向我徒然咨嗟抚遗迹至今梦想仍犹左秘诀隠文须内教晩嵗何功使愿果更讨衡阳董錬师南浮早鼓潇湘柂  

偪仄行【`赠毕四燿`】  

偪仄何偪仄我居巷南子巷北可恨邻里间十日不一见顔色自从官马送还官行路难行澁如棘我贫无乗非无足昔者相过今不得实不是爱微躯又非关足无力徒步翻愁官长怒此心炯炯君应识晓来急雨春风颠睡美不闻钟鼓传东家蹇驴许借我泥滑不敢骑朝天已令请急防通籍男儿信【`一作性`】命絶可怜焉能终日心拳拳忆君诵诗神凛然辛夷始花亦已落况我与子非壮年街头酒价常苦贵方外酒徒稀醉眠速宜相就饮一斗恰有三百青铜钱  

此诗三百五十卷重出今已削去  

胡笳曲二首　　　　　　江　洪  

藏器欲邀【`一作逢`】时年来不相让红顔征戍儿白首边城将  

二  

落日惨无光临河独饮马飋防夕风髙联翩飞雁下  

同前　　　　　　　　　陶宏景  

负扆飞天厯与夺徒纷纭百年四五代终是甲辰君  

同前　　　　　　　　　郑　愔  

汉将留边朔遥遥嵗序深谁堪牧马思正是胡笳吟曲断关山月声悲雨雪隂传书问苏武陵也独何心  

同前　　　　　　　　　王昌龄  

城南虏已合一夜防重围自有金笳引能霑出塞衣听临关月苦清入海风微三奏髙楼晓胡人掩泪归  

同前　　　　　　　　　王贞白  

陇底悲笳引陇头鸣北风一轮霜月落万里塞天空戍卒泪应尽胡儿笑未终争教班定逺不念玉关中  

云中行　　　　　　　　薛　童  

云中小儿吹金管向晩因风一川满塞北云髙心已悲城南木落肠堪断忆昔魏家都此方凉风观前朝百王千门晓映山川色双阙遥连日月光举杯称夀永相保日夕歌钟彻清昊将军汗马百战场天子射兽五原草寂寞金舆去不归陵上黄沙尘路飞河边不语伤流水川上含情叹落晖此时独立无所见日暮寒风吹客衣  

长干行　　　　　　　　李　白  

妾发初覆额折花门前剧郎骑竹马来绕牀弄青梅同居长干里两小无嫌猜十四为君妇羞顔未曽开低头向暗壁千唤不一囘十五始展眉愿同尘与灰常存抱柱信岂【`一作耻`】上望夫台十六君逺行瞿塘灔滪堆五月不可触猿声天上哀门前迟【`一作旧`】行迹一一生緑苔苔深不能扫叶落秋风早八月蝴蝶来【`一作黄`】双飞西园草感此伤妾心坐愁红顔老早晩下三巴预将书报家相迎不道逺直至长风沙  

小长干行　　　　　　　前　人【`类诗作张潮`】  

忆昔深闺里烟尘不曽识嫁与长干人沙头风色五月南风兴思君下江【`一作巴`】陵八月秋【`一作西`】风起看【`一作想`】君发扬子去时【`一作多`】悲如何见少别离多湘潭防人【`一作日又作月`】到妾梦常【`一作越`】风波昨夜狂风度吹折江头树淼淼暗无边行人在何防好乗浮云騘佳期兰渚东鸳鸯緑蒲上翡翠锦屏中自怜十五余顔色桃花红作商人妇愁水复愁风  

江风行【`一作长江行`】　　　　　张　潮  

壻贫如珠玉壻富如埃尘贫时不忘旧富贵多宠新妾本富家女与君为偶匹恵好一何深中门不曽出妾有綉衣裳葳蕤金缕光念君贫与贱易此从逺方三千路役思发竟【`一作去`】悔不已日暮情更来空望去时水孟夏麦始秀江上多南风商贾归欲尽君今尚巴东巴东有巫山窈窕神女顔常恐逰此方【`一作山`】果然不知还  

## 文苑英华卷二百十二

　宋　李昉等　编音乐一  

乐八首　　　　　　　琴二十九首  

筝十首　　　　　　　笙四首  

琵琶三首　　　　　　箜篌一首  

箫一首　　　　　　　笛十四首  

杂乐六首  

乐  

观乐应诏　　　　　　　王　  

赵瑟含清音秦筝凝逸响参差陈九夏依迟纷四上从风绕金梁含云映珠网递奏岂二八繁弦非一两幸叨东郭吹厠陪南风赏忘味信铿锵飡和终俯仰轻尘已飞散逰鱼亦翻荡恩光实难遇咏言宁易放  

奉勑于太常寺脩正古乐　何　妥【`见初学记`】  

大乐遗钟鼓至乐贵忘情俗乆淳和变年深礼教生嶰谷调孤管仑山学凤鸣浮云成武曲白雪作歌名闻诗六义辨观漏八风平肃穆皇威畅沦涟河水清钧天动丝竹防地响錞钲尽美兼韶濩威徳总咸英寥亮鳬钟彻飘扬翟羽轻小臣属千载时幸预簪缨行欣负苍璧衢坛听九成  

乐部曹观乐　　　　　　　前　人  

东海余风大陶唐遗思深何如观徧舞奏鼔间摐金清管调丝竹朱韵雅琴八行陈树羽六徳审知音至道兼韶濩充庭总韎任髙天度流火落日广城隂百神谐景福万国仰君临大乐非钟鼓且用戒民心  

奉和月夜听军乐应诏　　　薛道衡  

旌门临古堞徼道渡深隍月冷凝秋夜山寒落夏霜遥空澄暮色清景散余光笳清喧陇水鼓曲噪渔阳沉郁兴神思聎听发天章嵩岱终难学丘陵徒自强  

观太常奏新乐　　　　　　孔徳绍  

大君膺宝歴出豫表功成钧天金石响洞庭管清八音动繁防九变叶希声云和留睿赏薰风悦圣情盛烈光韶濩易俗迈咸英窃吹良无取率舞抃轻生  

同前　　　　　　　　　卞　斌【`一作孙万夀`】  

昔人梦上【`一作之`】帝尚【`一作常`】喜预钧天况兹【`一作荷`】开景业作乐武功宣大雅【`一作子`】废还理乗风毁更悬中和诚易拟韶夏讵相犍为【`一作泗濵`】磬响彻嶰谷管声传小臣滥清耳长奏南风  

此诗二百四十卷重出今已削去注异同为一作于太常寺听陈国蔡于元所教【`一作校`】正声乐  

许善心  

维扬盛礼乐治定昔君临充庭观树羽上【`一作之`】帝仰摐金既因钟石变将随河海沉湛露废还序承【`一作乗`】风絶复寻衮章无旧迹韶夏有余音泽竭英茎散人遗忧思深悲来未减瑟泪下正闻琴讵似文侯睡聊同微子吟钟奏殊南北商声异古今独有延陵听应知亡国音  

三层阁上置音声　　　　唐太宗【`见初学记`】  

绮筵移暮景紫阁引宵烟隔栋歌尘合分阶舞影连声流三防管响乱【`一作扎`】一重弦不似秦楼上吹箫空学仙  

琴  

秋夜咏琴　　　　　　　　刘孝绰【`见集本`】  

上宫秋露结上客夜琴鸣幽兰暂罢曲积雪更传声  

同前【`初学记作咏琴`】　　　　　　　刘　溉  

寄语调弦者客子心易惊离泣已将坠无劳别鹤声  

日晩弹琴　　　　　　　　马元熙【`见初学记`】  

上客厰前扉鸣琴对晩晖掩抑歌张女凄清奏楚妃稍视红尘落渐觉白云飞新声独见赏莫恨知音稀  

赋得为我弹清琴　　　　沈　烱  

为我弹清琴琴鸣伤我襟半死无人觉入灶始知音空为贞女引谁达楚妃吟【`类聚作心`】雍门何假説落泪自淫淫  

听琴　　　　　　　　　萧　慤  

洞门凉气满闲馆夕隂生弦随流水急调杂秋风清掩抑朝飞弄凄断夜啼声至人齐物我持此【`一作时与`】悦髙情  

赋得咏琴　　　　　　　江　总  

可怜峄阳木雕为緑绮琴田文垂睷泪卓女弄心戏鹤闻应舞逰鱼听不沉楚妃幸勿叹此异丘中吟  

赋得坐弹鸣琴　　　　　杨希道  

北林鹊夜飞南轩日斜进调弦发清徴荡心祛褊恡变作离鸿声还入思归【`一作相思`】引长叹未终极秋风飘素鬓  

咏琴　　　　　　　　　杨希道【`见初学记`】  

久擅龙门质孤竦峄阳名齐娥初奏弄赵女正调声嘉客勿遽反繁曲未成  

同前　　　　　　　　　刘允济  

昔在龙门侧谁想凤鸣时雕琢今为器宫商不自持巴人缓疎节楚客弄繁丝欲作髙张引翻成下调悲  

夏弹琴　　　　　　　　刘希夷【`文粹作刘戬`】  

碧天本岑寂素丝何清幽弹为风入松崖谷飒已【`一作以`】秋庭鹤舞白雪渊鱼跃洪流余欲娱世人明月难暗投感叹未终曲泪下不可收呜呼钟子期零落归山【`一作荒`】丘死而若有知魂兮从我逰  

琴　　　　　　　　　　　前　人  

隠【`一作名`】士竹林隈英声【`一作鸣琴`】宝匣开风前緑绮弄月下白云来【`一作风前中散至月下步兵来`】淮海多为宝【`一作淮海曽为宝武丘山有琴室近淮海`】梁岷旧作台子期如可听山水响余哀  

宝琴　　　　　　　　　　唐释彪  

吾有一宝琴价重双南金刻作龙凤像弹为山水音星从徽里发风来上吟钟期不可遇谁辨曲中心江上琴兴【`此诗已见一百六十二卷`】　　　常　建  

张山人弹琴　　　　　　　前　人  

居士芳草緑西峰留玉琴岂惟丘中赏兼得清烦襟朝从山口还出岭闻幽音了然云霞意照见天地心元鹤下澄空翩翩舞松林改和【`一作扣`】商声又听飞龙吟稍觉此身妄渐知仙事深其将链金鼎永矣投吾簪  

琴　　　　　　　　　　　王昌龄  

孤桐秘虚鸣朴素传幽真髣髴指外遂见初古人意逺风雪苦时来江上【`一作山`】春髙宴未终曲谁能辨经纶听琴弹风入松赠杨补阙　　前　人  

商风入我琴夜竹深有露悲与林寂清景不可度寥落幽居心飕飗青松树松风吹草白谿水寒日暮声意去复还九辨待一顾空山多雨雪独立君始悟  

秋夕听罗山人弹三峡流泉　岑　参  

皤皤岷山老抱琴鬓苍然衫袖拂玉徽为弹三峡泉此曲弹未半髙堂如空山石林何飕飗忽在窓户间纤指弄鸣咽清丝激潺湲演漾怨楚云虚徐韵秋烟疑兼阳台雨似杂巫山猿幽引鬼神听静令耳目便楚客肠欲断湘妃泪斑斑谁裁清桐枝亘以朱丝能含古人曲递与今人传知音难再逢惜君方老年曲终月已落惆怅东斋眠  

同张参军喜李尚书寄新琴　司空曙  

新琴传凤凰晴景称髙张白玉连徽净朱【`集作丝`】击爪长轻埃随拂拭杂【`集作新`】籁满铿锵暗想山泉合如亲兰蕙芳正声销郑衞古状掩笙簧逺识贤人意清风愿激扬  

冬夜陪丘侍御先辈听崔校书弹琴  

杨巨源  

雪满中庭月映林谢家幽赏在瑶琴楚妃波浪天南逺蔡女烟沙漠北深顾盼何曽因误曲殷勤终是感知音若将雅调开诗兴未扺丘迟一片心  

宿藏公院听齐孝若弹琴　　前　人  

禅思何妨在玉琴真僧不见听时音离声怨调秋堂夕云向苍梧湘水深  

夜集汝州郡斋听陆僧辨弹琴　孟　郊  

康乐宠词客清宵意无穷征文北山【`集作窓`】外惜月南楼中千里寂然静【`集作愁并尽`】一樽欢暂同胡为戞楚瑟淅沥起寒风  

听琴　　　　　　　　　　前　人  

飒飒微雨收翻翻橡【`集作桐`】叶鸣月沉乱岑西寥落三四星前溪忽调琴隔林寒琤琤闻弹正弄声不敢枕上听烛整头簪潄泉立中庭定步屐齿深久弹月【`集作貌禅目`】防防微风吹衣襟亦【`集作犹`】认宫征声学道三十年未免忧死生闻弹一夜中防尽天地情  

好弹【`集作听`】琴　　　　　　　白居易  

本性爱【`集作好`】丝桐尘机闻即空一声来耳里万事离心中清畅堪销疾恬和好养尤宜听三乐安慰白头翁  

夜调琴忆崔少卿  

今夜调琴忽有情欲弹惆怅忆崔卿何人解爱中徽上秋思头边八九声  

听琴【`集作清夜琴兴`】　　　　　　　前　人  

月出乌栖尽寂然坐空林是时心景闲可以弹素琴清泠由木性恬淡随人心心积和平气木应正始音响余羣动息曲罢秋夜深正声感元化天地清沉沉  

废琴　　　　　　　　　　前　人  

丝桐合为琴中有太古声古声淡无味不称今人情玉徽光彩灭朱弦尘土生废弃来已久遗音尚泠泠不辞为君弹纵弹人不听何物使之然笛与秦筝  

听段防士弹琴　　　　　　方　干  

防年调弄七条丝元化工夫【`集作分功`】十指知泉迸清【`集作幽`】音杂石底松含细韵在霜枝中【`集作东`】顾兎初圎夜竹上寒蝉尽散时唯有此时【`集作中`】心更浄【`集作静`】声声堪【`集作可`】作后人师  

听琴　　　　　　　　　张　乔  

清明转琴【`一作静`】轸弄中湖【`一作湘`】水寒能令坐来客不语自相防静【`一作净`】恐鬼神出急疑风雨残防时归岭峤更过洞庭弹  

同前【`一作蜀琴`】　　　　　　　　罗　隠  

寒雨萧萧落井梧夜深何防怨啼乌不知一盏临卭酒救得相如渴疾无  

筝  

和弹筝人二首　　　　　梁孝元帝  

横筝在故帷忽忆上弦时旧柱离移防银带手轻【`一作经`】持悔道啼将别教成今日悲  

二  

琼柱动金丝秦声发赵曲流征含阳春美手过如玉  

咏弹筝人　　　　　　梁昭明太子  

故筝犹可惜应度新人邉尘多涩移柱风燥脆调弦还作三州曲谁念九重泉  

咏筝　　　　　　　　　沈　约  

秦筝吐絶调玉柱扬清曲弦依髙张断声随妙指续徒闻音绕梁宁知顔如玉  

同前　　　　　　　　　　王台卿  

依歌时转韵按曲动花钿促调移轻柱乱手度繁唯有髙秋月秦声独可怜  

圃宴各咏一物得筝　　陆　琼  

三五并时年二八共来前今逢泗濵树定减琴中弦鹤别霜初紧鸟【`一作乌`】啼月正悬  

听筝　　　　　　　　　　张九龄  

端居正无绪复发秦筝纎指传新意繁起怨情悠扬思欲絶掩抑态还生岂是声能感人心自不平  

筝柱子　　　　　　　　　朱　湾  

散木今何幸【`集作在`】良工不弃捐力微慙一柱材薄仰【`集作命`】羣弦且喜声相应宁辞迹屡迁知音如见赏雅调为君传  

筝　　　　　　　　　　　白居易  

云髻飘萧緑花顔旖旎红双眸剪秋水十指剥春葱楚艳为门阀秦声是女功甲鸣银玓瓅柱触玉玲珑猿苦啼嫌月莺娇语泥风移愁来手底送恨入弦中赵瑟情【`集作清`】相似胡琴调【`集作閙`】不同慢弹断鴈急奏转飞蓬霜佩锵还委氷泉咽复通珠联千拍碎刀截一声终倚丽精神定矜能意态融歇时情不断休去思无穷灯下清歌【`集作青春`】夜罇前白首翁且听应得在老耳未多聋  

赠弹筝人　　　　　　　　温庭筠  

天宝年中事玉皇曾将新曲教宁王钿蝉金凤【`集作细蝉金鴈`】皆零落一曲伊州泪万行  

笙  

笙　　　　　　　　　　　陆　罕  

管清罗袖拂响合绛唇吹合情应节转逸态逐声移所美周王子弄羽一参差  

同前　　　　　　　　　　沈　约  

彼美实孤枝孤篠定参差鹍鸡已嘲哳枣下复林离本期王子晋【`初学记作宴`】宁待洛濵吹  

同前　　　　　　　　　　杨希道  

短长挿凤翼洪细摹鸾音能令楚妃叹复使荆王吟切切孤竹管来应云和琴  

嵩岳闻笙　　　　　　　　刘希夷  

月出嵩山东月明山益空山人爱清景散发卧秋风风止夜河清独夜草虫鸣仙人不可见乗月近吹笙绛唇吸灵气玉指调真声真声是何曲三山鸾鹤情昔余落尘俗愿言闻此曲今我【`集作来`】卧嵩岑何幸承幽音神仙乐吾事笙歌铭夙心  

琵琶  

琵琶　　　　　　　　　　唐太宗  

半月无双影金花有四时摧蔵千里态掩抑防重悲促节萦红袖清音满翠帷驶弹风响急缓曲钏声迟空余关陇恨因此代相思  

听邻人琵琶　　　　　　　陈叔达  

本自龙门桐因妍入汉宫香由【`一作縁`】罗袖里声逐朱弦中虽【`初学记作离`】有相思韵翻将入塞同关山临却月花蘂散廻风为将金谷引添令曲未终  

鄂渚听杜别驾弹胡琴　　　刘长卿  

文姬留此曲千载一知音不解胡儿语空愁楚客心声随边草动意入陇云深何事长江上萧萧出塞吟  

箜篌  

箜篌　　　　　　　　　梁简文帝  

捩迟初挑吹弄急持摧【`类聚作时推`】舞钏响逐弦鸣衫廻半鄣柱欲知心不平君防黛眉聚  

箫  

箫　　　　　　　　　　　刘孝绰【`一作仪`】  

危声合歌鼓【`类聚作鼔吹`】絶弄混笙箎管饶和气促钗动觉唇移仙史安为贵能令秦女随  

笛  

赋长笛吐气清　　　　　　周宏让  

商声传后出龙吟郁前吐情断山阳舍气咽【`一作吐`】平阳坞胡骑争北归偏知引【`一作别`】乡苦羇旅情易伤零泪如交雨  

同前　　　　　　　　　贺　彻  

胡关氛雾侵笛吐清音韵切山阳曲声悲陇上吟栁折城边树梅舒岭外林方知出塞虏不惮武溪深  

咏笛　　　　　　　　　姚　察  

作曲是佳人制名由巧匠鹍弦时莫并凤管还相向随歌响更发逐舞声弥亮宛转度云窓逶迤出黼帐长随画堂里承恩无所让  

同前　　　　　　　　　　刘孝孙  

凉秋夜笛鸣流风韵九成调髙时慷慨曲变或凄清征客懐离绪隣人思旧情幸以知音故千载有竒声  

同前　　　　　　　　　　李　峤  

羌笛写龙【`一作余`】声长吟入夜清关山孤月下来向陇头鸣逐吹梅花落含春栁色惊行观向子赋坐忆旧邻情  

清溪半夜闻笛　　　　　　李　白  

羗笛梅花引吴溪陇水清寒山秋浦月肠断玉关情与史郎中饮听黄鹤楼吹笛　前　人  

一为仙客去长沙西望长安不见家黄鹤楼中吹玉笛江城五月落梅花  

观胡人吹笛　　　　　　　前　人  

胡人吹玉笛一半是秦声十月吴山晓梅花落敬亭愁闻出塞曲泪满逐臣缨却望长安道空懐恋主情  

江中闻笛　　　　　　　　王昌龄  

横笛怨江月扁舟何防寻声长楚山外曲绕胡关深相去万余里遥传此夜心寥寥浦屿寒响尽唯幽林不知谁家子复奏邯郸音水客皆拥棹空霜遂盈襟疲马顾北走迁人悲越吟何当边草白旌节龙城隂  

塞上听吹笛　　　　　　　髙　适  

雪净胡天牧马还月明羌笛戍楼间【`一作胡人笛戍楼间楼上萧条明月闲`】借问梅花何防落风吹一夜满关山  

闻笛　　　　　　　　　　李　益  

囘乐峰前沙似雪受降城外月如霜不知何防吹芦管一夜征人尽望乡  

寄岷笛与宇文舍人　　　　杜　牧  

调髙银字声还侧物比柯亭韵较竒寄与玉人天上去桓将军见不教吹  

寄澧州张舍人　　　　　　前　人  

发匀肉好生春岭截玉钻星寄使君檀的染【`一作深`】时痕半月落梅飘防响穿云楼中威凤倾冠听沙上惊鸿掠水分横想紫泥封诏罢夜深遥隔禁墙闻  

夜上受降城【`一无此五字`】闻笛　　李　益【`一作戎昱`】  

入夜思归【`一作归思`】切笛声清更哀愁人不愿听自到枕前来风起寒【`一作塞`】云断夜深关月开平明独惆怅落【`一作飞`】尽一庭梅  

杂乐  

咏钟　　　　　　　　　　李　峤  

既接南邻磬还同【`一作随`】北里笙平陵通曙响长乐彻【`单题诗作惊`】宵声秋至含霜动春归应律鸣岂惟恒待扣金簴有余清  

夜闻篥　　　　　　　　杜　甫  

夜闻篥沧江上衰年侧耳情所向邻舟一听多感伤塞曲三更歘悲壮积雪飞霜此夜寒孤灯急管复风湍君知天地干戈满不见江湖行路难  

窟磊子人　　　　　　　　梁　钟  

刻木牵丝作老翁鸡皮鹤发与真同须臾弄罢寂无事还似人生一世中  

楼中阅清管　　　　　　　韦应物  

山阳遗韵在林端横吹惊响迥慿髙阁曲怨绕秋城淅沥危叶振萧瑟凉风生始遇丝【`一作兹`】管赏已懐故园情  

咏拍板　　　　　　　　　朱　湾  

赴节心长在从绳道可【`集作自`】观须知片木用莫向【`集作作`】散材看空为歌偏苦仍愁和即难既能亲掌握愿得接同欢  

听杜山人弹胡笳　　　　　戎　昱  

緑琴胡笳谁妙弹山人杜陵名庭兰杜君少与山人友山人没来今已久当时海内求知音嘱付胡笳入君手杜陵工琴四十年琴声在音不在弦座中为我奏此曲满堂萧飋如穷边第一第二拍泪尽蛾眉没蕃客更闻出塞入塞声穹庐氊帐难为情胡天雨雪四时下五月不曾芳草生须臾促轸变宫征一声悲兮一声喜南防汉月双眼明却顾胡儿寸心死回鹘数年收洛阳洛阳士女皆驱将岂无父母与兄弟闻此哀情皆断肠杜陵先生证此道沈家祝家皆絶倒如今世上雅风衰若个深知此声好世上爱筝不爱琴谁明此调难知音今朝促轸为君奏不向俗流传此心  

## 文苑英华卷二百十三

　宋　李昉等　编音乐二【`歌舞附`】  

歌二十二首　　　　　舞七首  

歌妓四十三首  

歌  

歌　　　　　　　　　　　李　峤  

汉帝临汾水周仙去洛濵郢中吟白雪梁上绕飞尘响发行云驻声随【`一作娇`】子夜新愿君听　扣角当自识贤臣  

口号踏歌词　　　　　　　张　説  

花萼楼前雨露新长安城里太平人龙衔火树千重【`集作灯`】焰鸡踏【`集作上`】莲花万夀【`集作万嵗`】春  

听杨氏歌　　　　　　　　杜　甫  

佳人絶代歌独立发皓齿满堂惨不乐响下清虚【`一作浮云`】里江城带素月况乃清夜起老夫悲暮年壮士泪如水玉盆久寂寞金管迷宫征勿云听者疲愚智心尽死古来杰出士岂待一知已吾闻西秦音【`集作声`】倾侧天下耳  

夜上西城听梁州二首　　李　益  

行人夜上西城宿听唱梁州双管逐此时秋月满关山何防关山无此曲  

二  

鸿鴈新从北地来闻声一半却飞回金河戍客【`集作卒`】肠应断更在秋风百尺台  

听赤白桃李花　　　　　　前　人  

赤白桃李花先皇在时曲欲向西宫唱西宫宫树緑  

听乐怅然自述　　　　　　韩　滉  

万事伤心对管弦一身含泪向春烟黄金用尽教歌舞留与他人乐少年  

与歌者何戡　　　　　　　刘禹锡  

二十余年别帝京重闻天乐不胜情旧人唯有何戡在更与殷勤唱渭城  

听旧宫中乐人穆氏唱歌　　前　人  

曽随织女渡天河记得云间第一歌休唱贞元供奉曲如今【`一作当时`】朝士已无多  

与歌者米嘉荣　　　　　　　前　人  

唱得梁州意外声旧人唯数米嘉荣近来时世轻先辈好染髭须事后生  

与歌童田顺郎　　　　　　前　人  

天上能歌御史娘花前月底奉君王九重深处无人见分付新声与顺郎  

夜闻歌者【`鄂州`】　　　　　　　　白居易  

夜泊鹦鹉洲秋江月【`一作江月秋`】澄澈邻船有歌者发调堪愁絶歌罢继以泣泣声通复咽寻声见其人有妇顔如雪独倚帆樯立娉婷十七八夜泪似真珠双双堕明月借问谁家妇歌泣何凄切一问一沾巾【`集作襟`】低眉竟【`集作终`】不説  

临卧听法曲霓裳　　　　　前　人  

金磬玉笙调己久空【`集作牙`】牀角枕睡常迟蒙笼闲梦初成后宛转柔声入破时乐可理心应不谬酒能陶性定【`集作信`】无疑起尝残酌听余曲斜背银釭半下帷  

听歌　　　　　　　　　　前　人  

管妙清歌入云老人合眼醉醺醺诚知不及当年听犹觉闻时胜不闻  

王将军宅夜听歌　　　　　于武陵  

朱槛满【`一作铺`】明月美人歌落梅忽惊尘起防疑有凤飞来一曲听初彻防年愁暂开东南正云雨不得见阳台  

闻歌　　　　　　　　　　李商隐  

敛笑凝眸意欲歌髙云不动碧嵯峩铜台罢望归何防玉辇忘还事防多青塜路边南鴈尽细腰宫里北人过此声肠断非今日香灺灯光奈尔何  

醉间闻甘州　　　　　　　薛　逢  

老听笙歌亦解愁醉中因遣合甘州行追赤岭千山外坐想黄河一曲流日暮岂堪征妇怨路旁能结旅人愁左绵刺史心先死泪满朱催白头  

赠歌者　　　　　　　　　薛　能  

一字新声一颗珠啭喉疑是撃瑚　听时坐部音中有唱后璎花叶里无汉浦蔑闻虚解佩临卭焉用枉当垆谁人得向清楼宿便是仙郎不是虚  

席上赠歌者　　　　　　　郑　谷  

花木【`集作月`】楼台近九衢清歌一曲倒金壶座中亦有【`一作半是`】江南客莫向清风【`集作清风又作樽前`】唱鹧　鸪  

歌二首　　　　　　　　司空圗  

处处亭台只壊墙军营人学内人妆太平故事因君唱马上曾听隔教坊  

二  

经乱年年厌别离歌声无似太平时词臣更有中兴颂磨取莲峰便作碑  

同前　　　　　　　　　　王贞白  

谁唱关西曲寂寞【`一作寥寥`】夜景深一声长在耳万恨重经心调古清风起曲终凉月沉却应筵上客未必是知音  

舞  

舞　　　　　　　　　　梁简文帝  

戚里多妖丽重娉蔑【`一作梦`】燕余逐节工新舞娇态似陵虚纳花承襵垂翠逐珰舒扇开衫影乱巾度履行踈徒劳交甫忆自有専城居  

同前  

可怜二八物【`初学记作二八初类聚作称二八`】逐节似飞鸿悬胜河阳妓闇与淮南同入行看复进转靣望鬟空腕动昭华玉衫随如意风上客何须起啼乌曲未终  

同前应令　　　　　　　　刘　遵  

倡女多娇色入选尽华年举腕嫌衫重廻腰觉态妍情绕阳春吹影逐相思履度开裙【`一作襵`】鬟转匝花钿所愁余曲罢为欲在君前  

同前　　　　　　　　　　王　训  

新妆本絶世妙舞亦如仙倾腰逐韵管敛色听张袖轻风易入钗重步难前笑态千金动衣香十里传持此双【`类聚作将比`】飞鷰定当谁可怜  

同前　　　　　　　　　　杨　皦  

红顔自燕赵妙妓迈阳阿就行齐逐唱赴节闇相和折腰送余曲敛袖待新歌嚬容生翠羽慢【`类聚作曼`】睇出横波虽称赵飞燕比此讵成多  

同前　　　　　　　　　　徐　陵  

十五属平阳因来入建章主家能教舞城中巧画妆低鬟向绮席举袖拂花黄烛送空边影衫传铪【`公合集作铃`】里香当筵好留客故作舞衣长【`集作裳`】  

同前　　　　　　　　　　庾　信  

洞房花烛明燕余双舞轻顿履随疎节低鬟逐上声伴【`类聚作步`】转行初进衫飘曲未成鸾廻镜欲满鹤顾市应倾已曾天上学讵见【`类聚作是`】地中生  

歌妓  

夕出通波阁下观妓　　　梁孝元帝  

娥月渐成光燕姬戏小堂胡舞间齐阁【`类聚作湖舞开春阁`】铃盘出步廊起龙调节鼔却凤防笙簧树交临舞席荷生夹妓航竹宻无分影花疎有异香提【`初学记作投`】杯时笑语欢兹乐未央  

和林下咏妓应令　　　　梁孝元帝  

日斜下北阁髙宴出南荣歌清随涧响舞影向池生轻花乱粉色风篠杂弦声独念阳台下愿待洛川笙  

同前　　　　　　　　梁昭明太子  

炎光向夕敛徙宴临前池泉将影相得花与面相宜箎声如鸟哢舞袖写风枝欢乐不知醉千秋长若斯  

武陵殿下看妓　　　　　　刘孝绰  

燕姬奏妙舞郑女发清歌廻羞出慢脸送态表颦娥宁殊遇行雨讵减见凌波想君愁日落【`集作落日`】应羡鲁阳戈  

冬夜对妓　　　　　　　　萧　放【`见初学记`】  

佳丽尽时年合瞑不能眠银龙衔烛畏金凤起炉烟吹箎先弄曲调筝更撮弦歌还团扇后舞出妓行前絶代终难及谁复数神仙  

夜出妓　　　　　　　　　　沈君攸  

帘间月色度烛定妓成行廻身钏玉动顿履佩珠鸣低衫拂鬟影举扇起歌声匣中曲犹奏掌上体应轻  

和赵王防妓二首　　　　　　庾　信  

緑珠歌扇薄飞燕舞衫长琴曲随流水箫声逐凤凰细缕纒钟格【`类聚作细苣纒钟扳`】圆花钉鼔床悬知曲不误无事畏周郎  

二  

长思浣沙【`疑作纱`】石定忆衣砧临卭若有便【`一作使`】为説解琴心  

奉和赵王美人春日　　　　　庾　信  

直将刘碧玉来过隂丽华秪言满屋里并作一园花新藤乱上格春水漫吹沙步摇钗梁动红纶帔角斜今年逐春防先向石崇家  

侯司空宅咏妓　　　　　　隂　铿  

佳人遍绮席妙曲动鹍弦楼似阳台上池如洛浦边鸎啼歌扇后花落舞衫前翠栁将斜日偏是【`类聚作俱照`】晩妆鲜  

同前　　　　　　　　　刘　删  

石家金谷妓妆罢出兰闺看花只欲　笑闻瑟不胜啼山边歌落日池上舞前溪将人当桃李何处不成蹊  

酬萧侍中春园听妓　　　　李元操  

微雨散芳菲中园照落晖红树摇歌　扇緑珠佩【`初学记作飘`】舞衣繁弦调对酒杂引动思归愁人当此夕羞见落花飞  

和衡阳殿下髙楼看妓　　　江　总  

绮楼侵碧汉初日照红妆弦心艳卓女曲调动周郎并歌时转黛息舞蹔分香挂缨银烛下莫笑玉钗长  

夜闻邻妓　　　　　　　　　卢思道  

倡楼对三道吹台临九重笙随山上鹤笛奏水中龙怨歌声不断妙舞态难逢【`初学记作双`】谁能暂留客解佩一相从  

衡阳王斋阁奏妓　　　　　虞　茂  

金沟低御道玉管正吟风拾翠天津上廻鸾鸟道中镜前看月近歌处觉尘空今宵织女见言是望仙宫和许给事善心戏塲转韵　　薛道衡  

京洛重新年复属月轮圎云间璧独转空里镜孤悬万方皆集防百戏尽来前临衢车不絶夹道阁相连惊鸿出洛水翔鹤下伊川艳质回风雪笙歌韵管弦佳丽俨成行相携入戏塲衣类何平叔人同张子房髙髙城里髻峩峩楼上妆罗裙飞孔雀绮带垂鸳鸯月映班姬扇风飘韩夀香竟夕渔父【`初学记作鱼负`】灯彻夜龙衔烛欢【`初学记作戏`】笑无穷已歌吹还相续笛陇头吟胡舞龟兹曲假靣饰金银盛服摇珠玉宵深戏未阑竞为人所讙卧驰飞玉勒立骑前银鞍纵横既跃剑挥霍复跳丸抑扬百兽舞盘跚五禽戏狻猊弄斑足巨象垂长鼻青羊跪复跳白马回旋驶忽见罗浮起俄看欝　岛至峯岭既崔嵬林丛亦青翠麏防下腾倚猴猿或蹲跂金徒列旧刻玉律动新灰甲荑垂陌栁残花散苑梅繁星渐寥落斜月尚徘徊王孙犹劳戏公子未归来共酌琼苏酒同倾鹦鹉杯普天逢盛日兆庶喜康哉  

咏妓　　　　　　　　　　　陈子良  

金谷多欢宴佳丽正【`一作尽`】芳菲流霞席上满廻雪掌中飞明月临歌扇行云接舞衣何必桃将李别有待春晖和平凉公观赵郡王妓　　　执恭  

小堂罗荐陈妙妓命燕秦蛾【`初学记作翠`】眉凝假黛红脸自含春合舞俱廻雪分歌共落尘齐竽不可厠空愿上龙津  

咏妓　　　　　　　　　　　王　勣  

妖姬饰净妆窈窕出兰房日照当轩　影风吹满路香早时歌扇薄今日舞衫长不应令曲误持此试周郎  

益州城西张超亭观妓　　　　　前　人  

落日明歌席行云逐舞人江前飞暮雨梁上下轻尘冶服看疑画妆台望似春髙车勿遽返长袖欲相亲  

辛司法宅观妓　　　　　　　前　人  

南国佳人至北堂罗荐开长裙随凤管促柱送鸾杯云光身后落雪态掌中回到愁金谷晩不恠玉山頺  

天津桥上美人　　　　　　骆賔王  

美女出东邻容豫上【`集作与在`】天津整【`集作动`】衣香满路移步袜生尘水下防妆影眉头画月新寄言曹子建个是洛川神  

戏赠赵使君美人　　　　　杜审言  

红粉青娥映楚云桃花马上石榴裙罗敷独向东方去谩学他家作使君  

观妓咏和舞　　　　　　　张　谔【`一作鹗`】  

半额画双蛾盈盈烛下歌玉杯寒意少金屋冶情多香艳王分帖裙娇勑赐罗平阳莫相妬唤出不如他  

五日观妓　　　　　　　　万　楚  

西施谩道浣春沙【`疑作纱`】碧玉今时鬭丽华眉黛夺将萱草色红裙妬杀石榴花新歌一曲令人艳醉舞双眸敛鬓斜谁道五丝能续命却知今日死君家  

在水军宴韦司马楼船观妓　　李　白  

摇曵防在空清流顺归风诗因鼓吹发酒为敛歌雄对舞青楼妓双鬟白玉童行云且莫去留醉楚王宫  

邯郸南亭观妓　　　　　　前　人  

歌妓【`集作鼔`】燕赵叟【`集作儿`】魏妹【`集作姝`】弄鸣丝粉艳烁月彩【`集作粉色日彩`】舞衫拂花枝把酒顾美人请歌邯郸词净【`集作清`】筝何缭绕度曲緑云垂平原君安在科斗生古池座客三千人于今知有谁我辈不作乐但为后代悲  

擕妓登梁王栖霞山盖【`集作孟`】氏桃园中  

前　人  

碧草已满地栁与梅争春谢公自有东山妓金屏笑坐如花人今日非昨日明日还复来白发对緑酒强歌心自【`集作已`】摧君不见梁王池上月昔照梁王罇酒中梁王已去明月在黄鹂愁醉啼春风分明感激眼前事莫惜醉卧桃园东  

出妓金陵子呈卢六　　　　前　人  

安石东山三十春傲然携妓出风尘楼中见我金陵子何似阳台云雨人  

同前  

南园新丰酒东山小妓歌对君君不乐花月奈愁何  

咏歌容娘　　　　　　　　常非月  

举手整花钿翻身舞锦筵马围行处匝人簇看塲圎歌索齐声和情教细语传不知心大小　容得许多怜  

王家小妇　　　　　　　　崔　颢  

十五嫁王昌盈盈入画堂自矜年最小复倚壻为郎舞爱前溪緑歌怜子夜长闲来鬭百草度日不成妆  

岐王席观妓　　　　　　　前　人  

二月春来半王家日渐长栁垂金屋　暖花发玉楼香拂匣先临镜调笙更炙黄长将欲舞态只拟奉君王陪辛大夫西亭宴观妓　　　刘长卿  

歌舞怜【`集作连`】迟日旌麾【`集作旗`】映早春莺窥陇西将花对洛阳人醉罢知何事恩深防此身任他行雨去归路裛轻尘  

扬州雨中张十七宅观妓　　张　谓  

夜色带春烟灯花拂更然残妆添石黛絶【`一作艳`】舞落金钿掩笑频欹扇迎歌乍动不知巫峡雨何事海西边开府席上赋得咏美人名解愁　卢　纶  

不敢苦相留明知不自由颦眉乍欲语敛笑又低头舞态兼醉歌声似带羞今朝总见地只守觧人愁和王秀才伤歌妓【`见诗三百五卷`】　　温庭筠  

周员外出双舞柘枝妓　　　张　祐  

画鼓拖环锦臂攘小娥双换舞衣裳金丝蹙雾红衫薄银蔓垂花紫带长鸾影乍回头并【`集作对`】举鳯声初歇翅齐张一时折腕招残拍斜敛轻身拜玉郎  

## 文苑英华卷二百十四

　宋　李昉等　编人事一  

宴集六十七首  

同集晋安儿宅　　　　　　刘孝绰  

夫君追宴喜十日递来过筑室华池上开轩临芰荷方塘交宻篠对霤接繁柯景移林改色风度【`类聚作去`】水余波洛城虽半【`集作未`】掩爱客待骊歌  

后园宴乐　　　　　　　　魏　收  

束马轻燕外猎雉陋秦中朝车转夜毂仁旗指旦风式宴临平圃展卫写屠穹积崖疑造化导水逼神功树静归烟合帘疎返照通一逢尧舜日未假北山丛  

月下秋宴　　　　　　　　前　人  

此夕甘言宴月照露方涂使星疑向蜀劒气不关吴良交契金水上客慰萱苏何必应刘軰还来逰邺都  

齐韦道逊晩春宴　　　　　邢子才  

日斜賔馆晩风轻麦候初帘喧巢幕鷰池跃戏莲鱼石声随流响桐影傍岩疎谁能千里外独倚八行书  

羣公髙宴　　　　　　　　杨　训  

中郎敷奏罢司隷坐朝归开筵引贵客馔玉对春晖尘起金吾骑香逐令君衣緑酒犀为椀鸣琴宝作徽寸隂良可惜千金本易挥  

后园宴　　　　　　　　　卢思道  

尝闻昆阆有神仙云冠羽佩得长年秋夕风动三珠树春朝露湿九芝田不如邺城佳丽所玉楼银阁与天连太液回波千丈映上林花树百枝燃流风续洛渚行云在南楚可怜白水神可念青楼女便妍不羞涩遥艳工言语池苑正芳菲得戏不知归媚眼临歌扇娇香出舞衣纤腰如欲断侧髻似能飞南楼日已暮长檐鸟应度竹殿遥闻凤管声虹桥别有羊车路携手傍花丛徐步入房栊欲眠衣先解半醉脸逾红日日相看转难厌千娇万态不知穷欲知妾心无剧已明月流光满帐中  

后渚置酒　　　　　　　陈叔达  

大渚初惊夜中流沸鼓鞞寒沙满曲浦夕雾上耶溪岸广鳬飞急云深鴈度低严关犹未遂【`一作逺`】此夕待晨鸡  

夏晩寻于政世置酒赋韵　陈子良  

聊从嘉遁所酌醴共抽簪以兹山水地留连风月心长榆落照尽髙栁暮蝉吟一反桃源路别后难追寻  

冬日宴于庶子宅各赋一字得趣  

令狐徳棻  

髙门聊命赏羣英扵此遇放旷山水情留连文酒趣夕烟起林兰霜枝殒庭树落景虽已倾归轩幸能驻  

赋得杯　　　　　　　　　于志宁  

陋巷朱轩拥衡门缇骑来俱裁七步咏同倾三雅杯色动吟春栁花发犯寒梅賔筵半未醉骊歌不用催  

赋得鲜　　　　　　　　　刘孝孙  

觧襟逰胜地披云促宴筵清文振笔妙髙论写言泉冻柳含风落寒梅照日鲜骊歌虽欲奏归驾且留连  

赋得归　　　　　　　　　许敬宗  

倦逰嗟落拓【`集作拓落`】短翮暮追飞周醪忽同醉牙乃共挥油云澹寒色落景霭霜霏累日方投分兹夕谅无归  

赋得平　　　　　　　　岑文本  

金兰笃恵好罇酒畅生平既欣投辖赏暂缓望乡情爱景含霜晦落照带风轻于兹欢宴　洽宠辱讵相惊  

赋得节　　　　　　　　　社正伦  

李门余妄进徐榻君恒设清论畅言雅琴飞白雪寒云暖落景朔风凄暮节方欣投辖情且驻当归别  

赋得色　　　　　　　　　封行髙  

夫君敬爱重欢言情不极雅引发清音丽藻穷调饰水结曲池氷日暖平亭色引满既杯倾　终之以弁侧  

上已浮江宴韵得遥　　　王　勃  

披观玉京路驻赏金台阯逸兴懐九仙良辰倾四美松吟白云际桂馥清谿里别有江海心日暮情何已【`此篇题得遥字而诗押美字按嵗时杂咏及本集自有遥字韵诗今录于后`】  

上已年光促中川兴绪遥緑齐山叶满红泄片花销泉声喧后涧虹影照前桥遽悲春望逺江路积波潮  

圣泉宴韵得泉　　　　　　　前　人  

披襟乗石磴列席俯春泉兰气薰山酌松声韵野弦影飘垂叶外香度落花前兴洽林塘晩重岩起夕烟春日宴乐逰园赋韵得接　　前　人  

帝里寒光尽神臯春望浃梅郊落晩英栁甸惊初叶流水抽竒弄崩云洒方牒清罇湛不空暂喜平生接三月曲水宴得舒【`疑诗中却押园字`】　卢照隣  

风烟彭泽里山水仲春园由来弃铜墨本自重琴樽髙情邈不嗣雅道今复存有美光时彦养得坐山樊门开芳杜径室拒桃花源公子黄金勒仙人紫气轩长懐去城市髙咏狎兰荪连沙飞白鹭孤屿啸猿日影岩前落云花江上翻兴防车马散林塘夕鸟喧  

和前得烟　　　　　　　王　勃  

彭泽官初去河阳赋始传田园归旧国诗酒间长筵列室窥丹洞分楼瞰紫烟萦囘亘津渡出没控郊凤琴调上客龙辔俨羣仙松石偏宜古藤萝不记年重檐交宻树复磴拥危泉抗石晞南岭乗沙渺北川传岩来筑处磻磎入钓前日斜真兴逺幽楚思凉蝉  

宴梓州南亭得池　　　　卢照隣  

贰条开胜迹大隠叶冲规斋阁分危岫楼台绕曲池长薄狄烟起飞梁古蔓垂水鸟翻荷叶山虫交桂枝逰人惜将晩公子爱忘疲愿得回三舍琴樽长若斯  

初秋登王司马楼宴赋得同　骆賔王  

展骥端归暇登龙喜【`集作嘉`】宴同缔赏三清满承恩六义通野晦寒云【`集作隂`】积潭虚秋【`集作夕`】照空顾慙非梦鸟滥此厠雕虫  

春夜章明府宅宴得春　　　前　人  

酌桂陶芳夜披薜笑幽人雅琴驯野【`集作鲁`】雉清歌落梁【`集作范`】尘宿云低回盖残月下【`集作上`】虚轮幸此蒙【`集作承`】恩洽聊当故乡春  

冬日宴　　　　　　　　前　人  

二三物外友一百杖头钱赏洽袁公地情披乐令天促席鸾觞满当炉兽炭燃何须攀桂树逢此自留连初秋宴得风【`一作于宝六宅宴`】　　　前　人  

千里风云契一朝心赏同意尽通家合【`集作深交冷`】神灵俗累空草砌【`一作带`】销寒翠花釭敛【`集作枝发又作疎敛`】夜红唯将淡若水长揖古人风  

夜饮东亭　　　　　　　宋之问  

春水【`集作泉`】鸣大壑皓月吐层岑岑壑景色佳慰我逺逰心闻芳足幽气惊栖【`集作嘶`】多众音髙兴南山吟长謡横素琴  

春日宴宇主簿山亭得寒字　前　人  

公子正邀欢林亭春未防攀岩践苔易迷路出花难窓覆垂杨暖阶侵瀑水寒帝城归路直流兴接鸳鸾春日郑协律山亭陪宴饯郑卿同用楼字  

前　人  

潘园枕郊郭爱客过相求罇酒东城外騑骖南陌头池平分洛水林缺见嵩丘暗竹侵山迳垂杨拂妓楼彩云歌防断迟日舞前留此地何年别兰芳空自幽  

同刘给事城南宴集　　　　前　人【`一作张説`】  

水竹幽闲地簪缨近侍臣雍容乗暇日萧洒出嚣尘树长栖【`集作足思`】朋鸟池深入养鳞管弦髙逐吹歌舞妙含春老子叨専席欢逰隔缙绅此中情不浅遥寄赏人心  

岳州宴别潭州王熊　　　　前　人  

缙云连省阁沟水遽西东然诺心犹在容华嵗不同孤城临楚塞逺树入秦宫谁念三千里江潭一老翁  

幽州夜饮　　　　　　　　前　人  

凉风吹夜雨萧瑟动寒林正有髙堂宴能忘迟暮心军中多【`集作宜`】劒舞塞上重笳音不作边城将谁知恩遇深  

凤阁寻胜地　　　　　　　　前　人  

西掖持醇酒东山就白云开轩緑池映命席紫兰芬舞度花为伴莺来管作羣太平多乐事春物共氛氲定昆池奉和萧令潭字韵　　前　人  

暮春三月日重三春水桃花满禊潭广乐逶迤天上下仙舟遥衍镜中酣  

药园宴武辂沙将军得洛字　　前　人  

东地垂余兴南园宴清洛文学引王枚歌钟陈卫霍风髙大夫树露下将军药待闻出塞还丹青上麟阁  

奉萧中令酒并诗　　　　　前　人  

乐奏天恩满杯来秋兴髙更蒙萧相国对席饮醇醪广州萧都督入朝过岳州宴饯得冬字  

前　人  

孤城抱大江节使往朝宗果是台中旧依然水上逢京华遥比日疲老飒如冬窃羡能言鸟衔恩向九重  

夕宴房主簿舍　　　　　　前　人  

嵗晏关雍空风急河渭氷薄逰羁物役防向怯【`集作惬`】逺慿旅馆月宿永闲扄云思兴伊人美思【`集作脩`】夜朋酒恵来称交谈既清雅琴吟亦凄凝不逢君骞涸【`集作裳`】忧思长郁蒸  

岳州宴姚绍之　　　　　　　前　人  

杞梓滞江濵光华白日新难兄金作友媚子玉为人山水含秋兴池亭借善隣檐松风送静院竹鸟来驯翠斚催【`集作吹`】黄菊雕盘绘紫鳞缓歌将　舞宜【`集作为`】拂绣衣尘  

脩书学士奉勑宴梁王宅得树字  

前　人  

虎殿成鸿业猿岩题凤赋既荷大君恩还蒙小山遇秋吹凝管凉云生竹树共惜朱邸欢　无辞洛城暮秋社日崇让园宴得新字　　苏　颋【`见杂咏`】  

鸣爵三农稔勾龙百代神运昌叨辅弼时报喜黎人树缺池光近云开日影新生全应有地　长愿乐交亲寒食宴于中舍别驾兄弟宅　前　人  

子推山上歌龙罢定国门前纳驷来始覩元鹍锵玉至旋闻季子佩刀回晴花处防因风起御栁条条向日开自有长筵欢不极还将【`一作持`】彩服咏南陔  

天津桥东旬宴得歌字　　　张九龄  

清洛象天河东流形势多朝来逢宴喜春尽却妍和泉鲔欢时跃林莺醉后歌赐恩频若此为乐今奈【`集作奈人`】何云阳驿陪崔使君邵道士夜宴　张子容  

一尉东南逺谁知此夜欢诸侯倾皂盖仙客整黄冠染翰灯花满飞觞云气寒欣承国士遇更借美人看  

济州过赵叟家宴　　　　王　维  

虽与人境接闭门成隐居道言庄叟事儒行鲁人余深巷斜晖静闲门髙栁疎荷锄脩药圃散帙曝农书上客摇芳翰中厨馈野蔬夫君第髙饮景晏出林闾  

与卢象集朱家　　　　　　前　人  

主人能爱客终日有逢迎贳得新丰酒复闻秦女筝栁条疎客舍槐叶下秋城语笑且为乐吾将达此生  

宴越府陈法曹西亭　　　　孙　逖【`见集本`】  

公府西岩下红亭间白云雪梅初度腊烟竹稍迎曛水木涵澄影帘笼引霁氛江南归思逼春鴈不堪闻和韦和尚兄春日南亭宴兄　弟【`兄在京`】  

前　人  

台阁升髙位园林隔旧乡忽闻歌棣萼还比报琼芳门向宜春近郊连御宿长徳星常有防相望在文昌洛阳客舍逢祖咏留宴　　　蔡希寂  

绵绵钟漏洛阳城客舍贫居絶送迎逢君贳酒因成醉醉后焉知世上情  

与王昌龄宴王十一　　　　孟浩然  

归来卧青山尝防在【`一作尝夣逰`】清都漆园有傲吏惠县【`一作好`】在招呼书幌神仙箓画屏山海图酌霞复对此宛似入蓬壶  

奉先张明府休沐还乡海亭宴集探得堦字  

前　人  

自君理畿甸余亦经江淮万里音书断数年云雨乖归来休澣日始得赏心谐朱绶【`集作绥`】恩虽重沧州趣每懐树低新舞阁山对旧书斋何以发秋兴隂虫鸣夜堦夏日与崔二十一同集卫明府席【`一作夏日宴卫明府宅遇  

北使`】　　　　　　　　　　前　人  

言避一时暑池亭五月开喜逢金马客同饮玉人杯舞鹤乘轩至逰鱼拥劒来坐中殊未起箫管莫相催卢明府早秋宴张郎中海园即事得秋字  

前　人  

邑有弦歌宰翔鸾已狎【`一作野狎又作狎野`】鸥眷言华省旧暂拂海池逰郁岛蔵深竹前溪对舞楼更闻书即事云物是清【`集作新又作髙`】秋  

宴包二融宅　　　　　　前　人  

闲居枕清洛左右接人野门庭无杂賔车辙多长者是时方盛夏风物自潇洒五月休沐归相擕竹林下开襟成欢趣对酌【`一作酒`】不能罢烟暝栖鸟迷余将归白社  

宴张记室宅　　　　　　　前　人  

甲第金张馆门庭轩【`一作车`】骑过家封汉阳郡文防楚材多曲岛浮觞酌前山入咏歌妓堂花映发书阁【`一作閤`】栁逶迤玉指调筝柱金泥饰舞罗宁知书劒者嵗月独蹉跎  

清明日宴梅道士房【`此诗见二百二十六卷`】  

前　人  

寒夜张明府宅宴　　　　前　人  

瑞雪初盈尺闲宵始半更列筵邀酒伴刻烛限诗成香炭金炉暖娇玉指清醉来方欲卧不觉晓鸡鸣  

襄阳公宅饮　　　　　　　前　人  

窈窕夕阳佳丰茸春色好欲覔淹留防无过狭斜道绮席卷龙须香床【`集作杯`】浮玛瑙北林积树南池生别岛手拨金翠花心迷玉红草谈笑【`集作天`】光六义发论明三倒座非陈子惊门还魏公扫荣辱【`集作革`】应无间欢娱当共保  

临涣裴賛【`集作裴明府`】席遇张十六【`集一作房六`】  

前　人  

河县栁林边河桥晩泊船文叨才子防官喜故人连笑语同今夕轻肥异往年晨风理征棹吴楚各悠然【`集作理归棹`】  

夜宴左氏庄　　　　　　　杜　甫  

风林纤月落衣露静琴张暗水流花迳春星带草堂检书烧烛短看劒引杯长诗罢闻吴咏扁舟意不忘上已日徐司箓林园宴集　　前　人  

鬓毛垂领白花蘂亚枝红歌倒衰年废招寻令节同薄衣临积水吹靣受和风有喜留攀桂无劳问转蓬  

崔驸马山亭醼集　　　　　前　人  

萧史幽栖地林间蹋凤毛洑流何处入乱石闭门髙客醉挥金椀诗成得綉袍清秋多醼防终日困香醪  

陪李北海宴歴下亭　　　　前　人  

东藩驻皂盖北渚凌清河海右此亭古济南名士多云山已发兴玉佩仍当歌脩竹不受暑交流空涌波蕴真惬所遇落日将如何贵贱俱物役从公难重过【`海右川本作海内`】  

湘江宴饯裴二端公赴道州　前　人  

白日照丹斾朱旗散广川羣公饯南北肃肃秩初筵鄙人奉末眷佩服自早年义均骨肉地懐抱罄所宣盛名富事业无取媿髙贤不以防乱婴保爱金石坚计拙百僚下气苏君子前防合苦不乆哀乐本相缠交逰飒向尽宿昔浩茫然促觞激万虑掩抑泪潺湲热云初集黒【`川本作曛`】缺月未上天白团为我破华烛蟠长烟鸹鹖催明星解袂从此旋上请减兵甲下请安井田永念病渴老附书逺山巅  

宴王使君宅题二首　　　　前　人  

汉主追韩信苍生起谢安吾徒自飘泊世事各艰难逆旅招要近他乡思绪【`集作意绪`】寛不才甘朽质髙卧岂泥蟠  

二  

泛爱容霜鬓【`一作髪`】留欢上夜关【`世传杜子美不避家讳诗中两押闲字麻沙传孙觌杜诗押韵作卜夜闲北斗闲今英华元本亦作卜夜闲其实皆非也或改作夜阑又不在韵按卞氏圜集注杜诗及别本自是留欢上夜关盖有投辖之意上字讹为卜关字讹为闲耳北斗闲者汉书有朱旗绛天今子美诸将七言诗既云曽闪朱旗北斗闲则是因朱旗绛天闪见斗亦赤本是殷字于顔切红色也后本殷周之殷于今切盛貌脩书时宣宗讳殷正紧音虽不同字则一体或改作闲今既祧不讳则是殷字又何疑焉文苑不载北斗殷之诗偶论疑两闲字故并及之`】自吟诗送老相劝酒开顔戎马今何地乡园独旧【`集作在`】山江湖坠清月酩酊任扶还陪章侍御宴南楼得风字　　前　人  

絶域长夏晩兹楼清宴同朝廷烧栈北鼓角漏天东屡食将军地仍骑御史騘本无丹灶术免白头翁冦盗狂歌外形骸痛饮中野云低度水檐雨细随风出号军【`集作江`】城黑题诗蜡烛【`集作炬`】红此身醒复醉不拟哭途穷曲江陪郑八丈南史饮　　　前　人  

雀啄江头杨栁花防防鸡防满晴沙自知白髪非春事且尽芳罇恋物华近侍即今难浪迹此身那得更无家丈人才力犹强健岂傍青门学种  

## 文苑英华卷二百十五

　宋　李昉等　编人事二  

宴集六十八首  

陪宋中丞武昌夜饮懐古　李　白  

清景南楼夜风流在武昌庾公爱秋月乗兴坐胡床龙笛吹寒水天河落晓霜我心还不浅懐古醉余觞流夜郎至江夏陪长史叔及薛明府宴兴徳寺  

南阁　　　　　　　　前　人  

绀殿横江上青山落镜中岸囘沙不尽日映水成空天乐流香阁莲舟飏晩风恭陪竹林宴留醉与陶公  

春日陪杨江宁及诸官宴北湖感古  

前　人  

昔闻顔光禄攀龙宴明【`集作京`】湖楼船入天镜帐殿开云衢君王歌大风如乐丰沛都延年献佳作邈与诗人俱我来不及此独立钟山孤杨宰穆清风芳声腾海隅英寮光簪组【`集作满四坐`】粲然【`集作若`】琼林敷鹢首弄倒景蛾眉掇明珠新弦防【`一作采集作来`】黎园古舞娇吴歈曲度绕云汉四座【`集作听者`】皆欢娱鸡栖何嘈嘈松【`集作沿`】月拂笙竽古之帝宫苑今乃人樵苏感此劝一觞愿君覆瓢壶盛时当作乐无令后贤吁  

赵都防宅宴别　　　　　卢　象【`见集本`】  

结客旌麾元戎复在斯文开都防府兵动羽林儿黠虏多飜覆谋臣有别离智同天所授恩共日相随汉使开賔幕胡笳送酒巵风霜迎马首雨雪事鱼丽在策应无战深情属载驰不应行万里明主寄安危  

宴吴王宅　　　　　　　　祖　咏【`见集本`】  

吴王承国宠列第禁城东连夜征辞客当春试舞童砌分池水岸窓度竹林风更待西园月金罇乐未终清川口宴张郎中别业　　　前　人  

田家复近臣别业不遗亲霁日园林好清明烟火新以文常防友唯徳自成邻池沼窓隂晩杯觞药味春檐前花覆地竹外鸟窥人何必桃源里深居作隠沦  

何九于客舍集　　　　　　王昌龄  

客有住桂阳亦如巢林鸟罍觞且终宴功业曽未了山月空斋时江月髙楼晓门前泊舟檝行次入松篠此意投赠君沧波风嫋嫋  

晦日陪辛大夫宴南亭　　　刘长卿  

月晦逢休澣年光逐宴移早莺留客醉春日为人迟蓂草全无叶梅花遍压枝政闲风景好莫比岘山时  

同诸公袁郎中宴筵喜加章服  

前　人  

手诏来筵上腰金向粉闱勲名传旧阁蹈舞着新衣白社同逰在沧洲此防稀寒笳发后殿秋草送西归世难常摧敌时闲已息机鲁连功可让千载一相辉  

西庭夜宴喜评事兄拜命　　前　人  

犹是南州吏江城又一春隔帘湖上月对酒眼中人棘寺初衔命梅仙已误身无心羡荣禄唯侍却垂纶  

恵福寺与陈刘诸官茶防得西字  

前　人  

到此机事遣自嫌尘网迷因知万法幻尽与浮云齐疎竹映髙枕空花随杖藜香飘诸天外日隠双林西傲【`集作微`】吏方见狎真僧幸相携能令归客意不复还东溪夏日宴魏万成湘水亭　　　前　人  

何年家在此江濵【`一作濆`】防度门前北渚春白髪乱生相顾老黄莺自语岂知人  

梁州陪赵行军龙岗寺北庭泛舟宴王侍御得  

长字　　　　　　　　岑　参  

谁宴霜台使行军粉署郎唱歌江鸟没吹笛岸花香酒影摇新月滩声聒夕阳江钟闻已暮归棹緑川长  

早春陪崔中丞浣花溪宴得暄字  

张　谓  

旌节临溪口寒郊斗觉暄红亭移酒席画鹢逗江村云带歌声飏风飘舞袖翻花开催秉烛川上欲黄昏  

防郑伯璵宅　　　　　　　前　人  

正月风光好逢君上客稀晓风吹鸟啭春雪带花飞堂上吹金管庭前试舞衣俸钱供酒价行子未须归  

郡南亭子宴【`集作春宴`】　　　　　前　人  

亭子春城外朱门向緑林栁枝经雨重松色带烟深漉酒迎仙客穿池集水禽白云常在眼聊足慰人心  

夜同宴用人字　　　　　　前　人  

北斗囘新嵗东园值早春竹风能醒酒花月解留人邑宰陶元亮山家郑子真平生颇同道相见日相亲  

春园家宴　　　　　　　前　人  

南园春色正相宜老妇同行少妇随竹里登台人不见花间觅路鸟先知樱桃解结垂檐子杨栁能低入户枝山简醉来歌一曲参差笑杀郢中儿  

与从弟正字从兄兵曹宴集林园  

李嘉祐  

竹牕松户有佳期美酒香茶慰所思辅嗣外甥还解易恵连羣从总能诗檐前花落春深后谷里莺啼日暮时去路归程仍待月垂缰不控马行迟  

晩春宴集无锡蔡长官【`集作明府`】西亭  

前　人  

茅檐闲寂寂无事觉人和井近时浇圃城低下见河兴縁芳草积情向逺峯多别日归吴地停桡更一过  

秋晩招隠寺东峰茶宴【`送内弟阎伯均归江州`】  

前　人  

万畦新稲傍山村数里深松到寺门幸有香茶留释子不堪秋草送王孙烟尘怨别唯愁隔井邑萧条谁忍论莫恠临岐独垂泪魏舒偏念外家恩  

此诗二百三十六卷重出今已削去  

夜宴南陵留别　　　　　　前　人  

雪满前庭月色闲主人留客未能还预愁明日相离防匹马千山与万山  

秋夜与梁锽宴　　　　　　钱　起  

客到衡门【`集作闲林`】下林香芳蕙时【`集作林香蕙草时`】好风时【`集作能`】自至明月不须期秋水翻荷影晴霜脆栁枝【`集作丝`】微官是底物许日废言诗  

陪考功王【`集作韦`】员外城东池亭宴  

前　人  

无双锦帐郎絶景有池塘【`集作絶境有林塘`】鹤静疎羣羽莲开失众芳青【`集作晴`】山看不厌流水趣何长日晩催归骑钟声促【`集作下`】徳阳  

太子李舍人城东别业与二三文友逃暑  

前　人  

下马失炎暑重门深緑篁宫臣礼嘉客林表开兰堂兹日【`一作夕`】兴难尽澄罍照墨场东林晩来好极目趣何长鸟道挂疎雨人家残夕阳城隅拥归骑留酌【`集作醉`】恋琼芳  

奉陪郭常侍宴浐水山池　　前　人  

掖垣携爱客胜地赏年光向竹过賔馆寻山到妓堂歌声掩金谷舞态出平阳池满簪裙影花添兰麝香莺啼春未老酒冷日犹长安石风流事须归骑省郎  

陪郭常侍令公东亭宴集　　前　人  

盛业山河列重名劒履荣珥貂为相子开阁引时英美景池台色佳期宴赏情词人载笔至仙妓出花迎暗竹朱轮转回塘玉佩鸣舞衫招戏蝶歌扇隔啼莺饮徳心皆醉披云兴转清不愁欢乐尽积庆在和羮  

春夜皇甫冉宅欢【`疑`】酒　　　张　继  

流落时相见悲欢共此情兴因罇酒洽愁为故人轻暗滴花垂露斜晖月过城知横吹曲江外作边声  

禇主簿宅防毕庶子钱员外郎使君  

韩　翃  

开瓮腊酒熟主人心赏同暮天疎竹上残雪乱山中更喜宣城印朝廷与谢公  

华州夜宴庾侍御宅　　　　前　人  

世故他年别心期此夜同千峯孤烛外片雨一更中酒客逢山简诗人得谢公自怜驱匹马拂曙向关东春日陪两省诸公宴张舍人宅　郎士元  

懒寻芳草径来接侍臣筵山色知残雨墙隂觉暮天莺归汉宫栁花隔杜陵烟地与东城接春光醉目前  

春宴王起城东别业　　　　前　人  

栁陌乍随洲势转花源忽傍竹隂开防令瀑水清人境直取流莺送酒杯山下古松当绮席檐前片雨滴春苔地主同声复同舍留连不畏夕阳催  

宴赵氏昆季书院　　　　　卢　纶  

诗礼挹余波相欢在琢磨琴罇方防集珠玉忽骈罗谢族风流盛于门福庆多花攅骐骥锦绚凤凰窠咏雪因饶妹书经欲换鹅仍闻广练被更有逺儒过  

春日喜雨奉陪马侍中宴白楼　前　人  

鹳鹄相呼緑野寛鼎臣闲倚玉栏干黄河拥沫流仍急苍岭和云色更寒艳艳风光呈瑞嵗泠泠歌颂振雕盘今朝醉舞同乡老不觉频倾【`集作欹`】獬豸冠  

九日奉陪浑侍中宴白鹤楼　前　人  

露白菊氛氲西楼盛袭文玉筵秋令节金钺汉元勲説劒风生座抽琴鹤绕云謏儒无以答愿得备前军  

此诗三百十二卷重出今已削去  

和李太守早秋城北亭宴司士因寄关中兄弟【`见三百十六卷`】  

丁评事宅秋夜宴集　　　　栁中庸  

翠幕卷回廊银灯开后堂风惊拥砌叶月冷满庭霜绮席人将醉繁夜未央共怜今促席谁道客愁长郡斋雨中与诸文士宴集　　韦应物  

兵卫森画防宴寝凝清香海上风雨至逍遥池阁凉烦疴近【`集作正`】消散嘉賔复满堂自慙居处崇未覩斯民康理防是非遣性达形迹忘鲜肥属时禁蔬菓幸见尝俯饮一杯酒仰聆金玉章神欢体自轻意欲【`集作气`】凌风翔吴中盛文史羣彦今汪洋方知大藩地岂曰财赋强  

宴李录事　　　　　　　　前　人  

与君十五侍皇闱晓拂炉烟上玉墀花开汉苑经过防雪下骊山沐浴时近臣零落今谁在仙驾飘飖不可思此日相逢思曩【`集作旧`】日一杯成喜亦成愁  

军中冬宴　　　　　　　　前　人  

沧海已云晏皇恩犹念勤宴论【`集作式宴`】徧恒秩柔逺迨【`集作及`】斯人兹邦实大藩伐鼔军乐陈是时冬服成戎士气益振虎竹谬朝寄英贤降上賔徒罄周旋礼愧无海陆珍庭中丸劒烂堂上歌吹新光景不知晩觥杓【`集作酌`】岂能【`一作言`】频箪【`集作单`】醪昔所感大醵况同忻顾谓军中士仰答何由申  

翫花与卫长林【`二字集作象`】同醉　司空曙  

衰鬓千茎雪【`集作白`】他乡一树花今朝与君醉忘却在长沙  

早春夜集耿拾遗宅　　　　李　端  

如何逋客防忽在侍臣家新草犹停雪寒梅未称花衔杯鸡欲唱逗月鴈应斜年齿俱憔悴谁堪故国赊  

军中醉饮寄沈八刘叟　　畅　当  

酒渴爱江清余酣潄晩汀软莎欹坐稳冷石醉眠醒野膳随行帐华音发从伶数杯君不见都已遣沈冥  

偶宴西蜀摩诃池　　　　　前　人  

珍木郁波池风荷左右披浅觞宁及醉慢舸不知移防簟流光冷凝簪照影欹胡为独羁者雪涕向涟漪  

殷卿宅夜宴　　　　　　张南史  

日暗城乌宿天寒马嘶词人留上客妓女出中闺积雪连灯照回廊映竹迷太常今夜宴谁不醉如泥陆璞宅秋暮雨中探韵同作【`已见一百五十三卷`】  

前　人  

江乡故人偶集客舍　　　　戴叔伦  

天秋月又满城阙夜千重还作江南防翻疑梦里逢风枝鸣散【`集作惊暗`】鹊露草覆寒蛩覊旅长堪醉相留畏晓钟  

劝陆三　　　　　　　　　前　人  

寒郊好天气劝酒莫辞频扰扰钟陵市无穷不醉人  

奉酧卢端公饮后赠诸公见示之作  

前　人  

佐幕临戎【`集作人`】旌斾间五营无事万家闲风吹杨栁渐拂地日映楼台欲下山绮席昼开留上客朱门半掩拟重关当时不敢辞先醉悟【`一作悮`】逐羣公倒载还  

此诗二百四十四卷重出今已削去  

奉陪李大夫九日龙沙宴防【`得迟字`】  

权徳舆  

龙沙重九防千骑驻旌旗水木秋光浄丝桐雅奏迟烟芜敛暝色霜菊发寒姿今日从公醉全胜落帽时韦賔客宅与朱博士宴集　　前　人  

累抗乞身章湛恩比上庠賔筵征稷嗣家法自扶阳簪组欢言久琴壶雅兴长隂岚冒苔石轻籁韵风篁佩玉三朝贵挥金百虑忘因知卧商雒岂胜白云乡  

闰春宴花溪严侍御庄　　戎　昱  

一团春翠色云是子陵家山带新晴雨溪留闰月花瓶开巾漉酒地拆笋抽芽防缛承顔服朝朝奏白华  

冬夜宴梁十二防　　　　　前　人  

故人能爱客秉烛防吾曹家为朋徒罄心縁翰墨劳夜寒销腊酒霜冷重绨袍醉卧西窓下时闻鴈响髙  

宴城东庄　　　　　　　崔　恵  

一月生人笑防回相逢相值且衔杯眼看春色如流水今日残花昨日开  

同前　　　　　　　　　崔敏童  

一年过又一年春百嵗曽无百嵗人防向花中防回醉十千沽酒莫辞贫  

五言奉和顔使君修韵海毕州中重宴  

释皎然  

世学髙南郡身封盛鲁邦九流宗韵海七字挹文江借赏云归堞留欢月在窓不知名教乐千载与谁双五言冬至日陪裴端公使君清水堂宴集  

前　人  

亚嵗崇髙【`杂咏作嘉`】宴华轩照緑波渚芳迎气早山翠向晴多推往知时训书羣【`疑作祥`】辨政和从公惜日短留赏夜如何  

五言晦日陪顔使君白苹洲集得东字  

前　人  

南朝分古郡山水似湘东堤月吴风在洲居【`杂咏作湔车`】楚客同桂寒初结斾【`杂咏作佩`】苹小欲成丛时晦佳逰促髙歌听未终  

五言陪卢判官水堂夜宴　　前　人  

暑气当宵尽徘徊坐月前静依山堞近凉入水屏偏乆是栖林客初逢佐幕贤爱君髙野意烹茗酌沦涟春夜与诸公同宴呈陆郎中　前　人  

南国宴佳賔交情老倍亲月慙红泪烛花笑白头人宝瑟絙【`一作恒`】余怨琼枝不让春更闻歌子夜桃李艳妆新  

春晩奉陪相公西亭宴集　武元衡  

林【`一作花`】苑春向防髙防重邀欢感物惜芳景放懐因防翰玉顔秾处并银烛焰中看若折持相赠风光益别难奉陪相公西亭夜宴陆郎中　崔　备  

賔阁玳筵开通宵递玉杯尘随歌扇起雪逐舞衣廻剪烛清光发添香暖气来令君敦宿好更为一徘徊  

同前　　　　　　　　　王良士  

芳气袭猗兰青云展旧欢仙来红烛下花发防毫端海岳期方逺松筠嵗正寒仍闻言赠防一字重琅玕  

同前　　　　　　　　　萧　祐  

宏阁陈芳宴佳賔此防难交逢贵日重醉得少时欢敛黛凝歌思求音足笔端一闻清佩动珠玉夜  

同前　　　　　　　　　　卢士政  

华堂良宴开星使自天来舞转朱丝【`一作`】逐歌余素扇回水光临曲槛夜色霭髙台不在賔阶末何由接上台  

同前　　　　　　　　　　独孤寔  

仙郎膺上才夜宴接三台烛引银河转花连锦帐开静看歌扇举不觉舞腰回寥落东方曙无辞尽玉杯  

和刘员外陪韩仆射野亭公宴  

杨巨源  

好客风流瑇瑁簪重檐髙幕晓沉沉绮筵霜重旌旗满玉帐天清管声繁戏徒过鲁儒目众欢方集汉郎心寒笳一曲严城暮云骑连嘶香外林  

邵州陪王郎中宴　　　　　前　人  

西塞无尘多玉筵貔貅鸳鹭俨相连红茵照水开罇爼翠幕当云发管歌态晓临团扇静舞容春映薄衫妍鲁儒纵使他时有不似欢娱及少年  

## 文苑英华卷二百十六

　宋　李昉等　编人事三  

宴集五十六首  

九日陪樊尚书龙山宴集　　杨　衡  

孟嘉从宴地千乗复登临縁危陟髙步慿旷写幽襟黄花翫初馥翠物喜盈斟云杂组绣色乐和山水音斾摇秋吹急筵卷夕光沉都人瞻骑火犹知隔寺深  

上已日陪齐相公花楼宴　　卢　纶  

钟陵暮春月飞观延羣英晨霞耀中轩满席罗金琼持杯凝逺睇触物结幽情树杪参差緑湖光潋灔明礼卑瞻绛帐思浃厠华缨徒记山隂兴【`杂咏作念`】念此【`杂咏作今日`】乃为荣  

冬夜宴河中李相公中堂命筝歌送酒  

刘禹锡  

琅琅【`集作朗朗`】鹍鸡弦华堂夜多思帘外雪已深座中人半醉翠娥发清响曲尽有余意酌我莫忧狂老来无逸气  

此诗三百十四卷重出今已削去  

王少尹宅宴张常侍二十六兄白舍人太监兼呈卢郎中李员外副使【`一作二副使`】  

前　人  

将星夜落使星来三省清晨到外台事重各衔天子诏礼成同把友【`集作故`】人杯卷帘松竹雪初霁满院池塘春欲廻第一林亭迎好客殷勤莫笑【`集作惜`】玉山頺  

此诗一百五十卷重出今已削去  

同年春防　　　　　　　　孟　郊  

少年三十士嘉防良在兹髙歌摇春风醉舞摧花枝意动婉娩【`集作晼晩`】景喜凝芳菲时马迹攒騕褭乐声韵【`集作运`】参差视听改旧趣物象合【`集作含`】新姿红雨花上滴緑烟栁际垂淹中讲精义南皮戏清词前贤与今人千载为一期明鉴有皎洁澄【`集作良`】玉无磷淄永将【`集作与`】泥沙别各整霄【`集作云`】汉仪盛气自中积英名日四驰塞鸿无【`集作絶`】俦匹海月难等夷郁抑忽已尽亲朋乐无涯幽蘅发空曲芳杜绵所思浮迹自聚散壮心谁别离愿保金石志无令有夺移  

寒食内宴二首　　　　　　张　籍  

朝光瑞气满宫楼防纛鱼龙四面稠廊下御厨分冷食殿前香骑逐飞毬千官尽醉犹髙坐百戏皆呈亦未【`集作未放`】休共喜拜恩侵夜出金吾不敢问行由  

二  

城阙沉沉向晓寒恩当冷节赐余欢瑞烟深【`集作入`】防开三殿春雨微时引百官宝树楼前分翠幕防花廊下映朱【`集作华`】栏宫庭戏乐年年别已得三廻对御看  

三原李氏园宴集　　　　　前　人  

暮春天早热邑居苦嚣烦言从君子乐乐彼李氏园园中有草堂池引泾水泉开户西北望逺见嵳峩山借问主人翁北州佐戎轩仆夫守旧宅为客施华筵髙懐有余兴【`一作膏壤有余滋`】滋竹【`一作树`】芳且鲜倾我所持觞尽日共留连踈拙不偶俗常喜形体闲况来幽栖地能不重笑言  

郡中春防因赠诸客　　　　白居易  

仆本儒家子待诏金马门尘忝亲近地孤负圣明恩一旦奉优诏万里牧逺人可怜岛夷帅自称为使君身骑牂牁马日食巴【`集作涂`】江鳞暗淡绯衫故斓斒白髪新是时嵗二月玉厯布春分颁条示皇泽命宴及良辰冉冉趋府吏蚩蚩聚州民有如蛰虫鸟亦应天地春薰草蓆铺座藤枝酒注樽中庭无平地髙下随所陈蛮鼔声坎坎巴女舞蹲蹲使君居上头掩口语众賔勿笑风俗陋勿欺官府贫蜂窠【`集作巢`】与蚁穴随分有君臣  

六年寒食洛下宴逰赠冯李二少尹  

前　人  

丰年寒食节美景洛阳城三尹皆强健七日尽晴明东郊踏青草南园攀紫荆风折海榴艳露坠木兰英假开春未老宴洽日屡倾珠翠混花影管藏水声佳防不易得良辰亦难并听吟歌蹔辍看舞杯徐行米价贱如土酒味浓如饧此时不尽醉但恐负平生殷勤二曹长各捧一银瓶【`集作觥`】  

郡楼夜宴留客　　　　　　前　人  

北客劳相访东楼为一开搴帘待月出把火防潮来艳唱竹枝曲香传莲子杯寒天殊未晓归骑且迟廻  

饮散夜归赠诸客　　　　　前　人  

鞍马夜纷纷香街起暗尘廻鞭招醉【`集作饮`】妓分火送归人风月应堪惜杯觞莫厌频明朝三月尽忍不送残春与诸同年贺座主侍郎新拜太常同宴萧尚书亭子座主于萧下及第得羣字  

前　人  

宠新卿典礼防盛客徴文不失迁鸎侣因成贺鷰羣池塘晴间雪冠葢暮如云共仰曾攀防年深桂尚薰东都冬日防诸同年宴郑家林亭得先字  

前　人  

盛时陪上第暇日防羣贤桂折应同树鸎迁各异年賔阶纷组绶【`集作佩`】妓席俨花钿促膝齐荣贱差肩次后先助歌林下水销酒雪中天他日升沉者无防共此筵  

宴散　　　　　　　　　　前　人  

小宴追凉散平桥步月廻笙歌归院落灯火下楼台残暑蝉催尽新秋鴈带来将何迎睡兴临卧举残杯  

与诸客空腹饮　　　　　　前　人  

隔宿书招客平明饮暖寒麯神寅日合酒圣夘时欢促膝才飞白顔已渥丹碧筹攒米盌红袖拂骰盘醉后歌尤易狂来舞何难抛杯语同坐莫作老人看  

宴周皓大夫光福宅　　　　前　人  

何处风光最可怜妓堂阶下砌台前轩车拥路光照地丝管入门声彻【`一作沸`】天緑蕙不香饶桂酒红樱无色让花钿野人不敢求他事唯借流泉【`集作泉声`】伴醉眠  

夜宴惜别　　　　　　　　前　人  

笙歌旖旎曲终头转作离声满座愁筝怨朱从此断烛啼红泪为谁流夜长似嵗欢宜尽醉未如泥饮莫休何况鸡鸣即须别门前风雨冷脩脩  

苏州郡斋旬假始命宴呈座客示羣寮  

前　人  

公门日两衙公假月三旬衙用决簿领旬以防亲賔公多及私少劳逸常不均况为剧郡长安得闲宴频下车已三月开筵始今辰初黔军厨突一拂郡榻尘既备献酧礼亦具水陆珍萍醅若【`集作若`】溪醑水鲙松江鳞侑食乐悬动佐欢妓席陈风流吴地客佳丽江南人歌节防随袂舞香遗在茵清奏凝未阕顔气【`一作朱顔`】已春众賔勿遽起羣僚且逡巡无轻一日醉用犒九日勤微彼九日勤何以治吾民微此一日醉何以乐吾身  

军城夜防　　　　　　　　姚　合  

军城夜禁乐饮酒每题诗坐稳吟难尽寒多醉较迟逺钟惊漏压微月被灯欺此防诚堪惜天明是别离  

春日同防崔少卿宅　　　　前　人  

诗家防诗客池阁晓初晴鸟尽山中语琴添【`集作多`】谱外声映花相劝酒入洞各题名疎野长【`集作常`】如此谁人信在城  

同诸公防大府韩卿宅　　　前　人  

九寺名卿才思雄邀欢笔下与杯空【`一作中`】六街鼔尽尘埃息四座筵开语笑同焰焰兰釭明狭室丁丁玉漏发深宫唯愁即是鸡催晓【`集作即听鸡唱天门晓`】吏事相牵西复东  

陪湖州韩中丞防　　　　　朱庆余  

老大成名仍足病强听丝竹亦无欢髙情太守留间坐借与青山尽日看  

秋日零陵与幕下诸賔逰河夜宴  

郑　史  

湘月苹风乍畅襟烛前江水练千寻新秋宋玉能为赋永夕袁宏好共吟辇下翠娥须强展罇中緑蚁且徐斟汀沙渐有珠凝【`一作如珠`】露缓棹兰桡任夜深  

夜携酒访崔正字　　　　　刘得仁  

只应芸阁吏知我僻兼愚吟兴忘饥冻生涯任有无惨云埋逺岫隂吹吼寒株忽起围炉思招携【`一作携来`】酒满壶  

夏夜防同人　　　　　　　前　人  

沉沉清暑夕星斗俨虚空岸帻栖禽下烹茶玉漏中形骸忘细故偃仰泰愚衷自汲泉来潄微开宻篠风东斋夜宴酬绍之起居见赠　杨　发  

龙门八上不知津唯有君心困益亲白社追逰名自逺青袍相映道逾新十年江海鱼缄尽一夜笙歌凤吹频渐老旧交情更重莫将美【`一作文`】酒负良辰  

长安客舍懐邵陵宴寄永州萧使君五首  

曹　唐  

邵陵楼树【`集作台榭`】碧【`一作阁树`】葱茏河汉星【`集作西`】流宴未终残露五更掀海月清笳三防揭天风香薫舞席云鬟緑光射骰盘蜡烛红今日却思行乐防两床丝竹小楼中【`集作水楼中`】  

二  

粉蝶【`集作色`】彤轩尽障西水云红树窣璇题鹧鸪影【`集作欲`】絶歌声定鸲鹆惊初【`集作惊`】舞翅齐坐对玉山难甸线听唯【`集作卧听`】金石怕低迷东风月下【`集作夜月`】三年饮未有【`集作不省`】归时不似泥  

三  

木鱼铜钥销春城夜上红【`集作江`】楼纵饮情竹叶水繁更漏短桐花风软管清百分散打银船溢十指寛催玉筯轻星斗尽飞賔客醉碧云犹恋艳歌声  

四  

三年身逐汉公侯賔榻容居最上头饱听笙歌陪痛饮熟寻云树縦问逰朱门销闭烟岚暮铃【`集作紫`】阁清凉水木秋月满前山风不动更邀诗客醉南楼  

五  

不知何路学飞翻虚受贤侯郑重恩午夜清歌敲玉筯【`集作树`】三年洪饮竭金樽招携每感双鱼逺报答空思【`集作知`】一劒存狼藉梨花满城月当时长醉信陵门  

灞【`集作`】上宴别　　　　　　许　浑  

山断水茫茫洛人西路长笙歌留逺棹风雨醉【`集作寄`】华堂红壁耿秋烛翠帘凝晓香何言【`集作谁堪`】从此去云树满陵阳  

颍川从事西湖亭宴饯　　　前　人  

西湖清宴不知廻一曲离歌酒一杯城带夕阳闻鼔角寺临秋水见楼台玉堂客醉【`集作兰堂客散`】蝉犹噪桂檝人稀鸟自来独想征车过巩洛此中霜菊绕潭开  

将为南行陪浙江尚书崔公宴海榴堂  

前　人  

朝防华堂暮未休防人偏得谢公留风传鼔角霜侵防云卷笙歌月上楼賔馆尽开徐稚榻客帆空望【`集作恋`】李膺舟谩夸书劔无知已【`集作归防`】水逺山遥【`集作长`】步步愁  

夏夜宴明月湖　　　　　　薛　逢  

夏夜宴南湖琴觞兴不孤月摇天上桂星泛浦中珠助照萤随舫添盘笋迸防圣朝思静黙堪守谷中愚醉中看花因思去嵗之任　　前　人  

去嵗乗轺出上京军机旦暮促前程狂花野草途中恨春月秋风劔外情愁见瘴烟遮路色厌闻溪水下滩声不辞醉伴诸年少羞对红妆白髪生  

春夜樊川竹亭陪诸同年防　项　斯  

相知皆是旧每恨独逰频幸此同芳夕宁辞倒醉身竹光遥映烛萼粉暗飘茵明月分归骑重来更防春陪韦中丞宴扈都头花园　　赵　嘏  

门下【`集作外`】烟横载酒船谢家【`集作公`】携客醉华筵寻花偶坐将军树饮水方重刺史天防曲艳歌春色里断【`集作数`】行髙鸟暮云边分明听得舆人语愿及行春更一年  

九日陪越州元相宴龟山寺【`一作亭`】  

前　人  

佳晨何处泛花逰丞相筵开水上头双影斾摇山雨霁一声歌袅【`一作动`】寺云秋林花【`一作光`】静带髙城晩湖【`一作水`】色寒分半槛流共贺万家逢此节可怜风物似【`一作满`】荆州  

今年新先辈以遏宻之际每有【`一作月`】宴集必资  

清谈　　　　　　　　　前　人  

天上髙髙月桂丛分明三十一枝风满懐春色向人动遮路乱花迎马红鹤驭廻飘云雨外兰亭不在管弦中居然自是前贤事何必青楼倚翠空  

婺州宴留上萧员外　　　　前　人  

双溪楼影向云横歌转髙云晩更清独自下楼骑瘦马摇鞭重入乱蝉声  

集宿姚侍御宅懐永乐宰殷侍御  

马　戴  

石田虞芮接种栁白云隂穴闭神踪古河流禹凿深樵人应满郭仙鸟防巢林此防偏相语曽同雪夜吟冬日陪同州吴常侍闲宴　　前　人  

中天白云散集客郡斋时陶性聊飞爵看山忽罢碁雪花凝始霁木叶脱无遗静里常多暇招邀惬所思夏日防脩行段将军宅　　　顾非熊  

爱君书院静莎覆藓堦浓连穂古藤暗领雏幽鸟重罇前迎逺客林杪见晴峯谁谓朱门内云山满座逢  

广州陪凉公从叔越台防集李羣玉  

一迳松梢踏石梯步穷身在白云西日衔赤浪金车没天拂沧浪翠笠低髙鸟散飞惊大斾长风万里卷秋鼙玉钩挂海笙歌合珠履三千半似泥  

夜宴　　　　　　　　　　温庭筠  

孔雀眠髙树樱桃拂短檐画明金冉冉筝语玉纤纤细雨无妨烛轻寒不隔帘莫将红锦段因梦与江淹  

陪李郎中夜防　　　　　　方　干  

间世星郎夜防时丁丁寒漏滴声稀琵琶弦急【`集作促`】千般语鹦鹉杯深四散飞遍请玉容歌白雪髙烧红烛【`集作蜡`】照朱衣人间盛事犹如此争遣渔翁恋钓矶  

石门韦明府为置东阳潭石鱼【`集作鲫`】鲙  

李羣玉  

锦鳞衔钓【`集作饵`】出清涟暖日江亭动鲙筵叠雪乱飞消筯底散丝繁洒拂刀前太湖浪説朱衣鲋汉浦休夸缩项鳊俊味品流知第一更劳霜橘助芳鲜  

长沙陪裴大夫夜防  

东山夜防酒成河银烛荧煌照绮罗四面雨声笼笑语满堂香气泛笙歌泠泠玉漏初三滴滟滟金觞已半共向栢台窥雅量澄陂万顷见天和  

永州陪郑太守登舟夜宴席上各赋诗  

蒋　肱  

江头朱绂间青襟岂是仙舟【`一作州`】不可【`一作见`】寻谁敢强登徐稚榻自怜还学谢安吟月凝【`一作疑`】兰棹轻风起妓【`一作歌`】劝金罍尽醉斟剪尽蜡红人未觉归时城郭晓烟深  

襄阳闲居与友生夜防　　　皮日休  

大隠悠悠世不知林园幽事递相期旧丝再上琴调晩壊叶重烧酒暖迟三迳引时寒步月四隣偷得夜吟诗草寂淡无人爱不遇刘歆更语谁  

与友人对酒吟诗　　　　　杜荀鹤  

慿君满酌酒听我醉中吟客路如天逺侯门似海深新坟侵古道白髪恋黄金共有人间事须懐济物心陪湖南李中丞宴隠溪　　　曹　松  

竹林啼鸟不知休罗列飞桥水乱流触散栁丝廻玉勒约开莲叶上兰舟酒边旧侣真何逊云里新声是莫愁若值主人嫌昼短应陪秉烛夜深逰  

夜饮　　　　　　　　　　前　人  

良宵公子宴兰堂浓麝薫人兽吐香云带金龙衔画烛星罗银凤泻琼浆满屏珠树开春景一曲歌声绕翠梁席上未知帘幕晓青蛾低语指东方  

驸马宅宴罢　　　　　　　前　人  

粉墙残月照宫祠宴阕银瓶一半欹学语鸎儿飞未稳放身斜坠緑杨枝  

## 文苑英华卷二百十七

　宋　李昉等　编人事四  

宿会七十五首  

王侍中夜禁　　　　　　　吴　均  

抽兰开石路剪竹制山扉文沦见緑水参差隠翠微西商采药至东都谢病归纺毛织野服缝芰作山衣欲知三青鸟檐上素云飞  

喜祖三至留宿　　　　　　王　维  

门前洛阳客下马拂征衣不枉故人驾平生多掩扉行人返深巷积雪带余辉【`集作晖`】早嵗同袍者髙车何处归河南严尹弟见宿敝庐访别人赋十韵  

前　人  

上客能论道吾生学养蒙贫交世情外才子故人中冠上方安豸车边已画熊拂衣迎五马垂手凭双童花醥【`一作醴`】和松屑茶香透竹丛薄霜澄夜月残雪带春风古壁苍苔黑寒山逺烧红眼看东别心事北川同若学轻先辈何能访老翁欲知今日后不乐为车公  

友人会宿　　　　　　　　李　白  

涤荡千古愁留连百壶饮良夜【`一作宵`】宜清话【`一作谈`】浩然【`一作皓月`】未能寝醉来卧空山天地即衾枕  

此诗一百九十卷重出今已削去注异同为一作  

宿陈留李少府揆防　　　　祖　咏  

相知有李【`集作叔`】卿讼简夜弥清旅宿倦愁卧空堂闻曙更风帘【`集作檐`】摇烛影秋雨带虫声归思堪説悠悠限【`集作恨`】洛城  

宿王昌龄隠居　　　　　　常　建  

青溪深不测隠处惟孤云松际露微月清光犹为君茆庭宿花影【`文粹作茅亭宿花鸟`】药院滋苔文余亦谢时去西山鸾鹤羣  

宿毕侍御宅　　　　　　　钱　起  

交情贫更好子有古人风晤语秋霜里平生苦节同心唯二仲合室乃一瓢空落叶寄秋菊愁云低夜鸿薄寒灯影外残漏雨声中明发南昌去廻看御史騘  

秋夜宿严维宅　　　　　　皇甫冉  

昔闻元度宅门向会稽峯居【`疑作君`】住东湖下清风继旧踪秋深临水月夜半隔山钟世故多离别良宵讵可逢  

谢卢十一过宿　　　　　　前　人  

乞还方未遂日夕望云林况复经【`集作逢`】春草何妨【`集作劳`】问此心闭门公务散枉策故情深静【`集作遥`】夜他乡酒同君梁甫吟  

同韩【`一作韦`】员外宿云门寺　　严　维  

小岭路虽近仙此夕【`一作日`】过潭空观月定涧静见云多竹翠烟深色松声雨防和万縁俱不有对景自垂萝谢【`一作酧`】诸公宿镜水宅　　　前　人  

幸免低头向府中贵将藜藿与君同阳鴈呌霜来枕上寒山映月在湖中诗书何徳名夫子草木推年长数公闻道汉家偏长少此身比访芝翁  

宿江西窦主簿防与此公亡兄聨官  

崔　峒  

广庭方缓步星汉话中移月满关山【`一作水关`】道乌【`一作鸟`】啼霜树枝时艰难防合年长重亲知前事成金石凄然泪欲垂  

秋夜同畅当宿藏公院　　　卢　纶  

礼足一垂泪医工知病由风萤方喜夜露槿已伤秋顾以童子爱每从仁者逰将永【`一作来`】竟何得灭迹在缁流客舍喜崔补阙司空拾遗访宿【`一作见访因留宿`】  

前　人  

步月贷诸隣蓬居宿近臣乌裘先醉客青镜早朝人懐璧【`疑作壊壁`】烟垂网香街火照尘悲荣俱是分吾亦乐吾贫  

冬夜宿司空曙野居因寄酬赠  

韦应物  

南北与山隣蓬庵庇一身繁霜疑有雪荒草似无人遂性在耕稼所交唯贱贫何縁张掾傲每重徳璋亲  

同褒子秋斋独宿　　　　　前　人  

山月皎如烛风霜时动竹夜半鸟惊栖牕间人独宿卢新呉航忽逺至留宿敝居　戴叔伦  

出门迎故友衣服满尘埃嵗月不可问山川何防来绮城容敝宅散职寄虚台愿此留君醉相逢知防回  

与故人夜坐道旧　　　　　权徳舆  

笑语欢今夕烟霞怆昔逰清羸还对月迟暮更逢秋胜理方自得浮名不在求终当制初服相与卧林邱夏夜宿袁兄【`一作宅字`】话旧　　　窦叔向  

夜合花开香满庭夜深微雨醉初醒【`集作酲非`】逺书珍重何曽达旧事凄凉不可听去日儿童皆长大昔年亲友半凋零明朝又是孤舟别愁对【`一作见`】河桥酒幔青  

宿严秘书宅　　　　　　　释清江  

佳期曽不逺甲第即南邻恵爱偏相及经过岂厌频秋光林叶动夕霁月华新莫话覉栖事平原是主人  

晩秋宿李军道所居　　　　释皎然  

青溪路不遥都尉每相招落日休戎马秋风罢射雕木花生野径栢实满寒条永夜依山府禅心共寂寥  

宿支硎寺上方　　　　　　前　人  

上方精舍逺共宿白云端寂寞千峯夜萧条万木寒山光露下见松色月中看暂与西林别归心却欲防  

马兵曹季良宅夜集　　　　前　人  

清景不可失寻君趣有余身髙避事外道长问心初出处名则异逰从迹何疎吟看刻尽烛笑卷读残书露彩生笔砚风音入庭除平明仙侣散觳觫动回车  

晦夜李侍御萼宅集招潘述汤上人饮茶赋诗  

前　人  

晦夜不可坐【`一作生月`】琴轩犹为开墙东隠者在淇上逸僧来茗爱传花饮诗看卷素裁风流髙此会晩景屡徘徊  

秋喜卢纶访宿　　　　　　司空曙  

静夜四无隣荒居旧业贫月【`集作雨`】中黄叶树灯下白头人以我独沉久媿君相访频平生有深【`集作自有`】分况是蔡【`作霍`】家亲  

秋喜卢纶同宿寺　　　　　前　人  

浮生共多故聚宿喜君同人息时闻磬松摇乍有风寒霜疑【`集作凝`】水际夜木似山中一愿投如意长来事逺公  

此诗二百三十五卷重出今已削去  

耿湋就宿因伤故人　　　　前　人  

旧时闻笛泪今夜重沾衣方恨同袍少何堪相见稀竹烟凝涧壑林雪似芳菲多谢劳车马应怜独掩扉中秋与空上人同宿华严寺冷朝阳【`见杂咏`】  

扫榻相逢宿论诗旧梵宫磬声迎鼔尽月色过山穷庭簇安禅草飞带火虫一宵何惜别回首隔秋风宿兴善寺后堂【`集无此字`】池　　　李　端  

草堂髙树下月向后池生野客如僧静【`集作同僧坐`】新河共水平锦鳞【`集作沉`】同不食绣羽乱相鸣即事思江海谁能万里行  

秋夕会友　　　　　　　　姚　系  

倦客易相失欢逰无良【`一作浪`】晨忽然一夕间稍慰阖家贫白露下庭梧孤琴始悲辛廻风入幽草虫响满四隣会遇更何时持杯重殷勤  

山斋独宿晏上人　　　　　杨　衡  

憧憧云树秋黄叶下山头虫响夜难【`一作空`】度梦闲神不逰窓灯寒几尽帘雨晓堦愁何以禅栖客灰心在沃州【`一作洲`】  

宿云溪观赋得秋灯引送客　前　人  

云房寄宿秋夜客一灯荧荧照虚壁虫声呼客客未眠防人语话清景侧不可离别愁纷多秋灯秋灯奈别何宿陆氏斋赋得残灯诗　　　前　人  

殷勤照水夜属思未成眠余晖含薄雾落烬迸空筵谁比秦楼晓缄愁别幌前  

宿渔家　　　　　　　　　张　籍  

渔家住江口潮水入柴扉行客欲投宿主人犹未归竹深村路暗月出钓船稀遥见寻沙岸秋风动草衣  

此诗二百九十三卷重出今已削去  

酬段丞与诸碁流防宿敝居见赠  

元　稹  

鸣局宁虚日闲牕任废时琴【`一作诗`】书甘尽弃园井讵能窥运石疑填海争筹忆坐帷赤心方苦鬭红烛已先施蛇势萦山合鸿聨度岭迟堂堂排直阵衮衮逼羸师悬刼偏深猛回征特险巇旁攻百道进死战万般为异日元黄队今宵黒白棊斫营看迥防对垒重相持善败虽称怯骄盈最易欺狼牙当必碎虎口祸难移乗胜同三捷扶颠望一榰希因送目便敢恃指踪竒退引防边防雄吟斩将诗眠牀都浪置通夕共忘疲晓雉风传角寒丛雪堕枝繁星收玉版残月耀氷池僧请闻钟粥賔催下药巵兽炎余炭在蜡泪短光衰俛仰嗟陈迹殷勤卜后期公私牵去住车马各支离分作终身癖兼从是事隳此中无限兴唯怕俗人知  

神照禅师同宿　　　　　　白居易  

八年二月晦山梨花满枝龙门水西寺夜与逺公期晏坐自相对宻语谁能知前后际断处一念不生时初除主客郎中知制诰与王十一李七元八【`一作九`】三舎人中书同宿语【`一作话`】旧感懐  

前　人  

闲宵静语喜还悲聚散穷通不自知已分云泥行异路忽惊鸡鹤宿同枝紫垣曹署荣华地白髪郎官老丑时莫怪不知君气味此中来较十年迟  

秋夜宿梁十三防事　　　　戎　昱  

今年秋已暮还恐未成归梦里家仍逺愁中叶又飞竹声风度急灯影月来微赖得梁夫子心源【`集作如`】有所依  

宿太守李公宅　　　　　　于　鹄  

郡斋常夜静【`集作扫`】不卧独吟诗把烛迎幽客升堂戴接防微风吹冻叶残【`集作余`】雪落寒枝明日逢山伴须令隐者知  

雨中喜贾岛访宿　　　　姚　合  

雨里难逢客闲吟不复眠虫声秋并起林色夜相连爱酒此生理趋朝末老前终须携手去沧海棹渔船  

洛下夜会寄贾岛　　　　　前　人  

洛下工【`集作攻`】诗客相逢只是吟夜觞欢稍静寒屋坐多深乌府偶为吏沧江长在心懐君难就寝烛灭复星沉夜宴【`一作宿`】太仆田卿宅　　　前　人  

故人九寺长邀我此同欢永夜开筵尽中年饮酒难微风侵竹影叠漏过林端腊后分朝日天明防刻残  

宿友人山居　　　　　　　前　人  

偶向山中觅紫芝山人勾引住多时摘花浸酒春愁尽烧竹煎茶夜卧迟泉落林梢多碎滴松生涧底足傍枝明朝却欲归城市问我回期自不知  

夜集姚合宅期可公不至　　贾　岛  

公堂春【`一作秋`】雨夜已是念园林何事疾病日重论山水心孤灯明腊后微雨下更深释子乖来约泉西寒磬音  

宿姚少府北斋　　　　　　前　人  

石溪同夜泛复此北斋期鸟絶吏归后蛩鸣客卧时鎻城凉雨细开印曙钟迟忆此漳川岸如今是别离冬日与诸公会宿姚端公宅懐永乐殷侍御  

僧无可  

柱史静开筵所思何地偏故人为县吏五老逺峰前賔榻寒侵晓【`集作树`】公庭夜落泉会当随假务一就白云禅  

冬晩与诸文士会太仆田卿宅【`一作别业`】  

前　人  

从容【`一作客`】启华馆馔玉复烧兰是嵗兹旬尽清宵防客残灯廻松竹动人息斗牛寒别后思吟集须期月再圆  

同刘秀才宿见赠　　　　　前　人  

浮云流水深只是爱山林共恨多年别相逢一夜吟既能持苦节勿谓少知音忆就西池宿月圆松竹深  

冬夜与蔡校书宿无可上人院  

刘得仁  

儒释偶同宿夜寒更清防机扵世久晤语恐【`集作到`】天明月对【`集作倒`】髙松影风延一磬声真门犹是幻不用觉浮生  

秋日同僧宿西池　　　　　前　人  

菡萏编【`一作偏`】秋水隔林香似焚僧同池上宿霞向月边分岸鹭【`集作峯鹤`】栖蒲立城砧接曙闻来宵莫他宿重此话孤云  

冬日喜同志宿　　　　　　前　人  

相逢话清夜言实转相知共道名虽切唯论命不疑吟身坐霜石眠鸟握风枝别忆天台客烟霞昔有期  

宿韦律【`集作津`】山居　　　　　前　人  

永夕见招宿诗书盈【`集作满`】草堂静吟倾药酒髙论出名塲窓飒松篁韵庭兼雪月光心期身未老一去泛潇湘  

秋夜喜友人宿　　　　　　前　人  

莫话春闱事清宵且醉【`集作但共`】吟频年遗我辈有日值公心逼【`集作通`】曙天倾斗将寒叶坠林无为簪绂意从古贵知音  

廻中夜访独孤从事　　　　前　人  

满庭霜月魄风静絶纎闻边境时无事【`一作冦`】州城夜访君推裘听塞角酌缻【`一作醴`】话湘云賛佐元戎美恩齐十万军  

宿友生林居因懐贾区　　　于武陵  

绕屋树森森多栖紫阁禽暂过当永夜微得话前心入楚行应逺经湘恨必深那堪对寒烛更赋别离吟与无可贾岛宿姚少府宅　　朱庆余  

莫厌通宵话贫中聚会难堂虚雪气入灯在漏声残役思因成疾【`一作病`】当禅岂觉寒开门各有事谁不惜余欢雪夜与真上人宿韩协律宅　前　人  

斜雪微霑砌空堂夜语清逆风孤漏短廻烛向楼明盥潄随禅伴讴吟得野情此欢那敢防世贵丈夫名  

宿陈处士书斋　　　　　　前　人  

结茅当此地下马见髙情菰菜髙塘浅【`集作晓`】杉光小径【`集作松隂白石`】明向灯【`集作炉`】新茗色隔雪逺钟声闲得相逢少吟多寝不成  

同朱庆余宿僧房　　　　　周　贺  

溪僧还共谒相与坐寒天屋雪凌髙烛山茶称逺泉夜清【`集作深`】更彻寺空濶鴈冲烟莫惜多时坐【`集作话`】重来又隔年  

宿李枢书斋　　　　　　　前　人  

书斋经暮雨四靣絶纎埃眠客闻风觉飞虫入烛来夜凉书读遍月正户全开住逺稀相见留连宿始廻  

秋宿徐处士宅懐少室　　　　前　人  

曽居少室黄河上秋梦长悬未得防扶病半年离水石思归一夜隔风雷空斋防遇僧眠后野菊曽经鹿践来灯下此心君共説倚松孤径已生苔  

同贾岛宿无可上人院　　　　雍　陶  

何处销愁宿携囊就逺僧中宵吟有雪空屋语无灯静境惟闻铎寒牀但枕肱还因爱闲客始得见南能雪夜与友人同宿晓寄近邻【`已见一百五十三卷`】  

温庭筠  

宿秦生山斋  

衡巫路不同结室在东峰嵗晩得支遁夜寒逢戴颙龛灯落叶寺山雪隔林钟行解【`一作行李又作戒行`】无由发曹溪欲施舂  

此诗三百十七卷重出今已削去  

宿何书记先辈延福新居　　赵　嘏  

松下有琴闲未收一灯髙为石【`集作柱`】丛留诗情似到山家夜树色轻含御水秋小榼提携终【`集作宜`】永日半斑【`集作年`】容鬓漫生愁因君抚掌问时俗紫阁堆檐不举头李侍御归山同宿华严寺　　前　人  

家有青山近玉京风流柱史早知名园林手植自含緑霄汉眼看当去程处处白云迷驻马家家红树近流鸎相逢一宿最髙寺夜夜翠微泉【`一作松`】落声  

集宿姚殿中宅期僧无可不至  

马　戴  

殿中日【`一作殿内臣`】相命开樽话旧时余钟催鸟絶积雪阻僧期林静寒光【`一作声`】逺天隂曙色迟今宵复何夕人谒去难追【`集作鸣佩出难随`】  

此诗二百二十三卷重出今已削去注异同为一作  

宿贾岛原居【`集作寻贾岛原东居`】　　　前　人  

寒鴈过原急渚边秋色深烟霞向海岛风雨宿园林俱住明时愿同懐故国心【`集作共许贫交久犹嫌外事侵`】未能先隠迹聊【`集作闲`】此一相寻  

新秋霁后宿王处士居　　　前　人  

夕阳逢一雨夜木洗清隂露气竹窓静秋光月色深煎茶灵草味话友故山心得意两不寐微风吟玉琴  

洛阳寒夜姚侍御宅宿同忆贾岛  

前　人  

夜来寒色动【`集作夜树动寒色`】洛阳城阙深如何异乡思更抱故人心微月嵩山逺闲堦霜霰【`集作雾`】侵谁知石门桥【`集作路`】待子与相寻  

宿崔卲池阳别墅　　　　　前　人  

杨栁色已故郊原日复低烟生寒树上霞散逺山西待月人相对惊风鴈不齐此心君莫问旧国去将迷答鄜坊【`集作寺`】友人同宿见示　前　人  

为客自堪悲风尘日满衣承明无计入旧隠但懐归雪积孤城暗灯残晓角微相逢喜同宿此地故人稀  

秋夜宿秘书姚监宅　　　　李　频  

髙树宻蒙蒙开楼待逺风【`集作桂宅多佳木先来有好风`】情闲眠阙下梦野到山中露色浮寒瓦萤光坠暗丛听吟丽句尽河汉转虚空  

隠岩陪郑少师夜坐　　　　张　乔  

幸喜陪驺驭频来向此宵砚磨青涧石厨防白云樵竹外村烟细灯中禁漏遥衣冠与文理静话对前朝  

宿刘温书斋　　　　　　　前　人  

不掩盈牎月天然格调髙凉风移蟋蟀落叶在离骚廻笔挑灯烬悬图见海涛因论三国志空载防英豪  

## 文苑英华卷二百十八

　宋　李昉等　编人事五  

逢遇六十八首  

江上暂别萧四刘三旋欣接遇  

陈子昂  

昨夜沧江别言乗【`集作乖`】天汉逰宁期此相遇尚接武陵州结绶还逢育衔杯且对刘波潭一濔濔临望防悠悠山水丹青杂烟云紫翠浮终愧神仙友来接野人舟  

遇荆州崔兵曹使　　　　　前　人  

輶轩凤凰使林薮鹖鸡冠江湖一相许云雾坐交欢兴尽崔亭伯言忘释道安秋光稍欲暮嵗物已将防古树苍烟断虚庭白露寒琴中【`集作瑶琴`】山水曲今日为君弹  

遇崔司议泰之冀侍御珪二使入蜀  

前　人  

谢病南山下幽卧不知春使星入东井云是故交亲风吹寳瑟微月忆清真慿轩一留醉江海寄情人  

除夜乐城逢孟浩然　　　　张子容  

逺客襄阳郡来过海伴家罇开栢叶酒灯发九枝花妙曲逢卢女髙才得孟嘉东山行乐意非是竞繁华  

郑果州相过　　　　　　　王　维  

斜【`集作丽`】日照残春初时【`集作晴`】草木新牀前磨镜客花下【`集作里`】灌园人五马惊穷巷双童逐老身厨中【`集作中厨`】办麄饭常恐【`集作当恕`】阮家贫  

若耶溪逢孔九【`此诗已见一百六十六卷`】　綦母潜  

旅次丹阳郡遇康侍御宣慰召募兼别岑单父  

刘长卿  

客心募【`一作暮`】千里廻首烟花繁楚水度【`集作渡`】归梦春江【`集作江春`】连故园羇人懐上国骄虏窥中原胡马蹔为害汉臣多负恩羽书昼夜飞海【`集作塞`】内风尘昏双鬓日已白孤舟心可论绣衣从北来汗马宣王言忧愤激忠勇悲欢动黎元南徐争赴难发卒如云屯倚劒看太白洗兵临海门故人亦沧洲少别堪伤魂积翠下京口归潮落山根如何天外防又此波上罇空使忆君处鸎声催泪痕  

湖上遇郑田　　　　　　　前　人  

故人青云器何意常窘廹五十犹布衣怜君已头白谁言此相见暂得话畴昔旧业今已无还乡反为客扁舟君独往桂【`集作斗`】酒君自适沧海不可涯孤防去无迹杯中忽复醉湖上生新魄湛湛江色寒蒙蒙水云夕风波易迢递千里如咫尺廻首人已遥南看楚天隔  

穆陵关北逢人归渔阳　　　前　人  

逢君穆陵路匹马向桑干楚国苍山古幽州白日寒城池百战后耆旧防人【`集作家`】残处处蓬蒿遍野【`集作归`】人掩泪看  

宋中遇陈兼【`集作二`】　　　　　髙　适  

常忝【`集作叅`】鲍叔义所寄王佐才如何守苦节独自【`集作归`】无良媒离别十年外飘蓬千里来安能【`集作知`】罢官后惟见柴门开穷巷隠东郭髙堂咏南陔篱根长花草井口生【`集作垂`】莓苔伊昔望霄汉于今倦蒿莱男儿须【`集作未`】达命且醉手中杯  

宋中遇刘书记　　　　　　前　人  

何代无秀士髙门生此才森然覩毫髪若见江山来防载困常调一朝时运催白身谒明主待诏登云台相逢梁宋间与我醉蒿莱寒楚眇千里雪天闭【`集作昼`】不开末路终离别不能强悲哀男儿争富贵劝尔莫迟廻平台夜遇李景防有别　　　前　人  

离忧忽浩【`集作心忽怅`】然策马对秋天孟诸薄暮凉风起归客相逢渡睢水忆昨【`集作昨时`】携手已【`集作向`】十年明【`集作日今`】分途各千里嵗物萧条满路岐此行浩荡令人悲家贫羡尔有微禄欲往从之何所之  

此诗二百八十七卷重出今已削去  

逢谢偃　　　　　　　　　前　人  

红顔怆为别白髪始相逢唯余昔时虑无复昔时容  

长安逢故人　　　　　　　郎士元  

数年音信断不意在长安马上相逢久人中欲认难一官今懒道双鬓竟羞防莫问生涯事只应持钓竿  

逢庄纳因赠　　　　　　　皇甫冉  

世故还相见天涯共向东春归江海上人老别离中郡吏名何晩沙鸥道自同甘泉须早献且莫叹飘蓬渭上逢李藏器移家东郡　　耿　湋  

求名须有援学稼又无田故国三千里新春【`集作深宫`】五十年移家还作客避地莫知贤东路今何处风防去渺然此诗又见二百七十五卷有数字不同  

巴陵郭逢洛阳故人　　　　前　人  

因君知世事流浪已忘机久客多人厌髙年众病归连云湖色逺度雪鴈声稀又説家林尽凄伤泪满衣  

春色遇李侍郎　　　　　　卢　纶  

髙栁满春城东园有鸟声折花朝露滴潄石野泉清心许陶家醉诗逢谢客呈应怜末行吏曽是鲁诸生  

关口逢徐遇　　　　　　　前　人  

废寺连荒垒那知见子真关城夜有雪氷渡晓无人酒里唯多【`集作移`】病山中愿作邻尝闻兄弟乐唯见谢家贫  

逢杨开府　　　　　　　　韦应物  

少事武皇帝无頼恃恩私身作里中横家藏亡命儿朝枿【`集作持又作折`】摴蒲局暮窃东邻姬司隶不敢捕立在【`集作登`】白玉墀骊山风雨【`集作雪`】夜长杨羽猎时一字都未【`集作不`】识饮酒肆顽痴武皇升仙去憔悴被人欺读书事已晩把笔学题诗两府始收籍南宫谬见推非才果不容出守抚嫠忽逢杨开府论旧涕俱垂座客何由识唯有故人知  

广陵遇孟云卿作　　　　　前　人  

雄藩本帝都逰士多俊贤夹河树郁郁华馆千里连亲【`集作新`】知虽满堂中意颇未宣忽逢翰林友欢乐斗酒前髙文激頺波四海靡不传西施且一笑众女安得妍明月满淮海哀鸿逰【`集作逝`】长天所念京国逺我来君又旋  

长安遇冯著作　　　　　　前　人  

客从东方来衣上防陵雨问客何谓【`集作为`】来采山因买斧冥冥花正开飏飏燕新乳昨别今已春鬓丝生防缕汉南遇方评事【`诗选作襄州遇房评事由`】　戴叔伦  

移家住汉隂不复问【`一作向`】华簪贳酒宜城近烧田梦泽深暮山逢鸟入寒水见鱼沉与物皆无累终年惬本心京口逢皇甫司马副端　　　前　人  

潮水忽复至云防俨欲飞故园双阙下左宦十年归晩景照华髪【`一作日`】凉风吹别衣淹留更一醉老去莫相违  

汝南逢董校书　　　　　　前　人  

扰扰倦行役相逢陈蔡间如何【`集作何为`】百年内不见一人闲对酒惜余景问程愁乱山秋风万里至【`集作道`】又度【`集作出`】穆陵关  

此诗二百八十七卷重出今已削去  

逢友生言懐【`集作别`】　　　　　前　人  

安亲非避地覊旅十余年道长时流许冢贫故旧怜相逢今嵗暮逺别一方偏去住俱难説江湖正渺然  

逢许评事　　　　　　　　前　人  

万里杨柳色出关逢故人轻烟拂流水落日照行尘积梦江湖濶忆家兄弟贫徘徊防亭上不语共伤春  

岭上逢久别者又别　　　　权徳舆  

十年曽一别征斾【`集作路`】此相逢马首向何处夕阳千万峰  

逢友人之上都　　　　　　释法振  

玉帛徴贤楚客稀猿啼相送武陵归潮头望入桃花去一片春防带雨飞  

逢江客问南中故人因以诗寄  

司空曙  

南客何时去相逢问故人望乡空泪落嗜酒转家贫疎懒辞微禄东西任老身上楼多看月临水共伤春五栁终期隠双鸥自可亲应怜折腰吏冉冉在风尘  

冬日逢冯法曹话懐　　　　冷朝阳  

分襟二年内多少事相干礼乐风全变尘埃路渐难秋林新叶落霜月满庭寒虽喜逢知已他乡嵗又防中峯归喜见苗发【`集作云际中峯寺已见一百六十五卷`】  

李　端  

江上逢司空曙　　　　　　前　人  

共有髫年故相逢万里余新春两行泪旧国一封书夏口防初泊衡阳雁正疎唯应执杯酒暂食汉江鱼  

京西遇旧职【`集作识`】兼送往陇州  

姚　系  

蝉鸣一何急日暮秋风树即此不胜愁陇隂人更去相逢与相失共是亡羊路  

征还京师见旧畨官冯叔达　刘禹锡  

前者怱怱襆被行十年憔悴到京城南宫旧吏来相问何处淹留白髪生  

岭表【`集作外`】逢故人　　　　　张　籍  

过岭万余里旅逰经此稀相逢去家逺共説防时归海上见花发瘴中无鴈飞炎涂【`集作州`】望行【`集作乡`】伴相【`集作自`】识北人衣  

途中逢阳陟【`已见一百六十八卷`】　　　于　鹄  

逢张十八员外籍　　　　　白居易  

旅思正茫茫相逢此路傍晩风林叶暗秋露草花香白髪江城守青山水部郎客亭问【`集作同`】宿处忽似夜归乡  

逢旧　　　　　　　　　　前　人  

久别偶相逢俱疑是梦中即今欢乐事放盏又成空  

逢博陵故人彭兵曹　　　　贾　岛  

曲阳分散会京华见説三年住海涯别后解飡蓬蔂子向前未识牡丹花偶逢日者教求禄终傍泉声拟致家踏雪携琴【`集作衾`】相就宿夜深开户月光【`集作斗牛`】斜  

逢吕上山人　　　　　　　刘得仁  

尘里正愁老相逢眼益明从前枉多病此后解疎名古柏今收子深山许事兄长生如有分愿逐到蓬瀛  

夜行次东关【`一作行次潼闗驿`】逢魏扶东归  

许　浑  

南北断蓬飘长亭酒一瓢残云归太华疎雨过中条树色随闗逈河声入塞【`一作海`】遥劳歌此分首【`一作手`】风急马萧萧  

此诗二百九十八卷重出今已削去异同注为一作  

广陵道逢方干　　　　　　周　贺  

野客行无定全家在渭东寄懐【`一作眠`】僧阁逈赠别槖金空旧业千山隔归舟百计同药资如有分相约老邱中  

逢僧　　　　　　　　　　前　人  

带疾稀相见西城早晩来山房【`一作衣`】风壊衲香罐雨霑灰坐久钟声静谈余岳影廻却思同宿夜髙枕话天台  

泗上逢韩司徒归北　　　　前　人  

多病十年无旧识沧州乱后只逢君已知罢秩辞泷水相劝移家住岳云泗上旅防侵叠浪雪中归路踏荒坟更为此别愁应老书札何由到北军  

秦中逢王处士　　　　　　赵　嘏  

万水东流去不廻先生独自负仙才蘂宫横浪海边别鹤翅驻云天上来防处吹箫森羽卫谁家残月下楼台春风正好分琼液乞取当时白玉杯  

江上逢许逸人　　　　　　前　人  

是非处处生尘埃唯君襟抱无嫌猜收防依雁湓浦宿带雨别僧衡岳廻芳罇稍驻落日唱醉袖更拂长云开清秋华髪好相似却把钓竿归去来  

落第后归喜逢僧再阳　　　项　斯  

相逢虽强笑人世别离频晓去长侵月归乡动隔春见僧心暂静从俗事多屯宇宙诗名小山河客路新翠桐犹入防青镜未辞尘逸足常思骥随羣自退鳞宴乖红杏寺愁在緑杨津老病难为乐开眉頼故人  

岐阳逢曲阳故人话旧　　　马　戴  

异地还相见平生分可知壮年俱欲暮往事尽堪悲道路频艰阻亲朋久别离解兵逃白刄谒帝值明时淹疾生涯故因官世业移鸡鸣关月落雁度朔风吹客泪翻岐下乡心落海湄积愁何计遣满酌浣相思  

汧上欵旧友　　　　　　　前　人  

斗酒故人同长歌起北风斜阳【`一作日斜`】髙垒闭秋角暮山空雁宿寒流上萤飞淡雾中坐来忧白髪况复久从戎  

边馆逢贺秀才　　　　　　前　人  

贫病无疎我与君不知何事久离羣鹿裘共敝同为客龙阙将移拟献文空馆夕阳鸦绕树荒城寒色雁和云不堪吟断边笳晓叶落东西客又分  

蜀中逢故人　　　　　　　李　频  

自古有行役无人免别家相寛须陌上一醉任天涯积叠山藏蜀萦纡水绕巴他年又何处共説海棠花  

汉上逢崔八同年　　　　　前　人  

去嵗同逰帝里春杏花过后各离秦偶先托质从知己独未还家作旅人世上路岐何缭绕空中光景不逡廵一回相见一回别更得防回【`一作多`】年少身  

商于逢友人　　　　　　　喻坦之  

行役何时了年年骨肉分春风来汉棹雪路入商云水险溪难定林寒鸟异羣相逢聊坐石啼狖语中闻  

灞上逢故人　　　　　　　　前　人  

花落杏园枝驱车问路岐人情谁可防身事自堪疑岳雨狂雷送溪槎涨水吹家山如此景防处忆相随  

金陵逢张乔　　　　　　　　杨　防  

殊乡会面时辛苦两情知有志年空过无媒命共竒吟余春漏急语旧酒廵迟天爵如堪倚休惊鬓上丝  

江上逢进士许棠　　　　　　张　乔  

诗人谁上第新榜又无君鹤髪他乡老渔歌故国闻平江流晓月独岛绊余云且了髫年志沙鸥未可羣  

逢漳州崔使君北归　　　　　张　蠙  

在郡多殊称无人不望回离城携客去度【`一作出`】岭担猿来障写经冬蘂瓶缄落暑梅长安有归宅归见鎻青苔  

云朔逢山友　　　　　　　　前　人  

防靣却生疑居然似梦归塞深行客少家逺识人稀战马分旗牧惊禽曳箭飞将军虽异礼难便【`一作便使`】脱麻衣途中逢孙路因得李频消息　方　干  

灞上寒仍在柔条亦自新山河虽度腊雨雪未知春正忆同袍者堪逢共国人衔杯亦【`一作益`】无语与尔转相亲  

江上逢故人　　　　　　　陈　陶  

十年蓬转金陵道长笑青云身不早故里相逢尽白头清江顔色何曽老  

河上逢友人　　　　　　　罗　邺  

知君意不浅立马问生涯旧业无归地他乡便是家宵吟怜桂魄朝起怯菱花语尽黄河上西风日又斜  

吴门再逢方干处士　　　　前　人  

天上髙名【`一作才`】世上身垂纶何不驾蒲轮一朝卿相俱前席千古篇章冠后人稽岭不归空挂梦吴【`一作燕`】宫相值欲沾巾吾王若致升平化可独成周只渭濵  

大梁见乔诩　　　　　　　罗　隠  

湘水春浮岸淮灯夜满桥六年悲梗断两地各萍漂刀笔依三事篇章奏珥貂迹卑甘汨没名散称逍遥好寺松为径空江桂作桡野香花伴落缸暖酒和烧晋沼寻逰凤秦冠竟叹鸮骨凡鸡犬薄魂断蕙兰招怅望添燕琯蹉跎厌鲁瓢败桐方委防寃匣正冲霄战代【`疑作伐`】安厘国封崇孝景朝千年非有限一醉解无聊漏永灯花暗炉红雪片销久逰家共逺相对鬓俱凋运命从难合光隂奈不饶到头蓑笠契雨信钓鱼潮  

钟陵见进士杨寻　　　　　前　人  

孺亭滕阁少踟蹰三度南逰一事无只觉流年如鸟逝不知何处有龙屠云归洪井枝柯敛水下章江气色麤頼得与君同此醉醒来【`一作醒醒`】愁被鬼揶揄  

湘中见进士乔诩　　　　　前　人  

呉公台下别经秋破虏城边暂驻留一笑有时堪解梦数年无故不同逰云牵楚思横鱼艇栁送乡心入酒楼且酌松醪依旧醉谁能相见向春愁  

钱塘见苪逢　　　　　　　前　人  

蔡伦池北雁峯前离【`集作罹`】乱相兼十九年所喜故人犹会面不堪良牧已重泉醉思把筯敲【`集作歌`】歌席狂忆判身入酒船今日与君赢得在戴家湾里两皤然  

见王贞白　　　　　　　　裴　説  

共贺登科后明宣入紫宸又看重试榜还见苦吟人此得名浑别归来话亦新分明一枝桂堪动楚江濵  

## 文苑英华卷二百十九

　宋　李昉等　编释门一【`五十首`】  

何逊一首　　　　　　刘孝先一首  

萧子云一首　　　　　孔徳绍一首  

武三思一首　　　　　苏味道一首  

宋之问三首　　　　　王维二首  

孙逖一首　　　　　　孟浩然二首  

杜甫一首　　　　　　李白二首  

王昌龄二首　　　　　刘长卿九首  

张谓二首　　　　　　岑参三首  

李嘉祐二首　　　　　钱起四首  

皇甫曽七首　　　　　皇甫冉一首  

张南史三首  

富阳浦口和朗上人　　　　梁何逊  

客心愁日暮徙倚空望归山烟敛树色江水映霞辉独鹤凌空【`集作烟`】逝双鳬出浪飞故乡千余里兹夕寒无衣草堂寺寻无名法师　　　梁刘孝先  

飞镜防青天【`古诗曰破镜飞上天`】横照满楼前深【`一作空`】林生夜冷复阁上霄烟叶动花中露湍鸣阁【`疑作谷`】里泉竹风声若雨山虫听似蝉摘果仍荷借酌水用花传一巵【`一作杯`】聊自饮万事且萧然  

赠海法师还甑山　　　　梁萧子云  

直心好邱壑偏悦幽栖人忽闻甑山旅蒿【`一作嵩`】里自相亲泬寥晩霖霁重叠晴云新秋至蝉鸣栁风髙路起尘动余忆山思惆怅惜荷巾  

送舍利宿定晋岩　　　　隋孔徳绍  

仁祠表虚旷只园展肃恭栖息翠微岭登顿白云峰映流看夜月临风听晓钟涧芳千步草崖隂百丈松萧然遥路絶无复市朝踪  

秋日于天中寺寻复礼上人  

唐武三思  

妙域三时殿香岩七净【`一作寳`】宫金绳先界道玉柄即谈空喻栰知何极传灯竟不穷弥天髙义逺初地胜因通理诣归一处心行不二中有无双惑遣真俗两縁同摘叶疑焚翠投花若散【`一作弃`】红网珠遥映日檐铎近吟风定沼寒光素禅枝暝色葱愿随方便力长冀释尘笼和武三思于天中寺寻复礼上人之作  

苏味道  

藩戚三雍暇禅居二室隈忽闻从桂苑移步践花台敏学推多艺髙谈属辩才是非宁滞着空有掠嫌猜五术幽机畅三畨妙键开味同甘露洒香似朔风来砌古留方石池清辨烧灰人寻鹤洲返月逐虎溪廻连【`一作企`】躅瞻飞盖攀防想玉【`一作渡`】杯愿陪为善乐从此去尘埃自衡阳至韶州谒能禅师　　宋之问  

谪居窥【`集作窜`】炎壑孤帆淼不系别家万里余流目三春际猿啼【`一作鸣`】山馆晓虹饮江臯霁湘岸竹泉幽行峯石囷【`集作门`】闭岭嶂穷攀越风涛极沿济吾师在韶阳欣此得躬诣洗虑賔空寂焚香结精【`集作清`】誓愿以有漏躯聿薫无生恵物用益冲旷心源日闲细伊我获此途防道悔晩计宗师信舍法摈落文史艺坐禅罗浮中寻异穷【`集作南`】海裔何辞御魑魅自可乘炎疠廻首望旧乡云林浩亏蔽不作别离苦归期多年嵗  

见南山夕阳召鉴师不至　　前　人  

夕阳黯晴碧【`集作暮`】山翠互明灭此中意无限要与开士説徒郁仲举思谁【`集作讵`】廻道林辙孤兴欲待谁【`集作谁待`】待此湖上月  

浣纱篇赠陆上人　　　　　前　人  

越女顔如花越王闻浣纱国微不自宠献作吴宫娃山薮半潜匿苎萝更蒙遮一行霸勾践再顾倾夫差艳色夺常人效颦亦相夸一朝还旧都靓妆寻若耶鸟惊入松网鱼畏沉荷花始觉冶容妄方悟羣心邪钦子秉幽意世人共称嗟愿言托君懐傥类蓬生麻家住雷门曲髙阁凌飞霞淋漓翠羽帐旖旎防云车春风艳楚舞秋月绵【`一作纒`】胡笳自昔专娇爱袭玩唯矜奢达本知空寂弃彼犹泥沙永割偏执性自长薫脩芽携妾不障道来止妾西家  

夏日过青龙寺谒操禅师　　王　维  

龙钟一老翁徐步谒禅宫欲问义心义遥知空病空山河天眼里世界法身中莫恠销炎热能生大地风  

饭覆釡山僧　　　　　　　前　人  

晩知清浄【`一作静`】理曰与人羣疎将候逺山僧先期扫敝庐果从云峰里顾我蓬蒿居借草饭松屑焚香看道书燃灯昼欲尽鸣磬夜方初一悟寂为乐此生闲有余思归何必深身世犹空虚  

送新罗法师还国　　　　　孙　逖  

异域今无外髙僧代【`集作世`】所稀苦心归【`集作穷`】寂防宴坐得精微持鉢何年至传灯是日归上卿挥别操【`一作藻`】中禁下禅衣海濶杯还度云遥锡更飞此行迷防所何以慰虔祈  

秦中感秋寄逺上人　　　　孟浩然  

一丘常欲卧三径苦无资北山【`一作上`】非吾愿东林懐我师黄金燃桂尽壮志逐年衰旦【`一作日`】夕凉风至闻蝉但益悲  

寻香山湛上人　　　　　　前　人  

朝逰访名山山逺若【`一作宕又作在`】空翠氛氲亘百里日入行始至谷口闻钟声林端识香气杕防寻故人觧鞍暂停骑石门殊豁险篁迳【`一作逍遥`】转森邃法侣欣相逢清谈晓不寐平生慕真隠累日探灵异野老朝入田【`集作云`】山僧暮归寺松泉多清【`集作逸`】响苔壁饶古意愿言投此山身世永【`集作两`】相弃  

别赞上人　　　　　　　　杜　甫  

百川日东流客去亦不息我生苦漂荡何时有终极赞公释门老放逐来上国还为世尘婴颇带憔悴色杨枝晨在手豆子雨已熟是身如浮云安可限南北异县逢旧交【`集作友`】初忻写胷臆天长闗塞逺【`集作寒`】嵗暮饥寒【`集作冻`】逼野风吹征衣欲别向曛黑马鸣【`集作嘶`】思故归鸟尽敛翼古来聚散地宿昔长荆棘相看俱衰年出处各努力  

答族侄僧中孚赠玉泉仙人掌茶  

李　白  

常闻玉泉山山洞多乳窟仙防如白鸦倒悬深溪月茗生此中石玉泉流不歇根柯洒芳津采服润肌骨楚老卷緑叶枝枝相接连曝成仙人掌似拍洪崖肩举世未见之其名定谁传宗英乃禅客【`集作伯`】投赠有佳篇清镜烛无盐顾慙西子妍朝坐有余兴长吟播诸天  

别东林寺山僧　　　　　　前　人  

东林送客处月出白猿啼笑别庐山逺何烦过虎溪送东林防上人归庐山　　　王昌龄  

石溪流已乱苔径人渐微日暮东林下山僧还独归昔为庐峯意况与逺公违道性深寂寞世情多是非防寻名山去岂复望清辉  

遇薛明府谒聪上人　　　　前　人  

欣逢栢梁故共谒聪公禅石室无人到绳床见虎眠隂崖常抱雪枯涧为生泉出处虽云异同欢在法筵  

送少微上人逰天台　　　　刘长卿  

石桥人不到独往更迢迢乞食山家少寻钟野寺遥松门风自扫瀑布雪难销秋夜闻清梵余音逐海潮送灵澈上人归嵩阳兰岩　　前　人  

南地随縁久东林几嵗空暮山门独掩青【`集作春`】草路难通作梵连松韵焚香入桂丛唯将旧瓶鉢却寄白云中  

送道标上人归南岳　　　　前　人  

悠悠【`集作然`】倚孤棹却忆卧中林江草行将【`集作将归`】逺湘山独往深白云留不住緑水去无心衡岳千峯乱禅房何处寻  

送勤照和尚往睢阳赴太守请  

前　人  

燃灯传七祖杖锡为诸侯来去【`集作去住`】云无意东西水自流青山春满目白月夜随舟知到梁园下苍生赖【`集作眷`】此逰  

初夜【`集作至`】碧涧招明契上人　前　人  

渐老知身累初寒曝背眠白云留永日黄叶减余年猿防窓前树泉浇谷口田沃洲能共隠不用道林钱秋夜肃公房喜普门上人自阳羡山至  

前　人  

山栖乆不见林下偶同逰早晩来香积何人住沃洲寒禽惊后夜古木带髙秋却入千峰去孤云不可留禅智寺上方懐演和尚寺即和尚所创  

前　人  

絶巘东林寺髙僧恵逺公买园隋苑下持【`集作捧`】鉢楚城中斗极千灯近烟波万井通逺山低月殿寒木露花宫绀宇烧香静沧洲罢【`集作摆`】雾空鴈来秋色里曙起早潮东飞锡今何在苍生待发蒙白云飞送客黄【`集作庭`】叶自辞风舍筏追开士回舟狎钓翁平生江海意唯共白鸥同  

送灵澈上人还越中　　　　前　人  

禅客无心杖锡还沃洲深处草堂闲身随履【`集作屦`】经残雪手绽寒衣入旧山独向清溪依树下空留白月在人间那堪别后【`集作夜`】长相忆云木苍苍但闭关  

送惠法师逰天台因懐知大师故居  

前　人  

翠屏瀑布【`集作水`】知何在鸟道猿啼过防重落日独摇金防去深山谁向石桥逢定攀岩下【`集作上`】丛生桂欲买云中若个峯忆想东林禅诵防寂寥唯听旧时钟  

送僧　　　　　　　　　　张　谓  

童子学脩道诵经求出家手持贝多叶心念优昙花得度【`一作防`】北洲近随縁东路赊一身求清静百毳纳袈裟钟岭更飞锡炉峯期结跏深心大海水广愿度恒沙此去不堪别彼行安可涯慇懃结香火来世上牛车  

送青龙一公　　　　　　　前　人  

事佛轻金印勤王度玉关不知从树下还肯到人间楚水青莲浄吴门白日闲圣朝须助理絶莫爱东山  

偃师东与韩樽同诣晖上人即事  

岑　参  

山隂老僧解楞伽颍阳归客逺相过烟深草湿昨夜雨雨后秋风渡漕河空山终日尘事少出【`一作平`】郊逺见人行缈【`一作小`】尚书碛上黄昏钟别驾渡头一归鸟  

寄青城龙溪道人　　　　前　人  

五岳之丈人西望青懵懵云开露崖峤百里见石棱龙溪盘中峰上有莲花僧絶顶少兰若四时岚翠凝身同云虚无心与溪清澄诵戒龙每听赋诗人则称杉风冷袈裟石壁悬孤灯久欲谢防禄誓将归大乗愿闻开士説庶以心相应  

晩过盘石寺礼郑和尚　　　前　人  

暂诣髙僧话来寻野寺孤岸花藏水碓溪竹映风鑪顶上巢新鹊衣中带旧珠谈禅未得去辍棹且踟蹰  

送宏志上人归湖州　　　　李嘉祐  

山林唯好静行住不妨禅髙月穿松径残阳过水泉【`一作田`】诗从宿世悟法为本师传能使南人敬脩持香火縁  

同皇甫冉赴官留别灵一上人  

前　人  

法许庐山逺诗传休上人独归双树宿静与百花亲对酒【`集作劫`】须留兴观空已悟身能令折腰客遥赏竹房春  

山斋独坐喜元上人见访【`二字一作至`】  

钱　起  

舍下虎溪迳烟霞入暝开柴门兼竹静山月与僧来心莹红莲水言忘緑茗杯前峯曙更好【`集作早`】斜汉欲西回  

静夜酬通上人问疾　　　　前　人  

东林生早凉髙枕逺公房大士看心后中宵滴漏长惊蝉出暗栁微月映回廊何事沉疴久含毫问药王  

送僧归日本　　　　　　　前　人  

上国随縁去【`集作至`】东【`集作来`】途若梦行浮天沧海逺去世法舟轻水月通禅观鱼龙听梵声唯怜塔灯影万里眼中明  

送外孙【`一作从孙`】懐素师还乡觐省【`素善草书此诗见二百八十四卷`】  

赠鉴上人　　　　　　　　皇甫曽  

律仪传教诱僧腊老烟霄树色依禅诵泉声入寂寥宝龛经末刼画壁见南朝深竹风开合寒潭月动摇息心归静理爱道坐中宵更欲寻真去乗船过海潮  

西陵寄一公　　　　　　　前　人  

西陵遇风雨【`集作过风防`】自古是通津终日空江上云山若待人汀洲寒事早鱼鸟兴情新南望稽山路吾心有所亲  

题赠云门邕【`一作邑`】上人【`此诗见二百三十五卷`】  

秋夕寄懐契上人　　　　　前　人  

已见槿花朝委露独悲憔悴在人群真僧出世心无事静夜名香手自焚窓临絶涧闻流水客至孤峰扫白云更想清晨诵经处独看松上雨纷纷  

送着公归越　　　　　　　前　人  

谁能愁此别到越防相逢长忆云门寺门前千万峰石床埋积雪山路倒枯松莫学白衣士无人知去踪  

送普门上人还阳羡　　　　前　人  

花宫虽【`集作难`】久别道者忆千灯残雪入林路暮山归寺僧日光依嫩草泉响滴春氷何用求方便看心是一乗  

同杜相公对山僧　　　　　前　人  

吏散重门掩僧来阁复闲逺心驰北阙春兴寄东山草长风光里鸎啼静黙间芳晨不可驻惆怅暮禽还  

送延陵法师往上都　　　　皇甫冉  

延陵初罢讲建业去随縁翻译推多学坛塲最少年浣衣随野水乞食向人烟遍礼南峯顶焚香古像前西陵懐灵一上人兼寄朱放　张南史  

淮海风涛起江关忧思长同悲鹊绕树独坐鴈随阳山晩云藏【`一作和`】雪汀寒月照霜由来濯缨处渔父爱沧浪  

寄静虚上人云门　　　　　前　人  

寒日白云里法侣自提携竹径通城下松门隔水西方同沃洲去不自武陵迷髣髴心疑防【`一作知防`】髙峯是防稽  

秋夜闻鴈寄南十五兼呈空和尚  

前　人  

晩节闻君道趣深结茅栽树近东林禅【`一作大`】师防度曽摩顶髙士何年更发心北渚三更闻过雁西城万木动寒砧不见支公与元度相思拥膝坐长吟  

## 文苑英华卷二百二十

　　宋　李昉等　编释门二【`六十五首`】  

郎士元三首　　　　　顾况三首  

耿湋三首　　　　　　司空曙七首  

冷朝阳二首　　　　　李益一首  

李端三首　　　　　　卢纶六首  

韦应物四首　　　　　严维四首  

崔峒二首　　　　　　释清江三首  

释法照二首　　　　　释护国一首  

释灵一五首　　　　　释皎然十五首  

释灵澈一首  

送大徳讲时河东徐明府招　郎士元  

逺近作【`一作主`】人天王城指日边宰君迎説法童子伴随縁到处花为雨行时杖出泉今宵松月下开阁想安禅  

赴无锡别灵一上人　　　　前　人  

髙僧本性【`疑作姓`】竹开士旧名林一入春山里千峯不可寻新年芳草徧终日白云深欲狥微官去悬知讶此心送粲上人兼寄梁镇员外　　前　人  

季月还乡独未能林行溪宿厌层氷尺素欲传三署客雪山愁送五天僧连空朔气横秦苑满目寒云隔灞陵借问从来香积寺何时携手更同登  

寄江南鹤林寺石冰上人　　顾　况  

山川重复出【`集作山山重复重`】心地暗相逢忽忆秋江月如闻古寺钟湖平南北岸云抱两三峰定力超香象真言摄毒龙风中何处鹤石上防年松为报烟霞道人间共不容  

酬扬州白塔寺永上人　　　前　人  

塔上是何縁香灯续细烟松枝当麈尾栁絮替蚕绵浮草经行徧空花义趣圆我来虽为法暂借一牀眠归阳萧寺有丁行者能脩无生忍担水施僧况  

归命稽首作诗　　　　　前　人  

化佛示持帚仲尼称执鞭列生御风归饲豕如人焉曹溪第六祖踏碓逾三年伊人自何方长绶趋遥泉开士行何苦双瓶胝两肩萧寺百余僧东防正扬烟露足沙石裂外形巾褐穿若其有此身岂得安穏眠独出违顺境不为寒暑还大圣扵其【`一作空`】中领我心之防万法常空灭无生因忍全一国一释迦一灯分百千永愿遗世知【`一作智`】现身弥勒前潜容徧虚空灵响不可传智慧舍利佛神通自干连阿若防陈如迦叶迦【`一作檀`】延左右二菩萨文殊并普贤身披六铢衣亿刼为太僊宝塔宝楼阁重檐交梵天譬如一明珠共赞光白圆天魔波甸等降伏金刚坚野义罗刹鬼亦赦尘垢纒乃致金翅鸟吞龙护洪渊一十一众中身意皆快然八河注大海中有楞伽船佛法付国王平等无颇偏天子事端拱大臣行其权玉堂无蝇飞五月氷凛筵尽力答明主犹自招罪愆九族无白身百花动【`一作洞`】婵娟神圣恶如此物华不能妍禄山一微胡驱马来自燕宛彼宫阙丽如何犬羊羶苦哉千万人流血成丹川此辈【`一作贼`】之死后镬汤所熬煎业风吹其魂猛火烧其烟独有丁行者无忧树枝边市头盲老人长者乞一钱韬照多宻用为君吟此篇  

赠隐上人　　　　　　　　耿　湋  

世间无近逺定理【`集作定里`】遍曾过东海经长在南朝寺最多暮林【`集作暮年`】聊化俗初地却【`一作即`】摧魔今日忘尘虑看心义若何  

赠明公　　　　　　　　　前　人  

来自西竺国持经奉紫微年深梵语变行苦俗流归月上安禅乆苔生出院稀梁间有驯【`集作川`】鸽不去亦无机  

诣顺公问道　　　　　　　前　人  

此身知是妄逺逺诣支公何法住持后能逃生死中秋苔经古径萚叶满疎丛方便如开诱南宗与北宗  

寄天台秀禅师　　　　　　司空曙  

天台瀑布寺传有白头师幻迹是羸病空门无住持霜晴看鹤去海夜与龙期永愿亲瓶屦澄【`集作呈`】心得问疑  

寄凖上人　　　　　　　　前　人  

昨闻归旧寺暂别欲经年樵客应同步隣僧定伴禅后峯秋有雪逺涧夜鸣泉偶与支公论人间自共传  

送况上人还荆州因寄衞侍御象  

前　人  

恵持逰蜀久防杖欲【`一作忽`】西还共别此宵月独归何处山对鸥沙草畔洗足野云间知有元晖防齐心受八关  

深上人见访忆李端　　　　前　人  

鴈稀秋色尽落日对寒山避事多称疾留僧独闭关心归尘俗外道胜有无间仍忆东林友相期久不还  

闲园即事寄暕公　　　　　前　人  

欲就东林寄一身尚怜儿女未成人柴门客去残阳在药圃虫喧秋雨频近水方同梅市隐曝衣多笑阮家贫深山兰若何时到羡与闲云作四隣  

赠岳阳隐禅师　　　　　　前　人  

拥褐安居南陌头白云髙寺见衡州石窓湖水摇寒月枫树猿声报夜秋讲席旧逢沙鸟至梵经初向竺僧求垂垂身老将传法因下人间逐此防  

送臯法师　　　　　　　　前　人  

江草知寒栁半衰行吟怨别独迟迟何人讲席投如意唯有东林远法师  

别郎上人　　　　　　　　冷朝阳  

过云寻释子话别更依依静室开来久防人到自稀触风香气尽隔水磬声微独傍孤松立尘中多是非  

送逺上人归京　　　　　　前　人  

夏腊嵗方深思归彻曙吟未离销雪院已有过云心寒磬清函谷孤钟宿华隂别京旧防寺月色似双【`一作霜`】林振上人院喜见贾弇兼酬别【`集作送贾校书东归寄真上人`】  

李　益  

北风南鴈【`集作吹鴈`】数声悲又【`集作况`】指前林是别离【`集作时`】秋草不堪频送远白云何处更相期山随疋马行看暮路入寒城独去迟为向【`集作问`】东州故人道江淹已拟恵休诗  

忆皎然上人　　　　　　　李　端  

未得从师去人间万事劳云门不可见山木已经【`集作应`】髙向日开柴户惊秋问敝袍无【`集作何`】由宿峰顶窓里望波涛  

赠衡岳隐禅师　　　　　　前　人  

旧住衡州寺随縁偶北来夜寒【`集作禅`】山雪下朝汲竹门开半偈空皆【`集作传初`】尽羣生意未廻唯当与樵者杖锡入天台  

送少微上人入蜀　　　　　前　人  

削发本求道何方不是归松风开法迳【`集作席`】江月濯禅衣飞阁猨【`集作蝉`】鸣早漫天客过稀戴颙常执笔不觉此身非  

送常操上人归江外觐省　　卢　纶  

依佛不违亲髙堂与寺邻问安双树晓求膳一僧贫持呪过龙庙翻经化海人还同惠休去儒者亦沾巾  

送少微上人入蜀　　　　　前　人  

瓶鉢绕禅衣连宵宿翠微树开巴水远山晓蜀星稀遍识中朝贵多谙外学非何当一传付道侣愿知归  

送郢上人归江南　　　　　前　人  

落日映危樯归僧向岳阳注瓶寒浪静读律夜船香苦雾凝山影隂霞发海光羣生一何负临病别医王送契元法师赴内道塲　　　前　人  

昏昏醉老夫灌顶遇醍醐嫔御呈心镜君王赐髻珠降魔须战否问疾敢行无深契何相秘儒宗本不殊夜投终南丰徳寺谒海上人　前　人  

半夜中【`集作山`】峯有磬声偶逢樵者问山名上方月晓闻僧语下路林疎见客行野鹤巢边松最老毒龙潜防水偏清愿得远公知姓字焚香洗鉢过浮生  

寄西岩防上人　　　　　　前　人  

过雨闲楼看晩虹白云相逐水相通寒蝉怨暮野无日古树伤秋天有风数穂逺烟凝陇上一枝繁果忆山中何年暂别东林友惆怅人间事不同  

寄皎然上人　　　　　　　韦应物  

吴兴老释子野雪盖青庐诗名徒自振道心常【`集作长`】晏如想兹栖禅夜见月东峯初鸣钟惊岩壑焚香满空虚夙【`一作叨`】慕端成旧未识岂为疎愿以碧云思方君怨别余茂苑文华地流水古僧居何当一防咏倚閤今【`集作吟`】踌躇  

超【`集作起`】渡律同居东斋院　　前　人  

释子喜相偶幽林多避喧安居同僧夏清夜讽道言对阁景恒晏步庭隂始繁逍遥无一事松风入南轩  

简恒璨　　　　　　　　　前　人  

室虚多凉气天髙属秋时空庭夜风雨草木晓离披简牒【`集作书`】日云旷文墨谁复持聊因心近【`集作遇澄`】静一与道人期  

上方僧【`见集本`】　　　　　　　前　人  

见月出东山上方髙处禅空林无宿火烛夜汲寒泉不下蓝溪寺今来三十年  

送桃岩成上人归本寺　　　严　维  

长老归縁起桃花忆旧岩清晨云抱石深夜月笼杉道具门人捧斋粮谷鸟衔余生愿依止文字欲三缄酬普选二上人期相防见寄　前　人  

本意宿东林因听子贱琴遥知大小朗已断去来心夜静溪声近庭寒月色深宁知尘外意定后更成吟  

相里使君宅听恵澄上人吹小管  

前　人  

秦僧吹竹闭秋城早在棃园称主情今夕襄阳山太守座中流泪听商声  

赠别至宏上人　　　　　　前　人  

最称宏偃少早嵗草茆居年老从僧律生知解佛书衲衣求壊帛野饭拾春蔬章句无求断诗中学有余  

送真上人归山兰若　　　　崔　峒  

得道云林下年深暂一归出山逢世乱乞食觉人稀半偈初传法千峰又掩扉爱离应不染尘俗自依依润州送师弟自江夏往台州　前　人  

逺客乗流去孤帆向夜开春风江上使前日汉阳来别路犹千里离心重一杯剡溪木未落羡尔过天台送坚上人归杭州天竺寺　　释清江  

十年劳负笈经论化中朝流水知乡逺和风惜别遥云山零夜雨花岸上春潮归卧南天竺禅心更寂寥  

送赞律师归嵩山　　　　　前　人  

禅客归山意山深定易安清贫脩道苦老友别家难雪路寻溪转花宫映岳看到时松塔暮松月向人寒  

送婆罗门僧　　　　　　　前　人  

雪岭金河独向东吴山楚泽意无穷如今白首乡心尽万里归程在梦中  

送清江上人　　　　　　　释法照  

越人僧体古清虑洗尘劳一国诗名逺多生律行髙见山援葛藟避世着方袍早晩云门去偎【`疑`】应逐尔曹送无着禅师归新罗国　　　前　人  

万里归乡路随縁不筭程寻山百衲敝过海一杯轻夜宿依云色晨斋就水声何年持贝叶却到汉家城  

访云母山僧　　　　　　　释护国  

森然古崖碧【`一作岩下`】净行一髙【`一作畨`】僧松下滤寒水佛前挑夜灯莲花国土异贝叶梵书能相对空王所【`一作境`】无心恋【`一作问`】爱憎  

送洌寺主之京迎禅和尚　　释灵一  

禅门居此地瞻望在虚空水国月未上苍生如梦中上人知机士瓶【`一作引`】锡慰樊笼彼土诸梵众嗟君扬道风  

送王法师之西川　　　　　前　人  

旅防无近逺要自别魂销官栁乡愁乱春山客路遥伴行芳草逺【`集作草緑`】縁兴【`集作随兴`】野花飘计日功成后还将辅圣朝  

送范律师往果州　　　　　前　人  

终南千古后独尔继卿名离障非今日脩因是防生乱峰寒影暮深涧野流清逺客归心苦难为此别情送明素上人归楚觐省　　　前　人  

能将疎懒背时人不厌孤萍任此身江上昔年同出防天涯今日共风尘平【`一作小`】湖旧隠【`一作迳`】应残雪芳草归心未隔春前路倍怜多胜事到家知庆防衣新  

赠灵澈禅师　　　　　　　前　人  

禅师来往翠微间万里千峰到【`集作见`】剡山何时共到天台里身与浮云防防闲  

送赟上人还京　　　　　　释皎然  

久防春草尽还寄北船归沙鸟窥中食江云满浄衣秦原山色近楚寺磬声微见説翻经馆多闻似尔稀  

送重钧上人防天台　　　　前　人  

渐看华顶出幽意尚【`集作幽赏意`】随生十里行松色千重过水声海容云正尽山态雪初晴事事将心证知君道可成  

送清防上人防京　　　　　前　人  

佳防限衰疾一笑向西风思见青门外曽临素浐东峰明云际寺【`寺名`】日出露寒宫【`宫名`】行道禅长在防尘不染空  

送关小师还金陵　　　　　前　人  

如何有归思爱别欲难忘白鹭沙洲晩青龙水寺寒蕉花铺浄地桂子落空坛持此心为镜应堪月夜看送栖上人之建州觐使君舅　前　人  

乱峰江上色羡尔及秋行释氏推真子郗家许贵甥防花新雨静帆叶好风轻【`海人以木叶为帆`】千里依元舅廻桡有逺情  

送沙弥大智防五台　　　　前　人  

童年随法侣家世本儒流章句三生学清凉万里逰云归龙沼暗木落鴈门秋长老忆相待传予向祖州  

送契上人　　　　　　　　前　人  

西陵古江口逺见东阳州渌水不同泛春山应独逰寻僧白岩寺望月谢家楼宿昔心期在人寰非久留  

送道琚上人还金陵　　　　前　人  

一与钟山别山中得信稀经年求法后及夏问安归野实充甘膳池花当防衣慈亲莫返拜外礼欲无违早秋桐庐思归示道该上人　前　人  

桐江秋信早忆在故山时静夜风鸣磬无人竹扫墀猿来触浄水鸟下啄寒梨何暇【`一作可即`】关吾事归心自有期  

听素法师讲法华经　　　　前　人  

法子出西秦名齐七道人才敷药草义便见雪山春护讲龙来逺闻经鹤下频应机如一雨谁不涤心尘  

山居示灵澈上人　　　　　前　人  

晴明路出山初暖行踏春芜看茗归乍削栁枝聊代札时窥云影学裁衣身闲始觉隳名是心了方知苦行非物外寂中谁似我松声草色共防机  

汤评事衡水亭防觉禅师　　前　人  

山侣相逢少清晨防水亭雪晴松叶翠烟暖药苖青静对沧洲鹤闲看古字经应怜叩【`一作疏`】关子了义共心题湖上兰若示清防上人　　前　人  

峰心惠忍寺嵊顶谢公山何似南湖近芳洲一亩间意中云木秀事外水堂闲永日无人到时看独鹤还  

支公诗　　　　　　　　　前　人  

支公养马复养鹤率性无机多脱略天生支公与凡异凡情不到支公地得道由来天上僊为僧却下人间寺道家诸子论自然此公惟许逍遥篇山隂诗友喧四座佳句纵横不废禅  

白云上人精舍寻杼山禅师兼示崔子尚何山  

道上人　　　　　　　　前　人  

望逺涉寒水懐人在幽境为髙皎皎姿及爱苍苍岭果见栖禅子潺湲灌真顶积疑一念破澄息万縁静世事花上尘慧心空中影清闲诱我性遂使烦虑屏许共林客逰欲从山主请木栖无名树水汲【`一作乃`】忘机井持此一日髙未肯谢箕颍夕霁山态好空月生俄顷识妙聆细泉悟深涤清茗此心谁复得笑向西林永  

冬送鉴供奉归蜀宁亲　　　释灵澈  

林间出定恋庭闱圣主恩深暂许归双树欲辞金锡冷四花犹向玉堦飞梁山拂汉分清境蜀雪和烟惹翠微此去不须求防服紫衣全胜老莱衣  

## 文苑英华卷二百二十一

宋　李昉等　编释门三【`五十九首`】  

戴叔伦三首　　　　　权徳舆四首  

朱放一首　　　　　　于鹄三首  

戎昱一首　　　　　　郑常一首  

崔子向一首　　　　　刘商一首  

李渉一首　　　　　　王建一首  

杨巨源四首　　　　　杨衡二首  

韩愈一首　　　　　　陈羽三首  

刘禹锡十五首　　　　孟郊二首  

白居易十五首  

送少防上人入蜀　　　　　戴叔伦  

十方俱是梦【`集作知不系`】一念偶寻山望刹经巴寺持瓶向蜀关乱猿心本定流水性长闲世俗多离别【`集作恨`】王城几日还  

送道防上人逰方　　　　　前　人  

律仪通外学诗思入禅【`集作`】关烟景随縁到风姿【`集作标`】与道闲贯花留静室呪水度空山谁识浮云意悠悠天地间  

送嵩律师头陁寺　　　　　前　人  

相传五部学更有一人成此日灵山去【`集作此夕分身去`】何方半座迎麻衣逢雪暖草履【`集作屣`】蹑云轻若见中林石应知第四生  

湖上晩望【`集作眺`】呈惠上人　　权徳舆  

湖上烟景好鸟飞云自还幸因居止近日觉性情闲独酌乍临水清机常见山此时何所忆法【`集作净`】侣话关  

送映师归本寺【`见集本`】　　　　前　人  

还归栁寺去逺逺出人群苔甃桐花落山桂树薫引泉通絶涧放鹤入孤云幸许宗雷到清谈不易闻送文畅上人东防【`见集本`】　　　前　人  

桑门许辩才外学接宗雷防法麻衣净翻经贝叶开宗通知不染望想自堪哀载【`一作或`】结西方社师逰早晩廻酬灵彻上人以诗代书见寄【`时在荐福寺坐夏`】  

前　人  

莲花出水地无尘中有南宗了义人已取贝多翻半字还将阳焰喻三身碧云飞处词【`集作诗`】偏丽白月圆时性本真更喜开缄销热恼西方社里旧相亲  

灵【`集作云`】门寺赠灵一上人　　朱　放  

所思劳旦【`集作日`】夕惆怅去湘东禅客知何在春山防处同独行残雪里相见暮云中请住东林寺弥年事逺公  

题兰若僧　　　　　　　　于　鹄  

一身禅诵苦洒扫古花宫静屋门常闭深萝月不通悬灯乔木上鸣磬乱幡中附入髙僧传长称二逺公  

树下禅僧　　　　　　　　前　人  

乆行多不定树下是禅房寂寂身无住年年日自长虫蛇同在涧草木共经霜已见南人説天台有上方  

题北防僧【`一作寺`】　　　　　　前　人  

上方唯一室禅坐对金容行道临孤壁持斋听逺钟枯藤离旧树朽石落危【`集作髙`】峯不向云间【`一作中`】见唯【`集作还`】应梦里逄  

此诗二百二十六卷重出今已削去注异同为一作  

送亮法师　　　　　　　　戎　昱  

逹士心无滞他乡总是家问经翻贝叶论法指莲花欲契真空义先开智慧牙不知飞锡后何处是恒沙  

送头陀赴庐山寺　　　　　郑　常  

僧家无住着早晩出东林得道无真相头陀是苦心持斋山果熟倚锡野云深溪寺谁相待香花与梵音送惟祥律师自越归义兴　　崔子向  

阳羡诸峯顶何曽异剡山雨晴秋到寺木落夜开关缝衲纱灯亮防心锡杖闲西方知社散未得与师还  

送清上人往湖南　　　　　刘　商  

闲出东林日影斜稻苗深浅映袈裟船到南湖风浪静可怜秋水照莲花  

清溪山居送僧　　　　　　李　涉  

失意因休便买山白云深处寄柴关若逄城邑人相问报道花时也不闲  

寄旧山僧　　　　　　　　王　建  

因依老宿发心初半学脩心半读书雪夜每常同屋【`集作席`】卧花时未省两山居猎人箭底求伤鴈钓户竿头救活鱼一向风尘取烦恼不知衰病日难除  

和权相公南园闲渉寄广宣上人  

杨巨源  

浩气抱天和闲园载酒过歩因秋景旷心向晩云多翠玉思廻鳯珠肯在鹅问【`一作汤`】师登几地空性柰诗何  

供奉定法师归安南　　　　前　人  

故乡南越外万里白云峯经论辞天去香花入海逄鹭涛清梵彻蜃阁化城重心到长安陌交州后夜钟送定师归蜀【`法师即诗僧广宣兄弟`】　　前　人  

鳯城初日照红楼禁寺公卿识惠休诗引棣花霑一雨经分贝叶向双流孤猿学定前山夕逺鴈伤离几地秋空性碧云无处所约公曽许剡溪逰  

送澹公归嵩山龙潭寺塟本师  

前　人  

野烟秋水苍茫【`疑`】逺禅境真机去住闲双树为家思旧壑千花成塔礼寒山洞宫曽向龙边宿云径应从鸟外还莫恋本师金骨地空门无处复无关  

送彻公　　　　　　　　　杨　衡  

白首年空度幽居俗岂知败蕉依晩日孤鹤立秋墀乆客何由造禅门不可窥会同尘外友斋沐奉威仪  

同前　　　　　　　　　　前　人  

北风吹霜霜月明荷叶枯尽越水清别来几度龙宫宿雪山童子应相迎  

广宣上人频见过　　　　　韩　愈  

三十【`集作百`】六旬长扰扰不冲风雨即尘埃乆为朝士无裨补空媿髙僧数往来学道穷年何所得吟诗竟日未能廻天寒古寺逰人少红叶前有几堆  

送逺上人　　　　　　　　陈　羽  

十年劳逺别一笑喜相逢又上青山去青山千万重  

酬幽居闲上人喜及第后见赠  

前　人  

九霄心在劳相问四十人间岂足惊风动自然云出【`由山`】髙僧不用笑浮名  

洛下赠彻公　　　　　　　前　人  

天竺沙门洛下逢请为同社笑相容支頥忽望碧云里心爱嵩山第几峯  

送元晓上人归稽亭　　　　刘禹锡  

重叠稽亭路山僧归独行逺峯斜日影本寺旧钟声徒侣问新事烟云含别情应夸乞食处踏遍鳯凰城  

以下三十二篇并见集本  

赠别君素上人　　　　　　前　人  

穷巷唯秋草髙僧独扣门相欢如旧识问法到无言水与风生浪珠非尘可昏去来皆是道此别不销魂  

送深法师逰南岳【`上人本在集作住资圣寺`】  

前　人  

师在白云乡名髙【`集作登`】善法堂十方传句偈八部会坛塲飞锡无定所寳书留旧房唯应衔草鴈相送至衡阳  

送如智法师逰辰州兼寄许评事  

前　人  

前日过萧寺防师上讲筵都人礼白足施者散金钱方便无非教经行不废禅遥知习居士发论待弥天  

赠日本僧智藏　　　　　　前　人  

浮杯万里过沧溟遍礼名山适旧扄【`集作性灵`】深夜降龙潭水黒新秋放鹤野田青身无彼我那懐土心会真如不读经为问中华学道者几人雄猛得宁馨  

赠别约法师　　　　　　　前　人  

师逄呉兴守相伴住禅扄春雨同栽树秋风对讲经庐山曽结社桂水逺扬舲话旧还惆怅天南望栁星  

送慧则法师归上都因呈广宣上人  

前　人  

昨日东林防讲时都人乗马踏瑠璃雪山童子应前世金粟如来是本师一锡言归九城路三衣曽拂万年枝休公乆别如相问楚客逢秋心更悲  

广宣上人寄在蜀与韦令公唱和诗卷因以令  

公手札答诗示之　　　　前　人  

碧云佳句乆传芳曽向成都住草堂振锡常过长者宅披文犹带令公香一时风景添诗思八部天人【`一作人天`】入道塲若许相期同结社吾家本自有柴桑  

送僧元暠南逰　　　　　　前　人  

寳书翻译学初成振锡如飞白足轻彭泽因家凡几世灵山顶会是前生传灯已寤【`一作悟`】无为理濡露犹懐罔极情从此多逢大居士何人不愿解珠璎  

送宗宻上人归南山草堂寺因诣河南尹白侍  

郎　　　　　　　　　　前　人  

宿习脩来得慧根多闻第一却忘言自从七祖传心印不要三乗入便门东泛沧江寻古迹西归紫阁出尘喧河南白尹大檀越好把真经相对翻  

送义舟师却还黔南　　　　前　人  

黔江秋水浸云霓独泛慈航路不迷猨狖窥斋林叶动蛟龙闻呪浪花低如莲半偈心常悟闵【`集作问非`】菊新诗手自携常説摩围【`集作国非`】似灵鹫却将山屐上丹梯  

送鸿举逰江南　　　　　　前　人  

禅客学禅兼学文出山初似无心云从风卷舒来何处缭绕巴江不得去山川古寺好闲居读尽龙王宫里书使君滩头拣石砚白帝城边寻野蔬忽然登髙心瞥起又欲浮杯信流水烟波浩淼鱼鸟情东去三千三百里荆门峡断无盘涡湘平汉濶清光多庐山雾开见瀑布曲江月净闻渔歌钟陵八郡【`一作部`】多名守半是西方社中友与师相见便谈空想得髙斋【`一作声`】狮子吼  

送元简上人适越　　　　　前　人  

孤云出岫本无依胜境名山即是归乆向呉门逰好寺还思越水洗尘机浙江涛惊狮子吼稽岭峯疑灵鹫飞更入天台石桥路垂珠璀璨拂山衣  

送寳韵上人逰天台　　　　前　人  

曲江僧向松江见又到天台见石桥鹤恋故巢云恋岫此君犹自不逍遥  

送惟良上人　　　　　　　前　人  

髙斋洒寒水是夕山僧至牝无关锁琼书拾文字灯明香满室月午霜凝地语到不言时世间人自【`集作尽`】睡  

赠髙僧【`集作文应上人`】　　　　　　孟　郊  

栖迟青山巅髙静身所便不践有命地【`集作草`】但饮无声泉斋性空转寂学情深更専经闻开古叶衣制垂秋莲厌见俗人羣暂来此安禅【`集作还却旋`】  

送溪上人【`集作送清逺上人归楚山旧山寺一作国清上人逰苏`】  

前　人  

波中出呉境霞际登楚岑水寺一别来云【`一作风`】萝三改隂诗夸碧云句道证青莲心应叹【`集作笑`】萍泛者不如【`集作知`】松隠深郡斋月下【`集作暇日`】忆庐山草堂兼寄二林僧社三十韵多叙贬官已来出处之意  

白居易  

谏诤知无补迁移分所当不能【`集作堪`】匡圣主秪合事空王龙象投新社鹓鸾失故行沉吟辞北阙诱引向西方便住双林寺仍开一草堂平治行道地【`集作路`】安置坐禅牀手板支为枕头巾阁在墙先生乌几舄居士白衣裳竟歳何曽闷终身不拟忙灭除残梦想换尽旧心肠世界多烦恼形神乆损伤正从风皷浪转作日销霜【`佛经云生死无休如风皷浪又云烦恼如霜露慧日能销除`】吾道寻知止君防偶未忘忽防颁鳯诏兼谢【`集作借`】剖鱼章莲净方依水葵枯重仰阳三车犹夕会五马已晨装去似寻前世来如别故乡眉低出鹫岭脚重下蛇冈渐望庐山逺弥愁峡路长香炉峯隠隠巴字水茫茫瓢挂留庭树经收在屋梁春抛红药圃夏忆白莲塘唯【`一作准`】拟捐尘事将何答宠光有期追永逺【`晋宋间逺法师永禅师同隠庐山二林`】无政继龚黄南圃秋犹热西斋夜渐【`集作暂`】凉闲吟四句偈静对一炉香身老同丘井心空是道塲覔僧为去伴留俸作归粮为报山中侣慿防竹下房会应归去在松菊莫教荒  

对小潭寄逺上人　　　　　前　人  

小潭澄见底闲客坐开衿【`一作襟`】借问不流水何如无念心彼惟清且浅此乃寂而深是义谁能答明朝问道林  

与僧智如夜话　　　　　　前　人  

懒钝尤知命幽栖渐得明门闲无谒客室静有禅僧炉向初冬火笼停半夜灯忧劳縁智巧自喜百无能  

寄山僧　　　　　　　　　前　人  

眼防过半百早晩扫岩扉白首谁能住青山自不归百千万刼障四十九年非会拟抽身去东风抖擞衣  

晩春登大云寺南楼赠常禅师  

前　人  

花尽头新白登楼意若何岁时春日少世界苦人多愁醉非因酒吟悲不是歌求师治此病唯劝读楞伽  

此诗三百十卷重出今已削去  

送文畅上人东逰　　　　　前　人  

得道即无着随縁西复东貌依年腊老心到夜禅空山宿驯溪虎江行滤水虫悠悠尘客思春色满云中正月十五日夜东林寺学禅偶懐蓝田杨六主  

簿因呈智禅师　　　　　前　人  

新年三五东林夕星汉迢迢钟梵迟花县当君行乐夜松房是我坐禅时忽防月满还相忆始叹春来自不知不觉定中微念起明朝更问鴈门师  

赠草堂宗宻上人　　　　　前　人  

吾师道与佛相应念念无为法法能口藏宣传十二【`集作五`】部心传照耀百千灯尽离文字非中道长住虚空是小乗少有人知菩萨行世间尽是重髙僧  

春忆二林寺旧逰因寄朗满晦三上人  

一别东林三度春每春长似忆情亲头陀会里为逋客供奉班中作老臣清净乆辞香火伴尘劳难索幻泡身最慙僧社题墙【`一作名又作桥`】处十八人名空【`一作中`】一人  

题孤山寺山石榴花示诸僧众  

前　人  

山榴花似结红巾容艶鲜【`集作新`】妍占断春色相故开行道地香尘拟触坐禅人瞿昙弟子君知否恐是天魔女化身  

广宣上人以应制诗见示因以赠之诏许上人居安国寺红楼院以诗供奉  

道林谈论惠休诗一到人间【`集作天`】便作师香积筵承紫泥诏昭阳歌唱碧云词红楼许住请【`平声`】银钥翠辇陪行踏玉墀惆怅甘泉曽侍从与君前后不同时  

萧相公宅遇自逺禅师有感而赠  

前　人  

宦途堪笑不劳悲昨日荣华今日衰转似秋蓬无定处长于【`一作如`】春夣几多时半头白髪慙萧相满眼红尘问逺师应是世间縁未尽欲抛官去尚迟疑  

山下留别佛光和尚　　　　前　人  

劳师送我下山行此别何人识此情我已七旬师九十当知后会在他【`集作何`】生  

赠别宣上人　　　　　　　前　人  

上人处世界清净何所似似彼白莲花在水不着水真空【`集作性`】悟幻泡行洁离尘滓脩道来几时身心俱到此嗟余牵世网不得长依止离念与碧云秋来朝夕起秋逰平泉赠韦处士闲禅师　前　人  

秋景引闲步山逰不知疲杖藜舍舆马十里与僧期昔尝忧六十四体不支持今来已及此犹未苦衰羸心兴遇境发身力因行知寻云到起处爱泉聼滴时南村韦处士西寺闲禅师山头与涧底闲健且相随  

## 文苑英华卷二百二十二

宋　李昉等　编释门四【`七十首`】  

吕温一首　　　　　　张籍六首  

姚合十首　　　　　　于武陵二首  

贾岛二十首　　　　　释无可十一首  

刘得仁八首　　　　　朱庆余三首  

周贺九首  

送文畅上人东逰　　　　　吕　温  

随縁聊振锡髙歩出东城月上【`集作水上`】无恒地云行不计程到时为彼岸过处即前生今日临岐别吾徒自有情送颢法师往太原【`集作送僧逰五防`】兼谒李司空  

张　籍  

逺去见双节因行上五防化云【`集作楼`】侵晩【`集作晓`】出隠路到【`集作雪路向`】春开边寺防烽过【`集作连烽去`】胡儿聴法来定知巡礼后解夏始应廽  

送闽僧　　　　　　　　　前　人  

几夏京城住今朝独逺归脩行四分律防净七条衣溪寺黄橙熟沙田紫芋肥九龙潭上路同去客应稀  

送闲师归江南　　　　　　前　人  

遍住江南寺随縁到上京多生脩律业外学得书【`集作诗`】名讲殿偏追入斋家得请行青枫乡路逺几日尽归程  

赠律师　　　　　　　　　前　人  

苦行长不出清羸最少年持斋唯一食寻律不【`集作讲律岂`】曽眠避草每移径滤虫还入泉从来天竺法到此几人传  

山中赠日南僧　　　　　　前　人  

独向双峯老松门闭两崖【`集作涯`】翻经上蕉叶挂网【`集作衲`】落橙【`集作藤`】花甃石新开井穿林自种茶时逄海南客蛮语问谁家  

赠箕山僧　　　　　　　　前　人  

乆住空林下长斋耳目清蒲团借客坐石磹甃人行似鹤难知性因山强号名时闻衣袖里闇搯念珠声  

寄元绪上人　　　　　　　姚　合  

石紫藓墙此世此情凉研露题诗洁销氷煑茗香闲云春影薄孤磬夜声长何计休为吏从师老草堂郡中书事寄黙然上人　　　前　人  

郡中饶野思【`集作兴`】过客亦淹防月江楼晓寻山石径秋竟归何处老谁免此生愁长爱东林寺【`集作子`】安禅百事休  

送赠黙然　　　　　　　　前　人  

出家侍母前至孝自通禅伏日江头别秋风樯下眠鸟声猿更促石色树相连此路多如此师行亦有縁  

寄白石师　　　　　　　　前　人  

白石师何在师禅白石中无情云可比不食鸟难同屦下苍苔雪龛前瀑布风相寻未有计只是礼虚空  

送僧逰边　　　　　　　　前　人  

师向边头去边人业障轻腥羶斋自洁部落讲还成传教多离寺随縁不计程三千世界内何处是无生  

寄无可上人　　　　　　　前　人  

十二门中寺诗僧寺独幽多年松色别后夜磬声秋见世果皆熟【`集作虑皆尽又作果皆论`】来生事更脩终期【`集作湏`】执瓶鉢【`集作屦`】相逐入牛头  

常州赠僧　　　　　　　　前　人  

一住毗陵寺师应只信縁院贫人施食静鸟窥禅古磬声难尽秋灯影【`集作色`】更鲜仍闻开讲日湖上少鱼船送真实上人归杭州天竺寺　前　人  

石桥寺里最清凉闻説茅庵寄上方林外猿声连晓磬【`集作院磬又作磬韵`】月中湖色到禅牀他生念我身何在此世唯师性亦忘几陌相逄千里别青山重叠树苍苍  

送无可上人防越　　　　　前　人  

清晨相送【`集作访`】立门前麻履方袍一少年懒读经文求作佛愿攻诗句覔成仙芳春山影花连寺触夜潮声月满船今日送行偏惜别共师文字有因縁  

寄灵一律师　　　　　　　前　人  

梵书抄律千余纸静院焚香独受持童子病来烟火絶清泉潄口过斋时  

夜寻僧僧逰山未归　　　　于武陵  

数歇渡烟水渐非尘俗间泉声入秋寺月色遍寒山石路几廻雪竹房犹闭关不知双树客何处与云闲  

访僧不遇　　　　　　　　前　人  

人间唯此路独得【`一作长`】緑苔衣及户无行迹逰方应未归平生何限事到此尽知非独倚松门乆隂云昏翠防  

寄无可上人　　　　　　　贾　岛  

僻寺多髙树凉天忆重逰磬过沟水尽月入草堂秋穴蚁苔防静藏蝉栢叶稠名山思徧往早晩到嵩丘寄龙池寺真空二上人　　　前　人  

受请终南住俱妨去石桥林中秋信絶峯顶夜禅遥寒草烟藏虎髙僧月照雕霜天期到寺寺置即前朝  

寄毗陵彻公　　　　　　　前　人  

身依呉寺老黄叶几廻防早讲林霜在孤禅隟月残井通潮浪逺钟与角声寒已有南浮约谁言礼谒难  

寄黙公　　　　　　　　　前　人  

已知归白閤山逺晓【`集作晩`】晴防石室人心静氷潭月影残防云分片灭古木落新干夜后风飘磬【`集作后夜谁闻磬`】西峯絶顶寒  

内道塲僧宏绍　　　　　　前　人  

麟徳燃香请长安春几廻夜闲同像寂昼定为吾开讲罢松根老经浮海水来六年双足履只步院中苔  

僻居无可上人相访　　　　前　人  

自从居此地少有事相关积雨荒邻圃秋池照逺山砚中枯叶落枕上断云闲野客将禅子依依偏往还  

赠庄上人　　　　　　　　前　人【`一作耿湋`】  

不语焚香坐心知道已成流年衰此世定力见他生暮雪余春冷寒灯续昼明寻常五侯至敢望下堦迎此诗二百三十五卷重出今已削去注异同为一作  

喜无可上人逰山廻　　　　前　人  

一食复何如寻山无定居相逄新夏满不见半年余听话龙潭雪休传鸟迹【`集作道`】书别来还似旧白髪日髙梳  

送天台僧　　　　　　　　前　人  

逺梦归华顶扁舟背岳阳寒蔬脩净食夜浪动禅牀鴈过孤峯晩猿啼一树霜身心无别念余习在文章  

送无可上人　　　　　　　前　人  

圭峯霁色新送此草堂人麈尾同离寺蛬鸣暂别秦独行潭底影数息树边身终有烟霞约天台作近隣  

送僧归天台　　　　　　　前　人  

辞秦经越过归寺海西峯石涧双流水山门九里松曽闻清禁漏却听赤城钟妙字研磨讲应齐智者踪  

送法师　　　　　　　　前　人  

度嵗不相见严冬知出关孤烟寒色树髙雪夕阳山瀑布寺应到牡丹房甚寒南朝遗迹在此去几时还  

送僧　　　　　　　　　　前　人  

此生披衲过在世得身闲日午逰都市天寒往华山言归文字外意出有无间仙掌云边树巢禽时出关  

送神邈法师　　　　　　　前　人  

桞絮落蒙蒙西州道路中相留春忽尽独去讲初终行疾遥山雨眠迟后夜风绕房三两树廻日叶应红  

送慈恩寺霄韵法师谒太原李司空  

前　人  

何故谒司空云山知几重碛遥来鴈尽雪急去僧逄清磬先寒角禅灯彻晓烽旧房闲片石傍着最髙松  

送知兴上人　　　　　　　前　人  

乆住巴兴寺如今始拂衣欲临秋水别不向故山归锡挂天涯树房闲【`集作开`】岳顶扉下防万里晓霜海日生防  

送安南惟鉴法师　　　　　前　人  

讲经春殿里花绕御牀飞南海几廻度【`集作过`】旧山临老归触风香损印霑雨磬生衣云水路迢绕【`集作潮遥蛮草落月湿岛松防空水既如彼`】往来消息稀  

送觉兴上人归中条山兼谒河中李司空  

前　人  

又忆西岩寺秦原草白时山寻樵径上人到雪房迟暮壑潭泉冻荒林野火移闻师新译偈説拟对旄麾  

赠僧　　　　　　　　　　前　人  

从来只【`一作多`】是逰山水省泊禅舟月下涛初过石桥年尚少乆辞天柱腊应髙青松带雪悬铜锡白髪如霜落铁刀常恐画工【`一作师`】援笔冩身长七尺有眉毫  

寄无得头陀　　　　　　　前　人  

夏腊今应三十余不离树下塜间居貌堪良匠抽毫冩行称髙僧续传书落涧水声来逺逺当空月色自如如白衣只在青门里心每相亲迹且疎  

冬日喜绪法师往岐阳礼塔廻  

释无可  

乆思今欲来双履滑青苔扫雪从云起过房礼塔廻句留闲夜作禅请暂时开欲作孤云去此时余不才秋夜寄龙池寺真空二上人　前　人  

夜来思道侣木叶向人飘精舍池边古秋山月下遥磬声彻几里云白已终宵未得同居止翛然自寂寥  

冬日寄青龙寺源上人【`髙僧诗作冬夜寄僧`】  

前　人  

敛屦入寒竹安禅过漏声髙杉残子落深井冻痕生罢磬风枝动悬灯雪屋明何当招我宿乗月上方行  

寄兴善寺崔律师　　　　　前　人  

沐浴前朝像深秋白髪师从来居此寺应【`一作未`】省有东池幽石丛圭片孤松动雪枝顷曽聴道语别起逺山思  

寄圭峯宗宻师　　　　　　前　人  

絶壑禅牀底泉分落石层雾交髙顶草云影下方灯朝满倾心客溪连学道僧半旬【`髙僧诗作持`】时一食此行【`髙僧诗作事`】有谁能  

送清彻游太白山　　　　　前　人  

卷经归太白蹑藓别萝龛若履浮云上湏防积翠南倚身松入汉瞑目月离潭此境堪长往尘中事可谙送觉法师往中条旧隠　　　前　人  

夜叶动飘飘寒来话数宵卷经归物外转雪下山椒旧坐杉松大难行石水遥元戎宗内学应就白云招  

送颢法师太原讲兼谒李司空  

前　人  

近腊辞精舎并州谒上公路长山忽尽塞广雪无穷讲席开晴垒禅衣涉逺风闻经诸弟子应满北门中  

冬晩姚谏议宅防送元绪上人归山  

前　人  

禅客诗家见凝寒忽过还分题廻谏笔留偈出商关盘径縁髙雪开房在半山自知麋鹿性亦欲离人间林下对雪送僧归草堂寺　　前　人  

残腊雪纷纷林间起送君苦吟行迥野投迹向寒云絶顶晴多去遥泉冻未闻唯应草堂寺髙枕脱人羣送契公自桂阳赴南海　　　前　人  

南行登岭首与俗洗烦埃磬罢孤舟发禅移积瘴开午飡湘鸟下朝讲海人来莫便将经卷炎方去不廻送知金【`集作全`】禅师南逰　　　刘得仁  

师誉振京城谈空万乗聴北行山已雪南去木犹青夜岳禅销月秋潭汲动星廻期不可定孤鹤在髙送智元首座归蜀中旧山　　前　人  

像教得重兴因师説大乗从来悟明主今去证髙僧蜀国烟霞异灵山水月澄乡闾诸善友喜似【`一作似喜`】见南能  

送僧归玉泉寺　　　　　　前　人  

玉泉归故里【`集作寺`】便老是心期乱木孤蝉后寒山絶鸟时若寻流水去转出白云迟见説千峯路溪深复顶危  

寄楼子山云栖上人　　　　前　人  

一室凿崔嵬危梯叠藓苔永无尘事到时有至人来涧谷冬深静烟岚日午开脩心知得地京寺未言廻  

冬夜寄白阁僧　　　　　　前　人  

营营不自停【`集作相息`】暌濶隔年情林下期难遂人间事旋生鸟栖寒木逈月映积氷清石室焚香坐悬知笑为名和范校书赠造防上人　　　前　人  

得性见防公何曽执着空脩心将佛并吐论与儒通晓潄松杉下宵禅雪月中他生有縁防君子亦应同  

寄无可上人　　　　　　　前　人  

省学为诗日宵吟每逹晨十年期是夣一事未成身枉别山中客殊非世上人今来已如此湏得桂荣新  

晩步曲江因谒慈恩寺恭上人  

刘得仁  

岂曰趋名者年年待命通坐吟青嶂上兴起白云中岸浸如天水林含似雨风南宗犹有碍西寺问恭公送偘上人北逰【`集作偘上人入秦`】　　朱庆余  

独去何人见林塘共寂寥生縁闻磬早觉路出尘遥江雪沾新草秦园发故条心知禅定处石室对【`一作映`】芭蕉送僧还太原谒李司空　　　前　人  

已共隣房别应无更住心中时过野店后夜宿寒林寺去人烟逺城连塞雪深禅余得新句堪对上公吟  

送僧逰庐山　　　　　　　前　人  

客行皆有求【`集作为`】师去是闲逰野望携金防禅栖倚石楼山深松翠冷潭静菊花秋几处题青壁袈裟溅瀑流  

送灵应禅师　　　　　　　周　贺  

寒天仍逺去离寺雪霏霏古迹曽重到生縁不暂归坐禅山店逈补衲夜烟防巡礼何时住相逄的是稀  

送僧归灵夏　　　　　　　前　人  

南逰多老疾【`一作病`】见説讲经稀塞寺几僧在边城空自归带河衰草断映月早沙飞却到禅斋后边军识衲衣  

送僧还南岳　　　　　　　前　人  

辞僧下水棚因夣岳钟声径【`集作逺`】路独归寺几时重到城风髙寒木落雨絶夜堂清自説深居后隣州亦不行  

寄林禅师　　　　　　　　前　人  

絶顶无禅侣长懐落髪师斋居门掩雪讲彻树生枝沙井泉澄疾秋钟韵尽迟里中还受请又爽赤城期赠如空上人移居大云寺向中【`集作去中`】斋【`集作齐`】  

前　人  

竹溪人请住何日向中峯瓦舍山情少斋心病色浓腊髙移坐次菊浅露行踪来往【`一作尝记`】湓城下三年两度逄  

絶粒僧　　　　　　　　　前　人  

一斋难过日况复更休粮养力时行道闻钟不上堂唯留煨药火不冩化银【`一作金`】方旧有山厨在从僧请作房  

赠幻法师　　　　　　　　前　人  

北京一别后呉越几聴砧住乆白髪【`一作髭`】出讲长枯叶深【`集作黄叶深`】香连隣舍像声彻逺巢禽寂黙闻髙道【`集作寂黙应难问`】何人是【`集作识`】此心  

四明兰若赠寂禅师　　　　前　人  

丛木开风径过从白昼寒舍深原草合茶疾竹枝干夕雨生眠兴禅心少话端频来各无事尽日坐相防  

送忍禅师归庐岳　　　　　前　人  

浪匝湓城岳壁青白头僧去扫【`一作掩`】禅扃龛灯度雪补残衲山日上轩防旧经瀑布下氷寒溜澁薜萝逄雨曙烟腥已知身事非吾道甘卧荒斋竹满庭  

## 文苑英华卷二百二十三

宋　李昉等　编释门五【`六十五首`】  

温庭筠九首　　　　　方干十首  

李洞七首　　　　　　张祜七首  

许浑四首　　　　　　雍陶二首  

李商隠二首　　　　　姚鹄一首  

项斯四首　　　　　　赵嘏五首  

马戴六首　　　　　　顾非熊三首  

李频五首  

赠楚云上人　　　　　　　温庭筠  

松根满苔石尽日闭禅关有伴年年月无家处处山烟波五湖逺瓶屦一身闲岳寺蕙兰晩几时幽鸟还赠越僧岳云【`集作雪`】二首　　　前　人  

兰亭旧都讲今日意如何有树闗深院无尘到浅莎僧居随处好人事出门多不及新春鸟【`集作鴈`】年年镜水波  

二  

世机销已尽巾屦亦飘然一室故山月满缾秋涧泉禅庵过防雪乡寺隔寒烟应共白莲客相期松桂前  

宿白盖寺寄僧　　　　　前　人  

山房霜气晴一宿遂平生阁上见林影月中闻涧声佛灯销永夜僧磬彻寒更不学何居士焚香为宦情渚宫晩春寄咸秦上人　　　前　人  

风华已渺然独立思江天鳬鴈野塘水牛羊春草烟秦原晩重叠防浪夜潺湲今日思归客愁容满镜前  

送僧东逰　　　　　　　　前　人  

师归旧山去此别已凄然灯影秋江寺篷声夜雨船鸥飞呉市外麟卧晋陵前若到东林社谁人更问禅  

盘石寺留别成公　　　　　前　人  

槲叶萧萧带苇风寺前归客别支公三秋岸雪花初白一夜林霜叶尽红山叠楚天云压塞浪遥吴苑水连空悠然旅榜频防首无复松半偈同  

寄清源【`一作凉`】寺僧　　　　　前　人  

石路无尘竹迳开昔年曽伴戴颙来间半偈闻钟后松下残碁送客廽帘【`或作檐`】向玉峯藏【`一作笼`】夜雪砌因蓝【`或作流`】水长秋苔白莲社【`或作防`】里如相问为説【`或作説与`】游人是姓雷  

此诗二百六十一卷重出今已削去注异同为一作  

访知元上人遇暴经因有赠　前　人  

缥帙无尘满画廊终山弟子静焚香惠能未肯传心法张湛徒劳与眼方风飏檀烟销篆印日移松影过禅牀客児自有翻经处江上秋来蕙草荒  

送镜空上人逰江南　　　　方　干  

去住如云鹤飘然不可留何山逢后夏一食在孤舟细雨莲塘晩踈蝉橘岸秋应懐旧溪月夜过石流  

赠雪窦峯禅师　　　　　　前　人  

飞流【`集作泉`】溅禅石瓶屦每【`集作注亦`】生苔海上山不浅天边人自来度年随桧栢独夜任风雷猎者闻踈磬知师入定廽  

赠玛瑙禅师归京【`集作赠玛瑙山禅者`】　前　人  

蒲【`集作芿`】草不停兽因师山更灵村林朝乞食风雨夜开扄井味兼松粉云根着藻缾尘劳如醉夣到此暂能醒  

寄石湓清越上人　　　　　前　人  

寺处唯髙僻云生石枕前静吟应【`集作因`】得句独夜不妨禅接停猿树嵒飞浴鹤泉相思有书札俱倩猎人传  

赠诗僧懐观【`集作静`】　　　　　前　人  

多生余习在时复却防吟坐夏莓苔匝【`集作合`】行禅桧栢深入山成白首学道是初心心地不移变徒劳【`集作云`】寒暑侵  

赠镜公　　　　　　　　　前　人  

幽独迢遥夜夜清神更闲髙风吹越国【`集作树`】细露湿湖山月皎防吟后钟鸣不寐间如敎累簪组此兴定【`集作岂`】相关  

赠干素上人　　　　　　　前　人  

苦用贞心传弟子即应低眼防公卿水中明月无踪迹风里浮云可计程庭际孤松随鹤立间清磬学蝉鸣料师多刼长如此岂筭前生与后生  

赠式上人　　　　　　　　前　人  

纵居角喧阗处亦共云溪防僻同万虑全离方寸内一生多【`一作多生半`】在五言中芰荷叶上难留【`集作停`】雨松桂【`集作桧`】枝间自有风莫笑旅人终日醉吾将大醉与禅通思桐庐旧居便送鉴上人　　前　人  

莫道东南路不賖思归一步是天涯林中夜半双防月【`严光钓防渚有东西防`】洲上春深九里花【`桐庐有九里洲`】绿树绕村含细雨寒潮背郭卷平沙闻师却到乡中去为我殷勤谢酒家  

送僧归日本　　　　　　　前　人  

四极虽云共二仪晦明前后即难知西方尚在星辰下东域已过寅卯时大海浪中分国界扶桑树底是天涯蒲防若有归风便到岸犹湏隔嵗期  

送僧逰安南　　　　　　　李　洞  

春往海南边秋闻半路蝉鲸吹洗鉢水犀触防灯船岛屿分诸国星河共一天长安却回日松偃旧房前  

听白公话旧　　　　　　　前　人  

险倚石屏风秋涛梦越中前朝吟防破故国讲流终北地闻巴狖南山防碛鸿楼髙惊雨濶木落觉城空兎满期姚监蝉稀别塞公净瓶光照客拄杖朽生虫平地塔千尺半天灯一笼祝尧谭几句旋防海涛东  

喜鸾公自蜀归　　　　　　前　人  

禁院闭生防寻师到緑槐寺髙猿防讲钟动鸟知斋拂石月盈箒滤泉花满筛归来逄圣节吟歩上尧堦  

寄翠防无学禅师　　　　　前　人  

逺近众心归禅居占翠防展经猿识字听法虎知非泉注城池梦霞生侍卫衣机不可学何以【`一作似`】总无机  

题赠逺上人　　　　　　　前　人  

海岳【`一作岛`】两无边去来都偶然齿因吟后冷心向静中圆虫网花宫井鸿鸣【`一作嘶`】雨夜天叶书归旧寺应附载钟船  

寄淮海慧泽上人　　　　　前　人  

海涛浪满旧征衣长忆初程宿翠防竹里桥鸣知马过塔中灯露见鸿飞眉毫【`一作毛`】别后应盈尺岩木归来已防围【`集作归来定数围`】他日愿师容一榻煎茶扫地习忘机【`集作学忘机`】  

叙旧逰寄栖白　　　　　　前　人  

老着重袍坐石房竺经休读白眉长省冲鼇没投江岛曽防鱼飞倚海樯晓炙冻盂原日气夜挑莲碗禁灯光吟诗五岭寻无可倐忽如今四十霜  

赠仲仪【`集作义`】上人　　　　　张　祜  

星霜几朝寺香火静中【`集作居`】人黄叶不惊意青山无事身抛生防上月结座履中尘自説一乗果【`集作诗课`】别来时更新  

以下十首并见集本  

髙闲上人　　　　　　　　前　人  

座上辞安国禅房恋沃洲道心黄叶【`集作蘖`】老诗思碧云秋卷轴朝廷饯书函内库収陶欣入社叟生怯论经俦日色屏初掲风声笔未休长波溢海岸【`溢集作浮`】大防出嵩丘不絶羲之法难穷智永【`集作禅知`】流殷勤一牋在着防银钩  

赠慧昌上人　　　　　　　前　人  

半岩开一室香穗细氤【`集作氛`】氲石上潄秋水月中行夏云律持僧讲防经译【`集作诵`】梵书文好是风廊下飘飘挂褐裙  

寄灵彻上人　　　　　　　前　人  

老僧何处寺秋夣绕江濵独树月中鹤孤舟云外人荣华长指幻病乆不【`一作自`】观身应笑无成者沧洲垂一纶  

此诗二百六十二卷重出今已削去  

题【`集作寄`】灵隠寺师一上人十韵  

前　人  

八十空门子深山土木骸片衣闲自衲单食老长斋道性终能遣人情少不乖樔枸居上院薜荔俯层阶洗鉢前临水窥门外有【`集作掩`】柴朗吟挥竹拂髙揖曵芒鞋迸笋斜穿坞飞泉下喷崖种花忻土润拨石虑沙埋旧住师招隠初临【`集作徴`】我咏懐何当縁【`集作聊当因`】兴翫更为表新牌  

赠志凝上人　　　　　　　前　人  

悟色身无染观空事不生道心长日笑觉路几年行片月山房静孤云海棹轻愿为尘外契一就智珠明毁浮图年逄东林寺僧　　　前　人  

可惜东林寺空门【`一作闲`】失所依翻经谢灵运画壁陆探防隙地泉声在荒途马迹稀殷勤话僧辈未敢保儒衣早发中岩寺别契真上人　　许　浑  

苍苍松桂隂残月半西岑素壁寒灯暗红炉夜火深厨开山防散钟尽岭猿吟行役方如此逢师懒话心和友人送僧归桂州灵岩寺　前　人  

楚客送僧归故乡海门防势落潇湘碧云千里暮愁合白雪一声春思长满院草花平讲石绕龛藤叶盖禅牀怜师不得随师去已戴儒冠事素王  

【`许浑集有诗二首其一题作和浙西刘三复送僧南归其一作和友人送僧归桂州灵岩寺今文苑英华既误以送僧南归为归灵岩寺又两诗前四句同后四句异今注于下楚客送僧归桂阳海门防势极潇湘碧云千里暮愁合白雪一声春思长栁絮拥堤添衲软松花浮水注瓶香南宗长老几年别闻道半嵓多影堂`】  

送元昼上人归苏州兼寄张厚  

前　人  

三年无事客呉乡南宅春深【`集作南陷春园`】碧草长共醉八门廻画舸还寻【`集作独还`】三径掩书堂前山雨过池塘满小院秋归枕箪凉经嵗别离心尽苦何堪红叶【`集作黄叶`】下清漳  

泊蒜山津闻东林寺光仪上人物故  

前　人  

云斋曽宿借方袍因説浮生大梦劳言下是非齐虎尾宿来荣辱比鸿毛孤舟千棹水犹濶寒殿一灯夜更髙明日东林有谁在不堪秋磬拂烟涛  

赠宗静上人　　　　　　　雍　陶  

世上方传教山中未得归闲花飘讲席驯鸽污禅衣积雨谁过寺残钟自掩扉寒来垂顶帽白髪剃应稀  

忆山寄僧　　　　　　　　前　人  

尘路谁知踏雪踪到来空认出云峯天晴逺见月中树风便细听烟际钟阅【`一作慢`】世数思僧并院忆山长羡鹤归松新愁旧恨都难説半在眉间半在胷  

送臻师二首　　　　　　　李商隠  

昔去灵山非佛席今来沧海欲求珠楞伽顶上清凉地善眼仙人忆我无  

二  

苦海迷途去未因东游过此几防尘何当百亿莲花上一一莲花见佛身  

送僧归新罗　　　　　　　姚　鹄  

淼淼万余里扁舟发落晖沧溟何嵗别白首此时归寒暑途中变人烟岭外稀惊天巨鼇起【`集作阔`】蔽日大鹏飞雪入行沙履云生坐石衣汉风深习得休恨【`一作去恨`】本心违  

寄石桥僧　　　　　　　　项　斯  

逄师入山日道住石桥边别后无人见秋来几处蝉溪中云隔寺夜半雪添泉生有天台约应无却【`一作`】出縁  

日东【`一作本`】僧　　　　　　　前　人  

云水絶归路来时风送船已无身后念犹坐病中禅深壁藏灯影空出艾烟要人知是客白日指生縁  

送僧　　　　　　　　　　前　人  

灵山巡未遍不作住持心逢寺暂投宿是山皆独寻有时过静界在处想空林从小即行脚出家来至今  

送僧逰南岳　　　　　　　前　人  

心知衡岳路不怕去人稀船里犹鸣磬溪头自曝衣有家从小别是寺却言归料得逢寒住当船雪满扉  

赠天卿【`一作郷`】寺神亮上人【`师不下寺已五年`】  

赵　嘏  

五防春尽此江濆花自零风日自曛空有慈悲随物念已无踪迹在人羣迎秋日色檐前见入夜钟声竹外闻笑指白莲心自得世间烦恼是浮云  

此篇二百三十八卷重出今已削去  

题崇圣寺简云端僧录　　　前　人  

暮尘飘尽客愁长来扣禅关月满廊宋玉逢秋空雪涕净名无地可容牀髙云覆槛千岩树踈磬含风一夜霜廽首故园红叶外只将多病告医王  

寻僧　　　　　　　　　　前　人  

溪户无人百【`一作谷`】鸟飞石桥横木挂禅衣看云日暮倚松立野水乱鸣僧未归  

越中寺居寄上主人　　　　前　人  

野寺初容访静来晩晴江上见楼防中林有路到花尽一日无人【`一作愁`】防竹廻自晒诗书经雨后别门户为僧开苦心若是酬恩事不敢吟春忆酒杯  

此篇二百三十八卷重出今已削去  

送僧归庐山　　　　　　　前　人  

禅栖忽忆五峯逰去着方袍谢列侯花啓楼防千叶曙锡含风雨一枝秋题诗片石侵云在洗鉢泉香覆菊流却忆前年别师处马嘶残月虎溪头  

送僧归金山寺　　　　　　马　戴  

金陵江色里蝉急向秋分迥寺横洲岛归僧度水云夕阳依岸尽清磬隔潮闻遥想禅林下鑪香带月焚【`集作对月焚`】  

寄终南真空禅师　　　　　前　人  

闲想白云外了然清净僧松门山半寺雨夜佛前灯此境可长往浮生自不能一从林下别瀑布几成氷  

斋后寄白閤僧　　　　　　前　人  

苍翠霾髙雪西峯鸟外看乆披山衲壊孤坐石床寒盥手水泉滴燃灯夜烧残终朝老云峤煑药伴中飡  

赠禅僧　　　　　　　　　前　人  

弟子人天遍童年在沃州开禅山木长浣衲海沙秋振锡揺汀月持瓶接瀑流赤城何日上鄙愿从师游  

赠别空公　　　　　　　　前　人  

云门秋却入防径乆无人后夜中峯月空林百衲身寂寥寒磬尽盥潄瀑泉新履迹谁相见松风扫石尘  

集姚殿中宅期无可不至【`见二百十七卷`】  

前　人  

送僧归洞庭　　　　　　　顾非熊  

江山万万重归去指何峰未入连云寺先斋越浪钟岛香廻栈栢【`一作橘`】秋防出庵松若救吾人病湏降震泽龙  

赠觉真上人　　　　　　　前　人  

长安车马地此院闭松声新罢九天讲旧曽诸岳行能诗因作偈好客岂关名约我中秋夜共来看月明  

寄太白无能禅师　　　　　前　人  

太白山中寺师居最上方猎人偷佛火栎防戱禅牀定乆衣尘积行稀径草长有谁来问法林杪过残阳  

冬夜山中寻僧　　　　　　李　频  

夜山深雪后月下独寻师若得长闲日应无暂别时叶寒凋欲尽泉冻落防迟即此天明去重来又未期  

赠立规上人　　　　　　　前　人  

竹向空斋合无僧在四隣去云离坐石斜月到禅身树老风终夜山寒雪见春不知诸祖后传印自何人  

送元遂上人　　　　　　　前　人  

白衣游帝乡已得事空王却返湖山寺髙禅水月房雨中过岳【`一作月`】黒秋后宿船凉廻顾秦人语他僧宿上方  

送清江上人归东林　　　　前　人  

风涛几千里归路半乗舟此地难相别何人更共坐经嵩顶夏行值洛阳秋到寺安禅夕江云过石楼  

送僧之天台　　　　　　　前　人  

一锡随縁起天台又去登长亭旧别路落日独行僧夜烧山何处秋防浪几层他时授巾拂莫説老无能  

## 文苑英华卷二百二十四

宋　李昉等　编释门六【`六十九首`】  

薛能十一首　　　　　陈陶三首  

罗邺三首　　　　　　司空图二首  

郑谷七首　　　　　　杨防一首  

周朴三首　　　　　　杜荀鹤七首  

张乔九首　　　　　　张蠙六首  

曹松九首　　　　　　罗隐三首  

王贞白一首　　　　　裴説四首  

冬日送僧归呉中旧居　　　薛　能  

去扫东林下闲持未遍经望山低凿牖容月广开庭旧业云千里生涯水一瓶还应覔新句防雪倚禅扃  

送禅僧　　　　　　　　　前　人  

寒空孤鴈度落日一僧归近寺路闻梵出郊风满衣步揺瓶浪起盂戞磬声防还坐栖禅所荒山月照扉  

秋晩送无可上人　　　　　前　人  

半夜觉松雨照书灯悄然河声才淅沥旧业近潺湲坐滴寒更尽吟惊宿鹤迁相思不可见日短复愁牵  

赠禅者　　　　　　　　　前　人  

门前虽有径絶向世间行薙草因逄药移花更得莺甘贫元是道苦学不为名莫恠苍须晩无机任世情  

赠禅者【`一作师`】　　　　　　　前　人  

梦想青山寺前年住此中夜堂吹竹雨春地落花风旧句僧【`一作师`】曽见清斋我亦同浮生蹇莫问辛苦未成功此诗二百六十四卷重出今已削去注异同为一作  

赠源寂禅师　　　　　　　前　人  

缾鉢镇随腰怡然处寂寥师禅从北祖僧格似南朝性近徒相许縁多愧未销何传能法慧此岸要津桥  

赠禅师　　　　　　　　　前　人  

嗜欲本无性此生长在禅九州空有路一室独多年鸣磬防尘落移瓶湿地圆相寻偶同宿星月坐忘眠夏日青龙寺寻僧二首　　　前　人  

帝里欲何待人间无阙遗不能安旧隠都属扰明时违理湏齐辱雄图岂借知纵横悉已悮斯语是吾师  

二  

得官殊未喜失计是忘愁不是无心速焉能有自由凉风盈夏扇蜀茗半邢瓯笑向权门客应难见道流  

寄题巨源禅师　　　　　　前　人  

风雨禅外应残木槿花何年别乡土一衲代袈裟日气侵缾暖雷声动枕斜还当扫楼影天晩自茶云花寺寓居赠海岸上人　　前　人  

暂寄空门未是归上方林【`疑`】独着儒衣吾师不语应相问频惹街【`一作香`】尘入寺飞  

题赠髙闲上人　　　　　　陈　陶  

薝卜花间客轩辕席上珍笔江秋菡蓞僧国瑞麒麟内殿初招隠曹溪得后尘龙蛇惊粉署花雨对金轮白马方依汉朱星又入秦剧谈凌凿齿清论倒波旬拂石先天古降龙旧国春珠还合浦老龙去玉川贫鸳鹭输黄绢坛塲绕白苹鼎湖闲入夣金阁静通神海气成方丈山泉落净巾猕猴深爱月鸥鸟不猜人拂岳萧萧竹垂空澹澹津汉姝难覔对荆璞本来真伊傅多聮璧刘雷竞买隣江边有国宝时为防【`疑`】星辰  

酬元亨上人　　　　　　　前　人  

一衲净居云夣合秋来诗思祝融髙何因知我津涯濶逺寄东溟六巨鳌  

寄元孚道人　　　　　　　前　人  

梵宇【`一作楚寺`】章句客佩兰三十年长乗碧云马时策【`一作借`】翰林鞭曩事五岳游金衣曵祥烟髙攀桐君手左倚鸑鷟肩哭玉秋雨中摘星春风前横辀截洪偃慿几见广宣尔来寤华胥石壁孤云眠龙降始得偈老方巢莲内殿无文僧驺虞谁能牵因之问楚水吊屈几潺湲冬日庙中书事呈栖白上人　罗　邺  

日髙荒庙掩双扉杉迳无人鸟雀悲昨日江潮【`一作湖`】起归思满风雨觉来时何堪身计长如此闲尽炉灰却自疑頼有碧云吟句客禅余相访説新诗  

秋日留别义初上人　　　　前　人  

寒寺穷秋别逺师西峯一鴈倍伤悲毎嗟尘世长多事重到襌斋是几时霜岭自添红叶恨月溪休和碧云词关河廻首便千里飞锡南归讵可知  

赠僧　　　　　　　　　　前　人  

繁华举世皆如夣今古何人肯暂闲唯有东林学禅客白头闲坐对青山  

上柏梯寺懐旧僧二首　　　司空图  

云根禅客居皆说旧无庐松日明金像山风【`一作苔龛`】响木鱼依栖应不阻名利本来踈纵有人相问林间懒拆书  

二  

髙鸦隔谷见路转寺西门塔影防泉脉山苗侵烧痕钟踈含杳霭閤【`一作阁`】逈亘黄昏更待他僧到长如前信存  

寄懐元秀上人　　　　　　郑　谷  

悠悠干禄利草草废渔樵身世堪惆怅风骚顿【`集作颇`】寂寥髙秋期步野积雨放趋朝得句如相忆莎斋且见招  

以下七篇并见集本  

次韵和秀上人游南五台　　前　人  

中峯曽到处题记没苍苔振锡传深谷翻经想旧台危松临砌偃惊鹿蓦溪来内殿御【`集作评`】诗切【`师以文章应制`】身廻心未廻  

赠圆昉公【`昉蜀僧僖宗幸蜀昉坚免紫衣`】　　前　人  

天阶让紫衣冷格鹤犹卑道胜嫌名出身闲觉老迟晓【`集作晩`】香延宿火寒碧度髙枝毎説长松寺他年与我期【`居长松山`】  

赠信美寺岑上人　　　　　前　人  

巡礼诸方遍湘南频有縁焚香老山寺乞食向江船纱碧笼名画灯寒照净禅我来能永日莲漏滴寒泉【`集作堦前`】  

寄赠诗僧秀公　　　　　　前　人  

灵一心传清塞心可公吟后础公吟近来雅道相亲少唯仰吾师所得深好句未停无暇日旧山归老有东林冷曹孤宦甘寥落多谢携笻数访寻  

重阳日访元秀上人　　　　前　人  

红叶黄花秋景寛醉吟朝夕在樊川却嫌今日登山俗共与【`集作且共`】髙僧对榻眠别画长懐呉寺壁冝茶偏赏霅溪泉归来童稚争相笑何事无人与酒船  

赠日东鉴禅师　　　　　　前　人  

故国无心度【`集作渡`】海潮老禅方丈倚中条夜深雨絶松堂静一防飞【`集作山`】萤照寂寥  

此诗二百六十四卷重出今已削去注异同为一作  

送日东僧游天台　　　　　杨　防  

一瓶离日外行指赤城中去自重云下来从积水东攀萝跻石径挂锡憇松风廻首鸡林道唯应夣想通  

登福州南涧寺　　　　　　周　朴  

万里重山绕福州南横一道见溪流天边飞鸟东西没尘里行人早晩休晓日春山当大海连云古堑对髙楼那堪望断他乡目【`一作外又作客`】只此萧条自白头  

赠双峯山和尚　　　　　　前　人  

峩峩双髻山瀑布防云间尘世自疑水禅门长去关茯神松不异藏宝石俱闲向此师清业如何方可攀  

赠无了禅师　　　　　　　前　人  

不学世所惜是何无了公灵【`一作云`】匡虚院外虎迹乱山中昼夜必连去古今争敢同禅情岂堪问问答更无穷  

送僧　　　　　　　　　　杜荀鹤  

道了亦未了言闲今且闲从来无住处此去向何山片石树隂下斜阳潭影间请师留别偈【`集作偈别`】恐不到人寰  

以下七篇并见集本  

和刘评事送海一禅师归山　前　人  

内【`集作衲`】外元无象言寻那路寻问禅将底说传印得何心未了羣山浅能【`集作难`】休一室深伏魔宁是兽巢顶亦飞禽观色风驱雾听声雪洒林况当幽隠处【`集作凡归是归处`】未必在髙岑【`集作不必指髙岑`】  

送紫阳僧归庐岳旧寺　　　前　人  

紫衣明主赠归寺感先师受业恩难报开堂影不知松风欹枕夜山雪上楼时此际无人防防吟复敛眉秋宿诗僧云英院【`集作房`】因赠　前　人  

贾岛怜无可都縁数句诗君虽是后軰我谓过当时溪浪和星动松隂带鹤移因【`集作同`】吟到明坐此道澹谁知  

赠老僧　　　　　　　　　前　人  

众僧尊夏腊灵岳遍曽登渡水手中杖行山溪畔藤心空黙是印眉白雪为棱自得巡方道栖禅老【`一作向`】未能  

赠僧　　　　　　　　　　前　人  

利门名路两无慿百嵗风前短焰灯只恐为僧僧【`一作心`】不了为僧心【`一作得`】了总【`一作尽`】输僧  

此诗一百六十四卷重出今已削去注异同为一作  

山寺老僧　　　　　　　　前　人  

草靸无尘心地闲静随猨鸟过寒暄眼昏齿落经防遍却向僧中总不言  

赠镜亭清越上人　　　　　张　乔  

海畔与穷边归来二十年乆闲时得句渐老不离禅砌木欹临水蓬【`一作峯`】直倚天犹期白云里别扫石牀眠  

赠仰山禅师　　　　　　　前　人  

仰山因乆住天下仰山名井邑身虽到林泉性本清野云防处尽江月定时明髣髴曽相识今来隔几生  

赠初上人　　　　　　　　前　人  

竹色覆禅栖幽禽绕院啼空门无去住行客自东西井气春来歇庭枝雪后低相防念山水尽日话曹溪闻仰山禅师归曹溪因赠　　前　人  

曹溪松下路猿鸟重相亲四海求理千峯绕定身异花天上堕灵草雪中春自惜经行处焚香礼旧真  

赠碁僧侣　　　　　　　　前　人  

机谋时未有多向奕碁销已与山僧敌无令海客饶静驱云阵起【`一作出`】踈防鴈行遥夜雨如相忆松更见招  

送新罗僧　　　　　　　　前　人  

东来此学禅多病念佛縁把锡离岩寺收经上海船落【`一作卷`】防敲石火宿岛汲瓶泉永向扶桑老知无少年  

送僧雅觉归东海　　　　　前　人  

山川心地内一念即千重老别关中寺秋归海外峯鸟行来有路防影去无踪几夜波涛息先闻本国钟  

送僧鸾归蜀宁亲　　　　　前　人  

歌诗精外学夫子是知音坐夏宫钟近宁亲劔阁深髙名彻西国旧迹寄东林自此栖禅者因师满蜀吟  

赠头陀僧　　　　　　　　前　人  

自説年深别石桥遍游灵迹熟南朝已知世路皆虚幻不觉空门是寂寥沧海附船浮浪久碧山寻塔上云遥如今竹院藏衰老一防寒灯弟子烧  

赠栖白大师　　　　　　　张　蠙  

剃髪得时名僧应别应星偶题皆有诏闲论便成经扫叶寒烧鼎融氷晓注瓶长因内斋出多客叩禅扄  

赠闻一上人　　　　　　　前　人  

见靣虽年少闻名似白头谈穷释防清思掩诗流果【`一作巢`】落痕生砌松髙影上楼坛塲在三殿应召入焚脩  

赠可伦上人　　　　　　　前　人  

师敎本于空流来不自东脩从多刼后行出众人中衲冷湖山雨幡轻海甸风游呉累夏讲还与虎溪同  

寄法干寺令諲大师　　　　前　人  

师居中禁寺外请已无縁望幸唯脩偈承恩不乱禅院多仙药种【`集作种药`】池有化生莲何日龙宫里相寻借法船  

寄太白禅师　　　　　　　前　人  

何年万仭顶独有坐禅僧客上应无路人传或见灯斋厨【`一作盂`】唯有橡讲石任生藤遥想东林社如师谁复能  

送南海僧游蜀　　　　　　前　人  

真脩絶故乡一衲度暄凉此世能先觉他生岂忘定中船过海腊后路沿湘野迥鸦随笠山深虎背囊瀑流垂石室萝蔓盖铜梁却后何年防西方有上房  

云居长老　　　　　　　　王贞白  

巘路蹑云上来叅出世僧松髙半岩雪竹覆一溪氷不说有为法非传无尽灯了然方寸内应秪见南能  

寄洪正师　　　　　　　　罗　隠  

寄蹇浑成迹经年带【`疑`】杜南价轻犹有二足刖巳过三鸡肋曹公忿猪肝仲叔慙防应谋避地依约近禅庵  

寄无相禅师　　　　　　　前　人  

老住西峯第几层为师廻首忆南能有縁有相【`集作想`】应非佛无我无人始是僧烂椹作袍名复利铄经【`集作金`】为讲爱兼憎何如一衲尘埃外日日香烟夜夜灯  

送光大师【`师以草书应制`】　　　　前　人  

禹祠分手戴湾逄健笔寻知逹九重圣主赐衣怜絶艺侍臣摛藻许髙踪宁亲乆别街西寺待诏初离海上峰一种苦心师得了不湏廻首笑龙钟  

慈恩寺贻楚霄上人　　　　曹　松  

在秦生楚思波浪接禅关塔碍髙秋鸟藏白日山树隂移草上岸色透林【`集作庭`】间楼【`集作人`】内谈经彻空携讲防还  

关山寄诗赠清越　　　　　前　人  

不醉秦中酒防心秪似师望山吟过日伴鹤立多时沟逺流声细林寒绿色迟庵西萝月夕重得话空期  

荐福寺赠栖白大师　　　　前　人  

才子紫檀衣明君宠顾时讲升髙座懒书答重臣迟瓶势倾圆顶刀声落碎髭还闻穿内去随驾进新诗  

青龙寺赠云颢法师　　　　前　人  

紫檀衣且香春殿日尤长此地开新讲何山锁旧房僧名喧北阙禅印续南方莫惜青莲喻秦人聴未忘  

贻住山僧　　　　　　　　前　人  

罢讲廵岩坞无穷得野情腊髙犹伴鹿夏满不归城云朶縁崖发峯隂截水清自然双洗耳唯任白毫生  

送徳光禅师　　　　　　　前　人  

天涯縁事了又造石霜防不以千峯险唯将独影归有为嫌假佛无境是真机到后流沙锡何时更有飞  

送乞雨禅临遇南游　　　　前　人  

活得枯焦耕者知巡方又欲向天涯珠穿闽国菩提子杖把灵峯楖栗枝春藓任封降虎石夜雷从傍养龙池生縁在地南浮去自此孤云不可期  

广州贻匡绪法师　　　　　前　人  

口宣防宻不思议不是除贪即诫痴祗待外方縁了日争防内殿诏来时周廻海树侵阶疾迢递江潮应井迟毕竟懒过髙坐寺未能全让法云师  

江南逄僧省文　　　　　　前　人  

髙僧不负雪峯期却伴青霞入翠防七叶岩前霜欲降九松枝上鹤初归风生碧涧鱼龙跃威震金楼燕雀飞想得白莲花上月满山犹带旧光辉  

不出院僧　　　　　　　　裴　説  

四逺叅寻徧脩行却不行耳边无俗语门外是前生塔见移来影钟闻过去声一斋唯黙坐应笑我营营  

湖外寄处賔上人　　　　　前　人  

恠得意相亲髙携一轴新能搜大雅句不似小乗人岳麓擎枯桧潇湘吐白苹他年遇同道为我话风尘  

寄贯休　　　　　　　　　前　人  

忆昔与吾师山中静【`一作精`】论时总无方是法难得始为诗冻犬眠干叶饥禽啄病棃他年白莲【`一作云`】社犹许重相期  

寄僧尚顔　　　　　　　　前　人  

曽居五老峯所得共谁同才大天全与吟精楚欲空客来庭减日鸟过竹生风早晩揺轻拂【`集作金锡`】重归瀑布中  

## 文苑英华卷二百二十五

宋　李昉等　编道门一  

游仙三十七首　　　　神仙二首  

怀仙五首　　　　　　梦仙二首  

谪仙一首　　　　　　仙谷遇毛女一首  

桃源三首　　　　　　秦越人洞中咏一首  

下元斋咏一首　　　　歌词五首  

游仙　　　　　　　　　　梁武帝【`见初学记`】  

水华防灵奥阳精测神秘具闻上仙诀留丹未肯饵潜名游柱史隠迹居郎位委曲鳯台日分明栢寝事萧史暂徘徊待我升龙辔  

同前【`奉和竟陵王`】　　　　　　　沈　约  

朝上阊阖宫髙【`类聚作暮`】宴清都阙腾盖拥【`类聚作隠`】奔星低鸾避行月九嶷纷相从虹旌乍升没青鸟去复留髙唐云不歇若华有余照淹留且晞髪  

同前【`和赵王`】　　　　　　　　庾　信  

藏山还采药有道得从师京兆陈安世城都李意期玉京【`类集作鱼`】传相鹤太一受飞白石香新芋青泥美熟芝山精逢照镜樵客遇【`类聚作值`】围碁石纹如碎锦藤苗似乱丝蓬莱在何处汉后欲遥祠  

同前【`此诗已见一百九十二卷`】　　　　　卢思道  

同前【`寻苏道士効作`】　　　　　　　王　绩  

暂出东坡【`一作波`】路过访北【`一作此`】岩前蔡经新学道王烈旧成仙驾鹤来无日乗龙去几年三山银作地八洞玉为天金精飞欲尽石髓溜应坚自悲生世促无暇待桑田  

二  

上月芝兰径中岩紫翠房金壶新链乳玉釡始香六局黄公术三门赤帝方吹砂聊作鸟动石试为羊缑氏还程促瀛洲防日长谁知北岩下延首咏霓裳  

三  

结衣寻野路负杖入山门道士言无宅仙人更有村斜溪横桂渚小径入桃源玉牀尘稍冷金炉火尚温心疑游北极望似陟西昆逆愁归旧里萧条访子孙  

四  

真经知那是仙骨定何为许迈心长切嵇康命似竒桑踈金阙逈苔重石梁危照水燃犀角游山费虎皮鸭桃闻已种龙竹未经骑为向天仙道栖遑君讵知  

同前  

葳蕤三珠树杳霭仙源路日规半隠霞山未敛雾泛琴宜秋寂吹箫防鳯度披云振轻衣踏叶罗幽歩前溪鬼谷隠后岭王乔住翡翠映碧流桂花凝清露然归天理逍遥任真趣寄谢桑榆客荣耀非所务  

同前　　　　　　　　　　刘　缓  

税驾倚扶桑逍遥望九州二老佐轩辕称戈戮蚩尤功成弃之去乗龙上丹丘【`一作天游`】天上见玉皇夀与天地休俯视昆仑宫五城十二楼王母何窈玉质清且柔扬袂折琼芳寄我天东头相思千万嵗大运浩悠悠安用知吾道日月不能周寄音青鸟翼谢尔碧海流  

同前　　　　　　　　　　贾　岛  

借得孤鹤骑髙近金鸟飞掬河洗古貌照月生嫩辉天中鹤路直天尽鹤一息归来不骑鹤身自有两翼若人无仙骨芝术徒烦食  

同前　　　　　　　　　　王贞白  

我家三岛上洞户眺【`一作枕`】波涛醉背云屛卧谁知海日髙露香红玉树风绽碧蟠桃悔与仙子别思归梦钓鼇  

我家【`集作驾言`】风绽【`集作风撼`】仙子【`集作神仙`】  

大游仙十三首　　　　　　曹　唐  

汉武帝将西王母下降  

昆仑凝想最髙峰王母来乗五色龙歌听紫鸾犹缥缈语来青鸟许从容风廻水落三清月漏苦霜传五夜钟树影悠悠花悄悄若闻箫管是行踪  

汉武帝于宫中宴西王母  

鼇岫云低太一坛武皇斋洁不胜懽长生碧字期亲署延夀丹泉许细防劔佩有声宫树静星河无影禁花寒秋风褭褭月朗朗玉女清歌一夜防  

刘晨阮肇游天台  

树入天台石路新细云和雨动无尘烟霞不省生前事水木空疑梦后【`一作里`】身往往鸡鸣岩下月时时犬吠洞中春不知此地归何处湏就桃源问主人  

刘阮洞中偶【`一作遇`】仙子  

天和树色霭苍苍霞重岚深路渺茫云窦满山无鸟雀水声沿涧有笙簧碧沙洞里乾坤别红树枝前日月长愿得花间有人出不令仙犬吠刘郎  

仙子送刘阮出洞  

殷勤相送出天台仙境那能却再来云液毎归湏强饮玉书无事莫频开花当洞口应长在水到人间定不廻惆怅溪头从此别碧山明月照苍苔  

仙子洞中有懐刘阮  

不将清瑟理霓裳尘夣那知鹤夣长洞里有天春寂寂人间无路月茫茫玉沙瑶草连溪碧流水桃花满涧香晓露风灯零落尽此生无处访刘郎  

刘阮到天台不复见仙子  

到天台访玉真青苔白石已成尘笙歌寞闲深洞云鹤萧条絶旧隣草树总非前度色烟霞不似昔年春桃花流水依前【`一作然`】在不见当时劝酒人  

织女懐牛郎  

北斗佳人双泪流眼穿肠断为牵牛封题锦字凝新恨抛掷金梭织旧愁桂树三天云漠漠银河一带水悠悠欲将心就仙郎説借问榆花早晩秋  

玉女杜兰香下嫁于张硕  

天上人间两渺茫不知谁嫁杜兰香来经玉树三山逺去隔银河一水长怨入清尘愁锦瑟酒倾露醉瑶觞遗情更説何珍重擘破云鬟金鳯凰  

王逺宴麻姑蔡经宅  

好风吹树杏花香花下真人道姓王大篆龙蛇随笔札小天星斗满衣裳闲抛南极归期晩笑指东溟饮兴长要唤麻姑同一醉使人沽酒向【`一作下`】余杭  

萼緑华将归九疑留别许真人  

九防秋烟黛色空緑华归思颇无穷毎悲驭鹤身难任【`疑作住`】长恨临霞语未终河影暗吹云夣月花声闲落洞庭风蓝丝重勒金条脱留与人间许侍中  

穆王宴王母于九光流霞馆  

桑叶扶踈闭日华穆王邀命宴流霞霓旌着地云初驻金奏掀天月欲斜歌咽细风吹粉蕋饮余【`一作酬`】清露湿瑶砂不知白马红缰解偷吃东田碧玉花  

紫河张休真  

琪树扶踈压瑞烟玉皇朝客满花前山川到处成三月丝竹经时即万年树石防茫初缩地杯盘狼藉未朝天东风小饮人皆醉从听黄龙枕【`一作抛`】水眠  

小游仙十三首　　　　　　曹　唐  

一  

偷来洞口等刘君缓歩轻緑绣裙旋擘桃花掷流水更无言语倚彤云  

二  

风动闲【`一作寒`】天清桂隂水精帘箔冷沉沉西妃少女春思乱斜倚彤云尽日吟  

三  

方士飞轩住碧霞酒寒风冷月初斜不知谁唱春归曲落尽溪头白葛花  

四  

玉箫金瑟发商声桑叶干枯海水清静扫蓬莱山下路畧邀王母话长生  

五  

紫云停歩彩云飞共防真皇海上归千载桃花香破鼻玉盘盛出与金妃  

六  

白石山中自有天竹花藤叶满溪烟朝来洞里围碁了赌得青龙直几钱  

七  

酒灔春浓瑶草齐真公饮散醉如泥玉轮轧轧入云去行到半天闻马嘶  

八  

南斗瓓北斗稀茅君夜着紫霞衣独乗青鹿趂朝去鳯押笙歌随后飞  

九  

饥即飡霞闷即行一声长啸万山青穿花渡水能相访珍重多才阮歩兵  

十  

东妃闲着紫霞裙自领笙歌出五云清思宻谈谁第一不过邀取小茅君  

十一  

朝廻相引防红泉不觉风吹鹤氅偏好见上清骑白鹄旋驱旌【`一作旄`】节旋升天  

十二  

红草青林日半斜闲随小鳯出彤霞略寻旧路过西国因得氷园一颗  

十三  

风满涂山玉叶稀赤龙闲卧鹤闲飞紫棃烂尽无人吃何事苏君去不归  

神仙　　　　　　　　　　崔仲方  

昆丘本难陟轩台不易朝还往麟洲上时听鳯凰箫霞观文犀簟香林碧玉条且学烧丹甑何假【`一作暇`】摘仙桃  

同前　　　　　　　　　　顔之推  

红顔恃容色青春矜盛年自言晓书劔不得学神仙风云落时后嵗月度人前镜中不相识扪心徒自怜愿得金楼要思逢玉钤篇九龙游弱水八鳯出飞烟朝游采琼实夕宴酌膏泉峥嵘下无地列缺上陵天举世聊一息中州安足旋  

懐仙【`并序`】　　　　　　　　　王　勃  

客有自幽山来者起予以林壑之事而烟霞在焉思解缨绂永咏山林神与道超迹为形滞故书其事焉鹤岑有竒径麟洲冨仙家紫泉潄珠液岩列丹葩常希【`集作若`】披尘网然登云车鸾情极霄汉鳯想疲烟霞道存【`集作在`】蓬瀛近意惬朝市賖无为坐惆怅虚此江上华  

观内懐仙　　　　　　　　前人  

玉架残书隠金坛旧迹【`集作路`】迷牵花寻紫洞歩叶下清溪琼浆犹类乳石髓尚如泥自能成羽翼何必俟云梯  

懐仙引【`杂言`】　　　　　　　　卢照隣  

若有人兮山之曲驾青虬兮乗白鹿往从之游愿心足披磵户访岩轩石瀬潺湲横石径松萝羃防掩松门下空蒙而无鸟上巉岩而有猿懐飞阁度飞梁休余马于幽谷挂余冠于夕阳曲复曲兮烟庄防行复行兮天路长脩途杳其未半飞雨忽以茫茫山坱轧嶝【`一作磴`】连褰攀石壁而无据泝泥溪而不前何无情之白日窃有恨于皇天囬行遵故道通川徧流潦廻首望羣峯白云正溶溶珠为阙兮玉为楼青云盖兮紫霜裘天长地久时相忆千龄万代一来游  

懐仙吟二首　　　　　　　陈　陶  

丹陵五牙【`一作霞`】客昨日罗浮归赤斧寻不得烟霞空满衣试于华阳问果遇三茅知采药向十洲同行牧羊儿十洲隔八海浩渺不可期空留双白鹤巢在长松枝  

二  

云溪古流水春晩桃花香忆与我师别片防归沧浪沧浪在何许相思泪如雨黄鹤不复来云深离别处石渠泉泠泠三见菖蒲生日夜劳梦防随波注东溟空懐别时惠长读消魔经  

忽梦游仙　　　　　　　　王　勃  

仆本江上客牵迹在方内寐寤霄汉间居然有灵对翕尔登霞首依然蹑云背电防驱龙光烟道俨鸾态乗月披金帔连星解琼佩浮识俄易归真游邈难寥廓沉遐想周遑奉遗诲流俗非我乡何当释尘昧  

梦仙　　　　　　　　　　白居易  

人有梦仙者梦身升上清坐乗一白鹤前引双红旌羽衣忽飘飘玉佩俄铮铮半空直下视人世尘渐失乡国处才分山水形东海一片白列岳五防青湏臾羣仙来相引朝玉京安期羡门軰列侍如公卿仰谒玉皇帝稽首前致诚帝言汝仙才努力勿自轻却后十五年期汝不死庭拜受斯言既寤喜且惊秘之不敢泄誓志居岩扃恩爱舍骨肉饮食断羶腥朝食云母散夜吸沆瀣精空山三十载日望辎軿迎前期过已久鸾鹤无来声齿髪日夜衰【`集作衰白`】耳目减聪明一朝同物化身与粪壤并神仙信有之俗力非可营茍无金骨相不列丹台名徒传辟糓法虚受烧丹经祗自取勤苦百年终不成悲哉梦仙人一梦误一生  

谪仙词　　　　　　　　　陈　陶  

牧龙丈人病歌【`一作髙`】秋羣童击节星汉愁瑶堂鳯辇不胜恨太古一声龙白头玉气兰光久摧折上清鸡犬音书絶蜺旌失手逺于天三岛空云对秋月人间磊磊浮沤客鸑鷟蜻蜓飞自隔不应冠盖逐黄埃长梦真君旧恩泽　　冠盖【`后篇作冠剑`】  

仙谷遇毛女意知是秦宫人　常　建  

溪口水石浅泠泠明药丛入溪双峯峻松栝数【`一作栢踈`】幽风垂岭竹嫋嫋翳泉花蒙蒙夤縁霁人目路尽心弥通盘石横阳崖前临殊未穷廻潭清云影弥漫长天空水边一神人千嵗为玉童羽毛经汉代珠翠迯秦宫目觌神已寓鹤飞言未终祈君青云秘愿谒黄仙翁常以耕玉田龙鸣西顶中金梯与天接几日来相逢  

同吉中孚梦桃源　　　　　卢　纶  

夜静春梦长梦逐仙山客林园满芝术鸡犬傍篱栅几处花下人防余笑头白  

桃源行　　　　　　　　　刘禹锡  

渔舟何招招浮在武陵水拖纶掷饵信流去误入桃源行数里清源寻尽花绵绵踏花覔迳至洞前洞门苍黑烟雾生暗行数歩逢虚明俗人毛骨惊仙子争来致词何至此湏臾皆破氷雪顔笑言委曲问世间因嗟隠身来种玉不知人世如风烛筵羞石髓劝客飡灯松脂留客宿鸡声犬声遥相闻晓光葱茏开五云渔人振衣起出户满庭无路花纷纷飜然恐失【`集作迷`】乡县处一息不肯【`集作觉`】桃源住桃花满溪水似镜尘心如垢洗不去山家一出寻无踪至今流水【`集作水流`】山重重  

寻桃源　　　　　　　　　张　乔  

武陵春草齐花影隔澄溪路逺无人去山空有鸟啼水垂青霭断松偃緑萝低世上迷途客经兹尽不迷  

秦越人洞中咏　　　　　　于　鹄  

扁鹊得仙处传是西南峯年年山下人长见骑白龙洞门黒无底日夜唯雷风清斋将入时戴花兼抱松石迳隂且寒地响知逺钟似行山林外闻叶【`集作乗`】屐【`一作履又作屦`】声重低碍更俯身渐逺昼夜同时时白蝙蝠飞入茅衣中行久路转窄静闻水淙淙但愿逢一人自得朝天宫  

宿西山脩下元斋咏　　　　前　人  

幽人在何处松桧深溟溟西峯望紫云知处安期生沐浴溪水暖新衣礼仙名脱履入静堂绕像随礼行碧纱笼寒灯长幡缀金铃林下听法人起坐枯叶声啓奏脩律仪天曙山鸟鸣分行布菅茅列坐满中庭持斋撞钟玉函散宝经焚香开卷时照耀金室明投简石洞深称过上帝灵学道能苦心自古无不成  

少室山韦链师升仙歌　　　皇甫冉  

红霞紫气昼氛氲綘节青童迎少君忽从林下升天去空使时人礼白云  

上清词　　　　　　　　　张　继  

紫阳宫女捧丹砂王母令过汉帝家春风不肯停仙驭却向蓬莱防杏花  

仙女词　　　　　　　　　杨　衡  

玉京初侍紫皇君金缕鸳鸯满绛裙仙宫一闭无消息遥结芳心向碧云  

玉京词　　　　　　　　　刘言史  

絶景寥寥日更迟人间甲子不同时未知樵客终何得归后无家是防碁  

瑶水词【`集作懐仙`】　　　　　　　鲍　溶  

昆仑九层【`集作阆风绮阁`】几千丈瑶水四【`集作西`】流十二城心羡【`集作曽见`】周灵王太子碧桃花下学吹笙  

## 文苑英华卷二百二十六

宋　李昉等　编道门二  

宫观六十四首  

入道士观　　　　　　　　庾　信  

金华开八景玉洞上三危云袍白鹤度风管鳯凰吹野衣缝蕙叶山巾篸【`去声`】笋皮何必淮南馆淹留攀桂枝  

游始兴道　　　　　　　　隂　铿  

紫台髙不极青溪千仭余坛边逢药铫洞里阅仙书庭舞经乗鹤池游被擢【`一作控`】鱼稍昏薤叶敛欲暝槿花踈徒教斧柯烂防自不凌虚  

和庾肩吾入道士馆　　　　周宏正  

石桥防旧迹【`一作石桥有旧路`】虚空【`一作灵石`】俨众仙菊潭溜余水丹灶起寒【`一作残`】烟桃花经作实海水屡成田送还【`一作逆愁`】归里闬【`或作旧里`】追问斧柯年  

一作皆艺文类聚  

秋日仙游观赠道士　　　　王　勃  

石图分帝宇银牒洞灵宫廻丹萦岫室复翠上岩栊雾浓金灶静云暗玉坛空野花常捧露山叶自吹风林泉明月在诗酒故人【`集作水非`】同待余逢石髓【`集作驾非`】从尔命飞鸿  

寻道观【`其观即昌利观而张天师居也`】　　　前　人  

芝防光分野蓬阙盛规模碧坛清桂阈【`集作影`】丹洞肃松枢玉笈三山记金箱五岳图苍虬不可得【`集作见`】空望白云衢  

八仙迳【`寺南又有昌利观去寺可数里岩迳窈窕杖而后进`】  

前　人  

柰【`集作大`】园欣八正松岩访九仙援萝规雾术攀桂俯云烟【`集作阡`】岱北鸾骖至辽西鹤骑旋终稀脱尘网连日下芝田  

和辅先入昊天观星瞻【`集作星占`】　杨　烱  

遁甲爰皇里星瞻太一宫天门开奕奕佳气欝葱葱碧落三干外黄图四海中邑居环若水城阙抵新丰玉槛昆仑侧金枢地轴东上真朝北斗元始咏南风汉君祠五帝淮王礼八公道书编【`一作籖`】竹简灵药灌梧桐草茂【`一作蔓`】琼阶緑花繁寳树红石楼纷似画地境淼如空桑海中应积桃源路不穷黄轩若有问三月住崆峒【`集作往崆峒`】　　桑海中【`集作年`】  

和刘侍郎入隆唐观　　　　前　人  

福地隂阳合仙都日月开山川凌四崄城树隠三台伏槛排云出飞轩绕涧廻参差陵倒景潇洒轶浮埃百果珠为实群峰锦作苔悬萝暗凝雾瀑布响成雷方士烧丹液真人泛玉杯还如问桃水更似得蓬莱汉帝求仙日相如作赋才自然金石奏何必上天台  

游废观　　　　　　　　　前　人  

青嶂倚丹田荒凉数百年犹知小山桂尚识大罗天药败金炉火苔昏玉女泉嵗时无壁画朝夕有阶烟花栁三春节江山四望悬悠然出尘网从此狎神仙  

游紫霞观　　　　　　　　骆賔王  

碧落澄秋景门啓曙关人疑列御至客似令威还羽盖从斯【`集作徒欣`】仰云车未可攀祗应倾玉醴特【`集作时`】许寄頽顔  

游灵公观　　　　　　　　前　人  

灵岑【`集作峰`】标胜地【`集作境`】神府枕通川玉殿斜连汉金堂迥架烟断风踈晩竹流水切危【`集作寒`】弦别有青门外空无【`集作懐`】圃仙  

春日登金华观　　　　　　陈子昻  

白玉仙台古丹丘别望遥山川乱云日楼榭入烟霄鹤舞千年树虹飞百尺桥还疑赤松子天路坐相招【`集作邀`】缑山庙【`此诗三百二十卷重出今己削去`】　　宋之问  

王子賔仙去飘飖笙鹤飞徒闻沧海变不见白云归天路何其逺人间此防稀空歌白云暮霜月渐防防  

过太一观贾生房　　　　　王　维  

昔余栖遁日之子烟霞邻共携松叶酒俱篸竹皮巾攀林遍岩洞采药无冬春谬以道门子征为骖御臣常恐丹液就先我紫阳賔天促万涂尽哀伤百虑新迹峻不容俗才多反累真泣对双泉水还山无主人  

一柱观　　　　　　　　　张　说  

旧说江陵观初疑神化来空山结云阁绮靡随风廻柰何任【`一作祗`】一柱斯焉容众材竒巧【`集作功`】非长世今余草露台  

同邢判官寻龙湍观归湖中　孙　逖  

星使下仙【`集作天`】京云湖喜昼晴更从探穴处还作棹歌行丝管荷风入帘帷竹气清莫愁归路逺水月夜虚明  

寻雍尊师隠居　　　　　　李　白  

群峭碧磨天逍遥不记年拨云寻古道倚树聴流泉花暖青牛卧松髙白鹤眠语来江色暮独自下寒烟  

浔阳紫极宫感秋　　　　　前　人  

何处闻秋声翛翛北竹廻薄万古心揽之不盈掬静坐观众妙浩然媚幽独白云南山来就我檐下宿懒从唐生决羞访季主卜四十九年非一往不可复野情转萧散世道有翻覆陶令归去来田家酒应熟  

清明日宴梅道士房　　　　孟浩然  

林卧愁春尽开轩覧物华忽逢青鸟使邀我赤松家丹【`一作金`】灶初开火仙桃正落花童顔若可驻何惜醉流霞  

此诗二百十四卷重出今已削去  

游精思观回王白云在后　　前　人  

出谷未停午到家已夕曛【`集作至家日已曛`】廻瞻下山路但见牛羊群樵子暗相失草虫寒不闻衡门犹未掩伫立待【`集作望`】夫君  

宿天台桐栢观　　　　　　前　人  

海行信风防夕宿逗云岛缅寻沧洲趣近爱赤城好扪萝亦践苔辍棹恣穷【`集作探`】讨息隂憇桐栢采秀弄芝草鹤唳清露垂鸡鸣信潮早愿言觧缨络从此去烦恼髙歩凌四明纵【`集作踪`】得三老纷吾逺游意学此【`集作乐彼`】长生道日夕望三山云涛空浩浩  

宿太平观　　　　　　　　綦毋潜【`见集本`】  

夕到玉京寝窅云汉低防交仙室蝶曙聴羽人鸡滴沥花上露清泠松下溪明当访真隠挥手入无倪  

茅山洞口　　　　　　　　前　人  

华阳仙洞口半岭拂云防窈窕穿苔壁【`集作陆`】差池对石坛方随地脉转稍觉水精寒未果变金骨归来兹路难  

过方尊师院　　　　　　　前　人  

羽客北山寻草堂松迳深养神宗示【`集作尔`】法得道不知心洞户逢双履寥天有一琴【`一作禽`】更登圃上仍种杏成林  

武陵龙兴观黄道士房问易因题【`一作赠`】  

王昌龄  

斋心问易太阳宫八卦真形一气中仙老言余鹤飞去玉清墙上雨蒙蒙  

寻常山南溪道人【`一作士`】隠居　刘长卿  

一路经行处莓苔见履痕白云【`集作鸟`】依静渚春草闭闲门过雨防松色随山到水源溪花与禅意相对亦忘言  

洞阳山【`已见一百五十九卷`】  

过包尊师山院　　　　　　前　人  

卖药曽相识吹箫此复闻杏花谁是主桂树独留君潄玉临丹井围碁访白云道经今为写不虑惜鹅群自紫阳观至华阳洞宿侯尊师草堂简同逰  

李延陵  

石林媚烟景句曲盘江甸南向佳气浓峯峯遥隠见渐临华阳口防路入葱蒨七曜悬洞宫五云抱山殿银函竟谁发金液徒堪荐千载桃花春【`一作空桃花`】秦人深不见东溪喜相遇贞白如防面青鸟来去闲红霞朝夕变一从化真骨万里乗飞电萝月延歩虚松花醉闲宴幽人即长往茂宰应交战明发归琴堂知君懒为县  

题玉真观李秘书　　　　　韩　翃  

白云斜日影深松玉宇瑶坛知几重把酒题诗人散后华阳洞里有踈钟  

同题仙游观　　　　　　　前　人  

仙台下见五城楼风物凄凄宿雨収山色遥连秦树晩碪声近报汉宫秋踈松影落空坛净细草香开【`一作闲`】小洞幽何用别寻方外去人间亦自有丹丘  

宿洞灵观　　　　　　　　皇甫冉  

孤烟洞灵观积雪暮山寒松栢凌髙殿莓苔封古坛客来清夜久仙去白云残明日开金箓焚香又沐兰过李尊师院【`集作过楼观李尊师`】　　　卢　纶  

城阙望烟霞常悲仙路賖宁知樵子迳得到葛洪家犬吠松间月人行洞里花留诗千载鹤送客五云车访【`集作傲`】世山空在观碁日未斜不知尘俗士谁解种胡麻  

寻贾尊师　　　　　　　　前　人  

玉洞秦时客焚香映緑萝新传左慈诀曽与右军鹅井旧隂苔遍方书古字多成都今日雨应共酒相和虢州逄侯钊同寻南观因赠别时停居务  

卢　纶  

相见翻惆怅应怜责废官过深慙禄在识浅頼刑寛独失耕桑业同思弟侄欢衰贫羞客过卑束防君难放鹤归云壁浇花绕石坛舆还江海上迹在是非端林宻风声结山髙雨势寒悠然此中别賔仆亦防干【`一作珊`】  

题天华观　　　　　　　　前　人  

峰嶂徘徊霞影新一潭寒水絶纎鳞朱字灵书千万卷【`集作轴`】苍髯道士两三人芝童解说壶中事玉管能留天上春昨见仙丹求不得汉家簮绂【`集作绶`】在羸身  

和李中丞詶万年房少府过汾州景云观因以  

寄【`房与李早年同居此`】　　　　　　前　人  

显晦澹无迹贤哉常晏如如何惊孤鹤忽乃传双鱼叙以泉石旧怅然风景余低徊青油幕梦寐白云居玉洞桂香满雪坛松影踈沉思瞩仙侣纡组正军书积学早成道感恩难遂初梅生谅有感归止岂无庐  

题叶道士山房　　　　　　顾　况  

水边垂栁赤栏桥洞里仙人碧玉箫近得麻姑书信否浔阳向上不通潮  

题玉真观公主山池院　　　司空曙  

香殿遗影春朝玉户开羽衣重素机【`集作几`】朱网俨尘埃【`集作轻埃`】石自蓬山得泉经太液来栁丝遮緑浪花粉落青苔镜掩鸾空在霞销风不廻【`一作来`】惟余古桃【`一作古坛`】树传是上仙栽  

同萧链师宿太一庙　　　　李　益  

防月空山曙春初【`集作祠`】谒少君落花坛上扫【`集作拂`】流水洞中闻酒引芝童奠香余桂女焚鹤飞将羽节遥向赤城分  

云阳观寄袁稠　　　　　　李　端  

花洞漏沉沉【`集作花洞晩隂隂`】仙坛隔杏林潄泉春谷冷药夜窻深石上开仙酌【`集作山酒`】松间对玉琴戴家溪北住雪后去相寻  

武康郭外望许纬先生山居　崔　洞  

湖上千峰带落晖白云开处见柴扉松门一迳仍生草应是仙人【`一作先生`】向郭稀  

题茅山李尊师所居　　　　严　维  

天师百岁少如童不到山中更不逢洗药毎临新瀑水歩虚时绕最髙峯篱根五月残雪座石千年防古松此去人寰知近逺廻防路隔一重重  

经故贺賔客镜湖道士观　　朱　放  

已得归乡里逍遥一外臣那随逝【`集作流`】水去不待镜湖春雪里登山屐林间漉酒巾空余【`集作`】道士观谁是学仙人  

宿王尊师居　　　　　　　于　鹄  

夜爱云林好寒天月里行青牛眠树影白犬吠猿声一磬山【`集作上`】院静千灯溪路明从来此峯客几个得长生  

过凌霄洞天谒张先生祠  

前　人  

戢戢乱峯里一峯独凌天下防知【`一作如`】尖髙上有十里泉至人爱幽深一住十五【`一作五十`】年悬犊【`一作牍`】到其上乗牛耕药田衣食不下求乃是云中仙山僧独知处相引冲碧烟断崖画昏黒槎臬横双【`一作只`】椽面壁攀石棱养力方敢前累歇日已没始到茅堂边见客不问谁礼质无周旋醉卧枕欹树坐寒展青氊折松扫藜牀秋菓顔色鲜链蜜敲石炭洗澡乗瀑泉白犬防客衣惊走闻腥羶乃知轩冕徒寜比云壑眠【`一作皆王安石诗选`】  

早上凌霄第六峰入紫谿礼白鹤祠  

前　人  

路转第六峰传是十里程放石试浅深防壁蛇鸟惊欲下先襞衣路低避枯茎廻途歇嵌崛整带重冠缨及到紫石溪晻晻天已明渐近神仙居桂花湿溟溟隂苔无人踪是得白鹤翎忽然见朱楼象牌题玉京沉沉五云影香风散萦萦清斋列上堂户悬水晶青童捣金屑臼杵声丁丁腥羶遥问谁稽首称姓名若容在溪口愿乞残云英  

同张明府游仙台　　　　　朱　湾  

松桧隂隂一迳防中峯石室到人稀仙官不住青山在古老相传白日飞华表问防何岁木片云着去时衣今朝【`疑作茂`】宰寻真宰暂驻双鳬且莫归  

宿天柱观　　　　　　　　僧灵一  

石室初投宿仙翁喜暂容花源隔水见洞府过山逢泉涌堦前地云生户外峰中宵自入定不是欲降龙经仙人渚即沈山下古人沈羲白日升仙处  

僧皎然  

日月人间短何时此得仙古山春已尽遗渚事空传不见腾云驾徒临【`一作闻`】洗药泉如今成逝水翻使恨流年  

仙女台【`得仙字`】　　　　　　　前　人  

寂寞【`一作寂`】旧桑【`一作朱`】田谁家【`一作何时`】女得仙应无鸡犬在空有子孙传古木花犹发荒台月尚悬【`一作荒台路未还`】片云低不散【`一作暮云一片`】疑是却【`一作欲`】归年  

题应圣观　　　　　　　　王　建【`见集本`】  

精思堂上画三身廻作仙宫度美人赐药御书金字贵行香天乐羽衣新空廊雨滴花甎缝小殿虫縁玉像尘头白女冠犹说得枯株不似已前春  

题东华观　　　　　　　　　前　人  

路尽烟光外院门题上清鹤雏灵解【`集作虚`】语琼叶软无声白髪道心熟黄衣仙骨轻还归对忧乐何处覔长生和杨三舍人晩秋与崔二舍人张秘监苖考功同游昊天观时中书寓直不得陪随因追往年曾与旧僚联游此观记题在壁已有沦亡书事感怀輙以呈寄兼呈东省三给事之作杨君见征鄙词因以继和　　　武元衡  

瑶圃髙秋防金闺奉诏辰朱轮天上客白石洞中人佩响泉声杂朝衣羽服亲九重青琐秘三秀紫芝新化药秦方士偷桃汉侍臣玉笙王子驾辽鹤令威身叹逝頺波逺缄词丽曲春重将凄恨意苔壁问遗尘【`一作因`】  

题元和师仙药室　　　　　　杨　衡  

山边萧寂室石掩浮云扄绕室防有路松烟深防防入松汲寒水对鹤问仙经石几香未尽水花风欲零何年去华表几度穷沧溟却顾宦游子如霜中萤  

游陆先生故岩居　　　　　前　人  

独壑临万嶂苍苔絶行迹仰窥猿挂树【`一作松`】俯对鹤巢石上有一岩屋相传灵人宅深林无阳晖幽水转鲜碧拾薪遇遗鼎探空得古籍结念云兴烧香坐终夕宿青牛谷梁链师仙居　　　前　人  

随云歩入青牛谷青牛道士我宿可怜夜久月明中惟有坛边一枝竹  

经东都安国观九公子旧院作  

刘禹锡  

仙院御沟东今来事不同门开青草日楼闭緑杨风将犬升天路披霓赴月宫武皇曽驻跸亲问主人翁元和十年自朗州承诏至京戱赠防花诸君子  

前　人  

紫陌红尘拂面来无人不道防花廽都观里桃千树尽是刘郎别【`集作去`】后栽  

再游都观絶句　　　　　前　人  

百畆庭中半是苔桃花净尽菜花开种桃道士归何处前度刘郎今独来  

善养台下作【`集作山上`】　　　　　前　人  

先生见尧心相与公【`集作去`】九有斯民既已治我得安山【`一作林`】薮道为自然贵名是无穷夀瑶坛在此山识者常廽首  

玉真观　　　　　　　　　张　籍  

台殿曽为贵主家春风吹尽竹窻纱院中仙女脩香火不许闲人入防花  

不食仙姑山房　　　　　　前　人  

寂寂桂花里草堂唯素琴因仙曽改姓见客不言心月出溪路静鹤鸣云树深丹砂如可学便欲住幽林西上经灵寳观【`观即尹真人旧宅`】　　孟　郊  

道士无白发语音灵泉清青松多夀色白石恒夜明放歩霁霞起振衣华风生真文秘中顶寳气浮四楹一片古关路万里今人行上仙不可见孤【`集作驱`】防徒西征  

## 文苑英华卷二百二十七

宋　李昉等　编道门三  

宫观三十三首　　　　送僧道人二十六首宫观  

早冬游至王屋自灵都抵阳台上方望天坛偶成一章寄温谷周尊师中书李相公  

白居易  

霜降山水清王屋十月时石泉碧深深【`集作漾漾`】岩树红离离朝为灵都游暮有阳台期飘然尘世外鸾鹤如可追忽念公程尽复慙身力衰天坛在天半欲上心迟迟常闻此游者隠客与损之各包贵仙骨俱非泥垢姿二人相顾言彼此称男儿若不为松乔即湏作臯防今果如其语光彩双葳蕤一人佩金印一人翳玉芝我来髙其事咏叹偶成诗为君题石上欲使故山知  

宿简寂观　　　　　　　　前　人  

岩白云尚屯林红叶初陨秋光引闲歩不知行逺近夕投灵洞宿卧觉尘机泯名利心既忘市朝夣亦尽暂来尚如此况乃终身隠何以疗夜饥一匙云母粉  

华阳观桃花时招李六拾遗饮  

前　人  

华阳观里仙桃发把酒防花心自知争忍开时不同醉明朝后日即空枝  

此诗三百二十一卷重出今已削去  

宿张云举院　　　　　　　前　人  

不食胡麻饮杯中自得仙隔房【`集作离`】招好客可室致芳筵美【`集作家`】醖香醪嫩时新异果鲜夜深唯畏晓坐穏不【`集作岂`】思眠碁罢嫌无敌诗成愧在前明朝题壁上谁得众人传  

题上皇观　　　　　　　　章孝标  

五云【`集作烟霞`】深盖七星坛想像先朝驻禁銮辇路已平栽药地皇风犹在歩虚寒楼台瑞气晴萧索杉桧龙身老屈蟠感惠休言并李郭剑门空处望长安  

题鱼尊师院　　　　　　　贾　岛  

老子堂前花万树先生曽见几廻春夜煎白石平明吃不拟教人哭此身  

过阳道士居　　　　　　　前　人  

先生脩道处茅屋逺嚣氛叩齿坐明月榰頥望白云精神含药色衣服带霞纹每语瀛洲路多年别少君  

古观　　　　　　　　　　朱庆余  

仙观曽过知不逺花藏石室杳难寻泉边白鹿闻人语防过仙坛渐入深【`一作林`】  

玉芝观章道士房　　　　　周　贺  

四面杉松合空堂画老仙蠧根停云水曲角积茶烟道至心机尽宵清琴韵全独嫌来又去不得坐经年题终南麻先生寂禅师石室　刘得仁  

同居石室贫五十二廻春拥褐防【`集作忘`】心客穷经暮齿人翠沉空水定雨絶片云新危细秋【`集作草`】峯径相随到顶频  

题呉先生山居　　　　　　前　人  

先生此幽隠便可谢人羣潭底见秋石树间飞片云山居心已惯俗事耳憎闻念我自多疾开炉药许分  

题上皇观　　　　　　　　薛　逢  

狂冦穷兵犯帝畿上皇曽此振戎衣门前衞士传清警砌下奚官扫翠防云驻夀宫三洞啓日廻仙仗六龙归当时丹鳯衔书处老栢苍苍已合围  

题春台观　　　　　　　　前　人  

殿前松栢晦苍苍杏绕仙坛水绕廊垂露额题精思【`一作专`】院博山炉褭降真香苔侵古碣迷陈事云到中峰失上方便拟寻溪弄花去洞天谁更待刘郎  

重游苏州玉芝观　　　　　许　浑  

髙梧一叶下秋初迢逓重来寄旧居月过碧今夜酒雨淋【`集作昏`】红壁旧年书玉池露冷芙蓉浅金井烟分【`集作琼树风髙`】薜荔踈从此扁舟【`集作明日扬防`】更东去仙翁应笑忆【`集作为`】鲈鱼  

早出洞仙观　　　　　　　赵　嘏  

露浓如水洒苍苔洞口烟萝宻不开残月色低当户后晓钟声逈隔山来春生药圃芝犹短夜醮斋坛鹤未廻愁是独寻归路去人间歩歩是尘埃  

宿王屋天坛　　　　　　　马　戴  

星斗半沉苍翠色红霞逺照海涛分折松晓拂天坛雪投简寒窥玉洞云絶顶醮廻人不见深林磬度鸟应闻未知谁与传金箓独向仙祠拜老君  

谒仙观二首　　　　　　　前　人  

我生求羽化斋沐造山【`集作仙`】居葛蔓汲丹井石函盛【`集作开`】道书寒松多侧灵洞遍清虚一就泉栖岭【`集作饮`】云中采药蔬  

二  

山空蕙气香乳管折云房愿值壶中客亲传肘后方三更礼星斗寸匕服丹霜黙坐树隂下仙经横石牀  

宿阳台观　　　　　　　　前　人  

玉洞仙何在炉香客独薰【`集作芬`】醮坛围古木石磬响寒云曙月孤霞映悬流峭壁分心知世上【`集作人世`】隔坐与鹤为【`集作成`】羣  

题龙瑞观兼呈徐尊师　　　方　干  

或雨或云常不时定地灵云雨自知世人莫识神方宇仙鸟偏栖药树枝深壑度年如晦暝隂溪入夏有凌澌此中唯是【`集作有`】师知我未得寻师即夣师  

叙龙瑞观胜异寄于尊师　　前　人  

混元融结致功难山下平湖湖上山万顷涵虚寒防灔千寻耸翠秀斓斑【`集作孱顔`】芰荷香入琴棊处雷雨声离栋牖间但有五云衣鹤岭曽无陆路向人寰夜溪潄玉常堪听仙树垂珠可要攀若弃荣名便居此自然【`集作浮`】清浊不相关【`尊师前年三十从评事弃官入道`】  

题天柱观鱼尊师旧院　　　前　人  

早识吾师频到此芝童药犬亦相迎师今一去无来日花洞石坛空月明  

真观　　　　　　　　　　李羣玉  

髙情帝女慕乗鸾绀髪初簮玉叶冠【`公主玉叶冠时人莫计其价`】秋月无云生碧落素渠寒露出清兰层城烟雾将归逺浮世尘埃乆驻【`集作住`】难一日【`集作自`】箫声飞去后洞深空探【`集作洞宫深掩`】碧瑶坛  

余姚【`集作杭`】县龙泉观　　　　张　祜  

四明【`集作廻`】山一靣台殿倚嵯峨中路见江【`集作山`】逺上方行石多山【`集作天`】晴花气漫地暖鸟声【`集作音`】和徒潄葛仙井此生真奈何  

华山李链师所居　　　　　皮日休  

麻【`一作花`】姑古貌上仙才谪向莲峯管玉台瑞气染衣金液啓香烟映靣紫文开孤云尽日方离洞双鹤移时只有苔深夜寂寥存想歇月天时下草堂来  

终南白鹤观　　　　　　　郑　谷  

歩歩景通真门前众水分柽萝洞口【`集作诸洞`】合钟磬上清闻古木千寻雪寒山万丈云终期扫坛级来事【`集作伴`】紫阳君  

题终南山白鹤观忆契虚真人  

张　乔  

上彻链丹峯求意未穷古坛青草合往事白云空仙境日月外帝城烟雾中人间足烦暑欲去恋松风  

书梅福殿壁二首　　　　　前　人  

梅真从羽化万古是湏防此地名空在西山云亦孤井痕平野水坛级上春芜纵有双飞鹤年多松已枯  

二  

一自白云去千秋坛月明我来思往事谁更得长生雅韵磬钟逺真风楼殿清今来为尉者天下有仙名  

题古观　　　　　　　　　前　人  

急景遽衰老此经谁飬真松留千载鹤碑隔六朝人洞水流花草壶天闭雪春其如为名利归踏五陵尘  

王覇坛　　　　　　　　　周　朴  

王君上升处信首古居前皂树即湏朽白亦应全云间犹一日尘里已千年碧色坛如黛时人谁可仙圣真观刘真师院十韵　　　罗　隐  

帘下严君卦间少室峰摄生门已尽混迹世犹逢山薮师王烈簮缨友戴颙鱼跳介象【`二字见三国呉书十八卷注`】鲙饭吐葛蜂紫饱垂新椹黄轻堕小松尘埃金谷路楼阁上阳钟野鹤鸢肩寄仙书鸟爪封支牀纵老取箭鹤何慵别久曽牵念闲来肯厌重尚余青竹在试为剪【`一作谁为来`】成龙  

乱后经表兄琼华观旧居　　唐彦谦  

一去仙居似转蓬再经花谢倚春丛醉中篇什金声在别后音书锦字空长忆映碑逄若士未曽携杖逐壶公东风狼藉苔侵径蕙草香销杏带红  

送僧人道士  

荅句曲陶先生　　　　　　范　云  

终朝吐祥雾薄晩孕竒烟洞涧生芝草重崖出醴泉中有懐真士被褐守中石户栖十秘金坛谒九仙乗鹓方履【`一作屐`】汉辔鹤且腾天  

赠学仙者　　　　　　　　前　人  

采药层城逺寻师海路賖玉壶横日月金阙断烟霞仙人何处在道士未还家谁知彭泽意更覔【`一作道`】歩兵家【`一作那`】春酿煎松叶秋杯浸菊花相逄宁可醉定不学丹砂  

山居晩眺赠王道士　　　　王　郭  

金坛踈俗宇玉洞侣仙群花枝栖晩露【`集作雾`】峯叶度晴云斜【`集作落`】日移山影廻沙拥籕【`集作溜`】文琴樽方待兴竹树已迎曛  

赠李荣道士【`有序不录`】　　　　　卢照隣  

锦节衔天使琼仙驾羽君投金翠山曲奠璧清江濆圆洞开丹鼎方坛聚綘云寳贶幽难识空歌逈易分风摇十洲影日乱九江文敷诚归上帝诏应在明君独有南冠客耿耿泣离群遥看八防所直气晓氛氲  

秋日饯陆道士陈文林【`得风字`】　骆賔王  

青牛游华岳赤马走呉宫玉柱离鸿怨金垒浮蚁空日霁崤陵雨尘起洛阳风唯当度月千里与君同游青都观寻沈道士【`得仙字`】　　刘孝孙  

纷吾因暇豫行乐极【`一作亟`】留连寻真谒紫府披雾觌青天懐金阙外遐想玉京前飞轩俯松竹抗殿接云烟熖熖清夏景嘒嘒早秋蝉横琴对危石酌醴临寒泉聊祛尘俗累寕希鹤年无劳生翼羽自可狎神仙  

同前【`得清字`】　　　　　　　　许敬宗  

幽人蹈箕颍方士访蓬瀛岂若逄真气齐契体无名既诠众妙理聊畅逺游情纵心驰贝阙怡神想玉京或命余杭酒时听洛濵笙风衢通阆苑【`集作岳`】星使下层城蕙帐晨飇动芝房夕露清方叶栖迟趣于此遂钟声  

同前【`得都字`】　　　　　　　　凌　敬  

聊排青琐闼徐歩入清都青溪防寂士思徇道枢十芒【`一作芝`】生药笥七熖发丹炉缥袠桐君箓朱书王母符宫槐散緑穗日堇落青柎矫翰雷门鹤飞来叶县鳬凌空自可御安事廹中区方追羽化侣从此得珠  

同前【`得阳字`】　　　　　　　　赵中虚  

清溪阻千仭姑射藐汾阳未若游兹境探众妙塲鹤来疑羽客云泛似蜺裳【`一作翔`】寓目虽灵宇游神乃帝乡道存真理得心灰俗累忘烟霞凝抗殿松桂肃长廊早蝉清暮响崇兰散晩芳即此翔寥廊非复控榆枋  

和梁王众传张光禄是王子晋后身  

崔　融  

闻有冲天客披云下帝畿三十上賔去千载忽来归昔偶浮丘伯今同丁令威中郎才貌是柱【`一作藏`】史姓名非祗召趋龙阙承恩到虎闱丹成金鼎献酒至玉杯挥天仗分旄节朝容间羽衣旧坛宫处所新庙坐光辉汉主存仙要淮南爱道机朝朝缑氏鹤长向洛城飞  

化【`一作元`】观寻李先生不遇　魏知古【`见初学记`】  

羽客今何在空传伊洛间忽闻归旧县复想入函关未作千年别犹应七日还神仙不可见寂寞返蓬山  

同工部李侍郎送司马白云归天台  

沈佺期  

紫防降天仙丹地投云藻上言华顶事中问长生道华顶居最髙大壑朝阳早长生术何妙童顔后天老清晨朝鳯京夜静思鸿寳慿崖饮蕙气过涧摘灵草人非冡已荒海变田应燥昔尝游北郡三霜弄溟岛绪言霞上开机事尘外扫湏来抛世务清旷未云保﨑岖待漏恩怵惕司言造轩皇重斋拜汉武爱祈祷顺风懐崆峒承露在丰镐泠然委轻驭复得快幽抱关下留伯阳储间登四皓昔有参同诀何时一探讨  

寄天台司马先生　　　　　崔　湜  

闻有三元客祈丹九转成人间白云返天上赤龙迎尚惜金芝晩仍攀琪树荣何年缑岭上一谢洛阳城  

寄天台司马道士　　　　　宋之问  

卧来生白髪览镜忽【`集作已`】成丝逺媿飡霞子童顔且【`集作常`】自持旧游惜踈【`集作弥`】旷防尚日磷缁不寄西山药何由东海期  

送田道士使蜀投龙　　　　前　人  

风驭忽泠然云台路几年蜀门峰势断巴字水形连人隔壶中地龙游洞里天赠言廻驭日图画彼山川  

送司马道士游天台　　　　前　人  

羽客笙歌此地围离筵数处白云飞蓬莱阙下长思忆桐栢山头去不归  

送杨道士往天台　　　　　张九龄  

鬼谷还成道天台去学仙行应松子化留与世人传此地烟波逺何时羽驾旋当湏一把袂城郭共依然祭南岳事毕谒司马道士　　前　人  

将命祈灵岳廻策诣真士絶迹寻一迳异香闻数里分庭八桂树肃客两童子入室希把袖登牀愿啓齿诱我弃智诀迨兹长生理吸精反自然链药求不死斯言霄汉顾予婴纷滓相去九牛毛慙叹知何已【`集作何知已`】  

赠东岳焦链师　　　　　　王　维  

先生千载【`集作嵗`】余五岳遍曽居遥识齐侯鼎新过王母庐不能师孔墨何事问长沮玉管时来鳯铜盘即钓鱼竦身空里语明目夜中书自有还丹【`一作丹砂`】术时论太素初频防露版诏将降软轮车山静泉逾响松髙枝转踈搘頥问樵客世上复何如  

赠焦道士　　　　　　　　前　人  

海上游三岛淮南遇八公坐知千里外跳向一壶中缩地朝珠阙行天使玉童饮人聊割酒送客乍分风天老能行气吾师不飬空谢居徒雀跃无可问鸿防  

送张道士归山　　　　　　前　人  

先生何处士王屋访茅君别妇留丹诀驱鸡入白云人间数剰住天上复离群当作辽城鹤仙歌使尔闻送王尊师归蜀中拜扫　　　前　人  

大罗天上神仙客濯锦江头花栁春不为碧鸡称使者唯令白鹤报乡人  

送方尊师归嵩山　　　　　前　人  

仙官欲住九龙潭旄节朱幡倚石龛山压天中半天上洞穿江底出江南瀑布杉松常帯雨夕阳彩【`一作苍`】翠忽成岚借问迎来双白鹤已曽衡岳送苏躭  

寄天台道士　　　　　　　孟浩然  

海上求仙客三山望几时焚香宿华顶裛露采灵芝屡践莓苔滑将寻汗漫期傥因松子去长与世人辞  

寻悔道士张山人　　　　　前　人  

彭【`一作陵`】泽先生栁山隂道士鹅我来从所好停防夏云【`一作汉隂`】多重以观鱼乐因之鼔枻歌崔徐迹未朽千载揖清波  

越中逄天台太一子　　　　前　人  

仙穴逄羽人停舻向前拜问予渉风水何事逺行迈登陆寻天台顺流下吴防兹山夙所尚安得问【`集作间`】灵恠上逼青天髙停临沧海大鸡鸣见日出当与仙人防【`集作毎与神仙防诸本皆重押防字惟一本常觌仙人斾`】来去赤城中逍遥白云外莓苔异人间湿布作【`集作当`】空界福庭长不死胜境【`集作华顶`】旧称最永愿从之游何当济所届  

## 文苑英华卷二百二十八

宋　李昉等　编道门四  

送赠道人六十四首  

赠嵩山焦链师　　　　　　李　白  

二室陵青天三花含紫烟中有蓬海客宛疑麻姑仙道在喧莫染迹髙想已迁【`一作绵`】时餐金鵞药【`一作金蛾蘂`】屡读青苔篇八极恣游憇九垓长周旋下瓢酌颍水舞鹤来伊川还归空山上独拂秋霞眠萝月挂朝镜松风鸣夜弦潜光隠嵩岳链魄栖云幄霓衣何飘飖鳯吹转绵邈愿同西王母下顾东方朔紫书傥可传盟骨誓相学  

此乃集本全篇文苑元本颇畧  

访戴天山道士不遇　　　　前　人  

犬吠水声中桃花带露浓树深时见鹿溪午不闻钟野竹分青霭飞泉挂碧峯无人知所去愁倚两三松奉饯髙尊师如贵道士传道箓毕归北海  

前　人  

道隠不可见灵书藏洞天天【`集作善`】师四万刼歴世逓相传别杖留青竹行歌蹑紫烟离心无逺近长在玉京悬送李青归【`集作南字`】华阳川　　　前　人  

伯阳仙家子容色如青春日月秘灵洞烟霞辞世人化心飬精魄隠几窅天真莫非千年别归来城郭新  

送内寻庐山女道士李腾空二首  

前　人  

君寻腾空子应到碧山家水舂云母碓风扫石楠花若恋幽居好相邀弄紫霞  

二  

多君相门女学道爱神仙素手握【`集作掬`】青霭罗衣曵紫烟一往屏风叠乗鸾不着鞭  

送女道士禇三清游南岳　　前　人  

吴江女道士头戴莲花巾霓衣不湿雨特异阳防神足下逺游履凌波生素尘寻仙向南岳应见魏夫人  

遇冲和先生　　　　　　　髙　适  

冲和生何代或谓游东溟三命谒金殿一言授【`集作拜`】银青自云多方术往往通精【`集作神`】灵万乗亲问道六宫无敢听昔者【`集作去`】限霄汉今来覩仪形头戴雏鳯冠手摇白鹤翎终日饮醇酒不醉复不醒常【`集作犹`】忆鸡鸣山每诵西升经抚背念别离依然出户庭莫见今如此曽为一客星  

龙道士问易叅同契　　　　王昌龄  

仙人骑白鹿髪短耳何长时余采菖蒲忽见嵩之阳稽首求丹经廼出懐中方披读了不悟归家问嵇康嗟余无道骨废我入太行  

谒焦链师　　　　　　　　前　人  

中峰青苔壁一防云生时岂意石堂里得逄焦链师鑪香净棐【`一作金`】按松影闲瑶墀拜受长年药翩翻西海期  

送宣尊师醮毕还越　　　　刘长卿  

吹箫江上晓惆怅别茅君踏火能飞雪登山【`集作吞刀`】入白云晨香永日在夜磬满山闻挥手桐溪路无情水亦分  

寄许尊师　　　　　　　　前　人  

独上云梯入翠微蒙蒙【`集作蒙蒙`】烟雪映岩扉世人知在中峰里遥礼青山恨不归  

送暨道士还玉清观　　　　李　颀  

仙宫【`文粹作官`】有名籍度世吴江濆大道本无我青春长与君中州俄已到至理得而闻明主降黄屋时人防白云空山何窈窕三秀日氛氲遂此留书客超遥烟驾分  

寄焦链师　　　　　　　　前　人  

得道凡百嵗烧丹唯一身悠悠孤峰顶日见三花春白鹤翠防里黄精幽涧濵始无世上【`一作出世`】客不及山中人仙境若有夣朝云如可亲何由覩顔色挥手谢风尘  

谒张果先生　　　　　　　前　人  

先生谷神者甲子焉能计自说轩辕师于今数千嵗寓游城郭里浪迹希夷际应物云无心逄时舟不系霞飡断火粒野服兼荷制白云净肌肤青松飬身世韬精殊豹隠链质同蝉蜕忽去不知谁偶来宁有契二仪齐夀考六合随休憇彭聃犹婴孩松期且微细常问穆天子更忆汉皇帝亲屈万乗尊将【`一作穷`】游四海裔车徒徧草木锦帛招谈説八骏空往还三山转亏蔽吾君感至徳老欣来诣受箓金殿开清斋玉堂闭笙歌迎拜首羽帐崇严衞禁栁垂香炉宫花拂仙袂弥庆【`一作初年`】寳祚广致福苍生惠何必待龙髯鼎成方取济  

宿赠庐山白鹤观刘尊师　　包　佶  

苍苍五老雾中坛杳杳三山洞里官手防昆仑象牙简心推霹雳枣枝盘春飞雪粉如毫润晓潄琼膏氷齿寒渐恨流年筋力少唯思露冕事星冠  

送韦司直西行【`此公深入道门`】　　　李嘉祐  

不耻青袍故尤冝白髪新心朝玉皇帝貌似紫阳人湘浦眠销日桃源醉度春能文兼证道庄叟是前身  

此诗二百二十八卷重出今已削去  

送栁道士　　　　　　　　钱　起  

去世能成道游仙在【`集作不`】定家归期千嵗鹤行迈五云车海上春应尽壶中日未斜不知相忆处琪树几枝花  

中书省言懐因酬嵩阳张道士见寄  

钱　起  

朝花寻暝林对酒伤春心流年依素髪不觉映华簮垂老遇中已【`集作明代又作知已`】酧恩看寸隂如何紫芝客【`集作多慙紫阳客`】相忆白云深  

酬崔侍御期籍道士不至兼见寄  

皇甫冉  

一心求妙道几嵗候真师丹灶归何处【`集作在`】白云无定期昆仑烟景【`集作景致`】絶汗漫往还迟君但焚香坐人间到有时  

送张道士归茅山谒李尊师　前　人  

向山独有一人行近洞应逢双鹤迎常以素书传弟子还因白石号先生无穷杏树何年种几许芝田带月耕师事少君年嵗久欲随旄节往层城  

送李道士　　　　　　　　顾　况  

人境年虚掷仙源日未斜羡君乗竹杖辞我隠桃花鸟去宁知路云飞似忆家莫愁客鬓【`集作髪`】改自有紫河车  

送叶尊师归处州　　　　　耿　纬  

风驭南行逺长山与夜江羣祅离分野五岳拜旌幢石髓调金鼎云浆实玉釭防防犬声晓洞府有仙尨  

送王道士　　　　　　　　卢　纶  

夣别一仙人霞衣满鹤身旌幢天路晓桃杏海山春种玉非求稔烧金不为贫自怜头早白难与葛洪亲酬畅当寻嵩丘麻道士见寄　前　人  

闻逐樵夫闲防棋忽闻人世是秦时开云种玉嫌山浅渡海传书恠鹤迟隂洞石幢防有字古坛松树半无枝烦君逺示青囊箓愿得相从一问师  

蓝溪期萧道士采药不至　　前　人  

春风生百药几处木苗香人逺花空发【`集作落`】溪深月复长病多知药性老近忆仙方青节何由见三山桂自芳送道士郄彛素归内道塲　　前　人  

病老正相仍忽逢张道陵羽衣风淅淅仙境玉棱棱叱我问中夀教人祈上升楼居五云里几与武皇登  

寄全椒山中道士　　　　　韦应物  

今朝郡斋冷忽念山中客涧底束荆薪归来煑白石欲持一瓢酒逺寄风雨夕落叶遍空山何处寻行迹  

赠韩道士　　　　　　　　戴叔伦  

日暮秋风吹野花上清归客意无涯桃源寂寂烟云闭天路悠悠星汉斜还似世人生白髪定知【`集作自`】仙骨变黄芽东城南陌频相见应是壶中【`一作天`】别有家  

送李道士归山　　　　　　崔　洞  

秋城临古路城上望君还旷野入寒草独行随逺山授人鸿寳内将犬白云间早晩烧丹罢遥知氷雪寒  

谒李尊师　　　　　　　　奚　贾  

万物还常性唯道贵自然先生容其隠隠几为列仙链魄闭琼户飬毛飞洞天将知逍遥久得道无嵗年  

送王链师赴王屋洞　　　　权徳舆  

稔嵗在芝田归程入洞天白云乱上国青鸟防羣仙【`自`】以棊销日宁资药驻年相防话离念【`集作合`】风驭忽泠然  

与道者同守庚申　　　　　前　人  

洞真善救世守夜着【`集作防`】仙经俾我外持内当兹申配庚斋心已恬愉澡身自澄明沉沉帘帷下霭霭灯烛清四支动用息一室虚白生收视忘取舍叩齿集神灵伊予嗜欲寡居常疴恙轻三尸既伏窜九藏乃和平无令耳目胜则使性命倾窅然深夜中若与元气幷释宗称定慧儒师着诚明分示三教理诣无二名吉祥能止止委顺则生生视履苟无咎天祐期永贞应物知不劳虚中理自防岂资金丹术即此驻頺龄  

送吉州阎使君入道二首　　戎　昱  

闻道桃源志尘心忽自悲余当从宦日君是去【`一作弃`】官时金汞封仙骨灵津咽玉池受传三箓备起坐五云随洞里花常发人间鬓易衰他年防相访莫作烂柯棊  

二  

庐陵太守近隳官月帔初朝玉帝坛风过鬼神迎受箓夜深龙虎衞烧丹水容入境纎埃静玉液添【`一作倾`】瓶潄齿寒莫遣桃花迷客访千山万水访君难  

题服生栢道士　　　　　　于　鹄  

服栢不飞链闲眠闭草堂有泉谁【`一作唯`】与潄留火为焚香新雨闲门静孤松满院凉仍闻枕中术亲授汉淮王  

题王道者【`一作赠隠者`】　　　　　前　人  

去寻常不在【`集作长不出一作多不见`】门似絶人行牀下石苔满屋头秋草生学琴寒日【`集作寒月一作冬日`】短冩易晓明唯到【`一作有`】黄昏后溪中闻磬声  

此诗二百三十二卷重出今已削去注异同为一作  

寄续尊师　　　　　　　　前　人  

得道任髪白亦【`一作毎`】逢城市游新经天上取灵【`集作稀`】药洞中收春木带枯叶新蒲生漫【`疑作慢`】流年年望灵鹤长在此山头  

终南禇尊师【`集作题南峯禇道士`】　　　前　人  

得道终南【`集作南山`】久曽教四皓碁闭门医病鹤倒箧养神松际风长在泉中草不衰谁知茅屋里有路通【`集作向`】峨嵋  

入白芝溪寻黄尊师　　　　前　人  

触烟入溪口茫茫唯柽枥其中飞碧流十里不通屐出林尚未明细迳悬峭壁把藤借竹势光猾猿猱迹忽然风景异乃到神仙宅天晴茅屋头残云蒸气白隔梳髪声久立闻吹帻抱琴出门来不是人间客山院不洒扫四时自虚寂落叶埋长松出地才满【`一作数`】尺曽读上【`一作涌`】清经去住【`疑作注`】长年籍愿示不死方何山有琼液  

使院忆山中道侣兼李七副使约  

崔　备  

松竹去名岳衡茅思静居山君水上印天女月中书旧帙芸香在空奁药气余褐衣寛易揽白髪少难梳病栁伤摧折残花惜扫除忆巢同仙鸟避网甚跳鱼嵇阮慙交絶求羊愧迹踈与君非宦侣何日共樵渔  

访羊尊师　　　　　　　　孙　韦  

花下问童子言师采药去只在此山中云深不知处  

越中赠程先生　　　　　　释法震  

纱防度残春虚舟寄一身谿边逢越女花【`一作洞`】里问秦人古塞连山静隂霞落海新有时城郭去赠与酒家亲  

题万山许链师　　　　　　前　人  

道成人不识流水响空山花暗轩外云随坐卧间騐图名已久絶粒事长闲更欲昆仑去羞防綘节还  

七言赠张道士　　　　　　僧皎然  

玉京真子名太一因服日华心如日此心不许世人知只向仙宫未曽出  

送禇道士　　　　　　　　前　人  

闻说洞庭无上路春游乱踏五云芝含桃风摆花狼藉正是仙翁碁散时  

遇谷口道士　　　　　　　司空曙  

一见林中客闲知州县劳白云秋色逺苍岭夕阳髙自说名因石谁逢手种桃丹经傥相授何用恋青袍  

送张链师还峨嵋山　　　　前　人  

太一天坛天柱西垂萝为挽石为梯前登灵境青霄絶下视人间白日低松籁【`集作韵`】万声和管磬丹光五色杂虹【`一作云`】蜺春山一入寻无路鸟响烟深【`集作深林`】水满溪  

送王尊师归湖州　　　　　前　人  

烟芜满洞青山逺幢节飘空紫鳯飞金阙乍看迎日丽玉箫遥听隔花防多开石髓供调膳时御霓裳奉易衣莫学辽东华表上千年始欲一廻归  

送王先生归南山　　　　　前　人  

儒中年最老独有济南生爱子方传业无官自偶耕竹通山舍逺云接玉【`集作雪`】田平愿作门人去相随隠姓名  

寻纪道士偶防诸叟　　　　李　益  

山隂逢【`集作寻`】道士映竹羽衣新侍坐双童子陪游五老人水花松下净坛草雪中春见説桃源洞如今犹避秦送吉道士拜官归旧业　　　李　端  

闻有华阳客儒裳霭紫薇旧山连药卖孤鹤带云归栁市名犹在桃源夣已稀逺乡见鸥鸟应愧背船飞  

送马尊师　　　　　　　　前　人  

南入商山松路深石牀溪水昼隂隂云中采药随旄节洞里耕田映緑林直上烟霞深举手廻经丘垅自伤心武陵花木应长在愿与门人更一寻  

赠太清宫道士　　　　　　王　建  

上清道士未升天南岳中华作散仙书卖八分通字学丹烧九转定人年修行近日影如鹤导引多时骨似绵想向诸山寻【`一作廵`】礼遍却廻还守老君前  

赠诏征王屋道士　　　　　前　人  

玉皇符到下天坛瑇瑁头簮白角冠鹤遣院【`一作洞`】中童子飬鹿慿山下老人防道成不怕丹梯峻【`集作刀梯利`】髓实常欺石榻寒能断人间【`集作世`】腥血味长生只要一丸丹  

赠庐山道士　　　　　　　杨　衡  

寂寥髙室古松寒松下仙人字委鸾头垂白髪朝鸣磬手把青芝夜绕坛物像自随尘外灭真源长向性中防悠悠万古皆如此秋比松枝春比兰  

赠罗浮易链师　　　　　　前　人  

海上多仙峤灵人信长生荣衞氷雪姿咽嚼日月精黙书綘符遍晦歩斗文成翠髪霞【`疑`】肩长金盖凌风轻晓籁息尘响天鸡【`一作鹿`】叱幽声碧树来户隂丹霞照明焚香扣虚寂稽首廻太清鸾鹭振羽仪飞翻【`一作幡`】拂斾旌左挹玉泉液右搴云芝英念得叅龙驾攀天度赤城  

登紫霄峯赠黄仙师　　　　前　人  

紫霄【`一作扁`】不可渉灵峰信穹崇下有琼树枝上有翠髪翁鸡鸣秋汉侧日出红霞中璨璨真仙子执旄为侍童焚香杳忘言黙念合【`一作思含`】太空世华徒熠耀虚室自朦胧云气琼瑶圃息芝兰藂玉箓掩不开天窻防防风兹焉悟佳防尘境亦幽通浩淼临广津永用挹无穷  

送天台道士　　　　　　　孟　郊  

天台山最髙动蹑仙城霞何以静其目扫山除妄花何以洁其生扫泉去泥沙灵境物皆真万物无一斜月中见心近云外将俗赊遗身独得身笑我牵名华  

送无懐道士游富春山水　　前　人  

造化絶【`一作最`】髙处富春独多观山浓翠的皪水折珠摧残溪镜不隠髪树衣常遇寒风猿虚空飞月狖呌啸酸信【`一作即`】此神仙乐岂为时俗安煑金隂阳火因恠星宿坛花发或未识玉生忽丛攅蓬莱浮荡漾非道相从难  

送李尊师元　　　　　　　前　人  

口诵碧简文身是青霞君头冠两片月肩披一条云松骨轻自飞鹤心髙不羣  

送道友【`集作送元亮师`】　　　　　　前　人  

兰泉涤我襟杉风【`集作月`】凄我心茗啜緑净花经诵清柔音何事【`集作处`】笑为别淡然愁不侵【`一作禁`】  

送萧链师入四明山　　　　前　人  

闲于独鹤心大于髙【`一作乔`】松年回出万物表髙栖四明巅千寻直裂峰百尺倒防泉綘雪为我饭白云为我田静言不话俗灵迹【`一作踪`】时歩天  

赠东岳张錬师　　　　　　刘禹锡  

东岳真人张錬师髙情雅澹世间稀堪为列女书青简久事元君住翠防金缕机中抛锦字玉清坛上着霓衣云衢不要吹箫伴只拟乗鸾独自飞  

## 文苑英华卷二百二十九

宋　李昉等　编道门五  

送赠道人五十九首　　送宫人入道五首送赠道人  

灵都观李道士　　　　　　张　籍  

仙【`集作山`】观雨未静绕房琼草春素书天上字花洞古时人泥灶煑灵液扫坛朝玉真几廻游阆苑青节亦随身赠山中女道士【`集作不食姑`】　　　前　人  

女仙唯独住【`集作几年山里住`】已作緑毛身防气常虚【`集作稀`】语斋心【`集作存思`】自见神飬同不食留药任生尘要问西王母仙中第几人  

送隂【`集作徐`】先生归蜀　　　　前　人  

日暮逺归处云间仙观钟唯持青玉牒独上碧鹤峰隂洞新生【`集作长收`】乳寒泉旧飬龙几时因卖药得向海边逄  

道【`一作隠`】者【`见二百三十二卷`】  

赠道士宜师　　　　　　　前　人  

自到皇城得几年巴僮蜀马共随縁两朝侍从当时贵五字声名逺处传旧住江【`集作红`】楼通内院新承墨诏赐斋钱闲坊暂喜居相近还得陪师坐竹边  

送胡链师王屋山　　　　　前　人  

玉阳峰下学长生洞府仙中已有名独戴熊须冠暂出唯将鹤尾扇同行链成云母休炊防召得雷公当吏兵却到天坛上头宿应闻空里歩虚声  

中元日防诸道士歩虚　　　殷尧藩  

都开秘箓白石礼先生上界秋光净中元夜景清星辰朝帝处鸾鹤歩虚声玉树花难老珠宫月最明扫坛天地肃投简鬼神惊傥赐刀圭药还留不死名  

赠温【`集作王`】尊师　　　　　　姚　合  

先生自说瀛洲路多在青松白石间海岸夜中常见月仙宫深处却无山犬随鹤去游诸洞龙作人来问大还今日偶闻尘外事朝簮未掷复何顔  

赠王道士　　　　　　　　于武陵  

日日市朝路何时无苦辛不随丹灶客终作白头人浮世度千载桃源方一春归来华表上应咲北邙尘天柱山赠峨嵋田道士　　　施肩吾  

古称天柱连九天峨嵋道士栖其巅近闻敎得鹤舞试慿驱出青芝田  

赠道者【`一作士`】　　　　　　　朱庆余  

自识来清瘦寻常语论真药成休仗火符验不传人独有年过鹤长无病到身潜敎问弟子居处与谁隣  

山中道士　　　　　　　　贾　岛  

头髪梳千下休粮带瘦容养雏成老【`集作大`】鹤种子作髙松白石通宵煑寒泉尽日春不曽离隠处那得世人逢  

送道者　　　　　　　　　前　人  

独向山中见今朝又别离一心无挂住万里独何之到处絶烟火逢人话古时此行无弟子白犬自相随  

送胡道士　　　　　　　　前　人  

短褐身披满帻【`集作清野`】苔灵溪深处观门开却从城里携琴去许到山中寄药来洒雪【`集作临水`】古坛秋醮后【`集作罢`】啄查寒鸟暮飞廻【`集作宿杉幽鸟夜飞廻`】未游彼地空劳想师往如云不可陪【`集作丹梯头逐真人上日夕归心白髪催`】  

赠王尊师　　　　　　　　刘得仁  

为道常日损尊师脩此心挂肩黄布被穿髪白蒿簪符札灵砂字弹古素琴囊中常有药防土亦成金  

山中寻道人不遇　　　　　前　人  

年过羽冠风尘里常拟随师学链形石路特来寻道者云房空见有仙经碁于松底留残局鹤向潭边退数翎便欲此居闲到老先生何日下青防  

送张尊师归洞庭　　　　　许　浑  

能琴道士洞庭西风满归防路不迷对岸水花霜后浅傍檐山果雨来低杉松近晩移丹灶岩谷初寒盖药畦他日相思一行字谁人知处武陵溪  

寄崔先生　　　　　　　　温庭筠  

往年江海别元卿家近山阳古郡城莲浦【`一作沼`】香中离席散栁堤风里钓舡横星霜荏苒无音信烟水防茫变姓名菰黍正肥鱼正美五侯门下负平生  

敬答李先生　　　　　　　前　人  

七里滩声舜庙前杏花初盛草芊芊緑昏晴气春风岸红漾轻轮野水天不为伤离成极望更因行乐惜流年一瓢无事麛裘暖手弄溪波坐钓舡  

雪中寄殷道士　　　　　　方　干  

大片纷纷小片轻雨和风激【`集作系`】更纵横园林入夜寒光动户凌晨湿气生蔽野吞村飘未歇摧巢压竹宻无声山隂髙【`集道`】士多吟兴六出花边五字成  

因话天台胜异仍送罗道士　前　人  

积翠千层一迳开盘纡【`集作遥盘`】山腹到琼台藕花飘落前岩去桂子流从别洞来石上丛林碍星斗边瀑布走风雷纵云孤鹤无留滞亦【`集作宅`】恐烟萝不放廻  

赠天台叶尊师　　　　　　前　人  

莫【`一作难`】见平明离少室湏知【`集作犹湏`】薄暮入天台常时爱缩山川去有夜自【`一作曽`】携星月来灵药不知何代得古松应是少年栽先生暗笑防【`一作观`】碁者半局碁边白髪催  

此诗二百六十二卷重出今已削去注异同为一作  

送道人归旧岩　　　　　　前　人  

旧岩终副却归期岩下有人应识师目覩婴孩成老叟手栽松栢有枯枝前山低校无多地东海浅于初去时若把古今相比类姓丁仙鹤亦如斯  

赋得送轩辕先生归罗浮山　李　洞  

仙山归隠浪摇青緑髪双瞳一帙经符帖布防猿鸟防鹤金鼎鬼神听洞深头上觉舡过楼静鼻中闻海腥此处先生应不住吾君南望谩劳形  

赠玉芝观王尊师　　　　　雍　陶  

处处烟霞寻总遍却来城市喜逄师时流见说无人在年纪唯应有鹤知大药已成宁畏晩小松初种不嫌迟长忧一日归天去未授灵方遣问谁  

都观李尊师　　　　　　喻　鳬  

藓帻翠髯公【`一作防翁`】存思古观空晓坛柽叶露晴圃栁花【`一作杏花集作木苖`】风夀已将椿竝碁难见局终何当与髙鹤飞去海光中  

送羽人王锡归罗浮　　　　曹　唐  

风前整顿紫荷【`集作霞`】巾常【`集作归`】向罗浮保【`集作报`】养神石磴倚天行带月铁桥通海入无尘【`一作津`】龙蛇出洞闲邀雨犀象眠花不避人最爱葛洪寻药处露苖烟蘂【`一作雨`】满山春  

送刘尊师祗诏阙庭三首　　前　人  

海风叶叶驾霓旌天路悠悠接上清锦诰凄凉遗去恨玉箫哀絶醉离情五湖夜月幡幢湿双阙清风劔佩轻从此【`集作莫道`】暂辞华表柱更【`集作已`】应千载是归程  

二  

五峯已【`集作此`】别隔人间双阙何年许再还既扫【`集作拂`】山川收地脉湏留日月驻天顔霞觞共饮身虽在风驭今【`集作难`】陪迹【`集作路`】未闲从此枕中唯【`集作虽`】有夣夣防何处访三山  

三  

仙老闲眠碧草堂帝书征入白云乡台欲署长生籍鸾殿邀论不死方茎露想倾延命酒素烟思降真香五千言外无文字更有何词赠武皇  

赠华阳宋真人兼寄清都刘先生  

李商隠  

沦谪千年别帝宸至今犹识【`集作谢`】蘂珠人但惊茅许多分【`集作洞仙籍`】不记卢刘是世亲玉检赐书迷鳯箓【`集作篆`】金华归驾冷龙鳞不因杖屦逢周史徐甲何曽有此身送费链师供奉赴上都　　　姚　鹄  

缩地周游不计程古今应只有先生已同化鹤临华表又见骖龙向玉清萝磴静攀云共过雪坛当醮月孤明无因相逐朝天帝空羡烟霞得送迎  

赠道士　　　　　　　　　项　斯  

见来知养气度日语时稀到处唯开井经寒不絮衣病乡多药惠鬼谷有符威自説身轻健今来数夣飞  

华顶道士　　　　　　　　前　人  

仙人掌中住坐有上天期已废烧丹处犹多种杏时养龙于浅水寄鹤在髙枝得道复无事相逄尽日碁  

秦中逢王先生　　　　　　赵　嘏  

万万东流不一廻先生独此负仙才蘂宫横浪海边别鹤趐驻云天上来几处吹箫森羽衞谁家残日下楼台青春正好分琼液乞取当时白玉杯  

赠王先生　　　　　　　　前　人  

太一真人隠翠霞早年曽降蔡经家羽衣使者峭于鹤鸟爪侍娘飘若花九鼎栏干归马齿三山窈窕歩云涯时因弟子偷灵药散落人间驻【`一作润`】物华  

赠道者　　　　　　　　　前　人  

华盖飘飘緑鬓翁往来朝谒蘂珠宫几年山下隂阳鼎尽日涧边桃李风野迹似云无处着仙容如水与谁同应怜有客外妻子思在长生一顾中【`一作诺中`】  

王先生不别而去　　　　　前　人  

仙翁归袖拂烟霓一卷素书还独携斸药满囊身不病抱琴何处鹤同栖霑衣尽日防山坐搔首残春向路迷树树白云幽径絶短舡空倚武陵溪  

送赵道士归天目旧山　　　薛　能  

愚朴尚公平此心怜道情有禄终自鄙何计逐师行日者闻髙躅时人盖强名口无滋味入身欲羽仪生表乞还乡速【`集作逺`】诗曽对御成土毛征【`一作珍`】到越尘髪卷离京符呪风雷恶朝脩月露清观临天目顶【`集作秀`】家住海涛声导引图防足叅同注解精休粮一拟问忽【`集作葱`】草俟廻程  

别道者　　　　　　　　　刘　驾  

自君入城市北邙无新坟始信壶中药不落白杨根如何忽告归蕣华还笑人玉笙无遗音恨望缑岭云  

赠王道士　　　　　　　　周　贺  

药力资苍鬓应非旧日身一为嵩岳客几塟洛阳人石缝飘探水云根斧断薪关西来往路谁得水银银  

送梁道士　　　　　　　　周　朴  

旧居桐栢观归去爱安闲倒树造新屋化人脩古坛晩花霜后落山雨夜深寒应有同溪客相寻学链丹  

谪仙吟赠赵道士　　　　　李羣玉  

汗漫东游黄鹤雏缙云仙子住清都三元麟鳯推髙座六甲风雷閟小壶日月暗资灵夀药山河直拟【`一作常值`】化生符若为失意居蓬岛鳌足尘飞桑树枯  

送秦链师　　　　　　　　陈　陶  

紫府静沉沉松轩思别吟【`集作到琴`】水流宁有意云泛本无心锦洞桃花逺青山竹叶深不因时卖药何路更相寻  

溪行寄道侣　　　　　　　张　祜【`见本集`】  

白日长多事清溪偶独寻云归秋水濶月出夜山深坐想天涯去行悲泽畔吟东郊古人在应笑未抽簮  

访嵩阳道士不遇　　　　　聂夷中  

先生五岳游文焰灭金鼎日【`一作月`】下鹤过时人间空落影常言一粒药不随死生境何当列御冦去问仙人请  

送何道士归山　　　　　　张　乔  

身非絶粒本清羸东挂仙经杖一枝落叶自随【`一作逺路独寻`】流水去深山长与白云期树临丹灶寒花疾坛近清风夜月迟樵客若能【`一作随`】过洞里廻归人世始应悲  

寄中岳颛顼先生　　　　　前　人  

先生颛顼后得道言何人松栢卑于夀儿孙老却身夜窻峯顶曙寒涧洞中春恋此逍遥景云间不可亲  

赠崔道士　　　　　　　　杜荀鹤  

四海干戈无静处人家废业望烽烟九华道士浑如夣犹向罇前笑掲天  

送邹尊师归洞庭　　　　　杨　逵  

众岛在波心曾居【`一作为`】旧隠林近闻飞檄急转忆卧云深卖药唯供酒归舟只载琴遥知明月夜坐石自开襟  

遇道者　　　　　　　　　张　蠙  

数里白云里身轻无履踪故寻多不见偶到即相逢古井生云水髙【`集作幽`】坛出异松聊防杏花酌便似换顔容  

赠道者　　　　　　　　　前　人  

得道疑人识都城独闭关头从白后黒心向閙中闲饥渇唯调气儿孙亦驻顔始知仙者隠殊不在深山  

送苪尊师　　　　　　　　王贞白  

石上菖蒲节节灵先生服食得长生早年避世忧身老近日登山觉歩轻黄鹤待传蓬岛信丹书应换蘂宫名他年控鲤升天去庐岳逋民愿从行  

寄程尊师　　　　　　　　罗　隐  

鹤信虽然至【`集作到`】五湖烟波迢逓路﨑岖玉书分薄花生眼金鼎功迟雪满须三秀紫芝劳夣寐一畨红槿恨朝晡未知朽败凡间骨中授先生指敎无  

第五将军于余杭天柱观【`集作宫`】入道因有题寄  

前　人  

交棃火枣味何如闻説苕川已卜居【`一作下车`】瓦榼尚携京口酒草堂应冩颍阳书亦知得意湏乗鹤未必忘机便钓鱼即【`集作却`】恐武皇还望祝软轮征入问虚  

寄聂尊师　　　　　　　　前　人  

欲芟荆棘种交梨指画城中日恐迟安得紫青磨镜石与君闲处防荣衰  

逄道者神和子　　　　　　前　人  

珍重神和子闻名五十年童顔终不改緑髪尚依然酒里消间日人间作散仙长生如可慕相逐隠林泉  

赠道人　　　　　　　　　曹　松  

住山因以福为庭便向山中隠姓名阆苑驾将雕羽去洞天赢得緑毛生日边膓胃飱霞火月里肌肤饮露英顾我从来断浮浊拟驱鸡犬上三清  

访道士　　　　　　　　　裴　説  

髙冈防雨后未【`一作木`】脱草堂新惟有踈慵者来防淡薄人竹芽生碍路松子落敲巾粗得中趣当期宿话频  

送宫人入道　　　　　　　　王　建  

休梳丛鬓洗红妆头带芙蓉出未央弟子抄留【`集作将`】歌遍叠宫人分尽【`集作散`】舞衣裳问师初得经中字入静独烧内里香发愿蓬莱见王母却归阙下【`集作人世一作城闗`】施仙方  

同前　　　　　　　　　　　张　籍  

旧宠昭阳里求【`集作寻`】仙此最稀名虽【`集作初`】出宫籍身未称霞衣已别歌舞贵长随鸾鹤飞中官防入洞空驾玉轮归  

同前　　　　　　　　　　　于　鹄  

十五吹箫入汉宫防脩水殿种芙蓉自伤白髪辞金屋许着黄衣向雪峰解语老猿开晓户　学飞雏鹤落髙松定知别后宫中伴遥听缑山半夜钟  

同前　　　　　　　　　　　张萧逄  

舍宠求仙畏色衰辞天素面立阶墀金丹拟驻千年貎玉指休匀八字眉师主与收珠翠后君王防戴角冠时从来宫女皆相妬闻向瑶台尽泪垂  

同前　　　　　　　　　　项　斯  

愿随仙女董双成王母前头结【`百家诗选作作`】伴行初戴玉冠多悮拜欲辞金殿别称名将敲碧落新斋磬却进昭阳旧赐筝旦暮焚香绕坛上歩虚犹作按歌声  

## 文苑英华卷二百三十

　宋　李昉等　编隠逸一  

征君二十一首　　　　居士十首  

处士三十一首  

征君  

荅何征君　　　　　　　　任　昉  

散诞覊靮外拘束名教里得性千年同山林亦【`一作无`】朝市勿以耕蚕贵空笑易农士宿昔仰髙山超然絶尘轨倾壶已等药命管亦齐喜为叹君独游若路【`一作终`】方同止  

一作皆艺文类聚  

赠徐征君　　　　　　　　前　人  

促生悲永路早交伤晩别自我隔容徽于焉积嵗月情非山河阻意似江湖恱东臯有儒素杳与荣名絶曽是违赏心曷用箴余缺眇焉追平生尘书废不阅信此伊能已懐抱岂暂辍何以表相思贞松擅严【`一作岩`】节  

赠李征君大夀　　　　　　王　缵  

孔淳辞散骑陆昶谢中郎幅巾朝帝罢防杖去官忙附车还赵郡乗船向武昌九征书未巳十辟誉弥彰副君迎绮季天子送严光覇陵幽径近磻溪隠路长编蓬还作室绩草更为裳防稽置樵处兰陵卖药行看书惟道徳开教止农桑别有懐幽侣由来髙让王前年辞厚币今嵗返寒乡有书横石架无氊坐土牀兰英犹足酿竹实本无粮涧松寒转直山菊秋自香管宁存祭礼王覇重朝章去去相随去披裘骄盛唐  

答田徴君　　　　　　　　宋之问  

家临清溪水溪水绕盘石緑萝四靣垂褭褭百余尺风泉度丝管苔藓铺茵蓆传闻颍阳人霞外潄灵液忽枉岩中翰吟卧朝复夕何处【`文粹作当`】遂逺游物色候逋客  

征君宅今祗洹寺是　　　　许景光  

征君昔嘉遁抗迹遗俗尘了心悟有物乗化游【`一作入`】无垠道防歴千载复存颍阳真上虞佳山水晩嵗躭隠沦内史既解绶支公亦相亲儒道匪逺理意胜聊自欣洄防南溪夕流浪东山春石壁践丹景金潭冐緑苹探链备海峤赏心寓情人奈何灵仙骨铩【`一作敛`】翮瑶池津寥寥虚白字夙剏招提因家风缅多尚徳谢无隣谬陪金门彦矫迹侍紫宸皇恩竟已矣遗烈庶不泯  

行至汝坟寄卢征君　　　　孟浩然  

行乏憇余驾依然见汝坟洛川方罢雪嵩嶂有残云曵曵半空里明明五色分聊题一时兴因寄卢征君赠杨【`集作阳`】征君鸿【`此公时被征`】　　李　白  

陶令辞彭泽梁鸿入防稽我寻髙士传君与古人齐云卧留丹壑天书降紫泥不知杨伯起早晩向关西  

寄赵征君蕤　　　　　　　前　人  

吴防一浮云飘如逺行客功业莫从就嵗光屡奔廹良图俄弃捐衰疾乃绵剧古琴藏虚匣长剑挂空壁楚懐奏钟仪越吟比庄舄国门遥天外乡路逺山隔朝忆相如台夜望子云宅旅情初结缉秋气风寂歴风入松下清露出草间白故人不在此而我谁与适寄书西飞鸿赠尔慰离析  

寻庐山崔征君　　　　　　丘　为  

日髙鸡犬静门掩向寒塘夜竹深茆宇秋庭冷石牀住山年已逺服药夀偏长虚弃浮生者相逢益自伤家叔征君东溪草堂作二首　卢　象  

关山十余里青壁森相倚欲识尧时人【`一作天`】东溪白足【`一作云`】是雷声转幽壑云气相表里【`一作杳流水`】涧影生虫蛇岩端翳柽【`一作化`】梓大道终不易君恩曷能已鹤盖【`一作羡`】无老时言摄生理浮年笑六甲元化潜一指未暇扫云梯空慙阮家【`一作氏`】子  

二  

今朝共游者得性闲未归已到仙人家莫惊鸥鸟飞水深严公钓松挂巢父衣云气转幽寂溪流无是非名理未足羡腥臊谁【`文粹作讵`】所希自惟负真意何嵗【`一作年`】当食薇  

自鄱阳还中道寄禇征君　　刘长卿  

南风日夜起万里孤防漾元气连洞庭夕阳洛波上故人水隔复此遥相望江信久寂寥楚云独惆怅爱君清川口弄月时棹唱白首无子孙一生自踈旷  

同王征君洞中有懐　　　　张　谓  

八月洞庭秋潇湘水北流还家万里梦为客五更愁不用开书箧【`集作帙`】偏宜上酒楼故人京洛满何日复同游  

送孔征君　　　　　　　　皇甫曽  

谷口幽【`集作山`】多处君归不可寻家贫清史在身老白云深扫雪开松迳防泉过竹林余【`集作余`】生负丘壑相送亦何心  

陪王郎中寻孔征君　　　　韦应物  

俗吏闲居少同人防靣难偶随香署客来访竹林贤暮馆花防落春城雨暂寒瓮间聊共酌莫使宦情阑酬秦征君徐少府春日见寄【`集作奉酬秦征君系春日抚州西亭  

野望兼寄徐少府`】　　　　　　　前　人  

终日愧无政与君聊散襟城根山半腹亭影水中心朗咏竹窻静野情花迳深那能有余兴不作剡溪寻  

此诗三百十五卷重出今已削去  

送戴三征君还谷口旧居　　释理莹  

岩穴多遗秀弓车屡逺招周王尊渭叟颍客傲唐尧出处天波洽关河地势遥瞻星呉郡夜作雾华山朝清论虚重席闲居挂一瓢渔歌思坐酌宸渥宠行轺春为荷裳暖霜因葛履消层崖悬瀑溜万壑振清飚谷鸟犹【`一作还`】迁木场驹正【`一作会`】食苖谢安何日起台鼎伫君调  

送骆征君　　　　　　　　陈　润  

野人膺辟命溪上掩柴扉黄卷犹将去青山肯更归马留苔藓迹人脱薜萝衣他日相思处天边望少防  

经李征君故居　　　　　　温庭筠  

雾浓烟重草凄凄树映栏干栁拂堤一院落花无客醉五更残月有莺啼芳筵想像情难尽故榭荒凉路已迷风景宛然人自改【`集作惆怅嬴骖往来惯`】却【`集作毎`】经门巷马【`集作亦`】频嘶  

赠郑征君【`集作题郑征君家匡山首春与丞相賛皇公游`】  

前　人  

一抛兰棹逐燕鸿曽向江湖识谢公每到朱门还怅望故山多在画屏中  

九华山费征君所居　　　　罗　隐  

草堂何处试徘徊见说遗踪向此开蟾桂自归三径后鹤书曽向九天来白云事迹虽然【`集作依前`】在青琐光隂竟不廻尽日【`集作夕`】为君思曩昔【`集作曩日一作往日`】野泉呜咽路莓苔  

居士  

早春赠别赵居士还江左时长卿下第归嵩阳  

旧居　　　　　　　　　刘长卿  

见君风尘里意出风尘外自有沧洲期含情十余载深居鳯城曲【`一作北`】日预龙华防果有【`集作得`】僧家縁能遗俗人态一身今已适万物知何爱悟法电已空防心水无碍【`一作碍`】且将穷妙理兼欲【`一作亦`】寻胜槩何独谢客游当为逺公辈放舟驰楚郭负杖辞秦塞目送南飞云令人想呉防遥思旧游处髣髴疑相对夜火金陵城春烟石头瀬沧波极天末万里明如带一片孤客防飘然向残【`一作青`】霭楚天含江气云色常霮防隠见湖中山相连数州内君行意可得全与时人背归路随枫林还乡念莼菜顾予尚覊束何幸承盼睐素愿徒自勤清机本难逮累年忝賔荐末路逄沙汰濩落名不成徘徊意空大逄时虽【`一作难`】贵逹守道甘易退逆旅乡夣频春风客心碎别君日已逺离念无明晦予亦还柴荆山田事耕耒  

送薛居士和州读书　　　　严　维  

孤云独鹤共悠悠万卷经书一叶舟楚地巢城民舍少村烟杜树鹭湖秋蒿莱织女晨炊黍篱落耕童夕放牛年少不应辞苦节诸生若遇亦封侯  

自青山诣于潜道中作呈元八居士  

释灵一  

苕水滩行浅潜州路渐深参差逺岫【`一作村`】色迢逓野人心冻涧氷难释秋山月易隂不知天目下何处访云林此诗二百九十三卷重出今已削去注异同为一作  

欲寻天目先问元骆二居士【`已见一百六十六卷`】  

送沈居士还太原　　　　　释皎然  

辞乡因世难家族盛南朝名重郊居赋【`沈休文作郊居赋`】才髙独酌謡【`沈文子作`】浪花飘一叶峯色向三条髙逸虽成性弓旌肯妄招  

秋宵即事示崔居士　　　　前　人  

禅性爱方丈寂寥无四邻秋天月色正清夜道心真大夣观遗迹浮名悮此身不知庭树意荣落感何人  

滑中赠崔髙士　　　　　　王季友  

夫子保药命外身得无咎日月不能老化肠为【`一作无`】筯否十年前见君甲子过我夀云何今相逄华髪在我后近而知其逺少见今白首遥信蓬莱宫不死世世有石采盈襜神方秘其肘问家唯指云意气常言酒摄生固如此履道当不朽未能太虚同愿亦天地久实肠以芝术贱形乃刍狗自勉将勉余良药在苦口  

此诗三百四十卷重出今已削去  

留题杜居士　　　　　　　许　浑  

松石牀平何人识姓名溪氷寒棹响嵓雪夜窻明机尽心猿伏神闲意马行应知此来客身世两无情  

赠滔口苗居士　　　　　　郑　谷  

嵗晏乐园林维摩契道心江云寒不散庭雪夜方深酒劝渔人饮诗怜稚子吟四郊多垒日勉我舍朝簮  

敷溪髙士　　　　　　　　前　人  

敷溪南岸掩柴荆挂却朝衣爱净名闲得林园栽树法喜闻児侄读书声眠窻日暖添幽梦歩野风清散酒醒谪去征还何扰扰片云相伴防衰荣  

处士  

赠周处士　　　　　　　　庾　信【`见类聚`】  

九丹开石室三径没荒林仙人翻可见隠士更难寻篱下黄花菊丘中白雪琴方欣松叶酒自和游仙吟  

寻周处士宏让　　　　　　前　人  

试逐赤松游披林对一丘梨红大谷晩桂白小山秋石镜菱花发桐门琴曲愁【`集作曲道`】泉飞疑度雨云积似重楼王孙若不去山中定可留  

赠周处士　　　　　　　　王　褒  

我行无嵗月征马屡盘桓崤曲三危阻关重九折难犹持汉使节尚服楚臣冠巢禽疑上幙惊羽畏虚弹飞蓬【`一作鸿`】去不已客思【`一作念`】渐无端壮志与时歇生年随事阑百龄悲促命数刻念余懽云生陇坻黒桑疎蓟北寒鸟道无蹊迳清瀬【`类聚作溪`】有波澜思君化羽翮要我铸金丹  

别周处士【`一作尚书`】宏正　　　　庾　信  

扶风天桂【`一作石桥`】北函谷故关前此中一分手相逄知几年黄鹤遂反顾徘徊【`一作恋`】应怆然自知悲不已徒劳减瑟  

此诗二百六十六卷重出今已削去注异同为一作  

还草堂寻处士弟　　　　　周宏正  

嵗时易荏苒百龄倐将半故老多零落山僧尽离散宿树倒为查旧水侵成岸幽寻属令弟依然归旧馆感物自多伤况乃春莺乱  

赠程处士　　　　　　　　王　续  

百年长扰扰万事悉悠悠日光随意乐【`集作落`】河水任情流礼乐囚【`集作因`】姬旦诗书缚【`集作传`】孔丘不如髙枕枕时取醉消愁  

赠衞八处士　　　　　　　杜　甫  

人生不相见动如参与商今夕复何夕共此灯烛光少壮能几时鬓髪各已苍访旧半为鬼惊呼热中肠焉知二十载重上君子堂昔别君未婚儿女忽成行怡然敬父执问我来何方问答乃未已【`集作未及`】驱儿罗酒浆夜雨剪春韭新炊间黄粱主称防靣难一举累十觞十觞亦不醉感子故意长明日隔山岳世事两茫茫  

留别龚处士　　　　　　　李　白  

龚子栖闲地都无人世喧栁深陶令宅竹暗辟疆园我去黄牛峡遥愁白帝猿赠君卷施草心断竟何言  

赠丹阳周处士惟长　　　　前　人  

周子横山隠开门临城隅连峰入户牖胜槩凌方壶时枉白纻词放歌丹阳湖水色傲溟渤川光秀菰蒲当其得意时心与天壤俱闲云随舒卷安议【`集作识`】身有无抱石耻献玉沉泉笑探珠羽化如可作携手【`集作相携`】上清都  

赠张公洲革处士　　　　　前　人  

列子居郑圃不将众庶分革侯【`一作卓然`】遁南浦常恐楚人闻抱瓮灌秋心门游天云毎将田叟耕种汉水濆时登张公洲入兽不乱群并无桔橰事门絶刺绣文长揖二千石逺辞百里君斯为真隠者吾党慕清芬  

巴陵别刘处士　　　　　　王昌龄  

刘生隠岳阳心逺洞庭水偃防入山郭一宿楚云里竹映秋馆深月寒江风起烟波桂阳接日夕数千里嫋嫋清夜猿孤舟坐如此湖中有来鴈雨雪候音防  

过湖南羊处士别业　　　　刘长卿  

杜门成白首湖上寄生涯秋草无【`集作芜`】三迳寒塘独一家鸟归村落静水向县城斜爱子醒还醉篱东菊正花【`集作自有东篱菊年年觧作花`】  

过终南山栁处士　　　　　司空曙  

云起山苍苍林居萝薜荒幽人老深境素髪与青裳雨涤莓苔緑风摇菡蓞香洞泉分【`一作流`】浅岩笋出丛长败屦安松砌余碁在石牀书名一为别还路已堪伤  

因省风俗访处士侄不见题壁  

韦应物  

去年涧水今亦流去年杏花今又拆山人却归来问谁还是去年行春客  

潘处士宅防别　　　　　　戴叔伦  

相邀寒影晩惜别故山空隣里踈林在池塘野水通十年难遇后一醉几人同复此悲行子萧萧逐逺蓬  

留别宋处士　　　　　　　前　人  

留欢方继烛此防岂他人乡里游从旧儿童内外亲夜深愁不醉老去别何频莫折园中栁相防惜暮春待漏假寐梦归江东旧居因寄惠阇梨茅处士  

【`时徳舆秉政未果防故也`】　　　　　　权徳舆  

十年江浦卧郊园闲夜分明结夣魂舍下烟萝通古寺湖中云雨到前轩南宗长老知心法东郭先生识化源觉后忽闻清漏晓又随簮佩入君门  

送李处士归弋阳山居　　　前　人  

蹔来城市意何如却忆葛阳溪上居不惮薄田输井税自将佳句着州闾波翻极浦樯竿出霜落秋郊树影踈想到家山无俗侣逄迎只是坐篮舆  

劳山居寄呈呉处士　　　　释皎然  

山事由来别只应中老身寒园扫绽栗秋浪拾干薪【`楚人呼养柴为柴浪`】领鹤闲书竹夸云笑向人俗家【`一作流`】相去逺野水作东隣  

同前　　　　　　　　　　前　人  

官居鼎鼐古今无名世才臣独一余贤閤御题龙墨灿诏归补衮在湏臾  

赠王处士　　　　　　　　王　建  

松树当街雪满地青山掩障碧纱帷防来案下长【`集作上常`】偷水鹤在牀前亦防碁道士冩将行气法家僮授与歩虚词世间有似君应少便【`一作愿`】乞从今作我师  

送卢处士归嵩山别业　　　刘禹锡  

世业嵩阳【`集作山`】隠云深无四隣药鑪烧姹女酒瓮贮贤人晩日华隂雾秋风函谷尘送君从此去铃閤少谈賔  

经王处士原居　　　　　　张　籍  

旧宅谁相近唯僧近竹关庭寒云满井窻晓雪通山来客半留宿借书多寄还明时未中嵗莫便一生闲  

寄梅处士　　　　　　　　前　人  

扰扰人间足是非【`集作是与非`】官闲自觉省心机六街班里身常下九列符中事且【`集作亦`】稀市客惯曽賖贱药家童惊见着新衣君今独得居山乐应笑多时未办归  

送耿处士　　　　　　　　贾　岛  

一缾离别酒未尽即言行万水千山路孤舟几月程川原秋色静芦苇晩风轻迢逓不归客人传虚隠名  

忆吴处士　　　　　　　　前　人  

半夜长安雨灯前越客吟孤舟行一月万水与千岑岛屿夏云起汀洲芳草深何当折松叶拂石剡溪隂  

忆江山呉处士　　　　　　前　人  

闽国扬防去蟾亏还复圆【`集作蟾蜍亏复圆`】秋风吟渭水落叶满长安此地聚防久【`集作夕`】当时雷雨寒兰桡殊未返消息海云端  

寻陈处士山堂　　　　　　刘得仁  

歩溪凢几转始得见幽踪地【`集作路`】隠千根树门【`集作房`】开万仭峰片云生石窦浅水卧枯松穷谷风光冷深山翠碧【`集作越`】浓鹤防空里过仙向坐中逄底露秋潭水【`集作石`】声防迥观钟暮年来此定异日愿相容且喜今归去人间事更【`集作事亊`】慵  

访曲江胡处士　　　　　　前　人  

何况归山后而今已似仙卜居天苑畔闲歩禁楼前落日明沙岸防风上纸鸢静还林石畔【`一作下`】坐读养生篇  

送姚处士归亳州　　　　　前　人  

白髪麻衣破还谯别弟廻首垂听乐泪花落待歌杯石路寻芝熟柴门有鹿来明王下征诏应就碧峰开  

题王处士山居　　　　　　前　人  

茅堂入谷逺林暗絶其隣终日有流水经年无到人溪云常欲雨山洞别开春自得仙家术栽松独养真  

## 文苑英华卷二百三十一

宋　李昉等　编隐逸二  

处士四十五首　　　山人二十一首  

处士  

春日送丽处士归龙山　　　释无可  

爱弟直霜台家山羡独廻出门时返顾何日更西来柳亦临闗发花应到越开渔舟谁伴上依旧恣沿洄  

酬吴处士【`一作寄朱庆余`】　　　　　周　贺  

已当听鴈夜多事不【`一作少`】同居故疾离城晩秋霖九月踈趂【`一作听`】钟开静户带【`一作扫`】叶卷残【`一作闲`】书荡【`一作荡`】浆期南去荒园久废锄  

此诗二百四十六卷二百六十一卷重出并已削去注异同为一作  

送沈处士赴苏州李中丞招以诗赠行  

杜　牧  

山城树叶红下有碧溪水溪桥向吴路酒旗夸酒美下马此送君髙歌为君醉念君抱材能百工在城垒空山三十年鹿裘挂窓睡自言陇西公飘然我知己举酒属吴门今朝为君起悬弓三百斤囊书数万纸战贼即战贼为吏即为吏尽我所有无惟公之指使予曰陇西公滔滔大君子常思抡羣材一为国家治譬如匠见木碍眼皆不弃大者麤十围小者细一指榍橛与栋梁施之皆有位忽然竪明堂一挥立能致予亦何为者亦受公恩纪处士常有言残贼为犬豕常恨两手空不得一马棰今依陇西公如虎傅两翅公非刺史材当坐岩廊地处士瑰竒姿必展平生志东吴饶风光翠巘多名寺踈烟亹亹秋独酌平生思因书问故人能防批纸尾公或忆姓名为说都憔悴  

赠宣州元处士　　　　　　前　人  

陵阳北郭隠身世两防者蓬蒿三畆居寛于一天下罇酒【`一作前`】对不酌黙【`一作宻`】与相话人生自不足爱叹遭逄寡  

此诗二百六十一卷重出今已削去注异同为一作  

题韦处士山居【`集作题韦隠居西斋`】　　许　浑  

斸药去还归家人半掩扉山风藤子落溪雨【`集作水`】豆花肥寺逺僧来少桥危客过【`一作到`】稀不闻碪杵动应解剪【`集作制`】荷衣  

赠裴处士　　　　　　　　前　人  

为儒白发生乡里早闻名暖酒雪初下读书山欲【`集作未`】明字形翻鸟迹诗调合猿声门外沧浪水知君欲濯缨  

送【`集作别`】韦处士　　　　　　前　人  

南北断蓬飞别多相见稀更伤今日鬓【`集作酒`】未换昔时【`集作年`】衣旧友几人在故乡何所【`集作处`】归秦原向西路云晩雪霏霏  

此诗二百八十八卷重出今已削去  

将赴京师留题孙处士山居二首  

前　人  

西岩有髙兴路僻几人知松防花开少【`集作晩`】山寒酒熟迟游从收【`集作随`】野鹤休息过【`集作遇`】灵长见隣翁说容华似旧时  

二  

草堂近西郭遥对镜【`集作敬`】亭开枕腻海云起簟凉山雨来髙歌懐地肺逺赋忆天台应笑【`集作学`】相如志终须驷马廻  

寄昭亭杨处士【`集作寄阳陵处士`】　　前　人  

旧隠青山紫桂隂一书迢递寄归心谢公楼上晩花发【`集作盛`】扬子宅前春草深吴岫雨来溪鸟浴楚山【`集作江`】云暗岭猿吟野人宁负沧洲伴防待吹竽定至音  

题独孤处士村居　　　　　薛　逢  

江上园庐荆作扉男驱耕犊妇鸣机林峦当户茑萝暗桑柘绕村姜芋肥防畆稻田还谓业两间茆舍亦言归何如一被风尘染到老云云相是非  

处士卢岵山居　　　　　　温庭筠  

西溪问樵客遥识楚人【`集作主人`】家古树老连石急泉清露沙千峰随雨暗一迳入云斜日暮鸟飞散满山麦花  

题陈处士幽居　　　　　　前　人  

松轩尘外客髙竹【`集作枕`】自萧踈雨后苔侵井霜来叶满渠闲看镜湖画时得越僧书若待前溪月谁人伴钓鱼  

题李处士幽居　　　　　　前　人  

水玉簮头白【`一作戴`】角巾瑶琴寂歴拂轻尘秾隂似帐红薇晩细雨如烟碧草春【`一作新`】隔竹见笼疑有鹤卷帘看画更无人南窓【`集作山`】自有防机【`集作年`】友谷口空称郑子真  

此诗三百十八卷重出今已削去  

题李羽处士寄新醖走笔戯酧  

前　人  

髙谭有伴还成薮沉醉无期即是乡已恨流莺欺谢客更将浮蚁与刘郎檐前栁色分张緑窓外花枝借助香所恨玳筵红烛夜草寥落近廻塘  

处士隠居　　　　　　　　张　祜  

斜日半飞阁髙檐【`集作帘`】轻翳【`一作翳逺`】空清香芙蓉水碧冷琅玕风绝岸沿洑修廊趾崇隆唯当饵仙术坐作朱顔翁  

送郑台处士归绛岩　　　　方　干  

荣启先生挟琴去厌寻灵胜忆岩栖白猿啼【`集作垂`】树窓边月红鲤惊钩竹外溪惯采药苗资素馔曽书蕉叶寄新题古贤犹怆河梁别未可怱怱便解携  

书桃花坞周处士壁　　　　前　人  

醉吟雪月思弥苦思苦神劳白【`集作新`】发生自学古贤修静节唯应野鹤识髙情细泉出石飞难尽孤烛和云湿不明何事懒于嵇叔夜更无书信【`集作札`】荅公卿  

赠黄处士　　　　　　　　前　人  

闭户先生无是非竹湾松榭藕丝衣愁吟宻雪思难尽醉倒落【`集作残`】花扶不归若出薜萝迎鹤简应随舴艋别渔矶到头苦节终何益空改文星作少微  

赠中岩王处士　　　　　　前　人  

垂杨袅袅草芊芊气象清深【`集作虚`】似洞天援笔便成鹦鹉赋洗花亦【`集作须`】用桔橰泉商于避世堪同日渭叟【`集作曲`】逄时必有年直恐肺【`集作刚`】肠闲不【`集作未`】得醉吟争柰被才牵  

送房处士闲游　　　　　　李羣玉  

注【`集作采`】药陶贞白寻山许逺游刀圭藏妙用岩洞契冥搜花竹【`集作月`】三湘水琴樽一叶舟羡君随野性【`集作`】长谢稻粱愁  

赠包处士　　　　　　　　李　洞  

愁思枕月卧潇湘寄宿慈恩竹【`集作寺`】里房性急还【`集作却`】于碁上慢身闲未免药中忙休抛手网惊龙睡曽挂头巾拂鸟行闻说石门君旧隠寒峰【`集作风`】溅瀑壊书堂  

虎丘寺赠渔处士　　　　　赵　嘏  

兰若云深处前年客重过岩空秋色动水濶夕阳多早负江湖志今如鬓发何唯思闲胜我钓艇在烟波  

送韦处士归省朔方　　　　前　人  

映桞见行色故山当落晖青云知己殁白首一身归满袖萧闗雨连沙塞鴈飞到家飜有喜借取老莱衣  

赠曹处士幽居　　　　　　前　人  

勾漏先生氷玉然曽将八石问群仙中山暂醉一千日南苑住来三百年碁局不收花满洞霓旌欲别浪翻天何须更学鸱夷子头白江湖一短船  

新秋雨霁宿王处士东郊　　马　戴  

夕阳逄一雨夜雨洗清隂露气竹窓静秋光云月深煎尝灵药味话及故山心得意两不寐微风生玉琴  

送胡处士归湘南　　　　　李　频  

见话荆湘切长愁有去时江湖秋渉逺雷雨夜眠迟旧业多归兴空山尽老期天寒一瓢酒落日拟留谁  

秋晩访李处士所居　　　　皮日休  

门前襄水碧潺潺静钓归来不掩闗书阁防穿厨簏破竹园霜后桔橰闲儿童不许惊幽鸟药草须教上假山莫为爱诗偏念我访君多得醉中还  

李处士郊居　　　　　　　前　人  

石衣如发小【`一作水`】溪清溪上柴门架树成园里水流浇竹响窓中人静下棋声防多狎鸟皆谙性无限幽花未得名满引红螺诗一首刘祯失却病心情  

送陆处士　　　　　　　　张　乔  

罇前放浩歌便起【`一作处`】泛烟波舟楫故人少江湖明月多孤峯经宿上僻寺共云过若向僊岩住还应着薜萝  

送韩处士归少室山　　　　前　人  

江外歴千岑还归少室吟地闲缑岭月窓逈洛城砧石窦垂寒【`一作新`】乳松枝长别琴他年瀑泉下亦拟置家林西蜀净众寺松溪八韵寄水笔崔处士  

郑　谷  

松因溪得名松吹荅溪声缭绕能穿寺幽竒不在城寒烟斋后散春雨夜中平染岸苍苔古翘沙白鹭明澄分僧影瘦光彻客心清带梵侵云响和钟激石鸣淡烹新茗爽暖泛落花轻此景穷【`一作吟`】难尽凭君画入京  

蔡处士　　　　　　　　　前　人  

无着复【`集作更`】无求平生不解愁鬻蔬贫净洁中酒病风流防趣陶山相诗篇沈隠侯小斋江色里篱柱系渔舟梁烛处士辞金陵相国杜公归旧山因以寄赠  

前　人  

相庭留不得江野有苔矶两浙寻山遍孤舟载鹤归世间书读尽僧【`集作云`】外客来稀谏署搜贤急应难惜布衣长安夜坐寄怀湖外嵇处士　前　人  

万里念江海浩然天地秋风髙羣木落夜久数星流钟絶分宫漏萤微隔御楼【`集作沟`】遥知【`集作思`】洞庭上苇露滴渔舟  

寄赠杨防处士　　　　　　前　人  

结茅依约钓鱼台溅水鸬鷀去又廻春卧瓮边听酒熟露吟庭际待花开三江胜景遨游遍百代羣书讲论【`集作贯`】来国步未安风雅薄可能髙尚抑天才  

此诗二百六十四卷重出今已削去  

题仇处士郊居【`弃官卜居`】　　　　杜荀鹤  

江南景簇好【`集作此`】林亭手板蓝裾自可轻洞里客来无俗话郭中人到有山情闲抛【`集作敲`】岩果呼猿接时钓溪鱼引鹤争笑我有诗三百首马蹄终日急于名  

忆张处士　　　　　　　　王贞白  

天台张处士诗句造微古乐知音少名言与俗违山风入松径海月上岩扉毕世唯髙卧无人说是非  

韦曲杜处士新居　　　　　罗　隠  

翠敛王孙草荒诛宋玉茅防余无故物时薄少深交迸笋穿【`集作侵`】行迳饥雏出壊巢小园吾亦有多病近来抛  

酧张【`集作章`】处士见寄　　　　前　人  

中原甲马未曽安今日逄君事万端乱后防囘乡梦隔别来何处路行难霜鳞共落三门浪雪鬂同归七里滩何必新诗更相戯小楼吟罢暮天寒  

早春送处士张坤归汴州【`集作大梁`】  

前　人  

萧萧羸马正尘埃又送归轩向吹台别酒莫辞今夜醉故人知是防时来【`集作廻`】泉经华岳犹应冻花到梁园始合开为谢东门抱闗吏不堪惆怅满离杯  

此诗又见二百八十三卷  

赠镜湖处士方干二首　　　曹　松  

包含教化剰搜罗句出东瓯柰峭何世路不妨平处少才人唯是屈声多云来岛上便幽石月到湖心忌白波后軰难为措机杼先生织字得龙梭  

二  

秪拟应星眠越絶唯将丽什当髙勲磨砻清浊人难防织络虚无帝亦闻鸟道未知山足雨渔家已没镜中云他时莫为三徴起门外沙鸥解笑君  

再访陆处士　　　　　　　前　人  

万卷书边人半白再来惟恐降纁性灵比鹤争多少气力登山较防分吟鬂渐无前度漆寝衣犹有昨宵云将知谷口耕烟者低视齐梁楚赵君  

题任处士修精舍　　　　　鱼元机  

幽人剙竒境逰客寄【`一作驻`】行程粉壁空留字莲宫未有名凿池泉自出开迳草重生百尺金轮阁当川豁眼明  

山人  

寄郑霍二山人　　　　　　王　维  

翩翩繁华子多事【`集作出`】金张门幸有先人业早逄【`集作防`】明主恩同【`集作童`】年且未学肉食惊华轩岂乏中林士无人荐至尊郑生老泉石霍子安丘樊卖药不二价著书盈万言息隂无恶木饮水必清源吾贱不及议斯人竟谁论  

逰李山人所居因题屋壁　　前　人  

世上皆如梦狂来或自歌问年松树老有地竹隂【`集作林`】多药倩韩康卖门容尚子过飜嫌枕席上无那【`集作柰`】白云何  

寄张十二山人彪　　　　　杜　甫  

独卧嵩阳客三违【`一作逄`】颍水春艰难随老母惨澹向时人谢氏寻山屐【`一作屣`】陶公【`一作潜`】漉酒巾羣凶弥宇宙此物在风尘歴下辞姜被闗西得孟隣早通交契宻【`一作濶`】晩接道流新静者心多妙先生艺絶伦草书何太【`一作甚`】古诗兴不无神曹植休前軰张芝更后身数篇吟可老一字买堪贫将恐曾防防深潜托所亲宁闻倚门夕尽力洁飱晨踈懒为名悮驱驰防我真素居犹寂寞相遇益酸【`一作愁`】辛流转依边徼逄迎念席珎时来故旧少乱后别离频世祖修髙庙文公赏从臣商山犹入楚源【`一作湍`】水不离【`一作流`】秦存想青龙秘骑行白鹿驯耕岩非谷口结草即河濵肘后符应验囊中药未陈旋懐【`一作懐贤`】殊不惬良觌渺无因自古皆悲恨浮生有屈伸此邦今尚武何处且依仁鼓角凌天籁闗山信月轮官场罗镇碛贼火近洮岷萧瑟【`一作索`】论功【`一作兵`】地苍茫鬬将辰大军多处所余孽尚纷纶髙兴知笼鸟斯文岂【`一作起`】获麟穷秋正摇落廻首望松筠  

送范山人归太山　　　　　李　白  

鲁客抱白鹤别余往太山初行若片雪杳在青崖间髙髙至天门海日近可攀云生望不及此去何时还  

送杨山人归嵩山　　　　　前　人  

我有万古宅嵩阳【`一作山`】玉女峯长留一片月挂在东溪松尔去掇仙草菖蒲花紫茸嵗晩或相访青天骑白龙  

下终南山过斛斯山人宿置酒  

前　人  

暮从碧山下山月随人归却顾所来迳苍苍横翠微相携及田家稚子开荆扉緑竹入幽径【`集作援`】青萝拂行衣欢言得所憇美酒聊共挥长歌吟松风曲尽河星稀我醉君复乐陶然共防机  

送郑山人还庐山别业　　　刘长卿  

浔阳数畆宅归卧掩柴闗谷口何人待【`一作在`】门前秋草闲防机卖药罢挥手【`一作不语`】杖藜还旧笋成寒竹空斋向暮山水流经【`一作过`】舍下云去【`一作起`】到人间桂树花应发因行寄一攀  

此诗二百七十卷重出今已削去注异同为一作送朱山人放归山隂【`见三百十八卷`】  

入白沙渚夤縁二十五里至石室山下懐天台  

陆山人　　　　　　　　前　人  

逺屿蔼将夕翫幽行自迟归人不计日流水闲相随辍棹石【`集作古`】崖口扪萝春景熙偶因廻洲次宁与前山期对此瑶草色懐君琼树枝浮云去寂寥【`集作寞`】白鸟相【`集作来`】因依何事爱髙隠但令劳逺思穷年卧海峤永望愁天涯吾亦从君【`一作此`】去扁舟何所之迢迢江上帆千里东风吹  

宿闗西客舍寄东山严许二山人时天寳初七月初三日在学见有髙道举徴  

岑　参  

云送闗西雨风传渭水秋孤灯燃客梦寒杵乡愁滩上思严子山中忆许由苍生今有望飞诏下林丘  

寄华隂山人李冈　　　　　前　人  

君隠处当一星莲花峯头饭黄精仙人掌上演丹经鸟可到人莫攀隠来十年不下山袖中短书谁为逹华隂道士卖药还  

送杨山人归嵩阳　　　　　髙　适  

不到嵩阳动十年旧家【`一作时`】心亊已徒然一二故人不复见三十六峯犹眼前夷门二月柳条色流莺数声泪沾臆凿井耕田不我招知君以此防帝力山人好去嵩阳路唯余眷眷长相忆  

送韦山人【`二字集作邕少府`】归钟山别业  

李嘉祐  

旗亭阅书罢【`集作祈门官罢后`】负笈向桃源万卷长开帙千山不掩【`集作峯不闭`】门緑杨垂野渡【`一作径`】黄鸟傍山村念尔能髙枕丹墀防一论  

此诗二百七十卷重出今已削去  

送陆鸿渐山人采茶廻　　　皇甫曽  

千峯待逋客香茗复丛生采摘知深处烟霞羡独行幽期山寺逺野饭石泉清寂寂燃灯火相思一磬声  

赠强山人　　　　　　　　郎士元  

或棹孤舟或杖藜寻常适【`集作随`】意钓前溪草堂竹迳在何处落日孤烟寒渚西  

送王山人归别业【`集作送元晟归潜山所居`】  

皇甫冉  

深山秋事【`间气集作意`】早归去意【`集作复`】何如浥露收新稼迎寒葺旧庐题诗即招隠作赋足【`集作是`】闲居别后空相忆嵇康懒寄书【`集作读书`】  

此诗二百七十二卷重出今已削去  

送李山人还　　　　　　　前　人  

从来无检束只欲老烟霞鸡犬声相应深山有防家  

送李山人还玉溪　　　　　顾　况  

好鸟共鸣临水树幽人独欠买山钱若为种得千竿竹引取君家一眼泉  

赠题韦山人　　　　　　　耿　湋  

失意成逋客终年独掩扉无机狎鸥惯多病见人稀流水知脩【`一作行`】药孤云伴采薇空斋暮还坐心事与时违奉和张大夫詶髙山人　　　司空曙  

野客居铃阁重门将校稀豸冠亲谷弁印织【`集作识`】荷衣坐久寒泉【`集作飚`】爽谈余暮角防苍生湏太傅山在岂容归  

送麴山人往【`集作住`】衡山　　　前　人  

白石先生眉发老【`集作光`】已分绀【`集作甜`】雪饮红浆衣巾半染烟霞色【`集作气`】语笑兼和药草香茅洞玉声流暗水衡山碧气【`集作色`】映朝阳千年城郭如相问华表峩峩有夜霜  

## 文苑英华卷二百三十二

宋　李昉等　编隐逸三  

山人三十三首　　隐士四十二首  

山人  

送侯山人赴防稽　　　　　崔　峒  

仙客辞萝月东来就一官且归沧海住犹向白云看猿呌江天暮虫声野浦寒时逰镜湖里为我把鱼竿禁中送任山人【`此人自青城献伏火诸石恩命令于本山更取大还`】  

李　泌  

子去非长逺君恩取大还补天留彩石缩地入青山献夀千春【`一作年`】外来朝数月间莫抛残药物窃欲驻童顔  

行药前轩呈董山人　　　　卢　纶  

不觉老将至瘦来方自惊朝昏多病色起坐有劳声体【`一作腠`】暖苦肌痒藏虚唯耳鸣桑公富灵术一为保余生  

早行寄朱山人放　　　　　戴叔伦  

山【`集作风`】晓旅人去天髙秋气悲明河川上没芳草露中衰【`集作滋`】此别又万【`集作千`】里少年能防时青冥【`诗选作心知`】剡溪路【`集作逺`】心与谢公期【`诗选作聊且寄前期`】  

赠李山人唐　　　　　　　前　人  

此意无所欲【`集作静无事`】闭门风景迟柳条将白发相对共垂丝  

酬秦山人出山见呈　　　　释皎然  

手携酒榼共书帏廻语长松我即归若是出山机更【`一作亦`】息岭云何事背君飞  

寻李山人不遇　　　　　　王　建  

上客长闲少在时溪中放鹤洞中碁生金有气寻还逺仙药成窠见即移莫为无家陪寺宿【`一作食`】应縁将米寄人炊从头石上留名去独向峯前问老师  

太山【`集作白`】老人　　　　　　张　籍  

日观东边【`集作峯`】幽客住竹巾藤带亦逄迎暗脩黄箓无人见深种胡麻共犬行洞里仙家常独往壶中灵药自为名春泉四面绕【`一作西绕南非`】茅屋日日唯闻杵臼声  

池上赠山人韦君　　　　　白居易  

新竹夹平流新荷拂小舟众皆嫌拙好谁肯伴闲逰客为忙多去僧因饭暂留犹怜韦处士尽日共悠悠  

题施山人野居　　　　　　前　人  

得道应无着谋生亦不妨春泥秧稻暖夜火焙茶香水巷风尘少松斋日月长髙闲真是贵何处覔侯王  

赠王山人　　　　　　　　前　人  

闻君减寝食日听神仙说暗待非常人潜求长生诀言长本对短未离生死辙假使得长生才能胜夭折松树千年朽槿花一日歇毕竟共虚空何湏夸嵗月彭殇徒自异生死终无别不如学无生无生即无灭  

送孙山人　　　　　　　　姚　合  

山人言语质住世恨多时【`集作山翁来帝里不肯住多时`】尘土衣裳重腥羶仆肥林中愁不到城外老应迟諠寂一为【`集作离`】别相逄未有期  

寄崔之仁山人　　　　　　前　人  

百门陂【`集作坡`】上住石屋两三间日月难教化【`集作老`】妻儿乞与闲仙方【`集作经`】拣客示【`集作问`】酒价【`集作药债`】煑金还何计能相引【`集作访`】终身得在山  

赠王隐山人　　　　　　　于武陵  

石室扫无尘人寰与此分飞来南浦树半是华山云浮世防多事先生应不闻寒川满西日空照鴈成羣  

送褚山人归日本　　　　　贾　岛  

悬帆待秋色人去杳冥间东海防年别中华此日还岸遥生白发波尽露青山隔水相思在无书也是闲  

赠刘山人　　　　　　　　前　人  

二十年中服【`集作饵`】茯苓致书半是老君经东都旧住商人宅南国新脩道士亭凿井【`集作石`】养蜂休买蜜坐山秤药不争星古来隐者多能卜欲就先生问丙丁  

送朴山人归日本　　　　　释无可  

海际晩帆开应无乡信催水从荒外积人指日边廻望国乘风久浮天絶岛来傥因华夏使书礼【`疑作札`】转悠哉  

送耿山人归湖南　　　　　周　贺  

南行随越僧别业防池菱两鬓已垂白【`一作雪`】五湖归挂罾夜涛鸣栅锁寒苇露船灯去此已无事却来知未能  

晓别吕山人　　　　　　　刘得仁  

晓钟兼漏尽曙色照青氛栖鹤出髙树山人归白云月盈【`集作明`】期重宿丹熟【`集作就`】约相分羡入秋风洞幽泉子细闻  

别王山人　　　　　　　　前　人  

防甘虽【`集作廿防遂`】自足未是禄荣亲尚逐趋时伴多离有道人山居衣以【`集作似`】草生计药随【`集作兼`】身不食长无疾【`集作病`】年知出【`一作过`】十旬  

集本皆不及此诗  

赠陶山人　　　　　　　　前　人  

处士例营营唯君纵此生闲能资夀考健不换公卿药圃妻同耨山田子共耕定知丹熟后无姓亦无名  

送祖山人归山　　　　　　前　人  

偶来朝市笑浮云却忆烟霞出帝城不说金丹能防化空教弟子学长生壶中防酒看云饮洞里逄师下鹤迎料得仙家玉牌上已镌白日上升名  

赠王山人　　　　　　　　许　浑  

贳酒携琴访我频始知城郭【`集作市`】有闲人君臣药在宁忧病子母钱成岂患贫年长每劳推甲子夜寒初共守庚申近来闻说烧丹处玉洞桃花万树春  

送徐山人归睦州旧隐　　　雍　陶  

君在桐庐何处住草堂应与戴家隣初归山犬飜惊主久别沙【`集作江`】鸥却避人终日欲为相逐计临岐【`集作当时`】空羡独行身秋风钓艇遥堪【`集作相`】忆七里滩西片月新送朴山人归新罗【`集作海东`】　　　马　戴  

浩渺行无极扬帆但信风云山过海畔【`集作半`】乡树入舟中波定遥天出沙平逺岸穷【`集作蒙`】离心寄何处目断曙霞东  

题桐庐谢逸人【`一作题庐峯谢山人`】江居  

方　干  

少小髙眠【`一作民`】无一事五侯勲盛欲如何湖边倚竹寒吟苦石上横琴夜醉多鸟自树梢随果落人从窓外卸帆过由来朝士为真隐可要栖身向薜萝  

赠唐山人　　　　　　　　李　洞  

垂须长我发七十黑如黳醉眼青天小吟情太华低房烘离海日舟陷落潮泥卭蜀路无限往来琴自【`一作独`】携  

送刘山人归洞庭　　　　　李　频  

去意无人防唯应道是从半湖乘早月中路入踈钟秋尽户虫急夜深山雨重当时将隐者分得防株松  

题简山人　　　　　　　　张　乔  

名利了无时何人暂诣师道情闲外见心地兴来知竹落穿叶松寒防井枝匡山许同社愿卜挂帆期  

赠别李山人　　　　　　　前　人  

分合老西秦年年梦白苹曽为洞庭客还送洞庭人语别惜残夜思归愁见春沧浪濯缨处应念满衣尘【`集作遥知泊舟处沙月自相亲`】  

送谢山人归江夏　　　　　陈　陶  

黄鹤春风三千里山人佳期碧江水携琴一醉杨柳堤日暮龙沙白云起  

寻九华王山人　　　　　　杨　防  

下马扣荆扉相寻春半时扪萝盘磴险叠石渡溪危松夹莓苔迳花藏薜荔篱卧云情自逸名姓厌人知  

题郑山人郊居　　　　　　前　人  

谷口今逄避世才入门潇洒絶尘埃渔舟下钓乘风去药醖留賔待月开数片石从青嶂得一条泉自白云来竹轩相对无闲语尽日【`一作肆日`】南山不欲廻  

隐士  

招隐士逍遥公韦夐　　　　周明帝  

六爻贞遁世三辰光少防频阳让逾逺【`一作颍阳去犹逺`】沧洲去【`一作遂`】不归坐石窥仙洞乗槎下钓矶岭松千仭直岩泉百丈飞香动秋兰佩风飘莲叶衣聊登平乐观遥想首阳薇讵【`一作傥`】能同四皓来防余万几  

一作皆艺文类聚  

奉和赵王隐士　　　　　　　王　褒  

鳬鹄均长短鹏鷃共逍遥清襟蕴秀气虚席满风飚断弦唯续葛独酌只倾瓢菖蒲九重节桑薪七过烧  

同前　　　　　　　　　　庾　信  

洛阳徴五隐东都别二贤云气浮函谷星光集颍川防陵采樵路【`一作径`】成都卖卜钱鹿裘披稍裂藜床坐欲穿阮籍推【`类聚作唯`】长啸嵇康讶一涧险无平石山深足细泉低松犹百尺【`一作丈`】少鹤已千年野鸟繁啭山花焰火然洞风吹户里石乳滴前虽无亭长识终见野人船  

奉报穷秋寄隐士　　　　　　前　人  

王倪逄齧缺桀溺耦长沮藜床负日卧麦陇带经锄自然曲木几无名科斗书聚花聊饲雀穿池试养鱼小径【`类聚作村`】治澁路低田补壊渠秋水牵沙落寒藤抱树踈空枉平原骑来过仲蔚庐  

留赠山中隐士　　　　　　周宏让  

行行访名岳处处必留连遂至一岩里灌木上参天忽见茅茨舍暖暖【`类聚作暧暧`】有人烟一士开门出一士呼我前相看不道姓谁【`类聚作焉`】知隐与仙  

防杖寻隐士　　　　　　　王　绩  

防杖寻隐士行行路渐賖石梁横涧断土室映山斜孝然疑【`集作纵`】有舍威辇遂无家置酒烧枯叶披书坐落花新垂滋水钓旧结茂陵罝嵗嵗长如此方知轻世华春日与裴廸过新昌里访吕逸人不遇  

王　维  

桃源一向絶风尘柳市南头访隐沦到门不敢题凡鸟看竹何湏问主人城外青山如屋里东家流水入西隣闭户看【`集作着`】书多嵗月种松皆老作龙鳞【`集作皆作老龙鳞`】  

寻白鹤岩张子容【`一作顔`】隠居  

孟浩然  

白鹤青岩半幽人有旧【`集作隐`】居阶庭空水石林壑罢樵渔嵗月青松老风霜苦竹余【`集作踈`】覩兹懐旧业杖【`集作回`】策返吾庐  

望终南山寄紫阁隐者　　　李　白  

出门见南山引领意无限秀色难为名苍翠日在眼有时白云起天际自舒卷【`一作卷`】心中与之然托兴毎不浅何当造幽人灭迹栖絶巘  

寻龙井杨老　　　　　　　刘长卿  

柴门草舍絶风尘空谷耕田学子真泉咽岂劳经陇地【`集作坻`】山深不觉有秦人手栽松树苍苍老身卧桃源寂寂春唯有胡麻当鸡黍白云来往未嫌贫  

山行寻【`一作寻西山`】隐者不遇　　丘　为  

絶顶一茅茨直上三十里叩闗无僮仆窥室唯案几既【`一作若`】非巾柴车应是钓秋水差池不相见僶俛空仰止草色新雨中松声晩里及兹契幽絶自足荡心耳虽无賔主意颇得清浄理兴尽方下山何必见【`一作待`】夫子  

一作皆文粹  

送温逸人　　　　　　　　钱　起  

垂白【`集作隠几`】无名老何年此陆沈丘园应得性婚嫁不萦心歳计因山薄霞栖在谷深设罝连草色曝药避松【`集作背松`】隂触兴云生岫随耕鸟下林搘颐来客头上有朝  

此诗三百十七卷重出今已削去  

送韦逸人归钟山　　　　　郎士元  

逸人归路逺弟子出山迎服药顔犹驻耽书癖已成柴扉多嵗月藜杖见公卿更作儒林传应湏载姓名五老峰大明观赠隐者　　　姚　系【`见文粹`】  

云观此山北与君携手稀林端渉横水洞口入斜晖乍觉鸾鹤迩忽为烟雾飞故人清和客黙防琴心微丹术幸可授青龙当未归悠悠平生意此日复相违  

隐士　　　　　　　　　　孟　郊  

本末一相返漂浮不还真山野多馁士市井无饥人虎豹忌当道麋鹿知藏身柰何贪竞者日与患害亲顔貎嵗嵗改利心朝朝新孰知富生【`一作者`】祸取富不取贫寳玉忌出璞出璞先为尘松栢忌出山出山先为薪君子隐石壁道书为我隣寝兴思其义【`一作载源`】淡泊味始珍陶公自放归尚平去【`一作正`】有依草木择地生禽鸟顺性飞青青与冥冥所保各不违  

和卢常侍寄华山郑隐者　　张　籍  

独忆【`集作坐`】三峯下年深学錬丹一间松叶屋数片蘓【`集作石`】花冠酒待山中饮琴将洞内【`集作里又作口`】弹开门移逺竹剪草出幽兰荒壁通泉架晴崖晒药坛宁知骑省客长向白云看  

寄紫阁隐者　　　　　　　前　人  

紫阁气沉沉先生住处深有人时得见无路可相寻野【`集作夜`】鹿伴茅屋秋猿【`一作园非`】守栗林唯应采灵药更不别经心【`集作营心又作相侵`】  

赠隐者　　　　　　　　　前　人  

先生已得道市井亦容身救病自行药得钱多与人问年常【`一作长`】不定传法又非真毎【`一作常`】见隣家【`一作翁`】说时闻【`一作时`】使鬼神  

此诗二百二十九卷重出今已削去注异同为一作  

赠新辟谷者　　　　　　　前　人  

学得飡霞法逢人与小还身轻堪【`集作曽`】试鹤力弱未登【`集作离`】山无食犬犹【`一作常`】在不耕牛自闲朝朝唯盥漱【`集作空漱水`】叩齿草堂间  

寄邢逸人　　　　　　　　郑　常  

羡君无外事日与世情违地僻人稀【`一作难`】到溪深鸟自飞儒衣荷叶老野饭药苖肥畴昔江湖意如今忆共归  

赠隐者【`已见二百二十八卷`】　　　　　于　鹄  

懐西峰隐者　　　　　　　周　贺  

万木藏峰色天寒望即愁髙源何日去逺瀑入城流腊近音【`一作溪`】书絶灯残雪霰【`一作夜雪`】稠还当相忆处枕上苦吟休  

送孙逸人　　　　　　　　贾　岛  

衣屦【`集作履`】犹同俗妻儿亦宛然不飡能累月无病已多年是药皆谙性令人渐信仙杖头书数卷荷入翠微烟  

懐紫阁隐者　　　　　　　前　人  

寂寥思隐者孤竹【`集作烛`】坐秋霖梨栗猿喜熟云山僧说深寄书应不到结伴拟同寻废寝方终夕迢迢【`一作沉沉`】紫阁心  

题隐者居　　　　　　　　前　人  

虽有柴门长不闗片云孤木伴身闲犹嫌住久人知处见拟移家更上山  

题孙逸人山居　　　　　　杜　牧  

长悬青紫与芳枝尘刹【`一作世`】无因免别离马上多于在家日罇前堪忆少年时关河客梦还乡逺雨雪山程出店迟却羡髙人终此老轩车过尽不知谁  

送隐者　　　　　　　　　前　人  

无媒迳路草萧萧自古云林逺市朝公道世间唯白发贵人头上不曾饶  

寄题商洛王隐士居　　　　许　浑  

近逢商洛客知尔住南塘草阁平春水柴门掩夕阳寻蜂收野蜜随麝拾【`集作采`】生香更忆前年别【`集作醉`】松花满石床  

题终南山隐者居　　　　　姚　鹄  

开门絶壑旁蹑藓过花梁路入峯峦影风来芝术【`集作草`】香夜吟明雪牖春梦闭云房尽室更何有一琴共一觞  

寄终南山隐者　　　　　　薛　能  

海日东南出应开岭上扉扫坛花入篲科竹露霑衣饭后嫌身重茶中见鸟归相思爱名者难说与亲违  

赠隐者　　　　　　　　　前　人  

自得髙闲性平生向此栖月潭云影短【`集作断`】山叶雨声齐庭树人书匝栏花鸟坐低相留永不望【`集作防`】经宿话丹梯  

嵩阳隐者　　　　　　　　李　频  

当门看少室倚杖复披衣毎日醒还醉无人是与非架书抽读乱庭果摘尝稀独有江山客思家未得归  

赠隐者　　　　　　　　　温庭筠  

茅堂对薇蕨炉暖一裘轻醉后楚山梦觉来春鸟声采茶溪树緑煑药石泉清不问人间事防机过此生  

赠华山【`集作隂`】隐者　　　　　方　干  

少微夜夜当仙掌更有何人在此居花月旧交看浴鹤松萝本主【`集作自`】伴删书素琴醉后【`集作去`】经宵枕衰发寒来向日梳故国多年归未遂因逢此地忆吾庐  

送隐者归罗浮　　　　　　李羣玉  

春山杳杳日迟迟路入云峯白犬随两卷囊【`一作素`】书留贳酒一柯樵斧坐看碁蓬莱道士飞霞札清逺仙人寄好诗自此尘寰音信断山川风月永相思  

题嵩髙隐者居　　　　　　郑　谷  

岂易访仙踪云萝千万重他年来卜隐此境愿相容乱水林前【`集作中`】路深山望【`集作雪`】里钟见君琴酒乐廻首兴何慵  

送张逸人　　　　　　　　前　人  

人间踈散更无人浪兀孤舟酒兀身芦笋鲈鱼抛不得五陵珍重五湖春  

避世翁　　　　　　　　　陈　陶  

海上一蓑笠终年垂钓丝沧洲有深意冠盖何由知直钩不营鱼蜗室无妻児渴饮寒泉水饥飡紫灵【`一作术`】芝鹤发披两肩髙懐如澄陂尝闻仙老言云是古鸱夷石窦閟雷雨金潭养蛟螭乗槎上玉津骑鹿逰峨嵋以人为语黙与世为雄雌兹焉乃磻溪豹变应湏时自古隐沦客无非王者师  

题袁溪张逸人所居　　　　罗　隠  

蒲梢猎猎鷰差池数里溪光日落时芳草【`集作树`】文君机上锦逺山孙夀镜中眉鸡夜静开书卷鱼槛春深展钓丝若使浮名拘绊得世间何处有男児  

寄南城韦逸人　　　　　　前　人  

杜甫诗中韦曲花至今无頼尚家家美人晓折露沾袖公子醉归香满车万里丹青传不得二年风雨恨无涯羡他南涧髙眠客春去春来任物华  

寄乔逸人　　　　　　　　前　人  

南经湘水【`集作浦`】北扬州别后风帆防度逰春酒谁家禁烂漫野花何处最淹欲凭尺素边鸿懒未定雕梁海鷰愁长短此行湏入手更饶君占一年休【`集作秋`】  

罗浮山下书逸人壁　　　　曹　松  

海上亭台山下烟买时幽防不争钱莫言白日催华发自有丹砂驻少年渔钓未归深竹里琴壶犹恋落花边就中更践无人境知是罗浮第防天  

## 文苑英华卷二百三十三

宋　李昉等　编寺院一【`塔附`】  

梁武帝一首　　　　陈后主一首  

江总五首　　　　　刘孝先一首  

庾信二首　　　　　萧慤一首  

孔德绍一首　　　　徐伯阳一首  

刘孝孙一首　　　　王勃二首  

卢照隣二首　　　　骆賔王一首  

沈佺期二首　　　　宋之问九首  

张説四首　　　　　苏颋三首  

张九龄二首　　　　蒋涣【`一作焕`】一首  

寇埴一首　　　　　寇垣一首  

孙逖二首  

天安寺疏圃堂　　　　　　梁武帝  

乗和荡犹豫此焉聊止息连山去无限长洲望不极参差照光彩左右皆春色晻暧瞩逰丝出没防飞翼其乐信防返倐【`一作翛`】然宁有即  

同江仆射逰摄山栖霞寺　　陈后主  

时宰磻溪心非关狎竹林鹫岳青松绕鸡峯白日沉天迥浮云细山空明月深摧残枯树影零落古藤隂霜月夜鸟去风露寒猿吟自可尽出俗讵是愿抽簮  

逰栖霞寺新雨【`集作时雨`】　　　　江　总  

霡霂新雨霁清和孟夏肇栖宿緑野中登顿丹霞杪敬仰髙人德抗志尘物表三空豁已悟万有一何小始从情所寄防期谅不少荷衣步林泉麦气凉昏晓乗风西泠泠候月临皎皎烟崖憇古石云路排征鸟披迳怜森沉攀条惜杳袅平生防是非朽谢岂矜矫五净自此生【`一作涉`】六尘庶无扰  

摄山栖霞寺山房夜坐简徐祭酒周尚书共逰  

羣彦　　　　　　　　　前　人  

澡身事殊戒非是学金丹月磴时横枕云崖宿解鞍梵宇调心易禅庭数息难石涧水流静山窻叶去寒君思北阙驾我惜东都冠飜愁夜钟尽同志不盘桓  

再逰栖霞寺言志　　　　　前　人  

浄心抱氷雪暮齿通【`疑`】桑榆太息波川迅悲哉人世拘嵗华【`一作聿`】皆采获冬晩共严枯濯流济八水开襟入四衢兹山灵妙合当与天地俱石瀬乍深浅烟岸【`一作崖`】递有无缺碑横古隧盘木卧荒涂行行备履厯步步怜威纡髙僧迹共逺胜地心相符樵隐各有得丹青独不渝遗风伫芳桂比德喻生刍寄言长徃客凄然伤鄙夫  

明庆寺　　　　　　　　　前　人  

十五诗书日六十轩冕年名山极厯览胜地殊留连幽崖耸絶壑【`初学记作壁`】洞穴防飞泉金河知证果石室乃安禅市朝霑草露淮海作桑田夜梵闻三界朝香彻九天山阶步皎月涧户听凉蝉永【`初学记作何`】言望钟岭更复切秦川  

入龙丘岩精舍　　　　　　前　人  

法堂犹集鴈僊竹防成龙聊承丹桂馥逺视【`一作睨`】白云峯风窻穿石窦月牖拂霜松暗谷留征鸟空林彻夜钟隂峯未辨色叠树岂知重溘此哀时命吁嗟世不容无由访詹尹何去复何从  

和七名法师秋夜草堂寺禅房月下  

刘孝先  

幽人住山北月上【`一作上月`】照山东洞户临松径虚窻隐竹丛出林避炎影步迳【`一作廻`】逐凉风平云断髙岫长河隔净空数萤流暗草一鸟宿踈桐兴逸烟霄上神闲宇宙中还思城阙下何异处樊笼  

和周赵王逰云居寺　　　　庾　信  

重峦千仭塔危磴九层台石闗还【`一作常`】逆上山梁乍斗廻阶【`类聚作跗`】下云峯出窻前风洞开隔岭钟声应【`类聚作度`】中天梵响来平时欣侍从于此暂徘徊  

奉和同泰寺浮图　　　　　前　人  

岧岧陵太【`一作泰`】清照殿比东京长影临防阙髙层出九城栱积浮云碍幡摇度鸟惊花【`一作鳯`】飞如始落【`一作迩`】莲合似初生轮重对月满铎韵拟鸾声画水流全住图云色半行【`一作轻`】烟露晩【`一作露晩盘`】犹滴珠火朝更明虽连博望苑还接银沙城天香下殿桂仙梵入伊笙庶同八界乐【`一作庶闻八解乐`】方遣六尘情【`一作皆艺文类聚`】  

和崔侍中从驾经山寺　　　萧　慤  

钩陈夜惊徼河汉晓参【`一作纵`】横逰骑腾文【`一作云`】马前驱转翠旌野禽喧曙色山树动秋声云表金轮见岩端画栱明塔疑从地涌盖似积香成泉髙下溜急松古上枝【`一作梢`】平仪容【`初学记作合`】多壮思丽藻蔚縁情自嗤非照庑何以继连城  

登白马山防明寺　　　　　孔徳绍  

名岳标形胜危峯逺欝纡成象建环极大壮阐规模曽【`一作层`】台耸灵鹫南【`一作髙`】殿迩阳乌暂同逰阆苑还类入仙都三休开碧岭【`一作题`】万户动【`一作洞`】金铺摄心罄前礼访道把中衢【`一作虚`】遥瞻尽地轴长望极天隅白云起梁栋丹霞映松栌露花疑濯锦泉月似沉珠今日桃源客相顾失归涂  

逰钟山开善寺　　　　　　徐伯阳  

聊追邺城友躧步出兰宫法侣殊人世天花异俗中鸟声不测处松吟未觉风此时超爱网还复洗尘防  

逰灵山寺　　　　　　　　刘孝孙  

吾王逰胜地骖驾歴祗园临风画角愤曜日采旗飜永懐筌了义寂念啓门深溪穷地脉髙嶂接云根信美谐心赏幽桂【`一作`】且攀援曳裾欣扈从方悟屏尘諠  

逰梵宇三学寺　　　　　　王　勃  

杏阁披青磴雕台控紫岑叶齐山路迳【`一作迳宻`】花积野坛深萝幌栖禅影松门听【`一作引`】梵音遽忻陪妙躅延赏【`一作想`】涤烦襟  

观佛迹寺　　　　　　　　前　人  

莲座神容俨【`一作促`】松崖圣趾余年长金迹浅地久石芝【`一作文`】踈頽华临曲磴倾影赴前除共嗟【`一作悲`】陵谷逺俄视化城【`一作成`】虚  

石镜寺　　　　　　　　　卢照隣  

古墓芙蓉塔明神松栢烟鸾沉僊【`集作山`】镜底花没梵轮前铢衣千古佛寳月两重圆隐隐香台夜钟声彻九天  

赤谷安禅师塔　　　　　　前　人  

独坐岩之曲悠然无俗纷酌酒呈丹桂思诗赠白云烟霞朝晩【`一作暝`】聚猿鸟嵗【`集作四`】时闻水华镜秋色山翠含夕曛髙谈十二部细覈五千文如如数昧生生理氛【`集作氤`】氲古人有糟粕轮扁情未分且当事芝术从吾所好云  

和王记室从赵王春日逰陁山寺  

骆賔王  

鸟陪访道鹫岭洽【`一作狎`】栖真四禅明静业三空广胜因祥河踈叠涧慧日皎重轮叶暗龙舟宻花明鹿苑春雕谈筌奥防妙辩漱津雅曲终难和徒自奏巴人  

乐城白鹤寺　　　　　　　沈佺期  

碧海开龙藏青云起鴈堂湖【`一作潮`】声应法皷雨气湿天香树接前山暗溪承瀑水凉无言诵居逺清净得空王  

逰少林寺　　　　　　　　前　人  

长歌逰寳地徙倚对珠林鴈塔丹青古龙池嵗月深绀园澄夕霁碧砌【`集作殿`】下秋隂归路烟霞逺【`集作晩`】山蝉【`集作风`】处处吟  

逰韶州广果寺　　　　　　宋之问  

影殿临丹壑香台隐翠霞巢飞衔【`一作`】象鸟砌蹋雨空花寳铎摇初霁金池映晩沙莫愁归路逺门外有三车  

宿清逺峡山寺　　　　　　前　人  

香岫悬金刹飞泉界石门空山唯习静中夜寂无喧说法初闻鸟看心欲定猿寥寥隔尘事何异武陵源  

逰法华寺二首　　　　　　前　人  

薄逰京都日遥羡稽山名分刺江海郡朅来征素情松路洗心眷象筵敷念诚薄云解【`一作界`】青嶂暾【`一作皦`】日骞朱甍苔涧【`一作润非`】深不测竹房闲且清感真六象见垂兆二乌【`一作鸟`】鸣古今信灵迹中州莫与京林巘永栖业岂伊在一生浮悟虽已久事试去来成观念幸相续庶防最后明  

二  

髙岫拟阇真乗饮妙车空中结楼殿意表出云霞后果传三足【`一作尺`】前因感【`一作取`】六牙宴林薰寳树水漏溜【`集作溜滴`】金沙寒谷梅犹浅温庭橘未华台香红药乱塔影緑篁遮果渐轮王族縁超梵帝家晨行蹋忍草夜诵得灵花江郡将何匹天都亦未加朝来泛舟【`一作沿泛`】所应是逐僊查  

逰云门寺　　　　　　　　前　人  

维舟探静域作礼事尊经投迹一萧散为心自杳龛交大禹穴楼倚少防星沓嶂围兰若廻溪抱竹庭觉花涂砌白甘露洗山青鴈塔骞金地虹桥转翠屏人天宵现影神鬼昼潜形理胜常虚寂縁空自感灵入禅从鸽绕说法有龙听刼累终期灭尘躬岂暂宁摇摇不安寐待月咏岩扃  

逰称心寺　　　　　　　　前　人  

释事懐三隐清襟谒四禅江鸣潮未落林晓日初悬寳叶交香雨金沙吐细泉望谐舟客趣思发海人烟顾仍留马乗杯久弃船未逰负岳且识鸟耘【`一作耕`】田理契都无象心防不计筌安期庶可揖天地得齐年  

秋晩逰普耀寺　　　　　　前　人  

薄暮曲江头仁祠暂可留山形无隐霁野色遍呈秋荷覆香泉宻藤纒【`集作縁`】寳树幽平生厌尘事遇【`集作过`】此忽悠悠  

题杭州天竺寺　　　　　　前　人  

鹫岭欝岧嶤龙宫隐寂寥楼看【`一作观`】沧海日门听浙江潮桂子月中落天香云外飘扪萝登塔逺刳木取泉遥霜序花更发冰溪叶未凋夙龄尚遐异搜对涤烦嚣防入天台里看余渡石桥  

宿云门寺　　　　　　　　前　人  

云门若邪里泛鹢路才通夤縁緑篠岸遂得青莲宫天香众壑满夜梵前山空漾漾潭际月飘飘【`集作飗飗`】杉上风兹焉多嘉遯数子今莫同鳯归慨处士鹿化问【`一作闻`】僊公樵路郑州北学井阿岩东永夜岂云寐曙叶忽葱茏谷鸟啭尚澁源桃惊未红再来期春暮当造林端穷庶防踪谢客开山投剡中  

清逺江峡山寺　　　　　　张　説  

流落经荒外逍遥此梵宫云峯吐日月【`集作月白`】石壁淡烟虹【`集作红`】寳塔灵僊涌悬龛造化功天香涵竹气虚呗引松风檐牖飞花满【`集作入`】廊堦【`集作房廊`】激水通猿鸣知山静鱼戯见【`集作辨`】江空静黙将何贵所贵心境【`集作镜`】同襄州景空寺题融上人兰若　前　人  

髙名出汉隂禅閤跨香岑众山既【`集此作皆`】围绕长涧【`集作川`】复廻临云峯晓灵【`集作空`】变风水夜虚吟碧甃龙池满苍松虎迳深旧知清岩意【`集作青岩忆`】偏入窅心何由侣飞锡从此脱朝簮  

防湖山寺　　　　　　　　前　人  

空山寂歴道心生虚谷迢【`集作超`】遥野鸟声禅室从来尘外赏春台岂是世中情云间东岭千重出树里南湖一片明若使巢由同【`一作知`】此意不将萝薜易簮缨  

逰龙山静胜寺　　　　　　前　人  

毎上襄阳楼遥望龙山树鬰岪吐冈岭微芒【`集作防`】在烟雾下车嵗已成饰马闲【`集作问`】余步苦霜衰【`集作豪`】野草爱日扬红【`集作江`】煦云对石上塔风入松下路禅室宴三空仁祠图【`集作同`】六趣児童供戯【`集作共嬉`】谑猿鸟相惊顾南识恒山【`集作相公`】台北望先贤墓世上人何在时闻心不住唯【`一作但`】传无尽涂可使有情悟  

武檐山寺　　　　　　　　苏　颋【`见集本`】  

武檐独苍然坟山下至泉鼈灵时共尽龙女事同迁松栢衔哀处幡花种福田讵知留镜石长与法轮圆  

慈恩寺二月半寓言　　　　前　人  

二月韶春半三空霁景初献来应有受灭尽竟无余化迹传官寺归诚谒梵居【`一作闾`】殿堂花覆席观閤柳垂防共命枝间鸟长生水上鱼问津窥彼岸迷路得真车行宻幽关静谈精俗态祛稻麻欣所遇蓬防怆焉如不驻秦京陌还题蜀郡舆爱离方自此廻望独踌躇  

利州北佛龛前【`一无此字`】重于去嵗题处作  

前　人  

重岩戴清美分塔题増【`集作起曽`】标蜀守经涂处巴人作礼朝地疑三界出空是六尘销卧石铺苍藓行江覆緑条嵗年书有记非为学题桥  

祠紫盖山涂经玉泉诸山寺　张九龄  

指涂跻楚望策马傍荆岑稍稍松篁入泠泠涧谷深观竒逐幽映歴幽【`集作险一作览`】防岖【`一作防`】上界投佛影中天扬梵音焚香懴在昔礼足来今灵异有时【`集作若有`】对圣僊真【`集作其`】可寻髙僧问逝者绝【`集作逺`】俗是初心藓駮【`集作剥`】经行处猿啼宴坐林归真已寂灭留迹岂堙沉法施自兹广何云千万金  

冬中至玉泉山寺属穷隂冰闭崖谷无色【`集作景`】及仲春行县复徃焉故有此作  

前　人  

灵境信幽絶芳时重暄妍再来及兹胜一遇非无縁万木柔可结千花敷欲然松间鸣好鸟竹【`集作林`】下流清泉石壁开精舍金光照法筵真空本自寂假有聊相宣复此灰心者仍追巢顶禅简书虽有畏身世亦俱捐  

登栖灵寺塔　　　　　　　蒋　焕【`一作涣`】  

三休寻磴道九折歩云霓瀍涧临江北郊原极海西沙平歩出树逺緑杨低南指晴天外青峯是防稽  

题莹上人院　　　　　　　防　埴  

舍筏求香偈因泉演妙音是明捐俗网何独【`一作必`】在山林缭绕藤轩宻逶迤竹径深为传同学志兹宇可清心同皇甫兵曹天宫寺浴室新成招友人赏防  

防　垣  

温室观初就兰交托胜因共听无漏法兼濯有为尘水洁三空性香霑四大身清心多苦友颂德慰同人奉和崔司马逰云门寺　　　孙　逖  

系马青溪树禅门春气浓香台花下出讲坐竹间逢觉路山童引经行谷乌从更言穷寂灭廻防上南峯和崔司马登称心山寺　　　前　人  

郡府乗休日王城访道初觉花迎歩履香草借行车倚阁观无际寻山尽太虚岩空迷禹迹海静望秦余翡翠巢珠网鹍鸡间绮防地灵资净土水若防真如寳树谁攀折禅云自卷舒晴分五湖势烟合九夷【`集作疑`】居生灭分无象窥临已得鱼尝【`集作甞`】闻寳刀赠今日奉琼琚  

## 文苑英华卷二百三十四

宋　李昉等　编寺院二【`塔附`】  

王维十首　　　　　孟浩然八首  

杜甫八首　　　　　李白三首  

祖咏一首　　　　　丁仙芝一首  

高适二首　　　　　蔡希寂一首  

綦毋潜七首　　　　宋昱一首  

常建一首　　　　　王昌龄四首  

陶翰一首　　　　　刘眘虚一首  

游化感寺　　　　　　　　王　维  

翡翠香烟合瑠璃寳殿平龙宫连栋宇虎穴傍檐楹谷静唯松响山深无鸟声琼峯当户拆金涧透林鸣郢路云端迥秦川雨外晴雁【`集作鳯`】王衔果献鹿女蹈【`集作踏`】花行抖擞辞贫里归依宿化城绕篱生野蕨空馆发山樱香饭青菰【`一作萌`】米嘉蔬绿笋茎【`集作紫芋羮`】誓陪清梵末端坐学无生  

过化感寺昙兴上人山院　　前　人  

暮持笻竹杖相待虎溪头催客闻山响归房逐水流野花藂发好谷鸟一声幽夜坐空林寂松风直似秋  

过福禅师兰若　　　　　　前　人  

岩壑带松【`集作转防又作带茅`】迳云林隐法堂羽人飞奏乐天【`一作仙`】女跪焚香竹外峯偏曙藤隂水更凉欲知禅坐久行路长春芳  

春日上方即事　　　　　　前　人  

好读髙僧传时看辟谷方鸠形将刻杖殻用支牀栁色春山映梨花【`集作花明`】夕鸟藏北窓桃李下闲坐但焚香  

逰悟真寺　　　　　　　　前　人  

闻道黄金地仍依【`集作开`】白玉田掷山移巨石呪岭出飞泉猛虎同三迳愁猿学四禅买香燃緑桂乞火蹋红莲【`集作青莲`】草色摇霞上松声泛月边山河穷百二世界满三千梵宇聊凭览【`集作凭视`】王城遂渺然防陵才出树渭水欲连天逺县分朱郭孤城【`集作村`】起白烟望云思圣主披雾忆羣贤薄宦慙尸素终身拟尚谁言草庵客曽和栢梁篇  

登辨觉寺　　　　　　　　前　人  

竹迳连【`集作从`】初地莲峯出化城窻中三楚静【`集作尽`】林外【`集作上`】九江平嫩【`集作輭`】草承趺坐长松响梵声空居法云外观世得无生  

资圣寺送甘二　　　　　　前　人  

浮生信如寄薄宦夫何有来徃本无归别离方正【`集作此`】受桞色蔼春余槐隂清夏首不觉御沟上衔悲执杯酒  

别弟缙后登青龙寺望蓝田山  

前　人  

陌上新别离苍茫四郊晦登髙不见君故山复云外逺树蔽行人长天隐秋塞心悲宦逰子何处飞征盖蓝田山石门精舍二首　　　前　人  

落日山水好漾舟信归风翫寄【`集作竒`】不觉逺因以縁源穷遥爱云木秀初言【`集作疑`】路不同谁【`集作安`】知清流转偶与前山通  

二  

舍舟理轻防果然惬所适老僧四五人逍遥防松栢朝梵林未曙夜禅心【`集作山`】更寂道心及牧童世事问樵客暝宿长林下焚香卧瑶席涧芳袭人衣山月映石壁再寻畏迷误明发更登歴笑谢桃源人花红复来觌陪张丞相礼【`集作祠`】紫盖山涂经玉泉诸寺  

孟浩然  

望秩宣王命斋心待漏行青襟列胄子从事有叅卿五马寻归路防林指化城闻钟鹿门近照胆玉泉清皂盖依林【`集作松`】憇缁徒拥锡迎天堂【`集作宫`】上兠率沙界豁迷明欲就终焉志虽谋计未成【`集作先闻智者名`】人随逝水【`一作波`】没山逐【`一作欲`】覆船【`一作舟`】倾想像若在眼周流空复情【`集本添此四句`】谢公还欲卧谁与济苍【`集作羣`】生  

腊月八日于剡县石城寺礼拜  

前　人  

石壁开金像香山绕【`集作倚`】铁围下生弥勒见廻向一心归松竹【`集作竹栢`】禅庭古楼台世界稀夕岚増气色余照发光辉讲席邀谈柄泉堂施浴衣愿承功德水从此濯尘机  

题容山主【`二字集作融公`】兰若　　　前　人  

精舍买金地【`集作开`】流泉绕砌廻芰荷薰讲席松栢绕【`集作映`】香台法雨晴飞【`集作霏`】去天花昼下来一乗谈未了【`集作谈殊未已`】归骑夕阳催  

宿莱【`集作业`】师山房期丁大【`集作公`】不至  

前　人  

夕阳度西岭羣壑倐已松月生凉意【`一作夜凉`】风泉满清听樵人归欲尽磴【`一作烟`】鸟栖初定之子期未来孤宿【`集作琴`】候萝径  

同王九题就师山房　　　　前　人  

晩憇支公寺故人逄右军轩窓避炎暑翰墨动新文竹开窻里日【`集作竹蔽檐前日`】雨随堦下云周逰【`集作旋`】青隂遍吟卧夕阳曛江静榜【`集作棹`】歌歇溪深樵语闻归涂未忍去携手恋清芬  

陪姚使君题惠上人房　　　前　人  

带雪梅初暖含烟柳尚青来窥童子偈得听法王经防理知无我观空厌有形迷心应觉悟客思不【`集作未`】遑宁云门寺西六七里闻符公兰若最幽与薛八同  

造　　　　　　　　　　前　人  

谓余独迷【`一作逰`】方逄子亦在野结交指松栢问法寻兰若小溪劣容舟怪石屡惊马所居最幽絶所徃【`集作住`】皆静者宻篠夹路旁清泉流舍下【`集作云簇兴坐隅天空落阶下`】上人亦何问【`集作闻`】尘念都【`集作俱又作皆`】已舍四禅合真如一切是虚假愿承甘露润喜得惠风洒依止此【`集作依此托`】山门谁愿教【`集作谁知効`】丘也  

疾愈过龙泉寺精舍呈易业二公  

前　人  

亭午闻山钟起行散【`集作送`】愁疾寻林采芝去转谷【`集作谷转`】松翠宻旁见精舍开长廊饭僧毕石梁【`集作渠`】流雪水金鸟【`集作子又作鸟`】曜霜橘竹房思旧逰过憇终永日入洞窥石髓傍崖采蜂蜜日暝辞逺公虎溪相送出  

山寺　　　　　　　　　　杜　甫  

野寺残僧少山园细路髙麝香眠石竹鹦鹉啄金桃乱石通人过悬崖置屋牢上方重阁晩百里见纎毫奉和裴十四廸新津山寺寄王侍郎【`即王蜀州`】  

前　人  

何限倚山木吟诗秋叶黄蝉声集古寺鸟影度寒塘风物悲逰子登临忆侍郎老夫探赏【`集作典`】日随意宿僧房题忠州龙兴寺所居院壁　　前　人  

忠州三峡内井邑聚云根小市常争道【`集作米`】孤城早闭门空看过客泪莫覔主人恩淹泊仍愁虎深居頼独园宿赞公房【`东京大云寺主谪此安置`】　　　前　人  

杖锡何来久【`集作此`】秋风已飒然雨荒深院菊霜倒半池莲放逐宁亏【`集作违`】性虚空不离禅相逄成夜宿陇月向人圆  

上兠率寺　　　　　　　　前　人  

兠率知名寺真如防法堂江山有巴蜀栋宇自齐梁庾信哀虽久何颙好不防白牛连逺近且欲上慈航  

秦州杂诗　　　　　　　　前　人  

秦州城北寺胜迹隗嚣宫苔藓山门古丹青野殿空月明垂叶露云逐度溪风清渭无情极愁时独向东  

法镜寺　　　　　　　　　前　人  

身危适他州勉彊终劳苦神伤山行深愁破崖寺古婵娟碧藓【`集作鲜`】净萧槭寒箨聚洄洄石根水冉冉松上雨泄云防清晨初日翳复吐朱甍半光烱户牖粲可数拄防防前期出萝已亭午防防子规呌微迳不敢【`集作复`】取  

同诸公登慈恩寺塔　　　　前　人  

髙标跨苍天【`一作穹`】烈风无时休自非旷士懐登兹飜百忧方知象教力立【`集作足`】可追防搜仰穿龙虵窟始惊【`集作出`】枝撑幽七星在北户河汉声西流羲和鞭白日少昊行清秋秦山忽破碎泾渭不可求俯视但一气焉能辨皇州廻首呌虞舜苍梧云正愁惜哉瑶池宴【`集作饮`】日晏昆仑丘黄鹄去不息哀鸣何所投君看随阳鴈各有稻粱谋  

秋夜宿龙门香山寺奉寄王方城十七丈国莹上人从弟防成令问　　　李　白  

朝发汝海东暮栖龙门中水寒夕波急木落秋山空望极九霄逈赏幽万壑通目浩沙上月心清松下风玉斗生网户银河耿花宫兴在趣方逸欢余情未终鳯驾忆王子虎溪懐逺公桂枝坐萧瑟棣华不复同流恨寄伊水盈盈焉可穷  

流夜郎永华寺寄浔阳羣官　前　人  

朝别凌烟楼贤豪满行舟暝投永华寺賔散予独醉愿借九江流添成万【`一作两`】行泪写意寄庐岳何当来此地天命有所悬安得苦愁思  

庐山东林寺夜懐　　　　　前　人  

我寻青莲宇独往谢城阙霜清东林钟水白虎溪月天香生虚空天乐鸣不歇宴坐寂不动大干入毫发湛然真心旷刼断出没  

题逺公经台　　　　　　　祖　咏  

兰若无人到真僧出复稀苔侵行道席云湿出禅衣涧【`一作溪`】防縁香案山蝉噪竹扉世间长不见宁止暂防归和荐福寺英公新构禅堂　　丁僊芝  

上人久弃世中道自防筌寂照出羣有了心清众縁所成于此地筑馆开青莲果药罗砌下烟虹垂户前呪中洒甘露指处流香泉神逺日无事体清宵不眠枳开庐山法松入汉阳禅一枕四山外虚舟常浩然  

宿开善寺赠陈十六　　　　髙　适  

驾车出人境避暑投僧家徘徊龙象侧如见香林花读书不及经饮酒还胜茶知君悟此理所未披袈裟谈空防外物持诫破诸邪则是无心地相知【`集作相看`】唯月华  

发广陵栖灵寺塔　　　　　前　人  

淮南富登临兹塔信竒最直上造云族凭虚纳天籁逈然碧海西独立飞鸟外始知髙兴尽适与赏心防连山黯吴门乔木吞楚塞城池满窻下物华【`集作象`】归掌内逺思驻江帆暮晴结春霭轩车疑蠢动造化资大块何必了无身然后知所退  

登福先寺上方然公禅室　　蔡希寂  

名都标佛刹万构临河干举目上方峻森森青翠攅步登诸刼尽忽造浮云端当暑敞扃闼【`一作扁闼防`】却嫌絺绤寒禅房最髙顶静者殊闲安踈雨向空城数峯帘外盘午钟振衣坐招我同一飡真味杂饴露众香唯兰晩来偃俛茶果仍留欢  

题鹤林寺　　　　　　　　綦毋潜  

道门【`集作林`】隐形胜向背临层霄【`集作行法桥`】松覆山殿冷花蔵溪路遥寳幡挂焰焰明灯烧迟日半空谷春风连上潮少凭【`集作适`】水木兴蹔忝【`集作添又作令`】身心调愿谢携手客兹山禅诵饶  

题栖霞寺　　　　　　　　前　人  

南山势廻合灵境依此住殿转云崖隂僧探石泉渡龙虵争翕习神鬼皆宻防万壑奔道塲羣峰向防树天花飞不着水月白成路今日观我身归心复何处  

登天竺寺　　　　　　　　前　人  

郡有化城最西穷叠嶂深松门当涧口石路在峰心幽见夕阳霁髙逢暮雨隂佛身瞻绀发寳地践黄金云向竹溪尽月从花洞临因物成真悟遗世在兹【`集作孤`】岑  

宿龙兴寺　　　　　　　　前　人  

香刹夜防归松青古殿扉灯明方丈室珠系比丘衣白月传心净【`集作静`】青莲喻法微天花落不尽处处鸟衔飞题净林【`集作招隐`】寺山顶禅院　　前　人  

招提此山顶下界不相闻塔影挂清汉钟声扣【`集作和`】白云观空静室掩行道众香焚且驻西来【`集作束`】驾人天日未曛  

题招隠恂【`集作绚`】公房　　　　前　人  

开士度人久空山花雾深徒知宴坐处不见有为心兰若门对壑田家路隔林还言澄【`集作证`】法性归去比黄金  

过上人兰若　　　　　　　前　人  

山头禅室挂僧衣窻外无人溪鸟飞黄昏半在山下路却听钟【`集此作松`】声连翠微  

题石窟寺即魏孝文之所置　宋　昱  

梵字开金地香龛凿铁围影中羣象动空里众灵飞帘【`一作檐`】牖笼朱旭房廊挹翠防瑞莲生佛步寳树挂天衣邀福功虽在兴王代久非谁知云朔外更覩化胡归  

题破山寺后禅院　　　　　常　建【`见文粹`】  

清晨入古寺初日曜【`一作朗`】髙林竹迳通幽处禅房花木深山光恱鸟性潭影空人心万籁此都寂但余钟磬音  

过香积寺　　　　　　　　王昌龄  

不知香积寺数里入云峰古木无人径空山何处钟泉声咽危石日色冷青松薄暮空潭曲安禅制毒龙与苏卢二员外期逰丈八寺而苏不至因有此  

作　　　　　　　　　　前　人  

共仰头陁行能防世谛情廻看防树阙相去一牛鸣法向空林说心随寳地平手巾花叠净香帔稻畦成问道邀同舍相期宿化城安知不来往翻得似无生  

洛阳尉刘晏与府县诸公茶集天宫寺岸道人  

房　　　　　　　　　　前　人  

良友呼我宿明月悬天宫道安风尘外洒扫青林中削去府县理豁然神机空自从三湘还始得今夕同旧居太行北逺官沧海东各有四方事白云处处通  

香积寺礼万廻平等二圣僧塔  

前　人  

俱无御化来借有乗化归如彼防塔内孰能知是非愚也骇苍生圣哉为帝师当时特世出不由天地资万廻主此方平等性无违今我一礼心亿刼同不移萧萧松栢下诸天来有时  

宿天竺寺　　　　　　　　陶　翰  

松栢乱岩石西山微径通天关一峰见宫阙生虚空正殿倚霞【`一作峯`】壁千楼【`集作上方`】标石丛夜来猿鸟静钟梵响云中峰翠映湖月泉声乱溪风心超诸境外了与悬解同明发气候改起视长崖东湖色浓荡瀁海光渐朦胧葛僊迹尚在许氏道犹崇独往古今事幽懐期二公  

登庐山峰顶寺　　　　　　刘眘虚  

孤峰临万象秋风气何清髙庭际南郡出林端西明【`一作庭际南郡出林端西江明`】山门二缁叟振锡闻幽声心照有为界业悬前后生徒【`一作虽`】知真机静尚与爱网并方首金门路未遑叅道情  

## 文苑英华卷二百三十五

宋　李昉等　编寺院三【`塔附`】  

刘长卿十首　　　　李颀二首  

崔曙一首　　　　　张谓二首  

岑参五首　　　　　包佶一首  

李嘉祐四首　　　　皇甫曾三首  

皇甫冉三首　　　　张继一首  

韩翃四首　　　　　褚朝阳一首  

郎士元二首　　　　顾况四首  

耿纬三首　　　　司空曙六首  

冷朝阳二首　　　　李益二首  

李端四首　　　　　畅当一首  

过隠空和尚故居　　　　　刘长卿  

自从飞锡去人到沃州稀林下期何在山中春独归蹋花寻旧径映竹掩空扉寥落东峰上犹堪静者依【`以下九篇并见集本`】  

秋夜雨中诸公过灵光寺所居  

前　人  

晤语青莲合重关闭夕隂向人寒烛静带雨夜钟深流水从他事孤云任此心不能捐斗粟终日愧瑶琴秋夜北山精舍观体如师梵　前　人  

焚香奏仙呗向夕遍空山清切兼秋逺威仪对月闲静分岩响答散逐海潮还幸得风吹去随人到世间自道林寺西入石路至麓山寺过法崇禅师故  

居　　　　　　　　　　前　人  

山僧候谷口石路扫【`集作拂`】莓苔深入泉源去遥从树杪廻涂随青霭散钟过白云来野雪空斋掩岚【`集作山`】风古殿开桂寒知自发松老问谁栽惆怅湘江上何人更渡杯  

登思禅寺题上方　　　　　前　人  

西峰上方处台榭隠朦胧【`集作上方幽且暮台殿隠朦胧`】逺磬秋山里青【`集作清`】猿古木中众溪连竹路诸岭共松风傥许栖林下甘成白首翁  

宿北山于禅寺【`集作兰若二字`】　　　前　人  

上方鸣夕磬林下一僧还宻行传人少禅心对虎闲青松临古路白月满寒山旧识窻前桂经霜更待攀集梁耿开元寺所居院　　　前　人  

到君幽卧处为我扫莓苔花雨晴天【`集作无时`】落松风终日来路经深竹过门向逺山开岂得长髙枕中朝正用才将赴岭外留题萧寺逺公院寺即梁朝萧内史  

创　　　　　　　　　　前　人  

竹房遥闭上方幽苔藓【`集作径`】苍苍访昔防内史旧山空日暮南朝古木向人秋天香月色同【`集作空`】僧室叶落猿啼访【`集作送又作傍`】客舟此去播迁明主意白云何事苦【`集作欲`】相留  

陪元侍御【`集作郎`】逰支硎山寺　前　人  

支公去己久寂寞龙华防古木闲空山苍然暮相对林峦非一状水石有余态宻竹藏晦明群峰争向背峰峰带落日步步入青霭香气空翠中猿声暮云外留连南台客想像西方内因逐溪水还观心两无碍  

登扬州栖【`集作西`】灵寺塔　　　前　人  

化塔凌虚空雄规压川泽亭亭楚云外千里看不隔遥对黄金台浮辉乱相射盘梯【`一作根`】接元气半壁栖夜宅【`集作魄`】稍登诸级尽若骋排霜【`集作霄`】翮向是沧波人巳为青云客雨飞千拱霁日在万家夕鸟处髙却低天涯逺如廹江流入空翠海峤现微碧向暮期下来谁堪复行役  

无名上人东林禅居　　　　李　颀  

草堂毎多暇时谒山僧门所对但群木终朝无一言我心爱流水此地临清源含吐山上日蔽亏松【`一作云`】外村孤峰隔身世百衲老寒暄禅户积朝雪花龛来暮猿顾余守耕稼十载隠田园萝篠慰春波岩潭恣讨论泄云岂知限至道莫探元且愿啓开籥于焉微尚存  

宿香山寺石楼　　　　　　前　人  

夜宿翠防半髙楼闻暗泉渔舟带逺火山磬发孤烟殿壮【`一作衣拂`】云松外门清河汉边峰峦低枕席世界接人天霭霭花出雾辉辉星映川东林曙鸎满惆怅欲言旋宿大和尚塔赠如上人兼呈常孙二山人  

崔　曙  

支公己寂灭影塔山上古更有真僧来道场救诸苦一乘防妙法寓宿清净土身心能自观色相了无取森森松映月漠漠云近户岭外飞雪明夜来前山雨燃灯见栖鸽作礼闻信皷晓霁南轩开秋华净天宇愿言出世尘谢尔申及甫  

同诸公逰云公禅寺　　　　张　谓  

共许寻鸡足谁能惜马蹄长空净云雨斜月半虹蜺檐下千峯转窻前万木低看山寻径逺听鸟入林迷地与喧卑隔人将物我齐不知樵客意何事武陵溪  

长沙失火后戏题莲花寺　　前　人  

金园寳刹半长沙烧刼旁延一万家楼殿总随烟焰尽火中何处有莲花  

同崔三十侍御灌口夜宿报恩寺  

岑　参  

闻君寻野寺夜【`一作便`】宿支公房溪月冷深殿江云拥廻廊燃灯松林静煑茗柴门香胜事不可接相思幽兴长雪后与群公过报【`集作慈`】恩寺　前　人  

乘兴忽相招僧房暮与朝雪融防树湿纱闭一灯烧竹林山低塔藤间院接【`集作隔`】桥归家好欲懒俗虑向来销上嘉州青衣山中峯题惠净上人幽居寄兵部  

杨郎中　　　　　　　　前　人  

青衣谁开凿独在水中央浮舟一跻攀侧迳縁穹苍絶顶诣髙僧豁然登上方诸岭一何小三江奔茫茫兰若向西开峨嵋正相当猿鸟乐幽磬松萝泛天香江云入袈裟山月吐绳床早知清净理人乃机心防尚少名宦拘聿来夷獠乡吾友不可见郁为尚书郎早嵗爱丹经留心向青囊眇眇云智逺幽幽海懐长胜赏难与俱引领遥相望为政愧无术分忧幸时康君子满天朝老夫忆沧浪况值庐山逺抽簮归法王  

登嘉州凌云寺作　　　　　前　人  

寺出飞鸟外青峯戴朱楼抟壁跻半空喜得登上头始知宇宙濶下看三江流天晴见峨嵋如向波上浮迥旷烟景豁隂森防柟稠愿割区中縁永从尘外逰廻风旋虎穴飞雨当龙湫僧房云蒙蒙夏月寒飕飕廻合俯近郭寥落见逺舟胜槩无端倪天宫可淹留一官讵足道欲去令人愁  

终南云际精舍寻法澄上人　前　人  

昨夜云际宿适从西风廻不见林中僧微雨潭上来诸峯皆晴翠秦岭独不开石皷有时鸣秦王安在哉水深断山口吼沬相喧豗喷壁四时雨傍村终日雷北瞻长安道日夕生尘埃若访张仲蔚衡门映蒿莱  

防山逢信公所居　　　　　包　佶  

遥礼前朝塔防闻后夜钟人间第四祖云里一防峯积雪封苔迳多年亚石松传心不传法谁可继髙踪奉陪韦润州防鹤林寺　　　李嘉祐  

按文苑英华共有二诗并题作奉陪韦润州防鹤林寺今观李嘉祐集其一篇乃是润州杨别驾宅送蒋侍御收兵归扬州诗兼巳收入第二百七十一卷送行门中英华误抄于此姑存其目  

奉陪韦润州防鹤林寺　　　前　人  

野寺江城近防旌五马过禅心超忍辱梵语问多罗松竹闲僧老云烟晩日多【`集作和`】寒塘归路转清磬隔微波  

同皇甫侍御题荐福寺一公房  

前　人  

虚室独焚香林空静磬长闲窥数竿竹老在一绳床啜茗翻真偈燃灯继夕阳人归逺相送步履出廻廊  

题道防上人竹房　　　　　前　人  

诗思禅心共竹闲任他流水向人间手持如意髙窻里斜日江边【`集作沿江`】千万山  

奉和陪韦中丞使君防鹤林寺  

皇甫曽  

古寺传灯久层城闭阁闲香花同法侣旌斾入深山寒磬虚空里孤云起灭间谢公忆髙卧徒望【`集作仰`】欲东【`集作防`】还  

赠吴门邕上人院　　　　　前　人  

春山临【`集作唯`】一室独坐草萋萋身寂心成道花开鸟自啼细泉松迳里返景竹林西晩与门人别依依出虎溪  

此诗二百十九卷重出今己削去  

题普门上人房　　　　　　前　人  

支公身巳老长在沃州多慧力堪传教禅功久伏魔云山随坐夏江草伴头陁借问廻【`一作明`】心者贤愚去防何  

题昭上人房　　　　　　　皇甫冉  

沃州传教后百衲老空林虑尽朝昏磬禅随坐卧心鹤飞湖草逈门闭野云深愿【`一作地`】与天台接中峯早晩寻招隠寺送阎判官还江州　　前　人  

离别那逄秋气悲东林更作上方期共知客路浮云外暂爱僧房坠叶时长江九人归少寒岭千重雁度迟借问浔阳在何处毎看潮落一相思  

詶裴补阙吴寺见寻　　　　前　人  

东林初结构巳有晩钟声窻户背流水房廊半架城逺山重叠见芳草浅深生毎与君携手多烦长老迎  

安公房问法　　　　　　　张　继  

流年一日复一日世事何时是了时试向东林问禅伯遣将心地学瑠璃  

同中书刘舍人题青龙上房　韩　翃  

西掖归来后东林静者期逺峯春雪里寒竹暮天时笑问【`集作从疑`】金人偈闲听寳月诗更怜茶兴在【`一作药兴`】好出下方迟  

题荐福寺衡岳炼师房　　　前　人  

春城乞食还髙论此中闲僧腊阶前树禅心江上山踈帘看雪卷深户映花关晩送门人出钟声杳霭间【`又集作瞑霭间`】  

题僧房　　　　　　　　　前　人  

披衣闻客至闗锁此时开鸣磬夕阳尽卷帘秋气【`集作色`】来名香连竹迳清梵出花台身在心无住他方到防廻  

题青龙寺澹然师房　　　　前　人  

防林彼上人诗兴转相亲竹里经声晩门前山色春卷帘苔防净下筯药苖新记取无生理归来问此身  

题少室山寺　　　　　　　褚朝阳  

飞阁青霞里先秋独早凉天花映牕近月桂拂檐香华岳三峯少黄河一带长空间指归路烟际有垂杨  

酬王季友秋夜宿露台寺见寄  

郎士元  

石林精舍虎溪中夜扣禅扉忆逺公月在上方诸品静心持半法【`一作偈`】万縁空苍苔古道行应徧落木寒泉听不穷更忆防峯最髙顶此心期与故人同  

柏林寺南望　　　　　　　前　人  

溪上遥闻精舍钟泊舟微径渡深松青山霁夜云犹在尽出西南四五峯  

鄱阳大云寺一公房　　　　顾　况  

尽日陪防处斜晖竹院清定中观有漏言下证无生色界聊传法空门不用情欲知相去近钟皷两闻声  

题歙山栖霞寺　　　　　　前　人  

明徴君旧宅陈后主题诗迹在人亡处山空月满时寳缾无破响道树有低枝巳是伤离客仍逄靳尚祠  

经废寺　　　　　　　　　前　人  

不知何世界有处似南朝石路无人扫松门被火烧断幡犹挂刹故板尚搘桥数卷残经在多年字欲销  

独防青龙寺　　　　　　　前　人  

春风入香刹暇日独防衍旷然莲花台作礼月光靣乗兹第八识出彼超二见摆落区中縁无边广愿长廊朝雨毕古木时禽啭积翠暖遥原杂【`集作离`】英纷似霰鳯城腾月窟龙首横天堰蚁步避危阶蝇飞响深殿大通智胜佛防刼道场现  

题庄上人房【`巳见二百二十二卷`】　　　耿　湋  

废庆寳寺　　　　　　　　前　人  

黄叶前朝寺无僧寒【`一作闲`】殿开池晴出暴松暝鹤飞廻古井碑横草隂廊画杂苔禅宫亦销歇尘世转堪哀  

雨中宿义兴寺　　　　　　前　人  

遥夜宿东林虫声阶草深髙风初落叶多雨未归心家国身犹负星霜鬓己侵沧洲纵不去何处有知音早春逰报【`集作慈`】恩寺南池　　司空曙  

山【`集作出`】寺临池水春愁望逺生踏桥逢鹤起寻竹值泉横新桞丝犹短柔【`集作轻`】苹叶未成还如虎溪上日暮伴僧行  

送曹三原猗逰山寺　　　　前　人  

山踏青芜尽凉秋古寺深何时得莲叶此夜更闻琴穷水云同穴过僧虎共林慇懃如念我遗尔挂冠心宿青龙寺故昙上人院　　　前　人  

年深宫院在旧客自相逢闭户临寒竹无人有夜钟降龙今巳去巢鹤竟何从坐见繁星晓凄凉识旧峯秋喜卢纶同宿寺【`己见二百十七卷`】　前　人  

题灵云寺　　　　　　　　前　人  

春山古寺绕沧波石磴盘空鸟道过百丈金身开翠殿万龛灯焰隔烟萝云生客到侵衣湿花落僧禅覆地多不与方袍同结社下归尘世竟如何  

题暕上人院　　　　　　　前　人  

闭门不出自焚香拥褐看山嵗月长雨后緑苔生石井秋来黄叶徧绳床身闲何处无真性年老曽来【`集作言`】隠故乡更说本师同学在防时携手向【`集作见`】衡阳  

同张深秀才逰华岩寺　　　冷朝阳  

同逰云外寺渡水入禅闗立扫窻前石坐看池上山有僧飞锡到留客话松间不是縁名利好来长伴闲  

宿栢岩寺　　　　　　　　前　人  

幽寺在岩中行唯一迳通客吟孤峤月蝉噪数枝风秋色生苔砌泉声入梵宫吾师修道处不与世间同  

入南山至金师兰若　　　　李　益  

木落水归壑寂然无始心南行有真子被褐息山隂石路瑶草散松门寒景深吾师亦何受自起定中吟与王楚同登青龙寺上方　　前　人  

连冈出古寺流睇移芳防鸟没汉诸陵草平秦故殿摇光浅深树拂木参差鷰春心断易迷逺目伤难徧壮日各轻年暮年方自见  

同皇甫侍御题惟一上人房　李　端  

焚香居一室尽日见空林得道归【`集作轻`】年暮安禅爱夜深东西皆是梦存殁岂闗心唯羡诸童子通【`集作持`】经在竹隂  

同裴员外宿荐福寺僧舍　　前　人  

潘安秋兴动凉夜宿僧房倚杖云离月垂帘竹有霜暗【`集作廻`】风生逺迳坠【`集作堕`】叶飒长廊一与交亲防空贻别后伤  

宿深上人院【`集作房`】听逺泉　　前　人  

泉声宜逺听入夜对支公断絶来方尽潺湲咽又通何年出石下防里在山中君【`集作若`】问穷源处禅门【`集作心`】与此同  

题云际寺凖公房　　　　　前　人  

髙僧居处似天台锡杖铜缾对緑苔竹巷雨晴新鸟啭山房日午老人来园中鹿过椒枝动潭底龙防水沬开独夜燃香礼遗像空林月没始应廻  

宿报恩寺精舎　　　　　　畅　当  

钟梵送沉景星多露渐光风中兰靡靡月下树苍苍夜殿若山横深松如涧凉羸然虎溪子迟我一虚床杳杳空寂舍蒙蒙莲桂香拥褐依西壁纱灯霭中央  

## 文苑英华卷二百三十六

宋　李昉等　编寺院四【`塔附`】  

卢纶八首　　　　　韦应物七首  

严维三首　　　　　戴叔伦二首  

崔峒六首　　　　　权德舆二首  

戎昱一首　　　　　李涉二首  

张晕一首　　　　　李正封二首  

罗烱一首　　　　　朱放二首  

徐嶷一首　　　　　房融一首  

刘三复一首　　　　于鹄三首  

陈润一首　　　　　朱长文一首  

释灵一八首　　　　释皎然十首  

王建二首  

春日陪李庶子遵善寺东院晓望  

卢　纶  

映竹水横【`集作田`】分当山起雁群阳峯髙对寺隂井下通云雪尽【`集作昼`】唯逢鹤花时此见君由来禅诵地多有诸公文  

宿澄【`集作程`】上人院　　　　　前　人  

竹牕闻逺水月出似溪中香覆经年火幡飘后夜风性昏知道晩学浅喜【`一作岂`】言同一悟归身处何山路不通  

同崔峒慈恩寺避暑　　　　前　人  

寺凉髙树合卧石緑云中伴鹤慙仙侣依僧学老翁鱼沉荷叶露鸟散竹林风始悟尘居者应将大宅同  

题云际寺上方　　　　　　前　人  

松髙萝蔓轻中有石床平下界水长急上方灯自明空门不易启初地本无程廻步忽山尽万縁从此生  

寳泉寺送李益端公归邠宁幕  

前　人  

参差岩嶂东云日晃龙宫石净非因雨松凉不为风恋泉将鹤并偷果与猿同眼界尘虽染心源蔽【`一作路`】巳通莲花国何限贝叶字无穷早晩登麟阁兹门欲付公  

登西【`集作栖`】岩寺　　　　　　前　人  

林香雨气新山寺緑无尘遂结云外侣【`集作赏`】共逰天上春鹤鸣金阁丽僧话【`集作语`】竹房隣待月水流急惜花风起频何方非壊境此地有归人廻首空门外皤然一幻身  

宿定陵寺【`寺在陵内`】　　　　　　前　人  

古塔荒台出禁墙磬声初尽漏声长云生紫殿幡花湿月照青山松栢香禅室夜闻风过竹【`一作烛`】奠筵朝启露霑裳谁悟威灵同寂灭更堪砧杵发昭阳  

夜投丰德寺谒海【`集作液`】上人　前　人  

半夜中峯有磬声偶寻樵者问山名上方月晩【`集作日晓`】闻僧话【`一作语`】下路林踈见客行野鹤巢边松最老毒龙潜处水偏清愿得逺公知姓字焚香洗鉢过浮生  

逰开元精舍　　　　　　　韦应物  

夏衣始轻体逺【`集作逰`】步爱僧居果园新雨后香台照日初緑隂生昼寂孤花表春余符竹方为累形迹一来踈  

寓居永定精舍　　　　　　前　人  

政拙忻罢守闲居初理生家贫何由往梦想在京城野寺霜露月晨兴覉旅情聊租二顷田方课子弟耕眼暗文字废身闲道心清【`集作精`】即与人羣逺岂为【`集作谓`】是非婴  

与卢陟同逰永定寺北池僧舍【`集作斋`】  

前　人  

竹迳【`集作宻竹`】行已逺子规啼更深緑池芳草气寒斋春树隂暗丝【`集作晴蝶`】飘兰径防蜂绕花心不遇君携手谁复此幽寻  

荅河南李士巽题香山寺　　前　人  

洛都逰宦日少年携手行投杯起芳席总辔振华缨关塞有佳气岩开伊水清攀林憇佛寺登髙望都城蹉二十载世务各所营兹赏长【`一作常`】在梦故人安得并前嵗守九江恩召赴咸京因涂再登歴山河属晴明寂寞僧侣少苍茫林木成墙宇或崩剥不见旧题名旧逰况沉没独此泪交横交横谁与同书壁贻友生今兹守吴郡绵思方未平子复经陈迹一感我深情逺蒙恻怆篇中有金玉声反覆终难答金玉尚为轻  

蓝田【`集作岭`】精舍　　　　　　前　人  

石壁精舍髙排云聊直上佳防惬始愿防险得前赏崖倾景方晦谷转川如掌緑林含萧条飞阁起敞道人上方至深夜还独徃月落群山隂天秋百泉【`一作聚`】响所嗟累己成安得长偃仰  

澄秀上座院　　　　　　　前　人  

缭绕西南隅鸟声转幽静秀公今不在独礼髙僧影林下器未收何人适煑茗  

行寛禅师院　　　　　　　前　人  

北望极长廊斜扉映丛竹亭午一来寻院幽僧亦独唯闻山鸟啼爱此林下宿  

奉和独孤中丞逰云门寺作　严　维  

絶壑开花界耶溪极上源光辉三独【`一作石`】座登陟五云门深木鸣驺驭晴山曜武贲乱泉亲坐卧踈磬发朝昏苍翠新秋色莓苔积雨痕上方防度鸟后夜听吟猿异迹焚香对新诗酌茗论归来还舍俗诸老莫攀辕奉和皇甫大夫夏日逰花岩寺【`时大夫昆季同行`】  

前　人  

初地花岩防王家少长行到宫龙节驻礼塔雁行成莲界千峯静梅天一雨清禅庭未可恋圣主寄苍生  

宿法华寺　　　　　　　　前　人  

一夕雨沉沉哀猿万木隂天龙来防法长老宻防心鱼梵空山静纱灯古殿深无生久巳学白髪浪相侵  

逰清溪兰若【`兼隠者旧居`】　　　　戴叔伦  

西防叠嶂防千重秀色孤标此一峯丹灶久闲荒宿草碧潭深处有潜龙灵仙巳去空岩室【`一作穴`】到客唯闻古寺钟逺对白云幽隠在年年【`一作年时`】不离旧杉松  

题武当逸禅师兰若　　　　前　人  

我生本似逺行客况是乱时多病身经山渉水向何处羞见竹林禅定人  

宿禅智寺上方演大师院　　崔　峒  

石床【`一作林`】髙防许金刹在中峯白日空山梵清【`一作晴`】霜后夜钟竹牕廻翠壁苔径入寒松幸接无生法疑心怯所从  

题空山人石室　　　　　　前　人  

早晩悟无生头陁不到城云山知夏腊猿鸟见修行地僻无溪路人寻逐水声年年深谷里谁识逺公名  

登蒋山开善寺　　　　　　前　人  

山殿秋云里香烟出翠微客寻朝磬食【`一作至`】僧背夕阳归下界千门见前朝万事非防心兼送目葭菼暮依依  

题崇福寺禅院　　　　　　前　人  

僧家更无事扫地与焚香清磬度山翠闲云来竹房身心尘外逺嵗月坐中长向晩禅室闭无人空夕阳  

题兰若　　　　　　　　　前　人  

絶顶茅庵老此生寒云孤木独经行世人那得知幽迳遥向青峯礼磬声  

秋夜【`前篇作晩`】招隠寺东峯茶宴送内弟  

前　人【`前篇作李嘉祐`】  

与沈十九拾遗同逰栖霞寺上方夜于亮上人  

院防宿二首　　　　　　权德舆  

蹑山标胜絶暇日谐想瞩萦纡松路深缭绕云岩曲重楼迥树杪古像凿山腹人逺水木清池【`集作地`】深兰桂馥层台耸金碧絶顶摩浄緑下界诚可悲南朝纷在目焚香入古殿待月出深竹稍觉天籁清自伤人世促宗雷此相遇偃放随【`集作从`】所欲清论月轮【`集作松枝`】低闲吟茗花熟一生如土梗万虑相桎梏永愿事潜师穷年此栖宿  

二  

偶来人境外心赏幸随君古殿烟霞夕深山松桂薰岩花防寒溜石磴扫春云清浄诸天近諠尘下界分名僧康寳【`一作保`】月上客沈休文共宿东林夜清猿彻曙闻  

题招提寺　　　　　　　　戎　昱  

招提精舍好石壁向江开山影水中尽松声天上来一灯传嵗月深殿【`一作院`】长莓苔日暮防林磬泠泠送客廻  

题鹤林寺上方　　　　　　李　涉  

终日昏昏醉梦间忽闻春尽强登山因过竹院【`一作寺`】逢僧话又得浮生半日闲  

重过文上人院　　　　　　前　人  

南随越鸟北燕鸿松月三年别逺公无限心中不平事一宵清话又成空  

题栖霞寺　　　　　　　　张　晕  

跻险入幽林翠微含竹殿泉声无休歇山色时隠见潮来杂风雨梅落成霜霰一从方外防顿觉尘心变夏逰招隠寺暴雨晩晴　　　李正封  

竹栢清风过【`一作风雨`】萧踈台殿凉石渠防奔溜金刹照頽阳鹤飞岩烟碧鹿鸣涧草香山僧隠【`本作引`】清梵幡盖绕廻廊  

禅门寺暮钟　　　　　　　前　人  

簨簴髙悬于阗钟黄昏发地殷龙宫防人忆到嵩山夜叠阁连楼满太空  

行县至浮查寺　　　　　　罗　炯  

三十年前此布衣鹿鸣西上虎符归行时賔从光前事到处松杉长旧围野老竞遮官道拜沙鸥遥避隼旟飞春风一宿瑠璃地自有泉声惬素机  

逰石涧寺　　　　　　　　朱　放  

闻道幽深石涧寺不逄流水亦难知莫道山僧无伴侣猕猴【`一作猴猿`】长在古松枝  

题竹【`集作鹤`】林寺　　　　　　前　人  

嵗月人间促烟霞此地多殷勤竹林寺能【`集作更`】得防防过  

宿洌上人房　　　　　　　徐　嶷  

浮生不定若蓬飘林下真僧偶见招觉后始知身是梦更闻寒雨滴芭蕉  

逰始兴广胜寺果上人房　　房　融  

零落嗟残命萧条托胜因方烧三界火遽洗六情尘隔岭天花发凌空月殿新谁令故乡思【`一作谁怜乡国思`】从此学分身  

寺居清晨　　　　　　　　刘三复  

髙枕对晓月衣巾清且凉露华朝未晞滴沥含灵【`疑作虚`】光隔竹闻汲井开扉见焚香幽心感衰病结念依法王青冥早云飞杳眇空鸟翔此情皆有释悠然知所防  

题栢台寺【`巳见二百二十一卷`】　　　　于　鹄  

题宇文裔山寺读书院　　　前　人  

读书林下寺不出动经年书阁通【`集作草阁连`】僧院山厨共石泉雪【`集作云`】庭无履迹龛壁有灯烟年少今头白删诗到防篇  

温泉僧房　　　　　　　　前　人  

云里前朝寺修行独防年山村无施食盥漱亦安禅古塔巢溪鸟深房闭谷泉自言僧入室知处梵王天  

登西灵塔　　　　　　　　陈　润  

塔庙出招提登临碧海西不知人意逺渐觉鸟飞低稍与云霞近如将日月齐迁乔未得意徒欲蹑云梯  

题虎丘山西寺　　　　　　朱长文【`一作朱长云`】  

王氏家山昔在兹陆机为赋陆云诗青莲香匝东西宇日月与僧无尽时  

静林精舍【`梁武帝隠所巳见一百六十六卷`】　释灵一  

自大林与韩明府归郭中精舍作  

前　人  

野客同舟檝相携复一归孤云【`集作孤烟`】生暮景逺岫带春晖不道还山是谁云向郭非禅门有通隠喧寂共防机  

酬皇甫冉将赴无锡于云门寺赠别  

前　人  

湖南通古寺来徃意无涯欲适云门路千峯到若耶春山子敬宅古木谢敷家自可长偕隠那言【`集作堪`】相去賖此诗二百四十四卷重出今巳削去注异同为一作  

再还宜丰寺　　　　　　　前　人  

再寻招隐地重防宿心期樵客问归日山僧记别时野云隂逺甸秋水涨前池勿谓探形胜吾今不好竒  

题东兰若　　　　　　　　前　人  

上人禅室路徘徊万木清隂向日开寒竹影侵行迳石秋风烟入诵经台闲云不系从舒卷狎鸟无机任徃来更惜片阳谈妙理归时莫待暝钟催  

将出宜丰寺留题山房　　　前　人  

池上莲荷不自开山中流水偶然来若言聚散定由我未是回时那得回  

题王僧院　　　　　　　　前　人  

虎溪闲月引相过带雪松枝挂薜萝无限青山行欲尽白云深处老僧多  

宿静林寺　　　　　　　　前　人  

山寺门前多古松谿行欲到己闻钟中宵引领寻髙顶月照云峯凡防重  

宿吴匡山破寺　　　　　　释皎然  

防峯百战后真界满尘埃蔓草縁空壁悲风起故台野花寒更发山月暝还来何事池中水东流独不回【`髙僧诗载皎然咏废寺云武原遗迹在真界积尘埃残月生秋水悲风吹故台居人今巳尽栖鸽暝还来不到无生理应堪赋七哀与前诗畧同今附于此`】  

寒食日集报德寺解公房【`一作寒食日同陆处士行报德寺宿`】  

前　人  

欲问章陵寺【`一作古寺章陵下`】支【`一作潜`】公住防年乱山春霭里微迳古松边【`一作安心生软草灌顶引春泉`】寂寂传灯地寥寥禁火天世人【`一作间`】多暗室白日为谁圆【`一作悬`】  

一作皆嵗时杂咏  

奉和卢使君防平防朝阳山寺临太湖【`时在郭不得往`】  

前　人  

仁祠当絶境明牧蹑灵踪欲到清凉地初闻断续钟城中归路在湖上碧山重水照千花界云开七叶峯寒芳艾绶满空翠白纶浓逸韵知难继佳防恨不逢仍闻抚禅石为我久从容  

秋日遥和卢使君防柯山寺宿歇上人上方论  

湼槃经大义　　　　　　前　人  

江郡当秋景期将道者同迹髙连【`一作怜`】竹寺夜静赏莲宫古磬清霜下寒山晓月中诗情縁境发法性寄筌空翻译推南本何人继谢公  

遥和尘外上人与陆沣夜集山寺问湼槃义兼赏陆生文卷【`上人自号北山子`】  

共是竹林贤【`孙绰僧史以七人配德嵇阮号竹林七贤`】心从贝叶传说经防月过【`一作喻`】开卷爱珠连清净遥城外萧踈【`一作条`】古塔前应随北山子髙顶枕云眠  

题报德寺清幽上人西峯寺即陈文帝故乡  

前　人  

陈世凋亡后仁祠识旧山帝乡乔木在空见白云还防塔寒林外三陵暮雨间此中虽战胜君独启禅关奉同顔使君真卿开元寺经蔵院观树文殊碑  

前　人  

万国布殊私千年降祖师雁门传法至龙蔵立言时故实刋周典新声播鲁诗六铢那更拂刼石尽无期奉同卢使君防平防精舍寺　前　人  

影刹西方在虚空翠色分人天霁后见猿鸟定中闻真界隠清壁春山凌白云今朝石门防千古仰斯文奉陪陆使君张源裴端公枢春逰虎丘寺  

前　人  

云水夹防刹遥疑满平陂入门见蔵山元化何由窥曳组探诡恠停骖访幽竒情髙气为爽德暖春亦随瑶草自的皪蕙楼争蔽亏金精发壊陵劔彩沉灵池一览匝天界中峯歩未移应喜生公石列坐援松枝  

秋晩宿破城【`一作山`】寺　　　　前　人  

秋风落叶满空山古殿残灯石壁间昔日经行人去尽寒云夜夜自飞还  

题石瓮寺　　　　　　　　王　建  

青崖古寺【`集作白石`】夹城东泉脉钟声内里通地压神龙【`集作龙虵`】山色别屋连宫殿匠名同檐灯经夏纱笼黑溪叶先秋腊树红天子亲题诗总在昼扉长锁壁龛中  

题台州隠静寺　　　　　　前　人  

隠静灵仙【`一作山`】寺天凿杯度飞来建岩壑五峯直上挿银河一涧当空防寥廓崆峒黯淡碧琉璃【`一作琉璃殿`】白云吞吐红莲阁不知势压天防重钟声常闻【`一作在`】月中落  

## 文苑英华卷二百三十七

宋　李昉等　编寺院五【`塔附`】  

杨巨源六首　　　　杨衡四首  

韩愈一首　　　　　陈羽一首  

刘禹锡三首　　　　白居易六首  

李绅一首　　　　　刘商三首  

姚合四首　　　　　贾岛八首  

释无可六首　　　　周贺四首  

刘得仁九首  

和郑少师相公题慈恩寺禅院  

杨巨源  

旧寺长桐孙朝天是圣恩谢公诗更老萧傅道方尊白法知深得苍生要重论若为将此望心地向空门  

同赵校书题普救寺　　　　前　人  

东门高处天一望几悠然白浪过城下青山满寺前尘光分驿道岚色到人烟气象须文字逢君大雅篇  

春日与刘评事过故证【`一作澄`】上人院  

前　人  

曾共刘谘议同时事道林与君方掩泪来客是知心堦雪凌春积钟烟向夕深依然旧童子相送出花隂  

春雪题兴善寺广宣上人竹院  

前　人  

皎洁青莲客焚香对雪朝竹风催淅沥花雨让飘飖触【`一作洒`】石和云积萦池拂水消只应将日月顔色不相饶  

和郑少师寻兴善寺广宣上人不遇  

前　人  

放心莲境去又值竹房空防韵飘寒玉余清不在风夏日苦热同长孙主簿过仁夀寺纳凉  

前　人  

火入天地鑪南方正何剧四郊长云红六合太阳赤爀爀沸泉壑焰焰燋砂石思减祝融权期匡诸子宅因投竹林寺一问青莲客心空得清凉理证等喧寂开襟天籁廻步履雨花积微风动珠帘惠气入瑶席境闲性方谧尘逺趣皆适淹驾殊未还朱栏敞虚碧  

逰峡山寺　　　　　　　　杨　衡  

结构天南畔胜絶固难俦幸防时所漏遂得恣闲逰路石防松盖槛藤维鹤舟雨霁花木润风和景气柔寳殿敞丹扉灵幡垂绛旒照曜芙蓉壶金人居上头翔禽拂危刹落日避层楼端溪弥漫驶曲涧潺湲流髙居何重沓登览自夷犹烟霞无隐态岩洞讵遗幽奔驷非久耀驰波肯暂留防从香火縁灭迹此山丘  

宿陟岵寺云律师院　　　　前　人  

像宇鬰参差寳林踈复宻中有弥天子燃灯坐虚室心澄红莲喻迹覊青眼律玉鑪扬翠烟金经开缥帙肆陈坚固学破我梦幻质碧水洒尘缨凉扇当夏日宿禽讵相保迸火烟欲失愿廻戚促劳趋隅事休逸  

题山寺　　　　　　　　　前　人  

千峯白露后云壁挂残灯曙色海边日经声松下僧意闲门不闭年去水空澄稽首如何问森罗尽一乘宿吉祥寺寄庐山隠者　　　前　人  

风鸣云外钟鹤宿千年松相思杳不见月出山重重【`一作孤月出山重`】  

题临泷寺　　　　　　　　韩　愈  

不觉离家已五千仍将衰病入泷船潮州【`集作阳`】未到吾能【`集作人先`】说海气昏昏水拍天  

题清镜寺留别　　　　　　陈　羽  

路入千山愁自知雪花撩乱压松枝世间【`一作人`】并道别离苦谁信山僧轻别离  

宿诚禅师山房题赠二首　　刘禹锡  

宴坐白云端青江直下防来人望金刹讲席绕香坛虎啸夜林动鼍鸣秋涧寒众音从【`集作徒`】起灭心在净【`集作定`】中观  

二  

不出孤峯上人间四十秋视身如传舍阅世甚东流法为因縁立心从次第修中宵问真偈有住是吾忧和河南裴尹侍郎宿斋太平寺诣九龙祠祈雨  

二十韵　　　　　　　　前　人  

有事九龙庙洁斋梵王祠玉箫何时絶碧树空凉飔吏散埃壒息月髙庭宇宜重城肃穆闭涧水潺湲时人稀夜复闲虑静境亦随缅懐断鼇足凝想乘鸾姿朱明盛农节膏泽方期瞻言五灵瑞能救百谷萎咿喔晨鸡鸣防干斗杓【`一作柄`】垂脩容谒神像注意陈正辞惊飚起泉若召雷雨师黑烟耸鳞甲洒液如棼丝丰隆震天衢列缺挥火旗炎空忽凄髙霤悬绠縻生物己滂霈湿云稍离披丹霞启南陆白水含东菑熈熈飞走适蔼蔼草树滋浮光动宫观逺思盈川坻吴公敏于政谢守工为诗商山有病客【`一作者`】言贺舒厖眉  

题东虎【`一作武`】丘寺六韵　　　白居易  

香刹防非逺祗园入始深龙蟠松矫矫玉立竹森森恠石千僧坐灵池一劔沉海当亭两靣山在寺中心酒熟凭花劝诗成倩鸟吟寄言轩冕客此地好抽簮  

送王十八归山寄题仙逰寺　前　人  

曽于太白峯前徃数到仙逰寺里来黑水澄时潭底出白云破处洞门开林间暖酒烧红叶石上题诗扫緑苔惆怅旧逰那【`集作无`】复到菊花时节羡【`一作侍`】君廻  

夜逰西武丘寺八韵　　　　前　人  

不厌西丘寺闲来即一过舟船转云岛楼阁出烟萝路入青松影门临白月波鱼跳惊秉烛猿觑恠鸣珂摇曳防红斾娉婷十翠娥香花助罗绮钟梵避笙歌领郡时将久逰山数防何一年十二度非少亦非多  

孤山寺遇雨　　　　　　　前　人  

拂波云色重洒叶雨声繁水鸟【`集作鹭`】防飞起风荷一向翻空蒙连北岸萧飒入东轩或拟湖中宿留船在寺门旅泊景空寺宿幽上人院　　前　人  

不与人境接寺门开向山暮钟寒鸟聚秋雨病僧闲月隐云树外萤飞廊宇间幸投花界宿暂得静心顔  

宿灵岩寺上院　　　　　　前　人  

髙髙白月上青林客去僧归独夜深荤血屏除唯对酒歌钟放散只留琴更无俗物当人眼但有泉声洗我心最爱晓亭东望好太湖烟水绿沉沉  

忆登西霞寺峯懐望【`效梁简文`】　　李　绅  

香印烟火息法堂钟磬余纱灯耿晨熖释子安禅居林叶脱红影竹烟含绮疏星珠错落耀月宇参差虚顾眺匪恣适旷襟懐卷舒江海淼清荡丘陵何所如滔滔可问津耕者非长沮茅岭感仙客萧园成古墟移步下碧峯沙涧更踌躇鸟噪啄秋果翠惊衔素鱼廻塘彩鹢来落影标【`一作在`】箖箊漾漾棹飜月萧萧风袭袪劳歌起旧思感叹竟难摅却数共逰者凋落非里闾  

同徐城季明府逰重光寺题晃师房  

刘　商  

野寺僧房逺陶潜引客来鸟喧残果落兰败防花开真性知无住防言欲望廻竹风清磬晩归策步苍苔  

题悟空寺　　　　　　　　前　人  

扁舟水淼淼曲岸复长塘古寺春山上登楼忆故乡云烟横极浦花木拥廻廊更有思归意晴明陟上方  

题废禅居寺　　　　　　　前　人  

凋残精舍在连步访缁衣古殿门空掩杨花雪乱飞鹤巢松影薄僧少磬【`一作诵`】声稀青眼能留客踈钟逼夜归  

过无可上人院　　　　　　姚　合  

寥寥听不尽孤磬与踈钟烦恼师长别清凉我暂逢蚁行经古藓鹤毳落深松自想归时路尘埃复防重  

题云花寺寳上人院　　　　前　人  

九陌最幽寺吾师院复深烟霜同覆屋松竹杂成林鸟语境防【`集作弥`】寂客来机自沉早年【`集作知`】如到此应不带朝簮  

僧院引泉【`巳见一百六十四卷`】　　　　前　人  

题山寺　　　　　　　　　前　人  

千重山崦里楼阁影参差未暇寻僧院先防置寺碑竹深行渐暗石稳坐多时古塔虵虫善隂廊鸟雀痴云开上界近泉落下方迟为爱青桐叶因题满树诗  

灵凖上人院　　　　　　　贾　岛  

掩扉常太半【`集作当太白`】腊数等松椿禁漏来遥【`一作迟`】夜山泉落近隣经声终卷晓草色防芽春海内知名士交逰汤上人  

升道精舍南台对月寄姚合　前　人  

月向南台见秋霖洗涤余出逢危叶落静益众峯踈冷露寻时有禅牕此夜虚相思聊怅望润气徧衣裾【`集作初非`】  

题青龙寺镜公房　　　　　前　人  

一夕曽留宿终南摇落时孤灯冈舍掩残磬雪风吹树老因寒折泉深出井迟踈慵岂有事多失上方期  

宿赟上人房　　　　　　　前　人  

堦前多是竹闲地拟栽松朱防草书迹雪平麻履踪御沟寒夜雨宫寺静时钟此室无他事来寻【`集作多`】不厌重  

就可公宿　　　　　　　　前　人  

十里寻幽寺寒流数分僧同雪夜坐雁向草堂闻静语终灯焰余生许峤云犹【`集作由`】来多抱疾声不达明君  

宿慈恩寺郁公房　　　　　前　人  

病身来寄宿自扫一牀闲反照临江磬新秋过雨山竹隂移冷月荷气带禅关独徃天台意方从内请还  

崇圣寺斌公房　　　　　　前　人  

近来唯一食树下掩禅扉落日寒山磬多年壊衲衣白须长更剃青霭逺还归仍说逰南岳经行是息机早秋寄题天竺灵隐寺　　　前　人  

峯前峯后寺新秋絶顶髙牕见沃州人在定中闻蟋蟀鹤曽栖处挂猕【`一作猿`】猴山钟夜度空江水汀草【`一作月`】寒生古石楼心忆悬帆身未遂谢公此地昔年逰  

宿西岳白石院　　　　　　释无可  

白石上嵌空寒云西复东瀑流悬住处雏鹤失禅中岳壁松多古坛基雪不通未能亲近去拥褐媿相同  

青龙寺纵公房　　　　　　前　人  

从谁得法印【`一作传印法非`】不离上方传夕磬城霜下寒牕竹月圆灯【`一作烟`】残衰木落【`一作畔`】客徃碛【`一作客住积`】云边未隐沧洲去时来于此禅  

过石谿寺寄姚员外　　　　前　人  

门迳众峯头盘岩复转沟云僧随树老古木落红流峡狖有时到秦人今日逰谢公多晩望此境在南楼安国寺静居法师故院　　　前　人  

雨后清凉境因过欲不廻井甘桐有露竹迸地多苔幡映宫墙动香从御苑【`一作殿`】来青牛旧经防寥落有谁开  

逰山寺　　　　　　　　　前　人  

千峯盘路尽林寺昔何名步步入山影房房闻水声多年人迹断残日石隂清自可求居止安闲过此生  

寄题庐山二林寺　　　　　前　人  

庐岳东南秀香花惠逺踪名齐崧【`一作髙`】岭峻气比沃州浓积岫连何处幽崖越防重防流湓隐隐九棹憧憧山限东西寺林交旦暮钟半天倾瀑溜数郡见罏峯岩并金绳道潭分玉像容江防匡俗路日杲晋朝松防迳新苞拆梅篱故叶壅岚光生叠砌霞焰发髙墉牕籁虚闻狖庭烟黑过龙定僧仙峤起逋客虎溪逢濩落垂杨戸荒凉种杏封塔留红舍利池吐白芙蓉画壁披【`一作和`】云见禅衣对鹤缝喧经泉滴沥没履草丰茸翠窦歌攀乳苔桥侧杖笻探竒盈梦想搜峭涤心胷冥奥终难尽登临惜未从上方薇蕨满归去养乖慵  

入隐静寺途中作　　　　　周　贺  

乱云遥逺寺入路认青松鸟翅縁巢影僧鞋印雪踪草烟连野烧溪雾隔霜钟更问樵人院犹言过数峯【`集作更遇樵人说犹言过数峯`】  

空上人移居太云寺　　　　前　人  

竹谿人请住何日向中峯瓦舍山情少斋身病色浓腊髙移坐次菊浅露行踪来徃湓城下三年两度逢  

宿甄山南溪昼公院　　　　前　人  

从来作何客别离经半年却来峯顶宿知废甄南禅余雾沉斜月孤灯照落泉何时闲事尽相伴老溪边  

宿隐静寺上方　　　　　　前　人  

一宿五峯林渡寺虚廊中夜磬声分踈林未【`一作才`】落上方月深涧忽生平地云髙鸟背泉栖静境逺人当烛想遗文暂来此地歇劳足望断故山沧海濆  

宿僧院　　　　　　　　　刘得仁  

禅地【`集作定`】无尘夜焚香话所归树摇幽鸟梦萤入定僧衣破月斜天半髙河下雾【`集作露`】微飜令嫌白月【`集作日`】动即与心违  

题景元禅师院　　　　　　前　人  

古僧精进者师复是谁流道贵【`一作愧`】行无我禅难说到头汲泉羸鹤立拥褐【`集作毳`】老猿愁曽住深山院何如此院幽  

宿普济寺　　　　　　　　前　人  

京寺数何穷清闲此不同曲江临阁北御苑【`一作水`】自墙东广陌车音急危楼夕景通乱峯沉暝野毒暑过秋空幡飏虚无里星生杳霭中月光笼月殿莲气入莲宫缀草凉天露吹人古木风饮茶除假寐闻磬释尘防童子眠苔净髙僧话漏终俄撞晓钟后万井复朣胧  

青龙寺僧院　　　　　　　前　人  

常多簮组客非独防髙松此地堪终日开门见数峯苔新禽迹少泉冷树隂重师意如山里空房晓暮钟  

冬日题邵公院　　　　　　前　人  

无事闗多掩隂堦竹拂苔劲风吹雪聚渇鸟啄氷开树向寒山得人从瀑布来终期天目老擎锡逐云廻  

夏日逰慈恩寺　　　　　　前　人  

何处消长日慈恩精舍频僧髙容野客树宻絶嚣尘闲上凌虚塔相逄避暑人却愁归去路马迹并车轮  

晩逰慈恩寺　　　　　　　前　人  

寺去幽居近毎来因采薇伴僧行不困临水语防归磬动青林晩人惊白鹭飞堪嗟浮俗事皆与道相违秋晩与友人逰青龙寺　　　前　人  

直【`集作髙`】视终南秀西风度阁凉一生同隙影防处好山光暮鸟投羸木寒钟送夕阳因居话心地川暝宿僧房  

慈恩寺塔下避暑　　　　　前　人  

古松凌巨塔修竹映空廊竟日闻虚籁深山止【`集作只`】此凉僧真生我敬水澹发茶香坐久东楼望【`集作上`】钟声振【`集作送`】夕阳  

## 文苑英华卷二百三十八

宋　李昉等　编寺院六【`塔附`】  

温庭筠十首　　　　杜牧三首  

许浑十首　　　　　喻鳬五首  

卢肇一首　　　　　赵嘏十首  

方干六首　　　　　李洞十首  

李羣玉二首　　　　陈陶二首  

张祜七首　　　　　罗邺一首  

宿沣曲僧舍　　　　　　　温庭筠  

东郊和气新芳霭逺如尘客舍【`一作路`】停疲马僧墙画故人沃田桑景晩平野菜花春更想严家濑微风荡白苹和友人盘石寺逢旧友　　　前　人  

楚寺上方宿满堂皆旧游月溪逢逺客烟浪有归舟江馆白苹夜水闗红叶秋西风吹暮雨江【`一作汀`】草更堪愁  

宿一公精舍　　　　　　　前　人  

夜阑黄叶寺瓶锡两俱能松下石桥路雨中山殿灯【`一作松下石桥雨山中佛殿灯`】茶炉天姥客棊席剡溪僧还笑长门赋髙秋卧茂陵  

月中宿云居寺上方　　　　前　人  

虚阁披衣坐寒堦踏叶行众星中夜少圆月上方明霭尽无林色喧余有涧声秪应愁恨事还逐晩光生  

题终南佛塔寺　　　　　　前　人  

鸣泉隔翠防千里到柴扉地胜人无欲林昏虎有威涧苔侵客屦山雪入禅衣桂树芳隂在还期嵗晏归  

题西明寺僧院　　　　　　前　人  

曽识匡山逺法师低松片石对前墀为寻名画来过寺因访闲人得防棊新雁参差云碧处寒鸦寥落【`集作撩乱`】叶红时自知终有张华识不向沧洲理钓丝  

宿松门寺　　　　　　　　前　人  

白石青崖世界分卷帘孤坐独氛氲林间禅室春深雪潭上龙堂夜半云落日苍【`一作荒`】凉登阁在晓钟摇荡隔江【`一作墙`】闻西山旧是经行地愿漱寒瓶逐领军  

马嵬佛寺　　　　　　　　前　人  

荒鸡夜唱战尘深五皷雕舆过上林才信倾城是真语直教涂地始甘心两重秦苑成千里一炷胡香抵【`集作直`】万金曼倩死来无絶艺后人谁肯惜青禽【`司马相如传注青禽古神女也`】  

清凉寺　　　　　　　　　前　人  

黄花红树谢芳蹊宫殿参差黛巘西诗阁晓牕蔵雪岭画堂秋水接蓝溪松飘晩吹摐金铎竹防寒苔上石梯妙迹竒名竟何在下方烟暝草萋萋  

开圣寺　　　　　　　　　前　人  

路分溪石夹烟丛十里萧萧古树风出寺马嘶秋色里向陵鸦乱夕阳中竹间泉落山厨静塔下僧归影殿空犹有南朝旧碑在敢【`集作耻`】将兴废问渔翁【`集作休公`】  

寄题甘露寺北轩　　　　　杜　牧  

曽上蓬莱宫里行北轩栏槛最留情孤髙堪弄桓伊笛缥缈宜闻子晋笙天接海门秋水色烟笼鹿【`一作隋`】苑暮钟声他年防着荷衣去不向山僧道姓名  

题禅院　　　　　　　　　前　人  

航【`集作`】船一棹百分空千载【`集作十嵗`】青春不负公今日鬓丝禅榻畔茶烟悠【`集作轻`】飏落花中【`集作风`】  

题宣州开元寺【`寺置于东晋时`】　　　前　人  

南朝谢朓城东吴最深处亡国去如鸿遗寺蔵烟坞楼飞九十尺廊环四百柱髙髙下下中风绕松桂树青苔照朱阁白鸟两相语溪声入僧梦月色辉粉渚【`集作堵`】阅景无旦夕凭【`一作凭`】栏有今古留我酒一樽前山防春雨  

将归涂口宿鬰林寺道元上人院  

许　浑  

西岩一磬长僧起树苍苍开殿洒寒水诵经焚晓【`一作晩`】香竹风云渐散杉露月犹光无复重来此归舟凌夕阳  

潼关兰若　　　　　　　　前　人  

来徃防经过前轩枕大河逺帆春水阔髙寺夕阳多蝶影下红药鸟声喧緑萝故山归未得徒咏采芝歌  

题恩德寺　　　　　　　　前　人  

楼台横复重犹在【`集作有`】半岩空萝洞浅深水竹廊髙下风晴山踈雨外【`集作后`】秋树断云中未竟平生意孤帆又向东  

崇圣寺【`寺即故行宫`】　　　　　　前　人  

西林本行殿池榭日坡陁雨过水初涨云开山渐多晩街垂御柳秋院闭宫莎借问龙归处鼎湖空碧波与裴三十秀才自越西归望亭阻冻登虎丘精  

舍　　　　　　　　　　前　人  

春草越吴闗【`集作间`】心期旦夕还酒乡逄客病诗境遇僧闲倚棹冰交【`集作生`】浦登楼雪满山东风犹【`集作不`】可待归鬓巳【`集作坐`】班班  

下第寓居崇圣寺感事　　　前　人  

懐玉泣京华旧山归路赊静依禅客院幽学野人家林晩鸟争树园春蜂防花东门有闲地谁种邵平  

渚【`集作洛`】东兰若夜归　　　　前　人  

一衲老禅床吾生半异乡管弦愁里醉书劔夣中忙鸟急山初暝蝉稀树正凉又归何处去尘路月苍苍寓居开元寺【`集作开元精舍`】酬薛秀才见赠【`集作贻`】  

前　人  

知巳萧条信陆沉茂陵扶病卧西林芰荷风起客堂静松桂月髙僧院深清露下时伤旅鬓白云归处寄乡心劳君诗思犹相忆题在书【`集作空`】斋夜夜吟  

和河南杨少尹奉陪薛司空石笋诗  

前　人  

暖溪寒井碧岩前谢傅賔朋盛绮筵云断石峯髙竝笋日临山势逺开莲闲留幢节低春水醉拥【`一作领`】笙歌出暮烟闻道诗成归巳夕桞风花露月初圆  

题苏州虎丘寺僧院　　　　前　人  

暂引寒泉濯逺尘此生多是异乡人荆溪夜雨花飞疾吴苑秋风月满频万里髙低门【`一作云`】外路百年荣辱梦中身世间谁似西林客一卧烟霞四十春  

逰山北【`集作北山`】寺　　　　　　喻　鳬  

烟冈影畔寺逰步此时孤庭静众药在鹤闲防桧枯蓝峯露秋院防水入春厨便可栖心迹如何返旧途  

冬日题无可上人院　　　　前　人  

入户道心生茶闲踏叶行泻风瓶水澁承雪鹤巢倾阁北长河气窻东一桧声诗言与禅味语黙此皆清  

逰云际寺　　　　　　　　前　人  

涧壑吼风雷香门【`集作禅闗`】绝顶开阁寒僧不下钟定虎常来【`常一作长`】鸟啄林梢果鼯跳竹里苔心源无一事尘界拟休回  

题翠防寺　　　　　　　　前　人  

沿溪又陟岭始喜入【`集作到`】前轩钟度鸟沉壑殿扄云湿幡凉泉堕众石古木彻踈猿月上僧偕近【`集作初定`】斯逰岂易言  

隠【`集作岫`】禅师南溪兰若　　　前　人  

锡影配瓶光孤溪【`集作脩心`】黙草堂水悬青石磴钟动白云床树色含残雨河流带夕阳唯应无月夜暝目见他方  

题甘露寺　　　　　　　　卢　肇  

北固岩端寺佳名自上台地从京口断山到海门廻曙色烟中灭潮声日下来一隅通雉蝶千仞耸楼台林暗疑降虎江空想渡杯福庭増气象仙磬落昭回觉路花非染流年景谩催隋宫凋緑草晋室散黄埃西蜀波湍尽东溟日月开如登最髙处应得见蓬莱  

重逰楚国寺　　　　　　　赵　嘏  

徃事飘然去【`集作竟`】不廻空余山色在楼台池塘风【`集作春`】暖雁寻去松桂寺髙【`集作松桧树髙`】人独来庄叟著书真达者贾生挥涕信悠哉老僧心地闲于水犹被流年日月催【`集作白发催`】  

宿楚国寺有懐　　　　　　前　人  

风动衰荷寂寞香断烟残月共苍苍寒生晩寺波摇壁红堕踈林叶满床起雁似惊南浦棹隂云欲防北楼霜江边松菊荒应尽八月长安夜正长  

宿灵岩寺【`即古呉宫`】　　　　　　前　人  

明月溪头寺虫声满橘洲倚栏香径晩移石太湖秋古树【`一作老树集作树老`】云归尽荒台【`集作台荒`】水更流无人见惆怅独上最髙楼  

越中寺居　　　　　　　　前　人  

迟客踈林下斜溪小艇通野桥连寺月髙竹半楼风水静鱼吹浪枝闲乌下空数峯相向緑日夕郡城东初入寺居寄上元相公【`巳见二百二十三卷题作越中寺居寄上主人`】  

绕竹【`前篇作防竹`】恩酬【`前篇作酬恩`】  

浙东陪元相公逰云门寺　　前　人  

松下山前一迳通烛迎千骑满山【`集作川`】红溪云乍敛幽【`一作髙`】岩雨晓气初髙【`集作开`】大斾风小槛宴花容客醉上方防竹与僧同归来吹尽严城角路转髙【`集作横`】塘乱水东  

题天乡寺神亮上人院亮不出院五年【`巳见二百二十  

三卷题作赠天卿寺神亮上人`】　　　　　前　人  

题虎丘山西寺【`巳见二百三十六卷`】　　前　人  

早发剡中法堂寺【`集作石城寺`】　　前　人  

暂夕劳生树色闲【`集作半日`】平明尘事【`集作机虑`】又相闗吟辞宿处烟霞去【`一作外`】心【`集作身`】负秋来水石闲竹户半开钟未絶松枝静霁鹤初还明朝一倍堪惆怅廻首尘中见此山  

三像寺酬元秘书　　　　　前　人  

官总芸香阁署蓬可怜诗句落春风偶然侍坐水声里还许醉吟松影中车马照来红树合烟霞咏尽翠防空不因髙寺闲回首谁识飘飘【`一作飘零`】一塞翁  

此诗二百六十三卷重出今已削去  

宿四祖寺　　　　　　　　前　人  

千株松下防峯寺一盏灯前万里身自是心猨不调伏祖师元是世间人  

寒食宿先天寺无可上人房　方　干  

防扉桧下开寄宿石房苔幡北灯花动城西雪霰来收棊想云夣罢茗议天台同忆前年腊师初白阁廻  

题寳林山禅院　　　　　　前　人  

山捧亭台郭绕山径盘苍翠到山巅岩中古井虽通海窟里隂云不上天罗列众星依木末周廻万室在檐前我来可要师【`集作归`】禅老一寸寒灰已达禅  

题应天寺上方兼呈谦上人　前　人  

中天坐卧见人寰峭石垂藤不易攀晴卷风雷归故壑夜和猿鸟锁寒山势横緑野苍茫外影落平湖防灔间师在西岩最髙处路寻之字【`一作子`】见禅闗  

题报恩寺上方　　　　　　前　人  

来来先上上方防眼界无穷世界寛岩溜喷空晴似雨林萝碍日夏多寒众山迢逓皆相叠一路髙低不记盘清峭闗心惜归去他时夣到亦难【`集作判`】  

书法华寺上方禅师【`一作僧`】壁　前　人  

砌下松巅有鹤栖孤猿亦在鹤边啼卧闻雷雨归岩早坐觉【`集作见`】星辰去地低一径穿縁应在【`集作就`】郭千花掩映似无溪是非生死多忧恼此日凭【`集作防`】师为破迷题法华寺絶顶禅家壁　　　前　人  

苍翠岧嶤逼窅下方雷雨上方晴飞流便向砌边挂片月影从牕外行驯鹿不知谁结侣野禽多是自呼名只应禅者无来去坐防千山白发生  

秋宿荆上人禅房　　　　　李　洞  

江房无叶落松影带山髙满寺中秋月孤牕入夜涛旧真悬磬壁老发逐铜刀卧防晓耕者与师知苦劳  

宿书僧【`一作记`】院　　　　　　前　人  

夜水笔前澄时推外学能书成百个字庭转防遭灯寄墨天坛吏分牋蜀国僧为题江寺塔牌挂入云层冬日题觉公牛头兰若　　　前　人  

天寒髙木静一磬隔川【`一作牕`】闻鼎水防山汲台香拂【`一作扫`】雪焚鹤归遥认刹僧步不离云石室开禅后轮珠谢圣君  

题维摩畅上人房　　朽枿【`集作寒栎`】  

前　人  

诸方逰防腊五夏五峯销越讲迎骑象【`一作马`】蕃斋懴射雕冷笻书雪倚朽枿话云烧从此栖林老瞥然三万朝题西明寺攻文林复僧房　　前　人  

谁寄湘【`一作江`】南信隂牕砚起津烧痕碑入集海角寺留真楼憇长空鸟钟惊半阙人御沟圆月防似在草堂身  

题竹溪禅院　　　　　　　前　人  

溪边山一色水拥竹千竿鸟触翠微湿人居酷暑寒风揺瓶影翠【`一作碎`】砂防屦痕端爽极青崖树流平緑峡滩闲来披衲数涨后卷经防三境通禅寂埃尘染着难  

题新安国寺　　　　　　　前　人  

佛亦遇艰难重兴废坛偃松枝旧折畵竹粉新干开讲宫娃听抛生禁鸟飡钟声常入梦天竺化长安  

宿鳯翔天柱寺穷易元上人房  

前　人  

天柱暮相逄吟思天柱峯墨研清露月茶吸白云钟卧语身粘藓叅【`一作安`】禅【`集作行禅`】顶拂松探【`一作深`】为一诀【`一作决`】明日去临卭  

题西明自觉上人房　　　　前　人  

御沟寻岸行逺岫见云生松下度三伏磬中销五更雨霖经阁白日闪剃刀明海畔终湏去烧灯老国清  

题云际寺　　　　　　　　前　人  

门开风雪顶上彻困飞禽猿戏青冥里人行紫翠【`一作阁`】隂腊云氷下出夜磬月中寻尽欲居岩室如何不【`一作一`】住心  

登蒲涧寺后二岩二首　　　李羣玉  

五仙骑五羊何代降兹乡涧有尧时韭【`集作尧年韭菖蒲也`】山余禹代【`集作日`】粮楼台笼海色草树羡【`集作发`】天香吟啸秋【`集作浩笑波`】光里浮溟兴甚长  

二  

行尽﨑岖路惊从汗漫逰青天豁眼客【`集作快`】碧海醒心秋便欲寻河汉因之犯斗牛九霄身自致何必遇【`一作问`】浮丘  

题居上人法华新院　　　　陈　陶  

浮名深般若方等设莲华钟呗成僧国湖山称法家一尘多寳塔千佛大牛车能诱泥犂客超然识聚沙  

题豫章西山香城寺　　　　前　人  

十地岩宫礼竺皇旃檀楼阁半天香祗园树老梵声小雪岭花香灯影长霄汉落泉供月界蓬壶灵鸟侍云房何年七七空人降金锡珠坛满上方  

杭州孤山寺　　　　　　　张　祜  

楼台耸碧岑一径入湖心不雨山长润无云水自隂断桥荒藓澁空院落花深独【`集作犹`】忆西窓夜【`集作月一作外`】钟声尽此【`集作在此一作到此`】林  

此诗一百五十九卷重出今已削去注异同为一作  

常州无锡县惠山寺　　　　前　人  

旧宅人何在空门客自过泉声到池尽山【`集作月`】色上楼多小洞穿【`集作生`】斜竹重阶夹廋莎殷勤【`集作望`】入城市云水暮钟和  

润州甘露寺　　　　　　　前　人  

千重构横险髙歩出尘埃日月光先到【`集作见`】江山势尽来冷云虚水石清露滴楼台况是东溟上平生忆【`集作意`】一开  

金山寺　　　　　　　　　前　人  

一宿金山顶【`集作寺`】防茫水国分【`集作超然离世群`】僧归夜船月龙出晓堂云树影中流见钟声两岸闻因悲【`集作飜思`】在朝市终日醉醺醺  

石头城寺　　　　　　　　前　人  

山势抱烟光重门突屼傍连檐金【`一作天`】像阁半壁石龛廊碧树丛髙顶清池占下方徒悲宦逰意尽日老僧房  

题招隠寺　　　　　　　　前　人  

千年戴颙宅佛庙此崇脩古寺【`集作井`】人名在清泉鹿迹幽竹光寒闭院山影夜蔵楼未得髙僧防烟霞空暂逰  

秋夜登润州慈和寺上方【`二字集作塔`】  

前　人  

清夜浮埃暂歇【`集作暂出又作歇`】塔轮金照露华鲜人行中路月生海鹤语上方星满天楼影半【`集作暗`】连深岸水钟声寒彻逺林【`集作溪`】烟僧房闭尽下楼去一半夣魂离【`集作归`】世縁  

夏日宿灵岩寺宗公院　　　罗　邺  

寺入千岩石路长孤吟一宿逺公房卧听半夜杉坛雨转觉中峯枕簟凉花界已无悲喜念尘襟自足是非妨他年纵使重来此息得心猿鬓已霜  

## 文苑英华卷二百三十九

宋　李昉等　编寺院七【`塔附`】  

姚鹄二首　　　　　马戴六首  

顾非熊一首　　　　薛能五首  

李频三首　　　　　李郢一首  

皮日休三首　　　　郑谷九首  

杜荀鹤三首　　　　张乔八首  

周繇四首　　　　　杨夔二首  

张蠙三首　　　　　曹松四首  

周朴六首　　　　　罗隠四首  

裴説五首  

野寺寓居即事二首　　　　姚　鹄  

南山色当户初日半檐时鹤去卧看逺僧来嫌起迟明云影断庭晓树隂移何处题新句连谿密叶垂  

二  

古寺更何有当庭唯折幢伴僧青藓榻对雨白云窓暝色坐前岭离魂隔逺江沙洲半藜草飞鹭白防防  

题石瓮寺　　　　　　　　马　戴  

僧室并皇宫云门辇路同渭分防阙北山迥五陵东脩缏悬林表深泉汲洞中人烟窥蛭蚁鸳瓦拂冥鸿藓壁松生峭龛灯月照空稀逄息心侣独礼竺干公  

题静住寺钦用上人房　　　前　人  

寺绕朝天路多闻玉佩音鉴人开慧眼归鸟息禅心磬接星河曙窓连夏木深此中能【`一作闲`】宴坐何必在云林  

宿翠微寺　　　　　　　　前　人  

处处松生满樵开一迳通鸟归霜【`集作金`】磬尽僧语石楼【`集作桥`】空积翠含微【`集作明`】月遥泉韵细风经行心不厌【`集作已`】似在【`集作忆`】故山中  

宿无可上人房【`集作宿翠微寺`】　　　前　人  

稀逢息心侣细话逺【`集作故`】山期河【`集作云`】汉秋生【`集作深`】夜杉梧露滴时风传林磬久【`集作响`】月掩【`集作萤掠`】草堂迟坐卧禅心在浮生皆不知  

题兴善寺英律师院　　　　前　人  

虗室燃【`集作焚`】香久防心悟防生滤泉侵月起扫径避虫行树隔前朝在苔滋废渚平我来风雨夜像设一灯明  

题卢山寺　　　　　　　　前　人  

白茅为屋宇编荆数处堦墀石叠成东谷笑言西谷响下方云雨上方晴鼠惊樵客縁苍壁猿戱山头撼紫柽别有一条投涧水竹筒斜引入茶铛  

姚岩寺路懐友　　　　　　顾非熊  

路向姚岩寺多行涧壑间鹤声连坞静溪色带村闲踈叶秋前渚斜阳雨外山怜【`一作羡`】君不得见诗思最相闗  

夏日寺中有懐　　　　　　薛　能  

亭午四隣睡院中唯鸟鸣当门塞鸿去欹枕世人情地燥春苔裂天凉晩月生归家岂不愿辛苦未知名  

夏日蒲津寺居二首　　　　前　人  

日日闲车马谁来访此身一门兼鹤静四院与僧隣雨室墙穿溜风窓笔染尘【`集作茵`】空余气长在天子用平人  

二  

故国有如【`一作余`】夣省来长逺逰清晨起闲院踈雨似深秋宿寝书棱叠行吟杖迹稠天晴岂能出春暖未更裘北都【`一作京`】题崇福寺【`寺即髙祖旧宅`】　前　人  

此地潜龙寺何基即帝台细花庭树防清气殿门开长老多相识旬休暂一来空空亦拟解干进幸无媒  

题龙兴寺　　　　　　　　前　人  

髙户列禅房松门到上方像开祗树岭人施蜀城香地遍磷磷石江移孑孑樯林僧语不尽身役【`集作后`】事梁王秋宿慈恩寺遂上人院　　　李　频  

满阁终南色清秋独倚栏风髙斜汉动叶下曲江寒帝里求名老空门见性难吾师无一事不似在长安  

暮秋宿清源上人院　　　　前　人  

野客愁来日山房木落中微风生夜半积雨向秋终证道方离法安禅不住空迷途将觉路语黙见西东  

秋夜宿重本上人院　　　　前　人  

却忆凉堂坐明河防度流安禅逄小暑抱疾入髙秋水国曽重讲云林半旧逰此来防月落还似道相求  

宿怜上人房　　　　　　　李　郢  

重公旧相识一夕话劳生药裹闗身病经函寄道情岳寒当寺色滩夜入楼声不待移文诮三年别赤城  

逰栖霞寺　　　　　　　　皮日休  

不见明居士空山但寂寥白莲吟次缺青霭坐来销泉冷无三伏松枯有六朝何时石上月相对论逍遥  

题潼关兰若　　　　　　　前　人  

潼津罢警有招提近百年无战马嘶壮士不言三尺劔谋臣休道一丸泥昔时驰道洪波上今日宸居紫气西关吏不劳重借问弃繻生拟入耶溪  

题兴善寺寂上人院　　　　郑　谷  

客来风雨后院静似荒凉罢讲蛩离砌思山叶满廊腊髙兴故疾炉暖发余香自说匡庐侧杉隂半石床  

题兴善寺　　　　　　　　前　人  

寺在帝城隂清虚胜二林藓侵隋画暗茶助越瓯深巢鹤和钟唳诗僧倚锡吟烟莎后池水前迹杳难寻【`十才子诗集多有兴善寺后池之作今寺在池芜没毎用追叹`】  

舟次通泉精舍　　　　　　前　人  

江清如洛汭寺好似香山劳倦孤舟里登临半日间树凉巢鹤健岩响语僧闲更共幽云约秋随绛帐还【`时谷将之卢州省拜恩也`】  

宿澄泉兰若　　　　　　　前　人  

山半古招提空林雪月迷乱流分石上斜汉在松西云集寒庵宿猿先晓磬啼此心如了了抵此是曹溪  

题庄岩寺休公院　　　　　前　人  

秋深庭色好红叶间青松病客殊无着吾师甚见容踈钟和细溜孤塔等遥峯未省求名侣频于此地逄  

慈恩寺偶题　　　　　　　前　人  

徃事悠悠添浩叹劳生扰扰竟何能故山嵗晩不归去髙塔晴来独自登林下听经秋苑鹿江边扫叶夕阳僧吟余却起防峯念曽防庵西瀑布氷  

次韵和秀上人长安寺居言懐寄渚宫禅者【`一作  

师`】　　　　　　　　　　前　人  

旧斋松老别多年莲【`一作乡`】社人稀防乱间出寺只知趋内殿闭门长似在深山卧听秦树【`集作甸`】秋钟断吟想荆江夕鸟还唯恐兴来飞锡去老郎无路更追攀  

少华甘露寺　　　　　　　前　人  

石门萝径与天隣雨桧风篁逺近闻饮涧鹿喧防水上楼【`集作登山`】僧踏一梯云孤烟薄暮闗城没逺色初晴渭曲分长忆【`集作欲`】燃香来此宿北林猿鹤旧同群  

七祖院小山　　　　　　　前　人  

小巧功成雨藓斑轩车日日扣松闗峨嵋咫尺无人去却向僧窓防假山  

题战岛僧居【`在江之心`】　　　　　杜荀鹤  

师爱无尘地江心岛上居接船求化惯登陆赴斋踈载土春栽竹【`集作树`】抛生日餧鱼入云萧帝寺毕竟欲何如  

题兠率寺闲上人院　　　　前　人  

人间寺应诸天号真行僧禅此寺中百嵗有涯头上雪万般无染耳边风挂帆波浪惊心白上马尘埃翳眼红毕竟浮生谩劳役筭来何处不归空  

中山临上人院观牡丹寄诸从弟【`集作事`】  

前　人  

闲来吟绕牡丹丛花艳人生事略同半雨半风三月内多愁多病百年中开当韶景何妨好落向僧家即是空一别竟无唯有此忍教醒坐对支公  

题山僧院　　　　　　　　张　乔  

谿路曾来日年多与旧同地寒松影里僧老磬声中逺水清风落闲云别院通心源若无碍何必更论空  

逰灵山寺　　　　　　　　前　人  

树凉青岛寺虚阁敞禅扉四靣闲云入中流独鸟归湖平幽径近船泊夜香微一宿秋风里烟波隔衣  

逰歙州兴唐寺　　　　　　前　人  

山桥通絶境到此忆天台竹里寻幽径云边上古台鸟归残照出钟断细泉来为爱澄溪月因成隔宿廻  

题诠律师院　　　　　　　前　人  

院凉松雨声相对冇山情未许谿边老犹【`一作还`】思岳顶行纱灯留火细石井灌瓶清欲问吾师外何人得此生  

金山寺空上人院　　　　　前　人  

已老金山顶无心上石桥讲移三楚遍梵译五天遥板阁禅【`疑`】秋月铜瓶汲夜潮自慙昏醉客来坐亦通宵  

题广信寺　　　　　　　　前　人  

亭北敞灵溪林梢与槛齐野云来影逺沙鸟去行低晩渡明村火晴山响郡鼙思乡值摇落頼不有猿啼  

逰少华山甘露寺　　　　　前　人  

少华中峯寺髙秋众景归地连秦塞起河隔晋山微晩木蝉相应凉天雁并飞殷勤记岩石只恐再来稀  

甘露寺僧房　　　　　　　前　人  

临水登山路重寻旅思劳竹隂行处宻僧腊别来髙逺岫明寒火危楼响夜涛悲秋不成寐明月上千艘  

登甘露寺　　　　　　　　周　繇  

盘江上防层峭壁半垂藤殿锁南朝像龛禅外国僧海涛桩砌槛山雨洒牕灯日暮踈钟起声声彻广陵  

甘露寺东轩　　　　　　　前　人  

毎日怜晴眺闲吟只自娱山从平地有水到逺天无老树多封楚轻烟暗染吴虽居此廊下入户亦踟蹰  

甘露寺北轩　　　　　　　前　人  

晓色宜闲望山风逺益清白云连晋阁碧树尽芜城水静沙痕出烟消火野平最堪佳此境为我长诗情题金陵栖霞寺赠月公　　　前　人  

出家不要买山钱施作清池【`一作花宫`】种白莲松桧老依云外地楼台深锁洞中天风经絶顶廻踈雨石倚危屏挂落泉欲结茅庵伴师住肯饶多少薜萝烟  

题甘露寺　　　　　　　　杨　防  

髙殿拂云霓登临想虎溪风匀帆影众烟乱鸟行迷北倚波涛阔南窥井邑低满城尘漠漠隔岸草萋萋虚阁延秋磬澄江响暮鼙客心还惜去新月挂楼西  

题宣州延庆寺益公院【`咸通中入讲极承恩泽`】  

前　人  

嘿坐能除万种情腊髙兼有赐衣荣讲经旧说倾朝听登殿曽闻降辇迎幽迳北连千嶂碧虚窓东望一川平长年门外无尘客时见元戎驻斾旌  

题紫阁院　　　　　　　　张　蠙  

上方人海外苔径上千层洞壑有灵药房廊无老僧古岩雕素像乔木挂寒灯毎到思脩隠将廻欲不能  

宿山寺　　　　　　　　　前　人  

中峯半夜起忽觉在青冥此界自生雨上方犹有星楼髙钟尚【`集作独`】逺殿古像多灵好是潺湲水房房伴诵经宿开照寺光泽上人院　　　前　人  

静室谭防清宵独细听真身非有像至理本无经钟定遥闻水楼髙别见星不教人触秽偏说此山灵  

书翠岩寺壁　　　　　　　曹　松  

何年话尊宿瞻礼此堂中入郭非无路归林自学空溅瓶云峤水迸磬雪川风时说南庐事知师用意同  

题甘露寺　　　　　　　　前　人  

禅【`集作香`】门接巨垒【`集作叠非`】画阁【`本作角`】间清钟北固一何峭西僧多此逢天垂无际海云白久晴峯旦暮燃灯外涛头振蛰龙  

宿溪僧院　　　　　　　　前　人  

年少云溪里禅心夜更闲煎茶留静者靠月坐苍山露白钟寻定萤多户未闗嵩阳有【`集作大`】石室何日卷经还  

山寺引泉　　　　　　　　前　人  

劈碎琅玕意有余细泉髙引入香厨山僧未肯言根本莫是银河漏泄无  

题甘露寺　　　　　　　　周　朴  

层阁叠危壁瑞因【`一作因成`】千古名防连扬子路独倚润州城云共衔江色雕髙背磬声僧居上方久端坐见营营  

题元公院　　　　　　　　前　人  

院深尘自外【`集作幽深自尘外`】如佛值元公常迹【`集作防`】或非【`集作悲`】次志门因得中衣巾离暑气床榻向凉风是事不逾分祗应明德同  

福州【`一作唐`】东禅寺【`集作院`】　　　前　人  

瓯闽在郊外师院号东禅物得居来正人经纶【`集作论`】后贤瓟【`集作絶`】槽柳塞马盖地月支綖【`集作筵`】鹳鹊尚【`集作更`】巢顶唯堪举世传  

宿玉泉寺　　　　　　　　前　人  

野寺度残夏空房欲暮【`一作卧`】时夜听猿不睡秋思客先知竹逈烟生薄山髙月上迟又登尘路去难与老僧期  

福州神光寺塔　　　　　　前　人  

良匠用材为塔了神光寺更得【`集作里更`】髙名风云防处千寻出【`一作直`】日月中时八靣明海水旋【`集作即`】流倭国野天文方戴【`集作载`】福州城相轮顶上望浮世尘里人心应总【`集作早晩`】平  

福州开元寺塔　　　　　　前　人  

开元寺里七重【`一作层`】塔遥对方山影拟齐杂俗人防离世界【`集作境`】孤髙僧上【`集作坐`】觉天低唯堪片片紫霞映【`集作云外`】不与蒙蒙白雾迷心若无私罗汉在参差免向日虹西  

春日独逰禅智寺　　　　　罗　隠  

逺树连天水接空防年行乐旧隋宫花开花谢【`一作落`】长【`一作还`】如此人去人来自不同蛮鳯调高何处酒吴牛蹄健满车风思量只合腾腾醉煑海平陈尽梦中  

蛮鳯调【`京本作鸾鳯词`】  

封禅寺居　　　　　　　　前　人  

盛礼何由覩嘉名偶寄居周南太史泪蛮徼长【`一作子`】卿书砌竹摇风直庭花滴【`集作泣`】露踈谁能赋秋兴千里隔吾庐  

金山僧院　　　　　　　　前　人  

根盘蛟蜃路藤萝四靣无尘辍棹过得似吾师始惆怅眼前终日有风波  

春日湘中题岳麓寺僧院【`集作舍`】  

前　人  

蟾宫虎穴两皆休来凭危栏送逺愁多事林莺还谩语薄情边雁不廻头春融只恐【`集作待`】乾坤醉水濶深知世界浮欲共髙僧话心迹野花荒【`集作芳`】草柰相尤  

道林寺　　　　　　　　　裴　説  

独立凭危栏髙低落照间寺分一水僧锁半房山对靣浮世隔垂帘到老闲烟云与尘土寸步不相闗  

般若寺　　　　　　　　　前　人  

南岳古般若自来天下知翠笼无价寺光射有名诗一水涌兽迹五峯排鳯仪髙僧引闲步昼出夕阳归【`一作髙僧闲引步画出夕阳时`】  

兠率寺　　　　　　　　　前　人  

一片无尘地髙连夣泽南僧居跨鸟道佛影照渔潭朽枿云斜映平芜日半涵行行不得住廻首望烟岚  

鹿门寺　　　　　　　　　前　人  

鹿门山上寺突兀尽无尘到此修行者应非取次人鸟过惊石磬日出碍金身何计生烦恼虚空是四隣  

题岳州僧舍　　　　　　　前　人  

喜到重湖北孤州【`一作舟`】横晩烟鹭衔鱼入寺鵶接饭随船松桧君山逈菰蒲梦泽连与师吟论处秋水浸遥天  

## 文苑英华卷二百四十

　宋　李昉等　编酬和一  

吴均十首　　　　　周兴嗣三首  

沈约二首　　　　　任昉一首  

王僧孺一首　　　　庾肩吾一首  

萧子云一首　　　　裴子野一首  

刘孝绰三首　　　　王筠二首  

袁朗一首　　　　　吕让一首  

庾信二首　　　　　李那一首  

王胄二首　　　　　周若冰一首  

孙万夀三首　　　　庾抱一首  

酬闻人侍郎别三首　　　　吴　均  

怅然心不乐万里尚【`类聚作向集作何`】悠悠凌朝【`集作湖日`】憇枉渚薄暮遵江洲君往青山上【`类聚集本并作居住青门上`】我发灞陵头相思自有处明月清风楼【`类聚作春风明月楼集作风月在南楼`】  

二  

整棹北川湄廻首望城邑林踈风至少山髙云度急共懐万里心各作千行泣欲见终无縁思君空伫立  

三  

举首川之折离鸿四向飞子怜三湘薛【`集本薛与薛同莎也此字相类当考`】我忆五陵薇但使同喜遁何必共轻肥思君美如玉不觉泪沾衣  

此首英华不载据集本添入  

詶郭临蒸【`类聚作丞`】　　　　　　吴　均  

闻君立名义我亦倦晨征马在城上蹀劔自腰中鸣白日辽川暗黄尘陇坻生【`类聚作惊`】愿君但衔酒新【`类作深`】知有素诚  

和萧洗马古意　　　　　　前　人  

贱妾思不堪采桑渭城南带减连枝绣髪乱鳯凰簮花舞依长薄蛾【`类聚作鹅`】飞爱緑潭无由报君德流涕向春蚕  

詶周叅军　　　　　　　　前　人  

日暮忧人起倚户长【`一作匣怅`】无懽水传洞庭逺风送雁门寒江南霜雪重相如衣服单沉云隠乔【`集作髙`】树细雨灭层峦且【`集作是`】当对樽酒朱弦永夜弹  

答桞恽　　　　　　　　　前　人  

清晨发陇西日暮飞狐谷秋月照层岭寒风扫髙木雾露夜侵衣闗山晓催轴君去欲何之参差间原陆一见终无縁懐悲空满目  

酬萧新浦王洗马三首　　　前　人  

始可结交者文酒满金壶围棊帝台局系马秦王浦长劔皆玉具短笛悉银涂送归日愁满留客袂纷吾今成栢山上秋风星散乌  

二  

思君出江湄慷慨临长薄独对东方酒谁举指南酌崇兰白带飞青防紫缨络一年流泪同万里相思各胡为舍旃去故人在宛洛  

三  

仆本二陵徒英豪【`一作俊`】多久要角觝良家儿期门恶年少身纡丈二组手擎尺一诏问子行何去髙帆舣江干今夜杯酒别明朝江水边莓莓防细雨漠漠视浓烟飒洒八铜箭低昻五防船欲知故人者江南共采莲悒然心不乐跨马出城壕观涛防白鹭望草见青袍青袍行中把蔽草覆平野公子不垂堂纷纷吾【`一作纷吾故`】交者肘悬辟邪印屋曜鸳鸯瓦翩翩流水车萧萧曳练马是时君别我青莎没马蹄连连文蚕蠒鹥鹥伺朝鸡今日予懐友积雪满东西  

答吴均三首　　　　　　　周兴嗣  

明灯照暗室边韶对赵壹但酌中山酒唯甘江浦橘风动云入箕雨至月离毕王丹赠不拜【`后汉王丹赠陈遵以不拜出东观记`】是我相知日  

二  

惊鳬起北海仪鳯飞上林骞低不同翼欢楚亦殊音曀曀夕云起落落晓星沉李陵报苏武但令知我心  

三  

昔别襄城村同防长安市谁学莱芜甑本得王乔履堦前养素鹤池中饴赤鲤一徃玉壶上兼复见萧史  

酬孔通直逷懐蓬居　　　　沈　约  

阊阖既洞启龙楼亦髙辟两宫集鸾步二闱【`类聚作闼`】引通籍伊尔亊清途纷吾供【`一作惊`】贱役  

酬谢宣城朓　　　　　　　前　人  

王乔飞鳬舄东方金马门从宦非宦侣避世非避諠揆余发皇鉴短翮屡飞飜晨趋朝建礼晩沐卧郊园賔至下尘榻忧来命緑尊昔贤侔时雨今守馥兰荪神交疲梦寐路逺隔思存  

答刘孝绰　　　　　　　　任　昉  

阅水既成澜蔵舟遂移壑彼美洛阳子投我懐秋作久敬类诚言吹嘘似嘲谑兼称夏云尽复陈秋树索讵慰耋嗟人徒深老夫托  

秋日愁居答孔主簿　　　　王僧孺【`见类聚`】  

首夏云物善昼暑旦犹清日华随水泛树影逐风轻依帘野马合当户昔邪生物我一无际人鸟不相惊傥过北山北聊访法髙【`一作乔`】卿【`法真字髙卿见后汉逸民传`】  

和卫尉新喻侯巡城口号　　庾肩吾  

维城寄右戚巡警属勤王南瞻通防岸北眺指横芒入汉飞延阁临云上建章步逐天津逺城随秋夜长露槐落金气风寮上新凉  

东郊望春詶王建安隽晩逰　萧子云【`见类聚`】  

金塘緑泉满上园梨蘂落蛱蝶恋残花黄莺对余蕚芳菲满郊甸蕙气生兰薄子家冠盖里我馆幽栖郭緑桞防长溪便桥限清洛相去能防许一水终踈索  

答张真威【`一作成`】臯　　　　　裴子野  

匈奴时未服【`一作灭`】连年被甲兵明君思将帅方听皷鼙声吾生委逸翮抚劔起徂征非将【`一作徒`】慕辛李聊欲逞良平出车既方轨絶漠且横行岂伊长缨系行见黄河清虽令懦夫勇念别犹有情感子盈篇赠握翫以为荣跂予振凯歌【`一作旋凯`】含毫备勒成【`一作铭`】  

詶陆长史倕　　　　　　　刘孝绰  

王粲始一别犹且【`集作自`】叹风云况余屡之逺与子亟离群如何持此念复为今日分分悲宛如昨望殊挥霍行舟虽不见行程犹可度度君路应逺期寄新诗返相望且相思劳朝复劳晩【`集作相望接风烟相思劳嵗晩`】薄暮阍人进果得承芳信【`集作讯`】殷勤览妙书留连披雅韵洌洲财【`集作才`】赋总慈山行【`集作非`】旅镇已切临睨情遽动思归引归欤不可即前途方未极览讽欲谖诮研寻还慨息来喻朂雕金比质非所任虚薄无时【`集作举无`】用徘徊守故林屏居青门外结宇覇城隂竹庭已南映池牖复东【`集作西`】临乔枝贯檐上垂条拂户隂条开风暂入叶合影还沉帷屏溽早露阶霤扰昏禽衡门谢车马賔席简衣簮虽愧阳春曲宁无流水琴萧条聊【`集作寡`】属和寂寞少知音平生竟何托懐抱共君深一朝四美废方见百忧侵曰余滥官守因之泝庐九水接浅源隂山带荆门【`集作台`】右从容少职事疲病踈僚友命驾独寻幽淹留宿庐阜庐阜擅髙名岧岧【`集作迢`】陵太清舒云类紫府标霞同赤城北山轮难进东封马易惊未若兹山险车骑息逢迎石横路似絶径侧树如倾防笼乍一启磥硊无暂平倚岩忽廻望援萝遂上征乍观秦帝石复憇周王城交峯隠玉流对涧距金楹风传鳯台琯云度洛濵笙紫书时不至丹炉且未成无因追羽翮及尔宴蓬瀛蓬瀛不可托怅然反城郭日斜归路逺偶憇庵园阁虽异商人劳聊比化城乐影塔图花树经台总香药月殿曜朱幡风轮和寳铎园楥即重岭阶基仍巨壑朝湲响甍栋夜水声帷薄余景骛登临方宵尽谈谑谈谑有名僧惠义似传灯逺师教逾阐生公道复乘非汲引法善防招报能积迷顿已悟为懽得未曽为懽诚已徃坐卧犹懐想况复心所亲兹地多谐赏惜哉无轻轴更泛轮【`集作沦`】湖上可思不可见离念空盈荡贾生傅南国平子相东阿优逰匡赞罢纵横辞赋多方才幸同贯无令絶咏歌幽谷虽云阻烦君计吏过  

答何记室逊　　　　　　　刘孝绰  

逰子倦飘蓬瞻途杳未穷晨征凌迸水暮宿犯頽风出洲分去鷰向浦逐归鸿兰芽隠陈叶荻苖抽故丛忽忆园间桞犹伤江际枫吾生弃武骑髙视独余雄既殚孝王产兼倾卓氏僮罢籍睢阳囿陪谒建章宫纷余似凿枘方圆殊未工黒貂久自敝黄金屡已空去辞追楚穆还耕偶汉冯巧拙良为异出处嗟莫同若厌兰台右见访防陵东  

答张左西　　　　　　　　前　人  

相思如三月相望非两宫持此连枝树暂作背飞鸿若人惠思我摛藻蔚雕虫仙掌方晞露灵乌正转风力假排重翮相与北山丛  

和卫尉新喻侯巡城口号　　王　筠  

阊阖暧已昏钩陈杳将暮栖乌城上返晩雀林中度屯卫时巡警凝威肆安步阁道趋文昌禁兵连武库铜乌迎早风金掌承朝露罘罳分晓色睥睨生秋雾维城任寄隆空想灵均赋伊余方病免丘园保恬素  

酬张淮南别　　　　　　　前　人  

故人杯酒别天清明月亮露下寒葭中风起秋江上衣染潺湲泪棹泛参差浪匕首直千金七寳雕华装生离何用表頼此持相饷  

和洗掾登城南坂望京邑　　袁　朗  

二华连陌塞九陇綂金方奥区称富贵重险擅雄强龙飞防水上鳯集岐山阳神臯多瑞迹列代有兴王我后膺灵命爰求宅兹土宸居法太防建国资天府风融黎庶德泽浸区宇醒醉各相扶讴歌从圣主南登少陵岸还望帝城中帝城何欝欝佳气廼葱葱金鳯凌绮观璇题敞兰宫复道东西合交衢南北通万国朝前殿群公议宣室鸣佩含早风华蝉曜朝日栢梁宴初罢千钟欢未毕端拱肃岩廊思贤听琴瑟逶迤万雉列隠轸千闾布飞甍夹御沟曲台临上路处处歌钟鸣喧阗车马度日落长楸间含情两相顾是月冬之季隂寒昼不开惊风四靣集飞雪千里廻狐白登廊庙牛衣出【`一作弃`】草莱讵知韩长孺无复重燃灰  

和入京　　　　　　　　　吕　让  

俘囚经万里憔悴度三春发改河阳鬂衣余京洛尘钟仪悲去楚随防泣留秦既谢平吴利终成失路人  

奉报寄洛州　　　　　　　庾　信  

舟师防孟津甲子陈东隣雷辕惊战皷劔室动金神幕府风云气军门闗塞人长旍析鸟羽合甲抱犀鳞星芒一丈焰月晕七重轮黎阳水稍緑官渡桞应春无庸奉天睠驱传牧南秦繁词劳简牍杂俗弊风尘上洛逢都尉商山见逸民留滞终南下唯当一史臣  

和刘仪同　　　　　　　　前　人  

止戈兴礼乐脩文盛典谟壁开金石篆河浮云雾图芸香上延閤碑石向鸿都诵书徴博士明经拜大夫壁池寒水落学市旧槐枯髙谈变白马雄辩塞飞狐月落将军树风惊御史乌子云犹汗简温舒正削蒲连云虽有阁终欲想江湖  

和奉重适阳闗　　　　　　李　那  

衔悲向玉闗垂泪上瑶台舞阁悬新网歌梁积故埃紫庭生緑草丹墀染碧苔金扉昼常掩朱帘夜暗开方池含水思芳树结风哀行雨归将絶朝云去不廻独有西陵上松声薄暮来  

答贺属　　　　　　　　　王　胄  

外黄初邸客蜀郡晩琴声本欲从张耳何曾说马卿定知逰道日非是弟如行髙文拟杂佩善谑间瑶琼前书言家室末叙挂簮缨问仁宁伐国扬波岂乱清闻有阳台客【`一作客曲`】常留入爱【`一作梦`】情无为嗟独割空引助庖名  

詶陆常侍　　　　　　　　前　人  

相知四十年别离万余里君留五湖曲予去三河涘寒松君后凋溺灰余仅死何言西北云复觌东南美深交不防故飞觞敦宴喜赠藻发中情竒音迈流徴追惟中嵗日于斯同憇止思之宛如昨倐焉逾二纪畴昔多朋好一旦埋蒿里无人莫已知有恸伤知已抱臂还相泣岿然吾与子霑襟行自念哀哉亦已矣吾归在漆园著书试词理劳息乃殊致存亡宁异轨大路不能遵咄哉情何鄙  

答江学士协　　　　　　　周若冰  

弱龄爱邱壑与子亟防归开襟对泉石携手翫芳菲忽逢朝市变斯乐眇难追气意酒中改容顔镜里衰祁寒伤暮节落景促余晖野旷蓬常转林遥鸟倦飞故友轻金玉万里嗣音徽乡闗不可望客泪徒霑衣  

和孔侍郎观太常奏新乐【`已上见二百十二卷`】  

孙万夀  

答杨世子　　　　　　　　前　人  

太华五千仭长河九万里山川蕴玉石人物多君子丞相朝所宗太尉国之纪若人惟杰出济世承余祉趍庭遵教义博物兼文史寄声振宛洛雅论穷名理伊余苦疲病寂寞罕賔逰不言驱驷马于焉访一丘缟纻始云赠胶漆乃相投伏枕空长想骖蹇遂无由忽此承来翰华藻殊辉焕虽则滥吹嘘可以蠲忧叹懐袖终不灭掌握方留翫和风初应律山莺已复新芳菲徒自好节物不闗人劳歌虽有曲无以报阳春  

和周记室逰旧京　　　　　前　人  

大夫愍周庙王子泣殷墟自然心断絶何闗系惨舒仆本漳濵士旧国亦沦胥紫陌风尘起青毡冠盖踈台留子建赋宫落仲将书谯周自题柱商容谁表闾闻君懐古曲同病亦涟如方知周处叹前后信非虚  

和乐记室忆江水　　　　　庾　抱  

遥想观涛处犹忆采莲歌无因闗塞叶共下洞庭波  

## 文苑英华卷二百四十一

宋　李昉等　编酬和二  

刘祎之一首　　　　杨烱三首  

卢照邻三首　　　　褚亮一首  

陈子昻四首　　　　任希古一首  

李峤五首　　　　　沈佺期一首  

杜审言一首　　　　于季子一首  

宋之问三首　　　　张说六首  

苏颋五首　　　　　张九龄七首  

酬郑沁州　　　　　　　　刘祎之  

骐阁一代良熊轩千里躅缉图昭国典按部留宸瞩匪厌承明庐伫兼司隶局芸书暂辍载行使方临俗节变风绪髙秋深露华溽寒山敛轻霭霁野澄初旭已觉【`一作切`】长年悲谁堪岐路促遥林征马迅别馆嘶骖局雅赠响摐金索居暌倚玉凄断离鸿引劳歌思足曲  

和酬虢州李司法　　　　　杨　炯  

唇齿标形胜闗河壮邑居寒山抵方伯秋水面鸿胪君子从游宦忘情任卷舒风霜下刀笔轩盖拥门闾平野云黄变长洲鸿鴈初菊花冝泛酒蒲叶好裁书昔我芝兰契悠然云雨疎非君重千里谁肯惠防鱼  

和郑讐校内省眺瞩思乡怀友  

前　人  

铜门初下辟石馆始沉研游雾千金字飞云五色牋楼防横紫极城阙俯青田暄入瑶房里春廻【`集作过`】玉宇前霞文埋落照风物【`集作色`】澹归烟翰墨三余隙闗山四望悬頽风【`集作峯`】暌酌羽流水旷鸣弦虽欣承白雪终恨隔青天  

和刘长史答十九兄　　　　前　人  

帝尧平百姓高祖宅三秦子弟分河岳衣冠动缙绅盛名恒不陨歴代几相因街巷涂山曲门闾洛水濵五龙金作友一子玉为人宝劔丰城气明珠魏国珍风标自落落文质且彬彬共许刁亮同推周伯仁石城俯天阙钟阜对江津骥足方遐驶【`集作骋`】狼心独未驯皷鼙鸣九域风火集重闉城势余三版兵威乏四邻居然混玉石直置保松筠耿介酧天子危言数贼臣钟仪琴未奏苏武节犹新受禄宁辞死扬名不顾身精诚动天地忠义感明神怪鸟来【`集作俄`】垂翼脩虵竟暴鳞来朝拜【`集作报`】休命述职下梁【`一作良`】岷善政驰金马嘉声绕玉轮三荆忽有赠四海更相亲宫徴谐鸣石光辉掩烛银山川遥满目零露坐霑巾友爱光天下恩波浃后尘懦夫仰高节下里继阳春  

和王奭秋夜有所思　　　　卢照邻  

寂寂南轩夜悠然怀所知长河落鴈苑明月下鲸池凤防有清曲此曲何人吹丹唇间玉齿妙响入云涯穷巷秋风叶空庭寒露枝劳歌欲有和星鬂已将垂  

酬张少府柬之　　　　　　前　人  

昔余与夫子相遇汉川隂珠浦龙犹卧檀溪马正沉价重瑶山曲词惊丹凤林十年暌赏慰万里隔招寻豪翰风期阻荆衡云路深鹏飞俱望昔蠖屈共悲今谁谓青衣道还叹白头吟地接神仙磵江连云雨岑飞泉如散玉落日似悬金重以瑶华赠空怀舞咏心  

和吴侍御被使燕然　　　　前　人  

春归龙塞北骑指鴈门陲胡笳折杨柳汉使采燕【`集作条`】支戍城一望花雪几参差闗山有新曲应向笛中吹和御史韦大夫喜霁之作　　褚　亮  

晴天渡旅鴈斜影照残红野净余烟尽山明【`一作开`】逺色同沙平寒水落叶脆晩枝空白简光朝幰彤驺出禁中息驾逰兰坂雕文折桂丛无因轻羽扇徒自仰仁风  

东征答朝达相送　　　　　陈子昻【`见集本`】  

平生白云意疲苶愧为雄君王谬殊宠旌节此从戎挼防当系虏单马岂邀功孤劔将何托长謡塞上风酧李参军崇嗣旅馆见赠　　前　人  

昨夜银河畔星文犯天【`集作遥`】汉今朝紫气新物色果逢真言从天上落乃是地仙人白璧疑寃楚乌裘似入秦推藏多古意歴览备艰辛乐广云虽覩夷吾风未春凤歌空有问龙性讵能驯宝劔终应出骊珠防见珍未及冯公老何惊孺子贫青云傥可致北海忆孙賔  

答洛阳主人　　　　　　　前　人  

平生白云志早爱赤松逰事亲恨未立从宦此中州主人亦何问【`集作何发`】旅客非悠悠方谒明天子清宴奉良筹再取连城璧三陟平津侯不然拂衣去归从海上鸥宁随当代子倾仄且沉浮  

东征至淇门答宋十一叅军之问  

前　人  

南星中大火将子渉清淇西林映【`集作改`】防月征斾空自持碧潭去已逺瑶华折遗谁君【`集作若`】问辽阳戍摇摇【`集作悠悠`】天际旗  

和左仆射燕公春日端居述怀  

任希古【`见初学记`】  

丰野光三杰妫庭賛五臣绨缃歌美誉丝竹咏芳尘圣歴开环象昌年降甫申高门非舍筑华搆岂垂纶凤邸抟霄翰龙池跃海鳞玉鼎升黄阁金章谒紫宸礼闱通政本文昌緫国均调风振薄俗清教叙彛伦星廻应缇管日御惊寅賔叶上曽槐变花发小堂春思挂东都冕言访北山巾赫赫容防上千祀耀平津  

刘侍读见和山邸十篇重申此赠  

李　峤  

神岳瑶池圃仙宫玉树林乗时警天御清暑涤宸襟梁驾陪赏淄庭掩翠岑对岩龙岫出分壑鴈【`一作凤`】池深檐迥松萝映防高石镜临落泉奔涧响惊吹助猿吟野气迷凉燠山花杂古今英藩盛賔侣胜境相招寻践迳披兰叶攀崖引桂隂穆生时泛醴邹子或调琴雉翳分塲合鱼钩向浦沉朝逰极斜景夕宴待横参顾已慙铅锷叨名齿瑇簮暂依朱邸馆还畅白云心邱壑信多美烟霞得所钦寓言摅宿志窃吹简知音奬价逾珍石詶文重振金方从仁智所携手濯清浔  

和杜学士江南初霁覉怀　　前　人  

大江开宿雨征棹下春流雾卷晴山出风恬晩浪収岸花明水树川鸟乱沙洲覉眺伤千里劳歌动四愁和杜五弟晴朝独坐见赠　　前　人  

平明坐虚馆旷望几悠哉宿雾分空尽朝光度隟来影低藤架宻香动药栏开未展山阳防空留池上杯和杜学士旅次淮口阻风　　前　人  

夕吹生寒浦清淮上暝潮迎风欲举棹触浪反停桡淼漫烟波濶参差林防遥日沉丹气敛天敞白云消水鴈含芦叶沙鸥隐荻苗客行殊未已川路几迢迢  

和同府李祭酒休沐田居　　前　人  

列位簮缨序隠居林野躅狥物爽全真栖贞昧均俗若人兼吏隠率性夷荣辱地籍朱邸基家在青山足蹔弥西园盖言事东臯粟筑室俯涧濵开扉靣岩曲庭幽引夕雾檐迥通晨旭迎秋谷黍黄含露园葵緑胜情狎兰杜雅韵锵金玉伊我怀邱园愿心从所欲  

答寗爱州书　　　　　　　沈佺期  

书报天中赦人从海上闻九泉开白日六翮起青云质幸恩先贷情孤枉未分自怜泾渭别谁与奏明君和晋陵陆丞早春有怀　　　杜审言  

独有宦逰人偏惊物新云霞出海曙梅柳度江春淑气催黄鸟晴光照緑苹忽闻歌古调归思已霑巾  

早春答洛阳杜审言　　　　于季子  

梓泽年光往复来杜防逰人去不廻若非戴笔登麟阁定是吹箫伴凤防路傍桃李花犹嫩波上芙蓉叶未开分明寄语长安道莫教留滞洛阳才  

酧李丹徒见赠之作　　　　宋之问  

镇吴称奥里试剧仰通才近邑人披雾遥闻境震雷一朝逢解榻累日共啣杯连骑【`集作辔`】登山尽浮舟望海廻以余慙拙宦期子遇良媒赠曲南鳬断征涂北鴈催更怜江上月还入镜中开  

使往天兵军约与陈子昻新乡为期及还而不  

相遇　　　　　　　　　前　人  

入卫期之子吁嗟不少留情人去何处淇水日悠悠恒碣青云断衡漳白露秋知君心许国不是爱封侯  

答李司户　　　　　　　　前　人  

逺方来下客輶轩揖使臣弄琴宜在夜倾酒贵逢春驷马留孤馆防鱼赠故人明朝散云雨遥仰德为邻  

和魏仆射还乡　　　　　　张　说  

富贵还乡国光辉满旧林秋风树不静君子叹何深故老空悬劔邻交日散金众芳摇落尽独有嵗寒心【`以下六篇并见集本`】  

酧崔光禄冬日述怀赠答　　前　人  

徐陈尝并作枚马亦同时各负当朝誉俱承明主私夫君迈前侣观国骋奇姿山似鸣威凤泉如出宝材雄子云笔学广仲舒帷紫绶拂三寺朱门临九逵昔我含香日连尔缙云司朝携兰省步夕退竹林期中路一分手数载来何迟求友还相德【`一作得`】羣英复在兹留防少人务方驾逓寻追渉翫怀同赏霑芳忆共持迎賔南涧饮载妓东郊嬉春郭緑畆秀秋涧白云滋名画披人物良书讨滞疑兴来光不惜欢往迹如遗岁宴罢行乐层城间所思夜防灯处厌朝发镜前衰忽枉崔骃什兼流韦孟词曲高弥寡和主善代为师齐戒观华玉留连叹色丝终慙起予者何足与言诗  

和张监观赦　　　　　　　前　人  

日御临防阙天街俨百神雷舒乍解气岁复建寅春喜同新【`集作开星`】驿欢声发市人金环能作赋来入管弦新和朱使欣道峡似巫山之作　前　人  

江如晓天净石似暮霞【`集作云`】张征防一流览宛若巫山阳楚客思归路秦人讁异乡猿呜孤月夜再使泪霑裳  

和朱使二首　　　　　　　前　人  

南土多遗宼西江尽畏途山行阻篁竹水宿碍【`一作硋`】萑蒲使越才应有征蛮力岂无空传人赠劔不见虎衔珠  

二  

江势连山逺天涯此夜愁霜空极天静寒月带江流思起南征棹文高北望楼自怜如坠叶泛泛侣仙舟奉和姚令公温汤旧馆永怀故人卢公之作  

苏　颋  

树德岂孤迈降神良竝出伟兹廊庙桢调彼盐梅实正悦虞垂举翻悲郑侨卒同心不可忘交臂何为失清路荷前幸明时称右弼曽聮野外迷尚记帷中宻新恸情莫遣旧逰词更述空令属和辰长感知音日  

奉和魏仆射秋日还乡有怀之作二首  

前　人  

南宫夙拜罢东道昼逰初饮饯倾冠盖传呼问里闾树悲悬剑所溪想钓璜余清发光辉至增荣驷马车  

二  

溽暑时云谢愆阳泽蹔偏鼎陈从祀日钥动问刑年绛服龙雩寝冠马使旋作霖期傅说为旱聴周宣河岳隂符啓星辰暗檄传浮凉吹景气飞冻洒空烟防防将秋近沉沉与暝连分湍泾水石含颖雍州田德施超三五文雄赋十年及私何以乐明主敬人天  

奉和同崔尚书赠大理陆卿鸿胪刘卿见示之  

什　　　　　　　　　　前　人  

戱藻嘉鱼乐栖椅【`集作梧`】高凤飞类从皆有召声应乃无违美价逢时出奇才选众稀避堂贻后政扫第【`集作地`】发前几出曳僊人履还薫侍女衣省中何赫奕庭际满芳非吏部端清鉴丞郎肃紫机防心歌咏是廻迹宴言非北寺邻阙南城冩翠防参差交隠见髣髴接光辉賔序尝柔德刑孚已霁威巨源林下契不速自同归和杜主簿春日有所思　　　前　人  

朝上高楼上俯见洛阳陌摇荡吹花风落英纷已积美人不共此芳好空所惜揽镜尘网滋当窓苔藓碧缅惟【`一作怀`】在云汉良愿暌枕席翻似无见时如何久为客酧宋使君见赠【`一作贻`】之作　　张九龄  

时来不自意宿昔谬枢衡翼圣负明主妨贒愧友生罢归犹右职待罪尚南荆政有留棠旧风因继组成高轩问疾苦蒸庻荷仁明衰废时所薄祗言僚故情  

与袁补阙寻蔡拾遗防此公出行其后蔡有五  

韵诗以此篇答焉　　　　前　人  

辙迹陈家巷诗书孟子邻复【`集作偶`】来乗兴者不值草人契是忘年合情非累日申闻君还薄暮见眷及兹晨赠我如琼玖将何报所亲  

答太常靳博士见赠　　　　前　人  

上苑春先入中园花尽开唯余幽迳草尚待日光催酬王履震逰园林见贻　　　前　人  

宅生惟海县素业守郊园中览覇王说上邀【`集作激`】明主恩一行罢兰迳数载歴金门既负潘生拙俄从周任言逶迟【`集作迤`】恋轩陛萧散反邱樊旧院【`集作迳`】稀人迹前池耗水痕并看芳树老惟觉敝庐存自我栖幽谷逢君翳覆盆孟轲应有命贾谊得无寃江上伤行逺林间遇【`集作偶`】避喧地偏人事絶时霁鸟声繁独善心俱闭穷居道共尊乐因南涧藻忧岂北堂萱幽意加【`集作如`】投漆新诗重赠轩平生狥知已穷达与君论  

酬王六霁后书怀见示　　　前　人  

云雨俱行罢江天已洞开炎氛霁后灭邉渚【`集作绪`】望中来作骥君垂耳为鱼我曝鳃更怜湘水赋还是洛阳才  

酬王六寒朝见贻　　　　　前　人  

贾生流寓日扬子寂寥时在物多相背唯君独见思渔为江上曲雪作郢中词忽枉兼金讯长怀伐木诗武司功有幽庭春暄见赠夏首获见以诗报焉  

前　人  

芳月尽离居幽怀重起予虽言春事晩尚想物华初迟日暾方照高斋澹复虚笋成林向宻花落树应疎赠鲤情无间求鸎思有余暄妍不相待含叹欲焉如  

## 文苑英华卷二百四十二

宋　李昉等　编酬和三  

宋鼎一首　　　　　王维六首  

孙逖四首　　　　　孟浩然三首  

杜甫四首　　　　　李白五首  

卢象二首　　　　　祖咏一首  

王昌龄三首　　　　高适六首  

刘长卿九首  

酬故人还山　　　　　　　宋　鼎  

举棹乗春水归山抚嵗华碧潭宵见月红树晩【`一作晓`】开花肃穆轻风度依防隠迳斜危亭暗松石幽涧落云霞思鸟吟【`一作鸣`】高树游鱼戱浅沙安知余兴尽相望紫烟賖  

和仆射晋公扈从温汤作【`已见一百七十一卷`】  

王　维  

和尹諌议史馆山池【`已见一百六十六卷`】  

前　人  

酬张少府　　　　　　　　前　人  

晩年【`一作来`】唯好静万事不闗心自顾无长【`一作良`】防空知返旧林松风吹解带山月照弹琴君【`集作若`】问穷通理渔歌入浦深  

酬郭给事【`七言`】　　　　　　前　人  

洞门高阁霭余晖桃李隂隂柳絮飞禁里疎钟官舍晩省中啼鸟吏人稀晨摇玉佩趋金殿夕奉天书拜璅闱强欲从君无那【`一作奈`】老将因卧病解朝衣  

和太常韦主簿五郎温汤寓目之作  

前　人  

汉主离宫接露台秦川一半夕阳开青山尽是朱旗绕碧涧翻从玉殿来新丰树里行人度小苑城边猎骑回闻道甘泉能献赋悬知独有子云才  

故人张諲为【`一无此字`】诗善易卜兼能丹青草顷以诗见赠聊复酬之　　　前　人  

不逐城东逰侠儿隐囊纱防坐弹碁蜀中夫子时开卦洛下书生解咏诗药栏花迳衡门里时复据梧聊隐几屛风误防惑孙郎团扇草书轻内史故园高枕度三春永日垂帷絶四邻自惜【`集想`】作蔡邕今已老更将书籍与何人  

奉和李右相中书壁画山水　孙　逖  

庙堂多暇日山水契中【`集作真`】情欲冩高深趣还因藻绘成九江临户牖三峡绕檐楹花柳穷年发烟霞逐意生能令万里近不觉四时行气染荀香馥光含乐镜清咏歌齐出处图画表冲盈自保千年遇何论八载荣【`李公诗云八载忝司存`】  

奉和李右相赏防昌林亭　　前　人  

贤相初陪跸灵山本降神作京雄近县开閤宠平津地胜林亭好时清宴赏频百泉荣草木万井布郊畛【`诸邻切`】德与春和盛功将造化邻还嗤渭濵叟歳晩独垂纶  

酬万八贺九云门寺归溪中作  

前　人  

晩从灵境出林壑曙云飞稍觉清【`集作青`】溪尽廻瞻画刹防独园余兴在孤棹宿心违更忆登攀处天香盈袖归和左卫武仓曹卫中对两剧【`集作创`】韵赠右卫李骑曹二人同任校书　　　前　人  

林父同官意宣尼久敬交文塲刋玉篆武事掌金铙道合宜连茹时清岂系匏克勤居簿领多暇屛讙譊美酒怀公防谈俟客嘲薄云生北阙飞雨自西郊院暑便清旷庭芜觉渐苞高门闗讵闭【`入声`】逸韵柱难胶枳棘鸾无叹椅梧凤必巢忽闻徴并作观海愧堂坳  

和张丞相春朝对雪【`已见一百五十三卷`】  

孟浩然  

和张明府登鹿门山　　　　前　人  

忽示登高作能寛旅寓情弦歌既多暇山水思弥清草得风先【`集作光`】动虹因雨后成谬成巴里和非敢应同声和张二自穰县还途中遇雪　前　人  

风吹沙海雪来作本团【`集作园`】春宛转随香骑轻盈伴玉人歌疑郢中客态比洛川神今日南归楚防飞似入秦奉和薛十二丈判官见赠　　杜　甫  

忽忽峡中睡悲风方一醒西来有好乌为我下青冥羽毛净白雪惨澹飞云汀既蒙主人顾举翮唳孤亭持以比佳士及此慰扬舲清文动哀玉见道发新硎欲学鸱夷子待勒燕然【`集作山`】铭口重斩邪劒【`集作谁重防蛇劔`】致君君未听志在麒麟阁无心云母屛卓氏近新寡豪家朱户【`集作门`】扃相如琴【`集作才`】调逸银汉防防星客来洗粉黛日暮拾流萤不是无膏火劝郎勤六经老夫自汲涧野水日泠泠我叹黒头白君看银印青卧病识山鬼为农知地形谁矜坐锦帐苦厌食鱼腥东南两崖【`集作岸`】拆积【`集作横`】水注沧溟碧色忽惆怅风雷搜百灵空中右【`集作有`】白虎赤节引娉婷自云帝里【`集作李`】女噀雨凤凰翎襄王薄行迹莫学冷如氷千秋一拭泪梦觉有防馨人生相感动金石两青荧丈夫【`集作人`】但安坐休辨渭将【`集作与`】泾龙蛇尚格鬪洒血暗郊坰吾闻聪明主活【`集作兴`】国用轻刑销兵铸农器今古岁方宁天王【`集作文`】日俭德俊乂始盈庭荣华贵少壮岂食楚江萍  

酬韦韶州见寄　　　　　　前　人  

养拙江湖外朝廷记忆疎深惭长者辙重得故人书白发丝难理【`集作并`】新诗锦不如虽无南过鴈看取北来鱼  

答高使君见赠　　　　　　前　人  

古寺僧牢落空房得【`集作客`】寓居故人供禄米邻舍与园蔬防树容听法三车肯载书草吾岂敢赋或比【`集作似`】相如  

奉酬李都督表文早春作　　前　人  

力疾坐清晓来诗悲早春转添愁伴客更觉老随人红入梅【`集作桃`】花嫩青归柳叶新望乡应未已四海尚风尘  

江上答崔宣城　　　　　　李　白  

太华三芙蓉明皇玉女峯寻仙下西岳陶令忽相逢问我将何事湍波歴几重貂裘非季子鹤氅似王恭谬忝燕台召而陪郭隗踪水流知入海云出【`集作去`】或从龙树色晓【`集作绕`】洲月山鹊鸣夜钟还期如可访台岭防长松酬中都小吏擕斗酒防鱼于逆旅见赠  

前　人  

鲁酒若琥珀汶鱼紫锦鳞山东豪吏有俊气手携此物赠逺人意气相倾两相顾斗酒防鱼表情素酒来我饮之鲙作别离处防鳃呀呷鬐鬛张防刺银盘欲飞去呼儿拂几霜刃挥红肌【`集作腮`】花落白雪飞为君下筯一飡罢【`集作饱`】羞看金鞍上【`集作醉着金鞭`】马归  

酬裴侍御对雨感时见赠　　前　人  

雨色秋来寒风严清江爽孤高绣衣人潇洒清霞赏平生多感激忠义非外奬祸连成【`集作积`】怨生事及徂川往楚邦有壮士鄢郢翻扫荡申包哭秦庭泣血将安仰鞭尸辱已及堂上罗宿莽颇似今之人蟊贼【`一作`】陷忠谠渺然一水隔何由税归鞅日夕听猿愁怀贤盈梦想  

酬崔十五见招　　　　　　前　人  

尔有鸟折【`集作迹`】书相招琴溪饮手迹尺素中如天落云锦读罢向空笑疑君在我前长吟字不灭怀袖且三年  

以诗代书答元丹邱　　　　前　人  

青鸟海上来今朝发何处口衔云锦书与我忽飞去鸟去凌紫烟书留绮窓前开缄方一笑乃是故人传故人深相朂忆我劳心曲离居在咸阳三见秦草緑置书防袂间引领不暂闲长望杳难【`一作不可`】见浮云横逺山  

奉和徐侍中书丛篠咏【`见二百七十五卷`】  

卢　象  

奉和张使君宴列加朝散　　前　人  

佐理星辰贵分荣涣汗深言从大夫后用答圣人心骑拥轩裳客鸾惊翰墨林停杯歌麦秀秉烛醉棠隂爽气凌秋笛【`集作草`】轻寒散暝砧祗应将四子讲德谢【`集作识`】知音  

酬汴州李别驾见赠　　　　祖　咏  

秋风多客思行旅厌艰辛自洛非才子逰梁得主人文章叅末议荣贱岂同论叹世同王演怀贤忆法真情由恩旧好契托死生亲所愧能投赠清言益润身  

淇上酬薛据兼寄郭防　　　王昌龄  

自从别京华我心乃萧索十年守章句万里空寥落北上登蓟门茫茫见沙漠倚劒对风尘慨然思卫霍拂衣去燕赵驱马怅不乐天长沧洲路日暮邯郸郭酒肆或淹留渔泽屡栖泊独行备艰难孰辞于鼎镬皇情念淳古时俗何浮薄理道须任贤安人在求瘼故交负奇才逸气包謇谔隐轸经济防纵横建安作才望忽先鸣风期无宿诺飘飖劳州县迢逓限言谑东驰眇具邱西顾弥虢略淇水徒自深浮云不堪托吾谋适可用天道岂辽廓不然买山田一身与耕凿  

奉酬睢阳路太守见贻之作　前　人  

盛才膺命世高价动良时帝简登藩翰人和发咏思神仙去华省鸳鸯忆丹墀清净能无事优防即赋诗江山纷想像云物动葳蕤逸气刘公干言向子期多慙汲引速翻愧激昂迟相马如何恨登龙返自疑风尘吏道迫行迈旅心衰【`一作悲`】拙疾徒为尔穷愁欲问谁秋风一片叶朝镜数茎丝州县甘无取邱园悔莫追琼瑶生箧笥光景借茅茨他日青霄【`一作云`】里犹应访所知  

留答武陵田太守　　　　　前　人  

仗劔行千里防躯感一言曾为大梁客不负信陵恩  

答侯大少府　　　　　　　高　适  

常日好读书晩年学垂纶漆园多乔木睢水清磷磷诏书下柴关【`集作门`】天命敢逡巡赫赫三伏时十月到咸秦褐衣不得见黄绶翻在身吏道顿覊束生涯难重陈北使经天寒闗山饶苦辛边兵若刍狗战骨成埃尘行矣勿复言归欤伤我神如何燕赵陲忽遇【`集作偶`】平生亲开舘纳征骑弹弦娱逺賔飘飖【`集作飘飘`】天地间一别方兹晨东道有佳作南朝无此人性灵出万象风骨遗常伦吾党谢王粲羣贤推郄诜明时取秀才落日过蒲津节苦名已富禄防家转贫相逢愧薄逰抚已荷陶钧心事正堪尽离忧宁太频两河归客【`集作家`】遥二月芳草新柳接滹沲【`集作池`】暗鸎连渤海春谁谓行路难猥当希代珍提握每终日相思犹比邻江海有扁舟邱园有角巾君意定何适我怀知所遵沉浮各异宜老大贵全真莫作云霄计栖遑【`集作遑遑`】随缙绅  

涟上酬【`集作别`】王秀才　　　　前　人  

飘飖经逺道客思满穷秋浩荡对长涟君行殊未休﨑岖山海侧想像无前俦谁谓照乗珠忽然欲暗投东路方萧条楚歌复悲愁暮防使人感去鸟兼离忧行矣当自爱壮心莫悠悠予亦从此辞异乡难久留言宴【`集作赠言`】岂终极慎勿滞沧洲  

酬裴秀才　　　　　　　　前　人  

男儿贵得意何必相知早飘荡与物华【`集作永`】蹉跎觉身老长卿无产业季子慙妻嫂此事难重陈【`集作论`】未为众人道  

酬陆少府　　　　　　　　前　人  

朝临【`集作暎`】淇水岸还望卫人邑别思【`集作意`】在山河【`集作阿`】征途背原隰萧萧【`集作稍稍`】前村口惟见转蓬入氷渚人去迟雪【`集作霜`】天鴈飞急我行应不逺【`集作固应不逺别`】所兴终【`集作与路`】未及欲济川上舟相思空竚立  

同吕员外酬田著作莫门军西宿盘山秋夜作  

前　人  

碛路天早秋边城夜应永遥传戎旅作已报闗山冷上将顿盘反【`疑作坂`】诸君遍泉井绸缪阃外书慷慨幕中请能使勲业高动令氛雾屛逺途能自致短歩终难骋羽翮时一看穷愁始三省人生感然诺何啻若形影白发知苦心阳春见佳景【`一作境`】星河连塞路刁斗兼山静忆君霜露时使我空引领  

酬岑主簿秋夜见赠　　　　前　人  

舍下蛩乱呜居然自萧索缅怀高秋兴勿枉清夜作感物我心劳凉风生【`集作惊`】二毛池枯【`集作空`】菡蓞死月上【`集作出`】梧桐高如何异乡县复得交才彦汨没嗟后时蹉跎耻相见箕山别未久魏国谁不恋独有江海心悠悠未尝倦  

奉和杜相公新移长兴宅呈元相公  

刘长卿  

间气【`集作世`】生真宰同心奉至尊功高开北第机静灌中园入并蝉冠影归分骑士喧窓闻汉宫漏家识杜陵原献替常焚藳优【`集作清`】闲独树萱花香逐荀令草色对王孙有地先开閤何人不扫门江湖难自退明主托元元  

酬张厦雪夜赴州访别途中苦寒作  

前　人  

扁舟乗兴客不惮苦寒行晩暮相依分江湖别有【`集作欲别`】情水声氷下咽沙路雪中平旧劒锋铓尽应嫌脱自【`集作赠`】轻  

酧包谏议见赠【`集作寄`】之作　　　前　人  

佐郡媿顽踈殊方亲里闾家贫寒未度身老岁将除过雪山僧至依阳野客舒药陈随逺宦梅发对幽居落日栖鸮鸟行人达鲤鱼高文不可和空愧学相如  

酬张厦别后道中见寄　　　前　人  

离羣方岁宴谪宦在天涯暮雪同行少寒潮欲【`集作独`】上迟海鸥知吏傲沙鹤【`集作沙鸟`】见人衰只为忆春草西归亦未期  

酬李贠外从崔录事戴华宿三河戍先见寄  

前　人  

寒江鸣石濑归客夜初分人语空山答猿声独戍闻迟来朝及暮愁去水连云岁晩心谁在青青见此君酬滁州李十六使君见赠李公与予俱于阳羡山中新营别墅以其同志因有此作  

前　人  

满镜悲华发空山寄此身白云家自有黄卷业长贫懒任垂竿老狂因酿黍春桃花迷圣代桂树狎幽人幢盖方临郡柴荆忝作邻但愁千骑至石路却生尘  

酬张厦人日长沙感怀见赠【`此公比经流窜亲在上都`】  

前　人  

旧俗欢犹在怜君恨独深新年向国泪今日倚门心岁去流湘水春生近桂林流莺且莫弄江畔正行吟酬皇甫侍御见寄时前相国姑臧公初临郡  

前　人  

离别江南北汀州叶再黄路遥云共水砧逈月如霜岁俭依仁政年衰忆故乡伫君【`集作看`】宣室召汉法倚张纲  

苕溪酬梁耿别后见寄【`已见一百六十六卷`】  

## 文苑英华卷二百四十三

宋　李昉等　编酬和四  

包融一首　　　　　包佶三首  

包何二首　　　　　李嘉祐四首  

钱起一首　　　　　皇甫曾三首  

张继二首　　　　　韩翃一首  

郎士元三首　　　　皇甫冉三首  

顾况九首　　　　　耿纬二首  

司空曙二首　　　　李益一首  

李端一首　　　　　章八元一首  

畅当二首　　　　　李夷简一首  

武元衡三首　　　　李吉甫一首  

卢纶十三首  

答国子张主簿　　　　　　包　融  

湖岸缆初解鸎啼别离处遥见舟中人时时一回顾坐悲芳岁晩花落青轩树春梦随我心摇扬逐君去奉和柳相公中书言怀　　　包　佶  

运筹时所贵前席礼偏深羸驾归贫宅欹冠出禁林凤巢方得地牛喘最闗心雅望期三入东山未可寻【`以下三篇并见集本`】  

酬兵部李侍郎晩过东防之作【`时任刑部侍郎除国子祭酒`】  

前　人  

酒礼慙先祭刑书已旷官诏驰黄纸速身在绛纱安圣位登堂静生徒跪席寒庭槐暂摇落幸为入春看酬于侍郎湖南见寄十四韵　前　人  

桂岭千崖断湘流一派通长沙今贾傅东海旧于公章甫经殊俗离骚继雅风金闺文作字玉匣气成虹翰墨时无侣丹青夙在工主恩留左掖人望积南宫巧拙循名异浮沉顾位同九迁归上略三已契愚衷责谢庭中吏【`诗选作礼`】悲寛塞上翁楚材欣有适燕石愧无功山晓重岚外林春苦雾中雪花飜海鹤波影倒江枫去札频逢信回防早挂空避贤方有日非敢爱防躬  

和程员外春日东郊即事　　包　何  

郎官休浣怜迟日野老欢娱为有年几度折花惊蝶梦数家留叶待蚕眠藤垂委【`一作宛`】地萦珠履泉长侵阶浸緑钱直到闭闗朝谒去莺声不散柳含烟  

和孟处州闲斋即事　　　　前　人  

古郡邻江岭公庭半薜萝府寮闲不入山鸟静偏过睥睨临花柳防干枕芰荷麦秋今已至君听两岐歌奉和杜相公长兴新宅即事呈元相公  

李嘉祐  

意有空门乐居无甲第奢经过容法侣雕饰让侯家隐树长檐宿【`集作肃`】开园一迳斜据梧听好鸟行药寄名花梦蝶留清簟垂貂坐绛纱当山不掩户暎日自倾茶雅望归安石深知在叔牙还成吉甫颂赠答比瑶华和都官苗员外秋夜寓直对雨【`已见一百九十一卷`】  

前　人  

奉酬路五郎中院长新除工部员外见简  

前　人  

一门同伴【`集作袐`】省万里作长城问绢莲花府扬旗细柳营词锋偏却敌草奏直论兵何幸新诗赠甘输小谢名  

酬皇甫十六侍御曾见寄【`此公时贬舒州司马`】  

前　人  

自顾衰容累玉除忽承优诏付铜鱼江头鸟避青旄节城里人迎露网车长沙地近悲才子古郡山多忆旧庐更枉新诗思何苦离骚愁处亦无如  

山中酬杨补阙见过　　　　钱　起  

日暖风恬种药时红泉翠壁薜萝垂幽溪尘过苔还静深树云来鸟未知青琐同心多逸兴春山载酒逺相随却思身外【`集作却慙身事`】牵缨冕寜胜林【`集作未胜杯`】前倒接罗  

和杜相公移入长兴宅呈诸宰执  

皇甫曾  

欲向幽偏适还从絶第移秦官鼎食贵尧世土阶卑防户槐隂满书窓竹叶垂才分五更漏遥隔万年枝北阙深恩在东邻逺梦知日斜门杳暎山逺树参差论道齐鸳翼题诗忆凤池从公亦何幸长与佩声随  

酬郑高邮秋夜见寄　　　　前　人  

摇落空林夜河阳兴已生欲辞公府歩知结逺山情高柳风难定寒泉月助明袁安方卧雪尺素及柴荆  

酬窦拾遗秋日见呈【`时此公自江隂令除谏官`】  

前　人  

孤城永巷时相见衰柳闲门日半斜欲送近臣朝帝【`一作魏`】阙犹怜残菊在陶家  

酬李书记校书越城秋夜见赠  

张　继  

东越秋城夜西人白发年寒城警刁斗孤愤抱龙泉凤辇栖岐下鲸波鬪洛川量空海陵粟赐乏水衡钱投阁嗤扬子飞书代鲁连苍苍不可问余亦赋思  

酬张二十员外前国子博士窦叔向  

前　人  

故交日零落心赏寄何人幸与冯唐遇心同迹复亲语言未终夕离别又伤春结念湓城下闻猿诗兴新酬程延秋夜即事见赠　　　韩　翊  

长簟迎风早空城澹月华星河秋一鴈砧杵夜千家节看应晩心期卧正【`集作亦`】賖向来吟秀句不觉已鸣鸦  

和王相公题中书丛竹寄上元相公  

郎士元  

多时仙掖里色并翠琅玕幽意含烟月清隂庇蕙兰枝繁宜露重叶老爱天寒竟日防鸾止孤吟为一看酬萧二十七侍御初秋言怀　前　人  

楚客秋多兴江林月渐生细枝凉叶动极浦早鸿声胜赏暌前夕新诗报逺情曲高惭和者惆怅闭寒城奉和杜相公益昌路作　　　前　人  

春半梁山正落花台衡受律向天涯南去猿声傍防节西来江色绕千家风吹画角孤城晓林暎蛾眉片月斜已见庙谋能喻蜀新文更喜报金【`一作南`】华  

奉和王相公喜雪【`已见一百五十四卷`】　皇甫冉  

奉和王相公早春登徐州城　前　人  

落日凭危堞春风似故乡川流通楚塞山色绕徐方壁垒依寒草旌旗动夕阳元戎资上策南亩富【`集作起`】耕桑  

和袁郎中破贼后经剡中山水  

前　人  

武库分帷幄儒衣事鼓鼙兵连越徼外宼尽海门西节比全疎勒功当雪防稽旌旗回剡岭士马濯耶【`集作灵`】溪受律梅初发班师草未齐行看佩侯【`一作金`】印岂得访丹梯  

酬唐起居前后见寄二首　　顾　况  

愁人空望国惊鸟不归林莫话弹冠事谁知结袜心霜凋树吹断土蚀劒痕深欲作怀沙赋明时耻自沉  

二  

何处吊灵均江邉一老人汉仪君已接楚奏我空频直道其如命平生不负神自伤庚子日鵩鸟上承尘  

奉酬茅山赠赐幷简綦毋正字  

前　人  

玉帝居金阙灵山几处朝简书犹有畏神理讵能超鹤庙新家近龙门旧国遥离怀结不断玉洞【`集作洞浦`】一吹箫  

酬柳相公　　　　　　　　前　人  

天下如今已太平相公何事唤狂生个中恰似笼中鹤东望沧洲呌数声  

酬信州刘侍郎兄　　　　　前　人  

刘兄本知命屈伸不介怀南州管灵山可惜旷土栖【`集作土乖`】樵隠同一径竹树薄西斋鸟陵嶂合沓月配波【`一作陂`】徘徊薄宦脩礼数长景谢谭谐愿为南州民输税事鉏犂胡为立不正【`集作走不止`】风雨惊邅回  

奉酬刘侍郎　　　　　　　前　人  

防回新秋影璧满蟾又缺镜破似倾台轮斜同覆辙虽分上林桂还照沧洲雪蹔伴顦顇人归华耿不灭  

酬本部韦左司　　　　　　前　人  

好鸟依佳树飞雨洒高城况与二三子列坐分两楹文雅此何盛林塘含余清府君未归朝逰子不待晴白云帝城逺沧江枫叶鸣却略欲一言零泪和酒倾寸心久摧折别离重骨惊安得凌风【`集作霜`】翰肃肃【`集作萧萧`】四海轻  

酬房杭州　　　　　　　　前　人  

郡楼何其旷亭亭广而深故人牧余杭留我披胷衿满箧阅新作璧玉诞清音流水入洞天窅豁欲【`一作相`】凌临辟险延北阜薙道陟南岑朝从山寺还醒醉动笑【`集作愁`】吟荷花十余里月色攅湖林父老惜使君却欲速华簮  

酬漳州张九使君　　　　　前　人  

故人穷越徼狂生起悲【`集作悲楚`】愁山海万里别草木十年秋鞭【`一作鞍`】马广陵桥出祖张漳州促膝堕簮珥辟幌戞琳球短题自兹简华篇讵能酬无阶承明庭高歩相追逰南方荣桂枝凌冬舍温裘猿吟郡斋中龙静檀栾流薜鹿莫猺洞网鱼卢亭洲【`集作舟`】心安处处安处处思遐陬  

酬张少尹秋日凤翔西郊见寄  

耿　纬  

鼎气孕河汾英英济旧勲刘生曾任侠张率自能文官佐征西府名齐将上军秋山遥出浦野鹤暮离羣逺恨边笳起劳歌骑吏闻废闗人不到荒戍日空曛草木凉初变隂晴景半分叠蝉临积水乱燕入过【`一作高`】云丽藻终思我衰髯亦为君闲吟寡和曲庭叶渐纷纷  

酬田珰　　　　　　　　　前　人  

同逰七祖后已是十年余几度曾相梦何时定得书日高城影尽霜重柳条疎且对樽中酒千般总未如酬李校书端见赠【`一作谢李端见赠`】　司空曙【`见集本`】  

緑槐垂【`一作初`】穗乳乌飞忽忆山中独未归青镜流年看发变白云芳草与心违乍【`一作多`】逢酒客春【`一作朝`】逰惯久别林僧夜坐稀昨日闻君到城阙莫将簮弁胜【`一作责`】荷衣  

此诗二百五十四卷重出今已削去注异同为一作  

酬张芬有赦后见赠　　　　前　人  

紫凤朝衔五色书阳春忽布网罗除已将心变寒灰后岂料光生腐草余建水风烟収客泪杜陵花竹梦郊居劳君故有诗相赠欲报琼瑶恨不如  

答许五端公马上口号　　　李　益  

漫逐旌旗俱白首少逰京洛共缁尘不堪身外悲前事强向杯中覔旧春  

和王元二相避暑怀杜太保　李　端  

艰难尝共理海晏更相悲况复登堂处分明避暑时緑槐千穗绽丹【`一作红`】药一畨迟蓬荜今何幸先闻大雅诗  

酬刘员外月下见寄　　　　章八元  

夜凉河汉白卷箔出南轩过月鸿争逺辞枝叶暗翻高謡闻丽曲缓歩接清言宣室思前席行看拜主恩天柱隐所重答江州应物　　畅　当  

寂寞一怅望秋风山景清此中惟草色翻意见人行荒径饶松子深萝絶鸟声阳崖全带日寛嶂偶通耕拙昧难容世贫寒别有情烦君琼玖赠幽懒百无成  

山居酬韦苏州见寄　　　　前　人  

孤柴泄烟处此中山叟居亲云宁有事耽酒讵知余水定鹤飜去松敧峯俨如犹烦使君问更欲结深庐  

西亭暇日书怀十二韵献上相公  

李夷简  

胜赏不在逺无然念【`一作冥`】搜兹亭有殊致经始富人侯澄澹分沼沚荣廻间林邱荷香夺芳麝石溜当鸣球抚俗来康济经邦去咨谋寛明洽时论惠爱闻甿讴代斵岂容易守城获优悠文翁旧学校子产昔田畴琬琰当佳什池防想旧逰谁言矜改作曾是日增脩宪省忝陪属岷峨问徽猷提携当有路勿使滞刀州  

奉酬李十一尚书大使西亭暇日书怀见寄十  

二韵之作　　　　　　　武元衡  

鼎铉昔云忝西南分主忧烟尘开道旌节护蛮陬任重功不立【`集作无立`】力微恩未酬据鞍慙齿发责帅惧春秋高德间【`集作闻`】郑履俭居称晏裘三刀君入梦九折我廻辀时景屡迁易兹焉期退休方追故山事岂谓台阶留遐挹清静理眷言兰杜幽一缄琼玖赠万里别离愁巴岭云外没蜀江天际流怀贤耿遥思相望凤池头奉酬荆州严司空见寄　　　前　人  

金貂再领三公府玉帐连封万户侯帘卷青山巫峡晓烟开碧树渚宫秋刘琨坐啸风清塞谢朓裁【`集作题`】诗月满楼白雪调高歌不得美人南国【`集作望`】翠蛾愁  

甲午岁相国李相公有北园寄赠之作【`集作什`】唫翫歴时屡促酬答机务不暇未及卒【`集作报`】章今古遽分电波增感留墓劔于【`集作而`】心许偶邻笛而意伤寓哀冥寞以广遗韵云  

前　人  

机事劳西掖幽怀寄北园鹤巢深更静蝉噪断犹喧仙醖百花馥艳歌防袖飜碧云诗变雅皇泽叶流根未报雕龙赠俄伤泪劒痕佳城开【`集作闗`】白日夜【`集作哀`】挽去【`集作向`】青门礼命公台重烟霜垅树繁天高不可问空使辅星昏  

夏夜后园即事寄门下武相公  

李吉甫  

结构非华宇登仙似古原僻殊萧相宅芜胜邵平园避暑依南庑追凉在北轩烟霞霄外静草露月中繁鹊绕惊还止虫吟思不喧怀君欲有赠宿昔贵忘言  

和太常王卿立秋日即事　　卢　纶  

山【`集作嵩`】高云日晴【`集作明`】潘岳赋初成篱槿花无色堦桐叶有声绛纱垂簟静白羽拂衣轻鸿鴈悲天逺龟鱼觉水清别添楚思牧马动边情田雨农官问林风苑吏惊松篁终盛茂蓬艾自衰荣遥仰凭轩夕唯应苦【`集作善`】宋生  

和王仓少尹暇日言怀　　　前　人  

清时多暇日况乃是夫君习静通仙事书空阅箓【`集作篆`】文劒飞终上汉鹤梦不离云无限烟霄路何嗟迹未分  

和考功王员外杪秋忆终南旧居  

前　人  

静忆溪邉宅知君许谢公晓霜凝耒耜初日照梧桐涧防喧藤蔓山禽窜石丛白云当岭雨黄叶绕堦风野果垂桥上高泉落水中欢荣来自间羸贱往曾通月满珠藏海天清鹤在笼余音如可寄愿得隐墙东  

酬刘侍御春日见招【`一作酬侯钊侍御春日见寄`】  

前　人  

清园君子居左右满图书三径春自足一瓢欢有余莎庭成野席兰药是家蔬幽显岂殊迹昔贤徒病诸  

酬孙侍御春日见寄　　　　前　人  

经过里巷春同是谢家邻顾我觉衰早荷君留醉频松高犹覆草鹤起慙萦尘如悟达人志患名非患贫  

和太常李主簿秋中山下别墅即事  

前　人  

清秋来几时宋玉已先知旷朗霞暎竹澄明山满池葺桥双鹤起收果众猿随韶乐今方奏云林徒蔽亏酬韦渚秋夜有怀见寄　　　前　人  

萧条凉夜永秋草退【`集作对`】衰顔露下鸟初定月明人自闲独悲无旧业共喜出时艰为问功成后同游何处山酬李叔度秋夜喜相遇因伤闗东寮友防逝见  

赠　　　　　　　　　　前　人  

寒月照秋城秋风泉涧鸣过时见兰蕙独夜感衰荣酒散同移病心悲似逺行以愚求作友何德敢称兄石【`一作谷`】变波长急松枮药未成怨看新髩色怯问故人名野泽云隂散荒原日气生覉飞本难定非是恶弦惊酬李端长安寓居偶咏见寄　前　人  

自别前峯隐同为外累侵几年亲酒防此日有僧寻学稼功还弃论边事亦沉众欢徒满目专爱久离心览镜丝垂鬓弹弦泪洒琴访田悲洛下寄宅忆山隂薄溜浸青石横云架碧林坏檐藤障密衰栋棘篱深流散俱多故忧伤并在今为当俟高躅归止共抽簮  

奉和陜州十四翁中丞寄雷州二十四翁司户  

前　人  

聮飞独不前逈落海南天贾傅竟行矣邵公唯然瘴开山更逺路极水无边沉劣本多感况闻原上篇酬陈翃郎中冬日携柳郎窦郎归河中旧居见  

寄　　　　　　　　　　前　人  

三旬一休沐清景满林庐南郭羣初【`一作儒`】从东牀两客居晨烟浮雪野麦陇润氷渠斑白皆持酒蓬茅尽有书终期买寒渚同此利蒲鱼  

酬包佶郎中览拙卷后见寄　前　人  

令伯支离晩读书岂知词赋称相如狂逢花木无新思拙伏溪源损旧居禁路看山珂自缓云司翫月夜应初沉幽敢望金门召空愧巴歈问子虚  

酬李益　　　　　　　　　前　人  

戚戚一西东十年今始同可怜歌酒夜相问两悲翁  

## 文苑英华卷二百四十四

宋　李昉等　编酬和五  

杨询一首　　　　　张彪一首  

王季友一首　　　　庾光先一首  

韦应物六首　　　　张南史一首  

戴叔伦四首　　　　崔峒三首  

王烈一首　　　　　严维三首  

朱放二首　　　　　权德舆四首  

释清江一首　　　　释灵一三首  

释皎然七首　　　　杨巨源九首  

答李昌期　　　　　　　　杨　询  

三山载羣物峩峩咸浪中霞衣剪不得此路安可从我生亦何事出门如飞蓬白日又黄昏所悲瑶草空虫声故乡梦枕上禾黍风吾道如未丧天运何处通  

北游还【`一作逺`】酬孟文【`一作云`】卿见寄  

张　彪  

忽忽忘【`一作望`】前事志愿能相乖衣马日【`一作久`】羸谁辨才不才【`一作谁信幸与才`】善道居贫贱洁服蒙尘埃行行无定止【`一作心`】坎防难归来慈母忧疾疹家室念低摧【`一作室家念栖徊`】幸【`一作与`】君夙姻亲深见中外怀俟予惜时节怅望临亭【`一作高`】台  

酬李十六　　　　　　　　王季友  

链丹文武火未成卖药贩山不贩名出谷迷行洛阳道乗流醉卧滑台城城下故人久离怨一欢适我【`一作怨`】两家愿朝饮杖悬沽酒钱暮飡囊有松花饭二河车马日憧憧李膺门馆争登龙千賔揖对若流水五经发难如扣钟下笔新诗行满壁立谭古人坐在席问我草堂有卧云哂我厨中【`一作知我山居`】无担石自耕自割【`一作种`】食为天如鹿如麋饮野泉亦知世上公卿贵且飬邱中草木年此诗三百四十卷重出今削去注异同为一作奉和刘采访缙云南岭作　　庾光先  

百越城池枕海圻永嘉山水复相依悬萝弱篠垂清浅宿雨朝暾和翠微鸟讶山经传不尽花随月合数仍稀幸陪谢客题诗句谁与王孙此地归  

酬阎员外陟【`一作涉`】　　　　　韦应物  

寒夜阻良觌丛竹想幽居虎符子已误金丹子何如醼集观农暇笙歌听讼余虽蒙一言敎自愧道情踈  

答故人见谕　　　　　　　前　人  

素寡名利心自非周圆器徒以岁月资屡蒙藩条寄时风重书札物情敦货遗机杼十缣单慵踈百函愧常负交亲责且为一官累况本濩落人归无置锥地省己巳知非枉书见深致虽欲効区区何由枉其志  

酬张协律赴　　　　　　　前　人  

昔日【`集作人`】鬻舂【`一作春`】地今人复一贤属余藩守日方君引病年丽思阻文宴芳踪阙賔筵经时岂不怀欲徃事屡牵公府适烦倦开缄莹新篇非将握中宝何以比其妍感兹栖寓词想复疴瘵纒空宇风霜交幽居情思绵当以贫非病孰云白未邑中有其人憔悴即我由来牧守重英俊得荐延菲【`集作匪`】人等鸿毛斯道何由宣遭时无早晩蕴器【`集作俟`】良縁观文心未衰勿药疾当痊晨期简牍罢驰慰子忡然  

答令狐侍郎　　　　　　　前　人  

一防乃一吉一是复一非孰能逃斯理亮在识其微三黜故无愠高贤尚【`集作当`】庻几但以亲交恋音容邈难希况昔【`集作惜`】别离久俱忻藩守归朝防方陪厠山川又乖违吴门冒海雾峡路凌连矶同念【`集作防`】在京国相望涕沾衣明时重英才当复列彤闱白玉虽尘垢拂拭还光辉  

答刘信州侍郎　　　　　　前　人  

琼树凌霜雪葱蒨如芳春英贤虽出守本自玉阶人宿昔陪郎署出入仰清尘孰云俱列郡比德岂为邻风雨飘海气清凉恱心神重门深夏昼赋诗延众賔方以岁月旧每蒙君子亲继作郡斋什逺贻【`集作赠`】荆山珍高闲庻务理游眺景物新朋友亦逺集醼酌在佳辰始唱已慙拙将酧益难伸濡毫竟僶俛一用冩悁勤  

答杨奉礼　　　　　　　　前　人  

多病守山郡自得接嘉賔不见三四日旷居【`集作若`】十余春【`集作句`】临觞独无味对榻已生尘一咏舟中作洒雪忽惊新烟波见栖旅景物俱昭陈秋塘惟落叶野寺不逢人白事廷吏简闲居文墨亲高天池閤净【`集作静`】寒菊霜露频应当整孤棹归来展慇懃  

酬张二仓曹扬子闲居见寄兼呈韩郎中左补  

阙皇甫冉　　　　　　　张南史  

孤云独鹤自悠悠别后经年尚泊舟渔父致词相借问仙郎能赋许依投折芳逺计三春草乗兴闲看万里流莫怪杜门频乞假不堪投病拜龙楼  

和尉迟侍郎夏杪闻蝉　　　戴叔伦  

楚人方苦热柱史独闻蝉晴日暮江上惊风一叶前荡摇清管杂幽咽野风传旅舍闻君听无由更昼眠奉酬卢端公饮后赠诸公见示之作【`已见二百十五卷`】  

前　人  

和河南罗主簿【`集作送校书兄归江南`】　前　人  

兄弟泣殊方天涯指故乡断云无定处归鴈不成行草莾人烟少风波水驿长上虞亲渤澥东楚隔潇湘古戍隂传火寒芜晓带霜海门潮滟滟沙防荻苍苍京辇辞芝【`疑作芸`】閤衡方忆草堂知君始宁隐还缉旧荷裳  

酬别刘九郎评事专经用泉字  

前　人  

举袂【`集作袖`】掩离弦枉【`集作聼`】君愁思篇忽惊池上鹭【`集作鹜`】下【`集作正`】咽陇头泉对牖墙隂满临扉日影圆頼闻黄太守章句此中传  

酬李补阙雨中寄赠　　　　崔　峒  

十年随马宿几处受人恩白发还乡井微官有子孙竹窓寒雨滴苔砌夜虫喧独愧东垣友新诗慰旅防初除拾遗酧邱二十二见寄【`一作初拜命酬邱丹见赠`】  

前　人  

江海久垂纶朝衣忽挂身丹墀方【`一作初`】谒帝白发免羞人才愧文章士名当谏诤臣空余荐贤分不敢负交亲此诗二百五十六卷重出今削去注异同为一作刘展下判官相招以诗答之  

国有非常宠家承异姓勲背恩慙皎日不义若浮云但使忠贞在甘从玉石焚窜身无有地夣寐见明君  

酬崔峒　　　　　　　　　王　烈  

狥世甘长徃逢时忝一官欲朝青去羞向白云看荣宠无心易艰危抗节难思君冩怀抱非敢和幽兰  

酬耿拾遗题赠　　　　　　严　维  

掩扉常自静驿吏忽传呼水巷惊驯鸟藜床起病躯顾身悲欲老戒子力为儒明日公西去烟霞复作徒酬王侍郎西陵渡见寄　　　前　人  

前年万里别昨日一封书郢曲西陵渡秦官使者车柳塘薫昼日花水溢春渠若不嫌鸡黍先令扫弊庐  

酬刘员外见寄　　　　　　前　人  

苏躭佐郡时近出白云司药补清羸疾窓吟絶妙词柳塘春水漫花坞夕阳迟欲识怀君意朝朝访檝师  

答陆沣　　　　　　　　　朱　放  

松叶堪为酒春来酿几多不辞山路逺踏雪也相过新安所居答相访人所居萧使君为制  

前　人  

谢公见我多愁疾【`集作病`】为我开门对碧山君若欲来看猿鸟不须争把桂枝攀  

奉酬张鉴阁老雪后过中书见赠輙加两韵通  

简南省僚旧　　　　　　权德舆  

寓直久叨荣新恩倍若惊风清五夜永节换一阳生潘鬓年空长齐竽艺本轻常时望连茹今日剧悬旌枉歩欢方接含毫思又萦烦君白云【`集作雪`】句岁宴若为情和李大夫西山祈雨因感张曲江故事【`集作书`】十韵  

亚相冠貂貚分忧统十聮火星当永日云汉倬炎天斋祷期灵贶精神契昔贤中宵出驺驭清旭旅牲牷触石看初起随车应忽先雷音生絶巘雨足晦平阡潇洒四溟合空蒙万顷连歌謡諠泽国稼穑遍原田故事三台盛新文六义全作霖应自此天下待丰年  

酬张秘监阁老喜太常中书二阁老与德舆同日迁官相代之作【`时秘监亦同日拜命`】  

前　人  

珠树共飞栖分封受紫泥正名推五字贵仕仰三珪继组心知忝【`德璵代太常为礼部`】腰章事颇齐蓬山有佳句喜气在新题  

酬主客仲员外见贺正除　　前　人  

五年承乏奉如纶材【`一作才`】薄那堪侍从臣禁署犹闻清漏晓命书慙对紫泥新周班每喜簮裾接郢曲偏宜讽咏频忆昔曲台常议礼见君论著最相亲  

上都酬章十八兄　　　　　释清江  

每叹经年别人生有几年闗河长问道风雨独随縁寓蝶成庄夣怀人识祢贤徽猷不及此空媿白华篇  

酬陈明府舟中见赠　　　　释灵一  

长溪通夜静素舸与人闲月影沉秋水风声落暮山稻花千顷外莲叶两河间陶令多真意相思一觧颜酬皇甫冉西陵渡见寄　　　前　人  

西湖潮信满岛屿入中流越客依风水相思南渡头寒光生极浦暮雪映沧洲何事扬防去空惊海上鸥【`此篇又见一百三十六卷`】  

酬皇甫冉将赴无锡赠诗于云门【`已见二百三十六卷`】  

前　人  

酬崔侍御见赠　　　　　　释皎然  

买得东山后逢君小隐时五湖游不厌栢署迹如遗儒服何妨道禅心不废诗一从居士说【`集作与君如此说`】长破小乗疑  

和李侍御蕚岁初夜集处士书閤【`书閤即侍御所创`】  

前　人  

迟贤新买閤此意【`疑`】郊居古径行春早新窓见月初放歌还倚瑟讲道亦观书为我留禅位来逢此防踈  

酬薛员外谊见戱　　　　　前　人  

方知正始作丽掩碧云诗文彩盈怀袖风规发咏思遗弓逢大敌摩垒怯偏师频有移书让多慙继组迟浅才迂且拙虚誉喜还疑犹倚披沙鉴长歌向子期  

和李舍人使君纾题云明府道室  

前　人  

许令如今道姓云曾经西岳事桐君流霞手把应醻事【`一作怜夀`】黄鹤心期拟作羣金箓时敎弟子检砂床不遣【`集作许`】世人闻桂阳亦是神仙守久【`集作少`】别无嗟两地分奉酬李员外使君嘉祐苏台屛居春首有懐  

前　人  

昔岁为邦初未识今朝休沐【`集作宦`】始相亲移家水巷贪依静种柳风窓欲占春诗思先邀乌府客山情还访白楼人登临许作【`集作接`】烟霞伴高在方袍间幅巾  

答李季兰　　　　　　　　前　人  

天女来相识将花欲染衣禅心竟不起还捧旧花归  

酬祁判官湖上见赠　　　　前　人  

岁岁湖南隐已成如何星使忽知名沙鸥惯逐无心客今日逢君不解惊  

和吕舍人喜张员外自北畨廻至境上先寄二  

十韵　　　　　　　　　杨巨源  

割爱天文动敦和国步安仙姿归旧好戎意结新欢并命瞻鹓鹭同心揖蕙兰玉箫临祖帐金牓引征鞍广陌双旌去平沙万里看海云侵鬓起边月向眉残突兀隂山逈苍茫朔野寛毳庐同甲帐韦橐比雕盘义着亲胡俗仪全识汉官地隣氷防净天映烛龙寒节异苏卿执殊蔡女弹碛分黄渺塞极黒漫漫欢味羶腥列徴声佅僸攅归期先雁登路剧鹏抟上客离心逺西宫草诏殚丽词传锦绮珍价掩琅玕百两开戎垒千蹄入御栏瑞光麟阁上喜气凤城端尚德曾辞剑柔凶本舞干茫茫斗星北威服古来难  

酬令狐员外直夜书怀见寄　前　人  

花枝暖欲舒粉署夜方初世职推传盛春刑是减余芸香能护字鈆椠善呈书此地从头白经年望雉车和卢谏议朝囘书情即事寄两省阁老兼呈二起居谏院诸院长  

宠位资寂【`疑`】用囘头怜二踈超遥比鹤性皎洁同僧居华组澹无累单床欢有余题诗天风洒属思红霞舒蔼蔼延閤东晨光映林初炉香深内殿山色明前除对客黙焚藁何人知谏书全仁气逾劲大辨言甚徐逸歩寄青璅闲吟亲绮防清辉被鸾渚瑞蔼含龙渠谢监管野墅陶公爱吾庐悠然逺者怀圣代飘长裾端弼缉元化至音生太虚一戎殄搀抢重译充储胥借地种寒竹看云忆春蔬灵机栖杳谈笑登轩车晩迹识麒麟秋英见芙蕖危言直且庄旷抱郁以摅志业耿氷雪光容粲璠璵时贤俨仙掖气谢心何如  

奉和裴相公　　　　　　　前　人  

竹寺题名一半空衰荣三十六人中在生本要求知已垂老应怜【`疑作隣`】值相公敢望爕和廻旧律任应时节到春风若为问得苍苍意造化无言自是功  

和大夫边春呈长安亲故　　前　人  

严城吹笛思寒梅二月氷河一半开紫陌诗情依旧在黑山弓力畏春来逰人曲岸看花发走马平沙猎雪廻旌斾朝天不知晩将星高处近三台  

张郎中段员外初直翰林报寄长句  

前　人  

秋空如练瑞云明天上人间莫问程丹鳯词头供二妙金鸾殿角直三清方瞻北极临星月犹向南班滞姓名啓沃朝朝深禁里香炉烟外是公卿  

奉酬端公春雪见寄　　　　前　人  

造化多情状物亲剪花铺玉万重新闲飘上路呈丰岁狂舞中庭学醉春兴逸何妨寻剡客唱高还肯寄巴人遥知独立芝兰閤满眼清光压俗尘  

答振武李逢吉判官　　　　前　人  

近来时辈都无异把酒皆言肺病同唯有单于李评事不将华发负春风  

奉酬窦郎中早入省苦寒见寄  

前　人  

冥怒含风羣物戒严节空山顽石破幽涧层氷裂题诗金华彦接武丹霄烈旷怀玉京云孤唱粉垣雪穷隂緫凝沍正气直肃杀天狼看坠地霜兎敢拒穴悠然蓬蒿士亦得奉朝谒羸骖苦迟迟单仆怨切切端闱仙阶邃广陌冻桥滑旭日鸳鹭行瑞烟芙蓉阙司寒申郑重成岁在凛冽谢监逢酒时袁生闭门月渐思霜霰减欲报阳和发谁家挟纩心何地当鑪热惨舒能一改恭聴逺者说  

## 文苑英华卷二百四十五

宋　李昉等　编酬和六  

令狐楚三首　　　　李逢吉三首  

韩愈三首　　　　　孟郊一首  

刘禹锡八首　　　　元稹三首  

吕温二首　　　　　张籍七首  

白居易十六首　　　姚合八首  

贾岛六首　　　　　释无可七首  

将赴洛下旅次汉南献上相公二十兄言懐八  

韵　　　　　　　　　　令狐楚  

台室名曾继旌门迹暂过欢情老去少苦事别离多便为开樽俎应怜出网罗百忧今已失一醉孰知他帝德千年日君恩万里波许随黄绮辈闲唱紫芝歌龙衮期重补梅羮伫再和嵩邱未携手君子意如何  

奉和酬相公賔客汉南留赠八韵  

前　人  

自作分忧别今方便道过悲酸如我少语笑为君多泪亦因杯酒欢非待【`一作侍`】绮罗路岐伤不已松栢性无他怅望商山老慇懃汉水波重言尘外约【`相公往年垂赠六约`】难继郢中歌玉管离声发银缸曙色和碧霄看又逺其柰独愁何  

奉和仆射相公酬忠武李相公见寄之作  

前　人  

丽藻飞来自相庭五文相错八音清初瞻绮色连霞色又听金声继玉声才出山西文与武欢从塞北弟兼兄白头老尹三川上防和阳春喜复惊  

奉送李相公重镇襄阳　　　李逢吉  

海内埴遍汉隂旌斾还望留丹阙下恩在紫霄间氷雪背秦岭风烟经武闗树皆人尚爱辕即吏曾攀自惜两心合相看防鬓斑终期谢戎务同隐凿龙山  

再赴襄阳辱宣武相公贻诗今用奉酬  

前　人  

解韨辞丹禁扬旌去赤墀自惊非素望何力及清时又据三公席多慙四老祠岘山风已逺棠树事难追江汉饶春色荆蛮足夣思唯怜吐凤句相示凿龙期  

奉酬致仕杨祭酒见寄　　　前　人  

初还相印罢戎旃获守皇居在紫烟妄比鄼侯功蔑尔每怀防傅思悠然应将半俸霑闾里料入中条访洞天十载别离那可道倍令惊喜见来篇  

奉和裴相公假山十一韵【`已见一百六十一卷`】  

韩　愈  

奉和库部卢四兄曹长元日朝廻  

前　人  

天仗霄严树羽旄春云送日晓鸡号金鑪香动螭头暗玉佩声来雉尾高戎服上趋承北极儒冠列侍映东曹太平时节身难遇郎署何须叹二毛  

和高平朱叅军思归作　　　前　人  

髯叅军髯叅军身为北州吏心寄东山云坐见萋萋芳草緑遥思往日清【`一作晴`】江曲刺船频向剡中廻捧被曾过越人宿花里莺啼白石髙春楼把酒送车螯狂歌好爱陶彭泽佳句惟称谢法曹平生乐事多如此忍为浮名隔千里一鴈南飞断客心思归何待秋风起  

答友人相赠　　　　　　　孟　郊  

白日照清水浅深无隐姿君子业高文怀抱多正思砥行碧山石结交青松枝碧山无转易青松无【`集作难`】倾移落落出俗韵琅琅大雅词自非随氏掌明月安能持十载【`集作千里`】不可到一发【`集作返`】无近期如何非意中良觌忽在兹道话【`集作语`】必踈索【`集作淡`】儒风易凌迟愿从正直【`集作圣贞`】节勿谓霜雪【`集作霰`】欺  

奉和淮南李相公早秋即事寄成都武相公  

刘禹锡  

八柱共承天东西别隐然逺夷争慕化真相故临边并进防龙位仍齐鹤年【`相公诗有齐年并进之句`】同心舟已济造膝璧常聮对领专征寄遥持造物权斗牛添气色井络静氛烟献可通三畧分甘出万钱汉南趋节制淮北赐山川玉帐观渝舞虹旌猎楚田歩嫌防绶重夣入九城偏秋与离情动诗从乐府传聆音还窃抃不觉抚么弦奉和吏部尚书太常李卿二相公防免后即事  

述怀赠答十韵　　　　　前　人  

文雅闗西族衣冠赵北都有声真汉相无类胜随珠当轴龙为友临池凤不孤九天开内殿百辟看晨趋诫满澄敧器成功别大鑪余芳在公论积庆是神扶步武离台席翺翔集帝梧铨材秉秦镜典乐去齐竽潇洒风尘外逢迎诗酒徒唯应待华皓更食万钱厨  

酬淮南廖叅谋秋夕见过之作【`公昔为扬州从事叅谋从释子  

反初`】　　　　　　　　　　前　人  

扬州从事夜相寻无限新诗月下唫初服已经发长高情犹向碧云深语余时举一杯酒坐久方闻数处砧不逐繁华访闲散知君摆落俗人心  

尉迟郎中见示自南迁牵复却至洛城东旧居  

之作因以和之　　　　　前　人  

曾遭飞语十年谪新受恩光万里还朝服不妨逰洛浦郊园依旧看嵩山竹含天籁清商乐水绕庭防碧玉还留作功成退身地如今只是暂时间【`集作闲`】  

和苏十郎谢病闲居时严常侍萧给事同过访  

叹初有二毛之作　　　　前　人  

清羸隐几望云空左掖鸳鸯到室中一卷素书消永日数茎斑鬓对秋风菱花照后容虽改蓍草占来夣已通莫怪人人惊早白縁君合是黑头翁  

朗州窦员外见示与澧州元郎中郡斋赠答长  

句二篇因而继和　　　　前　人  

鸳鹭差池出建章防旗朱户鬰相望新恩共理犬牙地昨日同含鸡舌香白芷江边分驿路山桃溪外接甘棠应怜一罢金闺籍枉渚逢春十度伤  

遥和白賔客分司初到洛中戱呈冯尹  

前　人  

西辞望苑去东占洛阳才度岭无愁【`集作归`】思看山不懊来冥鸿何所慕辽鹤乍飞廻洗竹通新径携琴上旧防尘埃长者辙风月故人杯闻道龙门峻还因上客开  

杏园花下赠夣得　　　　　白居易  

和白乐天杏园花　　　　　刘禹锡  

同前【`以上三篇并见三百二十一卷`】　　　　元　稹  

及第后答潼闗主人　　　　吕　温  

本欲云雨化却随波浪翻一霑太常第十过潼闗门志力且虚弃功名谁复论主人故相问慙笑不能言吐蕃列馆和周十一郎中杨七录事望白山作  

吕　温  

纯精结奇状皎皎天一涯玉嶂拥清气莲峯开白花半岩晦云雪高顶澄烟霞朝昏【`集作暮`】对賔馆隐映如仙家夙闻蕴孤尚欲穷限幽遐暂因行役暇偶得志所嘉明时无外户胜境即中华况今舅甥国谁道隔流沙  

酬白太傅　　　　　　　　元　稹  

太空秋色凉独鸟下防阳三径池塘静六街车马忙渐能高酒户始是入诗狂官冷且无事追陪慎莫忘酬窦校书二十韵【`次用本韵`】　　　前　人  

鸥鹭元相得杯觞每共传芳逰春烂熳晴望月团圆调笑风流剧论文属对全咏【`集作赏`】花珠并缀看雪璧常连竹箨荒唯好松栽小更怜潜投孟公辖狂乞莫愁钱尘土抛书卷抢筹弄酒权令夸齐箭到力鬬抹弓弦但喜深【`集作添`】罇满谁忧乏桂燃渐轻身外役浑证饮中禅及我辞云陛逢君仕圃田音徽千里断防夣两情偏足听猿啼雨深藏马腹鞭官醪半清浊夷馔杂腥羶顾影无依倚甘心守静专那知暮江上俱防落英前欵曲生平在悲凉岁序迁鹤方同北渚鸿又过南天丽句慙虚掷沉机懒强牵粗酬珍重意工拙定相悬  

和令狐相公【`集作尚书`】平泉东【`一作西`】庄近属李仆射  

因寄十韵　　　　　　　张　籍  

平地有清泉伊南古寺邉涨池闲绕屋流墅【`集作出野`】遍浇田旧隐离多日新邻得几年探幽皆一絶选胜又防全门静山光别园深竹影连斜分采药径直过钓鱼船鸡犬还【`集作应`】相识烟霞亦竞鲜【`集作云霞顿觉鲜`】追寻应不逺吟赏【`集作赏爱`】定难偏此处堪长徃逰人早共传各当恩寄重归卧恐无縁  

酬李仆射春日见示【`集作晩春见寄`】　前　人  

防户洞初晨鸎声雨后频虚庭清气在众药湿光新鱼动芳池面苔侵老竹身教铺尝酒处自问探花人独此长多病闲居【`集作幽居`】欲过春今朝听高韵忽觉离埃尘  

和裴仆射寄韩侍郎【`四字集作移官言志`】  

前　人  

乆在【`集作身在`】勤劳地常思放旷时功高【`集作成`】归圣主位重委羣司看叠防边石行【`集作闲`】吟箧里诗苍生正曕仰【`集作望`】难与故山期  

酬白舍人早春曲江见招　　前　人  

曲江氷欲尽风物已【`集作日已`】恬和柳色看犹浅泉声觉渐多紫蒲生湿岸青鸭弄【`集作戯`】新波仙掖高情客相招共一过  

酬韩庶子　　　　　　　　前　人  

西街逰僻处正与懒相宜寻寺独行逺借书常送迟家贫无异【`集作易`】事身病足【`集作是`】闲时寂寞谁相问祗应君独【`集作自`】知  

答白杭州郡楼登望画图见寄  

前　人  

画得江城登望处寄来今日到长安乍惊物象【`集作色`】从诗出更想工人下手难将展书堂偏觉好每来朝士【`集作客`】尽求看见君向此闲吟意肯恨【`一作限`】当初【`一作时`】作外官  

酬王秘书闲居见寄【`集作酬秘书王丞见寄`】  

前　人  

相看头白来城阙却忆漳溪旧往还今体诗中长【`集作偏`】出格常朝【`集作叅`】官里每同班街西借宅多临水马上逢人亦说山书阁客【`集作芸閤水`】曹虽最冷与君长喜得身闲  

奉和汴州令狐相公二十二韵【`同用淹字`】  

白居易  

客有东征者夷门一落防二年方得到五日未为淹【`相府领镇隔年居易方到陪奉逰宴凡经五日`】在浚旌重葺逰梁馆更添心因好善乐貌为礼贤谦俗阜知敦劝民安见察廉仁风扇【`平声`】道路隂雨膏【`去声`】闾阎文律操将柄兵机钓得钤碧幢油业业【`集作叶叶`】红斾火襜襜景象春加丽威容晓助严枪森赤豹尾纛咤黒龙髯门静尘初敛城昏日半衔选幽开后院占胜坐前檐平展丝头毯高褰锦额帘雷捶柘枝鼓雪摆胡【`音鹘`】腾衫发滑歌钗坠妆光舞汗霑廻灯花蔟蔟过酒玉纎纎馔盛盘心殢醅浓盏底粘陆珍熊掌烂海味蟹螯咸福履千夫祝仪形四座【`集作海`】瞻羊公长在岘傅说莫归岩【`盖祝者之词意也`】眷爱人人遍风情事事兼犹嫌客不醉同赋夜厌厌  

答韦八　　　　　　　　　前　人  

丽句劳相赠佳音怅【`集作期恨`】有违早知留酒待悔不趂花归春尽緑醅老雨多红蕚稀今朝如一醉犹得及芳菲醉中酧郑使君时使君先归留妓乐重饮  

前　人  

密坐移红毯酡颜照緑杯防娥留且住五马任先廻醉耳歌催醒愁眉笑引开平生少年兴临老暂重来分司初到洛中偶题六韵兼戯河南【`二字集作呈冯尹`】  

前　人  

相府念多病春宫容不才官衔随【`集作依`】口得俸料【`集作禄`】逐身来白首园林在红尘车马廻招呼新客侣扫掠旧池防小舫宜携乐新河荷盖杯不知金谷主早晩贺筵开  

立春日酧钱员外曲江同行见赠  

前　人  

下直遇春日垂鞭出禁闱两人携手语十里看山归柳色早红浅水纹新緑防风光向晩好车马近南稀机尽笑相顾不惊鸥鹭飞  

答梦得秋庭独坐见赠　　　前　人  

林梢隐映夕阳残庭际萧踈夜气寒霜草欲枯虫思急风枝未定鸟栖难容衰见镜同惆怅身健逢杯且喜欢应是天教相暖热一时垂老与闲官  

酬夣得秋夕不寐见寄四韵【`次用本韵`】  

前　人  

碧簟绛纱帐夜凉风景清病闻和药气渴听碾茶声露竹偷灯影烟松防月明何言千里隔秋思一时生和郑元及第后秋归洛下闲居同髙侍郎下隔  

年及第　　　　　　　　前　人  

勤苦成名后优游得意间玉怜同匠琢桂恨隔年攀山静豹难隐谷幽鸎暂还防吟诗引歩浅酌酒开颜门逈暮临水窓深秋对山云衢日相待莫悟许身闲  

酬夣得以予五月长斋延僧徒絶賔友见十  

韵　　　　　　　　　　前　人  

賔客懒逢迎翛然池馆清檐闲空燕语林静未蝉鸣荤血初【`集作还`】休食杯觞亦罢倾三春多放逸五月暂脩行香印朝烟细纱灯夕熖明交逰诸长老师事古先生【`竺干古先生也`】禅后心弥寂斋来体更轻不唯忘肉味兼拟灭风情蒙以声闻待难将论争虗空若有佛灵运恐先成宣武令狐相公以诗寄赠传播吴中聊奉短章  

用申酧谢　　　　　　　前　人  

新诗传咏忽纷纷楚老吴娃耳徧闻尽解呼为好才子不知官是【`一作在`】大【`集作上`】将军词人命薄多无位战将功高少有文谢朓篇章韩信钺一生防得不如君  

奉和晋公侍中蒙除留守行及洛师感悦发中  

率然成咏之作　　　　　前　人  

鸾凤翺翔在寥廓貂蝉潇洒出埃尘致成尧舜升平代收得龙强健身抛掷功名还史册分张欢乐与交亲商山老皓虽休去终是留侯门下人  

和杨郎中贺杨仆射致仕后杨侍郎门生合宴  

席上作　　　　　　　　前　人  

业重闗西继大名恩深阙下遂高情祥鳣降伴趋庭鲤贺燕飞和出谷莺范蠡舟中无子弟踈家席上欠门生可怜玉树连桃李从古无如此防荣  

和谈校书秋夜感怀呈朝中亲友  

前　人  

遥夜凉风楚客悲清砧繁漏月高时秋霜似鬓年空长春草如袍位尚卑词赋擅名来已久烟霄得路去何迟汉庭卿相皆知已不荐扬雄欲荐谁  

歳暮枉衢州张使君书幷诗因以长句报之  

两州彼此意何如官职蹉跎歳欲除浮石潭边停【`集作呈非`】五马望涛楼上得防鱼万言旧手才难敌五字新题【`一作成非`】思有余贫薄诗家无好物反投桃李报琼琚【`张曽应万言登科`】  

见殷尧藩侍御忆江南诗三十首诗中多叙苏杭胜事予尝典二郡因继和之  

前　人  

江南名郡数苏杭题冩【`一作冩在`】殷家三十章君是旅人犹苦忆我为刺史更难忘境牵吟咏真诗国兴入笙歌好醉乡为念旧逰终一去扁舟直拟到沧浪  

奉和相公座主西庭秋日即事  

姚　合  

西亭秋望好宁复要【`一作宁要更`】垂帘夫子墙还峻鄼侯宅过谦防风红叶下新雨緑苔黏窓外松初长栏中药复添【`集作旋添`】海图装玉轴书目记牙籖竹色晴连地山光逺入檐酒醲杯稍重诗冷语多尖属和才虽浅题高免客嫌  

和田太仆【`一作和太仆田卿`】酧殷侍御见赠  

前　人  

往还知分熟酬赠思同新嗜饮殷偏逸闲吟卿亦贫古苔寒更翠脩竹静无邻促席灯浮酒听鸿霜满身浅才唯是我高论更何人携手宜相访穷居【`集作行`】少路尘酧李廓精舍南防望月见寄　前　人  

看月云【`集作空`】门里诗家景有余露寒僧防出林静鸟巢虚【`集作踈`】逺色当秋半清光胜夜初独无防上思寂寞守吾庐  

奉酬太仆田卿书斋即事见寄  

前　人  

幽斋琴思静晩下紫宸朝旧隐同溪逺周行隔品遥深槐蝉唧唧防雨竹【`集作踈竹雨`】萧萧不是相公懒烦君举酒瓢  

奉和前司封苏郎中喜严常侍萧给事见访惊  

斑鬓之作　　　　　　　前　人  

绕鬓沧浪有几茎珥貂相问夕郎惊祗应为酒防防变不是因年渐渐生东观书成号良史中防官罢揖高名即提彩笔裁天诏谁得吟诗自在行  

酬礼部李员外见寄　　　　前　人  

本求山郡是闲居岂向郎官更有书溪石谁思玉匠爱烟鸿愿与弋人踈自来江上眠方稳旧在城中病悉除唯见君诗难便舍寒宵吟到晓更初  

酬卢侍御见寄【`集作酬卢汀谏议`】　　前　人  

粟如流水帛如山衣食还君【`集作夜念仓边`】语笑间篇什纵横文案少亲賔【`集作朋`】撩乱吏人闲杯觞引满从衣湿墙壁狂书【`集作书多`】任手顽遥贺来年三月尽【`集作二三月`】緑衣先辈过春闗  

答韩湘　　　　　　　　　前　人  

踈散无世用为文乏天格把笔日不休忽忽有所得所得良自慰不求他人识子独访我来致诗过相饰君子无浮言此诗应亦直但虑忧我深鉴亦随之惑子在名塲中屡战还屡北我无数子明端坐空叹息昨闻过春闗名系吏部籍三十登高科前途浩难测诗人多峭冷如水在胷臆岂随寻常人【`一作常人辈`】五藏为酒食朝来作酬章危坐吟到夕难为问其辞益愧满纸黑  

酬厉元　　　　　　　　　贾　岛  

我来从北鄙子省陟西陵白发初相识秋山拟共登邻居帝城雨防宿御沟氷未报君【`集作见`】贻作耿然中夜兴  

酬鄠县李少府见寄　　　　前　人  

稍怜公事退复遇夕阳时北朔霜凝竹南山水入篱吟怀沧海侣空问白云师恨不相从去心惟野鹤知  

酬姚校书　　　　　　　　前　人  

因贫行逺道得见旧交逰美酒一【`集作易`】倾尽好诗难卒酬公堂朝共到私第夜相留不觉入关晩别来林木秋  

酬胡遇　　　　　　　　　前　人  

丽句传人口科名立可图移居见山绕买树带巢乌逰逺风涛急吟情【`集作清`】雪月孤却思初识面仍未有多须  

酬张籍王建　　　　　　　前　人  

踈林荒宅古坡前乆住还因太守怜渐老更思深处隐多闲数得上方眠防抛贫屋收田日鴈度寒江拟【`一作撒`】雪天身事龙钟应是分水曹芸阁枉来篇  

酬姚合　　　　　　　　　前　人  

黍穗豆苗侵古道晴原午后早秋时故人相忆曾来说杨柳无风蝉满枝  

酬姚员外见过林下　　　　释无可  

扫苔迎五马蔬药过中钟鹤共林僧见云随野客逢入楼山隔水滴斾露垂松日暮题诗去空知雅调浓  

酬厉侍御秋中思归树石所居见寄  

前　人  

三峰居接近数里蹑云行深去通仙境思归厌宦名月从高掌出泉向乱松鸣坐石眠霞侣秋来短褐成奉和段著作山居呈同志三首次本韵  

前　人  

香花怀道侣巾舄立防童解印鸳鸿内抽毫水石中履温行烧地衣赤动霞风又似朝天去诸僧不可同  

二  

官辞中秘府踈放野麋齐偃仰青霄近登临白日低折腰窥乳窦定足渉氷溪染翰挥岚翠僧名几处题  

三  

暂収丹陛迹独往乱山居入雪知人逺眠云觉俗虚足垂岩顶石缨濯洞中渠只是僧酬答新归絶壑书奉和裴舍人春日杜城书事　前　人  

早晩辞纶綍观农下杜西草新池似镜麦暖土如泥鹓鹭依川息骅骝向野嘶春来诗更苦松韵亦含凄  

晩秋酧姚侍御见寄　　　　前　人  

新命起高眠江湖思浩然木衰犹有菊燕去即无蝉分察千官内孤怀逺岳邉萧条人外寺暌阻复经年  

## 文苑英华卷二百四十六

　宋李昉等　编酬和七  

刘得仁三首　　　　周贺一首  

温庭筠二首　　　　张祜一首  

杜牧三首　　　　　许浑三首  

雍陶一首　　　　　薛逢二首  

李商隠三首　　　　姚鹄三首  

项斯二首　　　　　赵嘏四首  

马戴三首　　　　　李洞一首  

薛能二首　　　　　喻坦之一首  

季频六首　　　　　皮日休三首  

陆龟防三首　　　　郑谷三首  

罗隠五首  

春日酬韦先辈雨后见寄　　刘得仁  

风散五更雨鸟啼三月春轩透初日砚席断纎尘个个峰头出家家树色新怜君髙且静有句寄闲人夏日通济里居酬诸辈见访【`二字集作寄访之什`】  

刘得仁  

君子逺相寻聨镳到弊林有诗难疾和无酒可徐【`一作赊`】斟门列【`集对`】作晴峰色堂开古木隂何因驻清听唯恐日西沉  

通济里居酬卢肇见寻不遇　前　人  

衡门掩緑苔树下絶尘埃偶赴髙僧约旋知长者来云山堪眺望车马必徘徊问以何为待【`集作何以为相得`】慙无酒一杯  

酬朱庆余【`已见二百三十一卷`】　　　　周　贺  

和段少常柯古　　　　　　温庭筠【`见集本`】  

称觞慙座客懐刺即门人素尚宁知贵清谈不厌贫野梅江上晩堤桞雨中春未报淮南诏何劳问白苹  

和友人题壁　　　　　　　前　人  

冲尚犹来出范围肯将经济【`一作世`】作风徽三台位缺严陵卧百战功髙范蠡归剩欲一名添【`集作自欲一鸣惊`】鹤寝不应孤愤学牛衣西州未有看碁暇涧户何因【`集作由`】得掩扉  

酬郑模【`一作朴`】司直见寄　　　张　祐  

故人沧海曲聊复话平生喜是狂奴态羞为老婢声官途终日薄身事【`一作计`】长年轻犹頼书千卷长随一棹行奉和门下相公送西川相公兼领相印出镇全  

蜀诗十八韵　　　　　　杜　牧  

盛业冠伊唐台阶翊戴光无私天雨露有截舜衣裳蜀辍新衡镜池留旧凤凰同心真石友写恨蔑【`一作夣`】河梁虎骑摇风斾貂冠韵水苍彤弓随武库金印逐文房栈压嘉陵咽峰横劔阁长前驱二星去开险五丁忙廻首峥嵘尽连天草树芳丹心悬魏阙往事怆甘棠治化轻诸葛威声慑夜郎君平教说卦犬子召升堂塞接西川【`一作山`】雪桥维万里樯夺霞江锦烂扑地酒炉香忝逐三千客曾依数仭墙滞顽堪白首【`集作屋`】攀附亦周行肉管伶伦曲箫韶清庙章唱髙知寡和小子斐然狂  

奉和仆射相公圣徳和平致兹休运嵗终功就合咏盛明谨呈三相公【`已见一百六十一卷`】  

杜　牧  

酬张祜处士见寄　　　　　前　人  

七子论诗谁似公曹刘须在指挥中荐衡昔日知文举乞火何人作蒯通北极楼台长挂夣西江波浪逺吞空可怜故国三千里虚唱歌词满六宫  

酬杜甫补阙初春雨中泛舟次横江喜裴郎中  

相迎见寄　　　　　　　许　浑  

江馆维舟为庾公暖波防漾【`集作渌`】雨蒙蒙红桥【`集作墙`】迤逦春岩下朱斾聮翩晓树中桞滴圆纹生细浪梅含香艳吐轻风郢歌莫问青山吏鱼在深池鸟在笼  

和常秀才寄简归州郑使君借猿  

前　人  

谢守携猿东路长褭藤穿竹似潇湘碧山初暝啸秋月红树生寒啼晓霜陌上楚人皆驻马里中巴客半归乡心知欲借南逰侣未到三声恐断肠  

奉酬郭二十三【`六字集作酬少府`】先辈奉使延劳【`集作廵劳`】见寄兼呈长官之什【`四字集作裴明府`】  

前　人  

载书携酒【`集作榼`】别池笼十幅轻防处处通谢朓宅深【`集作荒`】山翠里王敦城古月明中江村夜涨浮天水泽国秋生动地风饱食鲈鱼归榜棹【`集作榜归揖`】待君琴酒醉陶公  

酬秘书王丞见寄　　　　　雍　陶  

朝下有闲思南沟邉水行因来见寥落转自叹平生白首丈夫气赤心知已情留诗本相慰却忆苦吟声奉和仆射相公送东川李支使归使府夏侯相  

公　　　　　　　　　　薛　逢  

两地交通布政和上台深喜使星过欢留白日千钟酒调入青云一曲歌寒桞翠添防雨重腊梅香绽细枝多平津万一言卑散莫忘髙松寄女萝  

席上酧东川严中丞叙旧见赠  

前　人  

昔记披云日今逾二十年声名俱是夣恩旧半归泉朱绂慙衰齿红妆惨别筵离歌正凄切休更促危  

酧别令狐八补阙　　　　　李商隠【`见集本`】  

惜别夏仍半廻涂秋已期那修直谏草更赋赠行诗锦段知无报青萍肯见疑人【`一作吾`】生有通塞公等系安危警露鹤辞侣吸风蝉抱枝弹冠如不问又到扫门时  

和令狐八绹戱题【`集作和友人戱赠`】二首  

前　人  

东望华楼事【`集作花楼防`】不同西来双燕信休通仙人掌冷三霄露玉女窻虚午【`集作五`】夜风翠袖自随廻雪驻【`集作转`】独房寻类外庭空慇懃莫使清香透牢合金鱼鏁桂丛  

二  

迢逓清【`一作春`】门有防闗桞梢楼阁见南山明珠可贯须为佩白璧堪裁且作环子夜休歌团扇掩新正未破剪刀闲猿啼鹤望【`集作怨`】终年事未抵炉香【`集作熏炉`】一夕间  

奉和秘监从翁夏日陜州河亭晩望  

姚　鹄  

洪河何处望一境在孤烟极野如蓝日长波似镜年卷帘花影里倚槛鹤巢边霞焰侵旌斾滩声杂管钟防来叠岫防逺落遥天过客多相指应疑防水仙  

和陜州叅军李通防首夏书懐呈同寮张裳段  

羣二先辈　　　　　　　前　人  

公门何事更相牵邵伯忧贤任养闲满院落花从覆地半檐初日未开闗寻仙郑谷烟霞逺避暑何亭树石间独为髙懐谁继和掾曹同处桂同攀  

和工部杨尚书重送约句　　前　人  

桂枝攀得献庭闱何似空懐楚客【`集作橘`】归控翮【`集作好控`】扶摇早廻首人人思看大鹏飞  

和李中丞醉中期王徴君月夜同逰浐水旧居  

项　斯  

醉后情俱逺难忘素浐间照花深处月当户旧时山事想同清话欢期一破顔风流还爱竹此夜尚思闲  

酬从叔听夜泉见寄　　　　前　人  

夣罢更开户寒泉声隔云共谁寻最逺独自坐偏闻岩际和风滴溪中泛月分岂知当此夜流念到江濆  

陪崔璞侍御和崔防春日有懐  

赵　嘏  

诗家本多感况值广陵春暖驻含窻日香余醉袖尘浮名皆有分一笑最闗身自此容依托清才两故人和令狐补阙春日独逰西街　前　人  

左掖初辞近侍班马嘶寻得过街闲映鞭桞色防遮水随【`一作迎`】歩花枝欲碍山暖泛鸟声来席上醉从诗句落人间此时失意哀吟客更觉风流不可攀  

广陵答崔琛　　　　　　　前　人  

棹倚隋家旧院墙桞金梅雪扑檐香朱楼映日重重晩碧水含光滟滟长八斗已闻传姓字一枝何足计行藏声名官职应前定且把旌麾【`一作红旌`】入醉乡  

答友人　　　　　　　　　前　人  

诗家才子酒家仙逰宦曾依积水边窻户动摇三岛树琴樽安穏五湖船罗浮道士分琼液锦席佳人艳楚莲今日相逢朗吟罢满城砧杵一灯前  

答光州王使君　　　　　　马　戴  

信来淮上郡楚岫【`一作纻`】入秦云自顾为儒者何由答使君蜕风蝉乍失阻雨鴈频闻欲识平生分他时别纪勲  

酬太原从事杨郎中见寄【`集作赠别`】  

前　人  

君将【`集作若枉`】海月佩赠之光我行见知言不浅懐报意非轻反照临岐思中年未达情河梁人送别秋汉鴈相鸣衰桞摇边吹寒云冒古城西逰还献赋应许托平生  

酬李景章先辈　　　　　　前　人  

平生诗句忝多同不得陪君奉至公金镝自宜先中鹄鈆刀甘且学雕虫鸎啼细桞临闗路燕接飞花绕汉宫九陌芳菲人竞赏此时心在别离中  

和兵部永崇侍郎勾筵茶席　李　洞  

落叶溅唫身防棊云雪【`一作外`】人海枯搜不尽天在下长新月上分题徧钟残布子匀忘机二髙客絶意任陶钧  

郊居答客　　　　　　　　薛　能  

傍舎虫声满残秋宿雨村逺劳之子骑先顾野人门败药盘空蔓雕藂露暗根相携语未尽川月照黄昏酬泗州韦中丞埇上日寄赠兼次本韵  

前　人  

鲁儒相悟欲成空学尽文章不见功官自掖垣飘海上镇从隋岸入山中尝遭火发瞿昙宅争得天如老氏弓何意杜陵懐寳客也随迷路出闗东  

和范秘书宿省中作　　　　喻坦之  

清省宜寒夜仙才称独吟钟来宫转漏月过閤移隂鹤避灯前静芸髙幄外深想知因此兴暂动忆山心和苑【`一作范`】鄼先辈话襄阳逰　李　频  

听说扬防曲初从岘首还髙吟入白浪遥坐出青山古木猿啼爽空汀鹤立闲秋来南去夣防夜过商闗  

酬姚覃　　　　　　　　　前　人  

不见又相招何曾许寂寥醉眠春草长闲坐夜灯销泪堕思山切身归转海遥年年送别处杨桞少长条  

九衢春日酬范秘书　　　　前　人  

九衢行一匝不敢入他门累日非无事通宵得尽言命嗟清世蹇春觉闰冬温反覆吟佳句何酧国士恩  

黔中酬同院韦判官　　　　前　人  

平生同所为相识偶然迟冬着青袍后无归白社期江流来絶域府地管诸夷圣代都无事从公但赋诗  

长安僻居酬人　　　　　　前　人  

岂得有诗名徒为老帝京闗中秋气早雨后夜凉生沧海身终泛青门路已行吟君一句意又见故人情  

答韩中丞容不饮酒　　　　前　人  

老大成名仍足病强听丝竹亦无欢髙情太守容闲坐借与青山尽日看  

江南道中酬茅山广文南阳博士三首  

皮日休  

寒岚依约认华阳遥想髙人卧草堂半日始斋青防饭移时空印白檀香鹤雏入夜归云屋乳管逢春落石床谁道夫君无伴侣不离窻下见羲皇【`以下六篇并见松陵集`】  

二  

住在华阳第八天望君惟欲结良縁堂扄洞里千秋鴈【`集作燕`】厨盖岩根数井【`一作斗`】泉坛上古松疑度世观中幽鸟恐成仙不知何事迎新嵗乌衲裘中一觉眠  

三  

五色香烟惹内文【`许逺逰烧香烟五色`】石饴初熟酒防【`集作初`】醺将开丹灶那妨【`集作防`】鹤欲算棊图却望云海气半生当洞见暴氷初坼隔山闻如何世外无交者【`许逺逰与王羲之父子为世外之交`】一卧金坛秪有君  

依韵和三首【`集作奉和次韵`】　　　　陆蒙  

一片轻防佩【`集作背`】夕阳望三峰拜七真堂天寒夜潄云牙浄雪壤【`集作壊`】晴梳石发香自拂烟霞安笔格独开封检试砂床莫言洞府能招隠防辗飚轮见玉皇  

二  

壶中行坐可携天何况林间息万縁组绶任垂三品石佩环从落四公泉丹台已运隂阳气【`集作火`】碧简须调【`集作雕`】次第仙【`广阳集作文王季犹在场中`】想得雷平春色动玉【`集作五`】芝烟草【`集作甲`】又芊眠  

三  

良常应不动移文金醴从酸亦自醺【`蓬莱公洛广休以金醴四升待主簿主簿恨其味酸也`】桂父旧歌飞绛雪桐孙遗韵倚云春临桞谷鸎先觉曙醮灵芜【`集作芜香`】鹤共闻珍重双双玉条脱尽凭三岛寄羊君  

酬王驾校书山居忽闻结绶见寄之什  

郑　谷  

直应归諌署方肯别山村勤苦常同业孤单共感恩醉披仙鹤氅唫扣野僧门夣见君髙趣天凉自灌园次韵和礼部卢郎中极江上秋夕寓懐  

前　人  

望郎到处觉风生蜀郡留连亚相情乱后江山悲庾信夜来烟月属袁宏夣归兰省寒星动吟向莎州宿鹭【`集作鸟`】惊未脱白衣头半白叨陪属和倍为荣  

寄前【`集作前寄`】左省张起居一百言寻蒙唱酬见誉过实却用旧韵重答　　　前　人  

减瘦经多难忧伤集晩年吟髙风过树坐久夜凉天旅退慙随众孤飞怯向前钓朋蓑叟在药术衲僧传鬓秃趋荣路肠焦鄙盗泉品徒诚有隔酬唱意何坚寒地殊知感秋灯最不眠从来甘黙尔自此倍怡然兰为官须握蒲因学更编豫愁摇落后子美笑无氊【`杜工部赠郑广文诗云科名四十年坐客寒无氊`】  

酧髙崇节　　　　　　　　罗　隠  

旧逰虽一夣别绪忽千般败草汤陵晩衰槐楚寺寒数竒常自愧时薄欲何干犹頼君相勉慇懃贡禹冠广陵秋日酬进士臧濆见寄　前　人  

驿西斜日满窻前独凭秋窻【`集作栏`】思绵【`集作然`】数尺断蓬慙故国一轮清镜泣流年已知世亊真徒尔纵有心期亦偶然【`集作焉`】空媿荀家好兄弟鴈来鱼去是因縁  

秋日汴州【`集作河`】客舎有酬【`二字集作酬友人`】  

前　人  

梁宋追逰早嵗同偶然为【`集作违`】别事皆空年如流水催何急道似危途动即穷醉舞且欣连夜月狂唫还聚一【`集作上`】楼风烦君更枉骚人句白凤灵蛇满箧【`集作袖`】中县斋秋晩酬友人朱瓉见寄　前　人  

中秋节后捧琼瑰坐读行吟数月来只叹雕龙方擅价不知頳鲤竟空廻千枝白露陶潜桞百尺黄金郭隗台惆怅报君无玉案水天东望一徘徊  

酬丘光庭　　　　　　　　前　人  

正月十一日书札五月十六日到来桞吟秦望咫尺地鲤鱼何处闲徘徊故人情意未踈索次第序述眉眼开上言二年隔烟水下有数幅真琼瑰行吟坐读口不倦瀑泉激射琅玕摧壁池兰蕙日已老村酒蘸甲时防杯鹤龄鸿算【`一作浙`】不复见雨后蓑笠空莓苔自从黄寇扰中土人心波荡犹未廻道殷合眼拜九列张濬掉舌升三台朝廷济济百揆序宁将对面容奸回祸生有基妖有渐翠华西幸蒙尘埃三川梗塞两河闗大明宫殿生蒿莱懦夫早嵗不量力防蹇仰北髙崔嵬千门万户扄鏁宻良匠不肯雕散材君今得意尚如此况我麋鹿悠悠哉荣衰贵贱目所覩莫嫌头白黄金台  

## 文苑英华卷二百四十七

宋　李昉等　编寄赠一  

梁简文帝一首　　　江淹一首  

范云一首　　　　　吴筠十首  

何逊一首　　　　　王僧孺一首  

栁恽三首　　　　　朱超一首  

刘孝绰三首　　　　陆倕一首  

萧子云一首　　　　朱异一首  

荀济一首　　　　　庾信一首  

江总三首  

赠张缵　　　　　　　　　梁简文帝  

仪表咸推挹墙仞难窥践既富垂帷学复折波涛辩绮思暧霞飞清文焕飚转朱旗赫容与雕棨纷煜波摇白鳢舟风动苍鴈【`类聚作鹰`】舳九疑势参差江天相蔽亏三春澧浦叶九月洞庭枝洞庭枝袅娜澧浦叶参差芬芳与摇落俱应相别离  

贻袁常侍　　　　　　　　江　淹  

昔我别楚水秋月丽秋天今君客吴坂春日媚春泉幽冀生碧草沅湘含翠烟铄铄霞上景懵懵云外山渉江竟何望【`一作事`】留滞空采莲  

赠沈左卫　　　　　　　　范　云  

伊昔霑嘉恵出入承明宫逰息万年下经过九龙中越鸟憎北树胡马畏南风愿言反【`类聚作友`】渔蓨【`他苖切蓧也`】津梁肯与通  

赠周散骑兴嗣三首　　　　　吴　筠  

子云好饮酒家在成都县制赋已百篇弹琴复千转敬通不当豪相如本贫贱共作失职人包山一相见  

二  

孺子贱而贫且非席上珍唯安莱芜甑兼慕林宗巾百年逢缱绻千里遇慇懃愿持江南蕙以赠生刍人  

三  

吾贤当路者声名振华夏朱轮玳瑁牛紫鞚连钱马朝花舞风去夜月窥窻下想君贵易朋居然应见舍【`集本有此长韵一首与前诗间有同处今全录于此孺子贫而贱且非席上珍唯安莱芜甑兼慕林宗巾百年逢缱绻千里遇慇懃愿持江南蕙以赠生刍人思君欲何言中心乱如雾泪下非一端愁来谁有数子为冯敬通不减汲长孺千里无闗梁安得王乔屦与君初相知不言异一宿意欲褰衣裳隂云乱人目之子伏髙卧伊予空杼轴无由度淇水见此漪漪竹黙然思公子终自不敢言青松蔽南陇白云生北园沉忧无人语黙念空凭轩安得空持劒以报相知恩`】  

赠任黄门二首　　　　　　前　人  

相如体英彦左右生容晖已纡汉帝组复解梁王衣经过云母扇出入千门扉连洲茂杜若【`类聚作芳杜`】长山郁翠防欲言终未敢徒然独依依  

二  

纷吾少驰骋自来之【`疑作乏`】名徳白玉镂衢鞍黄金马脑勒射雕灵丘下驱马【`一作虏`】鴈门北慇懃尽日华留连穷景黒嵗暮竟无成忧来坐黙黙  

赠王桂阳　　　　　　　　前　人  

松生数寸时遂为草所没未见笼云心谁知负霜骨弱干可摧残纎茎易凌忽何当数千尺为君覆明月  

遥赠周丞　　　　　　　　前　人  

巨石乱天涯杂树郁参差伯鲁留蜀郡长房还葛陂练练波中月亭亭云上枝髙岑蔽人者无处得相知  

赠桞秘书　　　　　　　　前　人  

蘼芜与丹桂竒心复竒骨已蔽苍龙门又影凤凰阙紫云依夜来清风扶晩发鸳鸯若上天寄声谢明月  

赠桞贞阳　　　　　　　　前　人  

王孙清且贵筑室【`疑`】芙蓉池罗生君子树杂种女贞枝南窻帖云母北户映琉璃衘书辘轳凤坐水玉盘螭朝衣茱萸锦夜覆葡卜巵聮翻骖赤兎窈窕驾青骊龙泉甚鸣利如何独不知  

赠朱从事　　　　　　　　前　人  

我行欲何之千里寻胶漆长葭歴渚生踈蒲縁岸出袅袅能随风离离堪度日客思已飘荡相思复非一未得幸慇懃先作数行泣  

日夕望江赠鱼司马　　　　何　逊  

湓城带湓水湓水萦如带日夕望髙楼【`一作城`】耿耿青云外城中多宴赏丝竹常繁防管声已流恱弦声复凄切歌黛惨如愁舞腰疑欲絶仲秋黄叶下长风正骚屑早鴈出云归故鷰辞檐别昼悲在异乡夜夣还洛汭洛汭何悠悠起望登西楼的的防向浦团团月隐洲谁能一羽化轻举逐飞浮  

赠顾仓曹　　　　　　　　王僧孺  

雒阳十二门楼阙似西昆暧暧罘罳下相望隔画垣画垣向阿阁栖凤复栖鸳【`一作阿閤栖凤鸳`】五曹均趋奏六尚等便烦朝炉何馥馥夜锦有余温日中驱上驷骧首遍京宛晨趋魏公子夕宿韩王孙宿昔今何在平生弃不论譬如卷葹草心谢叶空存谁伤【`类聚作复`】三承防独念九飞魂  

赠吴均三首　　　　　　　桞　恽  

寒云晦沧洲奔潮溢南浦相思白露亭永望秋风渚心知别路长不谓若燕楚闗候日辽絶如何【`一作何因`】附行旅愿作野飞鸟飘然自轻举  

二  

逺逰济伊洛秣马度清漳邯郸饶美女艳色含春芳鼓瑟未成曲踏履【`类聚作跕屣`】复翺翔我本逰客子情爱在淮阳新知谁不乐念旧苦人肠  

三  

夕宿飞弧【`疑作狐`】闗晨登碛砾坂形为戎马倦思逐征旗逺边城秋霰来寒乡春风晩始信陇雪轻渐觉寒云卷徭役命所当念予加飡饭  

赠王僧辩　　　　　　　　朱　超  

故人总连率方舟下汉池玉节交横映金铙前后吹聚图匡汉业倾产救韩危昔时明月夜防羽切髙枝冲天势已逺控地力先疲各言献防后防处泣生离  

归沐呈任中丞昉【`时为著作郎`】　　刘孝绰  

歩出金华省还望承明庐壮哉宛洛地佳丽实皇居虹蜺拖飞阁兰芷覆清渠圆渊倒荷芰方镜冩簮裾白云夏峰尽青槐秋叶踈自我从人爵蟾兔屡盈虚杀青徒已汗司举未云书文昌愧通籍临卭幸第如夫君多敬爱蟠木滥吹嘘时时释簿领驺驾入吾庐自嗤诚碔砆无以俪璠璵但愿长闲暇酌醴荐焚【`类聚作焚枯`】鱼  

古意送沈宏【`已见一百五卷`】　　　　刘孝绰  

江津寄刘之遴　　　　　　前　人  

与子如黄鹄将别复徘徊经过一柱观出入三休台【`集作灵台`】共摛云气藻同举霞文杯佳人每晓逝【`集作逰`】禁门恒晩开欲寄一言别髙驾何由来  

以诗代书别后寄赠　　　　陆　倕  

余本水乡士闭门江海隅时逢世道泰蹇足歩髙衢名成官虽立效功日渐踈【`一作効防功日踈`】入仕乘肥马出守拥髙车闗门逰昔吏迁亭有故书江派资贤牧宗英出建旟不劳王布皷无頼露田车弼政非责实求名已课虚长卿病犹在脩龄疾未祛讵知亭长肉宁挂府丞鱼不能未能止内讼慙诸已僶俛从王亊纚舟出淮泗朋故逺追寻暄宿清江隂明旦一分手飜飞各异林归舟随岸曲犹闻歌棹音行者日迢逺谁见别离心夕次冽洲岸明登慈姥岑水流多廻复余归良未寻江闗寒事早夜露伤秋草心属姑苏台目送邯郸道葭苇日苍苍亲知慎早凉刘兄消渇病休摄戒无良殷弟癫疾行止避风霜刘侯有余冷宜饵陟厘方伏子多风咳门冬幸易将率更爱雅体体弱思自强吏曹勉玉润讽议朂金相比部多暇日奚用肆龙章建徳何为者无堕【`疑`】无人鄊记室朋从暇露蝎附行商议曹坐朝罢尺板嗣徽【`疑`】芳双栖成独宿俱飞忽异翔眷言思亲友沉思结中肠追惟畴昔时朝府多欢暇薄暮尘埃静飞盖遥相迓李郭或同舟潘夏时方驾娱谈终美景敷文永清夜促膝岂异人戚戚皆朋娅今日一乖离漼然心事差山川望犹近便似隔天涯玉躬子加防昭质余未亏八行思息勉一札望来仪  

赠吴筠　　　　　　　　　萧子云  

欲知健少年本年最轻黠緑沉弓项纵紫艾刀横防谁持命要宠宁知敌可杀有功终不言明君自应察  

还东田宅赠朋离　　　　　朱　异  

应生背芒说石子河阿【`一作阳`】文虽有遨逰美终非沮溺羣日余今卜筑兼以隔嚣纷池入东陂水窻引北岩云槿离【`疑作篱`】集田鹭茅檐带野氛原隰何逦迤山泽共氛氲苍苍松树合耿耿樵路分朝兴候崖晓暮坐极林曛凭髙眺虹蜺临下瞰耕耘岂直娱衰暮坐极林曛凭【`此句与上同疑有误`】懐劳犹未弭独有望夫君  

赠隂凉州　　　　　　　　荀　济  

副尉西域返伏波南海还坎多难构鬱快少腾迁孰云功未立宁是契不全直为逢迎寡良由听受偏若人本髙絶芬馥迈兰荃驱车趋折坂匡坐酌贪泉洗愤【`一作濆`】岂虚唱席皮良信然羣醉嫉孤醒众嗤恐独妍龙旗翻委郁鹢轴更廻邅鹍势终横海鹏力防冲天昔余遇知巳一面深千祀纡人重结袜辱徳逾过市诗酒悦风云琴歌赏桃李淹留汉水曲契阔渝川涘结绶唯贡公推名实鲍子徒然懐伏剑终无报国士髙懐不可忘剑意何能已已作金兰契何言云雨别咄嗟改容鬓俄顷弥年嵗海曲穷地表江源天际云泥已殊路暄凉讵同节桞絮函如丝梅花屡成雪月落桂隂逺风起萱条结鹤舞想低昻鹍弦夣清切闻君戍灵闗时犹未还数泛明月沼频逰尚【`一作当`】日湾金碧应髣髴轮镜防登攀复承西归后将兵出湖口经过道路长往来日月久玉体何容歇金浆故应有阳台可防私章华堪置酒既弹赵人瑟复击秦人缶缶瑟多竒调秦赵饶姝妙得意在双眸倾城犹一笑伯喈恩实早十柱天终少殁等盛姬伤存同魏车照君子笃久要宿昔盛賔僚依依集鳞羽眷眷共枝条一朝限岐路万里异波潮容仪虽梦想尚昭昭新人不相识故人讵相忆杳杳间山川迢迢阻意【`疑作音`】息各附青云逺讵假排虚力风月接欢宴酒醴承顔色安知暮俦者潺潺涕沾轼仆本不平人悲愁眉亦频年来空自老嵗去不知春未能全体命于中欲问津五噫如适越十上似逰秦肌肤积云露膂力倦风尘乌裘日日故白发朝朝新人生感意气相知无富贵懐赵实防颇思燕唯乐毅博选咆咻士广慕嫖姚尉映月比刀环瞻星看剑气郢路一超逺长楸防歔欷渤澥水尚寛崦嵫日犹未丈夫志四海儿女多辞费待余济浊河从君宿清渭  

赠司寇淮南公　　　　　　庾　信  

危邦久乱徳天防始乘机九河闻誓众千里见连旂虢亡垂棘返齐平寳鼎归久弊风尘俗殊劳闗塞衣绊骥还千里垂鹏更九飞犹怜马齿进应念节旄稀廻轩入故里园桞始依依旧竹侵行【`一作何`】径新桐益防围寒谷梨应重秋林栗更肥美酒还参圣雕文本入防促歌迎赵瑟逰弦召楚妃小人司刺举明敭实滥吹南部治都尉军谋假建威商山隠士宅丹水凤凰矶野亭长被马山城早掩扉传呼拥绛节交防映彤闱遂令忘楚操何但食周薇三十六水变四十九条非丹灶风烟歇年龄蒲桞衰同僚敢不尽畴日惧难追  

贻孔中丞奂　　　　　　　江　緫  

我行五岭表辞乡【`初学记作卿`】二十年闻鸎欲动咏披雾即依然畴昔同寮宷亟【`初学记作今`】随年代改借问藏书处唯君故人在故人名宦髙霜简肃权豪谁知懐九叹徒然泣二毛歩出东郊望心防江海上寓物便今古何为不惆怅初晴原野开宿雨润条枚丛花曙后发一鸟雾中来淹留兰蕙苑吟啸芳菲晩忘懐静躁间自觉风尘逺白社聊可依青山乍采薇钟茅乃得性语黙岂同归  

钟茅【`集作钟芋`】  

遇长安使寄裴尚书　　　　江　緫  

传闻合浦叶逺向洛阳飞北风尚嘶马南冠独不归去人目徒送离琴手自挥秋蓬失处所春草屡芳菲太息闗山月风尘客子衣  

赠贺左丞萧舎人　　　　　江　緫  

輶轩通八表旌节骛三秦听歌酬敏对继好伫行人贺生思沉郁萧弟学纷纶共有笔端誉皆为席上珍离羣徒悄悄征旅日駪駪黄河分太史一曲悲千里海内平生亲中朝流寓士痛哉悯梁阼于焉三十祀钟仪絷不归盛宪悲何已陇头心断絶尔为叅生死廻首望长安犹如蜀道难函闗分地轴华岳按天坛行旜方境逝去棹舣江干芦花霜外白枫叶水前丹翔鸥方怯【`一作怯下`】冻落鴈不胜弹辉辉盛王道时务婴疲老九流倦耳目千【`一作十`】年变懐抱何以敦岐路凄然缀辞藻江南有桂枝塞北无萱草斗酒未为别垂堂深自保  

境逝【`集作近`】　落鴈【`集作鴈`】　千年变【`集作千变年`】  

## 文苑英华卷二百四十八

宋　李昉等　编寄赠二  

卢思道二首　　　　杨素十七首  

王胄二首　　　　　虞世基一首  

陈子良一首　　　　孙万夀一首  

陈政一首　　　　　王绩二首  

郭元振一首　　　　苏味道二首  

赠刘仪同西聘　　　　　　卢思道  

开卭昔柔逺賔越尽招携岂若驰天【`一作天王`】使玉节抚遗黎五词【`疑作祠`】临渭北双岭带崤西故闗看金马余坛聴寳鸡垂丝被栁陌落锦覆桃蹊分袪俄易惨离思实【`一作忽`】难赍极野云峯合遥嶂日轮低尘暗前旌没风长后骑嘶灞陵行可望函谷久无泥须君劳旋罢春草共萋萋  

赠李若　　　　　　　　　前　人  

初发清漳浦春草正萋萋今留素浐曲夏木已成蹊尘起星桥外日落寳坛西庭空野烟合巢深夕羽迷短歌虽制素长吟当执珪寄语当窻妇非闗惜马蹄  

赠薛播州十四首　　　　　杨　素  

在昔天地闭品物属屯防和平替王道哀怨结人风麟伤世已季龙战道将穷乱海飞羣水【`一作乱流飞海若`】贯日引长虹干戈异革命揖让非至公  

二  

两河定寳鼎八水域神州函闗絶无路京洛化为邱漳淦连尔沼泾渭余别流生郊满戎马渉路起风牛班荆疑莫遇赠缟竟无由  

三  

五纬连珠聚千载浊河清金亡潜虎质闰尽自蛙声圣期依旦暮天禄启炎精雾生三日重星飞五老轻禋宗答上帝改物创羣生  

四  

道昏虽已朗政故犹未新刳舟洹水济【`一作溟水际`】结网大川濵出逰迎钓叟入夣访幽人植林虽各树开荣岂异春相逢一时泰共幸百年身  

五  

有帛贲邱园生刍自幽谷尘芳金马路澜清凤池澳零露既垂光清风复流穆倾盖如旧知弹冠岂新沐利心金各断芬言兰共馥  

六  

自余歴端揆缉熙恧时彦及尔陪帷幄出纳先天睠髙调发清音缛藻流余绚或如彼金玉嵗暮无凋变余松待尔心尔筠留我箭  

七  

荏苒积嵗时契阔同逰处阊阖既趋朝承明还宴语上林陪羽猎甘泉待清暑迎风含暑气飞雨凄寒序相顾惜寸隂留情共延伫  

八  

滔滔彼江汉实为南国纪作牧求明徳若人应斯美髙卧未褰帷飞声已千里还望白云天日暮秋风起岘山君傥逰泪落应无已  

九  

汉隂政已成岭表人犹蠧借寇北方新还珠揔如故楚人结去思越俗歌来暮阳乌尚归飞别鹤还廻顾君见南枝巢应思北风路  

十  

北风吹故林秋声不可听鴈飞穷海寒鹤唳霜臯浄含毫心未传闻音路犹夐唯有孤城月徘徊独临映吊影余自怜安知我疲病  

十一  

养病愿归闲居荣在知足栖迟茂陵下优防沧海曲古人情可见今人【`一作我`】遵路【`一作故`】躅荒居接野穷心物俱非俗桂树方丛生山幽竟何欲  

十二  

所欲栖一枝禀分丰【`疑`】诸已园树避鸣蝉山梁遇时雉野隂冐丛灌幽气含兰芷悲哉暮秋别【`一作晨霞既悲哉`】春【`一作暮`】草复萋矣鸣琴久不闻属听空流水  

十三  

秋水鱼逰日春树鸟鸣时濠梁莫共往幽谷有相思千里悲无驾一见杳难期山河散琼蘂庭树下丹滋物华不相待迟暮有余悲  

十四  

衘悲向南浦寒色黯沉沉风起洞庭险烟生云夣深独飞时慕侣寡和乍孤音木落悲时暮时暮感离心离心多苦调讵假雍门琴  

赠薛内史　　　　　　　　杨　素  

耿耿不能寐京洛久离羣横琴还独坐停杯遂待君待君春草歇独坐秋风发朝朝唯落花夜夜空明月明月徒流光落花空自芳别离望南浦相思在汉阳汉阳隔陇岑南浦达桂林山川虽未逺无由得寄音  

山斋独坐赠薛内史二首　　前　人  

居山四望阻风云竟朝夕深溪横古树空岩卧幽石日出逺【`一作孤`】岫明鸟散空林寂兰庭动幽气竹室生虚白落花入户飞细草当阶积桂酒徒盈罇故人不在席薄暮山之幽临风望羽客  

二  

岩壑清澄景景清岩壑深白云飞暮色緑水激清音涧户散余彩山窻凝宿隂花草共荣映树石相陵临独坐对陈榻无客有鸣琴寂寂幽山里谁知无闷心  

为寒牀妇赠夫归　　　　　王　胄  

月浄闺偏冷更深夜转长霜纨犹掩扇雾縠未飘香解带慙连理引被媿鸳鸯谁能未相识还为守空牀  

言反江阳寓目防涘赠易州陆司马  

王　胄  

逰人卖药罢徐歩反江干行吟【`一作凝眸`】灞陵岸廻首望长安晨华照城阙参差复郁盘千门含日丽万雉映霞丹云开承露掌吹动相风竿逰童轻薄少鲜服鵕防冠花开傅粉晏尘起副车韩屡投双飞剑曾操两色丸桂玉要逰女弹珠落矫翰信美非吾乐何事久盘桓欲勒【`一作动`】南征【`一作登`】咏还謡北上难眷言思故友徳【`疑`】逺路漫漫燕陲望楚服天际与云端棹发吴涛上荆歌易水寒十年阻风月万里别金兰心期竟何许懐抱日摧残容华冉冉谢衣带朝朝寛盛宪宁延夀刘琨自少欢宿昔均取舍同波岂异澜赠言不尽意掷笔起长叹  

秋日赠王中舎　　　　　　　虞世基  

秦闗望吴苑渭涘去江濆天汉星躔絶山川地角分百年变朝市千里异风云双鸳难可赠别鹤不相闻忽值从逰士玳簮光素履欢言恱郑郊雪泣悲燕市契阔论谈笑慇懃访生死思君在一方无由同四美尺素乃云披投琼慰九离云开缛锦散霞照緑杨【`一作缇`】披相思叹河广相望阻天垂赠言芳杜若握手【`一作以`】代萱枝伊昔风期早金兰信为寳去来金马门留连鬬鸡道鹫岭访三禅商山追四皓胜地俱逰息披文逓论讨虚薄忝官聮乔木遂同迁濯缨奔博望阔【`一作飞`】歩入崇贤髙轩照流水长剑耸秋莲南风忽不竞东海遂成田喧喧狭斜路隠隠平陵树凤阙爱【`疑`】西临星桥耿南注五方多异俗四海皆行路士衡嗟苦辛徳琏伤流寓巩洛重行行寓目尽伤情太行临北绛函谷拒西京雀书图久灭龙文鼎遂轻凌云余构尽蒙汜曲池倾【`一作平`】徘徊殊未极惆怅空云缨伊川忽防面留连展言宴东西一背飞翻然成异县哀哉人道促痛矣嗟埋玉徐生顾影琴裴子飘凤烛权【`欵作摧`】兹激水意顿此浮云足弃置忽【`疑作勿`】重陈难终唯此曲汉阳赵元淑【`后汉赵一字元叔汉阳人今作淑恐非`】薛县雍门周清文宁解鬓妙曲反增愁翳翳神逾伏懔懔嵗方遒双崤飞暗雨八水冻寒流兰枯芳草歇槐古忆前秋江干不可望徒此叹离忧  

讃徳上越国公杨素　　　　陈子良  

君侯称上宰命世挺才英本超骐骥足复蕴风云情摅藻掞锦绮育徳润瑶琼已踵四知举非无三杰名济世同舟檝匡政本阿衡雍容入青璅肃穆侍丹楹桂宫擅鸣佩槐路独飞缨髙门罗虎防绮阁丽雕甍金罇酌湛湛歌扇掩盈盈匈奴轶燕蓟火照幽并天子命薄伐受脤事专征七徳播雄畧十万骋行兵鴈行蔽虏甸鱼贯出长城交河方饮马瀚海盛扬旌防剑倚天外象犀耀日精弯弧穿伏石挥戈斩大鲸皷鼙朝作气刁斗夜便鸣六郡多壮士三邉岂足平岭云朝合阵山月夜临营胡尘暗马色芳树动笳声闗云未尽散塞雾常自生川长蔓草緑峰廻杂花明小人愧王氏雕文慙马卿滥此叨书记何以谢过荣髙山徒仰止终是恨才轻逺戍江南寄京邑亲友　　　孙万夀  

贾谊长沙国屈原【`隋书本传作平`】湘水濵江【`一作东`】南瘴疠地从来多逐臣粤余非巧官少小【`一作防少`】拙谋身欲飞无假翼思鸣不值晨谁言【`隋书作如何`】载笔士翻作负戈人飘飖如木偶弃置同刍狗失路乃西浮非狂亦东走晩嵗出函闗方春度京口石城临虎据天津望牛斗牛斗盛妖氛枭獍已成羣郗超初入幕王粲始从军褁粮楚山际被甲吴江濆吴江亦浩荡楚山何紏纷惊波上溅日乔木下临云系越恒资辩喻蜀防飞文鲁连唯救患唐彬不竞勤【`晋书唐彬知孙皓将至迟留以示不竞今隋书作吾彦不争勲按吾彦乃降将本传无不争功事未详`】覉逰嵗月久归思常搔首非闗不树萱岂为无杯酒数载辞乡县三秋别亲友壮志后风云衰鬓先蒲桞心绪乱如丝空懐畴昔时昔时逰帝里弱嵗逢知已旅食南馆中飞盖西园里河间本好书东平唯爱士英辩接天人欢娱承帝子【`隋书作清言洞名理`】凤池时寓直麟阁尝逰止胜地盛賔僚丽景相携招舟泛昆明水骑指渭津桥祓除临防岸供帐出东郊宜城醖始熟阳翟曲新调绕树鸟啼夜雊麦雉飞朝细尘梁下落长袖掌中娇留连三雅至【`隋书作懽娱三乐至`】懐抱百忧销梦想独非【`隋书作犹知`】昨寻思久寂寥一朝牵世网万里逐波潮廻轮常自转悬旌不堪摇山川想【`隋书作登髙视`】襟带乡闗白云外廻首望孤城愁人益不平华亭宵鹤唳函【`隋书作幽`】谷早鸎鸣断絶心难续惝怳防屡惊羣纪通家契【`隋书作好`】邹鲁故乡情傥【`隋书作若`】值南飞鴈时希【`隋书作能`】访死生  

赠窦蔡二记室入蜀　　　　陈　政  

昆山积良寳大厦构众材马卿委官去邹子背淮来风流信多美朝夕豫平台逸翮独不羣清才复遒上六辅昔雄名二江今振响【`汉书向响通用`】英华虽外发磨琢终内朗四海奋羽仪清风久播驰沉郁材难厠青山翻易阻廻首望烟霞谁知慕俦侣飘然不系舟为情自可求若奉西园夜浩想北园愁无因逐萍藻从尔泛清流  

赠梁公　　　　　　　　　王　绩  

我欲图世乐斯乐难可常位大招讥嫌禄极生祸殃圣莫若周公忠岂逾霍光成王已兴诮宣帝如负芒【`一作恒如芒`】范蠡何智哉单舟戒轻装踈广岂不懐防杖还故乡朱门虽足恱赤族亦可伤履霜成坚氷知足胜不祥我今穷家子自言此见长功成皆能退自古【`集作在昔`】谁灭亡  

薛记室收过荘见寻率题古意以赠  

王　绩  

伊昔逢【`集作遭`】防乱歴数适【`集作闰`】当余豺狼塞衢路桑梓成邱墟吾【`集作余`】及尔皆亡东西各异居尔为背风鸟【`背集作培`】我为涸辙鱼逮承云雷后欣逢天地初东川【`集作州`】聊下钓南亩试挥锄资税幸不及伏腊常有储散诞时须酒萧条频向书朽木不可雕短翮将焉摅故人有深契过我蓬蒿庐曳【`集作履`】出门迎握手登前除相看非旧顔【`一作顔怱若非`】对接【`集作怱若`】形骸踈追道【`集作悼`】宿昔事切切心相于忆我少年时携手逰东渠梅李夹两岸花枝何扶踈同志亦不多西荘有姚徐尝爱陶渊明酌醴焚枯鱼尝学公孙防杖牧羣猪追念甫如昨奄忽成空虚人生讵能防嵗嵗【`集作蹇廹`】常不舒頼有北山僧教我以真如使我视听遗自觉尘累祛何事须筌蹄今已得兎鱼旧逰傥多暇同此释纷挐  

寄刘校书　　　　　　　　郭元振  

俗吏三年何足论每将荣辱在朝昏才防易向风尘老身贱难酬知巳恩御苑残鸎啼落日黄山【`黄山山名也一作荒非`】细雨湿归轩廻望汉家丞相府昨来谁得扫重门  

赠封御史入台　　　　　　苏味道  

故事推三独兹辰对两闱女鸦共鸣舞屈草接芳菲盛府题青橐殊章动绣衣风连台閤起霜就简书飞凛凛当朝色行行满路威唯当击隼去复覩落鸿【`集作路鹏`】归  

在广州闻崔马二御史并拜台郎  

前　人  

振鹭齐飞日迁鸎逺【`集作达`】听闻明光共待漏清览各披云喜得廊庙举嗟为台阁分故林懐栢恱新握【`集作幄`】阻兰薰冠去神羊影车连瑞雉羣逺从南斗外遥仰列星文  

## 文苑英华卷二百四十九

　宋　李昉等　编寄赠三  

卢照隣六首　　　　骆賔王三首  

杜淹一首　　　　　陈子昂五首  

乔知之一首　　　　李峤三首  

李乂二首　　　　　崔湜一首  

杜审言三首　　　　宋之问一首  

李适一首　　　　　徐彦伯二首  

赠益府羣官　　　　　　　卢照隣  

一鸟自北燕飞来向西蜀单栖剑门上独舞岷山足昂藏多古貌哀怨有新曲羣凤从之游问之何所欲荅言寒乡子飘飘万余里不息恶木枝不饮盗泉水常思稻粱遇愿栖梧桐树智者不我邀愚夫余不顾所以成独坐耿耿嵗云暮日夕苦风霜思归赴洛阳羽翮毛衣短闗山道路长明月留客思白云迷故乡谁能借风便一举凌苍苍  

山行寄刘李二叅军　　　　前　人  

万里烟尘客三春桃李时事去纷无限愁来不自持狂歌欲道【`一作叹`】凤失路反占草碍人行缓花繁鸟度迟彼美叅卿事留连求友诗安知倦逰子两鬓渐如丝  

赠益府裴录事　　　　　　前　人  

忽忽嵗云暮相望限风烟长歌欲对酒危坐遂停弦停变霜露对酒懐朋故朝看桂蟾晩夜闻鸿鴈度何时还桂晩不同攀浮云映丹壑明月满青山青山云路深丹壑月华临耿耿离忧积空令星鬓【`一作髪`】侵  

首春贻京邑文士　　　　　前　人  

寂寂罢将迎门无车马声横琴答山水披卷阅公卿忽闻嵗云晏倚杖出檐楹寒辞杨桞陌春满【`一作别`】凤凰城梅花扶院吐兰叶绕堦生览镜改容色藏书留姓名时来不假问生死任交情  

于时春也慨然有江湖之思寄赠桞九陇  

卢照邻  

提琴一万里负书三十年晨攀偃蹇树暮宿清泠泉翔禽鸣我侧旅兽过我前无人且无事独酌还独眠遥闻彭泽宰髙弄武城弦形骸寄文墨意气托神仙我有壸中要题为物外篇将以贻好道道逺莫致旃相思劳日夜相望阻风烟坐惜春华晩徒令客思悬水去东南地气凝西北天闗山悲蜀道花鸟忆秦川天子何时问公卿本亦怜自哀还自乐归薮复归田海屋银为柱云车电作鞭傥遇鸾将鹤谁论貂与蝉莱洲频度浅桃实防成圆寄言飞鳬舄嵗晏同聨翩  

至望喜瞩目言懐贻劒外知巳  

前　人  

圣图夷九折神化掩三分缄愁赴蜀道题拙奉虞薰隠辚度深谷遥裔上髙云碧流递荣【`疑作萦`】注青山互纠纷涧松咽风绪岩花濯露文思北常依驭图南每防羣无由召宣室何以答吾君  

在江南赠宋五之问　　　　骆賔王  

井络双源濬浔阳【`集作阳侯`】九派长轮波【`集作沦波`】通地穴委轮下归塘别岛笼朝蜃连洲拥夕阳【`集作涨`】韫珠澄【`集作成`】积润让璧动浮光浮光凝析木【`一作折木`】积闰踈圆沚玉轮地开剑阁【`一作匝`】连星起风烟标廻秀英灵信多美懐徳践遗芳端操慙谋已谋已缪观光牵迹强栖遑揆拙迷三省劳生暗【`集作昧`】两忘弹随【`一作冠`】空被笑献楚自多伤一朝殊语黙千里异【`一作易集作暴`】炎凉炎凉防迁贸水【`一作川`】陆疲臻凑积水架吴涛连山横楚岫风月虽殊昔星河犹是旧姑苏望南浦邯郸通北走北走平生亲南浦别离津潇湘一超忽洞庭多苦辛秋江无緑芷寒汀有白苹采采【`集作之`】将何遗故人漳水濵漳濵已辽逺江潭未旋返为听短歌行当忆【`集作想`】长洲苑露金薰菊岸风佩摇兰坂蝉鸣稻叶秋鴈起芦花晩秋天【`集作晩秋`】云日明亭臯风露清独负平生气重【`集作空`】牵摇落情占星非聚徳梦月讵悬名寂寥伤楚奏凄断泣秦声秦声懐旧里楚奏悲无已郢路少知音藂台富竒士温辉凌爱日壮气惊寒水一顾重风云三冬足文史文史盛纷纶京洛多风尘犹轻【`一作由来`】五车富未重一囊贫李仙非【`集作悲`】易托苏鬼曲【`集作尚`】难因不惜劳歌尽谁为听阳春  

在军中赠先还知巳　　　　前　人  

蓬转俱行役时独未还防迷金阙路望断玉门闗献凯多慙霍论封防谢班风尘催白首嵗月损红顔落鴈低秋塞惊鳬起暝湾胡霜如剑锷汉月似刀镮别有【`集作后`】邉亭树相思防度攀  

早秋出塞寄东台详正学士　前　人  

促驾逾三水长驱望五原天阶【`集作街`】分斗极地理接楼烦汉月明闗陇戎【`集作胡`】云聚塞垣山川殊物候风壤异凉暄【`集作温`】戍古秋尘合沙寒宿雾繁昔余迷学歩投迹忝词源兰渚浮延阁蓬山欵禁园彯缨陪绂冕载笔偶璵璠汲冡宁详蠧秦牢讵辩寃一朝从匪【`集作篚`】服千里骛轻轩乡梦随防断邉声入听喧南图终铩【`集作敛`】翮北上遽摧辕吊影慙连茹浮生倦触藩数竒何以托桃李自无言  

寄赠齐公　　　　　　　　杜　淹  

冠盖逰梁日诗书同志年佩兰长坂上攀桂小山前结交淡若水履道直如此观终未极于兹独播迁頳衣登蜀道白首别秦川泪随沟水逝心逐晓旌悬去去逾千里悠悠隔九天郊野间长薄城阙隠凝烟闗门共月对山路与云连此时寸心里难用尺书传  

入东阳峡与李明府船前后不相及  

陈子昻  

东岩初解缆南浦遂离羣出没同洲岛栖泊异汀濆风烟犹可望歌笑浩难闻路转青山合峯廻白日曛奔涛上漫漫积浪【`集作水`】下沄沄倐忽犹疑及差池复两分离离开【`集作间`】逺树蔼蔼没遥氛地入巴陵道星连牛斗文孤狖啼寒月哀鸿呌断云仙舟不可见摇【`集作遥`】思坐氛氲  

赠严仓曹乞推命录　　　　前　人  

少学纵横术逰楚复逰燕栖遑长委命富贵未知天闻道沈冥客青囊有秘编【`集作篇`】九宫探万象三算极重愿奉唐生诀将知跃马年非同墨翟问空滞杀【`集作至`】龙川  

度峡口山赠乔补阙知之王二无竞  

前　人  

峡口大汉南横絶界中国丛石相【`集作何`】纷纠赤山复翕赩逺望多众客逼之无异色摧【`集作崔`】崒乍孤断逶迤屡回直信闗胡马冲亦拒汉邉塞岂依【`集作伊`】山河险将顺休明徳物壮诚有衰势髙【`集作雄`】良易极逦迤忽而尽决漭平不息之子黄金躯如何北【`集作此`】荒域云台盛多士待君丹墀侧  

赠赵贞固二首　　　　　　前　人  

回中烽火入塞上追兵起此时邉朔寒登陇思君子东顾望汉京南山云雾里  

二  

赤螭媚其彩【`集作形`】婉娈苍梧泉昔者琅琊子躬耕亦恺【`集作慨`】然美人岂遐旷之子乃前贤良辰在何许白日屡頽迁道心固防宻神用无留连舒可弥宇宙揽之不盈拳蓬茅【`集作蒿`】久芜没金石徒精坚良寳委短褐闲琴独婵娟  

拟古赠陈子昻　　　　　　乔知之  

惸惸孤形影悄悄独逰心以此从王事常与子同衾别离三河间征战二庭深【`一作延隂`】胡天夜雨露胡鴈晨南翔节物感离别【`一作居`】同衾违【`一作还`】故乡南归日将逺北方尚蓬飘孟秋七月时相送出外郊海风吹凉木邉声暗【`一作响`】梢梢勤役千万里将临五十年心事为谁道抽琴歌坐筵一弹再三叹賔御涕潺湲送君竟此曲从兹长絶  

此诗二百六卷重出今已削去注异同为一作扈从还洛呈侍从羣官　　　李　峤  

四海帝王家两都周汉室观风昔来幸御气今旋跸雷奋【`疑`】六合开天行万乘出防奉时驾白矩叅戎律后队咽节声前驱严罕罼辉光射东井禁令横西秩帐殿别阳秋旌门临甲乙将交洛城雨稍逺长安日邙巩云外来咸秦雾中失孟冬霜霰下是日农功毕天道向归余皇情美隂隲行在名岳礼逓问髙年疾祝鸟既开罗调人更张瑟登源【`疑`】采讴颂俯谷求才术邑罕悬磬贫山无挂瓢逸垂恩浃寰宇展义该文质徳泽盛轩逰哀矜深禹恤申歌地庐骇献夀衢樽溢瑞色抱氤氲寒光变萧飋宗枝旦奭辅侍从王刘疋并缉蛟龙书同簮凤凰笔陶甄荷吹万里归【`一作颂归又作婺妇`】叹明一欢与道路长顾随谈笑宻叨应廊庙选谬齿防龙弼喜搆大厦成慙非隆栋吉  

晩景帐然简二三子　　　　前　人  

楚客秋悲动梁台夕望余梧桐稍下叶山桂欲开花气引迎风露光収向晩霞长歌白水曲空对緑池华田假限疾不获还荘载想田园兼思亲友赠杜  

幽素　　　　　　　　　前　人  

逰宦劳牵网风尘久化衣迹驰东苑路望阻北岩扉及此乘休告聊将狎遁肥十旬俄委疹【`一作疾`】三迳且殊归茂陵窅难即【`一作仰`】灵台蹔可依疲疴旅城寺延想属郊畿夕梦园林是晨瞻邑里非緑畴良已秽清濠旷不追野花何处落山月防秋晖彼美符商致【`一作政`】优逰絶汉机髙情物累遣逸气烟霞飞乐道方无闷懐贤独有违樽虚旧园酒琴静故人徽夏沼莲初发秋田麦稍稀何当携手去嵗暮【`一作日暮`】采芳菲  

此诗三百十七卷重出今已削去注异同为一作  

寄胡皓时在南中　　　　　李　乂  

徭役苦流滞风波限泝洄江流通地骨山道绕天台有鸟图南去无人自北来闭门沧海曲云雾待君开  

招谕有懐赠同行人　　　　前　人  

逺逰冒艰阻深入劳存谕春去辞园门秋还在【`一作任`】邉戌轩车行未返节序催难驻陌上悲转蓬园中想芳树蜀山自纷纠岷水恒奔注临泛多苦懐登攀寡欢趣永夕飞滛雨崇朝蒸毒雾不求绥岭桃宁美卭乡蒟白浪行欲静骢马何常驱【`唐韵区遇切刻集者未如此音或改为驻而不知前已押催难驻误矣`】愿接轺斾尘聮翩东北骛  

襄阳早秋寄岑侍郎　　　　崔　湜  

江城秋气早旭旦坐南闱落叶惊衰鬓清霜换旅衣时来矜早达事往觉前非体道徒推理防身终昧防故人金华省肃穆秉天机谁念江汉广蹉跎心事违  

赠苏味道　　　　　　　　杜审言  

北地寒应苦南庭戍未归邉声乱羌笛朔风卷戎衣雨雪闗山暗风霜草木稀胡兵战欲尽汉卒尚重围云静妖星落秋深塞马肥据鞍雄剑动挿笔羽书飞舆驾还京邑朋逰满帝畿方期乘【`集作来`】献凯歌舞共春辉  

赠崔融　　　　　　　　　前　人  

十年俱薄宦万里各他方云天断书札风土异炎凉太息幽兰紫劳歌竒树黄日疑懐叔度夜似忆真长北使从江左东归在洛阳相逢慰畴昔相对叙存亡草深穷巷败【`集作毁`】竹尽故园荒雅【`集作稚`】节君弥固衰顔余自伤人事盈虚改交逰宠辱妨雀罗争去翟鹤氅竞寻王思极欢娱至明情讵可忘连骑追佳赏城中及路傍琴樽行宴席岩沼卧词场三川宿雨霁四月晩花芳复此开悬榻宁唯入后堂兴酣雊舞言洽凤凰翔髙选俄迁职严程已饬装抚躬衘道义携手恋辉光玉振先推美金铭旧所防勿嗟离别易行役共时康  

赠苏绾书记　　　　　　　前　人  

知君书记本翩翩为许从戎赴朔邉红粉楼中应计日燕支山下莫经年  

入崖口五渡寄李适　　　　宋之问  

抱琴问【`一作登集作经`】絶壑栰木泝清川路竒【`一作极`】意谓尽势廻趣转绵人逺草木秀山深云景鲜余负海岳情自惜防尚年【`一作然`】弥旷十余载今来宛仍全未窥仙源极独进野人船时攀乳窦憇屡薄天窻眠夜弦响松月朝檝弄苔渊【`一作泉`】固物【`一作因象`】外理永谢区中縁碧潭可遗老丹砂堪学仙莫使驰光暮空令鹤怜【`一作皆文粹及集本`】答宋十一崖口五渡见赠　　李　适  

闻君访逺山跻险造幽絶眇然青云境观竒弥年月登岭亦泝溪孤舟亊防越崿嶂传彩翠崖磴互敧缺石林上攅聚【`一作丛`】金涧下明灭扪壁窥丹井梯苔瞰乳穴忽枉岩中赠对玩未尝辍慇懃独往事委曲练【`一作錬`】药说迨【`一作邀`】予名山期从尔泛海澨嵗晏秉宿心斯言非徒设【`一作皆文粹`】  

和李适答宋之问　　　　　徐彦伯  

闻有独往客拂衣捐世心结欣薄枉渚撰念萦旧林经亘去崖合绵归壑深琪树环碧彩金潭生翠隂沿洄弄沙榜诡仄眺明岑夕闻桂里猿晓玩松上禽杂佩蕴孤袖琼敷缀双襟【`文粹作矜`】我懐沧洲想懿尔白云吟秉愿理方协存期迹易寻兹言庶不负为报岩中琴  

赠刘舎人古意　　　　　　前　人  

女牀闻【`初学记作閟`】灵鸟文章世所稀巢君碧梧树舞君青琐闱或言凤池乐抚翼更西飞凤池环禁林仙阁霭沉沉璇题激流日珠缀绵清隂郁穆帝言重荧煌台座深风张丹戺翮月弄紫庭音众彩结不散孤英跂莫寻浩歌向兰渚婉娈故俦心  

## 文苑英华卷二百五十

　宋　李昉等　编寄赠四  

张説三首　　　　　苏颋二首  

张九龄二首　　　　裴耀卿一首  

李林甫一首　　　　徐仁友一首  

王翰一首　　　　　蒋焕一首  

张子容三首　　　　王维八首  

孟浩然八首　　　　高适五首  

卢象二首　　　　　崔颢一首  

祖咏三首　　　　　丁仙芝二首  

蔡希寂一首  

赠崔公　　　　　　　　　张　説  

我闻西汉日四老南山幽长歌紫芝秀高卧白云浮朝市【`集作野`】光尘絶榛芜年貌秋一朝驱驷马连袂入龙楼昔遁高皇去今从太子游行藏唯圣节祸福在人谋卒能匡恵帝岂不頼留侯事随年代逺名与图籍留平生钦厚徳慷慨景前脩蚌蛤想【`集作同非`】隂兎蛟龙望斗牛无嗟异飞伏同气幸相求  

岳州赠广平公宋大夫　　　前　人  

亚相本时英归来复国祯【`疑`】朝推长孺直野慕隐之清传节廻【`集作还`】闽障皇华【`集作思`】入汉京宁思江上老嵗晏蹇无成  

南巾赠髙六戬　　　　　　前　人  

北极辞明代南溟宅放臣丹诚由义尽白发带愁新鸟随炎州气花飞洛水春平生歌舞席谁忆不归人闲园即事寄【`集作赠`】韦侍御　　苏　颋  

结庐东城下直望终南山青霭逺相接白云来复还拂筵红藓上开幔緑条间物应春偏好情忘趣转闲宪臣饶美政【`集作度`】聨事惜徂顔有酒空盈酌髙车不可攀  

赠彭州权别驾　　　　　　前　人  

双流脉脉锦城开追践年年往复廻秪道謌謡迎半刺徒闻礼数揖中台黄鸎急啭春风尽斑马长嘶落景催莫怆分飞岐路别还当奏最掖垣来  

当涂界寄裴宣州　　　　　　张九龄  

故人宣城守亦作【`集作在`】江南偏何如分虎竹相与间山川章绶胡为者形骸非自然含情津渡阔待【`集作倚`】望眼空悁【`集作延`】逺近闻佳政平生仰大贤推心徒有属防面良无縁日久【`集作夕`】遵前渚江村投暮烟念行秪意黙懐逺岂言宣委曲风波事难为尺素传  

赠澧阳韦明府　　　　　　　前　人  

君有百链刃堪断七重犀谁开太阿匣特割武城鸡竟与尚书佩还应天子提何时遇操柄【`集作宰`】当使玉如泥  

敬酬当涂界留赠之作　　　　裴耀卿【`附见张九龄集`】  

茂先实王佐仲举信时英气覩冲天发人将下榻迎珪符尔有命江国逺徂征九期方越千钧或所【`集作可`】轻髙帆出风迥孤屿入云平遄迈嗟予役离忧空自情饬簮陪早嵗接壤厠专城旷别心弥轸宏规义转倾徒然限饥渇仍况【`集作况乃`】讽瑶琼  

秋夜望月忆韩庶等诸侍郎因以投赠  

李林甫  

秋天碧云夜明月悬东方皓皓庭际色稍稍林下光桂花澄逺近璧影散池塘鸿鴈飞难度闗山曲易长揆予秉孤直虚薄忝文昌握镜慙光照持衡媿后行多才众君子载笔久词场作赋推潘岳题诗许谢康常时陪宴语今夕恨相望愿欲接髙论清晨朝建章  

古意赠孙翌　　　　　　　　徐仁友  

南望缑氏山【`一作岭`】山居共涧隂东西十数里缅邈方寸心云日落广庭【`一作厦`】鸎花坐【`一作对`】孤琴琴中多苦调凄切谁复寻  

赠唐祖二子　　　　　　　　王　翰  

鸿飞遵枉渚鹿鸣思故羣物情尚劳爱况乃予别君别时花始发别后兰再薫瑶觞滋白露寳瑟凝凉氛徘徊北林月怅望南山云云月眇千里音徽不可闻  

途次维扬望京口寄白下诸公  

蒋　焕  

北望情何限南行路转深晩防低荻叶寒日下枫林云白兰陵渚烟青建业岑江天秋向尽无处不伤心  

赠司勲萧郎中　　　　　　张子容  

作相开黄閤为郎奏赤墀君臣道合体父子贵同时国以推贤答家无内举疑凤池真水镜兰省得华滋未覩风流日先闻所赋诗江山清谢朓花木媚邱迟吏部来何暮王言念在兹丹青无不可霖雨亦相期昔我投荒处孤烟望岛夷羣鸥终日狎落叶数年悲渔父留歌咏江妃入兴词今将献知巳相感勿吾欺  

永嘉即事寄赣县袁少府瓘　张子容  

山绕楼台出溪通里闬斜曾为谢客郡多有逐臣家海气朝成雨江天晩作霞题书报贾谊此湿似长沙  

乐城嵗日赠孟浩然　　　　前　人  

土地穷瓯越风光肇建寅挿桃销瘴疠移竹近堦墀半是吴风俗仍为楚嵗时更逢习凿齿言在汉川湄苑舎人能书梵字兼达梵音曲尽其妙戏赠  

王　维  

名儒待诏满公车才子为郎典石渠莲华法藏心悬悟贝叶经文手自书楚【`集作梵非`】词共许胜扬马梵字何人辨鲁鱼故旧相望在三事愿君莫厌承明庐  

献始兴公时拜右拾遗　　　前　人  

宁栖野树林宁饮涧中【`集作水`】流不用坐梁肉﨑岖见王侯鄙哉匹夫节布褐将白头任智诚则短守仁固其优侧闻大君子安问党与讐所不卖公噐动为苍生谋贱子跪自陈可为帐下不感激有公议曲私非所求  

赠裴廸　　　　　　　　　前　人  

风景日夕佳与君赋新诗澹然望逺空如意方支頥春风动百草兰蕙生我篱暧暧闺日暖【`集作日暖闺`】田家来致词欣欣春还臯淡淡水生陂桃李虽未开荑英【`集作蕚`】满芳枝请君理还防敢告将农时  

入山寄城中故人【`一作终山别业`】　　前　人  

中嵗颇好道晩家南山陲兴来每独往胜事空自知行到水穷处坐看云起时偶然值林叟谈笑无还期此诗三百十八卷重出今已削去注异同为一作  

赠崔录事　　　　　　　　前　人  

解印归田里贤哉此丈夫少年曾任侠晩节更为儒遁迹【`集作世`】东山下因家沧海隅已闻能狎鸟余欲共乘桴  

赠成文学　　　　　　　　前　人  

寳剑千金装登君白玉堂身为平原客家有邯郸倡使气公卿坐论交【`集作心`】逰侠场中年不得意【`集作志`】谢病客逰梁  

酌酒与裴廸　　　　　　　前　人  

酌酒与君君自寛人情翻覆似波澜白首相知犹按剑朱门先达笑弹冠草色全轻【`集作经`】细雨湿花枝欲动春风寒世事浮云何足问不如髙卧且加飡  

田家赠丁寓【`集作丁寓田家有赠`】　　　前　人  

君心尚栖隐久欲傍归路在朝每为言觧印果成趣晨鸡鸣隣里羣动从所务农夫行饷田闺妾起缝素开轩御衣服散帙理章句时吟招隐诗或制闲居赋新晴望郊郭日映桑榆暮防【`集作隂`】尽小苑城防明渭川树揆予宅闾井幽赏何由屡道在终不忘迹异难相遇此时惜别离再来芳菲度  

望洞庭湖上张丞相【`集作岳阳楼三百十二卷重出今已削去`】  

孟浩然  

八月湖水平防虚混太清气蒸云梦泽波撼岳阳城欲济无舟檝端居耻圣明坐怜【`集作观`】垂钓叟【`集作者`】徒【`集作空`】有羡鱼情  

书懐贻京邑同好　　　　　前　人  

惟先自邹鲁家世重儒风诗礼袭遗训趋庭霑末躬昼夜常自强词翰颇亦工【`一作攻`】三十既成立吁嗟命不通慈亲向羸老喜惧在深衷甘脆朝不足箪瓢夕屡空执鞭慕夫子捧檄懐毛公感激遂弹冠安能守固穷当途诉知巳投刺匪求防秦楚邈离异飜飞何日同  

答秦中苦雨思归赠袁中丞贺侍御  

前　人  

为学三十载闭门江汉隂明逢【`集作明贤遭`】圣代覉旅属秋霖匪【`集作岂`】直昬垫苦亦为权势沉二毛催白发百镒罄黄金泪忆岘山坠【`集作堕`】愁懐襄水深谢公积愤懑荘舄空謡吟跃马非吾事狎鸥真我心寄言当路者去矣此山岑  

与崔二十一逰镜湖寄包贺二子  

前　人  

试览镜湖物中流见【`集作到`】底清不知莼鲈【`集作鲈鱼`】味但见【`集作识`】鸥鸟情防得樵风送春逢谷雨晴将探夏禹穴稍背越王城府【`集作守`】掾有包子文章推贺生沧浪醉后【`集作从`】唱因子【`集作此`】寄同声  

赠萧少府　　　　　　　　前　人  

上徳流如水安仁道若山闻君秉髙节而【`集作为`】得奉清顔鸿渐升台羽【`一作鼎`】牛刀列下班处膄能不润居剧体常闲去讦【`集作诈`】人无谄除邪吏息奸欲知清与洁明月在澄湾  

九日龙沙作寄刘文　　　　前　人  

龙沙豫章北九日挂防过风俗因时见湖山发兴多客中谁送酒棹里自成歌竟自乘流去滔滔任夕波  

寄正字　　　　　　　　　前　人  

正字芸香阁经过宛如昨幽人竹素园【`文选张景阳杂诗逰思竹素园`】归卧寂无喧髙鸟能择木羝羊屡【`集作谩`】触藩物情今已见徒自【`集作从此`】欲无言  

秋登万【`集作兰`】山寄张五　　　前　人  

北【`集作此`】山白云里隐者自怡悦相望始【`集作试`】登髙心随鴈飞灭【`集作心飞逐鸟灭`】愁因薄暮起兴是清秋【`集作境`】发时见村人归【`集作归村人`】沙平【`集作行`】渡头歇天邉树若荠江畔舟【`集作洲`】如月何当载酒来共醉重阳节  

古乐府飞龙曲留上陈左相【`即陈希烈兼李右相`】  

髙　适  

徳以精灵降时膺梦寐求苍生谢安石天子富人侯樽爼资髙论岩廊揖大猷卿才传世业相府盛嘉谋【`集作相门连户卿族嗣弓裘`】豁达云开景【`集作霁`】清明月映秋能为吉甫用【`集作荐`】见忝【`集作善用`】子房筹户牖【`集作阶砌`】思攀陟门栏尚阻脩髙山不易仰大匠本难投迹向【`集作与`】松乔合心縁启沃留公才山吏部书癖杜荆州幸沐千年圣何辞一尉休折腰知宠辱廻首见沉浮天地荘生马江湖范蠡舟逍遥堪自乐浩荡信无忧去矣从黄绶归欤任白头风尘与霄汉瞻望日悠悠  

奉赠【`集作留上`】李右相林甫　　　前　人  

风俗登淳古君臣揖大庭深沉谋九徳宻勿契千龄独立调元气清心豁窅本枝连帝系长防冠生灵傅说明殷道萧何律汉刑钧衡持国柄柱石总朝经隐轸江山藻氛氲鼎鼐铭兴中皆洁白【`集作白雪`】身外尽丹青江海呼穷鸟诗书问聚萤吹嘘成羽翼提握动芳馨倚伏悲还笑升沉醉复醒恩荣初就列含育忝宵形有窃邱山恵无时枕席宁壮心瞻落景生事感流萍莫以才难用终期善易听未为门下客徒谢少防星  

赠杜拾遗　　　　　　　　前　人  

传道招提客诗书自讨论佛香时入院僧饭屡过门听法还应说【`集作难`】寻经剩欲翻草今已毕此后更何言  

东平留赠狄司马　　　　　前　人  

古人无宿诺兹道未【`集作以`】为难万里赴知巳一言诚可叹马蹄经月窟剑术指楼兰地出北庭尽城临西海寒森然瞻武库刚若弄儒翰入幕绾银绶乘轺兼鉄冠练兵日精锐杀敌无遗残献捷见天子论功俘可汗激昻丹墀下顾盼青云端谁谓纵横防飜为权势干将军既坎使者亦辛酸耿介揖三事覉离从一官知君不得意他日防鹏抟  

寄孟五少府　　　　　　　前　人  

秋气落穷巷离忧兼暮蝉后时已如此髙兴亦徒然知君念淹泊忆我屡周旋征路见来鴈归人悲逺天平生各千里【`集作感千里`】相望在贞坚  

赠张员外　　　　　　　　卢　象  

公家世业昌才子冠裴王出自平津邸还为吏部郎神仙余气色列宿动晖光夜直南宫静朝趋北禁长时人窥水镜明主赐衣裳翰苑飞鹦鹉天池待凤凰承欣畴日顾未记后时伤去去图南逺防才幸不忘  

赠程校书　　　　　　　　前　人  

客自岐阳来吐音若鸣凤孤飞果不偶独立谁见用忽从被褐中召入承明宫圣人借顔色言事无不通慇懃拯黎庶感激论诸公时相猜贾谊图书归马融顾余久寂寞一嵗麒麟阁且共歌太平勿嗟名宦薄  

赠王威古　　　　　　　　崔　颢  

三十羽林将出身常事邉春风吹浅草猎骑何翩翩挿羽两相顾鸣弓新【`或作亲`】上射麋入深谷饮马投荒泉马上共倾酒野中聊割鲜相看未及饮杂虏寇幽燕火去不息【`一作不息夜`】胡山【`或作尘`】髙际天长驱救东北转【`或作屡`】战觧城全【`一作战觧城亦全`】报国行赴难古来皆共言【`一作然`】此诗三百四十卷重出今已削去注异同为一作  

赠苗发员外二首　　　　　祖　咏  

朱户敞髙扉青槐碍落晖八龙乘庆重三虎地【`集作逓`】朝归坐竹人声絶横琴鸟语稀花慙潘岳貌年称老莱衣叶暗朱樱熟丝长粉蝶飞应怜鲁儒贱空与故山违  

二  

宿雨朝来歇空山天气清盘云双鹤下隔水一蝉鸣古道黄花落平芜赤烧生茂陵虽有病犹得伴君行兰峰题赠张中丞九臯　　　前　人  

君王既廵狩辇道入秦京逺树低枪垒孤山出幔城寒踈清禁漏夜警羽林兵谁念迷方客常懐魏阙情  

赠朱中书　　　　　　　　丁仙芝  

十年种田濵五湖十年遭涝尽为芜频年井税常不足今年緍钱谁为输东邻转谷五之利西邻贩缯日已贵而我守道不迁业谁能肯敢效此事紫防侍郎白虎殿出入通籍廻天眷晨趋防笔栢梁篇昼出雕盘大官膳防应怜尔居素约可即长年守贫贱  

戏赠姚侍御　　　　　　　前　人  

繁霜晓幕鸣栢乌侍子兽炭燃金炉重门啓锁紫髯胡新被骢马陇西驹头戴獬豸急晨趋明光殿前见天子今日应弹佞幸夫  

赠张镜防　　　　　　　　蔡希寂  

大河东北望桃林杂树结翠隂不知君作神仙尉特讶行来云雾深  

## 文苑英华卷二百五十一

宋　李昉等　编寄赠五  

杜甫十三首　　　　　李白十八首  

投赠韦左相【`时兼兵部尚书故云聼履上星辰`】杜　甫  

凤厯轩辕纪龙飞四十春八荒开夀域一气转鸿钧霖雨思贤佐丹青忆旧【`集作老`】臣【`公之先人遗风余烈至今称之`】应图求骏马惊世【`集作代`】得麒麟沙汰江湖【`集作河`】浊调和鼎鼐新韦贤初相汉范叔已归秦盛业今如此传经固絶伦豫章深出地沧海濶无津北斗思喉舌东方领缙绅持衡留藻鉴听履上星辰独歩才超古余波徳照隣聪明过管辂尺牍倒陈遵岂是池中物由来席上珍庙堂知至理风俗尽还淳才杰俱登用愚防但隠沦长卿多病乆子夏索居频廻首驱流俗生涯似众人巫咸不可问邹鲁莫容身感激时将晩苍茫兴有神为君【`集作公`】歌此曲涕泪在衣巾  

赠韦左丞丈济　　　　　　前　人  

左辖频虚位今年得旧儒相门韦氏任【`集作在`】经术汉官【`集作臣`】湏时议归前列天伦恨莫俱鸰原荒宿草凤沼接亨衢有客虽安命衰容岂壮夫家人忧几杖甲子混泥涂不谓矜余力还来谒大巫嵗寒仍顾遇日暮且踟蹰老骥思千里寒【`集作饥`】鹰待一呼君能防感激亦足慰榛芜【`一作折骨効区区`】  

奉赠严八阁老　　　　　　前　人  

扈从【`集作扈圣又作今日`】登黄阁【`集作閤`】明公独妙年蛟龙得云雨雕鹗在秋天客礼容疎放官曹许【`集作可`】接聫新诗句句好应任老夫传  

路逢襄阳杨少府入京城戱题四韵附呈杨四员外绾甫赴华州日许员外为求茯苓  

前　人  

寄语杨员外山寒少茯苓归来稍暄暖当为斸青冥飜动龙蛇【`集作神仙`】窟封题鸟兽形兼将老藤杖扶汝【`一作尔`】醉初醒  

寄髙三十五詹事　　　　　前　人  

安穏髙詹事兵戈乆索居时来如【`一作知`】宦逹嵗晩莫情踈天上多鸿鴈河【`集作池`】中足鲤鱼相防过半月【`集作百`】不寄一行书  

寄李十二白【`防稽贺知章一见白号为天上谪仙人也`】  

前　人  

昔年有狂客号尔谪仙人笔落闻【`集作惊`】风雨诗成泣鬼神声名从此大汨没一朝伸文彩承殊渥流传必絶伦龙舟移棹晩兽锦夺袍新白日来深殿青云满后尘乞归优诏许遇我夙【`集作宿`】心亲未负幽栖志兼全宠辱身戱【`集作剧`】谈怜野逸嗜酒见天真醉舞梁园夜行歌泗水春才髙心不展道屈善无隣防士祢衡俊诸生原宪贫稲粱求未足薏苡谤何频五岭炎蒸地三危放逐臣防年遭鵩鸟独泣【`一作立`】向麒麟苏武先还汉黄公岂事秦楚筵辞醴日梁狱上书辰已用当时法谁将此义陈老吟秋月下病起暮江濵莫恠防波隔乗槎与问津赠比部萧郎中十兄【`甫从姑子`】　　前　人  

有羙生人杰由来积徳门汉朝丞相系梁日帝王孙蕴借为郎乆魁梧秉哲尊词华倾后辈风雅蔼孤骞宅相荣姻戚儿童惠讨论见知真自防谋拙媿诸昆漂荡云天濶沉埋日月奔致君时已晩懐古意空存中散山阳鍜愚公野客【`集作谷`】村宁纡长者辙归老任乾坤  

同元使君舂陵行【`并序`】　　　　前　人  

览道州元使君结舂陵行兼贼退后示官吏作二首志之曰当天子分忧之地効汉官良吏之目今盗贼未息知民疾苦得结辈十数公落落然叅错天下为邦伯万姓吐气天下少【`一作小`】安可待已【`一作矣`】不意复见比兴体制防婉顿挫之词感而有诗増诸卷轴简知我者不必寄元  

遭乱发尽白转衰病相萦【`一作婴`】沉聫【`集作緜`】盗贼际狼狈江汉行叹时药力薄为客羸瘵成吾人诗家秀博采世上名粲粲元道州前圣畏后生观乎舂陵作歘见俊哲情复见【`集作覧`】贼退篇结也实国桢贾谊昔流恸匡衡常引经道州哀【`一作忧`】黎庶词气浩纵横两章对秋月【`一作流水`】一字偕华星致君唐虞际淳朴忆大庭何时降玺书用汝【`集作尔`】为丹青狱讼永衰息岂唯偃甲兵凄恻念诛求薄敛近休明乃知正人意不苟飞长缨凉飚振南岳之子宠若惊色阻金印大兴含沧浪清我多长卿病日乆思朝廷肺枯渇太甚漂泊公孙城呼儿具纸笔隠几临轩楹作诗呻吟内墨澹字欹倾感彼危苦词庶防知者听  

寄薛三丈郎中据　　　　　前　人  

人生无贤愚飘飘【`集作飘飖`】若埃尘自非得神仙谁免危其身与子俱白头没没【`集作役役`】常苦辛虽为尚书郎不及村野人忆昔村野人其乐难具陈蔼蔼桑麻交公侯为等伦天未厌戎马我辈本常贫子尚客荆州我亦滞江濵峡中一卧病疟疠经冬春春复加肺气【`一作复加肺气疾`】此疾【`集作病`】盖有因早嵗与苏郑痛饮情相亲二公化为土嗜酒不失真余今委修短岂得恨命迍闻子心甚壮所过信席珍上马不用扶忽【`集作毎`】扶必怒嗔赋诗賔客间挥洒动八垠乃知盖代手才力老益神青草洞庭湖东浮沧海漘君山可避暑况足采白苹子岂无扁舟徃复江汉津我未下瞿唐空念禹功勤听説松门峡吐药揽衣巾髙秋却束带皷柂【`集作枻`】视清旻鳯池日澄碧济济多士新余病不能起健者勿逡廵上有明哲君下有行化臣  

赠虞十五司马　　　　　　前　人  

逺师虞秘监今喜识孙形象丹青逼家声噐宇存凄凉怜笔势浩荡问词源爽气金天豁清谈玉露繁伫鸣南岳凤欲化北溟鲲文【`集作交`】态知浮俗儒流不异门过逢聫客位日夜倒芳樽沙岸风吹叶云江月上轩百年嗟已半四座敢辞喧书籍终相与青山隔故园  

戱简郑广文　　　　　　　前　人  

广文到官舍系马堂阶下醉即【`集作则`】骑马归颇遭官长骂才名三十年坐客寒无氊近【`集作頼`】有苏司业时时与酒钱  

奉赠李八丈判官曛　　　　前　人  

我丈时英特宗枝神尧后瑚市则无騄骥人得有早年见标格秀气冲【`一作通`】星斗事业富清机官曹正独守顷来树佳政皆已传众口艰难体贵安冗长吾敢取区区犹歴试炯炯更持乆讨论实觧頥操割纷应手箧书积讽谏宫阙限【`一作浪`】奔走入幕未展才秉钧孰为偶所亲问淹薄【`集作泊`】泛爱惜衰朽垂白慕【`集作辞`】南翁委身希比叟真成穷辙鲋或似防家狗秋枯洞庭石风飒长沙柳髙兴激荆衡知音为廻首  

毒热寄简崔评事十六弟　　前　人  

大火【`一作暑`】运金气荆扬不知秋林下有塌翼水中无行舟千室但扫地闭关人事休老夫转不乐旅次兼百忧蝮虵暮偃蹇空牀难暗投炎宵恶明烛况乃忆【`集作懐`】旧邱开襟仰内弟执热露白头束带负芒刺接居成阻修何当清霜飞防子临江楼载闻大易义讽咏诗家流蕴借异时辈检身非乆【`集作茍`】求皇皇使臣体信是徳业优楚材择杞梓大宛【`集作汉苑`】归骅骝短章逹我心理为识者筹  

赠张相镐二首【`时逃难病在宿松山作`】　李　白  

神噐难窃防天狼窥紫宸六龙迁白日四海暗红【`集作胡`】尘昊穹降元宰君子方经纶澹然养浩气歘起持天钧秀骨象山岳英谋合鬼神佐汉解鸿门兴唐思退身拥旄秉金钺伐皷乗朱轮虎将如电霆揔戎向东廵诸侯拜马首猛士骑鲸鳞泽被鱼鸟恱令行草木春逢圣【`集作圣智`】不失时建功及良辰丑虏安足纪可贻帼与巾倒防溟海珠尽为入幕珍冯异献赤伏邓生歘来臻至【`集作庻`】同昆阳举再覩汉仪新昔为管将鲍中奔吴隔秦一生欲报主百代期荣亲其事竟不就哀哉难重陈卧病古松滋苍山空四隣风云激壮志枯槁惊常伦闻君自天来目张气益振亚夫得剧孟七【`集作敌`】国空无人扪虱对桓公愿得论悲辛大块方忆气何辞皷青苹斯言傥不合归老汉江濵  

二  

家本陇西人代【`集作先`】为汉邉将功畧天地中【`集作功畧盖天地`】名飞青云上苦战竟不侯当年颇惆怅世传崆峒勇气激金风壮英烈遗厥孙百代神犹王十五观竒书作赋陵相如龙顔惠殊宠麟阁慿天居晩途未云己蹭蹬遭防毁想像晋末时崩腾胡尘起衣冠防锋镝戎虏盈朝市石勒窥神州刘聪刼天子抚劒夜吟啸雄心日千里誓欲斩鲸鲵澄清洛阳水三台【`集作六合`】洒霖雨六合【`集作万物`】无凋枯我挥一杯水自笑何区区因人耻成事贵欲决良圗灭虏不言功飘然陟蓬壶唯有安期舄留之沧海隅  

江夏使君叔席上赠吏部【`二字集作史郎中`】  

前　人  

凤凰丹禁里衔出紫泥书昔放三湘去今还万死余仙郎乆为别客舍问何如涸辙思流水浮云失旧居多惭华省贵不以逐臣踈复如竹林下而陪芳晏初希君生羽翼一化北溟鱼  

赠郭将军　　　　　　　　前　人  

将军豪荡有英威昔【`集作入`】掌银防防紫防平明拂剑朝天去薄暮垂鞭醉酒归爱子临风吹玉笛羙人娇月舞罗衣今日相逢俱失路何年防上弄春辉  

寄【`集作赠`】崔侍御三首　　　　前　人  

宛溪霜夜听猿愁去国长为不系舟独怜一鴈飞南海却羡双溪解北流髙人屡解陈蕃榻过客难登谢朓楼此处别离同落叶朝朝分散敬亭秋  

二  

长劒一杯酒男儿方寸心洛阳因剧孟托宿话胷襟但仰山岳秀不知江海深长安复携手再顾重千金君乃輶轩佐余叨翰墨林髙风摧秀木惊弹落虚禽不取廻舟兴而来命驾寻扶揺应借便桃李愿成隂咲吐张仪舌愁为庄舄吟谁怜明月夜肠防听秋砧  

三  

黄河三尺鲤本住【`集作在`】孟津居防额不成龙归来伴凢鱼故人东海客一见借吹嘘风涛傥相见【`集作因`】更欲凌昆墟何当赤车使再徃召相如  

赠韦侍御黄裳二首　　　　前　人  

太华生长松亭亭凌霜雪天与百尺髙岂为防飚折桃李卖揺艳路人行且迷春光拂【`集作扫`】地尽碧蘂【`集作叶`】成黄泥愿君学长松慎勿作桃李受屈不改心然后知君子  

二  

见君乗騘马知上太行【`集作山`】道此地果摧轮全身以为寳我如丰年玉弃置秋田草但朂氷壶心无为叹衰老  

安陆白兆山桃花岩寄刘侍御绾  

前　人  

云卧三十年好闲复爱仙蓬壶虽絶鸾鹤心悠然归来桃花岩得憇云窓眠对岭人共语饮潭猿相连时升翠防上邈若罗浮巅两岑抱东壑一嶂横西天树杂日易隠崖倾月难圆芳草换野色飞萝揺春烟入逺构石室选幽开山田独此林下意杳无区中縁永辞霜防客千载方来旋  

赠潘侍御论钱少阳　　　　前　人  

绣衣柱史何昂藏铁冠白笔横秋霜三军论事多引纳堦前虎士罗干将虽无二十五老者且有一翁钱少阳眉如松雪齐四皓调笑可以安储皇君能礼此最下士九州拭目瞻清光  

赠常侍御　　　　　　　　前　人  

安石在东山无心济天下一起振横流功成复潇洒大贤有舒卷季叶轻风雅匡复属何人君为知音者传闻武安将气振长平瓦燕赵期洗清周秦保宗社登朝若有言为访南迁贾  

江行寄崔员外宗之　　　　前　人  

飘飘【`集作飘飖`】江风起萧飒海树秋登舻羙清夜挂席移轻舟月随碧山转水合青天流杳如星河上但觉云林幽归路方浩渺【`集作浩浩`】徂川去悠悠徒悲蕙草歇复听菱歌愁岸曲迷后浦沙明瞰前洲懐君未【`集作不`】可见望逺増离忧  

赠王汉阳　　　　　　　　前　人  

天落白玉棺王乔辞叶县一去未千年汉阳复相见犹乗飞鳬舄尚识仙人面鬂发何青青童顔皎如练吾曽弄海水清浅嗟三变果惬麻姑言时光速流电与君数杯酒可以穷欢宴白云归去来何事坐交战  

赠崔郎中宗之　　　　　　前　人  

胡鴈拂海翼翺翔鸣素秋惊云辞沙朔飘薄【`集作飘荡又作薄雾`】迷河洲有如飞蓬人去逐万里逰登髙望浮云髣髴如旧邱日从海傍没水向天邉流长啸依【`集作倚`】孤剑目极心悠悠嵗晏归去来富贵安所求仲尼七十説歴聘莫见收鲁连逃千金珪组岂可酬时嵗【`集作哉`】茍不防草木为我俦希君同携手长徃南山幽  

赠崔谘议　　　　　　　　前　人  

騄骥本天马素非伏驹长嘶起凉【`集作起清又作向清`】风倐忽凌九区何言西北至却走东南隅世道有翻覆前程难预圗望君垂【`集作希君一`】翦拂犹可骋中衢  

赠歴阳褚司马　　　　　　前　人  

北堂千万夀侍奉有光辉先敎【`集作同`】稚子舞更着老莱衣因为小儿啼醉倒月下归人间无此乐此乐世中稀  

江上寄巴东故人　　　　　前　人  

汉水波浪逺巫山云雨飞东风吹客夣西落此中时觉后思白帝佳人与我违瞿唐饶贾客音信莫令稀  

## 文苑英华卷二百五十二

宋　李昉等　编寄赠六  

王昌龄三首　　　　沈千运一首  

杨浚一首　　　　　杨重元一首  

王季友二首　　　　薛业一首  

殷寅一首　　　　　杨谏一首  

孙叔向一首　　　　张偁一首  

陶翰四首　　　　　刘长卿十九首  

李颀五首  

为张僓赠阎使臣　　　　　王昌龄  

哀哀献玉人楚国同悲辛泣【`一作泪`】尽继以血何由辩其真赖承琢磨惠复使光辉新犹畏防口疾弃之如埃尘次汝中寄河南陈賛府　　　前　人  

汝山方聫延伊水才明灭遥见入楚云又此空馆月纷然驰梦想不谓逺离别京邑多欢娱衡湘蹔沿越明湖春草遍秋桂白花发岂惟长思君日夕在魏阙  

赠史昭　　　　　　　　　前　人  

东林月来【`一作未`】升廓落星与汉是夕鸿始来斋中起长叹怀哉望南浦眇然夜将半但有秋声孤愁使心神乱【`一作但有秋水声孤愁使心乱`】握中何为赠瑶草已衰散海鳞未化时各在天一岸  

赠史脩文　　　　　　　　沈千运  

故人阻千里防面非前期握手于此地当懽反作悲念谁怨犹昨倐已二十朞畴昔皆少壮别来发如丝不道旧姓名相见知是谁曩游尽骞翥与君仍布衣岂曰无其材命理应有时前路渐欲少不觉生涕洟  

赠李郎中　　　　　　　　杨　浚  

仙郎早朝退直省卧南轩院竹自成赏阶庭寂不喧焚香开后阁起草闭前门礼乐风流羡光华星位尊荣兼朱绂贵交乃布衣存是日登龙客无忘君子防  

正朝上左丞相张燕公　　　杨重元  

嵗去愁终在春还命不来长吁问丞相东阁几时开代贺若令誉赠沈千运　　　王季友  

相逢问姓名亦存别时无子今有孙山上双峯长不改百年【`一作家`】唯有三家村村南东西车马道一宿通州水浩浩涧中磊磊十里石河上淤泥种桑麦平坂古冢皆我亲满田户【`一作主`】人是旧客举声酸鼻问同年十人六七归下【`一作黄`】泉分手如何更此地廻头不语【`一作下去`】泪澘然  

此诗三百四十卷重出今已削去注异同为一作  

赠山兄韦秘书　　　　　　前　人  

出山秘芸署山水已再春食我山中药不忆山中人山中谁宻余白髪日见亲雀防昼夜无知我厨廪贫有情尽捐弃土石为同身依舍北松下【`一作依依舍北松`】不厌吾南隣夫子质千寻天泽枝叶新今也不材夀非智免斧斤洪州客舍寄栁博士芳　　　薛　业  

去年燕巢主人屋今年花发路傍枝年年为客不到舍旧国存亡那得知胡尘一起天下乱何处春风无别离铨试后征山别业寄源侍御　殷　寅  

别业在征山登髙望畿甸严令天地肃城阙如何见蔼蔼王侯门华轩【`一作轩车`】日游幸逢休明代山虏尚交战投防去园林率名皆拜选圣君性则喆济济多英彦裴楷能精【`一作清`】通山涛急推荐谀才甘自屏薄伎忝余眷虽承国士防尚乏中人援畴昔相知者今兹秉天宪朱绂何赫赫绣衣复葱蒨  

赠知已　　　　　　　　　杨　谏  

江南折芳草江北赠佳期江阔水复急过江常苦迟苹白兰叶青恐度先香时美人碧云外宁见长相思  

将赴东都上李相国　　　　孙叔向  

四海兵初偃平津阁正开谁知大炉火还有不然灰  

辞房相公　　　　　　　　张　偁  

秋风飒飒雨霏霏愁杀栖皇一布衣辞君且作随阳鴈海内无家何处归  

赠房侍御【`时在新安`】　　　　　　陶　翰  

志士故不覊与道常周旋进则天下仰已之能晏然褐衣东府召执简南防先雄义毎将【`疑`】立犯顔岂圗全谪居东南逺逸意吟芳荃适防寥廓趣清波更夤縁扁舟入五湖发系洞庭前浩荡临海曲超遥济江篇征竒忽忘返遇兴将弥年乃悟范生智【`集作志`】足明渔父贤郡临新安渚佳赏此城邉【`集作佳賔在城偏`】日夕对层岫云霞映晴川闲居变秋色偃卧含贞坚倚伏聊自【`集作自相`】化行藏亦推迁君其倦羽翮嵗晏欲【`集作亦`】冲天  

晩出伊阙示河南裴丞　　　前　人  

退无宴息资进无当代防冉冉时嵗暮坐为周南客前登阙塞门永眺伊城陌长川黯已空千里寒气白家本渭水西异日同【`集作何`】所适秉志师禽回防言祖庄易一辞林壑间共系风尘役才明忽先进天邑多纷剧岂念嘉遁时依依偶沮溺  

赠郑员外　　　　　　　　前　人  

騘马拂绣裳按兵辽水阳西分鴈门骑北逐楼兰王闻道五军集相邀百战塲风沙暗天起虏阵森己行儒服揖诸将雄谋吞八荒金门未见谒朱绂生辉光数载侍御史稍迁尚书郎人生志气立所贵功业昌何以守章句终年事苍【`集作铅`】黄同时献赋客尚在东陵旁  

望太华赠卢司仓　　　　　前　人  

作吏至西华乃观三峯壮削成元气中杰出天河上如有飞动色不知青冥状巨灵安在哉厥迹犹可望方此叹行旅未由餙仙装【`唐韵侧亮切行装也或改作仗陋矣`】葱茏记星坛明灭数云嶂良友垂真契宿心所防尚敢投归山吟霞经一相访  

献宁淮军节度使相公【`一作淮西将李中丞集作献南平王`】  

刘长卿  

建牙吹角防门【`集作不闻`】喧三十登坛众所尊家散万金酬士死身留【`集作持`】一剑荅君防渔阳老将多廻席鲁国诸生半在门白马翩翩春草细【`集作緑`】邵陵西去猎平原  

观校猎上淮西相公　　　　前　人  

龙骧校猎邵陵东野火初烧楚泽空师事黄公千战【`集作载`】后身骑白马万人中笳随晓【`集作晩`】吹经【`集作迎`】边草箭入青【`集作没寒`】云落塞鸿三十拥旄谁不羡周郎少小有【`集作立`】竒功  

汉阳献李相公　　　　　　前　人  

退身髙卧楚城幽独掩闲【`集作寒`】门汉水头春草雨中行迳没暮山江上卷帘愁几人犹忆孙宏閤百口同乗范蠡舟早晩却还【`集作归`】丞相印十年空被白云留  

落第赠杨侍御兼拜员外仍充安大夫判官赴  

范阳　　　　　　　　　前　人  

职副旌旄重才兼识量通使车遥肃物边筞逺和戎掷地金声着从军宝剑雄官成稽古道【`集作力`】名逹济时功肃穆乌防上雍容粉署中含香初待漏持简旧生风黠吏偏惊隼贪夫輙避騘且知荣已隔谁谓道仍同念旧追连茹谋生任转蓬泣怜三献玉疮惧再伤弓恋土函闗外瞻尘【`集作云`】防水东他时一书札犹冀问途穷奉寄婺州李使君舍人　　　前　人  

建隼罢鸣珂初传来暮歌渔樵识太古草树得阳和东道诸生从南依逺客过天清婺女出土厚绛人多永日空相望流年复几何崖开当夕照叶去逐寒波眼闇经难受身闲劒懒磨似鵩占贾谊上马识亷颇穷分安藜藿衰容称薜萝只应随越鸟南翥托髙柯  

自夏口至鹦鹉洲夕望岳阳寄源中丞  

前　人  

汀洲无浪复无烟楚客相思益【`集作亦`】渺然汉口夕阳斜度鸟洞庭秋水逺连天孤城背岭寒吹角独戍临江夜泊船贾谊上书忧汉室长沙迁谪【`集作谪去`】古今怜  

寄李侍御　　　　　　　　前　人  

旧国人未归芳【`集作沧`】洲草还碧年年湖上春怅望江南客騘马西入闗白云独何适相思烟水外惟有心不隔  

对酒寄严维　　　　　　　前　人  

陋巷嘉【`集作喜`】阳和衰顔对酒歌懒从华髪乱闲任白云多郡简客垂钓家贫学弄梭门前七里滩早晩子陵过至饶州寻陶十七不在寄赠　前　人  

谪宦投东道逢君已北辕孤蓬向何处五柳不开门去国空廻首懐贤欲诉寃梅枝横【`集作防`】岭峤竹路过湘源月下髙秋鴈天南独夜猿离心与流水万里共朝昏  

赴南邑书情寄故人　　　　前　人  

南过三湘去巴人此路偏谪居秋瘴里归去夕阳邉直道天何在愁容镜亦怜裁书欲谁诉无泪可澘然  

月下呈章秀才　　　　　　前　人  

自古悲揺落谁人奈此何夜萤偏傍枕寒鸟数移柯向老三年谪无愁【`集作秋`】百口多家贫唯好月空愧子猷过朱放自杭州与故相里使君立碑廻因以奉简  

前　人  

片石羊公后凄凉江水濵好辞千古事堕泪万家人鵩集占书乆鸾廻刻篆新不堪相顾恨文字日生尘  

赠西陵卢少府　　　　　　前　人  

篱落能相近渔樵偶复同苔封三迳絶溪向数家通犬吠寒烟里鵶飞【`集作鸣一作声`】夕照中傥因蓝轝出【`集作时因杖藜次`】相访竹林东  

自江西归至旧任官舎赠袁賛府时经刘展平  

后　　　　　　　　　　前　人  

却见同官喜复悲此生何幸有归期空庭客至逢揺落旧邑人踈经乱离湘路来过廻鴈处江城卧聼捣衣时南方风土劳君问贾谊长沙岂不知  

闻虞沔州有替将归上都登汉东城寄赠  

前　人  

淮南揺落客心悲防水悠悠恨别离早鴈初辞旧闗塞秋风先入古城池腰章建隼皇恩赐露冕临人白发垂惆怅恨【`集作夫`】君先我去汉阳耆老忆旌麾【`集作旗`】  

吴中闻潼闗失利【`集作守`】因奉寄淮南萧判官  

前　人  

早【`集作一`】鴈飞吴天覉人伤暮律松江风嫋嫋波上片防疾木落姑苏台霜收洞庭橘萧条长洲外唯见寒山出胡马嘶秦云汉兵乱相失闗中因窃据天下共忧栗南楚有琼枝相思怨瑶瑟一身寄沧洲万里防白日赴敌甘负戈论兵勇投笔临风但攘背择木将委质不尔【`集作如`】归剡山云门饭松栗  

京口懐洛阳旧居兼寄【`一作简`】广陵一二【`集作二三`】知  

已　　　　　　　　　　前　人  

川濶悲无梁蔼然沧波夕天涯一飞鸟日暮南徐客气混京口云潮吞海门石孤防候风进夜色带江白一水阻佳期相望空脉脉那堪嵗芳尽更使春夣积故国胡尘飞故山【`集作异乡`】楚云隔佳人想何在庭草为谁碧惆怅空徃复【`集作伤情`】沧浪有遗迹严陵七里滩携手同所适赠别子羣投笔赴西安　　　前　人  

风流一才子经史仍满腹心镜万像生【`集作像全`】文锋众人服顷逰灵台下频弃荆山玉蹭蹬空数年徘徊冀防禄未来投笔砚长揖辞亲族且欲从【`集作图`】变通安能守拘束本持乡曲誉肯料泥涂辱谁谓命迍邅还令身【`集作计`】翻复西戎今未弭【`一作殄`】胡骑屯山谷坐恃龙豹韬全轻蜂虿毒拂衣从此去拥传一何速元帅许提携他人伫瞻瞩出门寡俦侣矧乃无僮仆黠虏时相逢黄沙暮愁宿萧条逺廻首万里如在目汉境天西穷胡山海边緑想闻笛处泪尽闗山曲地濶鸟飞迟风寒马毛缩边愁殊浩荡离思空防续塞上归限赊【`集作塞下恨归赊`】樽前别期促知君志不小一举凌鸿鹄且愿乐从军功名在殊俗  

江中晩钓寄荆南一二相识　前　人  

随楚【`集作楚郭或作楚国`】防雨收荆门防在目漾舟水云里日暮春江【`集作江山`】緑霁华净洲渚夜色连杉竹【`集作溟色连松竹`】月出波上时人归渡头宿一身已无累万事更何欲渔父自夤縁白鸥不覊束既怜沧浪水复爱沧浪曲垂钓防世人那知此生足  

寄司勲卢员外　　　　　　李　颀  

流澌腊月下河阳草色新年发建章秦地立春传太史汉宫题柱忆仙郎归鸿欲度千门雪侍女新添五夜香早晩荐雄文似者故人今已赋长杨  

东郊寄万楚　　　　　　　前　人  

濩落乆无用随身甘采薇仍闻薄宦者还事田家衣颍水日夜流故人相见稀春山不可望黄鸟东西飞濯足岂长徃一樽聊可持【`持一作依`】了然潭上月适我心中机在昔同门友如今出处非优防白虎殿偃息青闱且有荐君表当防携手归寄书不代靣兰空芳菲  

望鸣臯山白云寄洛阳卢主薄  

前　人  

饮马伊水中白云鸣臯上氛氲盖山顶行子时一望照日龙虎姿攅空氷雪状蓊殊未巳忽相向皎皎横緑林霏霏澹清嶂逺映村更失孤髙鹤来傍胜气欣有逢仙逰且难访故人吏京剧毎事多闲放室尽峨嵋峯心揺洞庭浪惜哉清兴里不见予所尚  

寄万齐融　　　　　　　　前　人  

名髙不择仕委世随虚舟小邑常叹屈故乡行可逰青牛半村户香稲盈田畴为政日清静何人同海鸥揺巾北林夕把印东山秋对酒池云【`一作风`】满向家湖水流岸隂止鸣鹄山色映潜虬靡靡俗中理萧萧川上幽昔年至东【`一作吴`】郡常忆卧江楼我有一书札因之芳杜洲  

赠苏明府　　　　　　　　前　人  

苏君年防许状貌如玉童采药傍梁宋共言随日翁常辞小县宰一徃东山东不复有家室悠悠人世中子孙皆老死相识悲转蓬髪白还更黒身轻行若风泛然无所系心与孤云同出入唯一枝【`一作杖`】安然知始终愿闻素女事云采山花丛诱我为弟子逍遥寻葛洪  

## 文苑英华卷二百五十三

宋　李昉等　编寄赠七  

刘眘虚三首　　　　张光朝一首  

邱为一首　　　　　张谓四首  

岑参五首　　　　　包佶四首  

包何一首　　　　　李嘉祐六首  

钱起七首　　　　　贾至四首  

张继二首　　　　　皇甫曽三首  

郎士元四首　　　　皇甫冉二首  

寄阎防【`防时在终南山丰德寺读书`】　　　刘眘虚  

青防南山口【`文粹作清瞑南山色`】君与缁锡隣深路入古寺乱花随暮春纷纷对寂寞往往落衣巾松色空照水经声时有人晓心复南望山逺情独亲应以修往业亦惟立此身深林度空夜烟月资清真莫欲【`文粹作叹`】文明日弥年从隠沦  

暮秋扬子江寄孟浩然　　　前　人  

木叶纷纷下东日凝烟霜山林相晓暮天海深清沧【`一作苍`】暝色况复乆秋声亦何长孤舟兼微月独夜仍越鄊寒笛对京口故人在襄阳咏思劳今夕江汉遥相望  

寄江滔求孟六遗文　　　　前　人  

南望襄阳路思君情转亲偏知汉水广应与孟家隣在日贪为善昨来闻更贫相如有遗草一为问家人  

荻塘西庄赠房元垂　　　　张光朝  

门在荻塘西塘髙何聫聮徃来分地利逺近无闲田水国信污下霖霪即成川苗稼尽湮没兹乡独丰年家肥待亲懿人乐思管日晏始能起盥潄看厨烟醖酒寒正熟养鱼长食鲜黄昏钟未鸣偃息早已眠何意乆城市寂寞邱中縁俛仰在顔色区区人事间忆昔炎汉时乃知绮季贤静黙不能仕养老终南山  

湖中寄王侍御　　　　　　邱　为  

日日湖水上好登湖上楼终年不向郭过午始梳头尝亦【`一作自`】爱杯酒得无相献酬小僮能鲙鲤少妾事莲舟毎有南海【`一作浦`】信仍期后月游方春转揺荡孤屿毎淹留騘马真傲吏翛然无所求晨趋玉阶下心许沧江流少别如昨日何言经数秋应知方外事独徃非悠悠  

寄李侍御　　　　　　　　张　谓  

柱下闻周史书中慰越吟近看三嵗字遥见百年心价以吹嘘长恩从顾盼深不栽桃李树何日得成隂  

寄崔沣州　　　　　　　　前　人  

共襆台郎被俱褰郡守帷罚金殊徃日鸣玉幸同时五马来何晩双鱼赠已迟江头望鄊月无夜不相思  

赠乔林【`此诗见三百四十卷`】  

杜侍御送贡物戱赠　　　　前　人  

铜柱朱崖道路难伏波横海旧登坛越人自贡珊瑚树汉使何劳獬豸冠疲马山中愁日晩孤舟江上畏春寒由来此货称难得多恐君王不忍防  

寄左省杜拾遗甫　　　　　岑　参  

聮歩趋丹陛分曺限紫微晓随天仗入夕【`集作暮`】惹御香归白髪悲花落青云羡鸟飞圣朝无阙事自觉谏书稀高宫【`集作冠`】谷口赠【`集作招`】郑鄠　前　人  

谷中来相访空斋不见君涧花燃暮雨潭树暖春云门迳稀人迹檐峯下鹿羣衣裳与枕席山霭緑氛氲江夜宿龙吼滩临眺思峨眉隐者兼寄幕中诸  

公　　　　　　　　　　前　人  

官舍临江口滩声已惯闻水烟晴吐月山火夜烧云且欲寻方士无心恋使君思乡那可住况复乆离羣客舍悲秋雨懐两省旧逰呈幕中诸公  

前　人  

三度为郎便白头一从出守五经秋莫言圣主长不用其那苍生应未休人间嵗月如流水客里秋风今又起不知心事向谁论江上蝉声空满耳  

西蜀旅舍春叹寄朝中故人呈狄评事  

前　人  

春与人相乖栁青头转白平生未得意揽镜私自惜四海犹未安一身无所适自从兵戈动遂觉天地窄功业悲后时光隂难【`一作叹`】虚掷却为文章累幸有开济筞何负当途人无心矜窘阨廻瞻后来者皆欲相轥轹起草思南宫竒言忆西掖时危任舒卷身退知损益穷巷草转深闭门日将夕桥西暮雨黒篱外春江碧昨者始识君相防俱是客声华同道术世业通徃昔早湏归天阶不得安孔席吾先税归鞅旧国如咫尺  

对酒赠故人　　　　　　　包　佶  

扶起篱披菊霜轻喜重开醉中惊老去笑里觉愁来月送人无尽风吹浪不廻感时将有寄诗思澁难裁  

近获风瘅【`集作痹`】之疾题寄所懐  

前　人  

病夫将已矣无可答君恩衾枕同覉客圗书委外孙乆来从吏道常欲奉空门疾走机先息歌行力渐烦无医能却老有变是游魂鸟宿还依伴蓬飘莫问根宿行齐指马观境制心猿唯借南荣地清晨暂负暄  

发襄阳后却寄公安人　　　前　人  

挥涕【`集作泪`】送廻人将书报所亲晩年多疾病中路有风尘王粲频征楚君恩许入秦还同星火去马上别江春同李吏部伏日口号呈元庶子路中丞  

前　人  

火炎逢六月金伏过三庚防度衣裳汗【`一作澣`】谁家枕簟清颁氷无下位裁扇有髙名吏部还开瓮殷勤二客情【`杂录作卿`】  

寄杨侍御　　　　　　　　前　人  

一官何幸得同时十载无媒独见遗今日不论腰下组请君防取鬓边丝  

赠王八衢州　　　　　　　李嘉祐  

丹地偏相逐清江若有期腰金才子贵剖竹老人迟桂檝闲迎客茶瓯对説诗渚田分邑里山树挂罘罳心静无华髪人和似古时别君逺山去幽独更应悲  

晩发咸阳寄同院遗　　　前　人  

征战初休草又衰咸阳晩眺泪堪垂去路全无千里客秋田不见五陵儿秦家故事随流水汉代高坟对石碑廻首青山独不语羡君谈笑万年枝  

暮春宜阳郡斋愁坐忽闻枉刘七侍御新诗因  

以酬赠【`集作答`】　　　　　　前　人  

子规夜夜啼槠叶逺道春来【`一作逢春`】半是愁芳草伴人还易老落花随水亦东流山临睥睨恒多雨地接潇湘畏及秋唯羡君为周柱史手持黄纸到沧洲  

晩发江宁道中呈严维　　　前　人  

惆怅垂【`集作遥`】江路萧条落日过蝉鸣独树急鸦向古城多转曲随青嶂因髙见白波潘生秋径草严子意如何  

仲夏江隂官舍寄裴长官【`集作明府`】  

前　人  

万室江边次孤城对海安朝霞晴作雨湿气夜【`集作晩`】生寒苔色侵衣桁潮痕上井栏题诗寄【`集作招`】茂宰思尔欲辞官  

赠卫南长官赴任　　　　　前　人  

吏曹难茂宰主意念疲人更事文犀节还过白马津云间辞北阙树里出西秦为报陶明府裁书莫厌频  

阙下赠阎舍人　　　　　　钱　起  

二月黄鹦【`集作鹂`】飞上林春城紫禁晩隂隂【`集作陌晓沉沉`】长乐钟声花外尽龙池栁色雨中深阳和不散穷途恨霄汉长【`集作常`】悬捧日心献赋十年犹未遇羞将白髪对华簮晩秋寄王中丞袁员外【`集作秋夜寄袁中丞王员外`】  

前　人  

一夕盈千念方知别者劳衰容难防靣防夣暂【`集作想`】同袍片月临城早晴河度鴈髙应怜蒋生迳秋露满蓬蒿  

献嵗初归旧居酬皇甫侍郎见寄  

前　人  

欲知愚谷好乆别与春还鸎暖初归树云晴却恋山石田耕种少野客性情闲裘仲应难见残阳且掩关  

秋夜寄张韦二主簿　　　　前　人  

凉夜褰帘好轻风过月初碧空河汉【`集作江色`】浅红叶落【`集作露`】声虚道阻【`集作隔`】天难问机忘世乆【`集作易`】踈不知双翠凤栖棘复何如  

寄郢州郎使君士元　　　　前　人  

龙节知无事江城不掩扉诗传过客逺书到故人稀坐啸防潮起行风【`集作春`】送鴈归望舒三五夜思尽谢元晖  

东臯早春寄元校书　　　　前　人  

禄防頼学稼嵗起归衡茅穷途恋明主耕桑迹【`集作亦`】近郊夜来霁山雪阳气动林稍萌蕙暖初吐春鸠鸣欲【`集作始`】巢蓬莱频入梦知子与【`集作忆`】贫交  

杂言山中寄时校书　　　　前　人  

蓬莱紫气【`一作之子`】温如玉唯予知尔阳春曲别来防日芳荪緑百花满眼不见君青山一望心【`集作觞`】断续  

自蜀奉册命往朔方途中呈韦左相文部房尚  

书门下崔侍郎　　　　　贾　至  

胡羯乱中夏鸾舆忽南廵衣冠防戎防狼狈随风尘豳公秉大节临难不顾身激昂白刃前溅血下沾巾尚书抱忠义歴险披荆榛扈从出劒门登翼岷江濵时望挹侍郎公才标搢绅亭亭昆山玉皎皎无缁磷顾惟乏经济扞牧陪从臣永愿雪防稽仗劒清咸秦太皇时内禅神器付嗣君新命集旧邦至徳被逺人捧册自南服奉诰趋北军觐谒心载驰违离难重陈筞马出蜀山畏途上縁云饮啄丛箐间栖息虎【`一作饿`】豹群﨑岖凌危栈惴栗惊心神峭壁上嵚岑大江下沄沄皇风扇八极异类懐深仁元凶诱熟【`一作黠`】虏肘腋生妖氛明主信英武威声赫殊隣誓师自朔方旗帜何缤纷铁骑照白日旄头拂秋旻将来【`一作俟`】荡沧溟寜止蹴昆仑古来有迍难否泰长相因夏康纉禹绩【`一作少康纉夏服`】代祖复汉勲于役各勤王驰驱拱紫宸岂惟太公望徃昔逢周文谁谓三杰才功业独殊伦感此慰行迈无为歌苦辛  

巴陵早春寄荆州崔司马吏部阎功曹舍人  

前　人  

谪君潇湘渚再见洞庭秋极目连江汉西南浸斗牛滔滔荡云夣澹澹揺巴邱旷如临渤澥窅疑造瀛洲君山丽中波苍翠长夜浮帝予去永乆楚词尚悲愁我同长沙行时事加百忧登髙望旧国胡马满东周宛叶遍蓬蒿樊邓无良畴独攀青枫树泪洒沧江流故人西掖寮同扈岐阳搜差池尽三防蹭蹬各南州相去虽地近不得从之逰耿耿云阳防迢迢王粲楼跂子暮霞里谁谓无轻舟  

闲居秋懐寄阳翟陆賛府封邱髙少府  

前　人  

今日霖雨霁飒然髙舘凉秋风吹二毛烈士加慨慷忆昔皇运初众贤值龙骧解巾佐幕府脱剑升明堂郁郁被庆云昭昭翼太阳鲸鱼纵大壑鸑鷟鸣髙冈信矣草创时太阶速贤良一言顿遭逢片善防防光我生属圣明感激切自彊﨑岖郡邑权连蹇翰墨塲天朝富英髦多士如珪璋盛才溢下位蹇歩徒猖狂闭门对群书几案在我旁枕席想逺游聊欲浮沧浪八月白露降蝉号枯桑舣舟临清川迢遰愁思【`一作海`】长我有同懐材【`疑`】各在天一方离披不相见浩荡隔两乡平生霞外期宿昔共行藏岂无蓬莱树嵗晏空苍苍  

巴陵寄李二户部张十四礼部  

前　人  

江南芳草初幕幕愁杀江南独愁客秦中杨栁也应春转忆秦中相忆人万里鸎花不相见登高一望泪霑巾防稽秋晩奉呈于太守　　　张　继  

寂寂讼庭幽森森防户秋山光隠危堞湖色上髙楼禹穴探书罢天台作赋游云浮将越客嵗晩共淹防陆沉诗上礼部杨侍郎　　　前　人  

调与时人背心将静者论终年在【`一作帝`】城里不识五侯门  

奉寄中书王舍人　　　　　皇甫曽  

腰金载笔谒承明至道安禅得此生西掖防年纶綍贵东山遥夜薜萝情风传漏刻星河曙月上梧桐雨露清圣主好文谁为荐闭门空赋子虚成  

寄刘员外　　　　　　　　前　人  

南忆新安郡千山帯夕阳防猿知夜乆秋草助江长鬓髪应成素青松独见苍爱才称汉主题柱待回乡【`一作刘郎`】  

寄张众甫　　　　　　　　前　人  

悲风还旧浦云岭隔东田伏腊同鸡黍柴门闭雪天孤村明夜火稚子归船静者心将忆离心畏度年  

寄郑员外　　　　　　　　郎士元  

暮蝉不可聼落叶讵堪闻自是悲秋客那能岐【`一作此`】路分荒城背流水逺鴈入寒云陶令东篱菊余芳可赠君  

寄李舒【`一作送张南史`】　　　　　　前　人  

雨余深巷静独酌送残春车马虽嫌僻鸎花不厌【`一作弃`】贫虫丝粘户网防迹印床尘闻道山隂防【`集作借问山阳防`】如今有防人  

此诗二百七十二卷重出今已削去注异同为一作  

赠万生下第还吴　　　　　前　人  

直道多不偶羙才应息机防陵春欲暮云海独言归为客成白首入门嗟布衣莼羮若可忆蹔出掩柴扉  

寄李袁州桑落酒兼六言赠人【`疑`】  

前　人  

色比琼浆犹嫩香同甘露仍春十年提携一斗逺寄潇湘故人  

使至夀州淮路寄刘判官　　皇甫冉  

榛草荒凉村落空驱驰卒岁亦何功蒹葭曙色苍苍逺蟋蟀秋声处处同鄊路遥知淮浦外故人多在楚云东日夕烟波那可道夀阳西去水无穷  

寄【`集作赠`】韦司直　　　　　　前　人  

闻君感叹二毛初旧友相依万里余烽戍有时惊蹔定甲兵无处可安居客来吴地星霜乆家在平陵音信踈昨夜春风还入户登山临水复【`一作意`】何如  

## 文苑英华卷二百五十四

宋　李昉等　编寄赠八  

韦翃十首　　　　　顾况六首  

耿纬六首　　　　　司空曙十首  

章八元三首　　　　王建十五首  

寄武陵李少府　　　　　　韦　翃  

小县春生日【`一作山口`】公孙吏隠时楚歌催晩醉蛮语入新诗桂水遥相忆花源暗有期郢门千里外莫恠尺书迟  

赠张建　　　　　　　　　前　人  

结客平陵下当年倚侠逰传防辘轳劒醉脱鹔鹴裘翠羽双鬟妾珠帘百尺楼春风坐相待晓【`集作晩`】日莫淹留  

寄上田仆射　　　　　　　前　人  

家封薛县异诸田报主荣亲道两全仆射临戎谢安石大夫持宪杜延年金装昼出罗千骑玉案晨飡值万钱应念一身留阙下阖门遥寄鲁西偏  

寄令狐尚书　　　　　　　前　人  

立身荣贵复何如龙节红旗从板舆妙畧多推霍骠骑能文独见沈尚书临风髙防千门【`一作人`】帐映水连营百乗车他日感恩慙未报举家犹似涸池鱼  

赠郑员外【`郑时在熊尚书幕府`】　　　　前　人  

风流不减杜陵时五十为郎未是迟孺子亦知名下士乐人争唱卷中诗身齐吏部还多醉心顾尚书自有期要路眼青【`集作防`】知已在不应穷巷乆低眉  

寄刘太真　　　　　　　　前　人  

长安道上落花朝羡尔当年赏事饶下筯已怜鹅炙羙开笼不奈鸭媒娇春衣晩入青杨巷细马初过皂荚桥相访不辞千里逺西风好借木兰桡  

梁城赠一二同幕　　　　　前　人  

五营河畔列旌旗吹角鸣鼙日暮时曽是信陵门下客两廻相吊不胜悲  

赠张千牛　　　　　　　　前　人  

蓬莱阙下是君【`集作事天`】家上路新廻白鼻騧急管尽吹平乐酒春衣夜宿杜陵花  

杂言赠哥舒仆射　　　　　前　人  

万里长城家一生唯报国腰垂紫艾缦【`集作绶`】手控黄金勒髙视黒矟翁遥吞白骑贼先麾牙门将转閗黄河北帐下亲兵皆少年锦衣承日绣行纒辘轳寳剑初出鞘宛转角弓争上歩义抽箭大如笛前把两矛后双防左盘右射红尘中鹘入鵶羣有何敌杀将破军白日余廻船舞斾北风初郡公楯鼻好磨墨走马为君飞羽书  

赠别太常李博士兼寄两省旧游  

前　人  

两年戴武弁趋侍明光殿一朝簮惠文客车信陵君简异当朝执香非寓直熏差肩何记室携手李将军玉镫初廻酸枣馆金钿正舞石榴裙忽惊万事随流水不见双旌逐塞云感旧抚心多戚戚与君相遇头初白暂夸五首军中诗还忆万年枝上客昨日留欢今送归空披秋水映斜晖闲吟佳句对孤鹤惆怅寒霜落叶稀【`一作惆怅寒天霜叶落`】  

从江西至彭蠡入浙西淮南界道中寄齐相公  

顾　况  

大贤旧丞相作镇江山【`一作上`】雄自镇江山【`一作上`】来何人得如公处士待徐孺仙人期葛洪一身控上逰八郡趋下风比屋除畏溺林塘曳烟虹生人罢防刘井税均且【`一作以`】充大府肃无事欢然【`一作言`】接悲翁心清百文泉目送孤飞鸿数年鄱阳掾抱责栖防躬首阳及汨罗无乃褊【`一作偏`】其衷杨朱并阮籍未免哀途穷四贤虽得仁此怨何怱怱老氏齐宠辱于陵一穷通本师留度门平等寃亲同能依二谛法了逹三轮空真境靡方所出离内外中无边尽未来定惠双脩功蹇歩慙寸进餙装随转蓬朝从楚水隂夕宿吴洲东吴洲复白云楚水飘丹枫晩霞烧廻潮千里光曈曈蓂开海上影桂吐淮南丛何当翼明庭草木生春【`一作昭`】融  

寄上兵部韩侍郎奉呈李户部卢刑部杜三侍  

郎　　　　　　　　　　前　人  

道路五千里门阑三十年当时携手人今日无半全咏题官舍内赋韵【`一作赠`】僧房前公登略彴桥况榜龙【`集作`】船逺寺吐朱阁春潮浮緑烟鹓鸿翔邓林沙鳵飞吴田诸子纷出祖中宵乆留连坐客三千【`疑`】人皆称主人贤国士分如此家臣亦依然身在【`一作从`】薜萝中投刺文案边故吏已重叠门生从聨翩得罪为何名无阶问皇天出门多岐路命驾无由縁伏承诸侍郎顾念一【`一作犹`】迍邅圣代逢三宥营魂空九迁  

谢王郎中见赠琴鹤　　　　前　人  

此琴等焦尾此鹤方胎生赴节何徘徊理感物自并独立江海上【`集作日`】一弹天地清朱动瑶华白羽飘玉京因想羡门辈眇然四体轻子乔翔邓林王母游层城忽如【`集作然`】启灵署鸾凤相和鸣何由玉女床【`集作女床山`】去食琅玕英  

赠朱仿　　　　　　　　　前　人  

野客归时无四隣黔娄别乆按常贫渔樵旧路不堪入【`一作中住`】何处空山犹有人  

望初月简于吏部　　　　　前　人  

泬寥中秋夜坐见如钩月始从西南升又欲西南没全移河上影蹔透林间缺纵待三五时终为千里别上湖至破山赠文周萧元植　前　人  

一别二十年依依过故辙湖上非徃态梦想频虗结二子伴我行我行感徂节后人应不识前事寒泉咽一别二十年人堪防回别  

春日书情寄元校书伯和相国元子  

耿　纬  

数嵗平津邸诸生出门时覉孤力行早踈贱托身迟芳草防无厌青山到未期贫居悲老大春日向茅茨卫玠琼瑶色元成鼎鼐资友朋汉相府兄弟谢家诗律合声虽应劳歌调自悲流年不可住惆怅镜中丝  

赠苖员外　　　　　　　　前　人  

为郎日赋诗小谢少年时业继儒门后心多道者期晩回长乐殿新出夜明祠行乐西园暮春风动桞丝  

赠严维　　　　　　　　　前　人  

许询清论重寂寞住山隂野客【`集作阁`】接荒寺闭【`集作云`】门当古林海田秋熟早湖水夜渔深世上穷通理谁能奈此心  

寄钱起　　　　　　　　　前　人  

草长花落树羸病强寻春无复少年意空余华发新青原髙见水白社静逢人寄谢南宫客轩车不见亲  

上裴行军中丞【`此诗又见第三百卷已详注其下`】  

前　人  

胡尘已灭天山外闭阁隂隂日复曛枥上骅骝嘶鼓角门前老将识风云旌旗四面髙秋见丝竹千家静夜闻莫道古来多计筞功成唯有【`一作是`】李将军  

许州书情寄韩张二舍人　　前　人  

谪宦军城老更悲近来贫夜梦丹墀银杯乍灭中心火金镊唯多两鬓丝绕履緑苔闻鴈处满庭黄叶闭门时故人髙歩天【`一作云`】衢上肯念前程杳未期  

赠庾侍御　　　　　　　　司空曙  

年少身无累相逢忆此时雪过云寺宿酒向竹园期白发今催老清琴但起悲唯应逐宗炳内学愿为师秋思呈尹植裴沉郑铜　　　前　人  

静与嬾相偶年将衰共催前途欢未集徃事恨空来昼影委红叶月华消緑苔沉思竟何有坐结玉琴哀  

独游寄卫长林　　　　　　前　人  

草緑春阳动迟迟泽畔逰恋花同野蝶爱水剧江鸥身外唯湏醉人间尽【`集作半`】是愁那知鸣玉者不羡【`集作作`】卖侯  

赠李端　　　　　　　　　前　人  

共忆南楼日登髙望若何楚田湖草逺江寺海榴多载酒寻山宿思人带雪过东西防回别此防各蹉跎  

谢李端【`集作酬李校书端`】见赠【`已见二百四十三卷`】  

前　人  

长安晩望寄程补阙　　　　前　人  

迢逓山河拥帝京参差宫殿接云平风吹晓漏经长乐柳带晴烟出禁城天净笙歌临路奏【`集作发`】日髙车马隔尘行独有浅才甘未逹多慙名在鲁诸生  

早夏寄元校书　　　　　　前　人  

独逰野景送【`集作自`】芳菲髙竹林居接翠防緑岸草深虫入遍青丛花尽蝶来稀珠荷荐果香寒箪玉柄揺风满夏衣蓬荜永无车马到更当斋夜忆晖  

发渝州却寄韦判官　　　　韦空曙  

红烛津亭夜见君【`一作辉髙夜送君`】繁急管两纷纷平明分【`或作携`】手空江转唯有猿声啸【`一作满`】水云  

此诗二百九十二卷重出今已削去注异同为一作  

江园书事寄卢纶　　　　　前　人  

种栁江南边闭门三四年艳花那胜竹凢鸟不如蝉嗜酒渐婴【`集作因非`】渇读书多欲眠平生故交在白首逺相怜  

闲居寄苖发　　　　　　　前　人  

渐向浮生老前期竟若何独身居防静永夜坐时多厌逐青林客休吟白雪歌支公有遗寺重与谢【`集作戴`】安过  

寄都官刘员外　　　　　　章八元  

旧宅平津邸槐隂接汉宫鸣驺驰道上寒日直庐中白雪歌偏丽青云宦早通悠然一缝掖千里快【`一作限`】清风归桐庐旧居寄严长史　　　前　人  

昨辞夫子棹归舟家在桐庐忆旧邱三月暖时花竞发两溪分处水争【`一作东`】流近闻江左【`一作老`】传鄊语遥见家山减旅愁或在醉中愁雪夜懐贤应向剡川游  

初到昭应呈同僚　　　　　王　建  

白发初为吏有慙年少郎自知身上拙不称世间强【`集作忙`】秋雨县墙緑暮山官树黄同官若容许长借老僧房  

上武元衡相公　　　　　　前　人  

旌旗坐镇蜀江红【`集作雄`】帝命重开旧阁崇褒贬唐书天厯上捧持尧日庆云中孤情出鸾凰逺健思潜搜海岳空长得萧何为相国自西流水尽朝宗  

上张宏靖相公　　　　　　前　人  

传封三世尽河东家占中条第一峯早【`集作旱`】嵗天教作霖雨明时帝用补山龙草开旧路沙痕在日照新池鳯迹重卑散自知霄汉隔若为门下赐从容  

上李吉甫相公　　　　　　前　人  

圣朝齐贺説逄殷霄汉无云日月真金鼎调和天膳羙瑶池沐浴赐衣新两河开地山川正四海休兵造化仁曽向山东为散吏当今窦宪是贤臣  

寄上韩愈侍郎　　　　　　前　人  

重登太学领儒流学浪词锋压九州不以雄名殊【`集作防`】野贱唯将直气折王侯咏伤松桂青山瘦取尽珠玑碧海愁序述异篇经緫核【`集作别`】鞭驱险句物先投碑文合遣贞魂谢史笔应令谄羞清俸探将还酒债黄金旋得起书楼客【`集作参`】来拟设官人礼朝退多逢月下【`集作阁下`】逰见向云泉求住处若无知荐一生休  

赠王内侍枢宻　　　　　　前　人  

三【`一作先`】朝行坐镇相随今上春宫见长【`集作小`】时脱下御衣先得【`集作偏赐`】着进来龙马毎教骑长承宻防归家少独奏边情【`集作机`】出殿迟不为【`集作自是`】姓同偏【`集作亲`】向説九重争遣外人知  

上裴舍人度　　　　　　　前　人  

小松对凤池开履迹衣重【`集作香`】逼上台天意皆从彩毫出宸心尽向紫烟来非时玉案呈宣防毎日金阶赐对【`集作谢赐`】廻仙侣何因记名姓县丞头白走尘埃  

上杜元頴学士　　　　　　前　人  

学士金銮殿后居天中行坐侍龙舆承恩不许离床谢宻诏长教倚案书马上唤遮红嘴鸭船头看钓赤鳞鱼闲曺散吏无相识犹记荆州拜谒初  

赠卢汀谏议　　　　　　　前　人  

青娥不得在床前空室焚香独自眠功证诗篇离景象药【`一作乐`】成官位属神仙闲过寺观长冲夜立送封章直上天近见兰台诸吏説御诗【`一作题`】新集未教传  

赠华州郑大夫　　　　　　前　人  

此官出入凤池头通化门前第一州少华山云当驿起小敷溪水入城流空闲地内人初满词讼牌前草渐稠报状折开知足雨赦书宣过喜无囚自来不説双旌贵恐替长教百姓愁公退晩凉无一事歩行携客上南楼  

贺杨巨源博士拜虞部员外郎  

前　人  

合归兰署已多时上得金梯即未迟两省郎君开道路九州山泽属曹司诸生拜别收书卷旧客防来读制词残着防九仙【`一作丹`】药在分章还遣病夫知  

赠郭将军　　　　　　　　前　人  

承防新拜上将军当直廵更近五云天下表章经院过宫中语笑隔墙闻宻封计筞非时奏别赠衣裳到处薰向晩临阶防号簿眼前风景任支分  

上胡证将军　　　　　　　前　人  

书生难得是金吾近日登科记揔无半夜进傩当玉殿未明排仗到铜壶朱牌上面【`集作面上`】分官契黄纸头边押勑符恐要番中新道路指挥重画五城圗  

赠贾岛　　　　　　　　　前　人  

尽日吟诗坐忍饥万人中覔似君稀门当古巷风偏入鹤放秋原夜不归迎暖并收新落叶欲寒重着旧生衣曲江北鴈时时到为【`一作尤`】爱鸬鷀两翼【`一作水里`】飞  

从军后寄山中友人　　　　前　人  

爱仙无药住溪贫脱却山衣事汉臣夜半听鸡梳白发天明走马入红尘村童近去嫌腥食野鹤髙飞避俗人劳动先生逺相视别来弓箭不离身  

## 文苑英华卷二百五十五

宋　李昉等　编寄赠九  

李端五首　　　　　武元衡五首  

马异一首　　　　　韦应物六首  

卢纶十一首　　　　严维六首  

戴叔伦十二首　　　奉系四首  

孟云卿一首  

冬夜寄韩弇　　　　　　　李　端  

独坐知霜下开门见木衰壮应随日去老岂与人期废井虫鸣早隂阶菊【`一作草`】发迟兴来空忆戴不似剡溪时  

晩游东田寄司空曙　　　　前　人  

暮来思逺客独坐在东田片雨无妨景残红不映天别愁逢夏果归兴入秋蝉莫作隳官意陶公未必贤  

早春雪夜寄卢纶兼呈秘书元丞  

前　人  

闻君随谢朓春夜宿山前【`集作前川`】看竹云垂【`一作地`】寻僧月满田【`一作雪满船`】熊寒方入树鱼乐稍离船【`一作泉`】独夜【`一作犹是`】覉愁客谁【`集作唯`】知惜暮【`一作故`】年  

赠池阳【`三字诗选作过`】谷口元賛善所居  

前　人  

入谷逢【`诗选作访`】君来秋泉已难渉林间人独坐月下山相接重露湿苍苔明灯照红叶故交一不见素发何稠叠  

赠司空曙　　　　　　　　前　人  

汉主金门正召才马卿多病自迟廻旧山蹔别老将至芳草欲阑归去来云在髙天风防起年如流水日相【`一作长`】催知君素有栖禅意应是【`一作嵗晏`】蓬门迟尔开  

寄上中书李相公　　　　　武元衡  

昏旦倦兴寝端忧坐向防亷颇不觉老蘧瑗始知非授虚三顾持衡旷万机曽【`一作防`】应舟檝便烟雨【`一作水`】五湖归  

途次近蜀驿防防赐寳劒及飞龙廐马使还因  

寄李郑二中书　　　　　前　人  

草草事行役迟迟入【`诗选作出`】故关碧幢遥隠【`诗选作隔`】雾红斾渐依山感激慙【`集作酬`】恩泪风霜去国顔捧刀金锡【`集作赐`】字归马玉连环威凤翔双阙征夫防八蛮【`诗选作龙凤辞三署干戈防八蛮`】应怜宣室召温树不同攀  

此诗二百九十七卷重出今已削去  

晨兴赠友寄呈窦使君　　　前　人  

江陵岁方晏晨起盼庭柯白露伤红叶清风断緑萝狥时真气索念逺幽懐多宿昔东山意纵横南浦波有羙婵娟子百虑攅双娥缄情鬰不舒幽竹自骈罗为予【`集作子`】歌寒苦防酒朱【`集作有酒未`】顔两鬂倐云变【`一作妍鬓倐然变`】功名将奈何  

夏日陪朝【`一作诸`】寮同逰昊天观因览旧题诗寄  

呈杨华州中丞　　　　　前　人  

三伏草木变九城车马烦碧霄廻骑吹丹洞入桃源台殿云浮栋緌缨鹤在轩莫将真破妄聊用静持喧石甃古苔冷氷筠凉簟飜黄公垆下叹旌斾国东门  

旬假西【`集作南`】亭寄呈熊郎中副使  

前　人  

旬休屛戎事凉雨北防眠一夜江城梦万里绕山川草木散幽气池塘鸣早蝉妍芳落春后旅思生秋前红槿粲庭艳緑浦繁渚烟行歌独酌謡坐发朱丝哀玉不可扣华觞徒湛然闻君东林卧郡阁旷周旋酬对龙象侣灌注清泠泉如何无碍智犹【`集作独`】苦病纒牵  

暮春酒中赠李干秀才　　　马　异  

欢喜见交亲生开一瓮春不湏愁犯卯且乞醉过申折草为筹箸铺花作锦茵娇鸎解言语留客也殷勤寄洪州幕府卢二十二侍郎【`自南昌令拜顷同官洛阳`】  

韦应物  

忽报南昌令乗騘入郡城同时趋府客此日望尘迎文苑台中妙氷壶幕下清洛阳相去逺犹使故林荣  

示全真元常【`元常赵氏生`】　　　　前　人  

余解郡符去尔为外事牵寜知风雪夜复此对床眠始话南池饮更咏西楼篇无将一防易嵗月坐推迁  

简卢陟　　　　　　　　　前　人  

可怜白雪曲未遇知音人栖遑【`集作恓惶`】戎旅下蹉跎淮海濵涧树含朝雨山鸟哢余春我有一瓢酒可以慰风尘  

寄畅当【`闻以子弟被召从军`】　　　　　前　人  

防盗【`集作贼`】起东山英俊方未闲闻君新应幕借借动京闗出身文翰场髙歩不可攀青袍未及觧白羽挿腰间昔为琼树枝今有风霜顔秋郊细栁道走马一夕【`一作日`】还丈夫当为国破敌如摧山何必事州府坐使鬓毛斑秋夜寄邱二十二员外　　　前　人  

懐君属秋夜散歩咏凉天山空松子落幽人应未眠  

寄杨恊律　　　　　　　　前　人  

吏散门閤掩鸟鸣山郡中逺念长江别俯觉坐隅空舟泊南池雨簟卷北楼风并罢芳樽宴为怆昨时同夜中得循州赵司马侍郎书因寄廻使  

卢　纶  

瘴海寄双鱼中宵逹我居两行灯下泪一纸岭南书地说炎蒸极人称老病余殷勤报贾傅莫共酒杯踈  

郊居对雨寄赵防给事包佶郎中  

前　人  

暑雨青山里随风到野居乱沤浮曲砌悬溜响【`集作滴`】前除尘镜愁多掩蓬头懒更梳夜牎凄枕席隂壁润图书萧飒移新竹龙钟拾野蔬石泉空自咽药圃不堪锄浊水淙防辙荒兰拥败渠繁枝防宿鸟碎浪隠逰【`集作行`】鱼桑履时登望荷衣自卷舒应怜在泥滓无路托髙车  

春日山中寄李舍人　　　　前　人  

延歩爱清晨空山日照春蜜房寜有主石室自无隣泉急鱼依藻花繁鸟近人谁怜失路侣唯与老相亲  

客舍苦雨即事寄钱起郎士元员外  

前　人  

积雨暮凄凄覉人状鸟栖响空宫树接覆水野云低穴蚁多随草巢蜂半坠泥绕池墙藓合拥溜瓦松齐旧浦【`集作圃`】平如海新沟曲似溪壊栏留众蝶欹栋上【`集作止`】群鸡莠盛终无实槎枯遂【`集作返`】有荑緑萍藏废【`集作浅`】井黄叶隠危隄闾里观将絶朝昏望亦迷不知霄汉里何路可相携【`一作是攀跻`】  

寄赠库部王郎中【`时充折籴使`】　　前　人  

谔谔汉名臣从天令若春科【`一作叙`】辞皆诏旨称使即星辰草木承风偃云雷施泽均威惩治粟尉恩洽譲田人泉货方将散京坻自此陈五营俱益灶千里不停轮未逺金门籍旋清玉塞尘硕儒推庆重良友颂功频鹤发逢新镜龙门跃旧鳞荷君偏有问深感浩难申  

秋夜寄冯著作　　　　　　前　人  

河汉净无云鸿声此夜闻素心虽比石苍鬓欲如君露槿月中落风云池上分何言千载友同迹不同群早春归盩厔旧宇【`集作居`】却寄耿拾遗纬李校书  

端　　　　　　　　　　前　人  

野日初晴麦陇分竹园村巷鹿成群百家废井生春【`集作新`】草一树繁花傍【`集作对`】古坟引水忽惊氷满涧向田空见石和云可怜芳嵗青山下唯有松枝寄与君【`集作好寄君`】雪谤后书事上皇甫大夫　　前　人  

盛徳緫群英高标仰国桢独安廵狩日曽掩赵张名业就难辞宠朝廻更授兵晓川分牧马夜雪覆连营长筞威殊重嘉谋翊圣明畵圗规阵势夣笔纪山行绶拂池中影珂摇竹外声赐欢徴伎乐陪酒间公卿却意经前事翻疑得此生分深存殁感恩在子孙荣览镜愁将老扪心喜复惊岂言沉族重但觉杀身轻有泪沾坟典无家集弟兄东西遭世难流浪识交情阅古宗文举推才慕正平应怜守贫贱又欲事躬耕  

寄司空曙　　　　　　　　前　人  

壮志随年尽谋身觉【`集作竟又作独`】未安风尘交契濶【`集作结絶`】老大别离难腊近晴多晓春迟夜却寒谁堪【`一作怜`】少兄弟三十复【`集作又`】无官【`一作五十未为官`】  

此诗二百八十七卷重出今已削去注异同为一作  

洛阳早春忆吉中孚校书司空曙主簿  

前　人  

值逈逢髙驻马频雪晴闲防洛阳春莺声报逺同芳信栁色邀欢似故人酒貌昔时花共艳鬓毛今与草争新年来百事皆无绪唯与汤师话【`集作结`】净因  

闻长安故人防逝迁谪因増叹寄上河中郑仓  

曹畅参军昆季　　　　　前　人  

鬓似衰蓬心似灰惊悲相集老相催故友九泉留语别逐臣千里寄书来尘容帯病何堪问泪眼逢秋不喜开幸接野居宜纵【`一作徒`】歩冀君清论一申哀【`一作清夜一声哀`】  

书情献刘相公　　　　　　严　维  

年来白发欲星星悮却生涯似【`一作是`】一经魏阙望中何日见商歌奏罢复谁听孤根独弃慙山木弱植无成状水萍今日更湏询哲匠不应休去老岩扃  

赠送朱放　　　　　　　　前　人  

昔年居汉水日醉习家池道胜迹长在名髙身不知乆【`一作欲`】依天目住新自始宁移生事曽无长唯将白接防剡中赠张卿侍郎　　何卿【`一作乐卿`】　下乐【`集作乐下`】  

溪间【`集作云间`】　　　　　　　前　人  

辟疆年正少公子贵初还早列何卿位新叅柱史班千夫驰驿道驷马入家山深巷乌衣盛髙门画防闲逶迤天下乐照耀剡溪间自贱逰章句空为衰草顔  

赠万经　　少长干【`少集作小`】　　前　人  

万公长慢世昨日【`一作夜`】又隳官纵酒真彭泽论诗得建安家山伯禹穴别墅少长干輙有时人至窓前白眼防  

书情上李苏州大夫　　　　前　人  

东土苖人尚有残皇皇亚相出朝端手持国宪郡僚畏口喻天慈百姓安礼数自怜今日絶风尘空记徃年欢误着青袍将十载忍令渔浦却垂竿  

余姚祗役奉简鲍叅军　　　　前　人  

童年献赋在皇州方寸思量君与侯万事无成新白首两春虚掷对沧流歌诗盛赋文声动箫管新亭晦日逰知己欲依何水部乡人邱整【`一作今正`】贱东邱  

郊园即事寄萧侍郎【`集作呈萧常州复`】  

戴叔伦  

衰鬓辞余秩秋风入故园结茅成暖室汲井及【`集作脩井及`】清源邻里桑麻接儿童笑语喧终朝非役【`集作贵无`】役聊寄逺【`集作聊向逺`】人言  

李大夫见赠因之有呈　　　前　人  

何言访衰疾旌斾重淹留谢礼诚难荅裁诗岂易酬江清寒照动山逈野云秋一醉龙沙上终欢胜旧逰  

渐至【`集作次`】涪州先寄王员外使君纵  

前　人  

文教通【`集作留`】夷俗均输问火田江分巴字水树入夜郎烟毒瘴含秋气【`集作景`】隂崖蔽【`集作闭`】曙天路难空记日身老不由年将命寜知【`集作辞`】逺归心讵可传星郎复何意【`集作事`】出守五溪边  

长安早春赠万评事　　　　前　人  

春风归【`集作过`】戚里晓日上花枝清管新莺【`集作声`】发重门细柳垂经过千骑客调笑五陵儿何事灵台客【`集作宿`】狂歌自【`一作独`】不知  

暮春沐发晦日书懐寄韦公曹沨李录事从训  

王少府纯　　　　　　　前　人  

朝沐敝南闱【`集作扉`】盘跚待日晞持【`集作扬`】梳发更落览镜意多违吾友见尝少春风去不归登临至一醉【`集作登髙取一醉`】犹可及芳菲  

新秋夜寄江右友人　　　　前　人  

遥夜独不寐寂寥蓬户中河明五陵上月满九门东旧知【`一作万里`】亲友散故园江海空懐归正南望此夕起秋风  

赠韦评事儧　　　　　　　前　人  

与道共浮沉人间嵗月深是非园吏梦忧喜塞翁心细草【`集作竹`】谁开径芳条自结隂由来居物外无事可抽簮早春书情寄河南崔少府【`此诗见二百五十六卷`】  

前　人  

早发陕州途中赠严秘书【`此诗见二百五十六卷`】  

前　人  

潭州使院书情寄江夏贺兰副端  

前　人  

云雨一萧散悠悠闗塞【`一作复`】河俱从泛舟役近隔洞庭波春水去不尽秋风今又过无因得相见却恨寄书多  

赠司空拾遗　　　　　　　前　人  

侍臣何事辞云陛江上弹冠见雪花望阙未成丹凤诏开门空对野人家陈琳草奏才还在王粲登楼兴不赊髙舘更容尘外客仍令归去待琼华  

喜严侍御蜀还赠严秘书【`此诗见二百五十六卷`】  

前　人  

上薛仆射【`固让辞命`】　　　　　　秦　系  

由来那敢议轻肥散发行歌自采薇逋客未能忘野兴辟书今遣脱荷衣家中匹妇空相笑池上群鸥尽欲飞更乞大贤容小隠益看愚谷有光辉  

山中赠张评事时授右衞佐　前　人  

终年常避喧自注五千言流水闲过院春风与闭门山容邀上客桂实落华轩何事教予起微官不足论  

山中寄钱起员外兼苖员外发  

前　人  

空山嵗计是胡麻穷海无梁泛一槎稚子唯能覔梨栗逸妻相共老烟霞朗吟丽句惊巢鹤闲树【`疑作对`】春风看落花借问省中何氷部今人防个属诗家  

鲍员外见寻因书情呈赠【`曽与系同举塲`】  

前　人  

少小为儒不自彊如今羞懒见侯王览镜自知身渐老买山将作计偏长荒凉鸟兽同三迳撩乱琴书共一床犹有郎官来问疾时人莫道我徉狂  

途中寄友人　　　　　　　孟云卿  

昔时闻逺路谓是等闲行及到求人地始知为客情事将公道背尘绕马蹄生倘使长如此便堪休去程  

## 文苑英华卷二百五十六

宋　李昉等　编寄赠十  

崔峒十首　　　　　奚贾一首  

沈如筠一首　　　　张南史五首  

权德舆六首　　　　刘方平三首  

于良史三首　　　　戎昱六首  

于鹄五首　　　　　梁钟一首  

朱长文一首　　　　李季兰二首  

释清江五首  

扬州选防相公赏判雪后呈上  

崔　峒  

自得山公许休耕海上田渐看长史传欲弃钓鱼船穷巷殷忧日芜城雨雪天此时瞻相府心事比旌悬  

初拜命酬邱丹见赠【`已见二百四十四卷`】  

前　人  

寄上礼部李侍郎　　　　　前　人  

吴楚相逢处江湖共泛时任风舟去逺待月酒行迟白发常同叹青云本要期贵来君却少秋至老堪悲玉佩明朝盛苍苔陋巷滋追寻恨无路唯有夣相思  

客舍书懐寄赵中丞　　　　前　人  

东楚复西秦浮云类此身闗山劳筞蹇僮仆惯投人孤客来千里全家托四邻生涯难自料中夜见情亲客舍有懐因呈诸在事　　　前　人  

读书常苦节待诏岂辞贫暮雪犹驱马晡飡又寄人愁来占吉梦老去惜良辰延首平津阁家山日已春书懐寄杨郭李王判官　　　前　人  

惯作云林客因成懒慢人吏欺从政缓【`一作拙`】妻笑理家贫李郭应时望王杨入幕频从容丞相阁知忆故园春书情寄上苏州韦使君兼呈吴县李明府  

前　人  

数年湖上谢浮名竹杖纱巾遂性情云外有时逢寺宿日西无事傍江行陶潜县里看花发庾亮楼中对月明谁念献书来万里君王深在九重城  

赠同官李明府　　　　　　前　人  

讼堂寂寂对烟霞五栁门前聚晓鵶流水声中视公事寒山影里见人家观风竞美新为政计日还知旧触邪可惜陶潜无限酒不逢篱菊正开花  

知旧【`又集作应更`】限酒【`又之一集作限兴`】  

赠窦十九【`时公车待诏长安`】　　　　前　人  

灵防暮宿意多违木落花开羡客归江海防时传锦字风尘不觉化缁衣山阳防里同人少防曲浓时故老稀幸得汉皇容直谏怜君未遇觉人非  

处州见郑表新诗因以寄赠　前　人  

梅花岭里见新诗感激情深过楚词平子四愁今莫比休文八咏自同时萍乡露冕真堪惜鳯沼鸣珂已讶迟才子风流难定见湖南春草但相思  

严陵滩下寄常建　　　　　奚　贾  

日入溪水静偶真此亦难乃知沧洲人成道因钓竿漾檝坐防月振衣生早寒纷吾成独徃自速躭考槃已息汉隂诮且同濠上观旷然心无涯空问容膝安  

寄张征古　　　　　　　　沈如筠  

寂歴逺山意防暝半空碧緑萝无冬春防烟竟朝夕张子海内竒乆为岩中客圣君当夣想安得老松石  

寄中书李舍人　　　　　　张南史  

昨夜凄断处对月与临风鹤病三江上兰衰百草中题诗随谢客饮酒寄黄翁早嵗心相待还因贵贱同早春书事奉寄中书舍人李　前　人  

儒服山东士衡门洛下居风尘逰上路简册委空庐戎马生郊日贤人避地初窜身初浩荡投迹岂踌踷翠羽怜穷鸟琼枝顾散樗还令亲道术倒欲混樵渔敝緼袍多补飞蓬鬓少梳诵诗陪贾谊酌酒伴应璩鹤膝兵家备鳬茨俭嵗储泊舟依野水开迳接园蔬暂阅新山泽长懐故里闾思贤乗朗月览古到荒墟在竹慙充箭为兰幸免锄那堪闻相府更遣诣公车蹇足终难进嚬眉竟未舒事从因病止生寄负恩余不见神仙乆无由鄙恡祛帝庭张礼乐天阁綉簮裾日色浮青璅香烟近玉除神清王子敬气逐马相如铜漏时常静金门歩转徐唯防五字表不记八行书宿昔投知已周旋谢起予祗应髙位隔讵是故情防为报周多士湏怜楚子虗一身从弃置四节苦居诸柳发三条陌花飞六辅渠灵盘浸沆瀣龙首映储胥北海樽留客西江水救鱼长安同日逺不敢咏归欤  

宣城雪后还望郡中寄孟侍御  

前　人  

腊后年华变闗西驿骑遥塞鸿连暮雪江栁动寒条山水还鄣郡圗书入汉朝髙楼非别处故使百忧销  

春日道中寄孟侍御　　　　前　人  

春来游子傍归路时有白云遮独行水流乱赴石潭响花开不知山树名谁家鱼网求鲜食防处人烟事火耕昨日已尝村酒熟一杯思与孟嘉倾  

江北春望赠皇甫补阙　　　前　人  

闲园柳緑井桃红野迳荒墟左右通清逈独连江水北芳菲更似洛城东时看雨歇人归岫每觉潮来树起风闻道金门堪济世何湏身与海鸥同  

璩授京兆府叅军戱书以示兼呈独孤郎  

权德舆  

见尔府中趋初官足慰吾老牛还防犊凢鸟亦将雏喜至飜成感痴来或欲殊因慙玉润客应笑此非夫国子栁博士兼领太常博士輙申贺赠  

前　人  

博士本秦官求财帖职难临风曲防静对月碧池寒讲学分隂重斋祠晓漏残朝衣辨色处双绶更宜看户部王曹长杨考功崔刑部二院长并同钟陵使府之旧因以寄赠又陪郎署喜甚常寮因书所懐且叙前好【`集作所知`】　　前　人  

怱惊西江侣共作南宫郎宿昔芝兰室今兹鸳鹭行子猷美风味左右推公器含毫白雪飞出匣青萍利子云常【`集作尝`】燕居作赋似相如闲成考课奏别贡院能【`集作贤良`】书子玉谅真实持刑慎丹笔秋天鸿鹄姿晩嵗松筠质伊余诚薄才何幸复趋陪偶来尘右掖空此忆中台时节东流驶悲欢追徃事待月登庾楼排云上萧寺盍簮莲府防落防龙沙醉极浦送风防灵山眺烟翠觧頥通善谑喻指穷精义搦管或飞章分曹时按吏雨散与蓬飘秦吴两寂寥方期全拥肿岂望蹑扶摇夜直分三署晨趋共九霄外庭时接武广陌更连镳北极星辰拱南薰气序调欣随众君子竝立圣明朝  

晩渡扬子江却寄江南亲友　前　人  

反照满寒流轻舟任摇漾支頥见千里烟景非一状逺岫有无中片防风水上天青去鸟灭浦廻寒沙涨树晩叠秋岚江空飜宿浪胷中千万虑对此一清旷回首碧云深佳人不可望  

祗命赴京途次淮口因书所懐却寄使府群公  

前　人  

弱植素寡偶趋时非所任感防再登龙求友皆断金彪炳覩竒彩凄锵闻雅音适欣佳期接遽叹离思侵靡靡遵逺道忡忡劳寸心难成独酌謡空奏伐木吟泬寥清冬时萧索白昼隂交懽谅如昨滞念纷在今因风试矫翼倦飞防归林向晩清淮驶回首楚云深  

早发杭州泛富春江寄陆三十六【`集作一`】公祐【`集作  

佐`】　　　　　　　　　　前　人  

候晓起徒驭春江多好风白波连青云荡漾晨光中四望浩无际沉忧将此同未离奔走途但恐成悲翁俯见触饵鳞仰目凌霄鸿缨尘日已厚心累何时空区区此人世所向皆樊笼唯应杯中物醒醉为穷通故人圃姿琼树纷青葱终当此山北【`集作去`】共结兰桂丛  

寄陇右严判官　　　　　　刘方平  

副相西征重苍生属望辰还同周薄伐不取汉和亲虏阵摧枯易王师决胜频高旗临鼔角太白静风尘赤狄争归化青已请臣遥传阃外羙盛选幕中賔玉剑光初发氷壶色自真忠贞期报主章服岂荣身边草含风緑征鸿过月新胡笳长出塞陇水半归秦絶漠多来徃连年厌苦辛路经西汉雪家掷后园春谁念烟云里深居汝颍濵一丛黄菊地九日白衣人松叶踈开岭桃花宻映津缣书若有寄为访许由隣  

寄严八判官　　　　　　　前　人  

洛阳新月动秋砧翰海沙塲天半隂出塞能全仲叔策安亲更切老莱心汉家宫里风云晩羌笛声中雨雪深懐袖未传三嵗字相思空作陇头吟  

秋夜寄皇甫冉郑丰　　　　前　人  

洛阳清夜白云归城里长河别【`一作列`】宿稀秋后见飞千里鴈月中鸣捣万家衣长怜西雍青门道乆别东吴黄鹄矶借问客书何所寄用心不啻两乡违  

闲居寄薛华　　　　　　　于良史  

隠几读黄卷闲居耳目清僻居人事少多病道心生雨洗山林湿鸦鸣池舘晴晩来因废卷行药至西城  

冬日野望寄李賛府　　　　前　人  

地俭【`集作险`】朝阳满天边宿雾収风兼残雪起河带断氷流北阙驰心极南图尚旅逰登临思不已何处得销愁宿蓝田山口奉寄沈员外　　前　人  

山暝飞群鸟川长泛四隣烟归河畔草月照渡头人朋友懐东道乡闗恋北辰去留无所适岐路独迷津  

赠宜阳张使君　　　　　　戎　昱  

暂作宜阳客深知太守贤政移千里俗人戴两重天旧郭多新室闲坡尽辟田倘令黄覇在今日耻同年再赴桂州先寄【`集作上`】李大夫　前　人  

玷玉甘长弃朱门喜再逰过因谗后重防合死前酬飬骥湏怜瘦栽松莫厌秋今朝两行泪一半血和流  

上桂州李大夫　　　　　　前　人  

今日辞门舘情将众别殊感深翻有泪仁过曲怜愚晓镜伤秋鬓晴寒切病躯烟波万里濶宇宙一身孤倚马才寜有登龙意岂无唯于方寸内暗贮报恩珠  

桂州西山登髙上陆大夫　　前　人  

登髙上山上髙处更堪愁野菊他乡酒芦花满眼秋风烟连楚郡兄弟爱荆州早晩朝天去亲随定逺侯  

上湖南崔中丞　　　　　　前　人  

山上青松陌上尘云泥岂合得相亲举世尽嫌良马瘦唯君不厌【`类诗作不弃`】卧龙贫千金未必能移性一诺从来拟杀身莫道书生无感激寸心还是报恩人  

赠岑郎中　　　　　　　　前　人  

童年未觧读书时诵得郎中数首诗四海烟尘犹隔濶十年魂夣每相思虽欣披雾逢迎疾已恨趋风拜识迟天下无人鉴诗句不寻诗伯更寻谁  

赠李太守　　　　　　　　于　鹄  

防年为郡守家似布衣贫沽酒迎幽客无金与近臣茶书院静讲易药堂春归阙功成后随车有野人山中寄襄阳樊司空【`集作仆射`】　　前　人  

却忆东溪日同年竝学【`集作事鲁`】儒僧房闲共宿酒肆醉相扶天畔双旌贵山中病客孤无媒还有计春糓种桑榆  

寄中山韦证　　　　　　　前　人  

懒成身似病因醉卧多时送客出溪少读书终卷迟幽窓闻坠叶【`集作露`】晴【`集作秋`】景见逰丝早晩来収药门前有紫芝  

途中寄杨陟【`集作渉`】　　　　　前　人  

萧萧芦荻晩【`一作叶`】一迳入荒陂日色云收【`一作轻`】处蛙声雨歇时前村见来乆羸马自行迟闻作王门客应寒白接防  

此诗二百八十卷重出今已削去注异同为一作  

醉后寄山中友人　　　　　前　人  

昨日山家春酒浓野人相劝乆从容独忆卸冠眠细草不知谁送出深松却忘醉后逢亷度不省归时见鲁防知已尚嫌身酩酊路人应恐笑龙钟  

赠李中华　　　　　　　　梁　钟  

莫向嵩山去神仙多误人不如朝魏阙天子重贤臣春眺扬州西上冈寄徐员外　朱长文  

芜城西眺极沧流漠漠春烟间树楼歩早朝吞建业蒜山晴雪照扬州隋家故事不能问鹤在仙池期我逰  

寄韩校书十七兄　　　　　李季兰  

无事乌城县蹉跎嵗月余不知芸阁吏寂寞意何如逺水浮仙棹寒星伴使车因过大雷岸莫忘八行书  

得阎伯钧书　　　　　　　前　人  

情来对镜懒梳头暮雨萧萧庭树秋莫恠栏干垂玉筯只縁惆怅对银钩  

喜严侍御蜀还赠严秘书　　释清江  

徃年分首【`一作手`】出咸秦木落花开秋又春江客不曽知蜀路旅魂何处访情人当时望月思文友今日迎騘见近臣多羡二龙同汉代绣衣芸阁共荣亲  

此诗二百五十五卷重出用字多误无可取今已削去  

月夜有懐黄端公兼简朱孙二判官  

前　人  

月照踈林惊鹊飞覉人此夜共无依青门旅寓身空老白首头陁力渐防屡向曲池陪逸少防回戎幕接元晖四科弟子称文学五马诸侯是绣衣江鴈徃来曽不定野云摇曵本无机修行未尽身将尽欲向东山掩旧扉早发陕州途中赠严秘书　　前　人  

此身虽不系忧道亦劳生万里江湖夣千山雨雪行人家依旧垒关路闭层城未尽【`一作絶`】交河虏犹屯细栁兵【`一作营`】艰难嗟逺客【`一作道`】栖托頼深情贫病【`一作苦`】吾将【`一作何`】有精修许【`一作谢`】少卿  

早春书情寄河南崔少府　　前　人  

春日春风至阳和似不均病身【`一作安`】空益老愁【`一作衰`】鬓不知春宇宙成遗物光隂促幻身客逰伤末路心事向行【`一作何`】人道薄犹懐土【`一作玉`】时难欲厌贫防才如可寄赤县有乡亲  

右二诗二百五十五卷重出竝已削去注异同为一作  

登楼望月寄鳯翔李少尹　　前　人  

陌上凉风槐叶凋夕阳清露湿寒条登楼望月楚山上月到楼南山独遥心送秦人超凤阙目随阳鴈极烟霄轩车不重无名客此地谁能访寂寥  

## 文苑英华卷二百五十七

宋　李昉等　编寄赠十一  

释清江一首　　　　释灵一一首  

释防国一首　　　　释法照一首  

释皎然十三首　　　杨巨源八首  

杨衡三首　　　　　欧阳詹五首  

韩愈九首　　　　　元稹三首  

赠淮西贾兵马使　　　　　释清江  

破虏功成百战场天书新拜汉中郎映门旌斾春风起对客歌白日长堦下闘鸡花乍发营南试马栁初黄由来吴楚多同调感激逢君共异乡【`此诗重出三百卷中但姓名三字不同`】  

江行寄舍人【`又集作寄张舍人`】　　　释灵一  

客程终日风尘苦蓬转还家未有期林色晓分残雪后角声寒奏落防时月高星使东【`疑`】看逺云破霜逢欲度迟流荡此心难共説千峯澄霁隔琼枝  

山中寄王员外　　　　　　释防国  

为问幽兰桂空山复若何芬芳终有分采折更谁过望在轩堦近恩霑雨露多移居傥得地长愿接琼柯  

寄钱郎中　　　　　　　　释法照  

闭门深树里闲足鸟来过五马不复贵一僧谁奈何药苖家自有香饭乞时多寄语婵娟客将心向薜萝奉贺顔使君真卿二十八郎隔絶自河北逺归  

释皎然  

相【`一作自`】失值氛烟才应掌上年乆离惊貌长多难喜身全此信尚书重加威太守怜满庭看玉树更有一枝连春山抒目寄赠李员外踪　　前　人  

南山唯与北山隣一闭禅门老此身【`集作古寺连拳似我身`】黄鹤有心多不住白云何事独相亲闲持竹锡时【`集作深`】看水懒繋麻衣出见人无限幽芳从欲寄【`集作欲掇幽兰聊赠逺`】郎官那许【`集作赏`】石门春  

赠李中丞洪　　　　　　　前　人  

深沉阃外格【`一作权`】奕世当荣寄地裂大将军家传介珪瑞至今漳河俗犹受仁人赐公初镇淮荆决胜无精兵重围逼大敌六月守孤城政用仁恕立恩犹【`疑作由`】赏罚明遂令麾下士感徳不顾生于时闻王师诸将兵颇渎天子狩南汉尘烟满幽谷纯臣独耿介下士多返覆明公仗忠节一言感万夫物性如蒺藜化作春兰敷见防金被烁终期玉有瑜移官万里道君子情何如伊昔避事心乃是方袍客顿了空心防仍髙致君防安知七十年一朝值宗伯言如及清风醒然开我懐宴息与逰遨不将衣褐乖海底取明月冲波不可度上有巨蟒吞下多【`一作有`】毒龙防一与吾师言乃于中心悟咄哉冥冥子胡为尘自污  

采实心竹杖寄赠李蕚侍御　前　人  

竹杖裁碧鲜歩林赏髙直实心去内矫全节无外餙行药聊自扶持危资尔力初生在榛莾孤秀岂封殖干雪不死枝赠君期君识  

秋宵书事寄吴慿处士　　　前　人  

真【`集作禅`】性在方丈寂寥【`集作寥寥`】无四隣秋天月色正清夜道心真大梦观前事浮名悮【`集作悟`】此身不知庭树意荣落感何人  

赠何评事判官　　　　　　前　人  

廷评年少法家流心似澄江月正秋学防天人知逺识权分盐铁许良筹春风忆酒乌家近好月论禅谢寺幽清白此来谁见赏怜君独有富人侯  

贻李汤　　　　　　　　　前　人  

茅氏常论七真记壶公好【`一作爱`】説三山事宁知梅福在人间独为苍生作仙吏日服丹砂自清肤如氷雪心更明山中玉笋是仙药袖里素书题养生愿随黄鹤一轻举仰望青宵独延伫平生好骏君已知何必山隂访王许  

赠韩武康　　　　　　　　前　人  

山僧虽不饮沽酒引陶潜此兴少【`一作无`】人别多为俗士嫌  

戱呈吴慿　　　　　　　　前　人  

世人不知心是道只言道在他方妙还如瞽老望长安长安在西向东笑  

赠韦卓陆羽　　　　　　　前　人  

只将陶与谢终日好忘情不欲多相识逢人懒道名听寒更寄朱兵曹巨川　　　前　人  

欹枕听寒更寒更发还住一夜千万声几声到君处  

疾愈寄人　　　　　　　　前　人  

哀乐暗成疾卧中芳月移西山有清士孤啸不可追药曙林静汲泉隂涧迟防踪与麋鹿逺谢求羊【`一作旧交`】知  

对陆迅饮天目山茶因寄元居士晟  

前　人  

喜见幽人防初开野客茶日成东井叶露采北山芽文火香偏胜寒泉味转嘉投铛涌作沫着椀聚生花稍与禅经近聊将睡网赊知君在天目此意日无涯  

上刘侍中　　　　　　　　杨巨源  

命代生申甫承家翊禹汤庙谟膺间气师律动清霜钟鼎勲庸大山河【`一作河山`】诫誓长英姿凌虎视逸歩压龙骧道恊陶钧力恩回日月光一言社稷九命备珪璋政洽军逾肃仁敷物已康朱门重棨防丹诏半缣缃位总云【`一作兴`】龙野师临涿鹿乡射雕天更碧吹角塞仍黄深入平夷落横行辟汉疆功垂贞石逺名映色丝香断【`一作度`】碛瞻貔武临池识凤凰舞腰凝绮榭歌响拂雕梁杯浄传鹦鹉裘鲜照鹔鹴吟诗白羽扇校猎緑沉抢风景佳人地烟沙壮士场幕中邀谢鉴【`一作监`】麾下得周郎珠影含空彻琼枝映座芳王浑知武子陈寔奨元方富贵春无限欢娱夜未央管弦随玉帐樽爼奉金章俗理宁因劝邉城讵假防军容雄朔漠公望冠岩廊分野隣孤岛京坻溢万厢曙华分碣石秋色入衡阳城逺迷兎川明辩白狼忠贤多感激今古共苍茫堤拥红蕖艳桥分翠栁行轩车纷自至亭舘相当珍簟廻烦暑层轩引早凉听琴知思静説剑觉神扬佳景燕台上清辉郑驿傍鼓鼙【`防作钟`】喧北里珪玉映东牀敢由之瑟甘循赐也墙官防思假路战胜忝升堂欲奋三年翼频廻一夕膓消忧期酒圣乘兴任诗狂海内栽【`一作分`】桃李天涯荷【`一作剪`】稲粱升沉门下意【`一作客`】谁道在苍苍  

一作皆百家诗选  

赠史开封　　　　　　　　前　人  

天低荒草誓师坛邓艾心知战地寛鼓角迥临霜野曙旌旗髙对雪峯寒五营向水红尘起一劒当风白日防曽从伏波征絶域碛西蕃部怯金鞍  

赠侯侍御　　　　　　　　前　人  

歩逸辞羣迹机真结逺心【`一作机忘结道心`】敦诗扬大雅映古酌髙音逃祸栖蜗舍因醒觧豸簮紫兰秋露湿黄鹤晩【`一作晓`】天隂旧叶余荒草寒山出逺林月明多宿寺世乱重悲琴霄汉时应在诗书道未沉坐期阊阖霁云暖一开襟【`时朱泚阻兵`】  

懐徳抒情寄上信州座主　　前　人  

五马江天郡诸生泪共垂防余明主徳恩在侍臣知怅望缄双鲤龙钟假一枝玉峯遥寄梦云海暗伤离幢葢全家去琴书首路随沧州值康乐明月向元规鹓凤终凌汉蛟龙防出池蕙香因晴发松色肯寒移举世瞻风藻当朝楫羽仪加餐门下意溪水緑逶迤  

春晩东归留赠李功曹　　　前　人  

芳田岐路斜脉脉昔年华云路青丝骑香含翠幰车歌声仍隔水醉色未侵花唯有懐乡客东飞羡曙鵶  

奉寄通州元九侍御　　　　前　人  

大明宫殿鬰苍苍紫禁龙楼直署香九陌华轩争道路一枝寒玉任烟霜湏聼瑞雪传心语莫【`一作却`】被啼猿续泪行共説圣朝容直气期君新嵗奉恩光  

赠浑钜中允　　　　　　　前　人  

公子髫年四海闻城南侍猎雪雰雰马盘旷野开月鴈落寒原箭在云曽向天西穿虏阵惯逰花下领儒羣一枝琼蕚朝光好防服飘飘从冠军  

赠从弟茂卿【`时欲北逰`】　　　　　前　人  

吾从【`一作家`】骥足杨茂卿性灵且竒才甚清海内方防风雅道邺中更有文章盟扣寂由来在渊思搜竒本自通禅智王维证时符水月杜甫狂防遗天地流水东西岐路分幽州迢逓旧来闻若为向北驱疲马山似寒空塞似云  

南海苦雨寄赠王四侍御【`已见一百五十四卷`】  

杨　衡  

寄赠田仓曹湾　　　　　　前　人  

芳兰媚庭除灼灼红英舒身为陋巷客门有绛辕车朝览夷吴传暮习頴阳书盼云髙羽翼待贾蕴璠璵缨弁虽云阻音尘岂复踈若因风雨晦应念寂寥居  

秋夜闲居即事寄庐山郑员外蜀郡符处士  

前　人  

忧思繁未整良辰防无由引领迟佳音星纪屡以周蓬阆絶华耀况乃处穷愁坠叶寒拥砌灯火【`一作光`】夜悠悠开琴弄清窥月俯澄流冉冉鸿鴈度萧萧帷箔秋怅懐石门咏缅慕【`一作`】碧鸡逰髣髴防顔色崇兰隠芳洲  

咏徳上太原李尚书　　　　欧阳詹  

那以公方郭细侯并州非复旧并州九重帝宅司丹地十万兵枢拥碧油锵玉半为趋閤吏腰金皆是走庭流王褒见【`一作颂`】徳空知颂【`一作感`】身在三千最上头  

以下五篇并见集本  

太原旅懐呈薛十八侍御齐十二奉礼  

前　人  

前来称英隽有食主人鱼后来曰贤才又受主人车伊予亦投刺恩煦胡凋疎既覩主人靣复见【`集作献`】主人书糊口百家周赁庑三月余眼见寒序臻坐送秋光除西日惄饥肠北风疾【`集作集`】絺裾升堂有知音此意当何如李评事公进示文集因赠之　前　人  

风雅不坠地五言始君先希防嘉惠章杳河梁篇理蔓语无枝言一意则千徃来更后人浇荡醨前源倾筐实不收栋宇【`集作朴`】华争繁大教防防防哲人生令孙髙飚激頽波坐使横流飜昔日越重阻侧聆沧海传逮兹觌清扬幸覩青琅编泠泠中山醇片片昆丘璠一杯有余味再览争光鲜对寳人【`集作岂`】皆鍳握鞶良自妍吾其告先师六义今还全  

徐十八晦落第　　　　　　前　人  

嘉糓不夏熟大噐当晩成徐生异凢鸟安得非时鸣汲汲有所【`集作悠`】为驱驱无本情懿哉苍梧凤终见排云征春日途中寄故园所亲　　　前　人  

客路度年华故园云未【`集作未云`】返悠悠去源水日日只有逺始叹秋叶零又防春草晩寄书南飞鸿相忆剧乡县【`众本作中可疑`】  

上防阳相公【`集作醉中留别防州李相公见二百八十八卷`】  

韩　愈  

奉使镇州次承天行营上【`上一作奉酬`】裴司空相公  

前　人  

窜逐三年海上归逢公复此着征衣旋吟佳句还鞭马恨不身先去鸟飞  

次石头驿寄江西王十中丞阁老  

前　人  

慿髙廻马【`一作试回`】首一望豫章城人由恋徳泣马亦别羣鸣寒日夕始照江风逺渐平黙然都不语应识此时情自袁州除官还京行至安陆先寄随州周循员  

外　　　　　　　　　　前　人  

行行指汉东暂喜笑言同雨雪离江上蒹葭出梦中面犹含瘴色眼已见华风嵗暮难相值酣歌未可终雨中寄张博士籍侯主簿喜【`已见一百五十四卷`】  

前　人  

奉使常山次太原呈副使吴郎中  

前　人  

朗朗闻街鼓晨起似朝时飜飜走驿马春尽是归期地失嘉禾防风存蟋蟀辞暮齿良多感无事涕垂頥将入【`集作至`】韶州先寄张端公【`集作使君`】借图经  

前　人  

曲江山水闻来乆恐不知名访倍难愿借图经将入界毎逢佳处便开防  

长安交逰者赠孟郊　　　　前　人  

长安交逰者贫富各有途亲友相遇时亦各有以娱陋室有文史髙门有笙竽何能辩荣悴且欲分贤愚  

赠崔立之　　　　　　　　前　人  

昔者十日雨子桑苦寒饥【`集作子桑寒且饥`】哀歌坐空室【`集作房`】不怨但自悲其友名子舆忽然忧且思褰裳触泥水褁饭徃食之入门相对语天命良不疑好事漆园吏书之存雄词千年事已逺二子情可推我读此篇日正当寒【`集作雨`】雪时吾身固已困吾友复何为薄粥不足褁深泥谅难驰曽无子舆事空赋子桑诗  

见人咏韩舍人新律诗因有戱赠  

元　稹  

喜闻韩古调兼爱近诗篇玉磬声声彻金铃个个圆髙疎明月下细腻蚤春前花态繁于绮闺情软似绵轻新更妓唱凝妙入僧禅欲得人人伏能教面面全延清【`集作之`】苦拘检摩诘好因縁七字排居敬千词敌乐天【`侍御八兄能为七言絶句賛善白君好作百韵律诗`】殷勤闲大祝【`张君籍`】好去老通川【`自谓`】莫漫裁章句湏饶紫禁仙  

越中寄白乐天【`集作以州宅夸于乐天`】　前　人  

州城廻绕拂云堆镜水稽山满眼来四靣常时对屏障一家终日在楼防星河似向檐前落鼓角惊从地底廻我是玉皇香案吏降【`集作谪`】居犹得住蓬莱  

重夸州宅旦暮景色兼酬前篇末句  

前　人  

仙都难画亦难书暂合登临不合居绕郭烟岚新雨后满山楼阁上灯初人声晓动千门辟湖色宵涵万象虚为问西州罗刹石【`乐天荅防之诗云落句有西州罗刹之谑`】风波【`集作涛头`】冲突近何如  

## 文苑英华卷二百五十八

宋　李昉等　编寄赠十二  

刘禹锡十七首　　　白居易二十三首  

殷尧藩一首  

分司东都蒙襄阳李司徒相公书问因以奉寄  

刘禹锡  

蚤忝金马客暮【`集作晩`】为商洛翁知名四海内多病一生中举世徃还尽何人心事同防时登岘首恃旧揖三公  

以下十七篇并见集本  

元和癸巳嵗仲春诏发江陵偏师问罪蛮徼后命宣慰释兵归降凯旋之辰率尔成咏寄荆  

南严司空　　　　　　　前　人  

蛮水阻朝宗兵符下渚宫前筹得上筞无战已成功汉使星飞入夷心草偃同欢謡开竹栈拜舞掷桑弓就日知氷释投人念鸟穷网罗三面觧章奏九重通卉服聫操袂雕题尽鞠躬降幡秋练白驿骑昼尘红火号休传警机桥罢亘空登山不见虏振斾自生风江逺烟波静军廻气色雄伫防闻喜后金石赐元戎  

赠澧州髙大夫司马霞寓　　前　人  

前年牧【`集作收`】锦城马踏血泥行千里追戎首三军许勇名残兵疑鹤唳空垒辨乌声一误云中级南逰湘水清  

请告东归发防桥却寄诸僚友  

前　人  

征徒出防涘廻首伤如何故人云水【`集作雨`】散满目山川多行车无停轨流景同迅波前欢渐成昔感叹益劳歌  

思归寄山中友人　　　　　前　人  

萧条对秋色相忆在云泉木落病身起潮平归思悬凉钟山顶寺暝火渡头船此地非吾土闲留又一年途次华州陪钱大夫登城北楼春望因覩李崔令狐三相国唱和之什翰林旧侣继踵华城山水清髙鸾凤翔集皆忝夙眷遂题是诗  

前　人  

城楼四望出风尘见尽闗西渭北春百二山河归【`集作推`】上国一双旌斾委名臣壁中今日题诗处【`一作句`】天上同时草诏人莫恠老郎呈滥吹宦途离别旧情亲  

苏州白舍人寄新诗有叹蚤白无儿之句因以  

赠之　　　　　　　　　前　人  

莫嗟华发与无儿却是人间乆逺期雪里髙山头白早海中仙果子生迟于公必有髙门庆谢守何烦晓镜悲幸免如新分非浅祝君长咏梦熊【`一作罴`】诗  

河南王少尹宅防张常侍白舍人兼呈卢李二副使【`时充吊册乌司徒使至洛中此诗见二百十六卷`】满地【`此篇作满院`】  

前　人  

览董评事思归之什因以诗赠  

前　人  

防年油幕佐征东却泛沧浪狎钓童欹枕醉眠成戱蝶抱琴闲望送归鸿文儒自袭胶西相倚伏能齐塞上翁更説扁舟动鄊思青菰已熟柰秋风  

蚤春对雪寄澧州元郎中　　前　人  

新赐鱼书墨未干贤人暂屈逺人安朝驱旌斾行时令夜见星辰忆旧官梅蘂覆阶铃阁暖雪峯当户防枝寒宁知楚客思公子北望长吟澧有兰  

防恩转仪曹郎依前充集贤学士举韩潮州自  

代因寄七言　　　　　　前　人  

翔鸾阙下谢恩初通籍由来在石渠暂入南宫判祥瑞还归内殿阅圗书故人犹在三江外同病凢经二纪余今日荐君嗟乆滞不唯文体似相如  

窦朗州见示与澧州元郎中蚤秋赠荅命同作  

前　人  

隣境诸侯同舍郎芷江兰浦恨无梁秋风门外旌旗动晓露庭中橘柚香玉簟防凉宜白昼金笳入暮应清商骚人昨夜闻鶗鴂不叹流年惜众芳  

赠致仕滕庶子先軰【`时及第人中最老`】  

前　人  

朝服归来昼锦荣登科记上更无兄夀觞每使【`一作许`】曽孙献胜境长携众妓行矍铄据鞍能骋健殷勤把酒尚多情凌寒却向山隂去衣绣郎君雪里迎【`时令子为御史主务在越中`】  

美温尚书镇定兴元以诗寄贺  

前　人  

旌旗入境犬无声戮尽鲸鲵汉水清从此世人开眼目始知名将出书生  

寄陕州姚中丞　　　　　　前　人  

八月天地肃二陵风雨收旌旗阙下来云日闗东秋禹迹想前事汉台余故丘徘徊襟带地左右帝王州留滞悲昔老恩光荣彻侯相思望棠树一寄商声讴  

为郎分司寄上都同舍　　　前　人  

籍通金马门身在铜驼陌省闼书无尘宫树逺凝碧荒堦藓浅深【`集作荒街浅深辙`】古渡潺湲石唯有嵩丘云堪夸蚤朝客  

裴祭酒尚书见示春归城南青松坞别墅寄王佐丞髙侍郎之什命同作  

蚤宦阅人事晩懐生道机时从学省出独望郊园归野彴渡春水山花映岩扉石头觧金章林下歩緑薇青松鬰成坞脩竹盈尺围吟风起天籁蔽日无炎威危迳盘羊肠连甍耸晕飞幽谷响樵斧澄江【`集作潭`】环钓矶因髙见帝城冠盖扬光辉白云难持寄清韵投所希二公如长离比翼翔太防含情谢林壑酧唱迸【`一作酬赠骈`】珠玑顾予久郎潜愁寂对芳菲一闻丘中趣再抚黄【`一作再聼抚`】金徽  

寄献北都留守裴令公　　　白居易  

天上中台正人间一品髙【`中书令上应中台司徒官一品`】休明值尧舜勲业过萧曹始擅文三防【`进士及第博学制防连登三科`】终兼武六韬动人名赫赫忧国意忉忉伐【`集作荡`】蔡擒封豕【`吴元济`】平齐斩巨鳌【`李师道也`】两河收土宇四海定波涛宠重移宫籥【`自东都留守授北京留守`】恩新换阃旄保厘东宅静【`周公召公东治洛宅`】守防北门牢晋国封疆阔幷州士马豪胡兵惊赤帜边雁避乌号令下流如水仁沾泽似膏路喧歌五袴军醉感单醪将校森貔武賔僚俨隽髦客无烦夜柝吏不犯秋毫神在台骀助魂亡猃狁逃徳星销彗孛霖雨灭腥臊烽戍髙临代闗河逺控洮汾云时【`集作晴`】漠漠朔吹冷颾颾豹尾交衙防虬髯捧佩刀通天白犀帯照地紫麟袍管吹杨栁燕姬酌葡萄【`葡萄酒出太原`】银含凿落线【`集作盏`】金屑琵琶槽遥想从军乐应忘报国劳紫防留北阙【`中书令即紫防令也`】緑野寄东臯【`緑野堂在东都午桥庄也`】忽忆前时防多慙下客叨清宵陪防话美景从逰遨花月还同赏琴诗雅自操朱拂宫征洪笔振风骚近竹开方丈依林架桔槹春池八九曲画舫两三艘径滑苔粘屐潭深水没篙緑丝萦岸柳红粉映楼桃【`皆午桥庄中景物之佳者`】为穆先陈醴【`居易毎十斋日在防常蒙以三勒汤代酒`】招刘共借糟【`刘梦得也`】舞鬟金翡翠歌颈玉蛴螬盛徳终难退明时岂易遭公虽慕张范【`张良范蠡`】帝未舍伊臯眷恋心方结踟蹰首已搔鸾凤上寥廓燕雀住蓬蒿欲献文狂简徒烦思鬰陶可怜四百字轻重抵鸿毛  

以下二十三篇并见集本  

钱侍郎使君以题庐山草堂诗见示以戱之【`集作  

见寄因酬之`】　　　　　　　　前　人  

殷勤江郡守怅望掖垣郎慙见新琼什思归旧草堂事随心未得名与道相妨若不休官去人间到老忙赠江州李十使君员外　　　前　人  

我本江湖上悠悠任运身朝随采樵【`集作卖药`】客暮伴打【`集作钓`】鱼人迹为烧丹隠家縁嗜酒贫经过剡溪雪寻覔武陵春岂有疎狂性堪为侍从臣仰头惊凤阙下口触龙鳞劒佩辞天上风波向海濵非贤虚偶圣无屈可【`集作敢`】求伸昔去曽同日今来即后尘【`元和末余与李员外同日黜官今又相次出为刺史`】中年俱白发【`集作鬓`】左宦各朱轮长短才虽异荣枯事略均殷勤李员外不合不相亲  

初到郡斋寄钱湖州李苏州聊取二郡一哂故  

有落句之戱　　　　　　前　人  

俱来沧海郡半作白头翁谩道风烟接何曽笑语同吏稀秋税毕客散晩庭空霁后当楼月潮来满座风霅溪殊冷僻茂苑太繁雄唯有【`集作此`】钱塘郡闲忙恰得中  

初冬蚤起寄梦得　　　　　前　人  

起戴乌纱防行披白布裘炉温先暖酒手冷未梳头蚤景烟霜白初寒鸟雀愁诗成遣谁和还是寄苏州  

春尽日天津桥醉吟偶呈李尹侍郎  

前　人  

宿雨洗天津无泥未有尘初晴迎蚤夏落照送残春兴发诗随口狂来酒寄身水边行嵬峩桥上立逡廵防傅心情老吴公政化新三川徒有主风景属闲人  

洛下闲居寄山南令狐相公　前　人  

已收身向园林下犹寄名于禄仕间不鍜嵇康弥懒静无金防傅更贫闲支分门内余生计谢絶朝中旧徃还唯是相君未忘得时思汉水夣巴山  

元防之新除浙东观察喜得相【`一作杭`】隣  

前　人  

稽山镜水欢逰地犀帯【`一作角`】金章荣贵身官职比君虽校小封疆与我且为隣郡楼对望【`一作翫`】千山【`集作峯`】月江界平分两岸春杭越风光诗酒主相防更合与何人  

花前有感兼呈崔相公刘郎中  

前　人  

落花如雪鬓如霜醉拾【`集作把`】花防益自伤少日为文【`集作名`】多检束长年无兴可颠狂四时轮转春常少百刻支分夜苦长何事共同【`集作同生`】壬子嵗老于崔相及刘郎【`余同崔刘同年独蚤衰白`】  

侍中晋公欲到东洛先防书问期宿龙门思徃  

感今輙献长句　　　　　前　人  

昔防兴化池头送【`太和三年春居易授賔客分司东京时蒙侍中于兴化里池上宴送`】今许龙门潭上期聚散但慙长见念荣枯安敢道相思功成名遂来虽久云卧山逰去未迟闻说风情筋力在只如初破蔡州时  

寄荆【`集作山`】南淮南二相公　　前　人  

故交海内只三人两【`集作二`】座岩廊一卧云老爱诗书应是【`集作还似`】我荣兼将相不如君百年胶漆心在万里烟霄中路分阿阁鸾凰【`一作阿鸾彩凤`】野田鹤谁【`集作何`】人信道旧同羣  

县西郊秋寄赠马造【`集作逹`】　　前　人  

紫阁峯西清渭东野烟深处夕阳中风荷落【`一作老`】叶萧条緑水蓼开【`一作残`】花寂寞红我厌宦逰君失意可怜秋思两心同  

见于给事暇日上直寄南省诸郎官诗因以戱赠【`此诗已见一百九十一卷`】  

夜宿江浦闻元九【`集作八`】改官因寄此什  

前　人  

君逰丹陛已三迁我泛沧浪亦二年剑佩晓趋双凤阙烟波夜宿一渔船交亲尽在青云上鄊国遥抛白日边若报生涯应笑杀结茅栽芋种畬田  

江楼晩眺景物鲜竒吟翫成篇寄水部张籍员  

外　　　　　　　　　　前　人  

澹烟踈雨间斜阳江色鲜明海气凉蜃散云收破楼阁虹残水照防桥梁风翻白浪花千片鴈破晴天字一行好着丹青圗画【`集作冩`】取题诗寄与水曹郎  

立秋夕凉风忽至炎暑稍消即事咏懐寄汴州  

节度李二十尚书　　　　前　人  

嫋嫋檐树动好风西南来红缸霏防灭碧幌飘飖开披襟有余凉拂簟无纎埃但喜烦暑退不惜光隂催河秋稍清浅月午方徘徊或行或坐卧体适心悠哉美人在浚都旌旗绕楼防虽非沧溟阻难见如蓬莱蝉迎节又换鴈送书未回君位日宠重我年日摧颓无因风月下一与共持杯【`集作一举平生杯`】  

同夣得暮春寄贺东西川二杨尚书  

前　人  

龙节对持真可爱鴈行相接更堪夸两川风景同三月千里江山属一家鲁衞定知聫气色潘杨亦觉有光华【`予与二公皆忝姻戚`】应怜洛下分司伴冷宴闲逰老防花  

寄赠元九　　　　　　　　前　人  

自我从宦逰七年在长安所得唯元九【`集作君`】乃知定交难岂无山上苖径寸无嵗寒岂无要津水咫尺有波澜之子异于是久要【`集作处`】誓不谖无波古井水有节秋竹竿一为同心友三及芳嵗兰花下鞍马逰雪中杯酒欢衡门相逢迎不具带与冠春风日髙睡秋月夜深看不为同登第【`集作科`】不为同署官所合在方寸心中【`集作源`】无异端  

赠吴舟　　　　　　　　　前　人  

巧者力若【`集作苦`】劳智者心若愁【`集作忧`】爱君无巧智终嵗闲悠悠尝登御史府亦佐东诸侯手操紏缪简心运决胜筹宦途似风水君心如虚舟泛然而不有进退得自由今来脱豸冠时徃侍龙楼官曹称心静居处随迹幽冬负南荣日支体甚温柔夏卧北窓风枕席如凉秋南山入舍下酒瓮在床头人间有闲地何必隐林丘顾我愚且昧劳生殊未休一入君【`集作金`】门直星霜三四周主恩信难报近地徒乆留终当乞闲官退与夫子逰浔阳嵗晩寄元八郎中庾三十三员外  

前　人  

阅水年将暮烧金道未成丹砂不肯死白发事湏生病肺慙杯满衰顔忌镜明春深旧乡梦嵗晩故交情一别浮云散双赡列宿荣螭头堦下立龙尾道前行封事频闻奏除书数见名虚懐事僚友平歩取公卿漏尽鸡人报朝回女使【`集作防女`】迎可怜白司马老大在湓城  

醉赠刘二十八使君　　　　前　人  

为我引杯添酒饮与君把筯撃盘歌诗称国手徒为尔命压人头不柰何举眼风光常寂寞满朝官职独蹉跎亦知合被才名折二十三年折太多  

初到忠州赠李大夫　　　　前　人  

好在天涯李使君江头相见日黄昏吏人生梗都如鹿市井疎芜只抵村一只叶舟当驿歩百层石蹬上州门更无平地堪行处虚受朱轮五马恩  

叹春风兼赠李二十侍郎　　前　人  

树根雪尽催花发池畔【`集作岸`】氷消放草生惟有鬓霜依旧白春风与我独无情  

醉赠刘十二【`一作寄岭南张明府`】　　　殷尧藩  

春草正萋萋知君过恶溪鸎将吉日语猿共猓然啼别路魂先断还家梦防迷定寻雷令剑应识越王笄树色多于北潮声少向西椰花好为酒谁伴醉如泥  

## 文苑英华卷二百五十九

宋　李昉等　编寄赠十三  

孟郊九首　　　　　　张籍一十二首  

李廓一首　　　　　　章孝标六首  

贾岛二十三首  

擢第后东归书懐献座主吕侍郎  

孟　郊  

昔嵗辞亲泪今为恋恩泣去住情难竝别离景易戢夭矫太空鳞曽为小泉蛰幽意独沉时震雷忽相及神行既不宰直制【`集作致`】非所执至运本遗功轻生各【`一作苦`】自立大君思此化良佐自然集寳镜无私光时文有新习慈亲诚【`集作诫`】志就贱子归情急擢第谢灵台牵衣出皇邑行襟海日曙逸抱江风入蒹葭緑波浪芙蓉红岸湿云寺势动摇山钟韵嘘吸旧逰期再践悬水得重挹松萝虽可居青紫终当拾  

以下九篇并见集本  

赠张端公　　　　　　　　前　人  

君子量不极胷吞百川流嫉邪霜意【`一作气`】直问客【`集作俗`】春辞柔日户昼晖静月杯宵景幽咏惊芙蓉发啸激风飚秋鸾歩独无侣鹤音清【`一作仍`】寡俦幸霑分寸顾散此千万忧  

古意赠梁补阙　　　　　　前　人  

曲木忌日影防人畏贤明自来【`集作然`】照烛间不受邪佞轻不有百链火孰知寸金情【`集作精`】铜鈆正同铸愿分麤与精【`集作金鈆正同鑪愿分精与麄以避精字`】  

赠章仇兵马使【`集作大隠咏章仇将军良弃功守贫`】  

前　人  

饮君沧【`一作江`】海心谁能辩浅深揖君髙山岳【`集作山岳徳`】谁能齐嵚岑东海精为月西岳气凝金进则万景尽退则羣物隂吾【`集作我`】欲荐此言天门峻沉沉风飚亦感激为我飕飕吟  

上河阳李大夫　　　　　　前　人  

上将秉神略至兵无血【`集作猛`】威三军当严冬一抚胜重衣寒【`集作霜`】劒夺众景夜星失长辉苍鹰独立时恶鸟不敢飞武牢鎻天闗河桥纽地机大君【`集作军`】奚以安守此称者稀贫士少顔色贵门多轻肥试登山岳髙始【`文粹作方`】见草木防山岳恩既广草木心皆【`一作亦`】归  

奉赠苏州韦使君　　　　　前　人  

谢客吟一声霜落群听清文含元气柔鼓动万物轻嘉木依性植曲枝亦不生尘埃徐庾词金玉曹刘名章句作雅正江山益鲜明苹萍一浪草菰蒲片池荣曽终【`集作是`】康乐咏如今攀【`集作搴`】其英顾惟菲薄质亦愿将此行【`集作并`】  

大隠咏崔从事郑以正隳官【`集作以直隳职`】  

前　人  

古人留清风千载遥赠君破松见真心裂竹见直纹【`集作看直文`】残月色不改髙贤徳常新家懐诗书富宅抱草木贫安排一泉深【`集作安得一啼泉`】未化千尺鳞含意永不语钓璜幽水濵  

题陆鸿渐上饶新开山舍　　前　人  

惊彼武陵牀移归北岩边开亭拟贮云凿石先得泉啸竹索【`集作引`】清吹吟花讨【`集作成`】新篇乃知髙洁情摆落区中縁  

赠韩愈　　　　　　　　　前　人  

何以定交契赠君髙山石何以寳贞资【`集作寳贞坚文粹作保贞妍又作寳贞贤`】赠君青松色贫交过此外无可相彩饰更有石【`集作闻君首`】防诗吟之堪泪滴【`集作泪空滴`】其【`集作石`】防既穿墉又齧机上丝穿墉有闲土齧机无余丝【`集作齧丝无余衣盖连押两丝字`】朝吟枯桑柘暮泣空杼机岂是无巧妙丝断将何施众人尚肥华志士多羸饥愿君保此节天意多察防  

登城寄王秘书建　　　　　张　籍  

闻君住鹤岭西望自【`集作月`】依依逺客偏相忆登城独不归十年为道侣几防共柴扉今日烟霞外人间得见稀  

以下十二篇并见集本  

寄昭应王中丞　　　　　　前　人  

借得街西宅开门御【`集作渭`】水头长贫唯要健渐老不禁愁独凭藤书案空悬竹酒篘春风石瓮寺防拟待【`集作意共`】君逰  

赠姚合少府　　　　　　　前　人  

病来辞赤县案上有丹经为客烧茶灶教儿扫竹庭【`集作亭`】诗成添旧卷酒尽卧空瓶阙下今遗逸谁占【`集作聸`】隠士【`一作者`】星  

舟行寄李湖州　　　　　　前　人  

客行【`集作愁`】无次第川路动【`集作重`】辛勤藻密舟行澁【`集作藻宻行舟澁一作萍宻移舟澁`】湾多檝转频【`集作转楫频`】薄逰空感惠客【`集作失`】寄自怜贫頼诵【`一作有`】汀洲句【`一作问`】时时慰逺人  

此诗二百九十三卷重出今已削去注异同为一作  

书懐寄王秘书　　　　　　前　人  

白发如今欲满头从来【`一作前`】百计【`集作事`】尽应休唯【`集作祗`】于触事【`集作目`】湏防病不拟将心更养愁下药逺求新熟酒看山多上最髙楼頼君同在京华内【`集作城住`】每到花时免独逰  

赠王秘书　　　　　　　　前　人  

不曽浪出谒公侯唯向花间水畔逰毎酌新泉防药灶多收古噐在书楼有官只作山人老平地能开洞穴幽自顾闲思无别事【`集作自领闲司了无事`】得来君处喜相留  

寄白二十二舍人　　　　　前　人  

蚤知内诏遇先辈蹭蹬江南百事踈湓浦城中为上佐炉峯寺后着幽居偏依仙法多求药长共僧逰不读书三省此来名望重肯容君意【`集作去`】乐樵渔  

寄苏州白二十二使君　　　前　人  

三朝出入紫防臣头白金章未在身登第蚤年同座主题书今日是【`集作异`】州人阊门柳色烟中逺茂苑莺声雨后新此处吟诗向山寺知君望防【`集作望却`】曲江春  

寄元员外　　　　　　　　前　人  

外郎直罢无余事归扫书堂对药炉门巷不教当閙市【`集作要市`】诗篇转觉足功夫月明台上惟僧到夜静坊中有酒沽朝省入频闲日少可能同作旧游无  

赠赵将军　　　　　　　　前　人  

当年胆畧已纵横毎见妖星气不【`集作未`】平身贵蚤登龙尾道功髙自破鹿头城寻常得对论边事委曲承恩掌内兵防取安西将报国凌烟阁上蚤【`集作大`】书名  

赠贾岛　　　　　　　　　前　人  

篱落荒凉僮仆饥乐逰原上住多时蹇驴放饱骑将去【`集作出`】秋卷装成寄与谁拄杖傍田寻野菜封书乞米趂朝炊姓名未上登科记身屈唯应内史知  

赠商州王使君　　　　　　前　人  

衔命南来防郡堂却思朝里接班行才雄犹是山城守道薄初为水部郎选胜相留开客舘寻幽更引到僧房明朝从此辞君去独出商闗路渐长  

上令狐舍人　　　　　　　李　廓  

名引【`集作利`】生愁地贫居嵗【`集作逐`】月移买书添架上断酒逐【`集作过`】花时宿客嫌吟苦乖童恨睡迟近来唯俭静将此答深知  

思越州山水寄朱庆余　　　章孝标  

窓户潮头雪云霞镜里天岛桐秋送雨江艇暮摇烟藕折莲芽脆茶桃茗荈鲜还将欧冶劒更淬若耶泉  

蜀中上王尚书　　　　　　前　人  

梓桐花幕碧云浮天许文星寄上头武畧诏环辉【`一作剑锋环`】相府诗情锦浪浴山州丁香风里飞牋草卭竹烟中动酒钩自古髙名闲不得肯容王粲赋登楼  

赠刘侍郎子弟三人一时及第  

前　人  

文动星辰衣彩霞问谁兄弟是刘家鴈行云接参差翼庭树风开次第花天假声名喧日月国慿骚雅变浮华曽看晋汉儒家【`一作流`】传龙虎虽多不足夸  

题东林寺寄江州李员外　　前　人  

山势棱层入杳冥寺形髙下趂山行象牙床坐莲花佛玛瑙凾盛贝叶经日映砌隂移寳阁风吹天乐动金铃门前更有清江水便是浔阳太守防  

钱塘赠武侍御翊黄　　　　前　人  

曽将心劒作戈矛一战名场造化愁花锦文章开四靣天人科第上【`集作占`】三头鸳鸿待侣飞清【`集作中`】禁山水縁【`集作延`】情住外州时伴庾公防海月好诗吟断望潮楼赠陆鬯浙西进诗除官　　　前　人  

帝城云物得阳春水国烟花失主人昨日天风吹乐府六宫管一时新  

再投李益常侍　　　　　　贾　岛  

何处初投刺当时赴尹京淹留花木变然诺肺肠倾避暑蝉移树登髙鴈过城人家嵩岳色公府洛河声聫句逢秋尽尝茶见月生新衣裁白纻思从曲江行  

以下二十二篇竝见集本  

寄钱庶子　　　　　　　　前　人  

曲江春水满北岸枕【`集作掩`】柴闗祗有僧隣舍全无物映山树隂终日扫诗债【`集作药价`】隔年还犹记聼琴夜寒灯竹屋间  

宿姚合宅寄张司业　　　　前　人  

闲宵因集防柱史话先生身爱无一事心期徃四明松枝影摇动石磬响寒清谁伴南斋宿月髙霜满城  

黄子陂上韩吏部　　　　　前　人  

石楼云一别二十二三春相逐升堂者防为埋骨人涕流闻染【`集作度`】瘴病起贺还秦曽是今【`集作令`】勤道非唯卹在屯踈衣蕉缕细爽味茗芽新钟絶滴残雨萤多无近邻溪潭承到数位秩见辞频若个山招隐机忘任此身  

喜姚郎中自杭州回　　　　前　人  

路多枫树林累日泊清隂来去泛流水翛然适此心一披江上作三起月中吟东省期司谏云门悔不寻  

赠李金州　　　　　　　　前　人  

绮里祠前后山程践白云泝流随大斾登岸见全军晓角吹入梦秋风卷鴈羣雾开方露日汉水底沙分  

寄宋州田中丞　　　　　　前　人  

古郡近南徐闗河万里余相思深夜雨【`集作后`】未逹去年【`集作秋`】书自别知音少谁忘识靣初旧山期已乆门掩数畦蔬  

寄刘侍郎　　　　　　　　前　人  

衣多苔藓痕犹拟更趋村【`集作门`】自夏虽无病经秋不过原积泉留代鴈叠岫【`集作屿`】隔巴猿琴月西斋集如今岂复言  

秋暮寄友人　　　　　　　前　人  

寥落闗河暮霜风树叶低逺天垂地外寒日下山西有志烟霞切无家嵗月迷清宵话白阁已负数年栖  

寄胡遇　　　　　　　　　前　人  

一自残春别经炎复到凉萤从枯树出蛩入破堦藏落叶书胜纸闲砧【`一作砥`】坐当床东门因送客相访也何妨  

寄武功姚主簿　　　　　　前　人  

居枕江沱北情悬渭曲西数宵曽梦见防度得书批驿路穿荒坂公田带淤泥静棊功奥妙闲作韵清凄锄草留丛药寻山上柏【`集作石`】梯客回河水涨风起夕阳低空地苔连井孤村火隔溪卷帘黄叶落鏁印子规啼陇色澄秋月边声入战鼙防湏过县去况是屡招携  

重与彭兵曹　　　　　　　前　人  

故人在城里休寄海边书渐去老不逺别来情岂疎砚氷催腊日山雀到贫居羡有平戎计官家【`集作蒙`】别勅书【`一作官名勑尽除前已押书字`】  

寄贺兰朋吉　　　　　　　前　人  

徃徃东林下花香似火焚故园从小别夜杵【`集作雨`】近秋闻野菜连寒水枯株簇古坟泛舟同逺客寻寺入幽云斜日扉多掩荒田径细分相思蝉防处偶坐蝶成羣防宿曽论道登髙省议文苦吟遥可想边叶向纷纷  

上邠宁邢司徒　　　　　　前　人  

箭头破帖全【`集作浑`】无敌杖底敲毬逺有声马走千蹄朝万乗地分三郡拥双旌春风欲尽山花发晓角初吹客梦惊不是邢公来镇此长安西北未能行  

处州李使君改任遂州因寄赠  

前　人  

庭树几株隂入户主人何在客闻蝉钥开原上髙楼鎻瓶汲池东古井泉因趂【`集作趂静`】野僧曽后到休吟隣叟始安眠仙都弱【`集作山`】水谁能忆西去风涛书满船  

投厐少尹　　　　　　　　前　人  

闭户息机搔白首中庭一树有清隂年年不改风尘趣日日转多泉石心病起望山台上立觉来听雨烛前吟厐公相识元和嵗眷分依依能至今  

贺厐少尹除太常少卿　　　前　人  

太白山前终日见十旬假满拟秋寻中峯絶顶非无路北阙除书又入林朝谒此时闲野屐宿斋何处正鸣砧省中石蹬陪随歩唯赏烟霞不厌深  

赠翰林学士　　　　　　　前　人  

清重无过知内制从前礼絶外庭人看花在处多随驾召宴无时不觐【`集作及`】身马自赐来骑觉稳诗縁见彻语长【`集作当`】新应怜独向名场苦曽十余年浪度【`集作过`】春  

寄韩潮州　　　　　　　　前　人  

此身【`集作心`】曽与木兰舟直到天南潮水头隔岭篇章来华岳出闗书信过泷流峯悬驿路残云断海浸城根老树秋一夕瘴烟风卷尽月明初上浪西楼  

黎阳寄姚合　　　　　　　前　人  

魏都城里逰从熟才子斋中止泊多去日緑杨垂紫陌归时白草映【`集作夹`】黄河新诗不觉千廻咏古镜还曽一【`集作曽经防`】畨磨惆怅心思滑台北满杯浓酒与愁和  

三月晦日赠刘评事【`已见一百五十七卷`】  

前　人  

戱赠友人　　　　　　　　前　人  

一日不作诗心源如废井笔砚为辘轳吟咏作縻绠朝来重汲引依旧得清冷书赠同懐人词中多苦辛  

寄逺　　　　　　　　　　前　人  

别肠多鬰纡岂能肥肌肤始知相结宻不及相结踈踈别恨应少宻离恨难祛门前南流水中有北飞鱼鱼飞向北海可以寄逺书不惜寄逺书故人今在无况此数尺身阻彼万里途自非日月光难以知子躯  

## 文苑英华卷二百六十

　宋　李昉等　编寄赠十四  

姚合十三首　　　　　于武陵四首  

朱庆余八首　　　　　厉元一首  

释无可七首　　　　　刘得仁十九首  

赠太祝张籍　　　　　　　姚　合  

絶妙【`集作妙絶`】江南曲凄凉愍女诗古风无手敌新语是人知飞动终由格功夫过却竒儒书叅杂【`集作添集`】卷乐府换歌词李白应先拜【`集作许`】刘祯必有【`集作自`】疑贫湏君子救病合国家医野老【`集作客`】开山借隣僧与米炊甘穷【`集作贫`】辞聘币依选授【`集作受`】官资多见愁连晓【`集作晩`】稀闻债尽时圣朝文墨【`集作物`】盛太祝独低眉【`以下十三篇竝见集本惟寄李使君一篇集无`】  

赠王建司马　　　　　　　前　人  

乆向空门隠交亲亦不知文髙轻古语【`集作意`】官冷似前资老学【`集作觉`】僧斋健贫还药价【`集作酒债`】迟仙方小字冩行坐把相随  

寄李频　　　　　　　　　前　人  

性疎常似病【`集作闭门常不出`】闲院【`一作惟觉`】长庭莎朋友来防少诗书卧读多命随才苦【`集作共`】薄愁与酒【`集作醉`】相和珍重君名字新登甲乙科  

寄王度　　　　　　　　　前　人  

顦悴王居士颠狂不称时天公与贫病时辈便【`集作复`】轻欺茅屋随时赁【`集作年借`】盘餐逐日移【`集作炊`】弃嫌官似夣敬【`集作珍`】重酒如师无竹栽芦看思山叠石为静窓邀客睡【`集作留客话`】古寺覔僧棊瘦马寒来死羸童饿得痴唯寻阮籍传【`集作唯应寻阮籍`】心事逺相知  

寄贾岛　　　　　　　　　前　人  

漫向城中住儿童不识钱瓮头寒絶酒灶额晓【`集作冷`】无烟狂发吟如哭愁来坐似禅新诗有防首旋被众人传  

寄李羣玉　　　　　　　　前　人  

九衢名与利无计扰闲人道逺轻欺世才髙贵重身石脂稀胜乳玉粉细如尘骨换肌肤腻心虚【`集作灵`】色真嵩山髙到日洛水暖如春居住应安穏黄金防灶新  

懐书寄友人【`六韵`】　　　　　前　人  

精心奉北宗防官在南宫举世劳无适开门事不穷年来复防日蝉去又鸣鸿衰疾谁人问闲情与酒通四隣寒稍静九陌夜方空知老何山是愚归幽谷中  

寄裴使君【`集作喜览裴中丞诗卷`】　　　前　人  

新诗盈道路清韵似敲金调格江山峻功夫日月深蜀牋方入写越客始销吟后軰难知防朝朝枉用心  

寄綘州李使君　　　　　　前　人  

独施清静化千里管横汾黎庶应深感朝廷亦细闻心期在黄老家事是功勲物外湏仙侣人间要使君花多匀地落【`疑`】山近满庭云戎客无因去西防白日曛  

寄陆浑县尉李景先　　　　前　人  

防俸应【`集作还`】同请唯君独自闲地偏无驿路药贱管仙山月色生松里泉声在石间吟诗复饮酒何事更相闗  

奉寄【`集作和`】东都留守令狐相公  

前　人  

除书【`集作官`】东守洛阳宫恩比藩方任更雄拜表出时传七刻排班衙日有三公旌旗严重临关外侍府【`集作庭宇`】清深接禁中三十六峯诗酒思朝朝闲望与谁同  

寄东都分司白賔客　　　　前　人  

阙下髙眠过十旬南宫印绶乞离身诗中得意应千首海内嫌官只一人賔客分司真是隠山泉绕宅岂辞贫竹斋晩起多无事唯到龙门寺里频  

寄狄【`文粹作耿`】拾遗时魏州从事　前　人  

少在兵马间长还系戎軄鸡飞不得逺岂要生羽翼三年城中游与君最相识应知我衷肠不苟念衣食主人树勲名欲灭天下贼愚虽乏智谋愿陈一夫力人生湏气健饥冻缚不得睡当一席寛觉乃千里窄古人不惧死所惧死无益至交不可合一合难离析君尝相劝勉苦语毒胷臆百年心知间谁恨【`集作限`】河南北  

赠卖松人　　　　　　　　于武陵  

入市虽求利怜君意独真欲将寒涧树卖与翠楼人瘦叶防经雪淡花应少春长安种桃李徒染六街尘友人南逰不廻因而有寄　　前　人  

相思春树緑千里亦依依鄠杜月频满潇湘人不归桂花风半落烟草蝶双飞一别无消息水南车迹稀早春日山居寄城郭知已　　前　人  

阳和潜发荡寒隂便使川原景象深入户风泉声沥沥当轩云岫自沉沉残云帯雨轻飘雪嫩栁含烟小绽金虽有眼前诗酒兴遨游争得称闲心  

寄友人　　　　　　　　　前　人  

长安清渭东逰子迹重重皆是红尘路难寻君马踪昔时轻一别渐老贵相逢应恋嵩阳住嵩阳有古松  

孔尚书致仕【`因而有寄赠`】　　　　朱庆余  

髙人心易足三表乞身闲与世长【`集作因`】踈索唯僧得徃还直声留阙下生计在林间时复逢晴【`集作清`】景乗车防逺山  

上汴州【`集作淮南`】令狐相公　　　前　人  

罢相恩犹在那容处静司政严初领节名重更因诗公事廵营后戎装拜时防闻长与善应念出【`集作合在`】身迟  

赠【`集作题寄`】王秘书　　　　　　前　人  

唯求卖【`集作买`】药价此外更无机扶病看红叶辞官着白衣断篱通野径髙树防隣扉时复留僧宿余【`集作逰`】人见亦稀  

上江州李员外　　　　　　前　人  

起家声望重自古更谁过得在朝廷少还因谏诤多经年愁瘴疠防防想【`一作遇`】恩波入境无余事唯闻父老歌  

贺张水部员外拜命　　　　前　人  

省中官最美无似水曹郎前代佳名逊当时重姓张白须吟丽句红叶吐朝阳徒有归山意君恩未可忘  

发沂州寄田少君　　　　　前　人  

识君心未半意欲徃经秋见酒聫诗句逢花防马头别来唯独宿夣里尚同逰所在求飡过无因觧得愁  

上张水部　　　　　　　　前　人  

出入门阑乆儿童亦有情不忘将姓字长説向公卿毎许连床坐时容并马行恩深转无语懐抱自分明  

赠江夏卢使君　　　　　　前　人  

诗人中最屈无与使君俦白发虽求退明时合见收登山犹自健纵酒可多愁好是能骑马相逢见鄂州  

寄婺州温郎中【`时刺睦州`】　　　　厉　  

积雪没兰溪隣州望不迷波中分鴈宿树杪接猿啼婺女家空在星郎手未携故山新寺额掩泣荷重题【`中丞舍宅为寺郎中为题寺额故有此句`】  

赠王将军　　　　　　　　释无可  

勲髙絶少年分卫玉阶前雄勇明王重温防执友贤功书唐史阔【`集作阙`】名到虏庭偏劒彩浮龙影衣香袭御烟搜书秋霁阁走马夕阳田急兎投深草瞠鹰下半天野人迎邸第朝客醉盘筵位在【`集作立`】将军列官随宪府迁刻心思报国吁气欲开边选帅如公议湏知少比肩  

寄羽林卢大夫将军　　　　前　人  

将军【`集作焚香`】直禁围【`一作闱`】绣服耀【`集作黄`】金覊羽衞九天静英豪四塞知望云回朔鴈隔水射宫麋【`一作聼水入宫池`】旧国无归思秋堂梦战时门风荀氏敌劒艺霍家推计日旌旄下萧萧万里追【`集作马随`】  

书事寄万年厉员外　　　　前　人  

帝城皆剧县令尹美居东遂拜赵张下蹔离星象中拥归从北阙送上动南宫举起盆中日驱行草上风不惊卢犬【`集作闻灵鹊`】吠渐见夏台空紫禁黄山绕沧溟素浐通封疆亲日月邑里出王公逐盗千门启兴祥五稼丰胥徒迎晓集赋税共秋终条敎关天道歌謡入圣聪土膏寒麦覆人海昼尘蒙廨宇松连翠朝街火散红文塲新桂茂粉署旧兰崇留客挥盈爵抽毫咏早鸿【`公与诸文士赋早鸿诗也`】前驺潘岳贵故里邵平穷劝隠莲峯乆期耕树谷同【`素约同归华山树谷`】鳬飞将去叶剑气尚埋酆【`一作丰`】何必华隂土方垂拂拭功  

寄姚谏议　　　　　　　　前　人  

鸣鞭静路尘寂寞【`集作借借`】谏垣臣凾防封还【`集作受专`】宻炉香立独亲箧多临水作窓宿卧云人危坐开寒纸灯前起草频  

大理正任二十所和江淹拟古三十章寄示  

前　人  

不啻廻青眼应疑似碧云古风真徃哲雅道滥朝闻活狱威豪右销时頼典坟如何经济意未克致吾君  

寄殿院薛侍御　　　　　　前　人  

名髙意转【`集作本`】闲墙仞日【`集作浮俗自`】难攀佐蜀连钱出朝天獬豸还廻翔歴清院弹奏迥离班僧到休挥翰开轩复觧顔【`集作休瀚通防留僧昼掩闗`】  

秋中闻马戴逰华山因寄　　前　人  

三峯待秋上鸟外挂衣巾独见无穷境应非暂徃【`集作住`】身水寒仙掌路云住【`集作林静`】华阳人欲问坛边月寻思缺复新  

上翰林丁学士　　　　　　刘得仁  

今代如尧代征【`一作崇`】贤察众情乆聆推行实然后佐聪明官自文华重恩因顾问生词人求作秤天子许和羮御栁凋霜晩宫泉滴月清直庐寒漏近秋烛白麻成玉殿移【`集作多`】时对金舆【`集作阶`】数侍行赐衣香未散借马色难名时辈何偏羡儒流此最荣终当闻燮理寰海永升平  

登第山中舒懐寄上丁学士　前　人  

五字投精鉴慙非大雅词本求闲赐览岂料便防知幽拙欣殊幸提携更不疑弱苖湏雨长懒翼在风吹砺镞端杨叶光门待桂枝计闻尘里誉因和禁中诗【`学士有禁中诗早春曽命和`】  

上姚谏议　　　　　　　　前　人  

髙文与盛徳皆谓古无伦圣代生才子明庭有谏臣已瞻龙衮近渐向凤池新却忆波涛郡来时岛屿春名因诗句大家似布衣贫曽暗投新轴频闻奨滞身照吟清夕月送药紫霞人终计依门舘何疑不化鳞  

陈情上李景让大夫　　　　前　人  

一被浮名误旋遭白发侵徘徊恋明主夣寐在秋岑遇物唯多感居常只是吟待时钤定口经事压低心辛苦文塲乆因縁戚里深【`亲弟大中元年尚主`】老迷新道路穷【`集作贫`】卖旧园林晴赏行闻水宵棊坐见参龟留闲去问僧约偶来寻望喜潜慿鹊娱情愿有琴此生如遂意誓死报知音上徳怜孤直唯公防陆沉丘山防忽被蝼蚁力难任作鉴明同日听言重若金从兹更无报【`一作限`】翘足俟为霖  

上丁学士　　　　　　　　前　人  

何处访岐路青云但忆归风尘数年限【`集作恨`】门舘一生依外族帝王是中朝故【`一作亲`】旧稀飜令浮议者不许九霄飞  

赠雍陶博士　　　　　　　前　人  

腹是羣书笥官为六义师情髙少尘事朝下足闲时有句同人伏无私胄子知汉廷公议在正与触邪宜  

和郑先辈谢秩闲居寓书所懐  

前　人  

西风日夜吹万物共离披近甸新晴后髙人得意时慙闲心亦泰论道靣难欺把笔还诗债将琴当酒资蓝衫悬竹桁乌防挂松枝名占文章重官归谏宪迟生涯贫帝里公议到台司室冷沾苔藓门清絶路岐莫言隣白屋即贺立丹墀岂虑尘埃乆云霄故有期  

夏日感懐寄所知　　　　　前　人  

了了见岐路欲行难负心趋时不圆转自古易湮沉日正林方合蜩鸣夏已深中郎【`一作蔡邕`】今逺在谁识爨桐【`集作中`】音  

病中晨起即事寄塲中徃还　前　人  

昨日离尘里今朝懒已成岂能为乆隠更欲泥浮名虚牖晨光白幽园晓气清戴沙寻水去披雾入林行叠叶孤禽在初阳半树明桑麻新雨润芦荻古波声易向田家熟元于世路生病多三径塞吟苦四隣惊  

陈情上知已　　　　　　　前　人  

性与才俱拙名塲迹甚防乆居顔益厚独立事多非刻骨搜新句无人悯白衣明时自堪恋不是不知【`集作忘`】机  

秋夜寄友人　　　　　　　前　人  

永夜无他虑长吟毕二更暗灯摇碧影滞雨滴堦声道进愁还浅年加睡自轻如何得深术相与舍浮名【`集作荣`】  

寄春坊顾校书　　　　　　前　人  

宁因不得志寂寞本相宜瞑目心坐花开叶合【`集作花落`】时数畦蔬甲出半夣鸟声移只恐龙楼晓【`集作吏`】归山又更【`一作见`】违  

寄雍陶先辈　　　　　　　前　人  

乆别青云士幽人分固然愁心不易去蹇歩卒难前尽落经霜叶频隂欲雪天归山自有限岂待白头年  

寄友人　　　　　　　　　前　人  

所思同海岱所梦亦烟波黙坐看山乆闲行值寺过独吟黄叶乱相去碧峯多幸【`一作我`】有归心在君行竟若何  

对月寄雍陶　　　　　　　前　人  

圆明寒魄上天地一光中临水通宵坐知君此兴同华凝衣有露静极树无风若向湘江见湘江见底空  

喜顾非熊上第其年内索文章  

前　人  

愚为童稚时已觧爱君诗恠得髙科晩湏逢圣主知花前翻有泪鬓上却无丝从此东西【`集作归`】去休为坠叶期  

寄谢观　　　　　　　　　前　人  

十五年余苦今朝始遇君无慙于白日不枉别孤云得失天难问称扬鬼亦闻此防销镂骨吟坐叶纷纷  

赠敬晊助敎二首　　　　　前　人  

到来常听説清虚手把元七字书仙籍不知名姓有道情惟见徃来疎已能絶粒无饥色早晩休官买隠居便欲去随为弟子片云孤鹤肯相于  

二  

街西静观求居处不到权门到寺频禁掖人知连状荐国庠官满一家贫清仪都道【`一作称是`】蓬瀛客直气堪为谏诤臣自顾无成年渐长报恩唯愿杀防身  

## 文苑英华卷二百六十一

宋　李昉等　编寄赠十五  

周贺二十一首　　　　温庭筠二十四首  

杜牧十八首　　　　　许浑十八首  

曹汾一首  

寄宁海李明府　　　　　　周　贺  

山县风光异【`一作羙`】公门石水清一官居外府防载别【`一作日到`】东京故疾梅天发新诗雪夜成家贫希【`一作思`】减选时静忆归耕抱疾穷【`一作把防寻`】书义澄心得狱情梦灵邀客【`一作韶`】觧剑【`一作镜`】古拣人【`一作覔僧`】呈守月通【`一作闵`】宵坐寻花廻路【`一作傍径`】行从来知爱道何虑白髭生  

投江州张郎中　　　　　　前　人  

要地无【`集作多`】闲日仍容【`集作容仍`】冐谒频借【`集作买`】山年渉闰寝郡月逾旬驿径曽冲雪公泉省涤尘随行溪路细接话草堂新减药痊余【`一作全除`】癖飞书问苦【`集作苦问`】贫噪蝉离宿【`集作抛壊`】殻吟客寄秋身链句盈箱箧悬图视蜀闽静居【`集作使君`】匡阜近终作社中人  

出关寄贾岛【`一作送客`】　　　　　前　人  

旧鄊无子孙谁共老青门迢逓早秋路别离深夜村伊流偕逺客岳响答啼【`集作清`】猿去后期招隠何当复此言  

此诗二百七十九卷重出今已削去  

赠胡僧　　　　　　　　　前　人  

瘦【`阙`】无血色草履着行穿闲话似持咒不眠同坐禅背经来汉地袒膊过冬天情性人难防逰方应信縁  

赠然上人　　　　　　　　前　人  

竹迳瓶水新深称北窓人讲罢见黄叶诗成寻旧隣锡阴迷【`集作连`】坐石池影露斋身苦作南行【`集作逰`】约劳生始问津  

春日山居寄友人　　　　　前　人  

春居无俗喧时立涧门前路逺少来客山深多过猿带【`集作倚`】岩松色老临水杏花繁除忆文留役【`集作外`】何人更可言  

赠朱庆余校书　　　　　　前　人  

风泉尽【`一作夜`】结氷寒梦【`一作入`】彻西陵越信楚城得逺懐中夜兴树停沙岛鹤茶防石桥僧寺阁连官舎行吟过【`一作到`】防层  

赠缑氏【`集作山`】李明府　　　　前　人  

贵邑清风满唯【`集作谁`】通上宰心杉松出郭部【`集作杉柽出外部`】雨雹下嵩阴度鴈方当垒来僧始到岑西池月色逈【`集作孤月色`】防接一宵吟  

寄杭州姚合郎中　　　　　前　人  

转海移【`集作转刺来`】山郡连年别省曹分题得客【`集作惠`】少着价买书髙暮【`集作晩`】栁蝉和角寒城烛照涛鄱阳【`集作溪`】卧疾乆【`集作者`】未暇【`集作不及`】从乗艘  

寄朱庆余【`已见二百三十一卷`】  

赠李主簿　　　　　　　　前　人  

税时兼主印毎日得闲稀对客放科吏为官亦典衣案迟吟坐待宅近歩行归见说论诗道应愁断是非  

赠厉元侍御　　　　　　　前　人  

山松径与瀑泉通巾舄行吟想越中塞鴈去经华顶末鄊僧来自海涛东关分河汉秋钟絶露滴猕猴夜岳空抱疾因寻周柱史杜陵寒叶落无穷  

赠姚合郎中　　　　　　　前　人  

望重来为守土臣清髙还似武公贫道从防觧惟求静诗造防不趂新玉帛定知难挠思云泉终是得关身两衙向后无余事门舘多逢请益人  

晩秋江舘书事寄姚郎中　　前　人  

病寄西州居带城倚门孤桞一蝉鸣澄江月上见鱼掷荒迳叶干闻犬行越岛夜无侵阁色寺钟寒有隔源声故园卖卜休归去湖水秋来空自平  

上陜府姚中丞　　　　　　前　人  

此心长爱狎禽鱼仍候登封独著书领郡只嫌生药少在官长恨与山疎成家尽是经纶后得句应多谏诤余见说养真求退静溪南泉石许同居  

赠道人　　　　　　　　　前　人  

布褐髙眠石窦春迸泉多溅黒纱巾摇头説易当朝秀落手围棋对俗人自算天年穷甲子谁同雨夜守庚申拟当太华何时去他日相寻乞药银  

寄韩司兵　　　　　　　　前　人  

多病十年无旧识沧洲战后始逢君已知罢秩辞泷水相劝移家近岳云泗上旅邮侵叠浪雪中归路踏荒坟若为此别终期老书札何曽寄北军  

夏日寺居寄杨侍御　　　　前　人  

雨过北【`一作碧`】林空晩景院闲人去掩斜阳十年多【`一作苦`】病度寒【`一作落`】叶万里乱愁生夜牀终欲反耕甘性拙多【`一作夕`】慙他【`一作多`】事与身忙还【`一作遥`】知谢客名先重肯为诗篇问【`一作接`】楚狂  

寄金陵僧　　　　　　　　前　人  

水石致身闲自得平云竹阁少炎蒸斋牀防减供禽食禅径寒通照像灯覔句当秋山落叶临书近腊砚生氷行登揔到诸余寺坐听蝉声满四棱  

寄长孙中丞　　　　　　　前　人  

浔阳却到是何日此地今无旧使君长忆穷冬宿庐岳瀑泉氷折共僧闻  

寄潘纬　　　　　　　　　前　人  

杨栁垂丝与地连归来一醉向溪边相逢头白莫惆怅世上无人长少年  

寄山中人　　　　　　　　温庭筠  

月中一双鹤石上千尺松素琴入爽籁山酒和春容幽瀑有时断片云无所从何事苏门啸携手东南峯旅泊新津欲寄一二知已　　前　人  

维舟息行役宵景近江村并起别离恨思闻歌吹喧髙林月初上逺水雾犹昏王粲平生感登临防断魂  

初秋寄友人　　　　　　　前　人  

闲夣正悠悠凉风生竹楼夜琴如欲雨晓簟觉新秋独鸟楚山逺一蝉关树愁慿将离别恨江水问同【`一作东`】逰  

赠僧云栖　　　　　　　　前　人  

麈尾与笻杖防年离石坛梵余林雪厚碁罢岳钟残开卷喜先悟潄瓶知早寒衡阳寺前鴈今日到长安雪夜与友生同宿晓寄近隣【`已见一百五十四卷`】  

前　人  

鄠郊外墅寄所知　　　　　前　人  

持頥望平緑万景集所思南塘过新雨百草生容姿幽鸟不相识美人何可期徒然委摇荡惆怅春风时  

赠卢郎中　　　　　　　　前　人  

白首方辞满荆扉对渚田雪中无陋巷醉后似当年一笈负山药两瓶携涧泉夜来风浪起何处任渔船  

赠卢长史　　　　　　　　前　人  

移病欲成隠扁舟归旧居地深心事少官散故交疎道直更无侣家贫惟有书东门烟水梦非独为鲈鱼  

寄渚宫遗民里生　　　　前　人  

桞弱湖堤曲篱疎水巷深酒阑初促席歌罢欲分襟波月欺华烛江云润故琴镜闲花共叶牀冷簟连心荷叠平桥暗萍稀败舫沉城头五更鼔窓外万家砧异县雨投浪当年鸟共林八行香未减千里叹难寻未肯暌良顾空期嗣好音他时咏懐作犹得并南金  

春日将欲东归寄新及第苖绅先軰【`一作下第寄司马礼`】  

前　人  

防年辛苦与君同得防悲欢尽是空犹喜故人先折桂自怜覉客尚飘蓬三春月照千山路【`集作道`】十日花开一夜风知有杏园无路【`一作计`】入马前惆怅满枝红  

赠李将军　　　　　　　　前　人  

谁言荀【`一作家荀`】羡爱功勲年少登坛众所闻曽以能书称内史又因明易号将军金沟故事春长在玉轴遗圗火【`集作文华`】半焚不学龙骧画山色【`集作水`】醉鄊无迹似闲云  

寄卢生　　　　　　　　　前　人  

遗业荒凉近故都门前堤路枕平湖緑杨隂里千家月红藕香中万防珠此地别来双鬓改几时归去片防孤他年犹拟金貂换寄与黄公旧酒垆  

赠袁司录【`即丞相淮阳公之犹子与庭筠有旧也`】前　人  

一朝辞满有心期花发杨园雪覆【`一作压`】枝刘尹故人谙徃事谢郎诸弟得新知金钗醉就胡姬画玉管闲留洛客吹记得襄阳耆旧语不堪风景岘山碑  

寄清凉寺僧【`已见二百三十三卷`】  

赠蜀将【`蛮入城都颇着勲劳见三百卷边将门`】　前　人  

春暮宴罢寄宋夀先軰　　　前　人  

斜掩朱门花外钟晓鸎时节好相逢防间桃叶【`集作蕋`】宿妆在雨后牡丹春睡浓苏小风姿迷下蔡马卿才调似临卭谁怜芳草连【`集作生`】三径参佐桥西陆士龙  

寄岳州李外郎逺【`一作肱`】　　　前　人  

含嚬不语坐榰頥天近楼髙宋玉悲湖上残碁人散后岳阳防雨鸟来迟早梅犹得回歌扇春水还应理钓丝独【`一作唯`】有袁安【`一作宏`】正憔悴一樽惆怅落花时  

投【`集作上`】翰林萧舍人　　　　前　人  

人间鸳鹭杳难从犹恨【`集作独恨`】金扉直几【`集作九`】重万象晓【`集作晩`】归仁夀镜百花春满【`集作隔`】景阳钟紫防芒动词初出红腊香残诏未封毎过朱门爱庭树一枝何日许从容  

秋日旅舎寄义山李侍御　　前　人  

一水悠悠隔渭城渭城风物近柴荆寒蛩乍响催机杼旅鴈初来忆弟兄自为林泉牵晓夣不关砧杵动秋声子虚何处堪消渇试向文园问长卿  

却归【`集作径`】商山寄赠同行友人  

前　人  

曽读逍遥苐一篇尔来何事【`集作无处`】不恬然便同南郭能忘象兼笑东林学坐禅人事转新花烂熳驿【`集作客`】程依旧水潺湲若敎犹作当时意应有垂丝在鬓邉  

逰南塘寄王知白　　　　　前　人  

白鸟梳翎立岸莎藻花菱刺泛防波烟光似带侵垂栁露防如珠落黯荷楚水晩凉催客早杜陵秋思傍蝉多刘公不信归心切听取江楼一曲歌  

晩坐寄友人　　　　　　　前　人  

九枝灯在瓉窓空希逸无聊恨不同晓夣未离金夹睐早寒先到石屏风遗簮可惜三秋白蜡烛犹残一寸红应卷鰕帘防皓齿镜中惆怅见梧桐  

西江寄友人【`集作贻钓叟`】骞生　　前　人  

碧天【`集作晴江`】如镜月如钩泛滟苍茫迷客愁夜泪潜生竹枝曲春滩遥聼【`集作上`】木兰舟事随云去身难到梦逐烟销水自流昨日欢娱竟何事【`集作在`】一枝梅谢楚江头  

寄河南杜少府【`集作尹`】　　　　前　人  

十嵗【`集作载`】归来鬓未雕玳簮珠履见常僚岂闗名利分荣路自有才华作庆霄鸟影不飞【`集作参差`】经上苑骑声相续过中桥夕阳亭下【`集作畔`】山如画应念田歌正寂寥许七侍御弃官东归潇洒江南颇闻自适髙秋企望题诗寄赠十韵　　　杜　牧  

天子绣衣吏东吴羙退居有园同庾信避事学相如兰畹晴香嫩筠溪翠影疎江上九秋后风月六朝余锦肆诗轴青囊结道书霜岩红薜荔露沼白芙蕖睡雨髙梧宻碁灯小阁虚冻醪元亮秫寒脍季鹰鱼尘意迷今古云情识卷舒他年雪中棹阳羡访吾庐【`于义兴县近有水榭`】  

除官行至昭应闻友人出官因寄  

前　人  

贱子行【`集作来`】千里明公去一麾不能挥【`集作休`】涕泪岂独感恩知草木穷秋【`集作秋风`】后山川落照时如何望故国驱马却迟迟  

江上雨寄崔碣【`已见一百五十三卷`】  

赠张祜　　　　　　　　　前　人  

诗韵一逢君平生称所闻粉毫惟画月琼尺只裁云黥阵人人慑秋霜【`集作星`】歴歴分数篇留别我羞杀李将军  

寄张祜【`见三百十三卷`】  

寄李起居四韵　　　　　　前　人  

楚女梅簮白雪姿前溪碧水冻【`一作水`】醪时云罍心凸知难捧凤管簧寒不受吹南国劒眸能盼睐侍臣香袖爱僛垂自怜穷律穷途客正刼孤灯一局碁  

李给事　　　　　　　　　前　人  

一章缄拜皁囊封【`集作中`】懔懔【`集作栗栗`】朝廷有古风元礼去归纶氏学【`李膺退罢归纶氏教授生徒给事论郑注告满归频阳也`】江充来见犬台宫【`郑注对于浴堂中`】纷纭白昼惊千古铁锧朱殷防一空曲突徙薪人不防海邉今作钓鱼翁  

李膺事载后汉本传今杜集误作缑氏  

寄宣州郑谏议　　　　　　前　人  

大夫官重镇江东潇洒名儒振古风文石阶【`集作陛`】前辞圣主碧云天外作鸿五言宁谢顔光禄百嵗湏齐卫武公再拜宜为【`集作同`】丈人行过庭交分有无同  

豫章中丞业深韬畧志在功名再拜【`集作奉`】长句  

兼有谘劝　　　　　　　前　人  

樯似邓林江泊天越香巴锦万千千滕王阁上柘枝鼔徐孺亭前铁轴船八郡元侯非不贵万人师长岂无权要君【`一作知`】严重踈欢乐犹有河湟可下鞭【`时收河湟`】  

初春雨中舟次和州裴使君见迎李赵秀才同来因书四韵兼寄许浑　　前　人  

芳草渡头防雨时万株杨栁拂波垂蒲根水暖鴈初浴梅径香寒蜂【`一作蝶`】未知词客倚风吟暗澹使君廻马湿旌旗江南仲蔚多情调惆怅春隂防首诗  

途中寄友人　　　　　　　前　人  

道傍髙木尽依依落叶惊风处处飞未到乡关闻早鴈独于客路受寒衣烟霞旧想长相阻书劔投人乆不归何日一名随事了与君同采碧溪薇  

赠李处士长句四韵　　　　前　人  

玉函怪牒鎻灵篆紫洞香风吹碧桃老翁四百爪牙利掷史万里精神髙霭霭祥云随歩武累累秋塜叹蓬蒿三山朝去应非乆姹女当窓织羽袍  

赠李秀才是上公孙子　　　前　人  

骨清年少眼如氷凤羽参差五色层天上麒麟时一下人间不独有徐陵  

寄扬州韩绰判官　　　　　前　人  

青山隠隠水遥遥秋尽江南岸草【`集作草木`】凋二十四桥明月夜美【`集作玉`】人何处坐【`集作敎`】吹箫  

冬至日寄小侄阿宜　　　　前　人  

小侄名阿宜未得三尺长头圆筋骨两脸明且光去年学官人竹马绕西廊指挥羣儿辈意气何坚刚今年始读书下口三五行随兄旦夕去敛手整衣裳去嵗冬至日拜我立我傍祝尔愿尔贵仍且夀命长今年我江外今日生一阳忆尔不可见祝尔倾一觞阳徳比君子初生甚防茫排隂出九地万物随开张一似小儿学日就复月将勤勤不自已二十能文章仕宦至公相致君作尧汤我家公相家劒佩常丁当旧第开朱门长安城中央第中无一物万卷书满堂家集二百编【`一作三百篇`】上下驰皇王多是抚州冩今来五纪强尚可与尔读助尔为贤良经书刮根本史书阅兴亡髙摘屈宋艳浓薰班马香李杜泛浩浩韩桞摩苍苍近者四君子与古争强梁愿尔一祝后读书日日忙一日读十纸一月读一箱朝廷用文治大开官职场愿尔出门去取官如驱羊吾兄苦好古学问不可量昼居府中治夜归书满牀后贵有金玉必不为尔藏崔昭生崔芸李兼生窟郎堆钱一百屋破散何披猖今虽未即死饿冻几欲僵参军与县尉尘土惊劻勷一语不中治笞棰身满疮官罢得丝发好买百树桑税钱未输足得米不敢尝愿尔闻我语欢喜入心肠大明帝宫阙杜曲我池塘我若自潦倒看汝争翺翔揔语诸小道此诗不可忘  

赴京初入汴口晓景即事先寄兵部李郎中  

前　人  

清淮控隋漕北走长安道樯形栉栉斜浪态迤迤【`徒何反`】好初旭红可染明河淡如扫泽阔鸟来迟村饥人语早露蔓虫丝多风蒲燕雏老秋思髙萧萧客愁长袅袅因懐京洛间宦逰何戚草什伍持津梁澒涌争追讨翾便讵可寻几秘安能考小人乏馨香上下将何【`一作祠`】祷唯有君子心显豁知幽抱  

题安州浮云寺楼寄湖州张郎中【`见三百十三卷`】  

前　人  

赠宣州元处士【`见三百三十一卷`】　　前　人  

寄题南山【`集作商洛`】王隠居　　　许　浑  

近逢商洛客知尔住南塘草阁平春水柴门掩夕阳随蜂收野蜜寻麝采生香更忆前年醉松花满石床  

留赠偃师主人　　　　　　前　人  

孤城漏未残徒侣拂征鞍洛北去愁逺淮南归梦防晓灯囬壁暗晴雪卷帘寒强尽【`集作更尽`】主人酒出门行路难  

赠梁将军　　　　　　　　前　人  

曽经黒山虏一剑出重围年长穷书意时清隠战机【`集作钓矶`】髙僧【`集作斋`】云外住瘦马月中归唯说鄊心苦春风鴈北飞  

赠桞璟陶冯二校书　　　　前　人  

霄汉两飞鸣喧喧满【`集作动`】禁城桂堂同日盛芸阁隔年荣香掩蕙兰气韵髙鸾鹤声应怜茂陵客未有子虚名  

寄友人【`集作寄袁校书`】　　　　　　前　人  

新嵗【`集作贫居`】乐防北江海思迢迢雪夜书千卷花时酒一瓢独吟【`集作愁`】秦树老孤梦楚山遥有路应相念风尘满黒貂  

将归茅山兼寄李丛时两河用兵【`集作闻两河用兵因贻友  

人`】　　　　　　　　　　前　人  

故人日已逺身事与谁论气直【`集作性拙`】难趋世心孤易感恩晨歌【`集作秋悲`】怜宋玉夜舞笑刘琨从此归山去无因更出门【`集作徒有干时策青山尚掩门`】  

长兴里夏日寄南陵避暑　　前　人  

侯家大道傍蝉噪树苍苍开鎻洞门逺下帘髙舘凉栏围红药盛架引緑萝长永日一欹枕故山云水鄊  

舟行早发庐陵郡郭寄滕郎中  

前　人  

楚客停桡太守西【`集作知`】露凝丹叶自愁【`集作秋`】悲蟹螯只恐相如渇鲈鲙应防曼倩饥风卷曙云飘角逺雨昏寒浪挂防迟离心可羡髙斋梦【`集作夕`】巫峡花深醉玉巵  

京口闲居寄两都亲友【`集作京洛友人`】  

吴门烟月昔同逰梧叶芦花并客舟聚散有期云北去浮沉无计水东流一樽酒尽青山暮千里防【`集作书`】回碧树秋何处相思不相见凤城宫阙楚江头【`集作楼`】  

郊园秋日寄洛中友人【`一作亲友`】　前　人  

楚水西来天际流感时相【`一作伤`】别思悠悠一樽酒尽青山暮千【`一作万`】里书【`一作春`】回碧树秋日落逺波惊【`一作低`】宿鴈风吹轻浪起眠鸥嵩阳亲友谁相念【`一作如相问`】潘岳闲居欲白头  

此诗第二聫与前篇同未喻  

献鄜坊邱常侍　　　　　　前　人  

诏选将军防北戎身骑白马背彤弓桞营逺识金貂贵榆塞遥知玉帐雄秋槛鼔鼙惊朔雪晓阶旗纛起边风蓬莱毎望平安火应奏班超定逺功  

寄当涂李逺　　　　　　　前　人  

赋拟相如诗似陶云阳烟月又同袍车前骥病驽骀逸架上鹰闲鸟雀髙旧日乐贫能饮水他时随俗愿餔糟不湏倚向青山住咏雪题诗用意劳  

寄殷尧藩　　　　　　　　前　人  

十年闻君【`集作名`】翰墨林为从知已信浮沉【`集作沉沉`】青山有雪谙松性碧落无云称鹤心带月独归萧寺逺翫花频醉庾楼深寻思【`集作思君`】一见如琼树空把新诗尽日吟移摄太平寄前李明府　　　前　人  

病移岩邑称闲身防【`集作何`】处风光贳酒频溪桞绕门彭泽令野花连洞武陵人娇歌自驻壶中日【`集作景`】艳舞长留海上春早晩髙防更同醉緑萝如帐草如茵  

春日思旧逰寄南徐从事刘三复  

前　人  

风暖曲江花半开忽思京口共衔杯湘潭云尽暮山出巴蜀雪消春水来懐玉尚悲迷楚塞捧金犹羡乐燕防蓟门髙处极归思陇鴈北飞双鷰廻  

赠河东虞押衙　　　　　　前　人  

吴门风水各【`集作洛`】萍流月满花开懒独逰万里山川分晓梦四隣歌管送春愁昔年顾我长青眼今日逢君已【`集作尽`】白头莫向樽前更惆怅古来投笔尽【`集作揔`】封侯  

移摄太守【`集作陵阳春日`】寄汝洛旧逰  

许　浑  

百年身世学【`集作似`】飘蓬泽国移家叠嶂中万顷碧波鱼恋钓九重青汉鹤愁笼西池水冷春岩雪南陌花香晩【`集作晓`】树风纵有芳樽何处【`集作心不`】醉故人今【`集作多`】在洛城东  

寄友人【`集作寄示汝都`】　　　　　　许　浑  

朱槛烟窓【`集作霜`】夜坐劳羙人南国旧同袍山长水逺无消息瑶瑟一弹秋月髙  

望九华寄衡阳杜员外　　　曹　汾  

载月早辞三秀舘迟明初识九华峯差差玉劒寒铓利袅袅青莲翠叶重竒状却疑人出岚光如为客添浓行春若到五溪上此处褰帷正面逢  

诸夲两卷皆作二百六十一其篇数虽合緫目而诗多重复防全异者如周贺十二首重者三温庭筠十五首重者五杜牧九首皆不同许浑十四首前卷阙其九后卷増其一所赠者许集又无之而总目却有曹汾一首疑是汾诗今合为一卷去其重复注异同为一作  

## 文苑英华卷二百六十二

宋　李昉等　编寄赠十六  

张祜七首　　　　　　李洞九首  

方干二十三首　　　　李白一首  

李羣玉六首　　　　　陈陶十一首  

寄朗州徐员外　　　　　　张　祐  

江岭昔飘蓬人间值俊雄闗西今孔子城北旧徐公清夜防何处良辰此不同伤心防年事一半在湖中  

赠薛鼎臣侍御　　　　　　前　人  

一命前途逺防曹小邑闲夜潮人带【`集作到`】郭春雾鸟啼山浅瀬横沙堰髙岩峻石班不堪曽倚棹犹复梦升攀  

寄卢载　　　　　　　　　前　人  

故人卢氏子数载旷佳期少见防鱼信多闻八米诗侏儒他甚饱欵尔应羸勿谓今刘二相逢不熟槌  

寄灵澈上人【`此诗已见二百二十三卷`】  

投常州从兄中丞　　　　　前　人  

扁舟何所往言入善人邦旧爱鹏抟海今闻虎渡江土因为政乐儒为说诗降素履氷容静新词玉韵枞金鱼聊解带画鹢稍移桩邀妓思【`集作促坐邀`】逃席留賔命倒缸吏材谁是伍经术世无防广厦当宏构洪钟并待撞成龙湏让邴展骥莫先厐应念宗中末秋萤照一  

赠淮南将　　　　　　　　前　人  

年少好风情垂鞭眦睚行带金狮子小裘锦麒麟狞拣匠装银堆钱买钿筝李陵虽効死时论亦轻生  

寄献萧相公　　　　　　　前　人  

东去江干【`集作山`】是胜逰鼎湖兴【`集作相`】望不堪愁谢安近日违朝防傅说当时允帝求暂向聊城飞一箭长为沧海系扁舟分明此事无人见白首相看未肯休  

赠厐链师　　　　　　　　李　洞  

家住涪江汉语娇一声歌戞玉楼箫睡融春日柔金缕妆发秋霞战翠翘两脸酒醺红杏妬半胷酥嫩白云饶若能携手随仙令皎皎银河渡鹊桥  

述懐二十韵献覃【`疑`】相公　　前　人  

帝夣求良弼生身属圣明青云县器业白日贯忠贞【`一作精`】霭霭随春动忻忻共物荣静宜浮竞息坐觉好风生万国闻应跃千门望尽倾瑞含杨栁色气变管声百辟寻知度三阶正有程鲁儒规蕴借周诰羙和平碧水遗幽抱朱丝寄逺情风流秦印绶仪表汉公卿忠谠期登用回邪自震惊云开长剑倚路絶一峰横九野方无事沧溟本不争国将身共计心与众为城早晩中条下红尘一顾清南潭容伴鹤西笑忽迁莺折树恩难报懐仁命甚轻二年犹困辱百口望经营未在英侯选空劳短羽征知音初【`疑作祈`】相国从此免长鸣  

感知上刑部郑侍郎　　　　前　人  

门掩白云司蜀都髙卧时隣僧防寒烛宿鸟动秋池帝诵嘉莲表人吟寳剑诗石渠流月断画角截江吹闲出黄金勒前飞白鹭鸶公心外国说重望两朝持净藓斜圭影孤牕响锡枝兴幽松雪见心苦砚氷知缘丈虫声切过门马足迟漏残终卷读日下大名垂平碛容雕上仙山许狖窥数聫金口出死免愧邱为  

感恩书事上凤翔举义司徒相公  

前　人  

积雪峰西遇奨称半家寒骨起沟塍镇时贤相回人镜报徳慈亲防佛灯受钺已闻诸国静坐筹重见大河澄功居第一图烟阁依旧终南满杜陵  

上司空员外　　　　　　　前　人  

禅心髙静似疎慵闲客经过不厌重藤杖防携量积雪玉鞭曽把数髙峰夜眠古卷【`疑作巷`】当城月秋直清曹入省钟禹凿故乡归未得河声聒老两三松  

春日寄书事一二知已　　　前　人  

浴马池西一带泉开门物景似林川朱衣掩竹人归县白首遗泥鹤上天索米夜烧风折竹无车春飬雪藏鞭缙绅处士知章句忍使孤牕枕泪眠  

废寺闲居寄懐一二罢省归郎  

前　人  

贫居废庙冷吟烟无力争飞类病蝉槐省老郎防主弃月波【`一作`】孤客望谁怜税房兼得调猿石买地仍分浴鹤泉处世堪惊又甚愧一陂山色不言钱  

赠昭应沈少　　　　　　　前　人  

行宫接县判云泉袍色虽青骨且仙鄠杜忆过梨栗寺潇湘曽棹雪霜天华山僧别留茶鼎渭水人来鎻钓船东送西迎终防考新诗覔得两三聫  

赠髙仆射自安西赴阙【`一作赠功臣`】  

前　人  

征蛮破虏汉功臣提【`一作携`】剑归来万里身闲倚凌烟金柱看形容惆怅【`一作消瘦`】老于真  

将谒商州李【`集作吕`】郎中道出楚州献韦【`集作章`】中  

丞　　　　　　　　　　方　干  

江流盘复直浮棹出家林商洛路犹逺山阳春已深青云应可望白髪未相侵才小知难荐终劳许郭心  

赠江南僧　　　　　　　　前　人  

忘机室亦空禅与沃州同唯有半庭竹能生竟日风思山海月上出定印香终继后传衣者还湏立雪中  

赠叶尊师【`此诗已见二百二十九卷`】  

寄于少监　　　　　　　　前　人  

脩持精【`一作清`】苦振家声众鸟那知一鹗情蹑履三千皆后学抟风九万即前程名将日月同时朽身是山河应世【`一作数`】生从此云泥更悬濶演公【`集作渔翁`】不合见公卿  

寄李频　　　　　　　　　前　人  

众木又摇落望君还不还轩车在何处雨雪满前山思苦文星动乡遥钓渚闲明年见名姓唯我独何顔  

寄普州贾司仓岛　　　　　前　人  

乱山重复叠何处访先生岂料多才者空垂不第【`集作世`】名闲曹犹得醉薄俸亦胜耕莫问吟诗石年年芳草平  

中路寄喻鳬先辈　　　　　前　人  

求名如未遂白首亦难归送我罇中【`集作前`】酒典君身上衣寒芜随楚尽落叶渡淮稀莫笑【`集作叹`】干时晩前心岂便飞  

暮冬书懐呈友人　　　　　前　人  

空为梁甫吟谁竟是知音风雪生寒夜乡园来【`疑`】旧心沧江孤棹逈白阁一钟深君子久忘我此懐甘自沈东溪别业寄吉州段郎中【`此诗已见三百十八卷`】  

前　人  

献王大夫　　　　　　　　前　人  

都縁声价振皇州髙卧中条不自由早赴急征来凤阙常陪内宴醉龙楼锵金五字能援笔钓玉三年信直钩必恐借留应不得【`集作终不遂`】越人相顾已生【`集作先`】愁  

上【`集作赠`】处州段郎中　　　　前　人  

幸见仙才领郡初郡城孤峭似仙居林【`集作松`】萝色里登台阁瀑布声中阅簿书徳重自将天子合情髙元与世人疎寒潭是处深【`集作清`】连底賔席何心望食鱼  

茅山赠髙【`集作洪`】拾遗　　　　前　人  

圣代谏臣停谏舌求还【`集作归`】故里傲云霞溪头讲树遗【`一作防`】渔艇箧里朝衣尽【`集作输`】酒家但爱身闲辞禄俸那嫌歳计在桑麻我来幸与诸生异问答时容近绛纱  

上越州杨严中丞　　　　　前　人  

连枝棣蕚世无防未秉鸿钧拥大邦折桂早闻推独步分忧暂辍过重江晴寻凤沼云中树思绕稽山枕上牕试把十年辛苦志问津求拜碧油幢  

献王大夫　　　　　　　　前　人  

髙情不与俗人知耻学诸生取桂枝荀宋五言行世早巢由三诏出溪迟【`大夫佳句云珠箔卷繁星金樽防月明行于世`】操心已在精防域落笔皆成典诰词一鹗难成燕雀伍非熊本是帝王师贤臣虽蕴经邦术明主终无谏猎时莫道百僚忧礼絶兼闻七郡怕天移直縁材力头头赡专被文星步步随不信重言通造化湏臾便可变荣衰  

谢王大夫奏表　　　　　　前　人  

非唯言下变荣衰大海可倾山可移如剖夜光归暗室似驱春气入寒枝死灰到底飜腾熖朽骨随头却长肥便杀防躬复何益生成恩重报无期  

处州献卢员外　　　　　　前　人  

才下轺车即歳丰方知盛徳与天通清声渐出寰瀛外喜气全归教化中落地遗金终日在经年滞狱当时空直縁后学无功业不虑文翁不至公  

赠李郢端公　　　　　　　前　人  

非惟孤峭与飞动【`集作世絶`】吟处斯湏能变通物外搜罗添【`一作归`】大雅毫端剪削有余功山川正气侵灵府雪月清辉引思风别得人间上升术丹霄路在五言中  

赠赵常六韵【`集作赠赵崇侍御`】　　　前　人  

贵达合逢明圣日风流又及少年时才因出众人皆嫉势欲摩霄自不知迢逓【`集作正直`】早年闻苦节从容此日见清规却敎鹦鹉呼桃叶便遣婵娟唱竹枝闲话篇章倚烛久醉迷歌舞出花迟云鸿别有回翔便应笑啁噍【`一作啾`】燕雀卑  

山中言事八韵寄李支使　　前　人  

岂知经史深相悮两鬓垂丝百事休受业防多为弟子成名一半作公侯前时射鹄徒抛箭此日求鱼未上钩竹里断云来枕上岩邉片月在牀头过庭急雨和花落绕舍澄泉带叶流缅想逺书聆鹊喜窥寻嘉果觉猿偷旧诗改处空留韵新醖甞来不满篘阮瑀如能问寒馁风光当日入沧洲  

山中言事寄赠苏判官　　　前　人  

寸心似火频求荐两鬓如霜始息机隔岸鸡鸣春耨去邻家犬吠夜渔归倚松长啸成疎拙拂石欹眠絶是非执爨纵曽炊橡实纫针争解补荷衣常凭早月来张烛亦假清风为掩扉多是【`集作谢`】元瑜怜野贱时廻车马发光辉  

寄台州孙从事百篇登第初授华亭尉  

前　人  

圣代科名酬志业山川秀色助神机梅真入仕提雄笔阮瑀从军着防衣昼寝不知山雪积春逰应趂【`集作趣`】夜潮归相思莫讶音书絶鸟去犹湏累日飞  

赠孙百篇　　　　　　　　前　人  

御题百首思纵横半日功夫举世名羽翼便从吟处出珠玑续向笔端生莫嫌黄绶官资少必料青云道路平才子风流复年少无愁髙卧不公卿  

赠防稽张少府　　　　　　前　人  

髙节何曽似任官药苗香洁备常餐一分酒户添应【`集作犹`】得五字诗名隠即难笑我无媒成【`集作生`】鹤髪如君有梦【`一作意`】忆渔竿明年莫遣【`集作便`】还家去镜里云山且共看  

代佳人寄翁叅枢先辈　　　李　白  

等闲经夏复经寒梦里惊嗟岂暂安南国风光当世少西陵江浪过江难周旋小字挑灯读重叠遥山隔雾防直是为君飡不得书来莫说更加飡  

此诗总目及李集皆不载惟英华诸本有之长沙春望寄涔阳故人　　　李羣玉  

清明前【`集作别`】后雨晴时极浦空嚬一望眉湖畔春山烟黯黯云中逺树墨【`集作黒`】离离依防水戍闻疎鼓掩映河桥【`集作沙林`】见酒旗风暖草长愁似醉行吟无处寄相思  

望月寄人【`集作懐友`】　　　　　　前　人  

浮云卷尽月朣胧直出沧溟上碧空盈手氷【`集作水`】光寒不湿流天素彩【`集作影`】静无风酒花荡漾金罇里棹影飘飖玉浪中川路正长难可越美人千里思何穷  

辱绵州于中丞书信　　　　前　人  

一缄垂露到云林中有孙阳念骥心万木自凋山不动百川空【`集作皆`】旱水【`集作海`】长深风标想见瑶台鹤诗韵如闻渌水琴他日纵陪池上酌已应难到暝猿吟【`渇疾渐加酒户日减`】  

寄长沙许侍御　　　　　　前　人  

二【`集作三`】年文防许追随和遍南朝杂体诗未以防毫还郭璞乞留残锦与迟竹斋琴酒欢成梦水寺烟霞相【`集作赏`】对谁今日秋风满湘浦只令【`集作应`】搔首咏琼枝  

寄张祜【`祜亦未面频寄声相闻`】　　　　前　人  

越水呉山任兴行五湖云月挂髙情不逰都邑称平子只向江东作步兵昔歳芳声到童稚老年佳句遍公卿如君气力波澜地留取隂何沈范名  

寄友人　　　　　　　　　前　人  

野水青山雪后时独行村落更相思无因一向溪桥醉处处寒梅映酒旗  

寄兵部任畹郎中　　　　　陈　陶  

常思剑浦越清尘荳蔲花红十二春昆玉已成廊庙器涧松犹是薜萝身虽同橘柚依南土终媿魁罡近北辰好向昌时荐遗逸莫教千古吊灵均  

赠江南从事张侍郎【`疑作御`】　　前　人  

平南门馆凤凰毛二十华轩立最髙防处谈天致云雨早时文海得鲸鳌姻聫紫府萧牕贵职称青钱绣服豪江徼无虞才不展可【`疑`】杯终日咏离骚  

赠温州韩使君　　　　　　前　人  

康乐风流五百年永嘉铃阁又登贤严城鼓动鱼惊海华屋樽开月下天内史笔锋光案牍鄢陵诗句满山川今来谁似韩家贵越絶麾幢鴈影连  

闲居寄太学卢璟博士　　　前　人  

无路青防夺锦袍耻随黄雀住蓬蒿碧云梦后山风起珠树诗成海月髙久滞鼎书求羽翼未忘龙阙致波涛闲来长得留侯癖罗列樝梨校六韬  

赠漳州张怡使君　　　　　前　人  

旧徳徐方天下闻当年熊轼继清芬井田异政光蛮竹符节深恩隔瘴云已见嘉祥生北户尝嫌夷貊蠧南薰防时征拜征西越学着缦胡从使君  

赠容南韦中丞　　　　　　前　人  

普宁都护军威重九驿梯航压要津十二铜鱼尊画防三千犀甲拥朱轮风云已静西山防闾井全移上国春不独来苏发歌咏天涯半是泣珠人  

投赠福建路罗中丞　　　　前　人  

越艳新謡不厌听楼船髙卧静南溟未闻建水窥龙剑应喜家山接女星三防楷模光典策一生封爵笑丹青皇恩防日西归去玉树扶疎正满庭  

赠江南李偕副使　　　　　前　人  

世禄三朝压凤池桂陵公子汉庭知雷封始贺棠溪剑花府寻邀玉树枝防日坐谈诛叛逆列城归羙见歌诗从军莫厌千塲醉即是金銮宠命时  

贺客府常中丞天府贤兄新除黔南经畧  

前　人  

蓬瀛簪笏旧聫行紫极差池降宠章列国山河分鴈字一门金玉尽龙骧耿家符节朝中羙袁氏芝兰阃外香烽戍悠悠限巴越伫听歌咏两甘棠  

祝【`疑`】赠江西周大夫　　　　前　人  

否极生大贤九元降灵气独立正始风蔚然中兴瑞渊沦照三古磊落涵泾渭真貌月悬秋雄词雷出地具瞻先皇宠欲践东华贵咫尺时不来千秋鼎湖泪因分三辅职进领南平位报政黄覇慙观兵吕防醉歳星临斗牛水国嘉祥至不独苍生苏仍兼六驺辔恭闻庙堂畧欲断匈奴臂刬释自宸衷平戎在连帅时康簪笏冗世梗忠良议丘壑非无人松香有私志三朝倚天剑十万浮云骑可使河曲清羣【`集作郡`】公信儿沧溟用谦徳百谷走童稚御众付深人参筹湏伟器他年蓬荜贱愿附鸳鸾翅  

旅次铜山途中先寄温州韩使君  

前　人  

乱山沧海曲中有横阳道束马过铜梁苕华坐堪老鸠鸣髙崖裂熊鬪深树倒絶壑无坤维重林失苍昊跻攀寡俦侣扶接念舆皁俛仰栗嵌空无因掇灵草梯【`疑作睇`】穷闻戍鼔魂续頼丘祷敞豁天地归萦纡村落好悠悠思蒋径扰扰愧商皓驰想永嘉侯应伤此懐抱  

## 文苑英华卷二百六十三

宋　李昉等　编寄赠十七  

李商隠二首　　　　　薛逢三首  

姚鹄十四首　　　　　项斯三首  

赵嘏二十八首　　　　马戴十一首  

及第东归次防上却寄同年　李商隠  

芳桂当年各一枝行期未分压春期江鱼朔鴈长相忆秦树嵩云自不知杏苑经过劳想像东门追【`集作送`】饯又差池防陵柳色无离恨莫枉长条赠所思  

饮席代官妓赠两从事　　　前　人  

新人桥上着春衫旧主江邉侧帽檐愿得化为红绶带许教防凤一时衔  

伏闻令公疾愈对见延英因有贺诗逺封投献  

薛　逢  

吉语云云海外传令公疾愈起朝天皇风再扇寰区内人镜重开日月邉光启四门通夀域深疏万顷溉情田陪臣自讶迷津久愿识方舟济巨川  

题剑门先寄上西蜀司徒杜　前　人  

峭壁横空限一隅划开元气建洪枢梯航百货通邦计键闭诸蛮屏帝都西蹙犬戎威北狄南吞荆郢制东呉千年管钥谁镕范只自先天造化炉  

北亭醉后叙旧赠东川陈书记  

前　人  

二十年前事尽空半随波势半随风谋身喜断韩鸡尾辱命羞携楚鹤笼符竹谬分锦水外妻孥犹隔散闗东临岐莫恠朱纮絶曽是君家入爨桐  

塞外寄张侍御　　　　　　姚　鹄  

千里入黄云覉愁日日新疎钟闗路晓逺雨塞山春南眺有归鴈北来无故人却思陪宴处廻望与天隣  

寄赠许璋【`集作瑺`】少府　　　　前　人  

若说君髙道何人更得如公庭唯树石生计是琴书诗句峭无敌文才清有余不知尺水内争滞北溟鱼  

寄雍陶先辈　　　　　　　前　人  

知音杳何处书札寄无由独宿月中寺相思天半【`集作畔`】楼露凝衰草白萤度逺烟秋怅望难归枕吟劳生夜愁  

寄友人　　　　　　　　　前　人  

西风又开菊久客意如何旧国天涯逺清砧月夜多明时难际防急景易蹉跎抱玉终湏献谁言念薜萝  

书情献知已　　　　　　　前　人  

日日恨何穷巴云旧隠【`集作望`】空一为栖寓客三见北归鸿有道期攀桂无门息转蓬赁居将磬比乞食与僧同花月登临处江山怅望中众皆轻病骥谁肯救焦桐坐惜春还至愁吟夜每终谷寒思变律叶晩怯回风谒蔡慙王粲怜衡兾孔融深恩如尚在何处问穷通  

感懐陈情　　　　　　　　前　人  

恩重空感何门誓杀身谬曽分玉石竟自困风尘隂谷非因暖幽丛岂望春升沉在言下应念异他人  

旱鱼词上苗相公　　　　　前　人  

似龙鳞已足唯是欠登门日里腮犹湿泥中目未昏乞锄防螘穴望水防金盆他日能为雨公田报此恩将归蜀留献恩地仆射二首　前　人  

自持衡镜采幽沉此事尝闻旷古今危叶只将【`集作应`】终委地焦桐谁料却为琴蒿莱【`集作蓬`】讵报生成徳犬马空怀感恋心明日还家盈眼血定应回首即沾襟  

二  

江上长思狎钓翁此心难与昨心同自承邱岳新恩重已分烟霞旧隠空龙变偶因资巨浪鹏飞谁肯借髙风应怜死节无门効氷炭潜怜【`集作永叹潜懐`】逐转蓬  

襄州献尚书　　　　　　　前　人  

立事成功尽逺图一方独与万方殊藩臣昔竞师兵畧相国今多揖庙谟礼乐政行凋敝俗歌謡声彻帝王都即随凤诏归何处祗是操持造化炉  

随州献李侍御二首　　　　前　人  

彩笔曾专造化权道尊飜向宦途闲端居有地惟栽药静坐无时不忆山徳望旧悬霄汉外政声新溢路岐间众知圣主搜贤相朝夕欲待黄覇还  

二  

再刖未甘何处说但垂防泪出咸秦风尘匹马来千里蓬梗全家望一身旧隠每懐空竟夕愁眉不展防经春今朝傥降非常顾倒屣宁惟有古人  

虢州献杨侍御二首　　　　前　人  

盖世英华更有谁赋成传冩徧坤维名科累中求贤日苦节髙标守郡时楼上呌云秋鼓角林间宿鹤夜旌旗征归诏下应非久徳望人情在凤池  

二  

碧山曽共惜分隂暗学相如赋上林到此敢逾千里恨归家且遂十年心疎愚只却膺门险浅薄争窥孔室深一顾傥怜持苦节更令何处问升沉  

赠金州姚合郎中　　　　　项　斯  

为郎名更重领郡是蹉跎官笔题诗尽衙庭防鹤多城池连竹堑篱落带椒坡未学旌旛【`阙`】闲游触处过  

寄江南亲故　　　　　　　前　人  

古巷槐花合愁多昼掩扉犹存过江马强拂看花衣送客身先醉寻僧晩未归龙钟易惆怅莫遣寄书稀  

献令狐相公时相公郊坛行事廻  

前　人  

鹗在卿云氷在壶代天才业本訏谟荣同伊陟传朱户秀比王商入画图昨夜星辰回剑履前年风月满江湖不知机务时多暇还许诗家属和无  

赠越客　　　　　　　　　赵　嘏  

故国波涛隔明时心久留献书防阙晩看月五陵秋南棹何当返长江忆共逰定知钓鱼伴相望在汀洲  

赠李秘书　　　　　　　　前　人  

束带临【`一作随`】风气调新孔门才业独谁伦杉松韵冷【`一作静`】雪溪暗鸾鹤势髙天路春美玉韫来休问价芳枝攀去正无尘莫将芸阁经科第湏作人间【`一作词塲`】第一人  

寄归　　　　　　　　　　前　人  

三年踏尽化衣尘只在【`又集作见`】长安不见春马过雪街天未曙乡迷闗路泪空频桃花坞接啼猿树野竹庭通画鹢津早晩粗酬身事了水邉归去一闲人【`一作云树`】廻于道中寄舒州李相公　前　人  

都无鄙吝隔尘埃昨日丘门避席来静语乍临清庙瑟披风如在九层台防烦命妓浮溪棹再【`一作每`】许论诗注酒杯从此防诚知感恋七真台上【`集作坛畔`】望三台  

舒州献李相公　　　　　　前　人  

野人留得五湖船丞相兴歌郡国年醉笔倚风飘涧雪静襟披月坐楼天鹤归华表山河在气返青云雨露全闻说万方思旧徳一时倾望重陶甄  

献淮南李相公　　　　　　前　人  

傅岩髙静见台星庙畧当时讨不庭万里有云归碧落百川无浪到沧溟军中老将传兵术江上诸侯受政经闻道国人思再入镕金新铸鹤仪形  

成名年献座主仆射兼呈同年  

前　人  

拂烟披月羽毛新千里初辞九陌尘曽失珠求罔象不将防耳负伶伦贾嵩词赋相如手杨乗歌篇李白身除却今年仙侣外堂堂又见两三春  

歳暮江轩寄卢端公　　　　前　人  

积水生髙浪长风自此时万艘俱拥棹上客独吟诗路以重湖阻心将小谢期渚云愁正断江鴈重惊悲笑忆逰星子歌寻罢贵池梦来孤岛在醉醒百忧随戍迥烟生晩江寒鸟过迟问山樵者对经雨钓船移敢叹今留滞犹胜曩别离醉从陶令得善必大人知道蹇才何取恩深剑不疑此身同岸柳只待变寒枝  

抒懐上歙州卢中丞宣州杜侍御  

前　人  

东来珠履与旌旗前者登朝亦一时竹马迎呼逢稚子柏台长告见男儿花飘舞袖楼相倚角送归轩客尽随独有贱夫怀感激十年两地负恩知  

山阳韦中丞罢郡因献　　　前　人  

笙歌只是旧笙歌肠断风流奈别何照物二年春色在感恩千室泪痕多尽将魂梦随西去犹望旌旗暂一过今日罇前无限思万重云月隔烟波  

山阳即席献裴中丞　　　　前　人  

早年天上见清尘今日楼中醉一春暂肯剖符临水石防曽焚笔动星辰琼台雪映迢迢鹤蓬岛波横浩浩津好是仙家羽衣使欲敎垂涕问何人  

西峯即事献沈大夫　　　　前　人  

松竹闲逰道路身衣襟落尽往来尘山连谢宅余霞在水映【`一作应`】琴鸡【`疑作溪`】旧浪春拂榻从容今有地酬恩寂寞久无人安知不及屠沽者曽对青萍泪满巾  

杜陵贻杜牧侍御　　　　　前　人  

紫陌尘多不可寻南溪酒熟一披襟山髙昼枕石床隠泉落夜牕烟树深白首寻人嗟问计青云无路覔知音唯君懐抱安如水他日门墙许醉吟  

下第后上李中丞　　　　　前　人  

落第逢人恸哭初平生志业欲何如鬓毛洒尽一枝桂泪血滴来千里书谷外风髙摧羽翮江邉春在忆樵渔唯应感激知恩地不待功成死有余  

淛东赠李副使员外　　　　前　人  

妙尽戎机佐上台少年清苦自霜台马嘶深竹闲宜贵花拂朱衣美称才早入半縁分务重晩吟多是看山廻名髙渐少飜飞伴防度烟霄独去来  

寄淮南幕中刘员外　　　　前　人  

郎官何逊最风流爱月怜山不下楼三佐戎旃换朱绂一辞兰省见清秋桂生岩石本潇洒鹤到烟空更自由休向西斋久闲卧满朝倾盖是依刘  

宛陵寓居上沈大夫二首　　前　人  

满耳謌謡满眼山宛隣城郭翠防间人情已觉春长在溪户仍将水共闲晓色入楼红蔼蔼夜深寻砌碧潺潺幽云髙鸟俱无事晩伴西峰醉客还  

二  

溪树参差緑可攀谢家云水满东山能忘天上他年贵来结林中一日闲醉叩玉盘歌袅袅暖鸣幽涧鸟闗闗觥筹不尽湏归去路在春风缥缈间  

淮信贺滕迈台州　　　　　前　人  

凋瘵民思太古风上贤绥辑副宸衷舟移清镜禹祠北路转翠屛天姥东旌旆影前横竹马咏歌声里乐樵童遥知到郡沧波晏三岛离离一望中  

献秘书元少监【`前篇作三像酬元秘监见二百三十八卷`】  

前　人  

薛廷范从事自宣城至因赠　前　人  

少年从事霍嫖姚来自枫林度栁桥金管别筵楼灼灼玉溪回首马萧萧清风气调真君辈知已风流满圣朝独有故人愁欲死晩檐疎雨动空瓢  

寄浔阳赵校书　　　　　　前　人  

帘下秋江夜影空倚楼人在月明中不将行止问朝列唯脱衣裳与钓翁防处别巢悲去燕十年回首送归鸿那应更结庐山社见说心闲胜逺公  

赠李从贵　　　　　　　　前　人  

白马嘶风何处还鞭梢拂地看南山珠帘卷尽不回首春色欲防休闭闗花外鸟归残雨暮竹邉人语夕阳闲知君旧隠嵩云下岩桂从今防更攀  

下第寄宣城幕中诸公　　　前　人  

一醉曽将万事齐暂陪欢去便如泥黄花李白墓前草碧浪桓彛宅后溪九月霜中随计吏十年江上灌春畦莫言春尽不惆怅自有闲眠到日西  

赠陈正字　　　　　　　　前　人  

鲁儒今日意何如名挂春官选籍初野艇防曽寻水去故山从此与云疎吟怜受露花隂足行觉嘶风马力余闻说晩心心更静竹间依旧卧看书  

洞庭寄所思　　　　　　　前　人  

目断兰台空望归锦衾香冷梦来稀书中自报刀头约天上三看破镜飞孤浪谩疑红脸笑轻云忽似舞罗衣遥知不语坐相忆寂寞洞房寒烛防  

代人赠杜牧侍御【`宣州防中`】　　　前　人  

郎作东台御史时妾长西望敛防眉一从诏下人皆羡岂料恩衰不自知髙阙如天萦晓梦华筵似水隔秋期坐来情态犹无限更向楼前舞柘枝  

寄逺　　　　　　　　　　前　人  

禁钟声尽见栖禽闗塞迢迢故国心无限春愁莫相问落花流水洞房深  

冬日寄河中杨少尹　　　　马　戴  

洪河岸木衰城下渡凌澌年长从公懒天寒入府迟家山登防徧卫阙赴何时懐古心谁识应多谒舜祠  

到山寄部姚员外　　　　　前　人  

朝与城阙别暮同麋鹿归鸟鸣松观静人过石桥稀木叶摇山翠泉声入涧扉敢招仙署客暂此拂朝衣  

寄金州姚使君员外　　　　前　人  

老懐清净化乞去守洵阳废井人应满空林虎自藏迸泉疎石窥【`误`】残雨发椒香山缺通巴峡江流带楚樯忧农生野思祷庙结云装覆局松移影听琴月堕光鸟鸣开郡印僧去置禅床罢贡金休凿凌寒笋更长退公披鹤氅髙步隔鹓行相见朱门内麾幢拂曙霜  

夕发邠州宁寄舒从事　　　前　人  

半酣走马别别后锁邉城日落月未上鸟栖人独行方驰故国恋复怆长年情入夜不能息何当开此生  

赠北客　　　　　　　　　前　人  

君生逰侠地感激气何髙饮尽玉壶酒赠留金错刀鴈闗飞霰雪鲸海落云涛决去如征鸟离心空自劳  

长安寓居寄贾岛　　　　　前　人  

歳暮见华髪平生志半空孤云不我弃归隠与谁同枉羡紫宸竭【`一作谒`】妨栽丹桂丛何如随野鹿栖止在林中  

赠别江客　　　　　　　　前　人  

湘中有岑穴君坐挂防过露细蒹葭广潮廻岛屿多汀洲延夕照枫叶堕寒波应便同渔【`疑作隠`】者生涯许钓歌  

赠杨之梁先辈　　　　　　前　人  

平生闲放久野鹿许为羣居止隣西岳轩度白云斋心饭松子话道接茅君汉主方清净休书谏猎文赠鄠县尉李先辈二首　　　前　人  

同人家鄠杜相见罢官时野坐苔生石荒居菊入篱听蝉临水久送鹤背山迟未拟还城阙溪僧别有期  

二  

休官不到阙求静匪营他种药唯愁晩看云肯厌多渚邉逢鹭下林表伴僧过闲检仙方试松花酒自和  

赠祠部令狐郎中　　　　　前　人  

官初执宪称雄才省转为郎雅望推待制松隂移玉殿分霄露气静天台筭碁黙向孤云坐随鹤闲穷片水廻忽忆十年相识日小儒新自海邉来  

## 文苑英华卷二百六十四

宋　李昉等　编寄赠十八  

薛能十首　　　　　李频七首  

刘驾二首　　　　　皮日休三首  

陆防四首　　　　许棠六首  

聂夷中三首　　　　司空图四首  

郑谷二十七首　　　杜荀鹤六首  

周朴十一首  

赠禅师【`已见二百二十四卷`】　　　　　　薛　能  

寄李频　　　　　　　　　前　人  

长安千万蹊迷者自多迷性直【`集作直性`】身难达良时日易低环檐消旧雪晴气满春泥那得君同去遥峯苦爱齐  

赠苗端公二首　　　　　　前　人  

繁总近何如君才必有余身欢步兵酒吏写鲁连书坐黙闻鼙吹庭班见雪初沈碑若果去一为访邻居  

二  

至老不相疎斯言不是虚两心宜一体同舍又邻居晓角秋砧外清云白月初从军何有用未造鲁连书麟东寓居寄蒲中友人　　　前　人  

萧条秋两地独院且同羣一夜惊为客多年不见君邉心生落日乡思羡归云更在相思处子规灯下闻  

寄河南郑侍郎　　　　　　前　人  

三峡与三壕门防去梦劳细氷和洛水初雪洒嵩髙大雅何由接日【`疑`】防荣已逃寒不可寐风地叶搔搔  

献仆射相公　　　　　　　前　人  

清如氷玉重如山百辟严趋礼絶攀强虏外闻须【`一作应`】破胆平人长说【`一作见`】尽开顔朝廷有道青春好门馆无私白日闲致却垂衣更何事防多诗句定【`一作合咏`】闗闗【`一作皆百家诗选`】  

防恩除侍御史行次华州寄蒋相  

前　人  

林下天书起遁逃不堪移疾入尘劳黄河近岸隂风急仙掌临闗旭日髙行野众喧闻鴈发宿亭孤寂有狼嘷荀家位极兼禅理应笑埋轮着所操  

寄唐州杨郎中　　　　　　前　人  

闗雎憔悴一儒生忽把鱼须事圣明贫得俸钱还乍喜晓登朝序却无荣前年坐蜀同樽俎此日邉淮独斾旌班列道孤君不见曲江春暖共僧行  

塞上防汝州任中丞寄书　　前　人  

三省推贤两掖才闗东深许稍迟回舟浮汝水通淮去雨出嵩峰到郡来投札转京忧不逺枉缄经虏喜初开西楼一望知无极更与何人把酒杯  

长安投邢员外　　　　　　李　频  

所学近雕虫知难望至公徒随众人后拟老一生中间歳家书到经营世业空心悬沧海阔梦去白云通玉漏声连北银河气极东闗门迢逓月禁苑泬寥鸿地广身难局时平道独穷萧条苔长雨淅沥叶从风久怯干朝客长愁别钓翁拜投何忽敢言奨为曽防举善如无替垂恩本有终霜天摇落日莫使逐飘蓬  

秋日江上思归山中友人　　前　人  

萧条对秋色相忆在云泉木落病身起潮平归思悬凉钟山顶寺暝色渡头船此地非吾土淹留又一年  

赠喻坦之　　　　　　　　前　人  

从容心自别饮水胜衔杯共在山中长相随阙下来脩身空有道取事【`疑作士`】各无媒不信清平日终遗草野才  

富春赠孙路　　　　　　　前　人  

天柱与天目曽把【`疑`】絶顶房青云求禄晩白日坐家长井气通潮信风引海凉平生诗称在老达亦何妨  

江上居寄山中客　　　　　前　人  

山后与山前相思隔呌猿残云收树末返照落江源苦雨秋涛涨狂风猛火翻朝来卖药客遇我达君言下第后屛居书怀寄张侍御　前　人  

刖足岂一生良工隔千里故山彭泽上归梦向汾水低催神气尽僮仆心亦耻未达谁不知达者多忘此行年忽已壮去老年更防功名如不彰身殁岂为鬼才看芳草歇即叹凉风起骢马未来朝嘶声尚在耳  

寄逺　　　　　　　　　　前　人  

槐欲成隂分袂时君期十日复金扉槐今落叶已将尽君向逺乡犹未归化石早曾闻节妇沉湘何必独灵妃湏知此意同生死不学他人空寄衣  

琪树下因吟六韵呈先达者　刘　驾  

举世爱嘉树此树何人识青【`疑`】秋逺山意偶向亭际得竒柯交若鬪世业【`二字疑`】宻如织尘中尚青葱更想尘外色所宜巢三鸟影入瑶池碧移根岂无时一问紫烟客  

长安抒怀寄知已　　　　　前　人  

岐路不在地马蹄徒苦辛上国闻姓名不如山中人火宅满六街此身入谁门愁心日乱又似空中尘白露下长安百虫鸣草根况当秋赋日却忆归山村静女头欲白良媒况我隣无令苦长叹长叹销人魂  

宏词下第感恩献兵部侍郎　皮日休  

分明仙籍列清虚自是还丹九转疎画虎已成飜类狗登龙才变即为鱼空慙季布千金诺但负刘宏一纸书犹有报恩方寸在不知通塞竟何如  

夏日独处寄鲁望　　　　　前　人  

幽慵不觉耗年光犀柄金徽乱一床野客共为賖酒计家人同作借书忙园蔬预遣分僧料廪粟先敎算学粮无限髙情好风月不妨犹得事吾【`松陵集作呉`】王  

呉中书事寄汉南裴尚书　　前　人  

万家无事锁兰桡乡味腥多厌紫防【`江文通云石劫也`】水似棊文交度郭柳如行阵【`松陵集作障`】俨遮桥青梅蔕重初迎雨白鸟羣髙欲避潮唯望旧知怜此景【`松陵集作意`】得为伧鬼也逍遥  

赠逺　　　　　　　　　　陆龟防  

茱萸匣中镜欲照心还懒本是细腰人别来罗带缓从君出门后不奏云和管妾思冷如簧时时望君暖心期梦中见路永魂梦短怨生泣西风秋牕月华满  

寄淮南窦【`一作郑`】书记　　　　前　人  

记室千年翰墨孤唯君才力【`一作学`】似应徐五丁驱得神功尽二酉搜来秘检疎炀帝防樯留泽国淮王牋奏入班书清词醉草无人见但钓寒江半尺鱼【`一作鲈`】  

晓起即事因成回文五十六言寄皮日休先辈  

前　人  

平波送【`一作落`】月吟闲境【`一作影`】暗幌浮烟思起人清露晓垂花谢半逺风防动蕙抽新城荒上处樵童小石藓分来宿鹭驯晴寺野寻同去好古碑苔字细书匀  

寄吴子华　　　　　　　　前　人  

一夜秋声入井桐数枝防叶怕西风霏霏晩砌烟叶【`疑`】上淅淅疎帘雨欲通君整轮蹄名未了我依云鹤病相攻到头江畔从渔事织作中流万疋葓  

旅次滑台投献陆侍御　　　许　棠  

已是愁来日堪惊却背秦天遥三楚树路逺两河人旅梦难归隠吟魂不在身霜台欹豸次頼许信来频  

寄赵能卿　　　　　　　　前　人  

我命同君命君诗似我诗俱无中道计各失半生期素业沧江逺清时白髪垂蹉跎一如此何处卜栖迟陇州旅舍书事寄李中丞　　前　人  

三伏客吟过长安未拟还蛩惊秋不动燕别思仍闲乱叶随寒雨孤蝉起暮闗经时髙枕外来往斾旌间  

寄黔南李校书　　　　　　前　人  

从戎巫峡外吟兴更应多郡响蛮江涨山昏蜀雨过公筵饶越客俗土尚巴歌中夜怀呉梦知惊灔滪波  

寄盩厔薛能少府　　　　　前　人  

满县唯云水何曾似近畿晓庭禽集惯寒署吏衙稀水色封深涧樵声在翠防时闻迎隠者依旧着山衣  

寄睦州侯郎中　　　　　　前　人  

下国多髙趣终年半是吟潮涛通越分部伍杂闽音晓郭云藏市春山鸟让林东浮虽未遂日日至中心  

住京寄同志　　　　　　　聂夷中  

在京如在道日日先【`集作夜夜先`】鸡起不离十二街日行一百里役役大块上周朝复秦市贵贱与贤愚古今同一轨白兔落天西赤鵶飞海底一日复一日日日无终始自嫌性如石不达荣辱理试问九十翁吾今尚如此  

赠农　　　　　　　　　　前　人  

劝尔勤耕田盈尔仓中粟劝尔无伐桑减尔身上服清霜一委地万草色不緑狂风一飘林万叶不着木青春如不耕何以自拘束  

客有进叹后时者作诗勉之　前　人  

后达多晩荣速得多疾倾君看构大厦何曽一日成在暖湏在桑在饱湏在耕君子贵道道无不亨太阳垂好光毛发悉见形我亦二十年直似戴盆行荆山产美玉石石皆坚贞未必尽有玉玉且间石生精卫一防物犹恐填海平  

长安赠王注　　　　　　　司空图  

正下搜贤诏多君独避名客来当意惬花发遇歌成乐地留髙趣权门让后生东方御闲驷园外好同行  

赠【`疑`】步寄李员外　　　　　前　人  

危桥转溪路经雨石丛荒幽瀑下仙果孤巢悬夕阳病辤青秘心在紫芝房更喜谐招隠诗家有望郎  

寄郑仁规　　　　　　　　前　人  

清才郑小戎标的贵逰中万里云无侣三山鹤不笼香和丹地暖晩着防衣风荣路期经济唯应在至公  

寄考功王员外　　　　　　前　人  

喜闻三字耗闲客是陪逰白鸟间疎索青山日滞留琴如髙韵称诗愧逸才酬更勉匡君志论思在献谋巴窦旅寓寄朝中从叔　　　郑　谷  

惊秋思浩然信美向巴天独倚临江树初闻落日蝉衰荣悲往事漂泊念多年未便甘休去吾宗尽见怜以下二十六篇并见集本  

寄题方干处士　　　　　　前　人  

山雪照湖水漾舟湖畔归松篁调逺籁台榭发清辉野岫分开径渔家并掩扉暮年诗力在新句更幽防  

寄献湖州从叔员外　　　　前　人  

顾渚山邉郡溪将罨画通逺看城郭里【`一作外又作处`】全在水云中西阁归何晩东呉兴未穷茶香紫笋露洲迥白苹风歌缓眉低翠杯明蜡剪红政成寻往事辍棹问渔翁  

寄膳部李郎中【`昌符`】　　　　前　人  

鄠郊陪野步早歳偶因诗自后吟新句长愁减旧知静灯防落烬寒砚旋生澌夜夜冥搜苦那能鬓不衰  

寄赠孙路处士　　　　　　前　人  

平生诗誉更谁过归老东呉命若何知已雕零垂白发故园寥落近沧波酒醒藓砌花隂转病起渔舟鹭迹多深入富春人不见闲门空掩半庭莎  

赠日东鉴禅师【`已见二百二十四卷`】　　前　人  

寄前水部贾员外　　　　　前　人  

谢病别文昌仙舟向越乡贵为金马客雅称水曹郎白鹭同孤洁清波共渺茫相如辞赋外骚雅趣何长  

赠文士王雄　　　　　　　前　人  

知已竟【`集作更`】何人夫君尚苦辛图书长在手文学老于身公道天难废贞姿玉任真小斋松菊静愿卜子为邻  

寄南浦谪官　　　　　　　前　人  

多才翻得罪天末抱穷忧白首为迁客青山绕万州醉欹梅障晓歌厌竹枝秋望阙怀乡泪荆江水共流  

寄同年礼部赵郎中　　　　前　人  

仙步徐徐整羽衣小仪澄淡转中仪桦飘红烬趋朝路兰纵清香宿省时彩笔烟霞供不足纶【`一作粉`】闱鸾凤讶来迟自怜孤宦谁相念祝祷空吟【`一作凭`】一首诗  

寄赠杨防处士【`已见二百三十一卷`】　　前　人  

寄碁客　　　　　　　　　前　人  

松楸局穏相顾思皆凝防局赌山果一先饶海僧覆图闻夜雨下子对秋灯何日无覊束期君向杜陵  

寄察院李御史　　　　　　前　人  

古柏间松篁清隂在印牀宿郊防防馔秋寺静监香参集行多揖【`一作慑`】风仪见即荘伫闻横臂去帷集谏书囊  

赠富平李华【`集作宰`】　　　　　前　人  

夫君清且贫琴鹤最相亲简肃诸曹事安闲一境人陵山云里拜渠路雨中巡易得连宵醉千缸石冻春  

偶怀寄台院孙端公　　　　前　人  

才拙道仍孤无何舍钓徒班虽超玉笋香不近金炉雨露瞻防阙烟波隔五湖唯君应见念曾共伏【`一作仗`】青蒲  

丞相孟夏礼【`集作祗`】荐南郊纪献十韵  

前　人  

节应清和后郊宫事洁羞至诚闻上帝明徳祀圜雅用陶匏器馨非黍稷流就阳陈盛礼匡国称【`集作祷`】鸿休渐晓兰凝露防凉麦弄秋夀山横紫阁瑞霭抱皇州外肃通班序中懐纳誓忧【`集作中严纳庆忧`】升【`集作奏`】歌三酒备表敬百神柔池碧将还凤原清再问牛万方瞻辅翊共贺赞王猷  

李夷遇侍御久滞水乡因抒寄懐  

前　人  

簪豸年何久悬帆兴甚长江流爱呉越诗格愈齐梁竹寺清隂【`集作吟`】逺兰舟晓【`集作晩`】泊香髙闲徒自任华省待为郎  

寄赠蓝田韦少府先辈　　　前　人  

王畿第一县县尉是词人馆殿非初意图书是旧贫破氷泉窦响赛雪庙松春自此升通籍清华日逼【`集作近`】身  

闻所知逰樊州有寄　　　　前　人  

谁无泉石趣朝下少同过贪胜觉程近爱闲经宿多片沙留白鸟髙木引青萝醉把渔竿去殷勤借岸莎久不得张乔消息有寄　　　前　人  

天末去程孤沿淮复向呉乱离何处甚安稳到家无树尽云垂野樯稀月满湖伤心绕村路应少旧耕夫九日偶懐寄左省张起居　　前　人  

令节争欢我独闲荒台尽日向晴山浑无酒泛金英菊漫道官趋玉笋班深愧青莎迎野步不堪红叶照衰顔羡君官重多吟兴醉带天坡【`集作朱坡`】落照还  

献制诰杨舍人　　　　　　前　人  

为郡东呉只饮氷琐闱湏降诏【`一作凤`】书征随行已有朱衣吏伴直多招紫阁僧下调琴鸣逺水帘前睡鹤背秋灯苇坡竹坞情无限闲话【`一作语`】毗陵问杜陵  

献大京兆薛常侍　　　　　前　人  

耻将官职【`一作业`】竞前途自爱篇章古不如一炷香新开道院数坊人静【`一作聚`】避朝车纵逰借草花垂酒闲卧临燕拂书唯有明公赏新句秋风不敢忆鲈鱼  

为户部李郎中与令季端公寓止渠州洴江寺  

偶作寄献　　　　　　　前　人  

退居潇洒寄禅闗髙挂朝簪浄室间孤岛暂【`集作虽`】留防鹤歇五云争放一龙闲轻舟共泛花邉水野履同登竹外山仙署金闺虚位久夜清应梦近天顔  

贺新除左省韦拾遗　　　　前　人  

初升谏署是真仙浪透桃花十五年垂白郎官居坐末着绯人吏立堦前百僚班定趋丹陛两腋风清上碧天从此追飞何处去金銮殿与玉堂连  

寄职方李员外　　　　　　前　人  

曾袖篇章谒长卿今来随【`集作附`】凤事何荣星临南省陪仙步春满东朝接佩声【`员外摄储宫官谷沗获攀接集作附`】谈笑不拘先后礼嵗寒仍与【`集作契`】子孙情龙墀仗下天街暖共看圭峯并马行  

寄顾云　　　　　　　　　杜荀鹤  

省得前年别苹洲旅馆中乱离身不定彼此信难通侯国兵虽敛吾乡业已空秋来忆君梦夜夜逐征鸿下第后寄池州郑员外　　　前　人  

省得【`集作出`】蓬蒿修谒初防知曾不见生疎侯门数处将书荐帝里经年借宅居未必有诗堪讽诵只怜无援过吹嘘而【`集作如`】今足得成持取莫使江湖却钓鱼  

赠涟水崔少府　　　　　　前　人  

庭户萧条燕雀喧日髙下枕书眠只闻留客敎沽酒未省逢人说料钱洞口礼星披鹤氅溪头吟月上渔船九华山叟心相许不计官资【`集作卑`】赠一篇  

赠李镡【`镡自维阳避乱东入中山`】　　　　前　人  

君行君文天合知见君于此我伤【`集作兴`】悲祗残三口兵戈后才到孤村雨雪时着卧衣裳难辨洗旋求粱食莫供炊地炉不暖柴枝湿犹把防求授小儿  

赠僧【`已见二百二十四卷`】　　　　　　前　人  

宿滦城却寄长山张书记　　前　人  

一更更尽到三更吟破离心句不成数树秋风满庭月忆君时复下堦行  

寄处士方干　　　　　　　周　朴  

桐庐江水闲终日对柴闗因想别离处不知多少山钓舟春岸泊庭树晩鸎还莫便求栖隠桂枝堪恨顔  

寄塞北张符　　　　　　　前　人  

陇树塞风吹辽城角防枝霜凝无暂歇君貌莫应衰万里平沙际一行邉鴈移那堪朔烟起家信正相离次梧州却寄永州使君　　　前　人  

随风【`一作云`】身不定今夜在苍梧客泪有时有猿声无处无潮添瘴海阔烟拂太山孤却忆零陵住吟诗半玉壶  

赠念经僧　　　　　　　　前　人  

庵前古折碑夜静念经时月皎海霞散露浓山草垂鬼闻抛故塜禽听离寒枝想得天花坠馨香拂白眉春日逰北园寄韩侍郎　　　前　人  

灼灼春园晩色分露珠千防映寒云多情舞蝶穿花去解语流莺隔水闻冷酒杯中宜泛灔暖风林下自氛氲仙桃不肯全开折应借余芳待使君  

赠太伪和尚　　　　　　　前　人  

太伪清复深万像影沉沉有客衣多毳空门偈胜金王侯皆作礼陆子只来吟我问师心处师言无处心秋夜不寐寄崔温进士　　　前　人  

愁多难得寐展转读书床不是旅人病岂知秋夜长归乡凭逺梦无梦更思乡枕上移月分明是泪光春中途中寄南巴崔使君　　前　人  

旅人逰汲汲春气又融融农事蛙声里归程草色中独慙出谷雨未变暖天风子玉和予去应怜恨不穷喜贺防先辈衡阳徐正字　　前　人  

黄纸晴空坠一缄圣朝恩泽洗寃谗李膺门客为闲客梅福官衔改旧衔名自石渠书典籍香从芸阁着衣衫寰中不用忧天旱霖雨看看属傅岩  

客州赁居寄萧郎中　　　　前　人  

松店茅轩向水开东头舍赁一徘徊吟苦为秋江静枕梦惊因晓角催邻舍见愁賖酒与主人知去索钱来眼看白笔为霖雨肯使红麟便晒腮  

赠李裕先辈　　　　　　　前　人  

晓擎弓箭入初塲一发曾穿百步杨仙籍旧题前进士圣朝新奏校书郎马疑金马门前马香认芸香阁上香闲伴李膺红烛下慢吟丝竹浅飞觞  

## 文苑英华卷二百六十五

宋　李昉等　编寄赠十九  

韩琮二首　　　　　罗邺四首  

髙极一首　　　　　喻坦之三首  

张乔八首　　　　　王贞白二首  

黄韬六首　　　　　张蠙六首  

杨防一首　　　　　罗隠十七首  

王毂一首　　　　　曹松二首  

沈顔一首　　　　　裴说五首  

唐彦谦六首　　　　李山甫一首  

晩春江晴寄友人　　　　　韩　琮  

晩日低霞绮晴山逺画眉春青【`絶句诗选作青青`】河畔草不是望乡时  

秋晩信州推院亲友或责无书即事寄答  

前　人  

官信安仁拙书非叔夜慵谬驰骢马传难附鲤鱼封万里劳何补千年运忝逢不量横草力虚慕入云踪洁水空澄鉴持铅亦砺锋月寒深夜桂霜凛近秋松宪摘无逃魏寃申得梦冯问貍将挟虎纎虿敢虞蜂商吹移砧调春华改镜容归期方畹积愁思暮山重仙鼠犹惊燕莎鸡欲变蛩唯应碧湘浦云落及芙蓉  

闻友人入越幕因寄之　　　罗　邺  

稽岭春生酒冻销烟鬟蒨袖恃娇娆峰邉聚雪晴香老波上长虹晩影摇正哭阮途归未得更闻江笔赴嘉招人间荣悴真堪恨坐想征轩鬓未凋  

途中寄友人　　　　　　　前　人  

秋庭怅望别君初折柳分襟十载余相见或因中夜梦寄来多是隔年书携樽座外花空老垂钓江头柳渐疎裁得诗凭千里鴈吟来宁不忆吾庐  

赴职单于留献所知　　　　前　人  

职忝翩翩逐建牙笈随征骑入胡沙定将千里书凭鴈应看三春雪似花年长有心终报国时清到处便营家逢秋不拟同张翰为忆鲈鱼却叹嗟  

下第书懐寄友人　　　　　前　人  

清世谁能辨陆沉相逢休作忆山吟若敎仙桂在平地更有何人肯苦心去国汉妃还似玉亡家石氏岂无金且安懐抱休惆怅琴瑟调髙樽酒深  

及第后赠试官　　　　　　髙　极  

公子求贤未识真欲将毛遂比常伦当时不及三千客今日如何十九人  

陈情谨献中丞　　　　　　喻坦之  

孤拙竟何营徒希折桂名始终谁肯荐得失自难明贡乏雄文献归无瘠土耕沧江长发梦紫陌久慙行意纵求知切才唯惧鍳精五言非琢玉十载看迁莺进取心甘钝伤嗟骨每惊尘襟痕积泪客鬓白新茎顾盼身愖敎吹羽觉生依门情转切荷徳力湏倾奨善犹怜贡垂恩必不轻从兹便提絜云路自生荣  

寄华隂姚少府　　　　　　前　人  

泰华当公署为官兴可知砚和青霭冻帘对白云垂峻掌光浮日危莲影入池料于三考内应惜徳音移  

晩泊富春寄友人　　　　　前　人  

江钟寒夕防江鸟望巢飞木落山城出潮生海棹归独吟霜岛月谁寄雪天衣此别三千里闗西信更稀  

刘补阙自九华山拜官因以寄献  

张　乔  

冥鸿夕不羣征拜动天文地主迎过郡山僧送出云登车残月在宿馆乱离分若更思林下还湏共致君  

寄南中友人　　　　　　　前　人  

相梦如相见相思去后频旧时行处断华髪别来新浪动三湘月烟藏五岭春又无归北客书札寄何人  

寄绩溪陈明府　　　　　　前　人  

古邑猿声里空城只半存岸移无旧路沙涨别成村鼓角喧京口山江尽汝濆六朝兴废地行子一销魂  

寄处士梁烛　　　　　　　前　人  

贤哉君子风诵与古人同采药楚云里移家湘水东星霜秋野濶雨雹夜山空早晩相招隠深耕老此中  

赠进士顾云　　　　　　　前　人  

潮槛烟波别钓津西京同似荻洲贫不知守道归何日相对无言尽防春晴景逺山花外暮【`疑`】云邉【`疑`】髙盖水邉苹与君愁寂无消处賖酒清门送楚人  

城南寓居寄知已　　　　　前　人  

花木闲门苔藓生浐川特去得吟情病来久絶洞庭信年长却思庐岳耕落日独归林下宿暮云多绕水邉行干时退出长如此频愧相忧道姓名  

赠友人　　　　　　　　　前　人  

自说安贫归未能竹邉门掩小池氷典琴賖酒吟过寺送客思乡上防陵待月夜留烟岛客忆云闲话翠防僧防时献了相如赋共向嵩山采茯苓  

二  

九霄无诏下何事触青尘宅带松萝僻田惟猿鸟亲吟看仙掌月期有洞庭人莫问烟霞句悬知见岳神秋日旅懐寄右省郑拾遗　　王贞白  

永夕愁不寐草虫喧客庭半分晓月当枕落残星鬓发逰梁白家山近越青知音在谏省苦调有谁听  

赠刘凝评事　　　　　　　前　人  

棘寺官初罢梁园静掩扉春深顔子巷花映老莱衣谈史曽无滞攻书已造防即膺新宠命称庆向庭闱  

寄郑县李侍郎　　　　　　黄　滔  

古县新烟火东西入客诗静如长暇日贫更似闲时僧借松萝主人将雨雪期三年一官罢岳石看成碑  

赠李补阙　　　　　　　　前　人  

鲁史蜀琴旁陶然举一觞夕阳明岛屿秋水浅池塘世乱怜官替家贫值歳荒前峯亦曽宿知有辟寒方  

寄敷水卢校书　　　　　　前　人  

谏省垂清论仙曹岂久临虽专良史业未畏直臣心路入丹霄近家藏华岳深还如韩吏部谁不望知音  

赠明州霍员外　　　　　　前　人  

惠化如施雨隣州亦可依正衙无吏近髙防觉人稀海日旗邉出沙禽角外归四明多隠客闲约到岩扉  

寄献梓桐山侯侍郎　　　　前　人  

汉宫行庙畧簪笏落人间直道三湘水髙情四皓山赐衣僧脱去表奏主批还地得松萝坞泉通雨雪湾东门添故事南省缺新班【`时有新命不赴`】片石秋从露幽夜不闗梦余蟾隠映吟次鸟绵蛮可惜相如作当时事悉闲  

寄刑部卢员外　　　　　　前　人  

谁识在官意开门树色间寻幽频宿寺乞假拟逰山半白侵吟鬓防红见药顔不知今夜月防客得同闲  

赠曹郎中　　　　　　　　张　蠙  

所作髙前古封章自曲台细看明主意终用出人才省印寻僧鎻书楼领鹤开南山有旧友时向白云来  

乱中寄友人　　　　　　　前　人  

别来难覔信何处避艰危鬓黑无多日尘清是防时人情将厌武王泽即兴诗若便懐深隠还应圣主知  

寄友人　　　　　　　　　前　人  

恋道欲何如东西逺索居长疑即见面翻致久无书甸麦深藏雉淮苔浅露鱼相思不我防明月屡盈虚  

赠别山友　　　　　　　　前　人  

从容无限意不独为离羣年长惊黄叶时清见白云旧山廽马见寒瀑别家闻相与存吾道穷通各自分  

别后寄友生【`诗选作人`】　　　　　前　人  

上马如飞鸟飘然隔去尘共看今夜月独作异乡人就养江田熟移居并赋新襄阳曽卜隠应与孟家隣途次绩溪先寄陈明府　　　前　人  

入境风烟好忧人不易传新居多是客旧隠半成仙山断云冲骑溪长柳拂船何当许过县闻有箧中篇  

寄当阳袁皓明府　　　　　杨　防  

髙人为县在南京竹绕琴堂水绕城地古既资携酒兴务闲偏长看山情松轩待月僧同坐药圃寻花鹤伴行百里甚堪留惠爱莫教空说鲁恭名  

投宣武郑尚书二十韵　　　罗　隠  

汉代簪缨盛梁园雉堞雄物情湏重徳时论在明公族大逾开魏神髙本降嵩世家唯蹇谔官业即清通翰苑论思外纶闱啸傲中健毫惊防凤髙步出防鸿履歴虽吾道行藏必圣聪绛霄无系滞浙水忽西东庾监髙楼月袁郎满座风四朝存故事两地有全功去去才湏展行行道益隆避权辞宪署仗节出南宫鴈影相承接龙图共始终自然湏作砺不必恨临戎幕下莲花盛竿头防佩红骑儿逢郭伋战【`疑`】士得文翁人地应无比箪瓢柰屡空因思一枝桂已作断根蓬往事应归防劳歌且责躬殷勤信陵馆今日自途穷  

投浙东王大夫二十韵　　　前　人  

越岭千峯秀淮流一长暂凭开物手来展济时方旧迹兰亭在髙风桂树香地清无等级天阔任徊翔麈尾谭何胜螭头笔更狂直曽批凤诏髙已冠鹓行啸傲辞民部雍容出帝乡赵尧推印绶勾践与封疆水占仙人吹城留御史牀嘉兵邹润甫百姓贺知章席暖飞鹦鹉尘轻驻骕骦夜歌珠断续晴舞雪悠扬化向棠隂布春随棣蕚芳盛名韬不得雄畧晦弥彰自愧三冬学未窥数仭墙感深唯刻骨时去欲沾裳想望鱼烧尾咨嗟鼠齧膓可能因蹇拙便合老沧浪题柱心犹壮移山志未忘深慙百般病今日问医王  

投寄韦左【`一作右`】丞　　　　　前　人  

赤璧征文聘中台拜郄诜班资叅令仆曹署辖星辰幞被从谁起持纲自此新举明朝典数封纳诏书频禁树曽摛藻台乌旧避尘便应酬倚注何处活穷鳞  

寄易定公乗亿侍郎【`侍郎有明皇再见阿蛮舞及龙池柳赋时称魁絶也`】  

前　人  

谢舞仍宫柳髙竒世少防侍中生不到园令死湏降班秩通乌府尊罍近【`集作奉`】碧幢昭王有余烈试为祷迷邦  

寄侯博士　　　　　　　　前　人  

规谏扬雄赋邅廻贾谊官久贫还往少孤立转迁难清镜流年急髙槐旅舍寒侏儒亦何有饱食向长安  

寄大理寺徐郎中　　　　　前　人  

佐棘竟谁同因思证圣中事虽亡【`集作忘`】显报理合有隂功官绪诜枝老生涯【`集作生尘`】范甑空防时潘好礼重与话清风【`证圣中徐有功为大理少卿执法平恕鹿城主簿潘好礼著论以美之也`】  

寄苏拾遗【`拾遗许公之后今犹居开元中旧第`】　前　人  

前　人  

早歳长杨赋当年谏猎书格髙时辈伏言切宦情疎慷慨传丹桂艰难保旧居退朝焚谏草能忘【`集作望`】马相如  

寄剡县主簿　　　　　　　前　人  

金庭养真地珠篆勾稽官境胜堪长往时危喜暂安洞连沧海阔山拥赤城寒他日抛尘土因君拟炼丹  

感徳叙懐寄上罗邺王三首【`集作秋日有酬`】  

前　人  

盛【`集作旧`】业传家有寳【`集作佩`】刀况【`集作近`】闻余力更挥毫腰间印佩黄金重【`集作绶黄枢贵`】卷里诗裁【`集作文章`】白雪髙宴罢嘉賔吟凤藻猎廽【`集作归`】诸将问龙韬分茅列土【`集作登坛甲子`】才三十犹拟回头赌锦袍  

二【`集作寄酬邺王罗令公`】  

营室东廻防赤【`集作斤`】丘少年承袭拥清油坐调金鼎尊明主横把雕戈傲列侯书札二王争巧拙篇章七子谢【`集作避`】风流西园旧迹今应在衰老无因奉胜逰  

三  

脉散源分歴防朝纵然官宦只賔【`集作卑`】僚正忧末论沧海忽见髙枝拂绛霄百【`集作千`】万貔貅趋玉帐三千賔客冠【`集作弭`】金貂良时难得吾宗少应念衰门【`京本作寒门`】久【`集作更`】寂寥  

淮南【`集作广陵`】李仆射借示近诗因有投献  

前　人  

朝论国计暮论兵余力犹随凤藻生语继盘盂抛俗格气通【`集作兼`】河岳带商声闲寻绮思千花丽静想髙吟六艺【`集作义`】清文柄已持尧典在更堪回首向【`集作问`】縁情  

寄京阙陆郎中昆仲　　　　前　人  

柏台兰署四周旋賔榻何妨鴈影连才见玳簪欹细柳便知油幕胜红莲家从入洛声名大迹为依刘事分偏争柰乱离人渐少麦成【`集作城`】新赋许谁传  

赠湖州【`集作霅州`】裴郎中　　　　前　人  

贵提金印出咸秦潇洒江城两度春一水清疑见胆数重山翠欲留人望崇早合归黄阁诗好何妨恋白苹自是受恩心未足却垂防翅羡呉筠  

寄前宣州窦常侍　　　　　前　人  

往年西谒谢元晖樽酒留欢醉始归曲槛柳浓【`一作垂`】莺未老小园花暖【`集作嫩`】蝶初飞喷香瑞兽金三尺舞雪佳人玉一围今日乱离寻不得满蓑风雨钓渔矶  

寄徐济　　　　　　　　　前　人  

往年疎懒共江湖月满花香记得无霜压楚莲秋后折雨催蛮酒夜深沽红尘偶别【`一作到`】迷前事丹桂相轻愧后图【`集作徒`】出得函闗抽得手从来不及阮元瑜  

赠宣武卢从事　　　　　　前　人  

前年帝里望【`集作从`】行尘记得仙家第四人泉暖旧谙龙息露寒初见鹤精神歌听【`集作声`】上榻梁园晩梦绕残钟汜水春知有箧中编集【`集作什`】在只应从此是经纶  

赠苍溪王明府有文在手曰长生  

王　毂  

执手长生在人皆号地仙水云真遂性龟鹤足【`一作定`】齐年但以酒养气何言命在天况无婚嫁累应拍尚平肩  

赠南陵李主簿　　　　　　曹　松  

外邑官同隠宁劳短使趋看云情自足爱酒逸应无簟席遗棋子衣裳惹印朱仍闻陂水近亦拟棹菰蒲山中寒夜呈进士许棠　　　前　人  

山中【`集作寒`】草堂暖寂夜有良朋读易明【`集作分`】髙烛煎茶取折【`集作拆`】氷庭垂河半角露月防棱俱入论心地争无俗者憎  

书懐寄友人　　　　　　　沈　顔  

江湖劳遍寻祗自长愁襟到处慵开口何人可话心登楼得句逺望月抒情深却忆山斋后猿声相伴吟  

春早寄华下同人　　　　　裴　説  

正是花时节思君寝复兴市沽终不醉春梦亦无凭岳面悬清雨河心走浊氷东门一条路离恨正相仍  

赠衡山令　　　　　　　　前　人  

君吟十二载【`集作三十载`】辛苦必能官造化犹难隠生灵岂易谩猿跳髙岳静鱼摆大江寛与我为同道相留夜话闲  

南中县令　　　　　　　　前　人  

寂寥虽下邑良宰有清威苦节长如病为官岂肯肥山多村地狭水浅客舟稀上国搜贤急陶公早晩归  

寄曹松　　　　　　　　　前　人  

莫见苦吟迟吟迟鬓亦丝鬓斑犹可染诗病却难医山暝云横处星稠月侧时冥搜不可得一句至公知  

赠賔贡　　　　　　　　　前　人  

惟君怀至业万里信悠悠路向东溟出枝来北阙求家无一夜梦防挂隔年秋鬓发争禁得孤舟往复愁  

秋霁夜吟寄友人　　　　　唐彦谦  

槐柳萧疎溽暑收商金频伏火西流尘衣歳晩縁身贱雨簟更深满背秋前事悲凉何足道逺书慵懒未能修唯思待月髙梧下更就东林访惠休  

贺李昌时禁苑新命　　　　前　人  

玉简金文直上清禁垣丹地闭严扃黄扉议政参元化紫殿称觞拂夀星万户千门迷步武非烟非雾隔仪形尘中旧侣无音信知道辽东鹤姓丁  

又寄　　　　　　　　　　前　人  

振鹭翔鸾集禁闱玉堂珠树莹风仪不知亲到灵和殿张绪何如栁一枝  

上已日寄韩八【`已见一百五十七卷`】  

寄蒋二十四　　　　　　　前　人  

鸟啭蜂飞日渐长旅人情味悔思量禅门淡泊无心地世事生疎欲面墙二月云烟迷柳色九衢风土带花香大知髙士禁愁寂试倚防干莫断肠  

寄怀　　　　　　　　　　前　人  

有客伤春复怨离夕阳亭畔草青时泪从红蜡无由制膓比朱恐更危梅向好风唯是笑柳因防雨不胜垂防溪未去饶归梦夜夜孤眠枕独欹  

赴举寄别所知　　　　　　李山甫  

腰剑囊书出户迟壮心吾命两相疑麻衣尽举一防手桂树只生三十枝黄祖不怜鹦鹉客志公偏赏麒麟儿叔牙知我应相痛回首天涯寄所思  

## 文苑英华卷二百六十六

宋　李昉等　编送行一  

梁简文帝四首　　　沈约三首  

吴均十首　　　　　何逊一首  

朱超二首　　　　　王僧孺一首  

庾肩吾一首　　　　范云二首  

徐陵三首　　　　　隂铿二首  

王褎三首　　　　　庾信三首  

陈后主一首　　　　江总三首  

孔德绍二首　　　　释智才一首  

郑公超一首　　　　曾范一首  

刘梦予一首　　　　尹式二首  

陈子良一首　　　　崔信明一首  

王胄一首　　　　　李百药一首  

王勃五首　　　　　杨烱七首  

饯别　　　　　　　　　　　梁简文帝  

行乐出南皮防饯临华池箨解篁开节花暗鸟迷枝隂随影度水色带风移徒命衔杯酒终成悯别离  

送别　　　　　　　　　　　前　人  

行行异沂海依依别路岐水苔随防聚岸柳拂舟垂石菌生悬叶江槎流卧枝烛尽悲当【`一作宵`】去酒满惜将【`一作暌`】离  

伤离新体　　　　　　　　　前　人  

伤离复伤离别后情郁纡凄凄隠去棹悯悯怆还途还途【`一作慼慼`】意不申转顾独霑巾前驱经御宿后骑歴河漘胡香翼还幰清笳送后尘落日斜飞盖余晖承画轮柳影长横路槐枝深隠人桂宫夕掩铜龙扉甲馆宵垂云母帏胧胧月色上的的夜萤飞草香袭余袂露洒霑人衣带堞凌城云乱聚排枝度叶鸟争归盆【`类聚作盌`】中浮蚁不能酌琴间玉徽调别鹤别鹤千里别离声弦调轸急心自惊试起登南楼还向华池逰前时篠生今欲合近日栽荷尚不抽犹是衔杯共赏处今兹对此独生愁楼髙望暧暧山川自分态师虽北连轘辕已南背逺听寂无闻遥瞻目有碍含毫意不迷长叹情无頼  

饯临海太守刘孝仪蜀郡太守刘孝胜  

前　人  

碣石临东海峩眉距西两社昔夹河二龙今出守方夜无犬惊向昔神牛鬪凉风绕轻幕麦雨交新溜念此一衔觞怀离在惟旧  

送别友人　　　　　　　　沈　约  

君东我亦西啣悲涕如霰浮云一南北何由展言宴方作异乡人赠子同心扇遥裔发海鸿连翩出檐燕春秋更去来参差不相见  

别范安成　　　　　　　　前　人  

平生少年日分手易前期及尔同衰暮非复别离时勿言一樽酒明日难重持梦中不识路何以慰相思  

别谢文学　　　　　　　　前　人  

汉池水如带巫山云似盖瀄汨背呉潮潺湲横楚瀬一望沮漳水宁思江海防以我径寸心从君千里外同柳呉兴乌台集送柳舍人　呉　均  

河阳一怅望南浦送将归云山离掩暧花雾共依霏【`集作霏依`】流连反舌哢下上【`集作上下`】阳禽飞桂舟无掩枻玉轸有离徽愿君嗣兰杜时拂【`集作采`】东臯薇  

同柳呉兴何山【`湖州山名`】集送刘余杭  

前　人  

王孙重离别置酒峯之畿逶迤川上草参差涧里薇轻云纫【`一作劒`】逺【`集作晩`】岫细雨沐山衣檐端水禽息上野萤飞君随緑波逺我逐清风归  

送柳呉兴竹亭集　　　　　前　人  

平原不可望波澜千里直夕鱼汀下戯暮羽【`集作雨`】檐中息白云时去来青峯复负侧踯躅牛羊下晦昧崦嵫色王孙犹未归且听西光匿  

酬别江主簿屯骑　　　　　前　人  

有客告将离赠言重兰蕙泛舟当泛济结交当结桂济水有清源桂树多芳根毛公与朱亥俱在信陵门赵瑟凤凰柱呉醥金罍樽我有北山志留连为报恩夫君皆逸翮抟景复凌骞白云间海树秋日暗平原寒虫鸣趯趯落叶飞翻翻何用赠分首自有北堂萱  

赠王桂阳别三首　　　　　前　人  

昔闻杨伯起拖玉振清风髙华积海外名实满山东自有五都相非无四世公临惊白日倚匣曳轻虹愿持鹪鹩羽歳暮依梧桐  

二  

客子惨无欢送别江之干白云方渺渺【`一作眇`】黄鸟尚闗闗糺纷巫山石合沓洞庭澜行衣侵晓露征船犯夜湍【`一作征舠犯夜湍`】无因停合浦见此【`一作去`】珠还  

三  

树响浃山来溪【`类聚作猿`】声绕岫急旅防风飘扬行巾露霑湿深浪闇蒹葭浓云没城邑不见别离人独有相思泣  

赠鲍舂陵别　　　　　　　前　人  

落叶思纷纷蝉声犹可闻水中千丈月山上万重云海鸿来倐去林花合复分所忧别离意白露下霑裙  

别王谦　　　　　　　　　前　人  

严光不逐【`类聚作遂`】世流转任飞蓬欲还天台岭不狎甘泉宫离歌玉弦絶别酒金巵空傥遗故人念仆在东山东  

酬别　　　　　　　　　　前　人  

故人杯酒别天清明月亮露下寒草【`一作葭`】中风起秋江上衣染潺湲泣棹犯参差浪匕首在千金七寳雕华装【`侧亮切已注在前类聚疑平声改作杖`】生离何用表頼此持相饷  

与胡兴安夜别　　　　　　何　逊【`见类聚`】  

居人行转轼客子暂维舟念此一筵笑分为两地愁露湿寒塘草月映清淮流方抱新离恨独守故园秋  

别刘孝先　　　　　　　　朱　超  

疲疴积未瘳伏枕倦长愁复念夜分手江上值徂秋隂凝变逺色落叶泛寒流繁霜积晓防轻氷绕夜舟曳裙出兎苑引领望龙楼勿念荆台侧无为戚情逰【`情一作成`】  

道别席中兵　　　　　　　前　人  

数年共栖【`一作逰`】息一日【`一作旦`】各聫翩莫言【`或作论`】行近逺终是隔山川长波漫不极髙岫郁相连急风乱还鸟轻寒静暮蝉扁舟已入浪孤防渐逼天停车对空渚怅【`一作长`】望转依然  

送殷何两记室　　　　　　王僧孺【`见类聚`】  

掩袖出南浦驱车送上征飘飘晓云驶瀁瀁旦潮平不肖余何惜无赀尔勿轻傥有还书便一言访死生  

新林【`集作亭`】送刘之遴　　　　庾肩吾  

斾【`初学记作车`】转黄山路舟纚【`类聚作防`】白马津送轮时合幰分骖各背尘常山喜临岱【`初学记作代`】陇头悲望秦欲持汉中策还以寄【`一作赠`】征人  

送沈记室夜别　　　　　　范　云  

桂水澄夜气楚山清晓云秋风两乡怨秋月千里分寒芝宁共采霜猿行独闻扪萝勿【`类聚作忽`】忆我折桂方思君  

别诗　　　　　　　　　　前　人  

孤烟起新丰鴈出云中草低金城雾木下玉门风别君河初满思君月屡空折桂衡山北摘兰湘水东兰摘心焉寄桂折意谁通  

别毛尚书【`一作永嘉`】　　　　　　徐　陵  

顾子厉风规【`一作愿子励清规`】归来振羽仪嗟余今老病此别畏【`一作恐`】长离白马君来哭黄泉我讵知徒劳脱寳剑空挂陇头枝  

秋日别庾正员　　　　　　前　人  

征途愁转斾连骑惨停镳朔气陵疎木江风送上潮青雀离防逺朱鸢别路遥唯有当秋月夜夜上河桥  

新亭送别　　　　　　　　前　人  

风吹临伊水时驾出河梁野燎【`一作老`】村田黑江秋岸荻黄隔矶【`一作城`】闻上鼔回舟【`一作洲`】隠去樯神襟爱【`一作忧`】逺别流涕极清漳  

江津送刘光禄不及　　　　隂　铿  

依然临送渚长望倚河津鼓声随听絶防势与云隣泊处空余鸟离亭已散人林寒正下叶钓【`类聚作`】晩欲収纶如何相背逺江汉与城闉  

广陵岸送逺使【`见二百九十六卷`】　　前　人  

送别裴仪同　　　　　　　王　褎  

河桥望行旅长亭送故人沙飞似军幕蓬卷若车轮邉衣苦霜雪愁貌损风尘行路皆兄弟千里念相亲  

别陆子云【`类聚作才子`】　　　　　前　人  

解防出南浦征棹且凌晨还看分手处唯余送别人中流摇盖影邉江落骑尘平湖开曙日细柳发新春沧波不可望行云聊共因  

别王都官　　　　　　　　前　人  

连翩悯流客【`类聚作落`】凄怆惜离羣东西御沟水南北防稽云河桥两隄絶横岐数路分山川遥不见怀袖逺相闻  

别周尚书宏正【`无诗`】　　　　庾　信  

重别周尚书　　　　　　　前　人  

阳闗万里道不见一人归唯有河邉鴈秋来南向飞  

别张洗马枢　　　　　　　前　人  

别席惨无言离悲两相顾君登苏武桥我见杨朱路闗山负雪行河水乗氷渡顾子着朱鸢知余在兔幸武湖饯呉兴太守任惠　陈后主  

寒云轻重色秋水去来波待我戎衣定然送大风歌  

赠别洗马袁朗　　　　　　江　总  

贾谊登朝日终军对奏年校文升广内抚剑入崇贤竒才与殊艳【`集作殊逸`】将别爱留连【`集作更留聫一作爱攀聫`】驱车命饶【`一作`】管拱坐面林泉池寒稍下鴈木落久无蝉雾侵山扉【`一作上`】月霜开石路烟髙谈无以【`一作兴`】慰迟尔报华篇此诗三百四十卷重出今已削去注异同为一作  

别袁昌州　　　　　　　　前　人  

河梁望陇头分手路悠悠徂年若惊电别日欲成秋黄鹄飞飞逺青山去去愁不言云雨散更似东西流  

别南海賔化侯　　　　　　前　人  

石闗通越井蒲涧迩灵洲此地何辽敻羣英逐逺逰髙才袁彦伯令誉许文休逰焉值君子复此映芳猷崤函多险澁星琯壮环周分岐泣世道念别伤邉秋断山时结雾平海若无流惊鹭一羣起哀猿数处愁是日送归客为情自可求终谢能鸣鴈还同不系舟其如江海泣惆怅徒离忧  

英华及类聚节去八句今以集本添入全篇  

送蔡君知入蜀二首　　　　孔徳绍  

金陵已去国铜梁忽背飞失路还相送他乡何日归  

二  

灵闗九折险蜀道二星遥乗楂若有便希泛广陵潮  

送别　　　　　　　　　　释智才  

镜中辞旧识防岸别新知年来未应老祗为数经离  

送庾羽骑抱　　　　　　　郑公超  

旧宅青山逺归路白云深迟暮难为别摇落更伤心空城落日影迥地浮云隂送君自有泪不暇听猿吟  

送别　　　　　　　　　　鲁　范  

去留虽有异失路与君同如何拔心草还送断根蓬  

送别秦王学士江益　　　　刘梦予  

百年风月意一旦死生分客心还送客悲我复悲君  

送晋熈公别　　　　　　　尹　式  

太行君失路扶摇我退飞无复红顔在空持【`一作将`】白首归色移三代服尘化两京衣道穷方识【`一作体`】命事去乃知非西追孙楚南津送陆机云薄鳞逾细山髙翠转防气随流水咽泪逐断弦挥但令寸心宻随意尺书稀  

别宋常侍　　　　　　　　前　人  

逰入【`疑作人`】杜陵北送客汉川东无论去与住俱【`一作悉`】是一飘蓬秋鬓含霜白衰顔倚酒红别有相思处啼乌杂夜风  

送别　　　　　　　　　　陈子良  

落叶聚还散征禽去不归以我穷途泣占【`疑作沾`】君出塞衣  

送金敬陵入蜀【`敬疑作竟`】　　　　崔信明  

金门去蜀道玉垒望长安岂言千里足【`一作逺`】方寻九折难西上君飞盖东归我挂冠猿声出峡断月影落江寒从今与君别花月防新残  

别周记室　　　　　　　　王　胄  

五里徘徊鹤三声断絶猿何言俱失路相对泣离樽别意凄无已当歌寂不喧贫交欲有赠掩涕竟无言  

送别　　　　　　　　　　李百药  

眷言一杯酒凄怆起离忧夜花飘露气暗水急还流鴈行遥上月虫声迥应秋明月河梁上谁与论仙舟  

送临卢卢主簿　　　　　　王　勃  

穷途非所恨虚室自相依城阙居年满琴樽俗事稀开襟方未已分袂忽多违东岩富松竹歳暮幸同归  

饯韦兵曺　　　　　　　　前　人  

征骖临野吹别袂惨江垂川霁浮烟敛山明落照移鹰风凋晩叶蝉露秋枝亭臯分逺望延想间云涯  

白下驿饯唐少府　　　　　前　人  

下驿穷交日昌亭旅食年相知何用早怀抱即依然浦楼低晩照乡路隔风烟去去如何道长安在日邉送杜少府之任蜀州【`集作川`】　　前　人  

城阙辅三【`集作俯西`】秦风烟望五津与君离别意同【`集作俱`】是宦逰人海内存知己天涯若比隣无为在岐路儿女共霑巾  

覉逰饯别　　　　　　　　前　人  

客心悬陇路逰子惓江干槿浓朝【`浓集作丰`】砌静篠宻夜寒琴声销别恨风景驻离欢宁觉山川逺悠悠旅思难  

送梓州周司功　　　　　　杨　烱  

御沟一相送征马屡盘桓言笑方无日离忧独未寛举杯聊劝酒破涕暂为欢别后风清夜思君蜀路难  

送李庶子致仕还洛　　　　前　人  

此地倾【`集作石`】城日由来供帐华亭逢李广骑门接邵平原野炎氛匝闗河逰望賖白云断岩岫緑草覆江沙诏赐扶阳宅人荣御史车防池一相送流涕向烟霞  

送临津房少府　　　　　　前　人  

岐路三秋别江津万里长烟霞驻征盖奏促飞觞阶树含斜日池风泛早凉赠言未终【`集作终未`】竟流涕忽霑裳  

送丰城王少府　　　　　　前　人  

愁结乱如麻长天照落霞离亭隐乔树沟水浸平沙左尉才何屈东闗望渐賖行看转牛斗持此报张华  

送刘校书从军　　　　　　前　人  

天将下三宫星门召五【`集作启`】戎坐谋资庙畧飞檄伫文雄赤土流星剑乌号明月弓秋隂生蜀道杀气绕湟中风雨何年别琴樽此日同离亭不可望沟水自西东  

送郑州周司功　　　　　　前　人  

汉国临清渭京城枕浊河居人下珠泪【`集作泣`】賔御促骊歌望极闗山逺秋深烟雾多唯余三五夕明月蹔经过  

夜送【`集作饯`】　　　　　　　　前　人  

赵氏连城璧由来天下传送君还旧府明月满【`集作照`】秦川  

## 文苑英华卷二百六十七

宋　李昉等　编送行二  

卢照隣六首　　　　骆賔王七首  

陈子昂七首　　　　李峤六首  

同饯唐州南使君赴任九首  

同饯许州宋司马赴任七首  

宋之问十一首　　　张説十首  

送郑司仓入蜀　　　　　　卢照隣  

离人丹水北逰客锦城东客恨良无已离忧自不穷陇云朝结阵江月夜临空闗塞疲征马霜氛落早鸿潘年三十外蜀道五千中送君秋水曲酌酒对秋风  

送梓州髙叅军还京　　　　前　人  

京洛风尘逺褒斜烟雾深北逰君似智南飞我异禽别路琴声断秋山猿鸟吟一乖青嵓酌空伫白云心还京赠别【`此诗二百八十六卷重出今已削去`】　前　人  

风月清江夜山水白云朝万里同为客三秋契不凋戯鳬分断岸归骑别髙标一去仙【`集作迁`】桥道还望锦城遥送幽州陈叅军赴任寄呈乡曲故【`集作父`】老  

蓟北三千里闗西二十年冯唐犹在汉乐毅不归燕人同黄鹤逺乡共白云连郭隗池台处昭王樽酒前故人当已老旧壑防成田红顔如昨日衰鬓似秋天西蜀桥应毁东周石尚全防池水犹緑榆闗月早圆塞云初上鴈庭树欲销蝉送君之旧国挥涕独澘然  

大剑送别刘古史　　　　　前　人  

金碧禺山逺闗梁蜀道难相逢属晩歳相送动征鞍地险绵川咽云凝剑阁寒傥遇中孝所为道忆长安  

绵州官地饯别【`同赋湾字`】　　　　前　人  

輶轩遵上国仙气下灵【`一作云`】闗樽酒妨【`集作方`】无地聫绻喜暂攀离言欲赠策髙辩正连环野径逰【`集作浮`】云断荒池春草斑残花落古树度鸟入澄湾欲叙他乡别幽谷有绵蛮  

秋日别侯西　　　　　　　骆賔王  

我留安豹隠君去学鹏抟岐路分襟易风云促膝难夕涨流波急秋山落日寒唯有思归引凄断为君弹【`以下七篇并见集本`】  

送呉七逰蜀　　　　　　　前　人  

日观分齐壤星桥接【`集作抵`】蜀门桃花嘶别路竹叶防离樽夏老【`集作尽`】兰犹茂秋深【`集作新`】柳尚繁雾销山望迥风髙野听喧劳歌徒欲奏赠别竟无言惟有当秋月空照野人园  

秋日饯【`集作送`】尹大之【`集作赴`】京　前　人  

挂瓢余隠舜负鼎尔干汤竹叶离樽满桃花别路长低河耿秋色落月抱寒光素书如可嗣幽谷伫賔行  

饯郑安阳入蜀　　　　　　前　人  

彭门【`集作山`】折坂外井络少城隈地是三巴俗人非万【`集作百`】里才畏【`集作长`】途君怅望岐【`集作别`】路我徘徊心事【`集作赏`】风烟隔容华歳月催遥遥分凤野去去转龙媒遗锦非前邑鸣琴即旧台剑门千仞起石路五丁开海客乗槎渡仙童驭竹回魂将离鹤逺思逐断猿哀唯有防鳬舄飞去复飞来  

送刘少府逰越州　　　　　前　人  

一丘余枕石三月尔怀铅离亭分鹤盖别岸指龙川背夏蝉声断来寒鴈影连如何沟水上凄断听离  

送郭少府　　　　　　　　前　人  

开筵枕【`集作抗`】徳水辍棹舣仙舟贝阙桃花浪龙门竹箭流当歌凄别曲对酒泣离忧还望青山外空见白云浮  

送费元之【`集作云`】还蜀　　　　前　人  

星楼望蜀道月峡指呉门万行流别泪九折切惊魂雪影含花落云隂带叶昏还愁【`集作当`】三径晩独对一清樽  

送东莱王学士无竞　　　　陈子昻  

寳剑千金买平生未许人怀君万里别持赠结交亲孤松宜晩嵗众木爱芳春已矣将何适无令白首【`集作髪`】新  

以下六篇并见集本  

送魏兵曹使嶲州【`得登字见三百九十六卷`】  

前　人  

送客　　　　　　　　　　前　人  

故人洞庭去杨柳春风生相送河洲晩苍茫别思盈白苹已堪把緑芷复含荣江南多桂树归客赠生平  

送殷大入蜀　　　　　　　前人  

禺【`集作蜀`】山金碧路【`集作地`】此地饶英灵送君一为别凄防故乡情夏【`集作片`】云生极浦斜日隐离亭坐看征骑役唯见逺山青  

送梁李二明府　　　　　　前　人  

负书犹在汉怀策未闻秦复此穷秋日芳樽别故人黄金装屡尽白首契逾新空羡双鳬舄俱飞向玉轮  

送别陶七【`同用风字`】　　　　　　前　人  

黄鹤烟云【`一作霞`】去清江琴酒同离防方楚越沟水复西东芙蓉生夏浦杨柳送春风明日【`集作月`】相思处应对菊花丛  

送别崔著作东征　　　　　前　人  

金天方肃杀白露始专征王师非乐战之子慎佳兵杀【`集作海`】气侵南郡邉风扫北平莫买龙寒剑【`集作莫卖卢龙塞`】归邀麟阁名  

送光禄刘主簿之洛　　　　李　峤  

函谷双崤右伊川二陜东仙舟窅将隔方斚蹔云同朋席余欢尽文房旧侣空他乡千里月岐路九秋风背枥嘶班马分洲呌防鸿别后青山外相望白云中  

送骆奉礼从军　　　　　　前　人  

玉塞邉烽举金坛庙畧申羽书资锐笔戎幕引英賔剑动三军气衣飘万里尘琴樽留别赏风景惜离晨笛梅含晩吹营柳带余春希君勒石反歌舞入城闉  

饯骆四二首　　　　　　　前　人  

平生何以乐斗酒夜相逢曲中惊别绪醉里失愁容星月悬秋汉风霜入曙钟明日临沟水青山防万重  

二  

甲第驱车入良宵秉烛逰人为【`集作追`】竹林防酒献菊花秋霜吹飘无已星河漫不流重嗟欢赏地翻召别离忧  

送李安邑　　　　　　　　前　人  

落日荒郊外风景正凄凄离人席上起征马路傍嘶别酒倾壶赠行书掩泪啼殷勤御沟水从此各东西  

又送别　　　　　　　　　前　人  

岐路方为客芳樽暂解顔人随转蓬去春伴落梅还白云渡汾水黄河绕晋关离心不可问宿昔鬓成斑  

饯唐州髙使君赴任　　　　岑　义  

苍茫南塞地明媚上春时目极伤千里怀君不自持征车别岐路斜日下崦嵫一叹轺轩阻悠悠即所思  

同前　　　　　　　　　　崔　湜  

芳春桃李时京东【`集作都`】物华好为岳岂不贵所悲渉逺道逺道不可思宿昔夣见之赠君双佩刀日夕有【`集作无`】亲期  

同前　　　　　　　　　　卢藏用  

饯酒临丰树搴帷出鲁阳蕙兰春已晩桐柏路犹长祖逖方城镇安人外氏乡从来二千石天子命惟良  

同前　　　　　　　　　　张　説  

常时好闲晏【`集作独`】朋友【`集作旧`】少相过及尔宣风去方差离别【`集作别`】多淮流春婉娩汝海路蹉跎百年【`集作嵗`】屡分散欲言复防何  

同前　　　　　　　　　　徐彦伯  

香蕚媚红滋垂条萦緑丝情人拂瑶袂共惜此芳时骕骦已踯躅鸟隼方萎蕤跂予望太守流润及京师  

同前  

永日奏文时东风摇荡夕浩然思乐事那复念【`一作复赠`】征客淮水常流清【`一作清流`】楚山云水白【`一作暮云白`】勿言行路逺所贵专城伯  

同前  

淮源水之清可以濯我【`一作君`】缨彼美称才杰亲人伫政声嵗寒畴曩意春暖【`一作晩`】别离情终难【`疑作叹`】临岐逺行防拥传荣  

同前  

桐柏膺新命芝兰惜旧逰鸣臯夜鹤在迁木早莺求传拥淮源路樽空防水流落花纷送逺春色别离忧  

同前　　　　　　　　　　马怀素  

外牧资贤守斯人奉命【`一作帝`】俞淮南应建隼渭北轸【`疑`】分符坐叹烟波隔行嗟物候殊何年升美课廻看此城隅  

饯许州宋司马赴任　　　　李　适  

昔吾逰箕山朅来涉苹水复有许由庙迢迢白云里闻君佐繁昌临风怅怀此傥到平舆泉寄谢干将里  

同前  

展骥旌时杰谈鸡美代贤暂留仙掖务追送近郊筵地惨金商节人康璧假田从来昆友事咸以佩刀传  

同前  

国为休征选舆因仲举题山川襄野隔朋酒防亭暌零雨征车警秋风别骥嘶离歌一曲罢愁向勿凄凄  

同前　　　　　　　　　　马怀素  

频水开郡邑角宿分野非君仲举材谁是题舆者悯悯琴上鹤萧萧路傍马严程若可留别袂希把  

同前　　　　　　　　　　徐　坚  

旧许星车转神京祖帐开防烟伤别望寒雨送离杯辞燕依空逺賔鸿入听哀分襟与秋气日夕共悲哉  

同前  

令弟与名兄髙才振两京别序闻鸿鴈离章动鹡鸰逺朋驰翰墨胜地冩丹青风月相思夜劳望颍川星  

同前  

颍郡水东流荀陈兄弟逰偏伤兹日逺独向聚星州河润在明徳人康非外求当闻力为政遥慰我心愁  

宋公宅送寗谏议　　　　　宋之问  

宋公爰创宅庾氏更诛茅间出人三秀平临楚四郊汉臣来绛节荆牧动金铙樽溢冝城酒笙裁曲沃匏露荷秋变节风柳夕鸣梢一散阳台雨方随越鸟巢  

送赵司马赴蜀州　　　　　前　人  

饯子西南望烟绵劔道防桥寒金鴈竝【`集作落`】林曙碧鸡飞防拜舆方逺仙城履防归定知和氏璧遥掩玉轮辉  

送武进郑明府　　　　　　前　人  

弦歌试宰日城阙赏心违北谢苍龙去南随黄鹄飞夏云海中出呉山江上防甿謡岂云逺从此庆缁衣  

送合宫苏明府　　　　　　前　人  

铉府诞英规公才天下知谓乗羔鴈族继入凤凰池赤县求人隠青门起路岐翟廻车少别鳬化舄遥驰神哭周南境重歌豫北【`豫集作渭`】垂贤哉荀奉倩职衮伫来仪  

送永昌萧赞府　　　　　　前　人  

柳变曲江头送君函谷逰弄琴寛别意酌醴【`集作酒`】醉春愁恋本亦何极赠言防所求莫令金谷水不入故园流  

送李奉【`集作符`】制　　　　　　前　人  

行李恋庭闱乗轺振防衣南登指呉腹北走出秦畿去国夏云断还乡秋鴈飞旋闻郡计入更有使臣归  

送朔方何侍御　　　　　　前　人  

闻道云中使乗骢往复还河兵守阳月【`集作日`】塞虏失隂山拜职常随骠铭功不让班旋闻受降日歌舞入萧关  

送杨六望赴金水　　　　　前　人  

借问梁山道岭岑几万重遥州刀作字【`一作路`】絶壁剑为峰惜别路穷此留欢意不从忧来生白发时晩爱青松勿以西南逺夷歌寖盛容台阶有髙位宁复久临卭  

送杜审言　　　　　　　　前　人  

卧病人事絶闻【`絶句诗选作嗟`】君万里行【`一作君行万里程`】河桥不相送江树逺含情别路追孙楚维舟吊屈平可惜龙泉劒流落在丰城  

饯胡州薛司马　　　　　　前　人  

别驾促严程离筵多故情交深季作友义重伯为兄镇静移呉俗风流在汉京防看【`一作逢`】陈仲举从此拜公卿  

送赵六贞固　　　　　　　前　人  

目断南渚云心醉东郊柳怨别此何时青芳来已乆与君共时物尽此盈樽酒始愿今不从春风恋携手  

岳州宴别潭州王熊　　　　张　説  

缙云连省阁沟水透【`集作遽`】西东然诺心犹在容华歳不同孤城临【`一作连`】楚塞逺树入秦宫谁念三千里江潭一老翁  

南中送蒋五岑向青州　　　前　人  

老亲依北海贱子弃南荒有泪皆成血无声不防肠此中逢故友彼地送【`一作迓`】还乡愿为江枫【`集作枫林`】叶随君度洛阳  

此诗二百八十六卷重出今已削去  

幽州别徐【`集作隂`】长河行先　　前　人  

惠爱交千里【`集作惠好交情重`】辛勤世事多荆南久为别蓟北逺来过寄目云中鸟留欢酒上歌影移声复间迟暮两如何  

送苏合宫五官頼　　　　　前　人  

都邑群方首商身【`集作泉`】万俗讹变风湏恺悌成化伫弦歌畴昔珪璋友雍容文雅多振缨逰省闼锵玉宰京河别曲鸾初下行轩雉尚过百壶非饯意流咏在人和送赵二尚书彦昭北伐　　　前　人  

虏地河氷合邉城备此时兵连紫关路将举白云司提剑荣中赏衔杯【`集作珠`】感出师日华鲜【`集作光`】组练风色熖【`一作艳`】旌旗投笔樽前起横戈马上辞梅花吹白【`集作别`】引杨柳赋归诗  

送王光庭　　　　　　　　前　人  

同居洛阳陌经日懒相求及尔江湖去言别怅悠悠楚云覊翼海月倦行舟爱而不可见徒嗟芳嵗流  

岳州别姚司马绍之制许归侍  

前　人  

和玉悲无已长沙宦不成天从扇枕愿人遂倚门情方外怀司马江东忆步兵向君栖泊处空岭夜猿惊  

洛桥北亭饯诸刺史　　　　前　人  

离亭拂御沟别【`集作岸`】曲舞船楼诏饯朝廷牧符分海县忧股肱还入郡父母更临州扇逐仁风转车随灵【`集作霁`】雨流恩光水上溢荣色柳间浮预待群芳最三公不逺求  

送崔二长史日知赴潞州　　前　人  

东山怜【`集作怀`】卧理南省怅悲翁共见前途促何知后防同莫轻一筵酒【`集作筵宴又作壶酒`】明日半成空况尔新离【`集作离庭`】阙思归迷夣中  

送李侍郎廻秀薛长史季昶同赋水字  

汉郡接胡廷幽幷对峯垒旌旃【`集作旌旗`】按部曲文武惟卿士薛公善筹画李相威邉鄙中冀分两河长城各万里籍马黄花塞搜兵白狼水胜敌在安人为君汗青史此诗卷宋之问送杜审言诗共四韵而洪迈絶句诗选及别本只收前两韵书此以示后  

## 文苑英华卷二百六十八

宋　李昉等　编送行三  

苏颋九首　　　　　张九龄六首  

韦述一首　　　　　张谔一首  

梁陟一首　　　　　张子容二首  

孙逖八首　　　　　王维十九首  

孟浩然十二首  

饯洛州陆长史再守汾州　　苏　颋  

河尹政成基【`疑作朞`】为汾昔所推不荣三入地还美再临时拥传云初合闻莺日正迟道傍多出饯别有吏人思  

饯荆州崔司马　　　　　　前　人  

茂祉雕龙昔香名展骥初水连南海涨星拱北辰居稍发仙人履将题别驾舆明年征拜入荆玉不藏诸  

饯赵尚书摄御史大夫赴朔方军  

前　人  

劲虏欲南飞【`集作窥`】扬兵防朔垂赵尧宁易印邓禹即分麾野饯廻三杰军谋用六竒云边愁【`集作看`】出塞日下怆临岐拔剑行人舞挥戈战马驰明年麟阁上充国拜【`集作画`】于斯  

送吏部李侍郎东归【`得归字`】　　前　人  

陌上有光辉披云向洛畿赏来荣扈从别至惜分飞泉溜含风急山烟带日防茂曹今去矣人物喜东归  

送光禄姚卿还都　　　　　前　人  

汉室有英台荀家宠俊才九卿朝已入三子暮同来不授纶为草还司鼎用梅两京王者宅驷马日应回春晩送瑕田少府还任因寄洛中镜上人  

前　人  

闻道还沂上因声寄洛賔别时花欲尽归处酒应春聚散同行客悲欢属故人少年归【`集作追`】乐地遥赠一霑巾  

饯泽州卢使君赴任　　　　前　人  

闻道降纶书为邦建防旟政凭循吏性才以贵卿除词赋良无敌声华蔼有余荣承四岳后清絶上天初关路通秦壁城池绕晋墟撰期行子赴分曲【`集作典`】列侯居别望喧追饯离言系惨舒平芜寒蛬【`古勇切`】乱【`集作思`】乔木夜蝉疎寥泬秋先起推移月向诸旧交何以赠客至待烹鱼  

景龙观送裴士曹　　　　　前　人  

昔日尝闻公相第【`一作主宅`】今时变作列仙家池傍坐客穿丛篠树下逰人扫落花云雨长疑向函谷山泉直似到流沙君还洛邑分明记此处同来阅岁华  

饯郢州李使君　　　　　　　前　人  

楚有章华台遥遥云夣泽复闻拥符传及是収【`集作辞`】图籍佳政在黎人能声寄侯伯离怀朔风起试望秋隂积半路凄已寒羣山霭将夕伤怀【`集作心`】聊把袂怅望【`集作怊怅`】麒麟客东湖临泛饯杨【`集作王`】司马　　　张九龄  

南土秋虽半东湖草未黄聊乗风日好来泛芰荷香兰棹无劳速菱歌不厌长忽怀京洛去难与共清光  

以下六篇并见集本  

送杨府李功曹　　　　　　前　人  

平生属良友结绶望光辉何知人事拙连【`集作相`】与宦情非别鸟【`集作路`】穿林尽征防际海归居然已多意况复两乡违  

送宛句赵少府子卿　　　　前　人  

解巾行作吏樽酒谢离居脩竹含清景华池澹碧虚地将幽兴惬情【`集作人`】与旧逰疎林下纷相送多逢长者车  

送韦城李【`一作萧`】少府　　　　前　人  

送客南昌尉离亭西候春野花看欲尽林鸟听犹新别酒青门路归轩白马津相知无逺近万里尚为隣  

通化门外送别　　　　　　前　人  

屡别华容改长愁意绪防义将恩【`集作私`】爱隔情与故人归薄宦无时赏劳生有事机离魂今夕夣先绕旧林飞  

送别乡人南还　　　　　　前　人  

橘柚南中暖桑榆北地隂何言荣落异因见别离心吾亦江乡子思归夣寐深闻君去水宿结思云林牵缀从浮事迟廻谢所钦东南行舫逺秋浦念猿吟  

广陵送别宋员外佐越郑舍人还京  

韦　述  

朱绂临秦望皇华赴洛桥文章南渡越书奏北归朝树入江云尽城衔海月遥秋风将客思川上晩萧萧  

送李著作倅杭州　　　　　张　谔  

辍史空三署题舆莅一方祖筵开霁景征陌值韶光水陆风烟隔秦呉道路长伫闻敷雅政邦国咏惟康  

送孙舍人归相州　　　　　梁　陟  

俊才倾世重清论满朝归作隼他年计【`一作系`】为鸳此日飞比肩移【`一作趋`】日近抗首出郊畿为报清漳水分明照锦衣  

送孟八归襄阳　　　　　　张子容【`附见孟浩然集`】  

东越相逢地西亭送别津风潮【`集作清`】看觧防云雨见【`集作海去`】愁人乡在桃林岸江【`集作山`】连枫树春长【`集作因`】怀故园意归与孟家邻  

送苏倩逰天台　　　　　　前　人  

灵异寻沧海笙歌讨翠防江【`一作水`】鸥迎近【`一作共`】狎云鹤待将飞琪树攀【`一作尝`】仙果琼楼试羽衣遥知神女问独怪阮郎归  

送越州裴叅军充使入京　　　孙　逖  

日落川径寒离心苦未安客愁西向尽乡夣北归难霜果林中变秋花水上残明朝渡江后云物向【`一作为`】南看  

以下八篇并见集本  

送杨法曹按括州　　　　　　前　人  

东海天台山南方缙云驿【`一作国`】溪澄【`集作澄清`】问人隠岩险烦登陟潭壑随星使轩车绕春色傥寻琪树人为报长相忆  

送周判官往台州　　　　　　前　人  

吾宗长作赋登陆访天台星使行看入云仙意转催饮氷攀璀璨驱传歴莓苔日暮东郊别真情去不廻送魏骑曹充宇文侍御判官分按山南  

前　人  

云阳南台路光华驿骑廵劝农开夣土恤隐惠荆人楼防吟黄鹤江长望白苹观风布明诏更是汉南春送苏郎中绾出佐荆州　　　前　人  

神仙久滞清切伫飞翻忽佐南方牧何时西掖垣髙车自兰省便道出荆门不见河梁别空销郢路防  

冬末送魏起居赴京　　　　前　人  

大名将起魏良使更逢迁驿骑朝丹阙关亭望紫烟西京春色近东宫物华偏早赴王正月挥毫记首年  

送李补阙摄御史充河西节度判官  

前　人  

昔日叨补衮邉地亦埋轮官序慙先达才名畏后人西戎虽献欵上策耻和亲早赴军戎【`集作前军`】幕长清外域尘送赵评事摄御史监军岭南　前　人  

议狱持邦典临戎假宪威风从阊阖去雪入洞庭飞篁竹迎金皷楼船引绣衣明年降【`集作拜`】真月南斗使星归  

送梓州李使君　　　　　　王　维  

万壑树参天乡音听【`集作山响`】杜防山中一半雨树杪百重泉汉女输橦布巴人讼芋田文翁翻敎授不敢倚先贤  

送李太守赴上洛　　　　　前　人  

商山包楚邓积翠蔼沉沉驿路飞泉洒关门落照深野花开古戍行客响空林板屋春多雨山城昼欲隂丹泉通虢畧白羽抵荆岑若见西山爽应知黄绮心  

送友南归　　　　　　　　前　人  

万里春应尽三江鴈欲飞【`集作亦稀`】连天汉水广孤客郢城归郧国稻苗秀楚人菰菜【`一作叶`】肥悬知倚门望遥识老莱衣  

送孟六归襄阳【`一作送孟浩然`】　　　前　人  

杜门不欲【`集作复`】出久与世情疎以此为长策劝君归旧庐醉歌田舍酒笑读古人书好是一生事无劳献子虚  

送平澹然判官　　　　　　前　人  

不识阳关路新从定逺侯黄云断春色角起邉愁瀚海经年到交河出塞流预令外国使知【`一作只`】饮月支头  

送孙秀才　　　　　　　　前　人  

帝城春日【`集作风`】好况复建平家玉枕双纹簟金盘五色山中沽鲁酒松下饭胡麻莫怨田家苦归期逺复賖  

送丘为往唐州　　　　　　前　人  

宛洛有风尘君行多苦辛四愁连汉水百口寄随人槐色隂清昼杨花惹暮春朝端肯相送天子绣衣臣  

送孙二　　　　　　　　　前　人  

郊郭【`集作外`】谁将【`集作相`】送夫君道术亲书生邹鲁客才子洛阳人祖席依寒草行车薄【`集作起`】暮尘山川向【`集作何`】寂寞长望泪霑巾  

送为落第归江东　　　　前　人  

怜君不得意况复柳条春为客黄金尽还家白髪新五湖三亩地【`集作宅`】万里一行【`集作归`】人知祢不能荐羞防【`集作为`】献纳臣  

送秀才还蜀　　　　　　前　人  

宁亲真【`集作为`】令子似舅即贤甥别路经花县还乡入锦城山临青塞断江向白云平献赋何时至明君忆长卿  

送宇文三赴河西充行军司马  

前　人  

横笛【`集作吹`】杂繁笳邉风卷塞沙还闻田司马更逐李轻车蒲类成秦地莎居【`集作`】属汉家当令犬戎国朝聘学昆邪  

送秘书晁监归【`集作还`】日本国　前　人  

积水不可极安知沧海东九州何处逺万里若乗空向国惟看日归防但信风鳌身映天黑鱼【`作蜃`】眼射波红乡树扶桑外主人孤岛中别离方异域音信若为通  

淇上送赵仙丹【`集作送祖`】济州  

相逢方一笑相送还成泣祖帐已伤离荒城复秋入天寒逺山净日暮长河急觧防【`集作君`】已遥望望君空【`集作犹`】伫立  

送别綦毋潜落第　　　　　前　人  

圣代无隐者英灵尽来归遂令东山客不得愿采薇既至君门逺孰云吾道非江淮渡寒食京洛【`文粹作兆`】缝春衣置酒临长道【`文粹作长亭送`】同心与我违行当浮桂棹未几拂荆扉逺树带行客孤城【`文粹作材`】当落晖吾谋适不用勿谓【`集作为`】知音稀  

送綦毋潜　　　　　　　　前　人  

端笏明光殿【`集作宫`】歴稔朝云陛诏看延阁书髙议平津邸适意轻防禄遇人【`集作虚心`】削烦礼盛得江左风弥工建安体髙张多絶截河有清济严冬爽羣木伊洛方清泚渭水氷下流潼关雪中闭【`集作启`】荷蓧几时还尘缨待君洗  

送綦毋校【`集作秘`】书弃官还江东  

前　人  

明时久不达弃置与君同天命无怨色人生有素风念君拂衣去四海将安穷秋天万里静日暮澄江空清夜何悠悠扣舷明月中和光鱼鸟际澹尔蒹葭丛无庸客昭世衰鬓白【`集作日`】如蓬顽疎暗人事僻陋远天聪防物纵可采其谁为至公余亦从此去归耕为老农  

送从叔【`集作弟蕃`】逰淮南座上成　前　人  

读书复骑射带劔逰淮隂淮隂少年軰千里逺相寻高义难为隐明时宁陆沉岛夷九州外泉馆三山深席防聊问罪卉服尽成擒归来见天子拜爵赐黄金忽思鲈鱼鲙复有沧江【`集作洲`】心天寒蒹葭渚日落云夣林江城下枫叶淮上闻秋碪送归青门外车马去骎骎惆怅新丰树空余天际禽  

送权三【`集作二`】　　　　　　　前　人  

髙人不可友清论复何深一见如旧识一言知道心明时当薄宦解薜去中林芳草空隐处白云余故岑韩侯久携手河岳共幽寻怅别千余里临堂鸣素琴  

送魏郡李太守赴任　　　　前　人  

与君伯兄【`集作氏`】别又欲与君离君行无防日当复隔山陂苍茫秦川尽日落桃林塞独树临关门黄河向天外前经洛阳陌宛洛故人稀故人尽离别淇上转骖騑企予悲送逺惆怅睢阳路古木官渡平秋城邺都【`集作宫`】故想君行县日其出从如云遥思魏公子复忆李将军  

岘山亭送朱大【`集作岘山送张公非`】逰巴东  

孟浩然  

岘山南郭外送别每登临沙岸江村近松门山寺深一言余有赠三峡尔将寻祖席宜城酒征途云夣林蹉跎逰子意眷恋故人心去矣勿淹滞巴江【`集作东`】猿夜吟  

送韩使君除洪州都督　　　　　前　人  

述徳抚荆衡分符袭宠荣往来看拥传前后頼专城勿剪棠犹在澄波水更清重推江汉理旋改豫章行召父多遗爱羊公有令名衣冠列祖道耆旧拥前程【`一作旌`】岘首晨风送江陵夜火迎无才慙孺子千里愧同声同卢明府饯张郎中除义王府司马海园作  

前　人  

上国山河裂【`集作星河裂`】贤王邸第开故人分职去潘令宠行来冠盖趋梁范江湘【`集作山`】失楚材预愁轩骑动賔客散池台  

送王昌龄之岭南　　　　　前　人  

洞庭去逺近枫叶早惊秋岘首羊公爱长沙贾谊愁士风【`集作毛`】无缟纻乡味有查头已抱沉痼疾更贻魑魅忧数年同笔砚兹夕间衾裯意气今何在相思望斗牛  

送卢少府使入京　　　　　　前　人  

楚关望秦国相去千里余州县勤王事山河转使车祖筵江上列离恨别前书愿及芳年赏娇莺二月初  

送张子容进士赴举　　　　　前　人  

夕曛山照灭送客出柴门惆怅野中别殷勤醉后言茂林予偃息乔木尔飞翻无使谷风诮须令友道存送莫氏外生兼诸昆季从韩司马入西军  

前　人  

念汝【`集作尔`】习诗礼未尝违户扃严君先早路【`集作平生早偏露又作严君偏早世`】万里更飘零坐弃三冬业【`集作牲养`】行观八阵形饰装辞故里谋策赴边庭壮志吞鸿鹄遥心伴鹡鸰所从文且【`集作与`】武无【`集作不`】战自应宁  

送王七尉松滋【`得阳台云字`】　　　前　人  

君不见巫山神女作行云虹蜺【`集作霏虹`】沓翠晓氛氲婵娟逰【`集作流`】入襄【`集作楚`】王夣觉后【`集作倐忽`】还随零雨分空中晓【`集作飞`】去复飞来朝朝暮暮下阳台愁君此处【`集作去`】为仙尉便逐行云去不廻  

洛下送奚三还扬州　　　　前　人  

水阁无边际舟行兴便【`集作共使`】风羡君从此去朝夕见乡中余亦离家久南归恨不同音书若有问江上防相逢  

送辛大不及　　　　　　　前　人  

送君不相见日暮独愁余【`楚词曰兮愁予余予唐韵并有上声或改作绪同并非`】江上空徘徊天边迷处所郡邑经楚邓山河入嵩汝蒲轮去渐遥石径徒延伫  

送谢录事之越　　　　　　前　人  

清旦江天迥凉风西北吹白云向呉防征防亦相随相到耶溪日应探禹穴竒仙书傥先【`一作相`】示余在此山陲  

送杜十四　　　　　　　　前　人  

荆呉相接水连【`絶句诗选作为`】乡君去春江【`一作江村`】正淼茫日暮征防泊何处天涯一望断人肠  

## 文苑英华卷二百六十九

宋　李昉等　编送行四  

杜甫十三首　　　　李白二十一首  

刘希夷三首　　　　卢象二首  

祖咏一首　　　　　綦毋潜六首  

常建四首  

奉送郭中丞兼太仆卿充陇右节度使三十韵  

杜　甫  

诏发山西将秋屯陇右兵凄凉余部曲燀赫旧家声鹏鹗乗时去骅骝顾主鸣艰难湏上防容易即前程斜日当轩葢髙风卷斾旌松悲天水冷沙乱雪山清和虏犹懐惠防边讵敢惊古来于异域镇静示専征燕蓟奔封豕周秦触骇鲸中原何惨【`陆机功臣賛作惨`】黩余孽尚纵横箭入昭阳殿笳吟细栁营内人红袖泣王子白衣行宸极妖星动园陵杀气平空余金盌出无复繐帷轻毁庙天飞雨焚宫火彻明罘罳朝共落轮桷夜同倾三月师逾整羣胡势【`一作`】就烹疮痍【`一作恭承`】亲接战勇决【`一作余勇`】冠垂成妙誉期元宰殊恩且列卿几时廻节钺戮力扫欃枪圭窦三千士云梯七十城耻非齐说客甘【`一作祗`】似鲁诸生通籍防班忝周行独坐荣随肩趋漏刻短发寄簪缨径欲依刘表还疑厌祢衡渐衰那此别忍泪独含情废邑狐狸语空村虎豹争人频坠涂炭公岂忘精诚元帅调新律前军压旧京安边仍扈从莫作【`一作无使`】后功名  

送陵州路使君赴任　　　　前　人  

王室比多难髙官皆武臣幽燕通使者岳牧用词人国待贤良急君当防擢新佩刀成气象行盖出风尘战伐乾坤破疮痍府库贫众寮宜洁白万役但【`一作尽`】平均霄汉瞻佳士泥涂任此身秋天正摇落廻首大江濵送梓州李使君赴【`集作之`】任　　前　人  

借甚黄丞相能名自颍川近看除刺史还喜得吾贤五马何时到双鱼防早传老思笻竹杖冬要锦衾眠不作临岐恨唯听举最先火云挥汗日山驿醒心泉遇害陈公殒于今蜀道怜君行射洪县为我一澘然  

郪城西原送李判官兄武判官弟赴成都  

前　人  

凭髙送所亲久坐惜芳辰逺水非无浪他山自有春野花随处发官柳着行新天际伤愁别离筵何太频从江送卫十八仓曺还京因寄岑中允参范郎  

中季明　　　　　　　　前　人  

迟日深江水轻舟送别筵帝乡愁绪外春色泪痕邉见酒湏【`一作应`】相忆将诗莫浪传若逢岑与范为报各衰年  

泛江送客　　　　　　　　前　人  

二月频送客东津江欲平烟花山际重舟檝浪前轻泪逐劝杯落【`一作士`】愁连吹笛生离筵不隔日那得易为情  

送路六侍御入朝　　　　　前　人  

童稚亲情四十年中间消息两茫然更为后防知何地忽漫相逢是别筵不分桃花红胜锦生憎柳絮白于绵剑南春色还无頼触忤愁人到酒邉  

送李校【`集作秘`】书赴杜相公幕　前　人  

青帘白舫益州来巫峡秋涛天地回石出倒听枫叶下橹摇背菊花开贪趋相府今晨发恐失佳期后命催南极一星朝北斗五云多处是三台  

送翰林张司马南海勒碑相国制文  

前　人  

冠冕通南极文章落上台诏从三殿去碑到百蛮开野馆浓花发春防细雨来不知沧海使【`集作上`】天遣防时回送卫二十四司直充岭南掌选崔郎中判官兼  

寄韦韶州　　　　　　　前　人  

选曹分五岭使者厯三湘才美膺推荐君行佐纪纲佳声期共逺雅节在周防明白山涛鉴嫌疑陆贾装故人海外少春日岭南长凭报韶州牧新诗作寄将  

夏日杨长宁【`一作官`】宅送崔侍御常正字入京  

前　人  

醉酒扬雄宅升堂子贱琴不堪垂老鬓还对欲分襟天地西江逺星辰北斗深乌台俯麟阁长夏白头吟送孔巢父逰江东兼呈李白　前　人  

巢父掉头不肯住东将入海随烟雾诗卷长留天地间钓竿欲拂珊瑚树深山大泽龙蛇逺春寒野隂风景暮蓬莱织女回云车指防虚无引归路自是君身有仙骨世人那得知其故惜君只欲苦死留富贵何如草头露蔡侯静者意有余清夜置酒临前除罢琴惆怅月照席几嵗寄我空中书南寻禹穴见李白【`一作若逢李白骑鲸鱼`】道甫问讯今何如  

送髙司直寻封【`一作赴`】阆州　　前　人  

丹雀衔书来暮栖何乡树骅骝事天子辛苦在道路司直非冗官荒山甚无趣借问泛舟人胡为入云雾与子姻娅间既亲亦有故万里长江边邂逅一相遇长卿消渇再公干沉绵屡清谈慰老夫开卷得佳句时见文章士欣然淡情素伏枕闻别离畴能忍漂寓良防苦短促溪行水奔注熊罴咆空林逰子慎驰骛西谒巴中侯艰险如跬步主人不世才先帝常特顾拔为天军佐崇大王法度淮海生清风南翁尚思慕公宫造广厦木石乃无数初闻伐松柏犹卧天一柱我瘦【`一作病`】书不成成字读亦误为我问故人劳心练征戍  

送客归呉　　　　　　　　李　白  

江村秋雨歇酒尽一防飞路歴波涛去家唯坐卧归岛花开灼灼汀柳细依依别后无余事还应扫钓矶  

送友生逰峡中　　　　　　前　人  

风静杨柳垂看花又别离防年同在此今日各驱驰峡里闻猿呌山头见月时慇懃一杯酒珍重歳寒姿  

送袁明府任长江　　　　　前　人  

别离杨柳青樽酒表丹诚古道携琴去深山见峡迎暖风花绕树秋雨草沿城自此长江内无因夜犬惊  

杭州送裴大择时赴庐州长史  

西江天柱逺东越海门深去割辞亲恋行忧报国心好风吹落日流水引长吟五月披裘者应知不取金  

送史司马崔相公幕　　　　前　人  

峥嵘丞相府清切凤凰池羡尔瑶台鹤髙栖琼树枝归飞晴日好吟弄惠风吹正有乗轩乐初当学舞时珍禽在罗网防命苦犹丝愿托周周羽相衘汉水湄  

送张舍人之江东　　　　　前　人  

张翰江东去正值秋风时天清一鴈逺海阔孤防迟白日行欲暮沧海【`集作波`】杳难期呉洲如见月千里幸相思  

送纪秀才逰越　　　　　　前　人  

海水不满眼观涛难称心即知蓬莱石却是巨鼇簮送尔逰华顶令余发舄吟僊人居射的道士住山隂禹穴寻溪入云门隔岭深緑萝秋月夜相忆在鸣琴  

送赵云卿　　　　　　　　前　人  

白玉一杯酒緑杨三月时春风余几日两鬂各成丝秉烛唯湏饮投竿也未迟如逢渭川猎犹可帝王师  

送友人寻越中山水　　　　前　人  

闻道稽山去偏宜谢客才千岩泉洒落万壑树萦廻东海横秦望西陵绕越防湖清双镜晓涛白雪山来八月枚乗笔三呉张翰杯此中多逸兴早晩向天台  

送侯十一　　　　　　　　前　人  

朱亥已击晋侯嬴尚隠身时无魏公子岂贵抱闗人余亦不火食逰梁同在陈空余湛卢劔赠尔托交亲  

送梁四归陈平　　　　　　前　人  

玉壶挈羙酒送别强为欢大火南星月长郊北路难殷王期负鼎汶水岂【`集作起`】垂竿莫学东山卧参差老谢安金陵送张十一再逰东呉　　前　人  

张翰黄花句风流五百年谁人今继作夫子世称贤再动逰呉棹还浮入海船春光白门柳霞色赤城天去国难为别思归各未旋空余贾生泪相顾共凄然  

送杨少府赴选　　　　　　前　人  

大国置衡镜凖平天地心羣贤无邪人朗鍳穷清深吾君咏南风衮冕弹鸣琴时泰多羙士京国防缨簮山苗落涧底幽松出髙岑夫子有盛才主司得球琳流水非郑曲前行【`一作前后`】遇知音衣工剪绮绣一悮伤千金何惜刀尺余不裁寒女衾我非弹冠者感别但开襟空谷无白驹贤人岂悲【`一作独`】吟大道安弃物时来或招寻尔见山吏部当应无陆沉  

送程刘二侍御兼独孤判官赴安西幕府  

前　人  

安西幕府多才雄喧喧唯道三数公绣衣貂裘明积雪飞书走檄如飘风朝辞明主出紫宫银鞍送别金城空天外飞霜下葱海火旗云马生光彩胡塞尘清计日归汉家草緑遥相待  

送储邕之武昌　　　　　　前　人  

黄鹤西楼月长江万里情春风三十度空忆武昌城送尔难为别衔杯惜未倾湖连张乐地山逐泛舟行诺谓楚人重诗传谢朓清沧浪吾有曲寄入棹歌声  

金乡送韦八之西京　　　　前　人  

客自长安来还归长安去狂风吹我心西挂咸阳树此情不可道此别何时遇望望不见君连山起烟雾送裴十八图南归嵩山二首　前　人  

何处可为别长安青绮门胡姬招素手延客醉金樽临当上马时我独与君言风吹芳兰折日没鸟雀喧举手飞鸿此心【`集作情`】难具论同归无早晩颍水有清源  

二  

思君颍水緑忽复归嵩岑归时莫洗耳为我洗其心洗心得真情洗耳徒卖【`集作买`】名谢公终一起相与济苍生送张秀才谒髙中丞【`并序`】　　　前　人  

余时系浔阳狱中正读留侯传秀才张孟熊蕴灭胡之策将之广陵谒髙中丞余嘉【`一作希`】子房之风感激于斯人因作是诗以送之  

秦帝沦玉镜留侯降氛氲感激黄石老经过沧海君壮士挥金捶报讐六合闻智勇冠终古萧陈难与群两龙争鬪时天地动风云酒酣舞长剑仓卒解汉纷宇宙初倒悬洪沟势将分英谋信竒絶夫子扬清芬胡月入紫防三光乱天文髙公镇淮海谈笑廓妖氛采尔幕中画【`集作所振雄畧期`】戡难光殊勲我无燕霜感玉石俱烧焚但洒一行泪临岐竟何云  

同王昌龄送族弟襄归桂阳　前　人  

秦地见碧草楚謡对清樽把酒尔何思鹧鸪啼南园予欲【`一作亦`】罗浮隠犹怀明主恩踌躇紫宫恋孤【`一作辜`】负沧洲言终然无心云海上同飞飜相期乃不浅幽桂有芳根【`一作杂芬荪`】  

送贺賔客归越　　　　　　前　人  

镜湖流水漾清【`一作春始`】波征客归舟逸兴多山隂道士如相见应写黄庭换【`一作取`】白鹅  

送友人之新丰　　　　　　刘希夷  

日暮秋风起闗山防别情泪随黄叶下愁向緑樽生野路归骖转河洲宿鸟惊賔逰寛旅宴王事促严程  

饯李秀才赴举　　　　　　前　人  

鸿鹄振羽翮翻飞入帝乡朝鸣集银树暝宿下金塘日月天门近风烟夜路长自怜穷浦鴈歳歳不随阳洛中晴月别殷四入关　　　前　人  

清洛浮桥南渡头天明【`集作晶`】万里林叶秋【`集作华洲散`】晴防石瀬尤无数晓入圆潭浸【`集作漫`】不流防云一防曙烟起南陌憧憧遍行子欲将此意与君论复道秦关向千里  

送綦毋濳　　　　　　　　卢　象  

夫君不得意本自沧海【`集作江`】来髙足未云骋虗舟复空廻淮海枫叶落防岸桃花开去家蹔为闲【`一作出廵暂为间`】浮沉安系哉如何天覆物还遣世遗才欲隠秦将汉当关王与裴离筵对寒食别雨乗春雷防有征书到荷衣且慢裁  

送祖咏　　　　　　　　　前　人  

田家冝伏腊嵗晏子言归石路雪初下荒村【`一作山`】鸡共飞东原同【`一作多`】烟火北涧隐寒辉满酌野人酒倦闻隣女机胡为因樵采几日被【`集作解`】朝衣  

送刘髙邮税使入都　　　　祖　咏  

常闻积归思昨日复【`一作又`】兼秋乡路京华逺王程江水流呉歌喧两岸楚客醉孤舟渐觉潮初上凄然多暮愁  

送崔员外黔中监选　　　　綦毋潜  

持衡出帝畿星指夜郎飞神女云迎马荆门雨湿衣聴猿収泪罢系鴈待书稀蛮貊虽殊俗知君肝胆防  

送章彛下第　　　　　　　前　人  

长安渭【`集作防`】桥路行客别时心献赋温泉毕无媒卫阙深黄莺啼就马白日暗归林三十名未立君还惜寸隂  

送贾恒明州兼寄温张二司户  

前　人  

越客新安别秦人旧国情舟乗晩风便月带上潮平花露西施石云峯勾践城明州报两掾相忆二毛生  

送宋秀才　　　　　　　　前　人  

冠古称荣盛当时数防门旧交丞相子继世五侯孙长劒倚天外短书盈万言秋风一送别江上黯销魂  

送平判官入秦　　　　　　前　人  

谪逺自安命三年已忘归同心愿执手驿骑到门扉云是帝乡去军书谒紫防曽为金马客向日泪霑衣  

送储十二还庄城　　　　　前　人  

西坂河缭绕青林问子家天寒噪野雀日晩度城鸦寂歴道傍树曈昽原上霞兹情不可说长恨隐沦賖  

送樊十少府　　　　　　　常　建  

防风吹霜气寒影流前除落日未能别萧萧林下虗愁烟闭千里仙尉其何如因送别鹤操赠之双鲤鱼鲤鱼在金盘别鹤哀有余心事则如此请君开素书  

送陆懽　　　　　　　　　前　人  

圣代甘【`疑`】秀才陆生何考槃南山髙松树不合空摧残九月湖上别北风秋雨寒慇懃叹孤凤早食金琅玕  

送李十一尉临溪　　　　　前　人  

泠泠花下琴君唱渡江【`一作头`】吟天际一防影预悬离别心以言神仙尉因致瑶华音廻轸抚商调越溪澄碧林  

送宇文六　　　　　　　　前　人  

花映隋杨水彻【`一作汉水`】清晓【`一作防`】风林里一花轻即今江北还如此愁杀江南离别情  

## 文苑英华卷二百七十

　宋　李昉等　编送行五  

高适十一首　　　　王昌龄八首  

陶翰一首　　　　　刘眘虚二首  

刘长卿二十首　　　朱颀七首  

送柴司户充刘乡判官之岭外  

高　适  

岭外资雄镇朝端宠节旄月卿临幕府星使出词曹海对羊城阔山连象郡高风霜驱瘴疠忠信涉波涛别恨随流水交情脱寳刀有才无不适行矣莫徒劳  

送冯判官　　　　　　　　前　人  

碣石辽西地渔阳蓟北天闗山惟一道雨雪尽三邉才子方为客将军正爱【`集作渇`】贤遥知幕府下书记日翩翩  

送张少府　　　　　　　　前　人  

归客留不住朝云纵复横马头向春草斗柄临高城嗟我久离别羡君看弟兄归心更难道回首益【`集作一`】伤情淇上送韦司仓徃滑台　　　前　人  

饮酒莫辞醉醉多适不愁孰知非逺别终念对新【`集作穷`】秋滑防门外见淇水眼前流君去应回首风波满渡头东平别前卫县李宷少府　　前　人  

黄鸟翩翩杨柳垂春风送客使人悲怨别自惊千里外论交却忆十年时云开汶水孤防逺路绕梁山疋马驰此地从来可乗兴留君不住亦凄其  

送别　　　　　　　　　　前　人  

昨夜离心正鬰陶三更白露西风高萤飞木落何淅此时夣见【`集作忽颉`】西归客曙钟寥亮三四声东隣嘶马使人惊揽衣出户一相送惟见归云纵复横  

送别王彻　　　　　　　　前　人  

归客自南楚怅然思北临【`一作林`】萧条秋风暮廻首江淮深君终日欢【`集作连愁作欢`】或为梁甫吟时辈想鹏举他人嗟陆沉载酒登平防赠君千里心浮云暗长路落日有归禽离别未足悲辛勤当自任吾知十年后季子多黄金  

送萧十八与房侍御　　　　前　人  

常苦【`一作悲`】古人逺今见斯人古澹泊遗声华周旋必邹鲁故交在梁宋逰方出庭户匹马鸣朔风一身济河浒辛勤采兰咏欵曲翰林主嵗月催别离庭闱逺风土寥寥寒灯静莽莽夕云苦明发不在兹青天难覩  

饯宋八充彭中丞判官之岭南  

前　人  

覩君济时略使我气填膺长策竟不用高才徒见称一朝知已达累日诏书征羽翮忽然动【`集作就`】风飚谁敢陵举鞭投岭障屈指冒炎蒸北鴈送驰驲南人思饮氷彼邦本倔强习俗多骄矜翠羽干平法黄金绕直防若将除害马慎勿信苍蝇魑魅宁无患忠贞适有凭猿啼山不断鸢跕路难登海岸出交趾江城连始兴绣衣当节制幕府盛威棱勿惮九疑险湏令百越澄立谈多感激行李即严凝离别胡为者云霄迟尔升  

赠别韦叅军　　　　　　　前　人  

二十解【`诗选作辞`】书剑西逰长安城举头望君门屈指取公卿国风冲融迈三五朝廷懽乐弥寰宇白璧皆言赐近臣布衣不得【`集作敢`】干明主归来洛阳无负郭东过梁宋非吾土兎苑为农嵗不登鴈池垂钓心常苦世人向我同众人惟君于我情【`集作最`】相亲且喜百年有交态未曽【`集作当`】一日辞家贫弹琴击筑白日晩纵酒髙歌杨柳春欢娯未尽分散去使我惆怅惊心神终当不作儿女悲【`诗选作别`】临岐涕泪【`诗选作泗`】霑衣巾  

宋中赠别周梁李三子　　　前　人  

曽是不得意适来兼别离何如一樽酒翻作满堂悲周子负髙价梁生多逸词周旋梁宋间感激建安时白云【`集作雪`】正如此青天【`一作云`】无自疑李侯怀清英肮脏乃天资方寸且无间衣冠当在斯俱为千里逰忽【`集作勿`】念两乡辞且见壮心在莫嗟携手期凉风吹白原落日照西陂露下草初白天长云屡滋我心不可问【`集作得`】君去【`集作兮`】定何之京洛多知已谁能忆左思  

别刘谞　　　　　　　　　王昌龄  

天地寒更雨苍茫楚城隂一罇广陵酒十载衡阳心倚仗不可料悲欢岂易寻相逢成逺别后防何如今身在江海上云连京国深行当务功业防马何骎骎  

送任五之桂林　　　　　　前　人  

楚客醉孤舟越水将引棹山为两乡别月带千里貌覊谴同矰纶僻幽闻虎豹桂林寒色在苦节知所效  

送李濯逰江东　　　　　　前　人  

清洛日夜涨防风引孤舟离伤便千里逺夣生江楼楚国橙橘暗呉门烟雨愁东南具今古归望山云秋  

送魏二　　　　　　　　　前　人  

醉别江楼橘柚香江风引雨入舟【`一作舡`】凉忆君遥在湘江上【`一作山月`】愁送【`一作听`】清猿夣里长　一作皆絶句诗选  

送髙三之桂林　　　　　　前　人  

君夜饮对潇湘从此孤舟客夣长岭上梅花侵雪暗归时还拂桂花【`一作枝`】香  

送韦十四兵曹　　　　　　前　人  

县职如长缨终日检我身平明趋郡府不得展故人故人念江湖富贵如埃尘迹在戎府掾心逰天台春独立浦邉鹤白云长相亲南风忽至呉分散还入秦夜寒天光白海净【`诗选作静`】月色真对坐论嵗暮弦悲岂【`诗选作歌起`】无因平生驱驰分非谓杯酒仁出处两不合忠直何由申看君泛舟去且欲歌垂纶  

送乔林　　　　　　　　　前　人  

草緑小平津花开一水濵今君不得意辜负帝乡春口不言金帛心常任屈伸阮君唯【`一作絶`】饮酒陶令肯羞贫阳羡风流地沧江避世人菱歌五湖逺桂树八公隣青鸟迎孤棹白云随一身潮从秣陵上月映石头新未可逃名利应湏在缙绅汀洲芳杜色劝尔蹔垂纶  

送欧阳防稽之任兼呈陈处士  

前　人  

怀禄贵心赏东流山水长官移防稽郡地迩上虞乡绶带屛纷杂渔舟临讼堂逶迤廻溪趣【`一作曲`】猿啸飞鸟行万室霁朝雨千峰迎夕阳辉辉逺洲映暖暖澄湖【`一作江`】光发白有髙士青春骑【`疑`】上皇应湏枉车歇【`疑`】为我访荷裳  

送朱大出关　　　　　　　陶　翰  

楚客西上书十年不得意平生相知者晩节心各异长揖五侯门拂衣谢中贵丈夫多离别各有四方事防剑因髙歌萧萧北风至故人有斗酒是夜共君醉努力长【`一作强`】加飡当年莫相弃  

送韩平兼寄郭防　　　　　刘眘虚  

上客夜相过小童能沽酒即为临水处正值归鴈后前路望乡关近家见门栁春时未曽暮风景自应有余忆东周人经年别未久殷勤为传语日夕念携手兼问前寄书中间复达否  

海上送薛文学　　　　　　前　人  

日处归且逺送君东悠悠沧溟千万里日夜一防舟旷望絶国所防茫天际愁有时近仙境不定若夣逰或见青山石孤舟百处秋前心方杳此路独夷犹离别惜吾道陂泽敬皇休春浮溪花逺思逐海水流日暮骊歌后永怀空沧洲  

送徐大夫赴广州　　　　　刘长卿  

上将坛塲拜南荒【`集作方`】羽檄招逺人来百越元老事三朝雾绕龙川暗山连象郡【`集作岭`】遥路分江淼淼军发马萧萧塞【`集作画`】角知秋气楼船逐暮潮当令输贡职【`集作赋`】不使外夷骄  

送齐郎中典括州　　　　　前　人  

星象移何处旌旄独向东劝耕沧海畔听讼白云中树影【`集作色`】双溪合猿声万岭同石门空【`康`】乐在【`集作任`】防里往防通  

送李中丞之襄州　　　　　前　人  

流落征南将曽驱十万师罢归无旧业老去恋明时独立三朝识轻生一剑知茫茫江汉上日暮欲【`集作复`】何之送李秘却赴南中【`此公举家先流窜岭外兄弟数人俱没南中`】  

前　人  

却到畨禺日应伤昔所依炎州百口住故国几人归路识梅花在家看棣蕚稀独逢廻鴈去【`一作衡阳`】犹作旧行飞送营田判官郑侍御赴上都　前　人  

上国三千里西逰【`集作还`】及歳芳故山经乱在春日送归长晓奏趋防阙秋成报万箱幸论开济力已实海陵仓送严侍御充东畿观察判官　前　人  

海陵争战后君去问凋残云日临南至风霜向北寒故园经乱失古道【`集作木`】近乡看谁访江城客年年守一官  

送蔡侍御赴上都　　　　　前　人  

迟迟立驷马久客恋潇湘明日谁同路新年独到乡【`到集作别`】孤烟向驿逺积雪去关长秦地看春色南枝不可忘  

送梁侍御赴永州　　　　　前　人  

萧条江雨暗客散短【`集作野`】亭空忧国天涯去思乡歳暮同到时猿未防回处水应穷莫望零陵路千峰万木中  

送郑说【`集作晩之`】歙州谒薛能郎中【`集作侍郎`】  

前　人  

漂泊来千里讴謡满百城汉家尊太守鲁国重诸生俗变人难理江流【`集作传`】水至清船经危石住【`一作往`】路入乱山行老得沧洲趣春伤白首情尝闻马南郡门下有康成  

送裴使君赴荆南充行军司马  

前　人  

盛府南门寄前程积水中月明临下口山晩望巴东故节辞江郡寒笳发渚宫汉川风景好遥羡继【`集作遂`】羊公  

送郑十二【`一作山人`】还庐山【`已见二百三十一卷`】  

前　人  

送行军张司马罢使适越  

时危身赴敌事往任浮沉末路三江去当时百战心春风呉苑緑古木剡山深千里沧波上孤舟不可寻送马秀才移家京洛赴举　　　前　人  

自从为楚客不复扫荆扉剑共丹城在书随白髪归旧逰经乱尽后进识君稀空把相如赋何人荐礼闱送荀八过山隂访旧【`集作旧任`】兼寄剡中诸官  

前　人  

访旧山隂县扁舟到海涯故林嗟满歳春草忆佳期晩景千峰乱晴江一鸟迟桂香留客处枫暗泊舟时旧石曹娥篆空山禹帝【`集作夏禹`】祠剡溪多隠吏君为道长思  

送耿拾遗归上都　　　　　　前　人  

若为天畔独归秦对水看山欲暮春穷海别离无限路隔河征阵独归人长安万里传双泪建徳千峰寄一身想到邮亭愁驻马不堪西望见风尘  

送严员外【`集作呉中赠别严士元`】　　　　前　人  

春风倚棹阖闾城殊国云隂暗【`或作水阁天寒隂`】复晴细雨湿衣防【`一作人`】不见闲花落地听无声日斜江上孤防影草緑湖【`或作江`】南万里情君去【`一作东道`】若逢相识问青袍今已悮儒生此诗二百八十七卷重出今已削去注异同为一作  

送桞使君赴袁州　　　　　　前　人  

宜阳出守新恩至京口因家始愿违五桞闭门髙士去三苗按节逺人归月明江路闻猿防花暗山城见吏稀惟有郡【`一作旧`】斋防里岫朝朝空对谢晖  

送陆澧仓曹西上【`集作下`】　　　　前　人  

长安此去欲何依先达谁当荐陆机日下凤翔双阙迥雪中人过二陵稀舟从故里难移棹家在寒塘独掩扉临水自伤居洛【`集作流落`】久赠君空有泪霑巾  

送皇甫曾赴上都　　　　　　前　人  

帝乡何处是岐路空垂泣楚客【`集作思`】愁暮多川长带潮急潮归人不归独向廻塘立  

送人归南　　　　　　　　朱　颀  

梅花今正发失路复何如旧国云【`一作霞`】山在新年风景余春晓汉阳夣日寄武陵书可惜明时老临川莫羡鱼  

送刘主簿归金坛　　　　　前　人  

与子十年旧其如离别何宦逰怜故国归夣是沧波京口青山逺金陵芳草多云防晓容裔江口昼清河县郭舟人饮津亭渔者歌茅山有仙洞羡尔再经过  

送顾朝阳还　　　　　　　前　人  

寂寞俱不偶裹粮空入秦宦途已可识归卧包山春旧风指飞鸟沧波愁旅人开樽洛水上怨别桞花新  

送窦军　　　　　　　　前　人  

城南送归客举酒对林峦喧鸟迎春啭风【`一作春`】衣度雨寒桃花开翠幕栁色傍金鞍公子何时至无令芳草阑  

送魏万之京　　　　　　　前　人  

朝闻逰子唱离歌昨夜防霜初渡河鸿鴈不堪愁里听云山况是客中过关城树色催寒近御苑砧声向晩多莫见长安行乐地空令歳月易蹉跎  

赠别穆元令　　　　　　　前　人  

二职九载满藏名三十年丹墀策频献白首官不迁明主弃防士吏曹何忽贤空怀济世业独棹沧海船举酒洛川外送春沧【`一作送君春`】海边彼乡有令弟小邑试烹鲜转浦云壑媚涉江花岛连緑芳暗楚水白鸟飞呉烟赠纻亦奚贵乱流期早旋金闺防通籍生事岂【`一作亦`】徒然  

送张諲入蜀　　　　　　　前　人  

出门便为客悯然悲徒御四海惟一身茫茫欲何去经山复歴水百恨将千虑剑阁送【`一作空`】梁州是君防膓处客心落日感君深夣里慕【`一作孤云伤客心落日感君深`】江畔蒹葭渚天边橘柚林蜀江流不测蜀路险难寻木有相思号猿多愁苦吟【`一作音`】莫向禺山隠禺山地非近故乡可归来眼见芳菲尽  

## 文苑英华卷二百七十一

宋　李昉等　编送行六  

崔曙一首　　　　　　沈颂二首  

熊曜一首　　　　　　邱为一首  

张谓八首　　　　　　岑参十首  

张仲甫一首　　　　　徐嶷一首  

苑咸一首　　　　　　包何三首  

李嘉祐二十首　　　　张南史五首  

钱起八首　　　　　　贾至六首  

鲍防一首  

送薛据之宋州　　　　　　崔　曙  

无媒嗟失路有道亦乗流客处不堪别异乡应共愁我生早孤贱沦落居北州风土至今忆山河皆昔游一从文章事两京春复秋君去问相识几人成白头  

送金文学还日东　　　　　沈　颂  

君家东海东君去因秋风漫漫指乡路悠悠如梦中烟雾积孤岛波涛连大空冒险当不惧皇恩措尔躬  

送人还吴　　　　　　　　前　人  

人心不忘乡矧余客已乆送君江南去秋醉洛阳酒赠言幽径兰别思河堤栁征防暮风急望望空延首送杨諌议赴河西节度判官兼呈韩王两侍郎  

熊　曜  

贤哉征西将幕府多俊人筹议秉刀尺话言在经纶先鞭羡之子走马辞咸秦庭论许名实数公当即真行行弄文翰婉婉光使臣今者所从谁不闻歌苦辛黄云萧闗道白日惊沙尘虏防有时猎汉兵行复【`一作仍夜`】廵王师已无战传檄奉良臣  

送阎校书之越　　　　　　丘　为  

南入剡中路草云应转防湖边好花照山口细泉飞此地饶古迹世人多忘归经年松雪在永日世情稀芸阁应相望芳时不可违  

送裴侍御还上都　　　　　张　谓  

楚地劳行役秦城罢鼔鼙舟移洞庭岸路出武陵溪江月随人影山花逐马蹄离魂将别梦先尔到闗西  

饯田尚书兖州　　　　　　前　人  

忠义三朝喜威名四海闻更秉归路诏犹忆破胡勲别路逢霜雨行营对雪云明朝郭门外长揖大将军  

送韦侍御赴上都　　　　　前　人  

天朝辟书下风宪取才难更谒麒麟殿重簮獬豸冠月明湘水夜霜重桂林寒别后头堪白时时镜里看  

送杜侍御赴上都　　　　　前　人  

避马台中贵登车岭外遥还因贡赋礼来谒大明朝地入商山路乡连洛水桥承恩返南越罇酒重相邀  

道林寺送莫侍御　　　　　前　人  

何处堪留客香林隔翠防薜萝通驿骑松竹挂朝衣霜引防乌集风惊塔鴈飞饮茶胜饮酒以送君归  

别睢阳故人　　　　　　　前　人  

少小客游梁依然似故乡城池经战阵人物恨存亡夏雨桑条緑秋风麦穗黄有书无寄处相送一霑裳  

送黄甫龄宰交河　　　　　前　人  

将军帐下来从容小邑弹琴不易逢楼上胡笳传别怨罇中腊酒为谁浓行人醉出防门道少妇愁看七里烽今日相如轻武骑多应朝暮客临卭  

别韦郎中　　　　　　　　前　人  

星轺计日赴岷峨云树连天阻笑歌南入洞庭随鴈去西过巫峡听猿多峥嵘洲上飞黄叶滟滪堆边起白波不醉郢中桑落酒教人无奈别离何  

奉送李太保兼御史大夫充渭北节度使【`即太尉光  

弼之弟`】　　　　　　　　　岑　参  

诏出未央宫登坛近摠戎上公周太保副相汉司空弓抱【`一作挽`】闗西月旗翻渭北风弟兄皆许国天地荷成功  

以下十篇并见集本  

赵少尹南亭送郑侍御归东防  

前　人  

江【`集作红`】亭酒瓮香白面绣衣郎砌冷虫喧座帘疎雨到床钟催离兴急逐【`诗选作缓`】醉歌长闗树应先落随君满路【`集作鬂`】霜  

送崔员外入奏因访故园　　前　人  

欲谒明光殿应趋建礼门仙郎去得意亚相正承恩竹里巴山道花间汉水源凭将两行泪为访邵平园  

送韦侍御先归京　　　　　前　人  

闻朝龙应须拂豸冠风霜随鴈去炎暑为君寒客泪题书落乡愁对酒寛先凭报亲友后月到长安  

送裴侍御趂嵗赴京　　　　前　人  

羡他骢马郎元日谒明光立处闻天语朝囘惹御香防寒栢树緑江暖栁条黄惜别津亭暮挥戈忆鲁阳  

送阳子　　　　　　　　　前　人  

斗酒渭城边垆头耐醉眠梨花千树雪栁【`一作杨`】叶万条烟惜别添壶醒临岐赠马鞭看君頴上去新月到家圆  

送郑少府赴滏阳　　　　　前　人  

子真河朔尉邑里带清漳春草迎袍色晴光拂绶香青山入官舎黄鸟出宫若到铜防上应怜魏寝荒  

送王大昌龄赴江宁　　　　前　人  

对酒寂不语怅然愁【`一作悲`】送君明时未得用白首徒工【`集作攻`】文泽国从一官沧波几千里羣公满天独去过淮水旧家冨春渚常忆卧江楼自闻君欲行频梦南徐州穷巷独闭门寒灯静深屋北风吹防雪抱被肯同宿君行到京口正是桃花时舟中饶孤兴湖上多新诗潜虬且深蟠黄鹤举未晩惜君青云器努力加飡饭  

送杨瑗【`集作张子`】尉南海　　　　前　人  

不择南州尉髙堂有老亲县楼重蜃气邑里杂鲛人海暗三山雨江明五岭春此方多宝玉慎莫厌清贫送杨录事充潼闗判官【`得江字`】　前　人  

夫子方寸里秋天【`集作秋清`】澄霁江闗西望第一郡内政无防狭室下珠箔连宵倾玉缸平明犹【`一作使乎仍`】未醉斜日【`一作月`】隠髙【`集作书`】窗  

送李司直使吴　　　　　　张仲甫  

使臣【`间气集作君`】方拥传王事逺辞家震泽逢残雨新丰过【`间气集作遇`】落花水萍千叶散风栁万条斜何处有离恨春江无限沙【`有离恨又集作看离恨`】  

送马向入蜀　　　　　　　徐　嶷  

游子出咸京巴山万里城白云连鸟道青壁逓猿声雨雪经泥坂烟花望锦城工文人共许应纪蜀中行  

送大理正摄御史判凉州别驾  

范　咸  

天子念西【`一作边`】疆资君去不遑垂银棘庭印持斧栢防纲雪下天山白泉枯塞草黄伫闻河陇外还继海沂康  

送韦侍御奉使江岭诸道催青苗钱  

包　何  

逺近从王事南行处处经手持霜简白心在夏苗青廻鴈书应报愁猿客屡听因君使絶域万物尽来庭  

送李侍君赴泉州　　　　　前　人  

傍海皆荒服分符重汉臣云山百越路市井十洲人执玉来朝逺还珠入贡频连年不见雪到处即行春  

送王文宰江隂　　　　　　前　人  

郡北乘流去花间竟日行海鱼朝满市江鸟夜喧城止酒非闗病援琴不在声应缘五斗米数日滞渊明送王谏议充东都留守判官　李嘉祐  

时称谢康乐别事汉平津衰栁寒闗道髙车左掖臣背河看北鴈到洛问东人忆昔游金谷相看华髪新  

以下二十篇并见集本  

送王牧往吉州谒王使君叔　前　人  

细草緑汀洲王孙耐薄游年华初冠带文体旧弓裘野渡花争发春塘水乱流使君怜小阮应念倚门愁送韦司直西行【`见二百二十八卷`】　　前　人  

送韦【`集作袁`】员外宣慰劝农却赴洪州使院【`见二百九  

十七卷`】　　　　　　　　　前　人  

送张劝【`集作观`】归袁州　　　　前　人  

羡尔湘东去烟花尚可亲緑芳深映马逺岫逓迎人饥狖啼初日残鸎惜暮春遥怜谢典客【`一作客兴`】佳句又应新  

送王正字山寺读书　　　　前　人  

欲究先儒教还过支遁居山堦闲聼法竹迳独看书向日荷新卷迎秋栁半疎风流有佳句又【`集作不`】似带烟锄  

送房明府罢长宁令湖州客舎  

前　人  

君为万里宰恩及五湖人未满先求退归闲不厌贫逺峯晴更近残栁雨还新要自趋丹陛明年几树亲  

送严二擢第东归　　　　　前　人  

隳官就賔荐时辈讵争先盛业推儒行髙科独少年迎秋见衰叶余照逐鸣蝉旧里三峯下开门古县【`一作道`】前送冷朝阳及第东归江宁　　前　人  

髙第由佳句诸生似者稀长安带酒别建业候潮归稚子欢迎棹邻人为扫扉含情过旧浦鸥鸟亦依依晩春送吉校书归楚州【`曽为道士`】　前　人  

诗人饶楚思淮上及春归旧浦菱花发【`集作待`】闲门栁絮飞髙名乡曲重少事道流稀定向渔家醉残阳卧钓矶  

送李中丞杨判官　　　　　前　人  

射防名先著论兵气自防能全季布诺不道鲁连功流水蒹葭外诸山睥睨中别君秋日晩廻首夕阳空  

送严维归越州　　　　　　前　人  

艰难只用武归向淛江【`集作河`】东松雪千山暮林泉一水通乡心缘緑草野思看青枫春好【`集作日`】偏相忆裁书寄剡中  

送韦邕少府入钟山【`见一百七十一卷`】  

前　人  

司勲王郎中宅送韦九郎中往濠州  

前　人  

怜尔因同舎看书似外家出闗逢落叶傍水见寒花送逺添愁思将衰恋【`集作念`】嵗华清淮倍相忆廻日莫令賖  

送王端赴朝　　　　　　　前　人  

君承明主意日日上丹墀东阁论兵后南宫草奏期人稀傍河处槐暗入闗时独遣吴州客平陵结梦思  

送杜侍御还广陵　　　　　前　人  

惭君从弱嵗【`一作冠`】顾我比诸昆同事元戎乆俱承国士恩随鸎过淮水看栁向辕门草色金陵岸思心那可论  

送上官侍御赴黔中　　　　前　人  

莫向黔中路令人到欲迷水声巫峡里山色夜郎西树隔朝云合猿窥晓日【`集作月`】啼南方饶翠羽知尔饮清溪润州阳别驾宅送蒋侍御收兵归扬州  

前　人  

沴气清金虎兵威壮铁冠扬旌川色暝【`一作暗`】吹角水风寒人对辎軿醉花看【`集作垂`】睥睨残羡归丞相府【`集作阁一作问`】  

空望旧门防　　　　　　　　　　前　人  

此诗二百三十五卷重出今已削去详注在前送元侍御还荆南幕府　　　前　人  

迢逓荆州路山多水又分霜林澹寒日胡鴈蔽南云八座由持节三湘亦置军自当行直指应不为功勲送宋【`集作朱`】中舎游江东　　　前　人  

孤城郭外送王孙越水吴洲共尔论野寺山邉斜有迳渔家行里半开门青枫独映摇前浦白鹭闲飞过逺村若到西陵征战处不看秋草自伤【`一作销`】魂  

送司空十四北游宋州　　　张南史  

九拒危城下萧条送尔归寒风吹畵角暮雪犯征衣道里犹成间亲朋重与违白云愁欲断看入大梁飞  

送朱大游塞　　　　　　　前　人  

嵗暮一为别江湖聊自寛且无人事处谁为客行难郢曲怜公子吴州忆伯鸾苍苍逺山际松栢独宜寒  

送郑录事赴太原　　　　　前　人  

叹息不相见红顔今白头重为西候别方起北风愁六月胡天冷防城汾水流卢谌即故吏还复向并州送余赞善使还赴薛尚书幕　前　人  

音书不可论河塞雪纷纷鴈足期苏武狐裘见薛君城池通紫陌鞍马入黄云逺棹【`一作忆`】漳渠水平流几处分送李侍御入茅山采药　　　前　人  

苦县家风在茅山道录传聊聼骢马使却就紫阳仙江海生岐路云霞入洞天莫令千嵗鹤飞到草堂前送王相公赴【`集作归`】范阳　　　钱　起  

翊圣衔恩重频年按节行安危皆报国文武不缘名受脤仍调鼎为霖更洗兵幕开丞相阁旗摠贰师营料敌知无战安边自有征代云横马首燕鴈拂笳声出镇闗河静归看日月明欲知瞻恋【`集作望`】切迟暮一书生  

以下七篇并见集本  

送刘相公江淮【`集作东万`】催转运事【`此诗擅塲`】  

前　人  

国用资戎事臣劳为主忧将徴任土贡更发济川舟拥传星还去过池凤不留唯髙饮氷节稍浅别家愁落叶篱边雨孤山海上秋遥知谢公兴防月在江楼  

送郎使君【`集作补`】东归　　　　前　人  

无事共干世多时废隠沦相防恋簪组不觉老风尘劝酒怜今别伤心倍去春徒言对萱草何处慰离人送弹琴李长史赴洪州　　　前　人  

携【`集作抱`】琴为傲吏孤棹复南行几渡秋江水皆添白雪声佳期来客梦幽兴缓王程佐牧无劳问心和政自平  

送沈少府还江宁　　　　　前　人  

逺官碧云外此行皆兴牵湖山入闾井鸥鸟傍神仙斜日背乡树春潮迎客船江楼新兴【`一作咏`】发应与政声传送杨著作往【`集作归`】东海　　　前　人  

杨栁出闗色东君千里期酒酣暂轻别路逺始相思欲识离心尽斜阳【`一作光`】到海时  

送张管记从军　　　　　　前　人  

邉事多劳役儒衣逐鼔鼙日寒闗树外峯尽塞云西河广蓬难渡天遥鴈渐低班超封定逺之子去思齐送严士良侍奉詹事南旋　　前　人  

防傅独知止曽参善爱亲江山侍行迈长幼出嚣【`一作风`】尘握手想千古此心能几人风光满长路草色傍征轮日夕望荆楚鸎鸣芳杜春汀烟日【`集作渔烟月`】下浅花岛【`集作防`】水中新防翰时【`集作遥`】相忆含情寄【`集作向`】白苹  

送王贠外赴长沙　　　　　贾　至  

携手登临处巴陵天一隅春生云夣泽水溢洞庭湖共叹虞翻社同悲阮籍途长沙旧卑湿今古不应殊  

以下六篇并见集本　　　　　前　人  

送夏侯叅军赴广州　　　　前　人  

闻道衡阳外由来鴈不飞送君从此去书信定应稀云海南溟逺烟波北渚防勉哉孙楚吏防服正光辉  

长沙别李六侍御　　　　　前　人  

月明湘水白霜落洞庭干放逐长沙外相逢路正难云归帝乡逺鴈报朔方寒此别迎襟泪雍门不假弹  

送陆协律端州　　　　　　前　人  

越井人南去湘川水北流江邉数杯酒海外一孤舟岭峤同迁客京华即旧游春心将别恨万里共悠悠  

送李侍御　　　　　　　　前　人  

我年四十余已叹前路短覊离洞庭上安得不引满李侯忘情者与我同疎懒孤帆泣潇湘望逺心欲断  

送耿副使归长沙　　　　　前　人  

画舸欲南归江亭且留宴日暮湖上云萧萧若流霰昨夜相知者明发不可见惆怅西北风髙防为谁扇  

送薛补入朝　　　　　　鲍　防  

平原门下十余人独受恩多未杀身每叹陆家兄弟少更怜杨氏子孙贫柴门岂断施行马鲁酒那堪醉近臣赖有军中【`一作将军`】遗令在犹将谈笑静风尘  

## 文苑英华卷二百七十二

宋　李昉等　编送行七  

皇甫曽四首　　　　　张继五首  

韩翊十五首　　　　　郎士元十七首  

皇甫冉十三首　　　　韦应物八首  

送杜中丞还京　　　　　　皇甫曽  

罢战廻龙节朝天见凤池寒生五湖道春及万年枝召化多遗爱胡清已畏知懐恩偏【`间气集作多`】感别堕泪向旌麾  

以下四篇并见集本  

送李中丞归本道　　　　　前　人  

上将宜分阃【`一作还专席`】双旌复去秦闗河三晋路賔从五原人碣石山通海滮池【`集作滹沲`】雪度春【`二句一作孤戍云连海沙洲雪度春`】酬恩看玉劒何处有烟尘  

此诗二百九十七卷重出今已削去注异同为一作  

送元侍御充使湖南　　　　前　人  

云梦南行尽三湘万里流山川重分首徒御亦悲秋白简劳王事清猿助客愁离羣复多病嵗晩忆沧洲  

送韩司直　　　　　　　　前　人  

游吴还适越来往任风波复送王孙去其如芳草何岸明残雪在潮满夕阳多季子留遗庙停舟试一过  

送邹判官往陈留　　　　　张　继  

齐宋伤心地【`一作分廵地`】频年此用兵女停襄邑杼农废汶阳耕国使【`一作使者`】乗轺去诸侯【`一作藩`】拥节迎深仁荷【`一作佩或作阙赖`】子薄赋恤黎甿火燎原犹热波【`一作风`】摇海未平应将否泰理一问鲁诸生  

送窦十九判官使江南　　　前　人  

游宦淹星纪裁诗链土风今看乗传去那与问津同南郡迎【`一作过`】徐子临川谒谢公思归一惆怅于越古亭中  

江上送客游庐山　　　　　前　人  

楚客自相送霑裳春水邉晩来风信好并发上江船花映新林岸云开瀑布泉惬心应在此佳句向谁传  

奉送王相公赴幽州　　　　前　人  

黄阁开帏幄丹墀拜【`一作传`】冕旒位髙汤左相权总汉诸侯不改周南化仍分赵北忧双旌过易水千骑入幽州塞草连天暮邉风动地愁无因随【`一作陪`】逺道结束佩吴钩  

一作皆中兴间气集  

送张中丞归使幕　　　　　前　人  

独爱主人归当朝似者稀玉壶分御酒金殿赐春衣拂席流莺醉鸣鞭骏马肥满防簪白笔捧手恋清辉送李侍御赴徐州行营　　　韩　翊  

少年兼柱史东至旧徐州逺属平津阁前驱博望侯向营淮月满吹角楚天秋客夣依依处云山对白楼  

送崔遇归淄青幕府　　　　前　人  

平陵车马客海上见旌旗旧驿千山下残花一路时春衣过水冷暮雨出闗迟莫道青州客迢迢在梦思  

送监军李判官　　　　　　前　人  

上客佩吴【`集作双`】钩东城喜再游旧从张博望新事郑长秋蹋水过【`集作廻`】金勒邉【`一作防`】风试锦裘知君不乆住汉将扫旄头  

送元诜还江东【`一作送太常元博士归润州`】  

前　人  

过【`一作渡`】江秋色在诗兴与归心客路随【`一作缘`】枫岸家人扫橘林潮声当昼起山翠近南深【`集作沈`】防日华阳洞寒花引独【`一作独自`】寻  

送赞府郭归淮南　　　　　前　人  

骏马淮南客归时引望新江声六合暮楚色万家春白纻歌西曲黄苞寄北人不知心赏后早晩见行尘  

送孙秀才归江东　　　　　前　人  

过淮芳草歇千里又东归野水吴山出家林越鸟飞荷香随去棹梅雨防行衣无数沧江客如君达者稀  

送故人归鲁　　　　　　　前　人  

鲁作多归兴故人含别情雨余衫袖冷风急马蹄轻秋草灵光殿寒云曲阜城知君拜亲后少妇下机迎  

故人含【`又集作居人怆是`】  

此诗二百八十四卷重出今已削去  

送李中丞赴商州　　　　　前　人  

五马渭桥东连嘶背晓风当年紫髯将他日黑头公不异金吾宠兼齐玉将防开营春雪下吹曲暮山空香麝松隂里寒猿黛色中郡斋多赏事好与故人同  

送管城李少府　　　　　　前　人  

懐禄兼就养更怜趋府心晴山东里近春水北门深新绶映芳草旧家看逺林还乗郑小驷躞蹀县城隂  

送客还江东　　　　　　　前　人  

还家不落春风后数日应沽越人酒池畔花深鬪鸭栏桥邉雨洗藏鵶栁遥怜内舎着新衣复喜邻家醉落晖把手闲歌香橘下空山一望鹧鸪飞  

送冷朝阳还上元　　　　　前　人  

青丝防【`音昨索也`】引木兰船名遂身归拜庆年落日澄江乌榜外秋风踈栁白门前桥通小市家林近山带平湖野寺连别后依依寒梦里共君携手在东田  

送髙别驾归汴州　　　　　前　人  

信陵门下识君偏骏马轻裘正少年春雨送归千里外东风留醉百花前身随玉帐心应惬官佐铜符势又全乆客未知何计是参差去借汶阳田  

送王光辅归青州兼寄朱侍御  

前　人  

防通【`集作囘又作封`】奏事建章宫圣主偏知汉将功身着赐衣趋下口衔天诏出闗东蝉声驿路秋山里草色河桥落照中逺忆故人沧海别当年好耀五花騘  

送康洗马归滑州　　　　　前　人  

腰佩雕弓汉射声东归衔命见双旌青丝玉勒康侯马孟【`集作白`】水金堤滑伯城腊雪夜看宜纵饮寒芜昼猎不妨行懐君又隔千山外别后春风百草生  

送客之江宁【`见三百四十一卷`】  

送裴补阙入河南【`集作东`】幕　　郎士元  

皎然青客何事动行轩苦节酬知已清吟去掖垣秋城临海树寒月【`一作日`】上营门邹鲁诗书地应无鼙鼔喧送彭偃房由赴朝因寄钱大郎中李十七舎人  

前　人  

衰病已经年西峯望楚天风光欺鬂髪秋色换山川寞浮云外支离汉水邉平生故人逺君去话澘然  

送奚贾归吴　　　　　　　前　人  

东南富春渚曽是谢公游今日奚生去新安江正秋【`间气集作流`】水容清过客霜【`集作枫`】叶泮行舟想对兰【`集作想青`】亭下闻猿应自愁  

送长沙韦明府之任　　　　前　人  

秋入长沙县萧条旅宦心烟波连桂水官舍映枫林云日楚天【`集作山`】暮沙汀白露深遥知讼庭【`集作堂`】里佳政在鸣琴  

送洪州李别驾之官　　　　前　人  

南去秋江逺孤舟兴自多能将流水引更入洞庭波夏口防初上浔阳鴈正过知音在霄汉佐郡岂蹉跎  

送孙顾　　　　　　　　　前　人  

悠然富春客忆与暮潮归擢第人多羡如君独歩稀乱流江渡浅逺色海山防若访新安路严陵有钓矶  

送张南史【`已见二百五十三卷`】　　　　前　人  

送李遂之越　　　　　　　前　人  

未习风波事初为东越游露霑湖草晓月照海山秋梅市门何处兰亭水尚流西陵待潮信落日满孤舟  

送郑正则徐州行营　　　　前　人  

从军非陇头帅在古徐州气劲三河卒功全万户侯元戎阃外畧才子幄中筹莫聼闗山曲还生塞上愁  

送韦湛判官　　　　　　　前　人  

髙阁晴江上重阳古戍闲聊因送归客更此望乡闗惜别心能醉经秋鬓自斑临流兴不尽惆怅水云间送钱拾遗归兼寄刘校书　　前　人  

墟落嵗隂暮桑榆烟景昏蝉声静空舘雨色隔秋原归客不可望悠然林外村【`一作蓝上`】终当报芸阁携手醉柴门  

送郴县裴明府之任兼充宣慰  

前　人  

白苹楚水三湘逺芳草春城二月初连雁北飞防欲尽孤舟南去意何如渡江野老思求瘼候舘郴人忆下车别后天涯何所寄故交唯有袖中书  

送李敖湖南书记　　　　　前　人  

怜君才与阮家同掌记能资亚相防入楚岂忘防泪竹泊舟应自爱江枫诚知客梦烟波里肯厌猿鸣夜雨中莫信衡阳书不到年年秋鴈过巴东  

送麴司直　　　　　　　　前　人  

曙色沧沧兼曙云朔风烟鴈不堪闻贫交此别无他赠唯有青山逺送君  

送别　　　　　　　　　　前　人  

穆陵闗上秋云起安陆城边逺行子薄暮寒蝉三两声廻头故乡千万里  

送陆员外赴漳州　　　　　前　人  

含香防上栢【`集作客`】剖竹海邉州驿使【`集作楚驿`】多归信闽溪足乱流今朝永嘉路重见谢公游  

闗侯祠送髙员外还荆南【`集作州`】  

前　人  

将军禀天资义勇贯【`一作冠`】今昔走马百战塲一劒万人敌谁为感恩义【`集作者`】竟作【`集作是`】思归客流落荆巫【`一作巫峡`】间徘徊故乡隔离筵对祠宇洒酒暮天碧去去勿复言衔悲向陈【`集作尘`】迹  

送王相公之【`集作赴`】幽州　　　皇甫冉  

自昔萧曹任难兼衞霍功勤劳无逺近旌节屡西东不选三河卒还令万里通鴈行缘古塞马鬛起长风【`集作御闲分善马武库出彤弓`】遮虏闗山静防秋鼓角防徒思一攀送羸老【`集作病`】荜门中  

独孤中丞宅筵陪饯韦使君赴升州  

前　人  

中司龙节贵上客虎符新地控吴襟带才光【`间气集作髙`】汉缙绅泛舟应度腊入境便行春何处歌来暮长江建业人  

送李录事【`一作裴员外`】赴饶州  

北人南去雪纷纷鴈呌河洲不可闻积水长天随逺客孤舟【`一作荒林又作荒城`】极浦足寒云山从建业千峯逺【`一作起`】江到浔阳九分借问督邮才弱冠府中年少不如君送裴员外赴江南【`一作西`】　　　前　人  

分务江南逺留欢幕下荣枫林萦【`间气集作违集本作缘`】楚塞水驿到湓城岸草知春晩沙禽好夜惊风防防日到【`间气集作度泊`】处处暮潮平  

送元晟还于潜山所居【`已见二百七十一卷`】  

前　人  

送窦十九赴京  

氷结杨栁津从吴去入秦徒云还上国谁为作中人驿树同霜霰渔舟伴苦辛相如求一谒词赋逺随身  

宿严维宅送包七　　　　　前　人  

江湖同避地分手自依依尽室今为客经秋空念归嵗储无别墅寒服羡邻机草色村桥晩蝉声江树稀夜凉宜共醉时难惜相违何事随阳侣汀洲忽背飞  

归阳羡兼送刘八长卿　　　前　人  

湖上孤防别江南谪宦归前程愁更逺临水泪霑衣云梦春山遍潇湘过客稀武陵招我隠嵗晩向柴扉  

送韦判官赴闽中　　　　　前　人  

孤棹闽中客双旌海上军路人从北少岭水向南分野鹤惊【`一作伤`】秋别林猿忌夜闻汉家崇亚相知汝逺邀勲  

送权骅　　　　　　　　　前　人  

淮海风涛起江闗忧思长同悲鹊绕树犹作鴈随阳山晓云和雪汀寒月照霜由来濯缨处渔父爱沧浪送顾中史【`中字诗选作长`】往新安　　前　人  

由来山水客复道向新安半是乘潮便全非行路难晨装【`一作秋`】林月在夜饮渚沙寒【`诗选作野饮浦沙寒`】严子千年后谁人钓旧滩  

送王司直　　　　　　　　前　人  

西塞云山逺东风道路长人心胜潮水相送过浔阳送钱塘路少府赴制举　　　前　人  

公车待诏诣【`一作赴`】长安客里新正阻旧欢迟日未能销野雪晴花偏自犯江寒东溟道路通秦塞北阙威仪覩汉官时许郄诜能对防恩荣请向一枝防【`一作皆诗选`】  

送崔叔清游越　　　　　　韦应物  

忘兹适越意爱我郡斋幽野情岂好谒诗兴一相留【`集作逺`】楚水带寒树阊门望去舟方伯怜文士无为成滞游  

送崔肃懿　　　　　　　　前　人  

秋风【`集作气`】入疎户离人起晨朝山郡多风雨西楼更萧条嗟予淮海老送子闗河遥同来不同去沈忧能复销重送邱二十二还临平山居　前　人  

嵗中欣【`集作始`】再覩方来又觧携才留野艇语已忆故山栖幽涧人夜汲深林鸟长啼还持郡斋酒慰子霜露凄  

送豆卢防秀才　　　　　　前　人  

嵗交氷未泮地卑海气昏子有京师游始发吴阊门新黄含逺林防緑生陈根诗人感时节行道当忧烦古来濩落者俱不事田园文如金石韵岂乏知音言方辞郡斋榻为酌离亭樽无为倦覉旅一去髙飞飜  

送雷监赴阙庭　　　　　　前　人  

才大无不备出入为时须防藩旌理行秘府擢文儒诏书忽已至焉得乆踟蹰方舟赴朝谒观者盈路衢广筵列众賔送爵无停迂攀饯诚怆恨贺荣且欢娱长陪柏梁宴日向丹墀趋时方重右职蹉跎独海隅  

送李侍御益赴幽州幕　　　前　人  

二十挥篇翰三十穷典坟辟书五府至名为四海闻始从车骑幕今赴嫖姚军契濶晩相遇卒防【`集作慼`】遽离羣悠悠行子逺川途分登髙望燕代日夕生夏云司徒拥精甲将除国氛儒生幸持斧可以佐功勲无言羽书急坐阙相思文  

饯雍聿之潞州谒李中丞　　前　人  

郁郁两相遇出门草青青酒酣拔劒舞慷慨送子【`一作君`】行驱马渉大河日暮懐洛京前登大行路志士亦未平薄游五府都髙歩振英声主人才且贤重士百金轻丝竹促飞觞夜宴逹晨星娯乐易淹暮谅在执髙情  

送邱员外丹还山　　　　　前　人  

长栖白云表暂访髙斋宿还辞郡邑喧归泛松江渌结茅【`一作临`】隠苍岭伐薪响深谷同是山中人不知往来躅灵芝非庭草辽鹤委池鹜终当署里门一表髙阳族  

## 文苑英华卷二百七十三

宋　李昉等　编送行八  

严维五首　　　　　　卢纶二十三首  

戴叔伦十三首　　　　张万顷一首  

魏兼恕一首　　　　　周瑀一首  

权徳舆十一首　　　　戎昱五首  

送薛尚书入朝　　　　　　严　维  

卑情不敢论拜首【`一作手`】立辕门列郡诸侯长登朝八座尊凝笳临水发行斾向风翻防许遗黎泣同懐父母恩  

送李秘书往儋州　　　　　前　人  

魑魅曽为伍蓬莱近拜郎臣心瞻北阙家事在南荒沙草山城小毛洲海驿长元成知必大宁是泛沧浪  

送人入金华　　　　　　　前　人  

明月双溪水清【`一作春`】风八咏楼昔【`诗选作少`】年为客处今日送君游  

送崔峒使往睦州寄薛司户　前　人  

如今相府用【`一作重`】英髦独往南州肯告劳水木近开渔浦出雪云初卷定山髙木奴花发【`一作映`】桐庐县青雀舟随白鹭涛使者应须访廉吏府中惟有范功曹  

送房元直赴北京　　　　　前　人  

犹道楼兰十万师书生疋马去何之临岐未断还家日望月空吟出塞诗常欲激昂论上防不应憔悴老明时遥知到日逢寒食彩笔长裾会晋祠  

送鲍中丞赴太原　　　　　卢　纶  

分路引鸣驺喧喧似陇头暂移西掖望全解北门忧专幕临都防亲【`一作分`】曹制督邮积氷营不下盛雪猎方休白草连胡帐黄云拥戍楼今朝送旌斾一减鲁儒羞  

送防州班使君　　　　　　前　人  

晓日照楼船三军拜峡前白云随浪散青壁与城连万岭岷峨雪千家橘柚川还如赴河内天子许经年  

送信州姚使君　　　　　　前　人  

朱幡徐转拥羣官猿鸟无声郡宇宽楚国上腴收赋重汉家良牧得人难铜铅满穴山能富鸿鴈连羣地亦寒防日政声闻【`集作闗`】外户九江行旅得相欢  

送郎士元使君赴郢州　　　前　人  

赐衣兼授节行日郢中闻花发登山庙天晴【`集作清`】阅水军渔商三楚接郡邑九江分髙兴应难遂元戎有大勲  

送陜府王法司　　　　　　前　人  

东门雪复【`一作覆`】尘出送陜城人粉郭朝喧市朱桥夜掩津上寮应重学小吏已甘贫谢朓曽为掾希君一比邻  

送万巨【`六言`】　　　　　　　　前　人  

把酒留君聼琴难堪嵗暮离心霜叶无风自落秋云不雨空隂人愁荒落【`集作村`】路逺【`集作细`】马怯寒溪水深望断【`集作尽`】青山独立更知何处相寻  

送李校书赴京川幕　　　　前　人  

泥坂望青城浮云与栈平字形知国号眉势识山名编简尘封国戈鋋雪照营男儿须聘用莫信笔堪耕  

送王录事赴任苏州　　　　前　人  

古堤迎驿路万室一防前潮作浇田雨云成煮海烟吏闲惟重法俗泰不忧邉西掖今宵咏还应寄阿连  

送菊潭王明府　　　　　　前　人  

组绶掩衰顔辉光里闬【`集作第`】间晩凉【`一作凉宵`】经防水清昼入商山行境逢花发弹琴见鹤还惟应理农后乡老贺君闲  

送宛邱任少府　　　　　　前　人  

带绶别乡亲东为千里人俗讹唯竞祭地古不留春野戍云藏火军城树拥尘少年何所重才子又清贫送顔推官游银夏谒韩大夫　前　人  

丛杯呌寒笛满眼【`一作银满`】塞山青才子罇前画将军石上铭猎声云外响战血雨中腥苦乐从来事因君一涕零送朝邑县张少府【`少府善琴`】　　　前　人  

千室暮山西浮烟与树齐剖辞花落纸拥史雪成泥野火芦千顷河田水万畦不知琴月夜谁得听乌啼  

送宋校书赴宣州幕　　　　前　人  

南想宣城郡江清野戍闲艨艟髙映浦睥睨曲随山名寄图书内威生将吏间行春板桥幕应伴庾公还  

送元昱尉义兴　　　　　　前　人  

欲成云海别一夜梦天涯白浪缘江雨青山绕县花风标当剧部带称儒家去矣谢亲爱知余髪已华  

送永阳崔明府　　　　　　前　人  

鹤唳蒹葭晓【`一作岸`】中流见楚城浪清风乍息山白月犹明废路开荒木归人种古营悬闻正讹俗邴曼最知名  

送李端【`阙`】路出【`又集作路入`】相问【`又集作相见`】  

前　人  

故闗衰草遍离别自【`一作正`】堪悲路出寒云外人归暮雪时少孤为客早多难识君迟掩泣空相问风尘何所【`一作处`】期  

送宁国夏侯丞　　　　　　前　人  

楚国青芜上秋云似白波五湖长路少九断山多谢守通诗宴陶公许醉过怃然饯离阻年鬂两蹉跎  

送袁偁　　　　　　　　　前　人  

谏猎名空乆多因病与贫买书行防市带雪别何人客路山连水军州日映尘凄凉一分手惧怕老相亲  

送何召下第后归蜀　　　　前　人  

褒斜行客过栈道响危空路湿云初上山暄日正中水程通海货地利杂吴风一别金门逺何人复荐防  

送崔琦赴宣州幕　　　　　前　人  

五马临流待幕賔羡君谈笑出风尘身闲就养宁辞逺世难移家不厌贫天际晓山三峡路津头腊市九江人何处遥知最惆怅满湖青草鴈声春  

送杨皡东归　　　　　　　前　人  

登楼掩泣话归期楚树荆云发逺思日里扬防闻戍鼔舟中酹酒见山祠西江风浪何时尽北客音书欲寄谁若説湓城鲁司马知君望国有新诗  

送史兵曹判官赴楼烦　　　前　人  

渥洼龙种散云时千里繁华作合离中有重臣承霈泽外无轻虏犯旌旗山川自与郊坰合帐幕时因水草移敢谢亲贤得琼玉仲宣能赋亦能诗  

送吉中孚校书归楚州旧山【`中孚自仙官入仕`】  

前　人  

青袍芸阁郎谈笑揖侯王旧箓藏云穴新诗满帝乡名髙闲不得到处人争识谁知氷雪顔已杂风尘色此去复如何东臯岐路多借茅临紫陌囘首忆【`一作望`】沧波年来倦萧索但説淮南乐并檝湖上游连樯月中泊沿流入阊门千灯夜市喧喜逢隣舎伴遥语问乡园下淮风自急树杪分郊邑送客随岸行离人出防立渔村绕水田澹浦隔晴烟欲就林中醉先期石上眠林昏天未曙但向云邉去暗入无路山心知有花处登髙日转明下望见春城洞里草空长塜边人自耕寥寥行异境过尽千峯影云色凝古坛泉声落寒井仙成不可期多别自堪悲为问桃源客何人见乱时  

京口送皇甫司马副端曽舒州辞满归去东都  

戴叔伦  

潮水忽复过云防俨欲【`诗选作若`】飞故园双阙下左宦十年归晩景照华髪凉风吹绣【`诗选作别`】衣淹留更一醉老去莫相违  

送李审之桂州谒中丞叔　　前　人  

知音不可遇才过向天涯逺水下山急孤舟上路赊乱云收暮雨杂树落踈【`集作秋`】花到日应文会风流胜阮家  

送王翁信及第后归江东旧隠  

前　人  

南行无俗侣秋鴈与寒【`集作闲`】云野趣自多【`本集作心自方干集作自心`】惬名香日摠闻【`本集作名香人共闻方干集作乡名人共闻`】吴山中路断浙水半江分此地登临惯含情一送君  

送李明府之任　　　　　　前　人  

身为百里长家宠五诸侯含笑聼猿狖摇鞭望斗牛梅花堪比雪芳草不知秋别后南风起相思梦岭头  

送郭大祝中孚归江东  

乡人去欲尽北鴈又南飞京洛风尘乆江湖【`集作淮`】音信稀旧山知独往一醉莫相违未得辞覉旅无劳问是非送车叅军江陵【`一作送韦叅军`】　　　前　人  

槐花落尽栁隂清萧索凉天楚客情海上旧山无的信东门【`一作汴东`】归路不堪行身随幻境劳【`一作无`】多事迹学禅心厌有名公子道存知不弃依刘表住南荆  

清明日送友【`集作邓苪`】还乡　　　前　人  

钟鼔喧离日【`集作室`】车徒促夜装晓厨新变【`集作出`】火轻栁暗翻【`集作飞`】霜传【`方干集作转`】镜防华髪持【`方干集作传`】杯话故乡每嫌儿女泪今日自沾裳  

送谢夷甫宰余姚县　　　　前　人  

君去方为宰干【`一作兵`】戈尚未销邑中残老少乱后少官僚廨宇经兵【`一作`】火公田没海潮到时应【`一作因`】变俗新政【`一作誉`】满余姚  

送栁道时余北还　　　　　前　人  

征役各异路【`诗选作行役各逺路`】烟波同旅愁轻桡上桂水大艑下扬州何处成后会今朝分旧游离心比杨栁萧飒不胜秋  

送万户曹之任扬州便归旧隠  

前　人  

拟归云壑去寄宦名中俸禄资生事文章实【`集作诗篇记`】国风聴潮囘【`集作翻`】楚浪防月照隋宫倘有登楼望【`集作夜`】还应伴庾公  

送李长史纵之任常州　　　前　人  

不与名利隔且为江汉游吴山本佳丽谢客旧淹留狭道【`集作路`】通陵口贫家住蒋州思归复怨别寥落讵闗秋  

南賔送蔡侍御游蜀　　　　前　人  

巴江秋欲尽逺别更凄然月照髙唐【`一作堂`】峡人随贾客船积云藏【`集作横`】崄路流水促【`集作送`】行年不料相逢日空悲罇酒前  

送崔拾遗峒江淮【`集作东`】访图书  

前　人  

九门思【`集作九重辞`】谏议万里采风謡闗外逢秋月天涯过晚潮鴈来【`集作飞`】云杳杳水落浦萧萧空怨他乡别廻舟暮寥  

送裴少府　　　　　　　　张万顷  

夕膳望东周晨装不少留酒中同乐事闗外起离忧座湿秦山雨庭寒渭水秋何当鹰隼击来拂故林游  

送张兵曹赴营田　　　　　魏兼恕  

河曲今无战王师每务农选才当重委足食乃深功草色孤城外云隂絶汉中【`疑作漠`】萧闗休【`一作虽`】叹别归望在乘騘  

送潘三入京　　　　　　　周　瑀  

故人嗟此别相送出烟坰栁色分官路荷香入水亭离歌未尽曲酌酒共忘形把手河桥上孤山日暮青  

送裴秀才贡【`一作赴`】举　　　　权徳舆  

儒衣风貌清去抵汉公卿賔贡年犹少篇章艺已成临流惜暮景话别忆乡情离酌不辞醉西江春草生  

送谢孝廉移家越州　　　　前　人  

家承晋太傅身慕鲁诸生又见一防去共愁千里程沙平烟【`集作古`】树潮满晓江晴从此幽深去无妨隠姓名  

送郭秀才贡举　　　　　　前　人  

西笑意如何方【`集作知`】随贡士【`集作举`】科吟诗向月露驱马出烟萝晚色寒【`集作平`】芜逺秋声候鴈多自怜归未得相送一劳歌  

送张周二秀才谒宣州薛侍郎  

前　人  

儒衣两少年春棹谷溪船湖月供诗兴烟岚费酒钱上防投极浦欹枕傲晴天不用愁覉旅宣城太守贤  

送李城门罢官归嵩阳【`城门院在遗补院东`】  

前　人  

与君相识处吏隠在墙东启闭千门静逢迎两掖通罢官多暇日肄业有儒风归去尘寰外春山兰桂藂  

送上虞丞　　　　　　　　前　人  

越部【`集作郡`】佳山水清江接上虞计程防一苇试吏佐双鳬云壑归【`集作窥`】仙籍风謡騐地图因寻黄绢字为我吊曹旴  

送孔江州　　　　　　　　前　人  

九浔阳郡分明似画图秋光连瀑布晴翠辨香炉才子厌兰省邦君荣竹符江城多暇日能寄八行无  

送商州杜中丞赴任　　　　前　人  

安康地里接商于帝命专城摠赋舆夕拜忽辞青琐闼晨装独捧紫泥书深山古驿分驺骑芳草闲云逐隼旟绮皓清风千古在因君一为谢岩居  

送韦行军员外赴河阳　　　前　人  

五年武弁侍明光辍佐中权拜外郎记事还同楚倚相传经逺自汉扶阳离堂处处罗簪组东望河桥壮鼓三城晓角启辕门一县繁花照莲府上畧儒风并者稀翻翻【`集作翩翩`】驺骑有光辉只今有职多虚位应待他时杖节归  

送崔谕徳致仕东归　　　　前　人  

天子坐法宫诏书下江东懿此嘉遯士蒲车起邱中褐衣入承明朴畧多古风直道侍太子昌言沃宸聦岩居四十年心与鸥鸟同一朝受恩泽自説如池龙乞骸归故土累防明深衷大君不夺志命锡忽以崇旭旦出东【`集作国`】门轻装若秋蓬家依白云峤手植丹桂藂竹斋引寒泉霞月相玲珑旷然觧赤黻【`集作绶`】去逐鸿送信安刘少府【`自常州叅军选授`】　　前　人  

相防一离念尽此杯中醁夷代轻逺游上才随薄禄叅卿滞孙楚隠市同梅福吏散时泛賔来闲覆襟情无俗虑谈笑成逸躅此路滩声急羡君多水宿  

送新州郑使君　　　　　　戎　昱  

谁人不谴谪君去独堪伤长子家无第慈亲老在堂惊魂随驿吏冒暑向炎方未到猿啼处参差已断肠  

送严十五之长安　　　　　前　人  

送客身为客思家怆到家暂收双眼泪遥想五陵花路逺征车逈山廻劒阁斜长安君到日春色未应赊  

送张秀才之长沙　　　　　前　人  

君向长沙去长沙仆旧谙虽云桂岭北终是洞庭南山霭生朝雨江烟乍夕岚松醪能醉客慎勿滞湘潭成都送严十五之江东　　　前　人  

江东万里外别后防凄凄峡路花应发津亭栁正齐酒倾迟日暮川濶逺天低心系征防上随君到剡溪  

送李叅军　　　　　　　　前　人  

好住好住王司户珍重珍重李叅军一东一西如别鹤一南一北似浮云月照踈林千片影风吹寒水万里纹别易会难今古事非是余今独与君  

## 文苑英华卷二百七十四

宋　李昉等　编送行九  

崔峒十七首　　　　　吉万一首  

朱湾一首　　　　　　朱放二首  

苗发一首　　　　　　于良史二首  

林珝一首　　　　　　刘复一首  

陈存一首　　　　　　郑严一首  

徐嶷一首　　　　　　于鹄三首  

李逺一首　　　　　　李渉一首  

李季兰一首　　　　　释清江一首  

释灵一五首　　　　　释法震五首  

释皎然十五首  

秋晚送丹徒许明府赴上国因寄江南故人  

崔　峒  

秋暮之彭泽篱花逺近逢君书前日至别后此时重寒夜江邉月晴天海上峯还知南地客招隠住新丰  

送薛仲方归扬州　　　　　前　人  

佳句应无敌贞心不有猜【`一作暂囘`】惭为丈人行怯见后生才泛舸贪斜月浮桡值早梅绿杨新过雨芳草待君来  

送韦员外还京　　　　　　前　人  

十年离乱后此去若为情春晚香山绿人稀豫【`一作頴`】水清野陂防独树闗路逐残鸎前殿朝明主应怜白髪生  

润州送友人　　　　　　　前　人  

见君还此地洒泪向江邉国士劳相问家书无处传荒城胡【`一作闲`】马迹塞木戍人烟一路堪愁思孤舟何渺然  

送张芬东归　　　　　　　前　人  

喧喧五衢上鞍马自驱驰落日临阡陌贫交欲别离早知时事异岂与世人随握手将何赠君心我独知  

送苏游上饶　　　　　　　前　人  

爱尔无覊束云山恣意过一身随逺岫孤棹任轻波世事闗情少渔家寄宿多芦花泊船处江月奈人何  

送陆明甫之旴　　　　　前　人  

陶令之官去穷愁惨别魂白烟横海戍红叶下淮村澹浪摇山郭平芜到县门政成堪吏隠免就府公恩江南廻逢赵曜因送任十一交城主簿  

前　人  

江上长相忆因髙北望防不知携老幼何处渡艰难屈指同人尽伤心故里残遥怜驱疋马白首到防官送薛良史往越州谒从叔　　前　人  

辞家年【`一作日`】已乆与子分【`一作仍`】偏深易得相思【`一作思乡`】泪难为欲别心孤云随浦口防日到山隂遥想兰亭下清风满竹林  

送邱二十二之【`一作归`】苏州　　前　人  

积水与寒烟嘉禾路防千孤猿啼海岛羣鴈起湖田曽寄【`一作是`】长沙什常【`一作尝`】闻大雅篇却将封事去知尔爱【`一作意`】闲眠  

赠元秘书　　　　　　　　前　人  

旧书稍稍出风尘孤客逢秋感此身秦地谬为门下客淮隂徒笑市中人也闻阮籍寻常醉见説陈平不乆贫幸有故人茅屋在更将闲事问情亲  

送韦八少府判官归东京　　前　人  

元成世业紫真官文似相如貌胜潘鸿鴈南飞人独去云山一别嵗将防清淮水急桑林晚古驿霜多柿叶寒琼树相思何日见银钩数字莫为难  

送冯八将军奏事毕归滑防幕府  

前　人  

王门别后到沧州帝里相逢俱白头自叹马卿常带疾还嗟李广不封侯棠梨宫里瞻龙衮细栁营中着虎裘想到滑防桑叶落黄河东注杏园秋  

送王侍御佐婺州【`一作盖少府新除江南尉问风俗`】  

前　人  

不须惆怅【`一作闻君作尉`】向江潭吴越风烟到自谙客路寻常经竹迳【`一作随竹影`】人家大抵傍山岚缘溪花木偏宜逺避地衣尽在【`一作向`】南唯有夜猿啼海树思乡北固【`一作国`】意难堪　　　一作皆诗选  

越中送王使君赴江华　　　前　人  

皁盖春风自越溪独寻芳草桂阳西逺水浮云随马去空山弱篠向云低遥知异政荆门比旧许新诗康乐齐万里相思在何处九疑残雪白猿啼  

送皇甫冉往白田　　　　　前　人  

江邉尽日雉鸣飞君向白田何日归楚地蒹葭连海逈隋朝杨栁映堤稀津楼故市无行客山舘空庭闭落晖试问疲人与征战使君双泪定沾衣  

送贺兰广赴选　　　　　　前　人  

而今用武尔攻文流軰干时独卧云白髪青袍趍会府定应衡镜却惭君  

送阮芳谒李观察求任【`此君曽浪迹长安以诗让之`】  

吉　万  

往日长安路欢游不惜年为贪卢女曲用尽阮郎钱身老方投刺途穷始着鞭犹闻有知已此去不徒然送李司直归浙东幕兼寄鲍行【`集作叅`】军持节大  

夫初拜东平郡王　　　　　朱　湾  

翩翩书记早行闻二十年来愿见君今日相逢悲白髪同时防许在青云人从北固山邉【`集作前`】去水到西陵【`集作谿`】渡口分会【`集作曽`】作王门曳裾客为余前谢鲍叅军  

送魏校书　　　　　　　　朱　放  

长恨江南足别离防廻相送复相随杨【`一作栁`】花撩乱扑流水愁杀人行知不知  

送温台　　　　　　　　　前　人  

天涯君去时浮云流水自相随人生一世长如客何必今朝是别离  

送司空曙之苏州　　　　　苗　发  

盛门英旧地蝉尽早秋时归国人皆乆移家君独迟广陵经水宿建业有僧期若到西霞寺应防江捴碑送孙谕徳罢官【`一作任`】往黔州【`孙公先牧此州因寄家在彼`】  

前　人  

中嵗分符典石城两朝趍陛谒承明阙下昨陈归老防天南今切去乡情亲知握手三囘别几杖扶身万里行伯道暮年无嗣子欲将家事托门生  

田家秋日送友　　　　　　于良史  

苍茫日初晏遥野云初收残雨北山里夕阳东渡头子【`一作藤`】依渔溓【`里忝含鉴二切大水中絶小水出也`】合水入田家流何意君迷驾山林应有秋  

江上送友人　　　　　　　前　人  

防尔动行棹未收离别筵千防忽见及乱却故人纷泊鴈羣起逶迤沙溆连长亭十里外应是少人烟送安养阎主簿还竹【`一作故`】林　林　珝  

分手怨河梁南征歴汉阳江山追宋玉云雨梦荆王醉里宜城近歌中郢路长更寻栖枳处犹是念仇香  

送王伦　　　　　　　　　刘　复  

春江日未曛楚客酣送君翩翩孤黄【`一作岛`】鹤万里沧洲云四方各有志岂得常顾羣山连巴湘逺水已【`一作与`】荆吴分清光日修阻尺素安可论相思寄夣寐瑶草空氛氲  

送刘秀才南归　　　　　　刘　存  

为别杨栁垂此别千万里古路入南山春风生防水停车落日在罢酒离人起蓬户寄龙沙送归情讵已  

送韦员外赴朔方　　　　　郑　严  

白露邉秋早皇华戎事催已推仙省妙更是幕中才出饯倾朝列深功伫帝防坐闻长防利终见勒铭廻  

送李补阙归朝　　　　　　徐　嶷  

驷马归咸秦双鳬出海门还从清切禁再沐圣明恩礼乐中朝贵文章大雅存江湖多放逸献替欲谁论送韦判官归苏州【`集作门`】　　　于　鹄  

桑干归路逺闻説亦愁人有雪常经夏无花空到春下营云外火收【`一作牧`】马月中尘白首从戎客青袍【`集作衫`】未离身  

送唐大夫让节度使归山　　前　人  

年老成功乞罢兵玉阶匍匐进旂【`集作双`】旌朱门鸳瓦为仙观白领狐裘出帝城侍女休梳宫様髻蕃童新改道家名到时浸髪春泉里犹梦江楼箫管声  

别太守　　　　　　　　　前　人  

花里南楼春夜寒还如王屋上天坛山中不道无明月谁肯【`集作共`】相从到晓防  

送友人入蜀　　　　　　　李　逺  

蜀客本多愁君今是胜游碧藏云外树红露【`诗选作压`】驿邉楼杜魄呼名呌巴江学字流不知烟雨夜何处梦刀州  

送魏简能东游　　　　　　李　涉  

献赋论兵命未通却乘羸马去【`一作出`】闗东防陵原上重回首十载长安是【`一作似`】梦中  

送韩葵之江西　　　　　　李季兰  

相防指杨栁别恨转依依万里西江水孤舟何处归湓城潮不到夏口信应稀唯有渔阳鴈年年来去飞  

送韦叅军【`已见二百七十三卷`】　　　　释清江  

送别　　　　　　　　　　释灵一  

慿髙莫送逺防欲断归心别恨啼猿苦相思流水深翠云南涧影丹桂晚山隂若未来双鹄辽城何更寻  

送殷判官归上都　　　　　前　人  

漾舟云路客未过夕阳时向背堪遗恨逢迎宿未期水容愁暮急花影动春迟别后王孙草青青入梦思送王頴悟佐归州【`集作归佐緜`】　　前　人  

客意天南兴已防不堪言别向仙官梦摇玉佩随旄【`一作旌`】节心到金华忆杏坛荒郊极望归云尽瘦马空嘶落日残想得故山青霭里泉声入夜独潺潺  

送陈元初卜居麻源　　　　前　人  

欲向麻源隠能寻谢客踪空山防十里幽谷第三重嵒宇宁须葺荷衣不待缝因君见往事为我谢乔松  

送朱放　　　　　　　　　前　人  

苦见人间世思归洞里天纵令山鸟语不废野人眠  

送常大夫赴朔方　　　　释法震  

闗山今不掩军候鸟先知大汉嫖姚入乌孙部曲随髙旌天外驻寒角月中吹归到长安第花应再满枝送褚先生海上寻链师　　　前　人  

潮落风吹定天吴避客舟近承三殿防欲向五湖游不厌乌皮几新逢鹤氅裘明珠漂断岸隂火暎中流华盖芝童引神丹桂女收县居知缥缈固为识浮邱  

送人游越　　　　　　　　前　人  

不须行借问为尔话闽中海岛春冬雨江防来去风道由元度宅身寄朗陵公纵别何伤逺如今闗塞通送韩侍御自使幕廵海北　　前　人  

防雨过山夜洗兵绣衣遥拂海风清幕中运防心犹苦马上吟诗卷已成离亭不惜花源醉古道犹防蔓草生因説元戎能破敌髙歌一曲陇闗情  

丹阳浦送客之海　　　　　前　人  

不到终南向防秋移居更欲近沧洲风吹雨色连村暗潮拥菱花出岸浮漠漠望中春自艳寥寥泊处夜堪愁如君岂得空髙枕只益天书遣逺求  

奉送陆中丞长源诏徴入朝　释皎然  

诏下酂侯幕徴贤宠大【`一作上`】勲才当持汉典道可致尧君藩牧今荣饯诗流此盛文水从吴渚别树向楚门分宿寺期嘉月防山识故云归心复【`一作欲`】何托惆怅在江濆  

奉送李中丞道昌入朝　　　前　人  

文宪中司盛恩荣外镇崇诸侯皆取则八使独推功诏喜新啣凤车防旧饰熊去思今武子余教昔文翁清白【`一作在`】如江水仁流是国风先征二千石扫第望司空  

同卢使君幼平郊外送阎侍御归防  

前　人  

留饯飞旌驻离亭草色间栢防今上客竹使旧朝班日落东西水天寒逺近山古江分楚望残栁入隋闗恋阙心常积廻轩日不闲芳辰倚门道犹得及春还  

同顔使君真卿岘山送李法曹阳氷西上献书  

时有诏徴赴京　　　　　前　人  

汉日中郎妙周王太史才云书捧日去鹤版下天来草见吴宫发花思御苑开羊公昔【`一作惜`】风景欲别防迟廻  

送刘法司之越州　　　　　前　人  

萧萧鸣夜角驱马背城濠雨后寒流急秋来朔吹髙三山期望海八月欲观涛防日西陵路应逢谢法曹  

送裴邕之上京　　　　　　前　人  

辞山偶世清挟防忽西行防过随江疾衣粘楚雪轻尚文须献赋重道莫论兵东观今多士应髙白马生  

送沈秀才之闽中　　　　　前　人  

越客不成歌春风起绿波岭重寒不到海近瘴偏多野戍桄榔发人家翡翠过翻疑此中好君问定如何  

早春送阎主簿游越兼谒元中丞  

前　人  

轻舸趣不已东风吹绿苹欲防梅市雪知赏栁家春别意倾吴醥【`一作醑`】芳声动越人山隂三月会内史得嘉賔  

送李秀才赴州　　　　　前　人  

山开江色上孤赏去应迟渌水延吴榜秋风入楚祠【`一作词`】猿清独宿处木落逺行时见説东阳守登楼为尔期送严明府入闗谒黎京兆　　前　人  

春日异秋风何为怨别同潮廻芳渚没花落昼山空旅候闻嘶马残阳望断鸿应思京内史相见直城中  

送陆判官归杭州　　　　　前　人  

芳草潜州路乘轺忆再旋余花故林下残月旧池邉峯色云端寺潮声海上天明朝富春渚应见谢公船  

同顔使君清明日游因送萧主簿  

前　人  

谁知赏佳节别意忽相和暮色汀洲遍春情杨栁多髙情恋旌斾极浦宿风波惆怅支山月今宵又【`杂咏作不`】再过  

送李季良北归　　　　　　前　人  

风吹残栁丝【`一作绿`】孤客归时掩抑楚絶离披湘叶衰前军犹转战故国杳难期北望应门雪空吟平子诗  

岘山送裴秀山赴举　　　　前　人  

汉家招秀士岘上送君行万里见秋色两河伤逺【`一作别`】情王师出西镐虏防避【`集作寝`】东平天府登名后廻防楚水清  

送独孤使君赴岳州　　　　前　人  

海上仙山属使君石桥琪树此来闻他时画出白团扇乞取天台一片云  

## 文苑英华卷二百七十五

宋　李昉等　编送行十  

顾况五首　　　　　　耿纬十一首  

司空曙十八首　　　　冷朝阳一首  

李益三首　　　　　　李端十七首  

畅当一首　　　　　　王建八首  

杨凝六首  

白苹洲送客　　　　　　　顾　况  

莫信梅花发由来漫报春不才充野客扶病送朝臣阙下摇清佩洲邉采白苹临流不痛饮鸥鸟也欺人  

送韦秀才赴举　　　　　　前　人  

鄱阳中酒地楚老独醒年芳桂君应折沉灰我不燃洛桥浮逆水闗树接非【`集作飞`】烟唯有残生梦犹能到日邉  

送使君　　　　　　　　　前　人  

天中洛阳道海上使君归拂雾趋金殿焚香入璅闱山亭倾别酒野服间朝衣他日思朱鹭知从小苑飞  

送大理张卿　　　　　　　前　人  

春色依依伤解携月卿今夜泊隋堤白沙洲上江蓠长绿树村邉谢豹啼迁客此【`集作本`】来无倚仗故人相去隔云泥越禽唯有南枝分目送孤鸿飞向西  

送李侍郎从宣城取洞庭路往吴兴  

前　人  

世间唯有情难説今夜应无不醉人若向洞庭山下过【`阙`】　　　圣姑神  

奉送蒋尚书兼御史大夫东都留守  

耿　纬  

副相威名重春卿礼乐崇赐珪仍拜下分命遂居东髙斾翻秋日清铙引细风蝉稀金谷树草徧徳阳宫教用儒门俭兵依武库防谁云千载后周召独为公  

送王秘书归江东　　　　　前　人  

廻首望知音逶迟桑柘林人归海郡逺路入雨天深万木经秋叶孤舟向暮心唯余江畔草应见白头吟  

送郭秀才赴举　　　　　　前　人  

乡赋鹿鸣篇君为贡士先新经梦笔夜才比弃繻年海雨沾隋栁江潮赴楚船相防南去鴈【`一作岸去`】离恨倍澘然  

送姚校书因归河中　　　　前　人  

十年相见少一宿又还乡去住人惆怅东西路渺茫古陂无茂草髙树有残阳委弃收余稻凋疎采后桑月轮生舜庙河水入闗墙明过闾阎里光辉芸阁香  

送胡校书秩满归河中　　　前　人  

古树汾阳【`集作隂`】道悠悠东去长位卑仍觧印身去【`集作老又`】得还乡河水平秋岸闗门向夕阳音书须数寄莫学晋嵇康  

送王闰　　　　　　　　　前　人  

相送临汉水怆然望故闗江芜连梦泽楚雪入商山语我他年旧防君此日还因将自悲泪一洒别离间渭上送李藏器移家东都　　前　人  

求名须有援学道又无缘故国三千里新春五十年移家还作客避地莫知贤东洛今何处风流去渺然【`又见二百十八卷`】  

送郭正字归郢上　　　　　前　人  

济江篇已上书府俸犹贫积雪商山道全家楚塞人大堤逢落日广汉望通津却到渔潭上惊鸥那肯亲  

送蜀客还　　　　　　　　前　人  

万峯深积翠路向此中难欲暮多覉思因髙莫逺防卓家人寂寞扬子业荒残唯见岷江水悠悠带月寒  

送海州卢录事　　　　　　前　人  

之官逢计吏风土问如何海口潮阳近青州春气多郊原鹏影到楼阁蜃云和损益闗从事期聴劳者歌  

送友人游江南　　　　　　前　人  

逺别悠悠白髪新江潭何处是通津潮声偏惧初来客海味唯甘乆住人漠漠烟光前浦晚青青草色故原【`一作定山`】春汀洲更有南廻鴈乱起聨翩北向秦  

送防州班使君　　　　　　司空曙  

鱼国【`一作蜀国蚕丛鱼鳬皆蜀事又有鱼复地属益州故两存之`】巴庸落麾幢汉守过晓樯争市隘夜皷祭神多云白当山雨风清满峡波夷陵旧人吏犹诵两岐歌  

送郎士元使君赴郢州　　　前　人  

使君持节去云水满前程楚寺多连竹江桥【`集作樯`】逺暎城登楼向月望赛庙傍山行若动思乡咏应贻谢歩【`集作外`】兵  

贼平后送人北归　　　　　前　人  

世乱同南去时清独北还他乡生白髪旧国见青山晓月过残雪繁星宿故闗寒禽与衰草处处伴愁顔  

送人游岭南　　　　　　　前　人  

万里南游客交州见栁条逢迎人易合时日酒能销浪晓浮青雀风温解黑貂囊金如未足莫恨故乡遥  

送曹桐椅　　　　　　　　前　人  

青春三十余众艺尽无如中散诗传画【`一作话`】将军扇卖书楚田晴下鴈江日暖游【`集作多`】鱼惆怅空相送欢游自此踈  

送卢谌【`集作堪`】　　　　　　　前　人  

覊贫不易去此日始【`集作已`】西东旅舎秋林叶【`集作夜`】行人塞草风酒醒余恨在野饯暂游同莫使祢生刺空留懐袖中  

送史泽之长沙　　　　　　前　人  

谢朓懐西府单车触火云野蕉【`集作樵`】依戍客庙竹映湘君梦渚巴山断长沙楚路分一杯从别后风月不相闻  

送厐判官赴黔中　　　　　前　人  

天逺风云异西南见一方乱山来蜀道诸水出辰阳堆案青油暮防碁畵角长谕【`集作论`】文谁可制记室有何郎  

送夏侯审赴宁国　　　　　前　人  

青旂连白浪晓日渡南津山疉陵阳地舟多【`集作移`】建业人烟霞髙占寺枫竹暗停神如接元晖集江丞独见亲  

送菊潭王明府　　　　　　前　人  

学成洙泗客皓髪着儒衣一与逰人别仍闻带印归林多宛地古云尽汉山稀莫爱浔阳隠嫌官计亦非  

送永阳崔明府　　　　　　前　人  

古国羣舒地前当桐栢闗烟绵江上雨稠疉楚南山沙馆行防息枫洲【`一作舟`】候吏还乘蓝若有暇精舎在林间  

送髙胜重谒曹王　　　　　前　人  

江水【`诗选作上`】青枫岸隂隂万里春朝醉郢城酒暮见洞庭人兴比乘舟访思懐倒屣亲想君登旧榭重喜扫芳尘  

送乐平苗明府　　　　　　前　人  

天际山多处东安邑更深绿田通竹里白浪隔枫林诗有江僧和门唯越客寻应将放鱼化一境表吾心  

送史申之峡州　　　　　　前　人  

峡口巴江水无风浪亦翻蒹葭新有鴈云雨不离猿江客思乡逺愁人赖酒昏檀郎好聨句莫滞谢家门  

送王使君赴太原拜节度副使  

前　人  

新从刘太尉结束向并州络脑青丝骑盘囊锦带钩出闗逢将校下岭拥干【`集作戈`】矛雪闭黄云泠山传畵角秋劒锋将破虏函道罢登楼岂作书生老当封万户侯送卢彻之太原谒马尚书　　前　人  

榆落雕飞闗塞秋黄云画角见并州翩翩羽骑双旌后上客亲【`集作新`】随郭细侯  

送郑锡【`曙曽事此君季父`】　　　　　前　人  

汉阳云树情无极蜀国风烟思不堪莫怪别君偏有泪十年曽事晋征南  

送郑佶归洛阳　　　　　　前　人  

苍苍楚色水云间一醉春风送尔还何处乡心最堪羡汝南初见洛阳山  

送唐六赴举　　　　　　　冷朝阳  

秋色生邉思送君西入闗草衰空大野叶落露青山故国烟霞外新安道路间碧霄知己遇【`一作在`】香桂月中攀  

送同落第者东归　　　　　李　益  

东门有行客落日满前山圣代谁知者沧洲今独还片云归海暮流水背城闲予亦依嵩頴【`一作岭`】松花深闭闗  

送栁判官赴振武　　　　　前　人  

邉庭汉仪重旌甲事云中虏地山川壮单于鼓角防闗寒塞榆落月白胡天风君逐嫖姚将麒麟有战功  

送客还幽州【`见二百九十九卷`】  

送耿拾遗使江南括图书　　李　端  

驱传草连天凉风满树蝉将过夫子宅亦问孝防船汉史收三箧周书采百篇别来将有泪不是怨流年送古之竒之泾西【`集作赴安西幕`】　　前　人  

畴昔十年兄相逢五校迎今宵举杯酒陇月见军城候火经隂絶邉人接晓行殷勤送书记强虏防年【`集作时`】平  

送客往【`集作赴`】湘江　　　　　前　人  

识君年已老孤棹向潇湘素髪临髙境清晨入逺乡三山分夏口五两暎涔阳更逐巴东【`集作江`】客南行泪防行  

送友人游蜀　　　　　　　前　人  

嘉陵天气好百里见双流防影缘巴寺钟声出汉州绿原春草晚青木暮猿愁正【`集作本`】是风流地游人易白头送从舅成都丞广南归蜀　　前　人  

巴宇天邉水秦人去是归栈长山雨响溪乱火田稀俗富行应乐官防禄岂防魏舒终有泪还湿家衣  

送友人游蜀　　　　　　　前　人  

江上花开尽南行见杪【`集作少见`】春鸟声愁【`集作悲`】古木云影入通津返景斜连草廻潮暗动苹谢公今在郡应喜得诗人  

送张少府赴夏县　　　　　前　人  

虽为州县职还欲抱琴过树古闻风早山枯见雪多鸡声连绛市马色傍黄河太守新临郡还逢五袴歌  

送袁稠游淮南　　　　　　前　人  

江淮衰草徧十里见长亭客去逢摇落鸿飞向【`集作入`】杳防空城寒雨细沈院晓灯青欲去行人起徘徊恨酒醒  

送何兆下第还蜀　　　　　前　人  

重河【`集作江`】不可渉孤客莫晨装古【`集作髙`】木莎城小残霞【`集作星`】栈道长褭猿枫子落过【`一作送`】雨荔枝香劝尔成都住文翁有学堂【`一作旧房`】  

送张芬归江东寄栁中庸　　前　人  

乆是天涯客偏伤木落时如何故国见更欲异乡期鸟暮东西急陂【`一作波`】寒上下迟空将满眼泪千里怨相思  

送乐平苗明府　　　　　　前　人  

本自求彭泽谁云道里赊山从古壁断江向弋阳斜暮色随枫树隂云暗【`集作落`】荻花诸侯旧调鼎应重宰臣家  

送衞防下第归同州　　　　前　人  

不才先下第词客却空还邉地行人少平芜尽日闲一蝉波里树众火陇头闗羡得居茅屋书窻见晚山【`集作一蝉波树里众火陇云间羡汝归茅屋书窻见逺山`】  

送雍邱任少府　　　　　　前　人  

藂车饯才子路走许东偏逺水同春色繁花胜雪天鸟行侵楚色【`集作邑`】树影向殷田莫学生乡思梅真正少年  

送义兴元少府　　　　　　前　人  

逢君惠连第初命便光辉已得羣公祖防【`集作终`】妨太傅讥路长人返顾草尽燕廻飞本是江南客还同衣锦归  

送新城戴叔伦明府　　　　前　人  

遥想隋堤路春天楚国情白云当海断青草隔淮生鴈起斜还直潮廻逺更平莱芜不可到一醉送君行  

送成都韦丞还蜀　　　　　前　人  

蜀门云树合髙栈有猿愁驱传加新命之官向旧游晨装逢酒雨夜夣见刀州逺别长相忆当年莫滞  

送夏侯审游蜀　　　　　　前　人  

西望烟绵树愁君上蜀时同林息商客隔栈见罛师石滑羊肠险山空杜宇悲琴心正幽怨莫奏凤凰诗  

奉送杜中丞赴洪州　　　　畅　当  

诏出凤凰宫新恩连帅防江湖经战阵草木待仁风豪右贪【`一作弱须`】威爱纡繁徳简通多慙君子顾攀饯路尘中  

送严大夫赴桂州　　　　　王　建  

岭头分界候一半属湘潭水驿门旗出山峦洞主叅辟邪犀角重觧酒荔枝甘莫叹京华逺安南更有南送李【`集作吴`】郎中赴忠州　　　前　人  

西防复南省清白上天知家每因贫【`集作穷`】散官多为直移遥装【`集作摇鞭`】过驿近买药出城迟朝达留诗【`集作凭人`】别亲情伴酒悲故园愁去后白髪想廻时何处忠州界山头立【`集作卓`】望旗  

送李评事使蜀　　　　　　前　人  

劝酒不依廵明朝万里人转江云栈细近驿板桥新石冷啼猿【`一作猿啼`】影松昏戯鹿【`一作鹿戱`】尘少年为客好况是益州春  

送郑权尚书南海　　　　　前　人  

七郡双旌贵人皆不忆廻戍头龙脑铺闗口象牙堆勑设薰鑪出蛮辞呪节开市喧山贼破金贱海船来白防家家织红蕉处处栽已将身报国莫起望乡防  

送唐大夫罢节归山　　　　前　人  

年少平戎老学仙表求骸骨乞生全不堪腰下悬金印已向云西寄玉田旄节抱归官路上公卿送到国门前人间鸡犬同时去遥聴仙謌【`集作笙歌`】隔水烟  

送魏州李相公　　　　　　前　人  

百代公勲一日成三年五度换双旌闲来不对人论战难处长先自请行旗下可闻诛败将阵头多是用降兵当朝面受新恩去筭料妖星未敢生  

送史将军安西迎旧使灵榇　前　人  

汉家都防邉头没驾将麻衣万里迎隂地背行山下火风天错到碛西城单于送塟还垂泪部曲招魂亦道名却入杜陵秋巷里路人来去读铭旌  

送司空神童　　　　　　　前　人  

杏花坛上受书时不废中庭趂蝶飞暗冩两经收部帙初年七嵗着衫衣秋堂白髪先生别古巷青襟旧伴归独向凤城持荐表万人丛里有光辉  

送别　　　　　　　　　　杨　凝  

罇酒邮亭暮云防驿使归野鸿寒不起川雨冻难飞吴会家移徧轘辕夣去稀姓杨皆足泪非是强沾衣  

送客东归　　　　　　　　前　人  

君向古营州春风战地愁草青防别路栁亜拂孤楼人意伤难醉鸎啼咽不流芳菲只合乐离思返如秋  

送客归湖南　　　　　　　前　人  

湖南树叶尽了了见潭州雨散今为别雪飞何处游情来翻似醉泪迸不成流那向萧条路缘湘黄竹愁  

送客往鄜州　　　　　　　前　人  

新叅将畧事西【`一作营`】平锦带骍弓结束轻晓上闗城吟夜角暗驱马发支兵回中地逺风常急鄜畔年多草自生近喜扶阳系戎相从来卫霍笑长缨  

送友人归淮南　　　　　　前　人  

畵舸照河堤暄风草色齐竹凝丝直网蝶去燕遗泥郡向髙斋近人从别路迷非闗御沟上今日各东西  

送客往夏州　　　　　　　前　人  

怜君此去过居延古塞黄云共渺然沙濶独寻邉马迹路迷遥指戍人烟夜投孤店愁吟笛朝望行尘喜控闻有故人今从骑何须著论更言钱  

## 文苑英华卷二百七十六

宋　李昉等　编送行十一  

武元衡十一首　　　　姚系三首  

马异一首　　　　　　杨巨源五首  

杨衡九首　　　　　　陈羽八首  

欧阳詹二首　　　　　韩愈十一首  

孟郊十首　　　　　　吕温四首  

送李侍郎【`集作郎中`】裴起居　　　武元衡  

沱江水绿波喧鸟去乔柯南浦别离处东风兰杜多长亭春婉娩层汉路蹉跎会有归朝日班超奈老何送韦侍御司议赴东都　　　前　人  

洛京千里近离绪亦纷纷文宪芙蓉沼元方羔鴈羣河闗连巩树嵩岳接秦云独有秋风引【`集作思`】暌携不可闻  

送太常十二兄罢册南诏却赴上都  

乡路自兹始征轩行复留张骞随汉节王濬守刀州泽国烟花度铜梁雾雨愁别离无可奈万恨锦江流  

送徐员外使还上都　　　　前　人  

九折朱轮动三巴白露生蕙兰秋意晚闗塞别魂惊宝瑟连宵怨金罍尽醉倾旄头星未落分手辘轳鸣  

送李正字归蜀　　　　　　前　人  

已献甘泉赋仍登片玉科汉官新组绶蜀国旧烟萝劒壁秋云断巴江夜月多无穷别离思遥寄竹枝歌送吴侍御司马赴台州　　　前　人  

卢耽佐郡遥川陆共【`集作若`】迢迢风景轻吴会文章变越謡烟林繁橘柚云海浩波潮余有灵山梦前君到石桥  

送韦【`集作李`】秀才赴滑州谒大夫舅  

陌头车马去翩翩白面懐书羙少年东武杨公姻娅【`集作好`】重西州谢傅舅甥贤长亭呌月新秋鴈官渡含风古树蝉知己满朝留不住贵臣河上拥旌旃  

送张六谏议回朝　　　　　前　人  

诏书前日下丹霄头戴儒冠脱皁貂笛怨栁营花【`集作烟`】漠漠云愁江舘雨萧萧鸳鸿得路争先翥松桂凌寒识【`集作独`】后凋归去朝端如有问玉门闗外老班超  

同幕中诸公饯送李侍御归防  

前　人  

昔年专席奉清朝今日持书即旧僚珠履会中箫管急白云归处帝乡遥巴江暮雨连三峡劒壁危梁上九霄嵗月不堪相送尽頺顔更为【`集作被`】别离凋  

送崔判官还【`集作使`】太原　　　前　人  

劳君车马此逡廵我与刘君本世亲两地山河分节制十年京兆共风尘笙歌防处胡天月罗绮长留蜀国春报主自应【`集作由来`】须尽敌相期【`集作烟尘`】万里宝刀新  

送唐次　　　　　　　　　前　人  

都门去马嘶防水春流浅青槐驿路直【`集作长`】白日离亭晚望望烟景防草色行人逺  

送陆浑赵主簿宗儒赴任　　姚　系  

山中渺然意此意乃平生长日望鸣驺遥对洛阳城故人吏为隠懐此为蓬夕气渭岩上晨流泻岸明存亡区中事影响羽人情溪寂值猿下云归闻鹤声及兹春始暮花葛正相萦会有携手日悠然去无程  

送周愿判官归岭南　　　　前　人  

早蝉望秋鸣夜琴怨离声眇然多异感值子江山行由来重义人感事纵横往复念遐阻淹留慕平生晨奔九衢栈暮始万里程山驿风月树海门烟雾城易绡泉源近拾翠沙溆明兰蕙一为赠贫交空复情  

杨叅军庄送宇文邈　　　　前　人  

秋云冒原隰野鸟满林声爱此田舎事稽君车马程离堂惨不喧脉脉复盈盈兰叶一经露香消为赠轻灯光耿方寂虫思隠逾清相望忽无际如含江海情  

送皇甫湜赴举　　　　　　马　异【`见文粹`】  

马蹄声特特去入天子国借问去是谁秀才皇甫湜含吐一腹文八音兼五色主文有崔李郁郁为朝徳青铜镜必明朱丝防必直称意太平年愿子长相忆  

清明日后土祠送田彻【`杂咏作澈`】　杨巨源  

清明千万家处处是年华榆栁芳辰火梧桐今日花祭【`杂咏作登`】祠结云绮游陌拥香车惆怅田郎去原廻烟树斜送杜郎中使君赴防州　　　前　人  

迢逓南康路清辉得使君虎符秋领俗鹓署早辞羣边靖仍连戍城严本带军傍江低槛月当岭满窻云境胜闾阎间天清水陆分和声将惠政颂述九衢闻  

重送胡大夫赴振武　　　　前　人  

何年擢桂儒生业今日分茅圣主恩旌斾仍将过乡路轩车争防出都门人间文武能双防天下安危待一论布惠宣威大夫事不妨诗思许琴樽  

送陈判官罢举赴　　　　前　人  

练思多时氷雪清拂衣无语别书生莫将甲乙为前累不废烟霄是此行定爱红云燃楚色应防白雨打江声心期玉帐亲台位魏勃因君説姓名  

送李虞仲秀才归东都因寄元李二友  

髙翼闲未倦孤云旷无期晴霞海西畔秋草【`阙`】南时邺中多上才耿耿丹霄姿顾我于逆旅与君发光仪同将儒者方获忝携【`疑作隽`】人知幽兰与芳佩寒玉锵羙词旧友在伊洛鸣蝉思山陂到来春风梦尽双琼枝素业且无负青防殊未迟南桥天气好脉脉一相思  

广州石门寺重送李尚赴朝时兼宗正卿  

杨　衡  

象阙趋云陛龙宫憇石门清铙犹启路黄髪重攀辕藻变朝天服珠懐委地言那令蓬蒿客兹席未离樽送孔周南之海谒王尚书　　前　人  

泛棹若流萍桂寒山更清望云生碧落防日下沧溟潮尽收珠母沙闲拾翠翎自趋龙防下为诵芳馨  

冬夜举公房送崔秀才归南阳  

前　人  

闻君动征棹犯夜故来寻强置一樽酒重欵百年心灯白霜气冷室虚松韵深南阳三顾地幸偶价千金送陈房谒抚州周使君　　　前　人  

匡山一亩宫尚有桂兰丛凿壁年虽异穿杨志幸同貌羸缘塞苦道蹇为囊空去谒临川守因怜鹤在笼  

江陵送客归河北　　　　　前　人  

逺客归故里临路结徘徊山长水复濶无因重此来聊将歌一曲送子手中杯  

送郑丞之罗浮中习业　　　前　人  

百年泛飘忽万事系衰荣髙鸿脱矰缴达士去簪缨始从天日【`疑`】游复作罗浮行云卧石林宻月窥花洞明全形在气和习黙凭境清夙秘绛囊诀屡投金简名钟筦促离觞烟霞随去程何当真府内重得欵平生  

送王秀才往安南　　　　　前　人  

君为蹈海客客路谁谙悉鲸度乍疑山鸡鸣先见日所嗟廻棹晚倍结离情宻无贪合浦珠念守江陵橘送公孙器自桂林归蜀　　　前　人  

桂林浅复碧潺湲半露石将乘触物舟暂驻飞空锡蜀香异青眼蓬户髙朱防风度杳难寻云飘讵留迹旧户闲花草驯鸽傍檐隟挥手共忘懐日堕千山夕  

秋夜桂州宴送郑十九侍御　前　人  

秋至触物愁况当离别筵短歌销夜烛繁绪徧髙桂水舟始泛兰堂榻讵悬一杯勾【`一作勿`】离阻三嵗奉周旋鸦噪更漏飒露濡风景鲜斯须不共此且为更留连  

送戴端公赴容州　　　　　陈　羽  

分命诸侯重葳蕤绣服香八蛮治险阻千骑踏繁霜山断旌旗出天清劒佩光还将小戴礼逺出化南方  

送殷华之洪州　　　　　前　人  

离堂悲楚调君奏豫章行愁处雪花白夣中江水清扣船歌月色避浪宿猿声还作经年别相思湖草生  

西蜀送许中庸归秦赴举　前　人  

春色华阳国秦人此别离驿楼横水影乡落入花枝日暖莺飞好山晴马去迟劒门当石隘栈阁入云危独鹤心千里贫交酒一巵桂条攀偃蹇兰叶借参差旅梦惊蝴蝶残芳怨子规碧霄今夜月惆怅上峨嵋  

送友及第归江东　　　　前　人  

五陵春色泛花枝心醉花前逺别离落羽【`诗选作第`】耻为闗右客成名空羡里中儿都门雨歇愁分处上店灯残梦到时家住洞庭多钓伴因来相贺话相思  

梓州与温商夜别　　　　前　人  

凤凰城里花时别武江邉月下逢客舎莫辞先买酒相门曽忝共登龙迎风骚屑千家竹隔水悠扬五夜钟明日又从西蜀路不堪天际逺山重  

送友人游嵩山　　　　　前　人  

嵩山归路绕天坛雪影松声满谷寒君见九龙潭上月莫辞清夜访袁安  

伏翼洞送夏方庆　　　　前　人  

洞里春晴花正开防花出洞防时廻殷勤好去武陵客莫引世人相逐来  

送徳舆归穿石洞山居　　　前　人  

乌巾年少归何处一片防霞仙洞中惆怅别时花似雪行人不肯醉春风  

送潭府州陆户曹之任曹自处州淘仓受【`集作司仓  

处州除`】　　　　　　　　　欧阳詹  

三语又为掾大家闻屈声多年名下人四姓江南英衡岳半天秀湘潭无底清何言驱车逺【`集作逺车`】去有防庄情福建送郑楚材赴京时监察刘公亮有感激郑  

意　　　　　　　　　前　人  

羙人河岳灵家本荥阳【`集作水`】濆门承若兰族身蕴如琼文早折青桂枝俯窥鸿鹄羣迩来丹霄姿逺逐苍梧云有伊光鉴人惜兹瑶蕙薰中酣前激昻四座同氛氲海郡梅雪晴山邮炎景曛廻翔罢南游鸣唳期西闻秦塞鸾凤征越江云雨分从兹一别离伫致如尧君  

送郑尚书赴南海　　　　　韩　愈  

畨禺军府盛欲説暂停杯盖海旗幢出连天观阁开衙时龙户集上日马人来风静鶢鶋去官防蚌蛤廻货通狮子国乐奏越王防事事皆殊异无嫌屈大才  

送李尚书赴襄阳【`得长字`】　　前　人  

帝忧南国切改命付忠良壤画星摇动旗分兽簸扬五营兵转肃千里地还方控带荆门逺飘浮汉水长赐书宽属郡战马隔邻疆纵猎雷霆迅观碁玉石忙风流岘首客花艳大堤娼富贵由身致谁教不自强  

杏园送张辙侍御　　　　前　人  

东风花树下送尔出京城乆抱伤春意新添惜别情归来身已病相见眼还明更遣将诗酒谁家逐后生  

送桂州严大夫　　　　　　前　人  

苍苍森八桂兹树在湘南江作青罗带山如碧玉簪户多翰翠羽家自种黄柑逺胜登仙去飞鸾不假骖【`一作暇参`】送李员外院长分司东郡　　前　人  

去年秋露下羁旅逐东征今嵗春光动驱驰别上京饮中相顾色送后独归情两地无千里因风数寄声  

送李六协律归荆南　　　　前　人  

早日羇游所春风送客归栁花还漠漠江鷰正飞飞歌舞知谁在賔寮逐使非宋亭池水绿莫忘蹋芳菲  

送侯喜　　　　　　　　　前　人  

已作龙钟后时者懒于街里蹋尘埃如今便别长官去直到新年衙日来  

送李翺　　　　　　　　　前　人  

广州万里涂山重江逶迤行行何时到谁能定归期揖我出门去顔色异恒时虽云有追送足迹絶自兹人生一世间不自张与施譬如浮江木纵横岂自知宁懐别时苦勿作别后思  

送石洪处士赴河阳幕　　　前　人  

长把种树书人云避世士忽骑将军马自号报恩子风云入壮懐泉石别幽耳钜鹿师欲老常山险犹恃岂惟彼相忧固是吾徒耻去去事方急酒行可以起  

送李础判官归湖南　　　　前　人  

长沙入楚深洞庭值秋晚人随鸿鴈少江共兼葭逺历历余所经悠悠子当返孤游懐耿介旅宿梦婉娩风土稍殊音鱼鰕日异饭亲交俱在此谁与同息偃  

送诸葛觉往随州读书　　　前　人  

邺侯家多书揷架三万轴一一悬牙籖新若手未触为人强记覧过眼不读伟哉羣圣文磊落载其腹行年五十余【`集作余五十`】出守数已六京邑有旧庐不容乆食宿防阁多官贠无地寄一足我虽官在朝气势日局缩屡为丞相言虽恳不见录送行过淮【`集作浐`】水东望不转目今子从之游学问得所欲入海观龙鱼矫翮逐黄鹄勉为新诗章月寄三四幅  

送殷秀才南游　　　　　　孟　郊  

诗句满离袂酒花醺别顔水程千里外岸泊防宵间风叶乱辞木雪猿清呌山南中髙【`集作多`】古事咏遍始应还  

张徐州席送岑秀才　　　　前　人  

振振芳【`集作芝`】兰歩升自君子堂泠泠枫【`集作松`】桂吟生自楚客肠迷【`集作覉`】乌无定栖惊蓬在他乡去兹门舘闲即彼道路长雨余山川净麦熟草木凉楚泪滴章句荆尘满【`集作京尘染`】衣裳赠君无余他乆要不可忘  

送崔寅亮下第　　　　　前　人  

天地唯一气用之自偏颇忧心【`集作人`】成苦吟达士为髙歌君子识不浅枝蔓幽更多嵗晏期攀折时归且婆娑素貌【`集作质貌`】如削玉清词若倾河潜虬【`集作虬龙`】未化时鱼鳖同一波去矣当自适故山饶薜萝  

送韩愈从军　　　　　　　前　人  

志士感恩起变衣非变性亲賔改旧观僮仆生新敬坐作羣书吟行为孤劒咏始知出处心不失平生正凄凄天地秋凛凛军马令驿尘时一飞物色极四静【`文粹作净`】王师既不战庙画在【`文粹作庙畧尽`】无竞王粲有所依元瑜初应命一章谕檄明百万心气定今朝旗【`集作旌`】皷前笑别丈夫盛  

赠崔纯亮别　　　　　　前　人  

食荠肠亦苦强歌声无欢出门即有碍谁谓天地宽有碍非遐方长安大道旁小人智虑险平地生太行镜破不改光兰死不改香始知君子交【`集作心`】乆之【`集作交乆`】道益彰君心与我懐离别俱廻遑譬如浸蘖泉流苦日已长忍泣目易衰忍悲形自【`文粹作易`】伤项籍岂非【`集作非不`】壮贾生岂非【`集作非不`】良当其失意时涕泗各满【`集作沾`】裳古人劝加飡此飡难自强一饮【`集作一饭`】九祝噎一嗟十断肠况是儿女寃【`集作怨下同`】寃气凌彼苍彼苍若有知白日下清霜今朝始惊呼碧落空茫茫  

送任齐二秀才自洞庭游宣城  

前　人  

洞庭非人境道路行虚空二客月中下一【`集作片`】防天外风鱼龙波五色金碧树千丛闪怪如可惧至诚无不通扣竒惊浩淼采异动穹崇物表积髙韵人间访仙公宣城文雅地谢守声闻融证玉易为力辨珉谁不同从兹阮籍泪且免泣途穷  

山中送从叔简　　　　　前　人  

莫以手中琼言邀世上名莫以山中迹乆向人间行松柏有霜操风泉无俗声应怜枯朽质惊此别离情  

送从弟郢东归　　　　　　前　人  

尔去东南夜我无西北夣谁言贫别易贫别愁更重晓色夺明月征人逐羣动秋风楚涛髙旅榜将谁共  

大梁送栁淳入闗　　　　　前　人  

青山转为尘白日无闲人自古推髙车争利西入秦王门与侯门待富不待贫唯赍【`集作空携`】一束书独去将谁亲  

送栁淳　　　　　　　　　前　人  

青山临黄河下有长安道嵗嵗【`集作世上`】名利人相逢不知老  

送范司空赴朔方　　　　　吕　温  

筑坛登上将膝席委前筹虏灭南侵趾【`集作迹`】朝分北顾忧抗旌廻广汉抚劒动旄头日【`集作坐`】见黄云暮行防白草秋山横旧秦塞河绕古灵州戍【`集作善`】守如无事唯应猎骑游  

送段秀才归澧州　　　　　前　人  

湘南孤白芷幽托在清浔岂有馨香发空劳知处深推贤路已隔赈乏力弗任慙我一言方负君千里心寸义薄聨组片诚敌兼金惟期践氷雪无使弱思侵  

衡州送李兵曹赴湘东　　　前　人  

慷慨视别劒凄清泛离琴前程楚塞断此别【`集作恨`】洞庭深文字已乆【`集作乆巳`】废循良非所任期君碧云上千里一扬音  

道州送戴简处士贺州谒侍郎  

羸马孤童鸟道防三千客散独南归山公念旧偏知我今日因君泪满衣  

## 文苑英华卷二百七十七

宋　李昉等　编送行十二  

刘禹锡二十七首　　　张籍二十五首  

元稹四首  

送令狐相公自仆射出镇南阳梁  

刘禹锡  

夏木正隂成戎装出帝京沾襟辞阙泪廻首别乡情云树褒中路风烟汉上城前旌转谷去后骑踏桥声乆领鹓行重无嫌虎节【`集作绶`】轻终当持一笔入福苍生  

以下二十七篇并见集本  

奉送裴司徒令公自东都留守再命太原【`本封晋国  

公两任相去十六年`】　　　　　　　前　人  

星使出闗东兵符赐上公山河归旧国管籥换离宫行色旌旗动军声皷角防爱棠余故吏骑竹见新童汉垒三秋静胡沙万里空其如天下望旦夕咏清风  

早秋送防院杨侍御归朝  

仙署棣华春当时已絶伦今朝丹阙下更入白云人重振髙阳族分居要路津一门科第足五府辟书频鸷鸟得秋气法星悬火旻圣朝寰海静所至不埋轮  

送陆侍御归淮南使府五韵【`用年字韵`】  

前　人  

江左重诗篇陆生名乆传凤城来已熟羊酪不嫌羶归路芙蓉府离堂玳瑁筵秦山呈腊雪隋栁布新年曽忝扬州荐因君达短牋【`时段丞相镇扬尝辱表荐`】  

送太常萧博士弃官归养赴东都【`时元兄罢相为少师仲兄  

为郎官并分司洛邑`】　　　　　　　前　人  

兄弟尽鸳鸾归心切问安贪荣五防服遂挂两梁冠侍膳曽调鼎循陔更握兰从今别君后长向徳星防奉送家兄归王屋山隠居【`防道书王屋山一名洛阳山`】  

前　人  

阳落天坛上依稀似玉京夜分先见日月静忽【`集作静逺`】闻笙云路将鸡犬丹防有姓名古来成道者兄弟亦同行送赵中丞自司直郎转官叅山南令狐仆射幕  

府【`赵氏兄弟皆仆射门客`】　　　　　前　人  

绿树满褒斜西南蜀路赊驿门经赤县【`集作临白草`】道路【`集作县道`】过黄花相府开油幕门生逐绛纱行防布政后还从入京华  

送河南皇甫少尹赴绛州  

祖帐临周道前旌指晋城午桥羣吏散亥宇老人迎诗酒每同乐别离方见情从兹洛阳社吟咏欠书生  

送王师鲁协律赴湖南使幕【`即永穆公之孙`】  

前　人  

翩翩马上郎驱传渡三湘橘树沙洲暗松醪酒肆香素风传竹帛髙价骋琳琅楚水多兰若何人事搴芳  

送浙江李相公重赴旧镇加旌节  

前　人  

江北万人防玉节江南千骑引金铙凤从池上游沧海鹤到辽东识旧巢城下清波含百谷牕中逺岫列三茅碧鸡白马徊翔乆却拥【`集作忆`】朱方【`集作幢`】是乐郊  

奉送浙江李仆射赴镇　　　前　人  

建节东行是旧游欢声喜气满吴州郡人重得黄丞相童子争迎郭细侯诏下初辞温室树梦中先到景阳楼自怜不识平津閤遥望旌旗汝水头  

送李尚书镇滑州【`自浙西观察使拜兵部侍郎月余有此拜也`】  

前　人  

南徐报政入文昌东郡须才别建章视草名髙同蜀客拥旄年少胜荀郎黄河一曲东城下缇绮千重照路傍自古相门还出相如今人望在岩廊  

送浑大夫赴丰州【`自大鸿胪拜家集作家丞旧勲`】  

前　人  

凤啣新诏降恩华又见旌旗出汉【`集作浑`】家故吏来辞辛属国精兵愿逐李轻车氊裘君长迎风惧锦领酋豪踏雪衙其奈明年好春日无人唤防牡丹花  

送户部李侍郎自河南尹除本官归阙  

前　人  

昔年内史振防词今日东都结去思宫女犹传洞箫赋国人先咏衮衣诗华星却复文昌位别鹤重归太乙池想到金门待称籍一时惊喜见凤仪  

送河南尹冯学士赴任　　　前　人  

可怜玉马风流地暂辍金貂侍从才阁上掩书刘向去门前修刺孔融来崤陵路静寒无雨洛下【`集作水`】桥长昼起雷却【`集作共`】羡府中棠棣好先于城外百花开【`时公伯仲四人并以显官居洛士宗荣之`】  

送李庚先辈赴选　　　　　前　人  

一家何啻十朱轮诸父双飞秉大钧曽脱素衣叅幕客却为精舎读书人离筵洛水侵杯色征路函闗向晚尘今日山公旧賔主知君不负帝城春  

送李二十九兄员外赴邠宁使幕  

前　人  

家袭韦平身业文素风清白至今贫南宫通籍新郎吏西候从戎旧主人城外草黄秋有雪峰头烟静虏无尘鼎门为别霜天晚剰把离觞三五廵  

送唐舎人出镇闽川【`集作中`】　　前　人  

暂辞鹓鹭出蓬瀛忽拥貔貅镇粤城闽岭夏云迎皂盖逺溪秋树映红旌山川逺地由来好富贵当年别有情了却人间婚嫁事复归朝右作公卿  

送王司马之陜州【`自太常丞授工为诗`】　前　人  

暂缀清斋出太常空携诗卷赴甘棠府公既有朝中画【`集作旧`】司马应容醉【`集作酒`】后狂按牍来时惟署事风烟入兴便成章两京大道多游客每遇词人战一塲  

洛中送杨处厚入闗便游蜀　前　人  

洛阳秋日正凄凄君去西秦便向西旧学三冬今转富曽伤六翮养初齐王城晓入窥丹凤蜀路晴来见碧鸡早识卧龙应有分不妨从此蹑丹梯  

送周使君罢渝州归郢州别墅  

前　人  

君思郢上吟归去故自渝南掷郡章野戍岸邉留畵舸绿萝隂下有山荘池荷雨后衣香老【`集作起`】庭草春深绶带长只恐鸣驺催上道不容待得晚菘香  

送蕲州李郎中赴任　　　　前　人  

楚闗蕲水路非赊东望云山日夕佳薤叶照人呈夏簟松花满椀试新茶楼中饮兴【`集作酒兴`】因明月江上诗情为晚霞北地交亲长引领早将鬂到京华  

洛中逢韩中丞之吴兴　　　前　人  

今朝无意诉离杯何况清弦急筦催本欲醉中轻逺别不知翻引酒悲来  

送张舆【`集作与下同`】赴举舆即同年之子【`有序不录`】  

前　人  

尔生始悬弧我作座上賔引箸举汤饼祝辞天麒麟今成一丈夫坎坷愁风尘长裾来谒我自号庐山人道旧与抚孤悄然伤我神依依见眉睫嘿嘿含悲辛永懐同年友追想出谷晨三十二君子齐飞凌烟旻曲江一会时后会已凋沦况今三十载阅世难重陈盛时一已过来者日日新不如摇落树重有明年春火后见琮璜霜余识松筠肃机乃独秀武抱亦絶伦尔今持我诗西见一重臣成贤必念旧保节在安贫清时为丞郎气力侔陶钧乞取斗升水因之云汉津  

送韦道冲秀才赴制举　　　前　人  

惊禽一辞巢栖息无少安秋扇一离手流尘蔽霜纨故侣不可追凉风日已寒逺逢杜陵士别尽平生欢逐客无印绶楚江多芷兰因君时暇游长铗不复弹阅书南轩霁絙瑟清夜防万境身外寂一杯腹中宽伊昔宗朝冬乡冠鹭鸾肃穆升内殿从容顶髙【`集作领儒`】冠防夏无措词阳秋垂不刋至今羣玉府学者空纵观世人希徳门揭若攀峰峦之子尚【`集作向`】明训锵如振琅玕一旦西上书班裳拂行【`集作征`】鞍荆防宿暮雨汉水浮春澜君门起天中多士如星攅烟霞覆双阙忭舞罗千官清漏滴铜壶仙厨下雕盘荧煌仰金牓错落飞濡翰古来长防人所叹遭时难一鸣从此始相望青云端  

送湘阳熊判官孺登府罢归钟陵因寄呈江西  

裴中丞二十三兄　　　　前　人  

射防志未就从事府云除箧留马卿赋袖有刘宏书忽见夏木深怅然忆吾庐复持州民刺归谒专城居君家诚易知胜絶倾里闾人言北郭生门有卿相舆钟陵蔼千里带郭西江水朱槛照河宫旗亭缘云里前年初缺守慎简由宸扆临轩弄郡章得人方付此是时左冯翊天下第一理贵臣持牙璋优诏发青纸迎风奸【`集作行`】吏免先令疲人喜何武劾腐儒陈蕃礼髙士昔升君子堂腰下绶犹黄【`中丞时为万年尉`】汾隂有宝气赤苇多竒铓束简下曲防佩鞬来历阳绮筵陪一笑兰室袭余芳【`集作兰堂袭芳香`】风水忽异势江湖遂相忘因君忽【`集作傥`】借问为话老沧浪  

送华隂张苕赴邕府使幕【`张即燕公之孙顷坐事除名`】  

前　人  

昔忝南宫郎往来东观频尝披燕文传耸若窥三辰翊圣崇国本保贤正朝伦髙视缅今古清风夐无邻兰绮照通衢一家十朱轮鄼国嗣侯絶蒍乡贵业贫夫子成【`集作承`】大名少年振芳尘青袍仙掌下矫首陵烟旻公冶本非罪潘郎一为民风霜苦摇落坚白无缁磷一旦逢良时天光烛幽沦重为长裾客佐彼观风臣分野穷禹画人烟过虞廵不言此行逺所乐相知新雨起巫山阳鸟鸣湘水濵离筵出苍莾别曲多怨辛今朝一柸酒明日千里人从此孤舟去悠悠天海春  

送郑尚书出镇南海　　　　张　籍  

逺镇承新命王程不假催班行争路送恩赐一【`集作并`】时来牙斾从城展兵符到府开蛮声【`集作流`】喧夜市海色润朝【`集作南`】防残角天邉月寒闗岭上梅共知公望重多是隔年廻  

送严大夫之桂州  

旌斾过湘潭幽竒得遍探莎城百越北行路九嶷南有地多生桂无时不养蚕聴歌疑似【`集作难辨`】曲风俗自相谙  

送蛮客　　　　　　　　　前　人  

借问炎州客天南防日行江连恶谿路山绕夜郎城栁叶瘴云湿桂林蛮鸟惊【`集作桂丛蛮鸟声`】知君却廻日记得梅花名  

送逺人【`集作蓟北旅思`】　　　　　　前　人  

日日望乡国空歌白纻词常【`集作长`】因送人处忆得别家时失意还独语多愁自不【`集作只自`】知客亭门外栁折尽向南枝  

送逺客　　　　　　　　　前　人  

南原相送处秋草水邉生同作一【`集作忆`】乡客今知【`集作如今`】分路行因谁寄廻【`集作归`】信渐逺向【`集作问`】前程明日重阳节无人上古城  

送海南客归旧岛　　　　　前　人  

海上归【`集作去`】应逺蛮家云岛孤竹船来桂浦山地【`集作市`】卖鱼须入国自献锦【`集作宝`】逢人多赠珠却廻【`集作归`】春洞口斩象祭天吴  

送人往济南　　　　　　　前　人  

黄绶在腰下知君非旅行将书报旧里留褐与诸生赠别尽沽酒惜欢多出城春风济水上候吏聴车声  

送越客　　　　　　　　　前　人  

见説孤防去东南到会稽春云剡溪口残月镜湖西水鹤沙邉宿【`集作立`】山鼯竹里啼谢家曽住处烟洞入应迷送韩【`集作韦`】评事归华隂　　　前　人  

莲花峰下住【`集作三峰西面住`】出见世人希白髪【`集作老大`】谁相识青山【`集作恓惶`】又独归拂牎秋菌落开箧蛰蛾飞若访云中伴还应着褐衣  

送南客　　　　　　　　　前　人  

行路雨脩脩青山尽海头天涯人去逺岭北水廻【`集作南`】流夜市连铜柱巢居属象州来时旧相识谁向日邉【`集作南`】游  

送朱庆余及第归越　　　　前　人  

东南归路逺防日到乡中有寺山皆遍无家水不通湖声莲叶雨野色【`集作气`】稻花风州县知名乆争邀与客同  

送从弟戴元之苏州　　　　前　人  

杨栁阊门外【`集作路`】悠悠水岸斜乘船【`集作舟`】向山寺着屐【`集作履`】到人【`集作渔`】家夜月红柑树秋风白藕花江天诗境【`集作景`】好廻日莫令赊  

送友人归山　　　　　　　前　人  

出山成白首重去结茅庐移石修废井扫龛陈旧书开田留杏树分洞与僧居长在幽峰里樵人见亦疎【`集作初`】  

送李评事逰越　　　　　　前　人  

未习风尘事初为吴越逰露沾湖草晚【`集作湿`】日照海山秋梅市门何在兰亭水尚流西陵待潮处知汝不胜愁  

送李骑曹灵川归觐　　　　前　人  

翩翩出上京防日到邉城渐觉风沙处还将弓箭行席箕侵路暗野马见人惊军府知归庆应教数骑迎  

送裴相公赴镇太原　　　　前　人  

盛徳防名逺近知功髙先乞守藩维啣恩乍【`集作暂`】遣分龙节署勑还同在凤池天子亲临楼上送朝官齐出道傍【`集作邉`】辞明年塞北诸藩守【`集作落`】应起生祠请立碑  

送李司空赴镇襄阳　　　　前　人  

中外兼权社稷臣千官齐出拜行尘调公鼎勋庸盛三受兵符宠命新商路雪开旌斾逺【`集作展`】楚堤梅发驿亭春襄阳风景由来好重与江山作主人  

送南海郑尚书　　　　　　前　人  

圣朝选将持符节内制宣时百辟聴海北蛮夷来蹈舞岭南封舘送图经白鹇飞绕迎官舫红槿开当宴客亭此处莫言多瘴疠天邉防取老人星  

送侯判官赴广州从事【`集作军`】　前　人  

年少多才求自展将身万里赴军门辟书逺至【`集作到`】开呈客公服新成着谢恩驿舫过江分白候戍楼【`集作亭`】当岭见红旛海花峦草连冬有行处无家不满园  

送杨少尹赴蒲【`集作浦`】城　　　前　人  

官为本府当身荣因得还乡任野情自废田园今作主每逢耆老不呼名旧逰寺里僧应识新别桥邉树亦【`集作巳`】成公事多闲诗更好将谁相送【`集作逐`】上山行  

送枝江刘明府　　　　　　前　人  

老着青衫为楚宰平生志业有谁知家僮从去愁行逺县吏迎来恠到迟定访玉泉幽院宿应过碧涧早茶时向南渐渐云山好一路遥闻唱竹枝  

送浙东【`集作西`】周阮范判官　　前　人  

由来身【`集作自`】是烟霞客早已闻名诗酒间天阙因将贺表至江城应【`集作家乡新`】着赐衣还常吟卷里新【`集作相`】酬句自话湖中【`集作邉`】旧住山吴越主人皆【`集作遍`】爱重多应不肯放君闲  

送友人卢处士游吴越　　　前　人  

羡君东去见残梅唯有王孙独未回吴苑夕阳明古堞越宫春草上髙防波生逺【`一作野`】水鴈初下风满驿楼潮欲来试问【`一作逐`】渔舟看雪浪防多江燕荇花开  

送蜀客　　　　　　　　　前　人  

蜀客南行过碧溪木绵花发锦江西山桥日落人来【`集作晩行人`】少时见猩猩上树【`一作树上`】啼  

送入蜀客　　　　　　　　张　籍  

行尽青山见益州锦城楼下二江流杜家曽向此中住为到浣花溪上【`集作水`】头  

送东川马逢侍御使廻十韵　元　稹  

风水荆门濶文章蜀地豪眼青礼賔重眉白众情髙思涌曽吞笔投虚惯用刀词锋倚天劒学海驾云涛南郡传纱帐东方让锦袍旋吟新乐府便续古离骚雪岸犹封草春江欲满槽饯筵君置醴随俗我餔糟莫叹巴三峡休惊鬂二毛流年等闲过人世各劳劳  

送崔侍御之岭南二十韵　　元　稹  

汉法戎施幕秦官郡置监萧何归旧印【`自江陵曹拜`】鲍永授新衘币聘虽盈箧泥章未破缄蛛悬丝缭绕鹊报语詀諵砺神羊角重开宪简函【`崔君前任已为御史`】鞶缨骢赳赳緌佩綉縿縿【`音衫`】逸翮怜鸿翥离心觉刃劖聨游亏片玉洞照失明鉴遥想车登岭那无泪满衫茅蒸连蠎气衣渍度梅黬象鬪缘溪竹猿啼带雨杉飓风狂浩浩韶石峻嶃嶃宿浦宜深泊祈泷在至諴瘴江期【`集作乗`】早渡毒草莫亲芟试蛊防银黑排腥贵食咸菌湏虫已蠧果重鸟先氷莹懐贪水霜清头痛岩珠玑当尽掷薏苡讵能谗荆俗期王粲吾生问季咸逺书多不达勤为枉防防送王协律游杭越十韵　　　前　人  

去去莫凄凄余杭接会稽松门天竺寺花洞若耶溪浣渚逢新艳兰亭识旧题山经秦帝葬垒辨越王栖【`一作堤`】江树春常早城头月易低镜呈【`作澄`】湖面出【`集作滞`】云疉海潮齐章甫官人戴莼丝姹女提长竿【`集作干`】迎客閙小市隔烟迷纸乱红蓝压瓯凝碧玉泥荆南无底物来日为侬携  

送王十一南行　　　　　　前　人  

夏水天末晚依岸村风调乌尾劲眷恋余芳罇觧袂方瞬息征防已翩飜江豚涌髙浪枫树摇去魂逺戍宗侣泊暮烟洲渚昏离心讵防许骤若移寒温此别信非乆胡为坐忧烦我留石难转君泛云无根万里湖南月三声山上猿从兹耿幽梦夜夜湘与沅  

## 文苑英华卷二百七十八

宋　李昉等　编送行十三  

白居易十二首　　　　殷尧藩一首  

姚合十二首　　　　　章孝标一首  

施肩吾一首　　　　　袁不约一首  

刘商六首　　　　　　朱庆余十首  

贾岛二十四首  

洛下送牛相公出镇淮南　　白居易  

北阙至东京风光十六程坐移丞相阁春入广陵城红斾拥双节白鬓无一茎万人开路防百吏立班迎阃外君弥重樽前我亦荣何须身自得将相是门生  

送武士曹归蜀士曹即武中丞兄  

白居易  

花落鸟嘤嘤南归称野情月宜秦岭过【`集作宿`】春好蜀川【`集作江`】行江【`集作乡`】路通云栈郊扉近锦城乌防陟冈老人【`集作送`】羡别时荣  

江西【`集作西河`】雨后送客　　　　前　人  

云黑雨脩脩江昏水暗流有风催觧防无月伴登楼酒罢无多兴防开不少留唯防一防火遥认是行舟送友人上峡赴东川辟命　　前　人  

见説瞿唐峡斜横【`集作啣`】滟滪根难于寻鸟道险过上龙门羊角风头急桃花水色浑山廻若鳌转舟入似鲸吞岩合愁天断波跳恐地飜怜君经此去为感主人恩  

送令狐相公赴太原　　　　前　人  

六纛双旌万铁衣并汾旧路满光辉青衫书记何年去红斾将军昨日归诗作马蹏随笔走猎酣鹰翅伴觥飞北都莫作多时计再为苍生入紫薇  

送令狐尚书赴东都留守　　前　人  

翠华黄屋未东廵碧落青嵩付大臣地称髙情多水竹山宜闲望少风尘龙门即拟为游客金谷先凭作主人歌酒家家花处处莫空管领上阳春  

送徐州髙仆射赴镇　　　　前　人  

伏【`集作大`】红斾引碧油【`集作幢`】旌新拜将军指防行战将易求何足贵书生难得始堪荣离筵歌舞花丛散候骑刀鎗雪队迎应笑蹉跎白头尹风尘唯管洛阳城  

送蕲春李十九使君赴郡　　前　人  

可怜官职好文词五十专城未是迟晓日镜前无白发春风门外有红旗郡中何处堪携酒席上谁人觧和诗唯共交亲开口咲知君不及洛阳时  

送河南尹冯学士赴任　　　前　人  

石渠金谷中间路轩骑翩翩十日程清洛饮氷添苦节碧嵩防雪助髙情谩夸河北操旄钺莫羡江南拥斾旌【`时新除二镇节度`】何似府寮京令外别教三十六峯迎  

送唐州崔使君侍亲赴任　　前　人  

连持使节历专城独贺崔侯最庆荣乌府一抛霜简去朱轮四从板舆行【`郎中从殿中连典四郡皆侍亲赴任`】发时正许沙鸥送到日方乘【`集作兼`】竹马迎唯虑郡斋賔友少一【`集作数`】杯春酒共谁倾  

送陜州王司马赴任　　　　前　人  

陜州司马去何如养病【`集作静`】资贫两有余公事闲忙同少尹俸钱多少敌尚书只携羙酒为行伴独【`集作唯`】作新诗趂下车自得【`集作有`】鉄牛无咏者料君投刃必应虚  

送客　　　　　　　　　　前　人  

病上蓝舆相送来衰容秋思两悠哉凉风嫋嫋吹槐子却请行人劝一杯  

送客游吴　　　　　　　　殷尧藩  

吴国水中央波涛白渺茫衣逢梅雨渍船入稻花香海戍通塩灶山村带蜜房欲知苏小小君试到钱塘  

送别贾岛　　　　　　　　姚　合  

懒作归乡客【`集作佳山人`】官家自赁身书多笔【`集作签`】渐重卧少枕长新野客狂无过诗仙瘦始真秋风千里去谁与我相亲  

送任畹及第归蜀　　　　　前　人  

子规啼欲死君聼因无愁阙下声名出乡中意气防东川横劒阁南斗近刀州神圣题桥【`集作前`】字千人防不休  

送饶州张使君　　　　　　前　人  

鄱阳胜事闻难比千里连连是稻畦山寺去时通水路郡门开处是诗题化行应免农人困庭静惟多野鹤栖饮罢春明门外别萧条驿路夕阳低  

送徐员外赴河中从事　　　前　人  

赤府从军羙儒衣结束轻凉飚下山寺晓浪满闗城闲坐生【`集作饶`】诗景髙眠散酒醒【`集作长道情`】将军呈【`集作不`】战术计日立功名  

送巢县裴明府　　　　　　前　人  

见説为官处烟霞思不穷夜猿啼户外瀑水落厨中名药人难识仙山路尽【`集作易`】通还施清【`集作还应施`】净化谁复与君同  

送王澹　　　　　　　　　前　人  

常防【`集作省`】为官处门前数树松寻山屐费齿书石笔无锋菓熟猿偷乱花繁鸟语重今来为客去借【`集作惜`】取最髙峯  

送王【`集作卢`】秘书游魏川【`集作州`】　前　人  

太行山下路荆棘昨来平一自开元后至今通【`集作今逢`】客行地形吞北虏人事接东京扫洒尘埃【`集作氛埃`】静游从气味生蓟门春不艳淇水暖还清防野风情逺缘花酒病成官闲身自在诗逸语纵横车马廻应晚烟光满去程送陈彤之【`集作稠`】赴江宁从事　前　人  

荆州胜事众家【`集作皆`】闻幕下今朝又得君才子何须守【`集作借`】科第男儿终乆要功勲江村竹树多于草山路尘埃半是云新什定知饶景思不应一向赋从军  

送源中丞使新罗　　　　　前　人  

赤墀赐对使殊方官重霜防紫绶光玉节在船清海恠金函开诏抚【`集作拜`】夷王云晴渐觉山川异风便宁知道路长谁得似君将雨露海东万里洒扶桑  

送张宗原　　　　　　　　前　人  

东门送客道春色如死灰一客失意行十客顔色廻【`文粹作低`】住者既无家去者又非归穷愁一成疾百药不可治子贤我且愚命分不合齐谁开蹇踬门日日同游栖子行何所切【`集作之`】所切食与衣谁能买仁义令子无寒饥野田不生草四向生路岐士人甚商贾终日须东西鸿鴈春北去秋风复南飞勉君向前路无失相见期  

送任畹评事赴沂海　　　　前　人  

掷笔不作尉戎衣从嫖姚严冬入都门仆马气益豪沂州右镇防士勇旌旗髙洛东无忧虞半夜开虎牢丈夫贵功勋不贵爵禄饶仰眠作书生衣食何由销任生非常才临事胆不摇必当展长画逆波斩鲸鳌九陌尘土黑话别立逺郊孟坚勒燕然岂独在汉朝  

送李余及第归蜀　　　　　前　人  

蜀山髙岧嶤蜀客无平才日饮锦江水文章盈其懐十年作贡賔九年多邅廻春来登髙科升天得梯阶手持冬集书还家献庭闱人生此为荣得如君者稀李白蜀道难羞为无成归子今称意行所历安觉危与子乆相从今朝忽别离风飘海中船会合难自期长安米价髙伊我常渴饥临岐歌送子无声但陈词义交外不亲利交内相违勉子慎其道急若食与衣苦【`疑作热`】道路亦【`疑作赤`】行人念前驰一杯不可轻逺别方自兹  

送饶州张防使君赴任　　　章孝标  

饶阳因富得州名不独农桑别有营日暖持【`集作提`】筐依茗树天隂把火入银坑江寒鱼动枪旗影山晚【`集作晓`】云和鼓角声太守能诗兼爱静西楼见月防篇成  

送人【`集作客`】南游　　　　　　施肩吾  

见説南行【`集作游`】偏不易中途莫忘寄书频凌空瘴气穷飞鸟觧语山魈恼病人闽县緑娥能引客泉州乌药好【`集作可`】防身异花竒竹分明防待汝归来畵取真  

送人至岭南　　　　　　　袁不约  

广岭春风暖花多不识名瘴烟迷月色巴路傍溪声畏药将银试防蛟避水行知君怜酒兴莫杀醉猩猩  

送庐州贾使君拜命　　　　刘　商  

考绩朝称贵时清武用文二天移外府三命佐元佩玉兼髙位摐金阅上军威容冠是铁图畵阁名芸人咏甘棠茂童謡竹马羣悬旌风肃肃卧辙泪纷纷特达恩难报升沈路易分侯嬴不得从心逐信陵君  

送林衮侍御东阳秩满赴上都  

前　人  

防年乌府内何处逐鳬归闗吏迷骢马铜钟累绣衣野人山草緑客路栁花飞况复长安逺音书从此稀送杨闲侍御拜命赴上都　　前　人  

贺客移星使丝纶出紫薇手中霜作简身上綉为衣马朝天疾防乌向日飞亲逢皆避路不是送人稀  

送李元规昆季赴举　　　　前　人  

见诵甘泉赋心期折桂归雏皆五色鸿渐又双飞别思防衰栁秋风动客衣明朝问礼处蹔觉鴈行稀  

送人之江东　　　　　　　前　人  

含香仍佩玉宜入镜中行尽室随乘兴扁舟不计程渡江霖雨霁对月夜潮生莫虑当炎暑稽山水木清  

滑州送人先归　　　　　　前　人  

河水氷消鴈北飞寒衣未足又春衣自怜漂荡经年客送别千廻独未归  

送壁州刘使君　　　　　　朱庆余  

王府登朝后巴香典郡新江分入峡路山见采鞭人旧业孤城夣生祠防处身知君素清俭料得却来贫  

送盛随军　　　　　　　　前　人  

莫辞东路逺此别岂闲行职处中军要官兼上佐荣野亭岚色暗秋水藕花明拜省期将近孤舟促去程  

送韦校书赴灵州幕　　　　前　人  

共知行处乐犹惜此时分职巳为书记官曽校典坟寒城初落叶髙树晩【`集作逺`】生云边事何须问深谋祗在君  

送崔秀才游江陵　　　　　前　人  

樽前荆楚客云外思萦廻秦野春已尽商山花正开鸥惊防乍起虹见雨初来自有归期在蝉声处处催  

送淮隂丁明府　　　　　　前　人  

之官未入境巳有爱民心遣吏廻中路停船【`集作车`】对逺林鸟声淮浪静雨色【`集作气`】稻苗深暇日公门掩惟应伴客吟  

送韦繇校书赴浙东幕　　　前　人  

丞相辟书新秋闗独去人官离芸阁早名占甲科频水驿迎船火山城候吏尘湖邉寄家去到日倍荣亲  

送饶州张使君　　　　　　前　人  

白头为郡清秋别山水南行岂觉赊楚老巳【`集作只`】应思入境吴门从此去移家舘依髙岭分樟叶路出重江见苇花务退惟当吟咏苦留心曽不在天【`集作生`】涯  

送郡州林使君　　　　　　前　人  

轩车此去也逢时地属湘南颇入诗一月计程那是逺中年出守未为迟水邉花气薰章服岭上岚光湿画旗想得化行风土变州人应为立生祠  

送刘思复南河从军　　　　前　人  

七千里别宁无恨且贵从军乐事多不驻节旄先候发偶逢山寺亦难过蛮人犹放畲田火海兽羣逰落日波逺作受恩身不易莫抛书劒近笙歌  

送浙东周廵【`集作川`】官　　　　前　人  

乆闻从事沧江外谁谓无官已白头来备戎装嘶数骑去持丹诏入孤舟蝉鸣驿树【`集作逺驿`】残阳逺【`集作树`】鹭起潮田夕【`集作片`】雨秋到日重陪丞相宴镜湖新月在城楼  

送殷侍御赴同州　　　　　贾　岛  

冯翊满西郡沙冈拥地形中条全离岳清渭半和泾夜乆眠明月秋新【`集作深`】至洞庭由来交臂者【`集作辟士`】事事【`集作别`】偃林扄  

送皇甫侍御　　　　　　　前　人  

晓钟催早朝独自赴嘉招舟泊襄江濶田收楚泽遥鴈惊起衰草猿渴下寒条来使黔南日时应问寂寥  

送陈判官赴天徳　　　　　前　人  

将军邀入幕束带便离家身暖蕉衣窄天寒碛日斜火烧冈断草风卷雪龢沙丝竹丰州有春来祗欠花  

送唐归敷水庄　　　　　前　人  

毛女峯当户日髙头未梳地侵山影扫叶带露痕书松迳僧寻药沙泉鹤见鱼一川人境别【`集作风景好`】恨不有吾庐  

送裴校书　　　　　　　　前　人  

拜官从秘省署职在藩维多故长踈索髙秋逺别离天寒泗上醉夜静岳阳碁使府临南海防飞到不迟  

送杜秀才东游　　　　　　前　人  

东游谁见待尽室寄长安别夜叶频落登途【`集作去程`】山巳寒大河风色渡旷野烧烟残匣有青铜镜时将照鬓防  

送人南归　　　　　　　　前　人  

分手向天涯迢迢泛海波虽然南地逺见説北人多山暖花常发秋深鴈不过炎方饶胜事此去莫蹉跎  

送人南游　　　　　　　　前　人  

此别天涯逺孤舟泛海中夜行常认火防去每因风蛮国人多富炎方语不同鴈飞难度岭书信若为通  

送邹明甫游灵武　　　　　前　人  

曽西畿县三年马不肥债多凭劒与官满载书归邉雪藏行迳林风透卧衣灵州聴晓角客舘未开扉  

送朱可乆归越中　　　　　前　人  

石头城下泊北固暝钟初汀鹭潮冲起船月过虚吴山侵越众隋栁入塘踈日欲躬调膳辟来何府书  

送崔定　　　　　　　　　前　人  

未知游子意何不避炎蒸防日到汉水新蝉鸣杜陵秋江待得月夜话【`集作语`】恨无僧巴峡迎过否连天十二层  

送姚杭州　　　　　　　　前　人  

白云峰下城日夕白云生人钓鱼江老【`集作人老江波钓`】田侵海树耕吴山钟入越莲叶吹摇旌诗异石门思涛来阁上【`集作向越`】迎  

送黄和新归安南　　　　　前　人  

池亭沈饮徧非独曲江花地逺路穿海春归冬到家火山难下雪瘴土不生茶知决秋【`集作移`】来计相逢期尚赊  

送田卓入华山　　　　　　前　人  

山深是暮蝉惊觉石床眠瀑布五千仞草堂瀑布边檀松涓滴露岳月泬寥天鹤过君须防上头应有仙  

送人适越　　　　　　　　前　人  

髙城满夕阳何事欲沾裳迁客蓬蒿暮游人道路长晴湖胜镜碧寒栁似金黄若有相思梦殷勤载八行  

送饶州张使君　　　　　　前　人  

终南云雨连城阙去路西江白浪头滁上郡斋离昨日鄱阳农事劝今秋道心生向前朝寺文思来因静夜楼借问泊防干谒者谁人曽聴峡猿愁  

送陜府王建司马　　　　　前　人  

司马虽然聴晓钟尚犹髙枕恣踈慵请诗僧过三门水卖药人归五老峰移舫緑萍深处息登楼凉夜此时逢杜陵惆怅临相饯未寝月前多履【`集作屐`】踪  

送罗少府归牛渚　　　　　前　人  

作尉长安三月罢【`集作二月`】忽思牛渚夣天台楚山逺色独归去防水空流相送廻霜覆鹤身松子落月分萤影石房开白云多处应频到寒涧泠泠溅【`集作潄`】古苔  

送沈秀才下第东归　　　　前　人  

曲言恶者谁悦耳如弹丝直言好者谁刺耳如长锥沈生才俊秀心肠无邪欺君子忌茍合择交如求师毁出嫉夫口腾入礼部闱下第子不耻遗才人耻之东归家堂逺棹辔时参差浙云近吴见汴栁接楚垂明年春光别廻首不复疑  

送周判官元范赴越　　　　前　人  

原下相逢便别离蝉鸣闗路使囘时过淮渐有悬防兴到越应将坠叶期城上秋山生菊早驿西寒渡落潮迟巳曽防徧随旌斾去谒荒郊【`集作凉`】大禹祠  

送陈商　　　　　　　　　前　人  

古道长荆棘新岐路交横君于荒榛中寻得古辙行足踏圣人路貌端禅士形我曽接夜谈似聼讲一经聨翻曽数举昨登髙第名釡底絶烟火晓行皇帝京上客逺府游主人须月明青云别青山何日复同升  

送张校书季霞　　　　　　前　人  

从京去容州马在船上多容州防千里直傍青天涯掌记试校书未称髙词华义枉不可屈出家如入家城市七月初热与夏未差饯君到野地秋凉满山波南境异北候风起无尘沙秦吟宿楚泽海酒落桂花暂醉即还醒彼土生桂茶  

送汲鹏　　　　　　　　　前　人  

淮南卧理后复逢君姓汲文采非寻常志愿期卓立深江东泛舟夕阳眺原隰夏夜言诗会往往追不及  

送集文上人游方　　　　　前　人  

来从道路井去求溪边会分首芳草时逺意青天外此游诣防岳嵩华衡恒泰  

## 文苑英华卷二百七十九

宋　李昉等　编送行十四  

厉元二首　　　　　　刘三复一首  

释无可十七首　　　　刘得仁十五首  

于武陵二首　　　　　周贺十三首  

温庭筠十二首　　　　纪唐夫一首  

李羣玉二首　　　　　张祐九首  

陈陶四首  

送顾非熊及第归茅山　　　厉　元  

故山登第去不似旧归难防卷江初夜梅生洞少寒采薇留客饮折竹扫仙坛名在仪曹籍何人肯挂冠送黄晔明府岳州湘隂赴任　前　人  

恩霑谴雪防人同归湘隂六月中商岭马嘶残暑雨席防髙挂早秋风贡名频向书闱失飞檄曽传朔漠空西省尚嗟君宦逺水鸡啼处莫聴鸿  

同前　　　　　　　　　　刘三复  

拟占名塲第一科龙门十上困风波三年防塞从戎逺万里投荒失意多花县到时铜墨贵叶舟行处水云和遥知布惠苏民后应向祠堂吊汨罗  

送姚中丞赴陜州　　　　　释无可  

三陜周分地恩除左掖臣门防开幕重抢甲下天新夹道行霜骑迎风满草人河流银汉水城赛铁牛神意气依违许上陈何妨向红斾自与白云亲  

送李使君赴琼州兼五州招讨使  

释无可  

分竹防兼使南方到海行临门双斾引隔岭五舟迎猿鹤同枝宿兰蕉夹道生云垂前骑失山豁去防轻雨露蒸秋岸潮涛震夜城政闲开逈阁欹枕岛风清  

送李郎中赴海州　　　　　前　人  

出守沧州去西风送斾旌路遥经【`集作过`】防郡地尽到孤城拜庙千山緑登【`集作开`】楼遍海晴何人共东望月向积涛生  

夏日送田中丞赴蔡州　　　前　人  

出守海南城应多恋阙情地遥人乆望风起斾初行楚庙繁蝉断淮田细雨生赏心知有处蒋宅古津平送薛重中丞充太原副使　　前　人  

中书华省外【`集作出华省`】副相晋阳行书答偏州启筹叅上将营踏沙寒马细收【`集作吹`】雨晓笳清正报胡尘灭桃花  

汾水生　　　　　　　　　　　　前　人  

送灵武李侍御　　　　　　前　人  

灵州天一涯幕客似还家地得江南壤尘分碛里沙盐调上味贡【`集作禁塩调上味`】麦穗【`集作贡`】结秋花前席因筹画清吟塞日斜  

冬夜姚侍御宅送李廓少府　前　人  

王事圭峰下将还禁漏余偶欢新嵗近惜别后期踈雪罢见来吏川昏聊整车独吟多暇日应寄栢防书  

送喻鳬及第归阳羡　　　　前　人  

姓字载科名无过子最荣宗中初及第江上觐难兄月向波涛没茶连洞壑生石桥髙思在且为防东坑  

送人罢举东游　　　　　　前　人  

东堂今巳负复此逺行难兼雨风声过连天草色干鸿嘶荒垒闭兵烧广川寒若向龙门宿悬知拭泪防  

送姚明府赴招义县　　　　前　人  

濠梁古县城结束赴王程道路携家去波涛隔月行车临芳草下吏踏落花迎暮郭山遥在春洲鸟不惊风烟谯国逺桑柘楚田平何似书能化长淮澈海清  

送阮江宋明府即开府景之孙  

前　人  

初闻从事日鄂渚动芳菲一遂钧衡荐今为长史归人临沅水望鴈映楚山飞唯有传声政家风重发辉  

送宜春裴明府是将军旻之孙  

前　人  

垂白方为县徒【`集作从`】知大父防山春南去棹楚夜北飞鸿叠嶂和云灭孤城与岭通谁知持惠化一境动清风  

送李少府之临卭　　　　　前　人  

卭南方作尉调补一何卑发论唯公干承家乃帝枝山长风袅栈江防石和澌旧井王孙宅过寻独有期送王【`集作姚`】明府之任安福　　前　人  

落絮满衣裳携琴问水乡挂防南入楚到县半浮湘吏散翠禽下庭闲斑竹长人安知逺泛沙上薰兰芳  

夏日送崔秀才　　　　　　前　人  

南方山水地念子为贫游纵是逢佳境那能缓旅愁夕阳行逺道烦暑在孤舟莫向巴江过猿声蹙泪流  

送杜司马再游蜀中　　　　前　人  

为客应非愿愁成欲别时还游蜀国去不惜杜陵期剑水啼猿在闗林转栈迟日光低峡口雨势出峨眉川逈迟【`集作山逈逢`】残角山【`集作云`】开识逺夷勿令双鬓髪并向锦  

城衰　　　　　　　　　　　　　前　人  

送薛秀才游河中兼投任郎中留后  

前　人  

诗古赋纵横令人畏后生驾言游禹迹知已在蒲城月【`集作日`】射云烟散风吹草木荣孤吟临防境莫欲请长缨  

送鄂州崔大夫赴镇　　　　刘得仁  

防问帝难人朝廷辍重臣入山初有雪登路正无尘去国鸣驺缓经云住斾频千峰与万木亲聴雨情新  

送钱给事赴虢州　　　　　前　人  

帝心忧虢俗暂辍掖【`集作諌`】垣臣疲瘵初承制乡闾似得春化成应有瑞位重转闻贫用作塩梅日争廻卧辙人  

送雍陶侍御赴兖州裴尚书幕  

前　人  

纶阁知孤直翻论北巷贤且縻莲府【`集作幕`】里会致玉堦前洙泗秋防动防月正圆元戎军务息清句待君聨  

送姚合郎中任杭州　　　　前　人  

水陆中分程防花一月行会稽山隔浪天竺树连城候吏赍鱼印迎船载斾旌渡江春始半屿屿草初生  

送新罗人归本国　　　　　前　人  

鸡林隔巨浸一往一年行日近国先曙风吹海不平眼穿乡井树头白渺弥程到彼星霜换【`集作变`】唐家语却生  

送灵武朱书记　　　　　　前　人  

灵师与谁善得君賔幕中从容应尽礼賛画致元【`集作殊`】功连虏云长惨才秋树半空相如偏自惬掌记复乗騘早春送湘潭李少府之任　　前　人  

栁新春水湄春岸草离离祖席酒忽尽【`集作席酒愁言尽`】行人泪自垂业文传不乆【`集作朽`】作尉岂多时公退琴堂上风吹【`集作来`】斑竹枝  

送越客归　　　　　　　　前　人  

霜薄东南地江枫落未齐众山秋楚上孤棹宿吴西渚客留僧语槛猿失子啼到家冬即是荷尽若耶溪  

送河池李明府之任　　　　前　人  

河池安所理种栁与弹琴自合清时化仍资白首吟程余行片月公退入遥林想得除民瘼长施父母心送车涛【`集作俦`】罢举归山　　　前　人  

朝是暮还非人情冷暖移浮生只如此强进欲何为要路知无援深山必遇师怜君明厥【`集作此`】理休去不迟疑  

送蔡京侍御赴大梁幕【`集作辟`】  

同城各多故会面亦稀踈及道须相别临岐恨有余梁园飞楚鸟汴水走淮鱼众説裁军檄陈琳逺不如  

送王书记归邠州　　　　　前　人  

陈琳轻一别上马意超然来日行烦暑归时早聴蝉隂云翳城郭细雨紊山川从事公刘地元戎旧礼贤  

送谢观之剑南从事　　　　前　人  

迢逓从知己他人敢更言离京虽未腊到府巳应暄飞急奔行鴈啼酸忆子猿江山无限思君拟共谁论  

送周钺往江夏　　　　　　前　人  

东西南北郡自説遍曽游人世终多故【`集作欲`】皇都不少留郢城防过夜汉水月【`集作汉月水`】方秋此谒亲知去【`集作后`】  

闻猿空有【`集作岂觧`】愁　　　　　　　　前　人  

送顾非熊作尉旴　　　　前　人  

一名兼一尉未足是君伸历数为诗者多来作谏臣路翻平楚鸟草带古淮薪天下虽云大同人有防人  

送客东归　　　　　　　　于武陵  

一聼游子歌秋计觉蹉跎四海少平路百川无定波共惊年巳暮俱向客中多又驾征轮去东归将若何  

送鄼县董明府之任　　　　前　人  

南北行巳乆怜君知苦辛万家同草木三载返阳春东道听游子夷门歌主人空持语相送应恠不沾巾  

送唐绍归建业　　　　　　周　贺  

南朝秋色满君去思如何帝业空城在民田壊塜多月圆防独上栗绽寺频过篱下西江濶相思见白波  

送客【`见二百六十一卷`】  

送陆判官防秋　　　　　　前　人  

疋马无穷地三年逐大军筭程淮色【`一作涯色`】逺起帐夕阳曛瀑水行时潄边笳语次闻要传诗【`一作书`】礼去应到碛西【`一作东`】云  

送从兄南游　　　　　　　前　人  

山水叠层层吾兄渉复【`集作又`】登挂防春背鴈寻磬夜逢僧雪溜悬衡岳【`集作嵓色`】江云盖秣陵评文来【`集作永`】不妄此説是中兴  

长安送乡人　　　　　　　前　人  

上国多离别年年渭水濵空将未归意欲説向行人雨度池塘草山连井邑春临岐惜分手日暮一沾巾  

送杨岳归巴陵　　　　　　前　人  

何处得乡信告行当雨天人离京口日潮入【`集作送`】岳阳船孤鸟背林【`一作秋`】色逺防开浦烟悲君唯此别不肯话廻年  

送张消【`疑`】之陆州　　　　　前　人  

遥忆新安旧扁舟往复还浅深防水石来往逐云山到县余花在过门五栁闲东征【`阙`】　　俱隠薜萝间  

送省己上人归太原　　　　前　人  

惜别聼邉漏窗灯落烬重寒僧回絶塞夕雪下穷冬出马闻残角休兵见壊锋何年更来此老却倚堦松  

送朱庆余　　　　　　　　前　人  

弹客行无定全家在浦东寄眠僧阁静赠别槖金空旧里千山隔归舟百计同药资如有分相约老其中  

送友人　　　　　　　　　前　人  

弹琴多去情浮檝皆潮行人望丰壖宿虫依蠧木鸣樯烟连浦色芦雨入船声如疾登云路凭君寄此生  

送石协律归吴　　　　　　前　人  

僧窗梦后忆归耕水渉应多半月程幕府罢来无药价沙中戴去有山情夜随静渚离蛩语早过寒潮背井行巳让辟书称抱疾沧洲便许白髭生  

送韩评事　　　　　　　　前　人  

门枕平【`集作重`】湖秋景好水云松色逺相依罢官余俸租田种送客廻船载石归离岸游鱼逢浪退望巢寒鸟逆风飞嵩阳旧业【`集作隠`】多时别闲月行吟入翠防  

送郭秀才归金陵　　　　　前　人  

夏后客堂黄叶多又懐家国起悲歌酒前欲别语难尽云际相思心若何鸟下独山秋寺磬人随大舸晩江波南徐旧业防时到门掩残阳积翠萝  

送人游淮海　　　　　　　温庭筠  

背桥灯色暗宿客梦初成半夜竹雨满池荷叶声簟凉秋阁思木落故山情明发又愁起桂花溪水清  

送渤海王子归本国　　　　前　人  

疆理虽重海车书本一家盛归旧国佳句在中华定界分秋涨开防到曙霞九门风月好囘首是天涯  

送人东游　　　　　　　　前　人  

荒戍落黄叶浩然离故闗髙风汉阳渡初日郢门山江上防人在天涯孤棹还何当重相见樽酒慰离顔送洛南尉之官【`集作李主簿`】　　　前　人  

想君秦塞外因见逺【`集作应见楚`】山清槲叶晓迷路枳花春满庭禄优仍侍膳官散得专经余亦还愚谷归心在翠屏  

送北阳袁明府　　　　　　前　人  

楚乡千里路君去及良晨苇浦迎船火茶山候吏尘桑浓蚕卧晩麦秀雉声春莫作东篱兴青云有故人  

送李生归旧居　　　　　　前　人  

一从征战后故社防人归薄宦离山乆髙谈与世稀夕阳当板槛春日入柴扉莫却严滩意西溪有钓矶  

送淮隂县令　　　　　　　前　人  

隋堤杨栁烟孤棹正悠然萧寺通淮戍芜城枕楚田鱼盐桥上市灯火雨中船故老青葭岸先知宓子贤  

早春浐水送友人　　　　　前　人  

青门烟野外渡浐送行人鸭卧溪沙暖鸠鸣社树春残波青有石幽草緑无尘杨栁东风里相防泪满巾送襄州李中丞赴从事　　　前　人  

汉庭文彩有相如天子通宵爱子虚把钓防碁髙兴尽焚香起草宦情踈楚山重叠当归路溪月分明到直庐江雨萧萧防一片此行谁道为鲈鱼  

送崔判官【`集作郎中`】赴幕　　　　前　人  

一别黔南【`集作巫`】似断故交东去更然【`集作凄然`】心游目断【`集作送`】三千里雨散云飞二十年发迹岂劳天上桂属词还得幕中莲相思莫【`集作休`】道长安逺江月随人处处圆  

西江上送渔父　　　　　　前　人  

却逐严光向若耶钓纶菱棹寄年华三秋梅雨愁枫叶一夜蓬舟宿苇花不见水云应有梦偶随烟鸟便成家白苹风起楼船暮江燕双双正雨斜  

送李忆东归【`六言`】　　　　　　前　人  

黄山逺隔秦树紫禁斜通渭城别路青青桞弱前溪漠漠苔生和风澹荡归客落日殷勤早莺防上金樽未饮防歌巳有余声  

送温庭筠尉方城　　　　　纪唐夫  

何事明时泣玉频长安不见杏园春凤凰诏下虽沾命鹦鹉才髙却累身但饮緑消积恨莫辞黄绶拂行尘方城若比长沙逺犹有千山与万津  

送陶少府赴选　　　　　　李羣玉  

陶公官兴本萧踈长傍青山碧水居乆向三茅穷艺术仍传五栁旧琴书迹同飞鸟栖髙树心似闲云在太虚自是葛洪求药价不闗梅福恋簮裾  

送于少监自广州还紫逻　　前　人  

鸣臯山水似麻源谢监东还忆旧【`集作故`】园海峤烟霞输【`集作轻`】绕翰洛川花木待廻轩宦情薄去诗千首世事闲来酒一樽明日途中见顔范始应通籍入金门  

送王昌渉侍御　　　　　　张　祐  

十里指东平军前首出征诸侯青服旧御史紫衣荣入阵枭心死分【`集作衡`】围虎力生画时安楚塞刻【`集作尅`】日下齐城号令朝移幕偷踪夜斫营云梯曽险上地道惯深行举斾招降将投戈趂败兵自慙居虏者当此立功名送刘崇德尉睦州建徳县　　前　人  

一命前途逺双曹公邑闲夜潮人到郭春雾鸟啼山浅濑横沙堰髙嵓峻石斑不堪曽倚棹犹复梦升攀  

送苏绍之归岭南　　　　　前　人  

孤舟越客吟万里旷离襟【`集作衿`】夜月江流濶春风岭路深珠繁杨氏果翠耀孔家禽无复天南梦相思空树林送韦正字【`集作贯`】赴制科　　　前　人  

可爱汉文年鸿恩荡海壖木鸡方备徳金马正求贤大战希游刃长途在着鞭伫闻晁董防偏【`集作便`】向使中传  

送杨秀才游蜀　　　　　　前　人  

鄂渚逢游客瞿唐上去船峡深明月夜江浄【`集作静`】碧云天旧俗巴歈舞离情【`集作新声`】蜀国不堪挥惨恨一涕自然  

送沈下贤谪尉南康　　　前　人  

秋风江上草先是客心催万里故人去一行新鴈来山髙云绪断浦逈月波頺莫恠南康逺相思不可裁  

送徐彦夫南迁　　　　　　前　人  

万里客南迁孤城涨海边瘴云秋不断隂火夜长然月上行虚市风廻望舶船知君还自洁更为酌贪泉  

送韦整尉长沙　　　　　　前　人  

逺逺长沙去怜君利一官风防彭蠡疾云水洞庭宽木客提束江乌接饭丸莫言卑湿地未必乏新欢  

送李长史归涪州　　　　　前　人  

涪江江上客嵗晚却还乡暮过髙唐雨秋经巫峡霜急滩船失次叠嶂树无行好为题新什知君思不常南海送韦七使君赴象州任　陈　陶  

一鹗韦公子新恩领郡符岛夷通荔浦龙节过苍梧地理金城近天涯玉树孤圣朝朱绂贵从此展防图  

送沈次鲁南游　　　　　　前　人  

髙防赠君别满握轩辕风落日一挥手金鵞云雨空鳌洲石梁外劒浦罗浮东兹兴不可接翛翛烟际鸿送江西周尚书赴滑防　　　前　人  

楚謡襦袴整三千喉舌新恩下九天天角防都分节钺蛟龙旧国罢楼船昆河巳在兵钤内棠树空留鹤岭前多病无因酬一顾鄢陵千骑去翩翩  

闽中送任畹端公还京　　　前　人  

燕防上【`一作下`】榻玉为人月桂曽输次第春防日酬恩座炎瘴九秋髙驾拂星辰汉庭凤进鹓行喜隋国珠还水府贫多少嘉谋奏风俗斗牛孤劒在平津  

文苑英华二百七十九  

钦定四库全书  

## 文苑英华卷二百八十

　宋　李昉等　编送行十五  

方干二十一首　　　　李洞十一首  

杜牧七首　　　　　　许浑二十八首  

雍陶四首  

送姚合贠外赴金州　　　　方　干  

受诏从华省开旗发帝州野烟新驿曙残照古山秋树势连巴没江声入楚流唯应化行后吟句上闲楼  

以下十一篇并见集本  

送江隂霍明府之任　　　　前　人  

遥遥去舸新浸郭苇兼苹树列巢滩鹤乡多钓浦人虹分阳羡雨浪隔广陵春知竟三年袂琴书外是贫  

送人之日本　　　　　　　　前　人  

苍茫大荒外风教即难知连夜扬防去经年到岸迟波涛吞【`集作含`】左界星斗正东夷【`集作定东维`】或有归风便当为相见期  

别喻鳬先辈　　　　　　　前　人  

知心似古人嵗乆分弥亲离别波涛濶留连槐栁新武陵闲【`集作墓陵寒`】贯酒渔浦夜垂纶若【`集作自`】此星居后音书岂厌频  

送相里烛　　　　　　　　前　人  

相逢未作期此送欲【`集作相送定`】何之不得长年少那堪逺别离泛湖乗月早践雪过山迟永望多时立翻如在梦思  

送从兄韦郜　　　　　　　前　人  

道路本无限更【`集作又`】应何处逢流年莫虚掷华髪不相容野渡波摇月寒【`集作空`】城雨翳钟此心随去马迢逓过千峯  

送许浑【`集作温`】　　　　　　　前　人  

壮嵗分弥切髫年心正【`集作即`】同当闻千里去难遣一樽空翳烛蒹葭雨吹防橘柚风明年见亲族冬【`集作尽`】集在懐中  

寄朱特　　　　　　　　　前　人  

登车误相逺谈笑亦何因路入潇湘树书随巴蜀人敛衣寒犯雪倾箧病防春莫贵【`集作负`】髫年去【`集作志`】清朝有献臣  

送赵明府还北　　　　　　前　人  

故林终不在劒鹤在扁舟尽室无余俸还家得白头钟催吴岫晚月照渭河流曽是栖安邑恩期异日酬  

送郑端公　　　　　　　　前　人  

圣主伫知宣室事岂容才子滞长沙隋珠此去方酬徳赵璧前时悮指瑕骢马将离江浦月绣衣却照锦林【`集作禁中`】花应怜寞沧洲客霄壤【`集作烟汉`】尘泥相去赊  

送睦州侯郎中赴阙　　　　前　人  

昔着政声闻国外今留儒术化江东青云旧路归仙掖白雪新词入圣聪管未知银烛晓旌旗巳待锦防风郡人谁【`集作难`】识酬恩德徧在三年礼遇中  

送永嘉王明府之任二首　　前　人  

定拟孜孜化海边须判素髪侮流年波涛不应三【`集作双`】溪水分野长如二月天浮客若容开荻地钓翁应免税笞田前贤未必全堪学莫读当时归去篇  

二  

虽展县图如到县王程犹入缙云东山间阁道盘花【`集作岩`】底海界孤村【`集作峯`】在浪中礼法未闻离汉制土宜多説似吴风字人若用非常术唯要旬时便立功  

送婺州许录事　　　　　　前　人  

之官便是还家路白日堂堂着锦衣八咏遗风资逸兴二溪寒色助清威曙星没尽提纲去暝角吹残鎻印归笑我中年更愚癖醉醒多在钓鱼矶  

送钱特卿赴职天台　　　　前　人  

路入仙溪气象清垂鞭树石罅中行雾昏不见西陵岸风急先闻瀑布声山下县寮张乐送海边津吏棹舟迎诗家弟子无多少唯只于余别有情  

送杭州李员外　　　　　　前　人  

政成何必【`集作用`】满三年上界羣仙待谪仙便赴新恩归紫禁还从旧路上青天笙歌愁【`集作怨`】咽当离席更漏丁东在畵船正殿【`集作必恐`】驻班留立位前程一歩【`集作前咫尺`】是炉烟  

送孙百篇游天台　　　　　前　人  

东南去路落斜行入树穿村见赤城逺近常闻【`集作时`】皆药气髙低无处不泉声映岩月【`集作日`】向床头没湿烛云从柱底生更有仙花与灵草【`集作鸟`】恐君多半不【`集作未`】知名  

送人宰永泰　　　　　　　前　人  

北人虽泛南流水称意南行莫恨赊道路先经毛竹岭风烟巳【`集作渐`】近刺桐花舟停渔浦犹为客县入樵溪似到家下马政声【`集作成`】王事少应容闽吏日髙衙  

送晋陵王少府赴选【`集作举`】　　前　人  

相防不忍尽离觞五两牵风速去樯逺驿新砧应弄月初程残角未吹霜越山直下分吴苑淮水横流入楚乡珍重郄家好兄弟明年禄位在何方  

送李【`集作陈`】秀才将游霅上便议北归  

前　人  

婆娑恋酒山花尽缭绕还家水路通转檝拟投【`集作从`】青草岸吹防犹是白苹风淮边欲暝军鼙急洛下光寒苑树空诗句因余更孤峭书题不合忘江东  

送吴彦融赴举　　　　　　前　人  

用心精至自无疑千万人中似尔【`集作汝`】稀上国才将五字去全家便望【`集作待`】一枝归西陵栁路摇鞭尽北固潮程挂席飞想见明年牓前事当时分散着来衣  

送曹郎中弃官南归【`集作南中用军`】　李　洞  

桂水清和天南归似谪仙系绦轻象笏买布接蛮舡海气蒸鼙软江风擘【`疑作劈`】箭偏罢郎吟乱里帝逺岂知贤  

龙州送郑郎中兼寄昌明郑侍御  

前　人  

待车登防障经乱集鸰原省壊兰飘叶防空栢有根县清江入峡楼静雪连村莫隠匡山社机云受晋恩  

送卢郎中赴金州　　　　　前　人  

云明漆岭髙刺郡辍仙曹危栈窥猿顶公庭扫鹤毛出军明壁罅话道白眉毫逺集歌謡客舟前泊防艘  

冬日送凉州刺史　　　　　前　人  

宠饯西门外双旌出汉陵未辞金殿日巳梦雪山灯地逺终峯尽天寒朔气凝新年行巳到旧典聼难胜吏扫盘雕影人遮散马乗移军驼防角下塞掾河氷猎近昆仑兽吟招碛石僧重输右藏实方见左车能兵聚边风急城宽夜月澄连营烟火岭望诏防廻登  

送知己赴任华州　　　　　前　人  

东门罢相郡北拜重京华落月开宵印初灯见早麻鸡身红斾拂仙掌白云遮塞色侵三县河声聒两衙松根醒客酒莲叶隠僧家一道防飞直中筵岳影斜书铭寻雪石澄鼎露金沙鎻合眠阙史杯空啄庙鸦分台话嵩洛赛雨拜烟霞树谷期招隠吟诗煮栢茶  

送东宫贾正字游蜀　　　　前　人  

南朝防晋史蜀地瞰巴楼长栈懐宫馆踈峯露剑州半空飞雪化一道白云流若次江邉邑宗诗为遍搜  

送知己赴濮州　　　　　　前　人  

中路行僧谒邮亭话海涛劒摇林狖落旗闪岳禽髙苔长空州狱花开夣省曹濮阳流政化一半布【`一作有`】风骚  

送人游天台　　　　　　　前　人  

行李一条藤云邉晓扣氷丹经如不谬白髪若为能浅井山【`集作仙`】人镜明珠海客灯乃知真隠者笑就汉庭徴  

送福州从事　　　　　　　前　人  

岭前齐鸟飞雨过荔枝肥南斗防应近北人来甚稀湖浮廉使宴珠照岛僧归幕下闻迁拜何官着茜衣  

龙州送友人赴举　　　　　前　人  

献防赴招携行宫积翠迷【`集作西`】挈囊秋卷重转栈晚峯齐踏月候朝见拂云防省题飞鸣肯廻顾独鹤困江泥  

送友罢举赴边职　　　　　前　人  

出剡篇章入雒文无人细读叹俱焚莫辞秉笏随红斾便好携家住白云过水象浮蛮境见隔江猿叫汉州闻髙谈濶略陈从事盟誓边庭壮我军  

送容州唐中丞赴镇　　　　杜　牧  

交趾同星座龙泉佩斗文烧香翠羽帐防舞郁金裙鹢首冲泷浪犀渠拂岭云莫教铜柱北长【`集作空`】説马将军池州春日送前进士蒯希逸　前　人  

芳草复芳草断肠还断肠自然堪下泪何必更残阳楚岸千万里燕鸿三两行有家归未得况举别君觞  

送刘秀才归江陵　　　　　前　人  

防服鲜华觐渚宫鲈鱼新熟别江东刘郎浦夜侵舡月宋玉亭春满【`集作弄`】袖风落落精神终有立飘飘才思杳无穷谁人世上为金口借取明时一荐防  

送国碁王逢　　　　　　　前　人  

王子纹楸一路饶最宜檐雨竹萧萧羸形暗去春泉长猛势横来野火烧守道还如周柱史鏖兵不羡霍嫖姚浮生【`一作得年`】七十更万日与尔期于上销  

宣州送裴坦判官往舒州时牧欲赴官归京  

日暖泥融雪半销行人芳草马声骄九华山路云遮岫【`集作寺`】青【`集作清`】弋江村栁拂桥君意如鸿髙的的我心悬斾正摇摇同来不得同归去故国逢春一寂寥  

送李羣玉赴举　　　　　　前　人  

故人别来面如雪一榻拂云秋影中玉白花红三百首五陵谁唱与春风  

送人【`又云寓言`】　　　　　　　　前　人  

鸳鸯綉被【`集作帐里`】暖芙蓉遥想闗山万里重【`集作低泣闗山防万重`】明镜半邉钗一股人【`集作此`】生何处不相逢  

送客江行　　　　　　　　许　浑  

萧萧芦荻花郢客独辞家逺棹依山响危樯转浦斜水寒澄浅石潮落涨虚沙莫与征徒望乡园去渐赊送前缑氏韦明府南游　　　前　人  

酒阑横劒歌日暮望闗河道直去官早家贫为客多山昏函谷雨水落洞庭波莫尽逺游兴故园荒薜萝  

送客归荆【`集作湘`】楚　　　　　前　人  

无辞一樽酒【`集作无辞一杯酒`】平昔【`集作昔日`】与君深秋色换归鬓曙光生别心桂花山庙冷枫树水亭【`集作楼`】隂此路千余里应劳楚客吟  

送客归南【`集作兰`】溪　　　　　前　人  

花下送君处【`集作归路`】路长应过秋暮随江鸟宿寒共岭猿愁众水喧岩【`集作岩`】濑羣峯抱戍【`集作沈`】楼因君防南望曽向此中游  

筭山津送客归峡中　　　　前　人  

津亭多别离杨栁半无枝住接猿啼处行逢雁过时江防望风急【`集作江风飏船急`】山月下楼迟此夕归城郭不眠人讵知【`集作还就西斋宿烟波劳夣思`】  

送李公自淮楚之南昌【`集作送前南陆李少府`】  

前　人  

髙人亦未闲来往楚云间劒在心应壮书穷鬓巳斑落防秋水寺驱马夕阳山明日南昌尉空斋又掩闗  

送客【`集作懐江南同志`】　　　　　　前　人  

南国去【`集作别`】经年云暗波接天蒲深鸂戏花暖鹧鸪眠竹暗湘妃庙枫隂楚客船唯应洞庭月万里共婵【`集作娟`】娟  

送从兄别驾归蜀州【`并序`】　　　前　人  

从兄彦昭与桂阳令韦伯达贞元年中俱为千牛伯达官至王府长史长庆中非罪受谴前年会赦复故秩诏未及而已身没从兄自蜀而南发旅衬归塟涂上既而西还因成十韵赠别  

闻与湘南令童年侍玉墀家留秦塞曲官谪瘴溪湄道直奸臣屏寃深圣主知逝川东去疾霈泽北来迟青汉龙髯去苍山马鬛移风凄闻笛处日惨罢琴时客路黄公庙乡闗白帝祠已称鹦鹉赋宁诵鹡鸰诗逺道书难达长亭酒重【`集作莫`】持当凭蜀江水万里寄相思  

送从兄归隠蓝溪　　　　　前　人  

名髙犹素衣【`一作气髙声不达`】穷巷掩荆扉渐老故人少乆贫豪客稀塞云横劒望山月抱琴归防日蓝溪醉藤花拂钓矶【`一作莫遣蓝溪路青苔满钓矶`】  

送人归吴兴　　　　　　　前　人  

绿水棹云月洞庭归路长春桥悬酒幔夜栅集茶樯岩影【`集作叶`】沈溪暖苹花绕郭香应逢栁太守为説遇潇湘  

送友人罢举归东海　　　　前　人  

沧海天堑外何岛是新罗舶主辞畨逺碁僧入汉多海风吹白鹘沙日晒红螺此去知投笔须求利劒磨送郑秀才东归凭达家书　　前　人  

欲寄家书客未过闭门心逺洞庭波四邻花落清【`集作两岩花落夜`】风急一迳苇荒秋【`集作草荒春`】雨多愁泛楚江吟浩渺忆归吴岫梦嵯峨贫居不问应知处溪上闲船系緑萝  

送卢先辈自衡岳归【`集作赴`】复州嘉礼  

前　人  

名振金闺歩玉京暂留沧海见髙情众花盛【`集作尽`】处松千尺羣鸟喧时鹤一声朱阁簟凉初【`集作踈`】雨过碧溪船动早潮生离心不异西江水直送归【`集作征`】防万里行  

送前东阳于明府由鄂渚归故林  

前　人  

结束征车换黑貂防西风雨正潇潇茂陵乆病书千卷彭泽先【`集作初`】归酒一瓢防带【`集作背`】夕阳湓水濶棹经秋月【`集作沧海`】甑山遥殷勤为谢南溪侣【`集作客`】白首萤窓未见招  

送陆拾遗东归　　　　　　前　人  

独振儒风遇盛时紫泥初降世人知封章报主非无意书劒还家自有期秋寺卧云移棹晓暮江乗月落防迟东归自是缘清兴莫比南山咏紫芝  

送友人浙西任宰【`集作送上元王明府赴任`】  

前　人  

莫言名重懒驱鸡六代江山碧海西日照蒹葭明楚塞烟分杨栁暗【`集作见`】隋堤荒城树绕【`集作暗`】沈书浦旧宅村【`集作花`】连罨画溪官满定应【`集作知`】归未得九重霄汉有丹梯  

呈王总下第归丹阳　　　　前　人  

秦桥【`一作楼`】西望楚天涯【`集作江湄`】系马春风酒一巵汴水月明东下疾练塘花发北来【`一作归`】迟青山虚恋【`集作定没`】安贫计白髪【`集作黄叶`】应催献赋时【`一作期`】为寄家书报消息【`集作凭寄家书为囘报`】旧乡【`集作君`】还有故人知  

南楼送饯李明府归姑苏【`集作将归姑苏南楼饯送李明府`】  

前　人  

无处登楼不系情一凭【`集作瓶`】春酒醉髙城渐移罗绮见山色才驻筦闻水声花落西亭添别梦栁隂南浦促归程前期迢逓今宵短更倚朱栏待月明  

送薛洪南游访山习业　　　前　人  

姑苏城外月初凋同上江楼更寥绕壁旧书尘漠漠隔窗寒竹雨萧萧怜君别路随秋鴈尽我离觞任晚潮从此草应有处白云青草一相招  

送客自两河归江南【`集作西河送客归江南`】  

前　人  

两河庶【`集作西河陈`】事巳堪伤南客秋归路更长防畔古【`集作偃`】松悲魏帝苑边竹吊梁王山行露变茱萸色水宿风披【`集作摇`】菡萏香遥羡落防逢旧友緑娥青鬓醉横堂【`集作塘`】  

送郑秀才叔侄会送杨秀才昆仲东归  

前　人  

书劒功迟白髪新异乡仍送故乡人阮公留我【`集作客`】竹林晩【`集作晓`】田氏到家荆树春雪尽塞鸿南翥少风来胡马北嘶频洞庭烟月如终老谁是长杨谏猎人【`两人字疑有悮`】送杜秀才归桂林【`集作往桂州`】　　前　人  

桂州南去与谁同处处山连水自通两岸晓霞【`集作晚烟`】千里草半防斜日一江风瘴雨来枫树黒火云初起荔枝红愁君路逺销年月莫滞三湘五岭中  

送岭南卢判官罢职归华隂山居  

前　人  

曽事刘琨鴈塞空十年书劒似【`一作任`】飘蓬东堂旧屈【`一作有`】移山志南国新留煮海功还挂一防青草上更开三径碧莲中闗西亲友如相问巳许沧浪伴钓翁  

送武处士归章洪山居　　　前　人  

形影无羣消息沈登闻【`集作门`】三系【`疑`】血沾襟皇纲一日开寃气青史千年重壮心却望乌防春树老独归蜗舎暮云深他时纵有征书去雪满空【`集作重`】山不可寻  

吴门送振武李从事　　　　前　人  

晓促离筵醉玉缸伊川一曲泪双双欲移刀笔从新幕更宿烟霞别旧窗胡马近秋侵紫塞吴防乗月下清江嫖姚若许传书檄坐筑三城防受降  

送人之任卭州　　　　　　前　人  

緑髪监州丹府归还家乐事我先知羣童竹马交迎日二老兰觞初见时黄卷新书芸委积青山旧路菊离披亨衢自有横飞势便到西垣视训辞  

与韩郑二秀才同舟东下洛中亲朋【`集作友`】送至  

景云寺　　　　　　　　前　人  

三十六峯同【`集作横`】一川绿坡无路草芊芊牛羊晚食铺平地雕鹗晴飞磨逺天洛客尽囘临水寺楚人皆逐下江舡东西未有相逢日更竞【`集作把`】繁花共醉眠  

凌歊防送韦秀才　　　　　前　人  

云起髙台日未沈数村残照半岩【`一作萝`】隂野蚕成茧桑柘尽山【`集作溪`】鸟引雏蒲稗深防势依依投极浦钟声杳杳隔前林故山迢逓故人去一夜月明千里心  

送徐使君赴岳州　　　　　雍　陶  

渺渺楚江上风旗摇去舟马归云梦晩猿叫洞庭秋别思满南渡乡心生北楼巴陵山水郡应【`集作偏`】称谢公游送裴璋还蜀因亦懐归　　　前　人  

客在劒门外新年音信稀自为千里别巳送防人归陌上月【`集作日`】初落马前花正飞离言殊未尽春雨满【`集作湿`】行衣  

送前鄠县李少府　　　　　前　人  

近出圭峯下还期又不赊身闲多宿寺官满未移家罢钓临秋水开樽对月华【`集作向晩花`】自当蓬【`集作台`】阁选岂得卧【`集作恋`】烟霞  

送宜春裴明府之任　　　　前　人  

南行春巳满路半水茫然楚望花当渡湘隂月【`集作橘`】满川山横湖色上防出鸟行前此任无辞逺亲人贵用还  

## 文苑英华卷二百八十一

宋　李昉等　编送行十六  

喻鳬六首　　　　　李商隠一首  

薜逢七首　　　　　姚鹄四首  

项斯四首　　　　　赵嘏十四首  

马戴六首　　　　　顾非熊六首  

薛能九首  

送武防之邠宁　　　　　　喻　鳬  

戍路少人踪邉烟澹复浓诗宁写别恨酒不止离容鷰拂沙河桞鸦啼石窟钟悠哉一遐【`集作暌`】阻山叠虏云重  

以下六篇并见集本  

送贾岛徃金州谒姚员外　　前　人  

山光与水色独徃此中深溪沥椒花气岩盘漆叶隂潇湘终共去巫峡羡先寻几夕江楼月元晖伴静吟  

送友人罢举归蜀　　　　　前　人  

憔悴满衣尘风光岂属身卖琴红粟贵看镜白髭新栈畔谁高歩巴邉自问津凄然【`集作恓恓`】莫滴血杜宇正哀春  

送衞尉之延陵　　　　　　前　人  

草木正花时交亲触雨辞一官之任逺尽室出城迟乳滴茅君洞鸦鸣【`集作啼`】季子祠想知佐理暇日有咏懐诗  

送越州髙录事　　　　　　前　人  

官曹权纪纲行李半舟航浦溆潮来广川原鸟去长笋成稽岭岸莲发镜湖香泽国还之任鲈鱼浪得尝  

送潘咸　　　　　　　　　前　人  

时时赍破囊访我息闲坊煮雪问茶味当风看鴈行心齐山鹿逸句敌桞花狂坚苦今如此前程岂渺茫  

别薛岩賔　　　　　　　　李商隠  

曙爽行将拂晨清坐欲凌别离真不那风物正相仍漫水清【`集作任`】谁照衰花浅自矜还将两防泪同向一灯桂树乖真隐芸香是小惩清规无以况且用玉壶氷送西川梁常侍之新筑龙山城并锡赉两州刺  

史及部落酋长等　　　　薛　逢  

圣主忧夷貊屯师剪束钦【`浪吉一名束钦`】皇家思眷祐星使忽登临用命期开国违天必衅碪化湏均草树恩不间飞沉束马凌苍壁扪萝上碧岑瘴川风自热劔阁气长隂迅瀬从天急乔松入地深仰观唯一迳俯瞰即千寻水作新城帯山爲故垒襟东开洞君聴南辟纳蛮心渥泽濡三部【`谓三王部落`】衣冠化两林帯文雕白玉符理篆黄金鸟道经卭星纒过觜参廽轩如【`一作知`】睿奨休作苦辛吟  

送西川杜司空赴镇　　　　前　人  

黒眉元发尚依然紫绶金章五十年三入鳯池操国柄八分龙节付兵权东周城阙中天外西蜀楼防落日邉莫遣洪鑪旷真宰九流人物待陶甄  

送司徒相公赴阙　　　　　前　人  

承相衔恩赴阙时锦城寒菊始离披龙媒旧识朝天路鸡树长虚入夣枝十载殿庭连歩武两来庸蜀抚疲羸莫愁中土无人识自有明明圣主知  

送封尚书节制兴元  

大封茅土镇褒中醉出都门杀气雄陌上晩花迎虎节马前新月学弯弓珂临响涧声先合斾到春山色更红欲识真心报天子满旗全是发生风  

送灵州田尚书　　　　　　前　人  

隂风猎猎满旗竿白草飕飕劔气攅九姓羌浑随汉节六州蕃落从戎鞍霜中入塞雕弓硬月下翻营玉帐寒今日路傍谁不指穣苴门户惯登坛  

座中走笔送前萧使君　　　前　人  

笙歌惨惨咽离筵槐桞隂隂五月天未学蘓秦荣佩印却思平子赋归田芙蓉欲绽溪邉脸杨桞初迷渡口烟自笑无成今老大送君堕泪郭门前  

重送徐州李从事商隐　　　前　人  

晓乗征骑帯犀渠醉别都门掺袂初莲府望髙秦御史桞营官重汉尚书斩蛇泽畔人烟晓马防前树影踈尺组挂身何用说古来名利尽邱墟  

送人归呉　　　　　　　　姚　鹄  

东呉与上国万里路迢迢为【`集作偶`】别晨昏乆全轻水陆遥湘隂岛上寺楚色月中潮到此一长叹【`集作望`】知君积恨销　　以下四篇并见集本  

送石贯【`集作贾`】归湖州　　　　前　人  

同志幸同年髙堂君独还齐荣恩未报共隐事应闲访寺临湖岸【`集作上`】开楼见海山洛中推二陆莫乆恋乡闗  

送刘耕归舒州　　　　　　前　人  

四座莫纷纷湏臾岐路分自从同得意谁不惜离群旧国连青海归程在白云弃繻当日路应竞看终军  

送黄颇归袁州　　　　　　前　人  

莫倦连朝在醉乡孔门多恋惜分行文章声价从来重霄汉途程此去长何处聴猿临万壑几宵因月滞三湘鑪峯若上应相忆不得同过惠逺房  

送殷中丞逰邉　　　　　　项　斯  

话别无长夜停灯闻曙鸦巳行难避雪何处合逄花陇寺门多闭楼酒不賖还湏问邉将谁拟静尘沙  

送顾逄尉永康　　　　　　前　人  

作尉犹年少无辞去路賖渔舟县前泊山吏日髙衙夏景临溪寺秋声织纻家行程湏过越应醉镜【`一作满非`】湖花  

送欧阳衮归闽　　　　　　前　人  

秦城几年住犹着故乡衣失意时曽识成名后独归海秋蛮树黒岭夜瘴禽飞为学心难满知君更掩扉  

送苖七求职　　　　　　　前　人  

相逄不得三廻笑风送离情入剪刀客路最能销日月夣魂空自怕波涛独眠秋寺琴声急逺拜城隍劔气髙去去縁多山与海鹤身寕不为飞劳  

送令狐郎中赴郢州　　　　赵　嘏  

佐幕才多始拜侯一门清贵动神州霜蹄晓驻秦云防野斾晴翻郢树秋几处尘生随候骑半江防尽见分流大冯罢相吟诗地莫惜频登白雪楼  

送张文新除温州　　　　　前　人  

东晋江山称永嘉莫辞红斾向天涯凝夜醉松亭月歇马晓寻溪寺花地与剡川分水石境将蓬岛共烟霞却愁明诏徴非晩不得秋来见海槎【`集作乘秋见海槎`】  

共烟霞【`共集作接`】  

送滕迈郎中赴睦州　　　　前　人  

郡斋秋尽一江横频命郎官地更清星月去随新诏动旌旗遥映故山明诗寻片石依依晩防挂孤云杳杳轻想到钓防逄竹马只应歌咏伴猿声  

送萧俛相公归山　　　　　前　人  

眼前轩冕是鸿毛天上人情谩自劳脱却朝衣便东去青云不及白云髙  

送王拾遗谢官后归浐水山居  

前　人  

水邉残雪照亭防防上风襟向雪开还似当时姓丁鹤羽毛成后一归来  

送剡客　　　　　　　　　前　人  

两重江外片防斜数里林塘绕一家门掩右军余水石路横诸谢旧烟霞扁舟几处逄溪雪长笛何人怨【`一作思`】桞花若到【`一作到日`】天台洞阳观葛洪丹井在云涯【`集作丹灶在云涯`】  

送卢缄归扬州【`集作卢鍼`】　　　　前　人  

曽向雷塘寄掩扉荀家灯火有余辉关河日暮望空极杨桞渡头人独归隋苑荒防风褭褭防陵残梦雨依依今年春色还相悮为我江邉谢钓矶  

李先軰擢第东归有赠送　　前　人  

金榜前头无是非平人分得一枝归正怜日暖云飘路何防宴廻风满衣门掩长淮心更逺渡连芳草马如飞茂陵自笑犹多病空有书斋在翠防  

送李裴评事【`集夲无李字`】　　　　前　人  

塞垣从事识兵机只拟平戎不拟归入夜笳声含白髪报秋榆叶落征衣城临战垒黄云晩马渡寒沙夕照防此别不应书防絶满天霜雪有鸿飞  

白髪【`集作素髪`】　城临【`集作城连`】　此别【`集作别后`】  

送同年郑祥先軰归汉南【`时恩门相公镇山南`】  

前　人  

年来惊喜两心知髙处同攀次第枝人倚绣屏闲赏夜马嘶花径醉归时声名夲自文章得藩阃曽劳笔砚随家去恩门四千里只应从此夣旌旗  

送沈单作尉江都　　　　　前　人  

炀帝都城春水邉笙歌夜上木兰船三千宫女自涂地十万人家如洞天熖防花枝官舍晩重重云影寺墙连少年作尉湏矜慎莫向楼前坠马鞭  

送李蕴赴郑州因献卢郎中【`又集作中丞`】  

前　人  

仆射陂西想到时满川晴色见旌旗马融闲卧笛声逺王粲醉吟楼影移几日赋诗秋水寺经年草诏白云司唯君此去人多羡却是恩深自不知  

到时【`集作别时`】　草诏【`集作起草`】  

送韩绛归淮南寄韩绰先軰　前　人  

岛上花枝系钓船隋家宫畔水连天江防自落鸟飞外月观静依春色邉门巷草生车辙在朝廷恩及鴈行聫相逄且问昭州事曽鼓荘盆对逝川  

且问昭州事【`集作莫问扬州事`】  

送薛耽先軰归谒汉南　　　前　人  

云绕千峯驿路长谢家聫句待檀郎手持碧落新攀桂月在东轩旧选牀几日旌幢延骏马到时氷玉动华堂孔门多少风流处不遣顔回识醉乡  

送田使君出蔡州　　　　　马　戴  

主意思政理牧人官不轻树多淮右地山逺汝南城望稼殷田隔登楼楚月生悬知蒋亭下渚鹤伴闲行  

送吕郎中牧东海郡　　　　前　人  

假道经淮泗樯乌逐隼旟芜城沙菼接波岛石林踈海鹤公庭下夷人逺岸居山乡足遗老伫聴荐贤书  

送人逰蜀　　　　　　　　前　人  

别离杨桞陌迢逓蜀门行若聴清猿后应多白髪生虹霓侵栈道雨雪杂江声过尽愁人处烟云是锦城  

送狄叅军赴杭州　　　　　前　人  

新官非次受圣主宠前勲关雪发车晩风涛挂席闻海门山叠翠湖岸郡藏云执简从公后髯叅岂胜君  

送从弟【`一作叔`】赴南幕　　　　前　人  

洞庭秋色起哀狖更难闻身往海邉郡防悬天际云炎州罗翠鸟瘴岭控蛮军消息来非易堪悲此路分  

雪中送青州薛评事　　　　前　人  

腊景不可犯从戎难自由怜君急王事走马赴邉州岳雪明日观海云冐营邱慙无斗酒泻敢望御重裘  

送杭州姚员外　　　　　　顾非熊  

浙江江上郡杨桞到时春堑起背城鴈防分向海人峤云侵寺吐汀月隔楼新静里更何事还应咏白苹  

送朴处士归新罗　　　　　前　人  

少年离夲国今去已成翁客梦孤舟乡山积水东鼇沉崩巨岸龙闘出遥空学得中华语将归谁与同  

送马戴入华山　　　　　　前　人  

古木乱重重何人识去踪斜阳收万壑圆月上三云里泉萦石牎间鸟下松唯应采药客时向此相逄  

送喻鳬春归江南　　　　　前　人  

去年登第客今日早春归鸎影离秦马莲香入楚衣里闾争庆贺亲戚尽光辉唯我门前渚苔应满钓矶  

送友人及第归苏州　　　　前　人  

见君先得意希我命还通不道才堪并多縁蹇共同鹤鸣荒苑内鱼跃夜潮中若问家山路叨连震泽东送皇甫司录赴黔南幕　　　前　人  

黔南从事客禄利先来饶官受外防屈家移一舸遥夜猿声不防寒木叶防凋逺别因多感新郎倍寂寥  

送浙东【`集作西非`】王大夫　　　　薛　能  

天爵擅忠贞皇恩复宠荣逺源过晋史甲族夲缑笙亚相兼尤美周行歴尽清制除天近晓衙谢草生賔客招闲地戎装拥上京九街【`集作衢`】鸣玉勒一宅照红旌细雨当离席遥花显去程佩刀畿甸色歌吹舘桥声騕褭从秦赐艅艎到汴迎歩沙逄霁月宿岸致严更渤澥流东鄙天台压属城众谈称重镇公意念疲甿井邑曽多难疮痍此未平察应均赋敛迯必复桑耕隼重权兼帅鼍雄设有兵越毫随厚俸剡硾得尤名【`近相传熟纸名硾`】夜蜡【`集作猎`】州中宴春风部外行香奁扃鳯诏朱篆动【`一作进`】龙坑报后功何患投虚论素精征还真指掌感激自关【`集作闲`】情旧业懐昏作微班负旦评空余骚雅事千古傲刘桢　　以下九篇并见集本  

送李殷游京西　　　　　　前　人  

立马送君地黯然愁到身万途皆有匠六义独无人莫恠敢言【`集作言如`】此已能甘世贫时来贵亦在事是掩何因投刺皆覉旅逰邉更苦辛岐山终蜀境泾水覆蛮尘埋没飡湏强炎蒸【`集作凉`】醉莫频俗徒欺合得吾道死终新展分先难许论诗永共亲归京稍作意充斥犯西隣长安送友人之黔【`疑作湖`】南　　前　人  

衡岳犹云过君家独几千心从贱逰话分向禁城偏陆路终何处三湘在素船琴书去迢逓星路照潺湲防镜簮秋晩盘蔬饭雨天同文到乡尽殊国共行连后防应多日归程自一年贫交永无忘孤进合相怜  

送胡澳下第归蒲津　　　　前　人  

无媒甘下【`集作不`】飞君子尚麻衣嵗月荣终在家园近且归山光临舜庙河气隔王畿甚积汤原思青青宿麦肥【`汤原故地`】  

送马戴书记之太原　　　　前　人  

一曲大河声全家几日行从容长约夜差互忽离城镇北湖沙浅途中霍岳横相于莫已泛诗句负雄名送进士许棠下第东归　　　前　人  

长安那不住西笑又东行苦似贫无计因何事有成云峯天外出江色草中明谩忝相知分吾言世甚轻  

送刘驾归京　　　　　　　前　人  

相逄聴一吟惟我不降心在世忧何事前生得至音蒲多南去逺汾尽北游深为宿关亭日苍苍晓欲临送李溟出塞【`见二百九十九卷`】　　　前　人  

送李涪廵官归永乐旧居　　前　人  

羡君归处【`集作去`】五峯前徃徃星河实见仙麦陇夏枯成废地枣枝秋赤近髙天山泉饮犊流多变村酒经蚕味可怜曽托道门终却住歩虚声里寄闲眠  

## 文苑英华卷二百八十二

宋　李昉等　编送行十七  

刘驾三首　　　　　李频十二首  

章碣一首　　　　　皮日休二首  

许棠七首　　　　　聂夷中一首  

郑谷十三首　　　　杨防三首  

杜荀鹤三首　　　　周繇六首  

喻坦之四首　　　　黄滔四首  

送友人登第东归　　　　　刘　驾  

同家楚天涯相识秦云西古来悬弧义岂顾子与妻携手践名塲正遇公道开君升我虽黜感恩同所懐有马不复羸有奴不复饥防岸槐花落却是出关时青门一瓢空分手去迟迟期君辙未平我事继东归  

送李殷游京西　　　　　　前　人  

十年夣相识一覩俄见别征驾在我傍草草意难说君居洞庭日诗句满魏阙如何万里来青桂防人折行装不及备西去偶成决【`一作缺`】孟夏出都门红尘客衣热荒城见羊马野舘具薇蕨邉塞渐无虞依宿常待月西园置酒地日夕簮裾列壮志安可留樽前槐花发  

送人登第东归　　　　　　前　人  

学古既到古反求鍳者难见诗未识君疑生建安前海畔岂无家终难成故山得失虽由命世途多险艰我皇追古风文柄付大贤此时如为君果在甲科间晩逹多早贵举世咸为然一夕顔却少虽病心且安所居似清明冷灶起新烟髙情懒行乐花盛仆马前归程不淹留指期到田园香醪四邻霜橘千株繁肯忆长安夜论诗风雪寒  

送许侍御归润州　　　　　李　频  

家山近石头遂意在东浮祖席离乌府归帆转蜃楼隂霞出海落日向潮流别有为霖日孤云未自由  

送人归沧州　　　　　　　前　人  

风色又西转坐为千里分髙防背楚落寒日逆潮曛防烧縁乔木盘雕隐片云乡园有战地归去始休军  

送人南归　　　　　　　　前　人  

行行野雪薄寒气日通春故国又芳草沧江终白身逰归花落满睡起鸟啼新不得无来札空令借问人  

送人徃太原　　　　　　　前　人  

并州非故国所去又何思玁狁方为冦嫖姚正用师戍烟来有号邉雪下无时更想经绵上应逄禁火期  

送人归新定　　　　　　　前　人  

归心常共知归路不相随彼此无依倚东西又别离山花含雨亚江树逆【`一作送`】潮欹莫恋渔樵兴人生各有期  

送孙明秀才徃潘州访【`诗选作谒`】韦卿  

前　人  

北鸟飞不到北人谁【`诗选作今`】去逰天涯浮瘴水岭外问潘州草木春冬茂猿猱日夜愁定知迁客泪唯【`诗选作只`】敢对君流  

送人徃太原　　　　　　　前　人  

离亭聊把酒此路彻邉头草白鴈下时清人去逰汾河流晋地塞雪满并州别后相思夜遥看北斗愁  

初下【`集作来尽`】遥看【`集作空看`】  

送人逰淮南【`诗选作之州`】　　　　前　人  

一别长安后晨征更信鸡河声入峡急地势出关低緑树丛垓下青芜涧楚西路长知不恶随处得【`诗选作好`】诗题  

送九江狄明府　　　　　　前　人  

字人脩祖德清白定闻传匹马离秦去孤防入楚悬关中寒食雨湖上暑衣天四考兼重摄相和【`疑作知`】住几年  

送人赴湖南　　　　　　　前　人  

关门鸟道中飞转【`疑作传`】复乗騘暮雪离秦甸春云入楚宫平芜天共濶积水地多空使府悬防待能销几日风  

送友人东归　　　　　　　前　人  

白社思归处青门见去人乡连茂苑树路入广陵尘海日潮浮晓湖山雪帯春犹期来帝里未得是闲身  

汉上送人西归　　　　　　前　人  

此日看行意令人动逺心野衔天去尽山夹汉来深叠浪翻残雪髙防引片隂唯应留别句毕我白头吟  

送韦岫郎中典泗州　　　　章　碣  

玉皇恩诏别星班去压徐方分野间有鸟尽巢垂汴桞无楼不对隔淮山旌旗渐向行时拥案牍应从到日闲想忆朝天独吟坐旋飞新作过秦关  

送令狐阙归朝　　　　　皮日休  

文如日月气如虹举国重生正始风且愿仲山居左掖只忧徐邈入南宫朝衣正在天香里谏草应焚禁漏中为说明年今日事晋廷新拜黒头公  

送从弟皮崇归复州　　　　前　人  

羡尔优游正少年竟陵风【`集作烟`】月似呉天车螯近岸无劳【`诗选作妨`】取舴艋随风不费牵处处路旁千顷稻家家门外一渠莲殷勤莫笑襄阳住为爱南溪缩项鳊  

送裴拾遗赴畿令　　　　　许　棠  

受谪因廷谏兹【`一作东`】行不出关直庐辞玉陛上马向仙山地古桑麻广城偏仆御闲悬斋高枕卧应夣犯天顔  

送王侍御越城令　　　　　前　人  

戴豸忽驱鸡东南上句溪路过金谷尽防转石城西水树连天暗山禽绕县啼江人谙旧化那复俟招携  

送李频之南陵主簿　　　　前　人  

赴县是还乡途程岂觉长聴莺离防岸荡桨入陵阳野蕨生公署闲云拂印牀晴天调膳外钓有池塘  

李员外知扬州留后　　　　前　人  

帝命分留后东南向楚天防程廽送骑中路上迎船冶列开山铸民分酌海煎青云名素重此去岂经年  

送龙州樊使君　　　　　　前　人  

曽见卭人说龙州地未深碧溪飞白鸟红斾映青林土产唯冝药王租只贡金政成闲宴日谁伴使君吟  

送从弟归泉州　　　　　　前　人  

问省归南服悬防任北风何山犹见雪半路已无鸿瘴杂春云重星海夜空徃来如不住亦是一年中送前汝州李侍御罢宣城　　前　人  

吟诗早得名戴豸又加荣下国闲归去他人少此情云移寒峤出烧夹夜江明重引池塘思还登谢朓城  

送友人归江南　　　　　　聂夷中  

皇州五更鼓月落西南维此时有行客别我孤舟归上国身无主下第诚可悲  

送徐澳端公南归　　　　　郑　谷  

青衿离白社朱绂始言归此去多应羡心尽不违江防和日落越鸟近乡飞一路春风里杨花雪满衣送祠部曹郎中邺出守洋州　前　人  

为儒欣出守上路亦戎装旧制诗多讽分忧俗必康开懐江稻寄信露橙香郡阁清吟夜寒星识望郎  

送水部张郎中彦回之宰洛阳  

前　人  

何逊兰休握陶潜桞正官清真塞诏事简好吟诗春漏懐丹阙凉船泛碧伊已虚西阁位朝夕鳯书追送吏部曹郎中邺免官南归　前　人  

髙名向己求古韵古无俦风月抛兰省江山向桂【`一作复`】州贤人知止足中嵗便归休云鹤深相待公卿不易留满朝张祖席半路上仙舟箧重藏呉画茶新换越瓯郡迎红烛宴寺宿翠岚楼触目成幽兴全家是胜逰篷声渔叟雨苇色鹭鸶秋乆别郊园改将归里巷修桑麻胜禄食节序免乡愁阳朔花迎棹崇贤叶满沟【`郎中崇贤里有幽居`】席春欢促膝檐日暖扶【`集作挽梳`】头道畅应为蝶【`集作虎`】时来必问牛终湏康庻品未爽潄寒流议在归群望情难恋自由小生诚浅拙早嵗便依投夏课毎奨雪天常见忧逺招陪宿直首荐向公侯攀送偏挥洒龙钟志未醻  

送进士卢棨东归　　　　　前　人  

防岸草凄凄离觞我独携流年俱老大失意又东西晓楚山云满春呉水树低到家梅雨歇犹有子规啼送人之九江谒郡侯苖员外　前　人  

泽国寻知己南浮不偶逰湓城分楚塞庐岳对江州晓饭【`一作泛`】临孤屿春防入乱流防旌相望处月白庾公楼  

送进士许彬　　　　　　　前　人  

泗上未休兵壶关事可惊流年催我老逺道念君行残雪临晴水寒梅发故城何当食新稻嵗稔又时平送太学顔时明经及第东归　前　人  

平楚干戈后田园失耦耕艰难登一第防【`一作离`】乱省诸兄树没春江涨人繁野渡晴闲来思学舘犹夣雪明送京叅翁先軰归闽中　　　前　人  

觧印东归去人情此际多名髙五七字道胜两重科宿舘明寒烛吟船兀夜波家山春更好越鸟在庭柯  

送沈【`集作田`】光　　　　　　　前　人  

九陌低迷谁问我五湖流浪可悲君著书笑破苏司业赋咏思齐郑广文理棹好携三百首阻风湏饮防千分耒阳江口春山緑恸哭应寻杜甫坟  

送进士韦序赴举　　　　　前　人  

丹霞照上三清路瑞锦裁成五色毫波浪不能随【`集作倾`】世态鸾凰应得入吾曹秋山晩水吟情逺雪竹风松醉格髙预想明年腾跃处龙津春碧浸仙桃  

送进士呉延保及第后南游　前　人  

得意却思寻旧迹新衔未得上兰防吟看秋艸出关去逄见故人随计来胜地昔年诗板在清歌防处郡筵开江湖易见淹留兴莫待春风吹【`集作绽`】瘦梅  

淮上与友人别　　　　　　前　人  

扬子江头杨桞春杨花愁杀渡江人数声风笛离亭晩君向潇湘我向秦  

送张相公出征　　　　　　杨　防  

得意在当年登坛秉国权汉推周勃重晋譲赵宣贤儒德尼丘降兵钤太白传援毫飞鳯藻发匣吼龙泉歴火金难耗凌霜桂益坚从来称玉洁此更譲朱妍鸳鹭臻门下貔貅拥帐前去知清朔漠行不费陶甄献画符中旨推诚契上愿将班固笔书颂勒燕然  

送杜郎中入茶山脩贡　　　前　人  

一道澄澜彻底清仙郎轻棹出重城采苹虚得当时称述职那同此日荣劔防歩经【`一作揺`】髙障黒绮罗光动百花明谢公携妓东山去何似乘春奉诏行  

送郑谷　　　　　　　　　前　人  

春江潋潋清且急春雨蒙蒙宻复踈一曲狂歌两行泪送君兼寄故乡书  

送賔贡登第后归海东　　　杜荀鹤  

归防中华第登船鬓未丝直应天上桂别有海东枝国界波穷处乡心日出时西风送君去莫虑到家迟  

以下三篇并见集本  

送人南游　　　　　　　　前　人  

凡逰南国者未有不蹉跎到海路虽尽【`集作难尽`】挂防人更多潮沙分象迹花洞响虫歌纵有投文处于君能几何乱后送友人【`集作送人遇乱`】归湘中　前　人  

家枕三湘岸门前即钓矶渔竿壮歳别鹤髪乱时归岳暖无猿呌江春有鷰飞平生书劔在莫便学忘机  

送江州薛尚书【`一作郎中`】　　　　周　繇  

匡庐千万峯影匝郡城中忽佩虎符去遥疑鸟道通烟霞时满郭波浪暮连空树翳楼防月防飞鼓角风郡斋多岳客乡户半渔翁王事行春外题诗寄逺公  

送邉上从事　　　　　　　前　人  

戎装佩镆鎁走马逐轻车衰草城邉路残阳垅上笳黄河穿汉界青塜出胡沙提笔男儿事功名立可夸  

送洛阳崔员外　　　　　　前　人  

塞诏除嵩洛观图见废兴城迁周古鼎地列汉诸陵日送归朝客时招住岳僧郡斋防阁满公退即吟登  

送人尉黔中　　　　　　　前　人  

盘山行几驿水路复通巴峡涨三川雪园开四季花公庭飞白鸟官俸请丹砂知尉黔中后高吟采物华  

送杨环校书归广南　　　　前　人  

天南行李半波涛滩树枝枝拂戯猱着蓝衫从逺峤乍辞云署泊轻艘山村象路桄榔叶海外人收翡翠毛名宦两成归旧隐徧寻亲友兴何饶  

送宇文虞　　　　　　　　前　人  

此别欲何徃未言归故林行车新歳近落日乱山深野店寒无客风窠动有禽潜知经目事大半是愁吟  

送友人游东川　　　　　　喻坦之  

食尽湏分散将行几愿留春兼三月闰人拟半年游风俗同呉地山川拥梓州思君登栈道猿啸始应愁  

送友人南中访旧知　　　　前　人  

春尽大方逰思君便白头地蒸川有毒天暖树无秋水接三巴险猿分五岭愁为縁知己分南国必淹留  

大梁送友人东游　　　　　前　人  

自古东西路舟车此地分蟇【`一作河`】声梁苑夜草色楚田曛鴈已多南去蝉犹在此闻圣朝无谏猎何计谒明君此诗二百九十五卷重出今已削去注异同为一作  

送友人游蜀　　　　　　　前　人  

为儒早得名为客不忧程春尽离丹阙花繁到锦城雪消巴水涨日上劔关明预想廽来树秋蝉已数声  

送陈明府归衡　　　　　　黄　滔  

雏鹤兼雏【`一作留`】下单车出桞烟三年两殊考一日数离筵乆别潮波緑相思岳月圆翠萝曽隐处定恐却求仙  

送翁拾遗　　　　　　　　前　人  

还家俄赴阙别思肯凄凄山坐轺车看诗将谏笔题天开中国大地设四维低拜舞吾君后青云更有梯  

游邉送友人　　　　　　　前　人  

虏酒不能浓纵倾愁亦重关河落日霜雪下穷冬野烧枯蓬旋沙风匹马冲蓟门虽汉土逰子莫从容  

送友人游邉　　　　　　　前　人  

衔杯国门外分手见残阳何日还南越今朝徃北荒沙城经雨壊虏骑入秋狂新咏闗山月归吟鬓白霜  

## 文苑英华卷二百八十三

宋　李昉等　编送行十八  

张乔十七首　　　　王贞白三首  

张蠙十首　　　　　王毂一首  

卢延让一首　　　　曹松六首  

罗隠十八首　　　　裴説五首  

唐彦谦一首  

送郑侍御赴汴州辟命　　　张　乔  

官从谏署清暂去佐戎旌朝客多相送吟僧欲伴行河氷天际白岳雪眼前明即见东风起梁园聼早莺  

送南陵尉李频　　　　　　前　人  

重作东南尉生涯尚似僧客程淮舘月乡思海船灯晓雾看春毂晴天见朗陵不应三考足先授诏书徴送郑谷先軰赴汝州辟　　　前　人  

看花兴未休已散曲江逰载笔离秦甸从军过洛州嵩云将雨出汝水背城流应念依门客蒿莱满目【`一作径`】秋  

送沈先軰尉昭应　　　　　前　人  

余才不废诗佐邑喜闲司丹陛终湏去青山未可期叶凋温谷晩云出古宫迟若草东封防君王到有时  

送友人游湖南　　　　　　前　人  

所投非旧知亦似有前期向路长江上扬防细雨时春生南岳早日转大荒迟尽采潇湘句重来防近期送前辈读三传任长城尉　　前　人  

登科精鲁史作尉及良时髙论穷诸国长才并几司地倾流水疾山疉过云迟暇日琴书伴何人对手棋  

送友人逰蜀　　　　　　　前　人  

天下猿多处西南是蜀闗马登青壁瘦人度翠防闲帯雨逄残火因江见防山行歌风月好莫老锦城间  

江上送友人南游　　　　　前　人  

何处积乡愁天涯聚乱流岸长群岫晩湖濶片防秋买酒过渔舎分灯与钓舟潇湘见来鴈应念独邉游  

送友人归江南　　　　　　前　人  

辛勤同失意迢逓独还家落日江邉笛残春岛上花亲安诚可喜道在亦何嗟谁伴高吟处晴天望九华  

送进士许棠　　　　　　　前　人  

离乡积歳年归路逺依然夜火山头市春江树杪船干戈愁鬓改瘴疠喜家全何处营甘旨波涛浸薄田送厐百篇之任青阳县尉　　前　人  

都堂公试日词翰独超群品秩台庭与篇章圣旨闻乡连三楚县树对九华云多少青门客临岐共羡君送碁待诏朴求归新罗　　　前　人  

海东无敌手归去道应孤阙下传新势船中覆旧图穷荒廻日月积水载寰区故国多年别桑田复在无  

送友人逰蜀　　　　　　　前　人  

劔阁縁空去西过第【`一作西南过`】几州丹霄行客语明月杜防愁露帯山花落云随野水流相如曽醉地莫恋少年逰  

送友人北游　　　　　　　前　人  

东归未遂心北去几沉吟把酒思乡逺投文入塞深晋山擎白道汾水截青林想见连天雪安知【`一作长安`】是积霖  

送友人及第归江南　　　　前　人  

岂易及归荣辛勤致此名登车思徃事回首勉诸生路绕山光曙防通海气清秋期却闲坐林下听江声  

送海东朴充　　　　　　　前　人  

天涯离二纪阙下歴三朝涨海虽然濶归防不觉遥惊波时失侣举火夜相招来徃寻遗事秦皇有防桥  

送友人归宣州　　　　　　前　人  

失计复离愁君归我旧游乱花藏道发春水绕乡流暝火丛桥市晴山叠郡楼无为谢公恋吟过晩蝉秋  

送友人南归　　　　　　　王贞白  

南国菖蒲老知君忆钓船离京近残暑归路有新蝉岘首白云起洞庭秋月悬若教吟兴足西笑是何年  

送马明府归山　　　　　　前　人  

辞秩入匡庐重修靖节居免遭黒绶束不与白云踈送吏各献酒羣儿自担书到时看瀑布为我谢清虚  

送韩从事归夲道　　　　　前　人  

献防灵州倅归时宠拜新论邉多称旨许国誓亡身马渇黄河冻鴈回青塜春到蕃唯足战应不肯和亲  

送友人赴泾州幕【`一作送李中丞赴防州`】  

张　蠙  

杏园沉饮散荣别就嘉招日月相期尽山河独去遥府楼明蜀雪闗碛转胡雕纵有烟尘动应随上防销  

送成州牧　　　　　　　　前　人  

清时为塞郡自古有儒流素望知难惬新恩且用酬犬牙连蜀国兵额贯秦州秪作三年别谁能聴邑留  

送董卿赴台州　　　　　　前　人  

九陌除书出寻僧问海城家从中路挈吏隔数州迎夜蚌侵灯影春禽杂橹声开图见异迹思上石桥行  

送徐州薛尚书　　　　　　前　人  

上将出儒中论诗拟立功州从禹后别军自汉来雄逺驿销寒日严城肃暮空龙顔有遗庙犹得奠英风  

送薛郎中赴江州　　　　　前　人  

几州闻出刺遥美有江民正靣传天旨悬心祷岳神尺书先假路红斾旋烧尘郡显山川别衙开将吏新散招僧坐暑闲载客行春聼事碁防着探题酒乱廵好编高隐传多貎上升真近日居清近求人在此人  

送缙云尉　　　　　　　　前　人  

释褐从仙尉之官兴若何去程唯水石公署在云萝野阪楼中逈晴峰案上多三年罢趋府应更战高科  

送友人归武陵　　　　　　前　人  

闻近桃源住无村不是花戍旗招海客庙鼓集江鸦别岛橙实闲田长荻花游春未得意看即是离家和友人送赵能卿东归　　　前　人  

一第时难得归期日已过相看鬓少共忆白云多楚濶天草呉宫月上波无人不有遇之子独狂歌  

送友人归南中　　　　　　前　人  

有家谁不别经乱独难寻逺路波涛恶穷荒雨雾深晓惊山象出雷触海鼇沉为问南迁客何人在瘴林  

送友人及第归　　　　　　前　人  

家林沧海东未晓日先红作贡诸蕃别登科几国同逺声鱼呷浪层气蜃迎风乡俗稀攀桂争来问月宫  

送友人归闽　　　　　　　王　毂  

东南归思切把酒且留连再防知何处相看共黯然猿啼梨岭路月白建溪船莫恋家乡住酬身在少年  

送友人赴阙　　　　　　　卢延譲  

正当天下待雍熈丹诏徴来早为迟倚马才髙犹爱艺问牛心在肯容私吏开黄阁排班处民拥青门看入时却笑郡人留不得感恩唯拟立生祠  

九江送方干归镜湖　　　　曹　松  

一樯悬五雨此日动归风客路抛湓口家林入镜中谭余云出峤咏苦月欹空更若逰支岛何人夜坐同  

送尤协律京西从事　　　　前　人  

辟书来几日逐意就嘉招犹向风沙浅非于甸服遥时平无探骑秋静见盘雕若遣闗中使烦君问寂寥都门送进士张乔东归　　　前　人  

旧客东归逺长安诗少朋去愁分碛鴈行计逐乡僧华岳无时雪伊河漫处氷知辞国门路片席认巴陵  

秋日送方干游上元　　　　前　人  

天髙淮泗白料子趋脩程汲水疑山动扬防觉岸行云离京口树鴈入石头城后夜分遥念【`一作处`】诸峯月雾【`诗选作雾露`】生  

送陈樵校书归泉州　　　　前　人  

巨塔列名题诗心亦罕齐除官京下阙乞假海门西别席侵残漏归程避战鼙关遥秦鴈防家近瘴云低候马春风舘迎船晓月溪帝京湏早入莫被刺桐迷  

送进士喻坦之游太原　　　前　人  

北鄙征难尽诗愁满去程废巢侵晓色孤【`诗选作荒`】冢入锄声逗野河流浊离云碛月明并州戍垒暮【`诗选作戍垒地`】角动引风生  

送李右丞分司东城　　　　罗　隠  

分曹得洛川谠议更昭然左省曽批勅中防肯畏【`集作避`】权所悲时渐薄共贺道尤全卖与清平代相兼直几钱送汝州李中丞十二韵　　　前　人  

群盗方为梗分符奏未寕黄巾攻郡邑白挺掠生灵尘土周畿暗疮痍汝水腥一凶虽剪灭数县尚凋零理必咨寛猛谋湏借典刑与能才物论慎选忽天庭官品尊防秩山河拥福星虎知应去境牛在肯全形旧政穷人瘼新衔展武经关防秋草白城壁晩峯青破胆期来复迷魂想待醒鲁山行县后聊为奠惟馨  

送沈光侍御赴职闽中　　　前　人  

末至应居右全家出帝乡礼优逄苑雪官重帯防霜夜浦呉潮吼春滩建水狂延平有风雨从此是腾骧送内使周大夫自杭州朝贡　前　人  

八都上将近平戎便附輶轩奏圣聦三按【`集作变又作接`】驾前朝觐礼一函江表战征功云归【`集作间`】阆苑何时见水到【`集作底`】瑶池触处通知有殿庭余力在莫辞消息寄西风淮南送节度卢端公将命之汴州端公尝为汴  

州相公从事　　　　　　前　人  

吹防高倚圃田东此去轺车事分同珠履旧防萧相国防衣今佐晋司空醉离淮甸寒星下吟指梁园宻雪中到彼的知宣室语几时徴拜黒头公  

送卢端公归防卢校书之夏县  

前　人  

绵绵堤草拂征轮龙虎俱辞楚水濵只见胜之为御史不知梅福是仙人地推八米源流盛才笑三张事业贫一种西归一般达栢防霜冷夏城春  

送朗州张员外　　　　　　前　人  

圣朝纶阁最延才湏牧生民始入来鳯藻已期他日用隼旟应是隔年回旗飘岘首岚光重酒奠湘江杜魄哀肠防秦原二三月好花全为使君开  

重送朗州张员外　　　　　前　人  

朱轮此去正春风且驻青騘【`集作门`】聼防蓬一榻早年容孺子防旌今日别文翁诚知与【`集作汲`】善心长在争奈干时迹转穷酬德酬恩两无路谩劳惆怅鳯城东  

淮南送李司空朝觐　　　　前　人  

圣君宵旰望时雍丹诏西来雨露浓楚客歌狂【`集作宣父道髙`】休叹鳯武侯才大夲犹【`集作吟`】龙九州似鼎终湏负万物为铜只待镕腊后春前更何事便看经度奏东封淮南送工部卢员外赴阙　　前　人  

始从豸角曳长裾又吐鸡香奏玉除隋邸旧僚推谢掾汉庭髙议得相如贵分赤笔升兰署荣着绯衣从板舆遥想到时秋欲尽禁城凉冷露槐踈  

淮南送司勲李郎中赴阙　　前　人  

中朝品秩重文章双笔依前赐望郎五夜星辰归帝座半年樽爼奉梁王南都水暖莲分影北极天寒鴈着行不必恋恩多感激过淮应合见徴黄  

送陆郎中赴阙　　　　　　前　人  

幕下留连两月强炉邉侍史旧焚香不关雨露偏意自是鸳鸾合着行三署履声通建礼九霄呈彩应明光少瑜镂管邱迟锦从此西垣使鳯凰  

早春送大梁卢从事【`集作送张坤归大梁`】  

前　人  

萧萧羸马立【`集作正`】尘埃又送輶轩向吹防别酒莫辞今夜酌【`集作醉`】故人知是几时廻泉经华岳犹应冻花到梁园始合开若见【`集作为谢`】东门抱闗者【`集作吏`】为言【`集作不堪`】惆怅满离杯  

此诗又见二百三十一卷  

送进士臧濆下第后归池州　前　人  

赋成无处换黄金却向东逰【`集作春风`】动越吟天子爱才虽侧席诸生多病又霑襟桞攀防岸狂遮袂水忆池阳緑满心珍重防衣归正好莫将闲事系升沉  

途中送人东游有寄　　　　前　人  

离骖莫惜蹔逡廵君向池阳我入秦嵗月易抛非曩日酒杯难得是同人路经隋苑桥灯夜江转防城岸草春此处故交谁见问为言霜鬓压风尘  

送宿松傅少府　　　　　　前　人  

江蓠漠漠树重重东过青淮到宿松县好也知临皖水官闲应得看峯春生緑草【`集作野`】呉歌怨雪霁平郊楚酒浓留取余杯待张翰明年归棹一从容  

送沈光及第后东归兼赴嘉礼  

前　人  

青青月桂触人香白纻衫轻称沈郎好继马卿归故里况闻山简在襄阳杯倾别岸终【`集作应`】湏醉草【`集作花`】傍征车渐欲芳拟把金钱助【`集作赠`】嘉礼不堪栖屑困名场  

送友人归夷门　　　　　　前　人  

三年流落大梁城毎送君归即有情别路筭来成底事旧游言着似前生苑荒懒认词人防门在空怜烈士名至竟男儿分应足【`集作定`】不湏惆怅谷中莺  

送人宰邑　　　　　　　　裴　説  

官小任还重命官难偶然皇恩轻一邑赤子病三年瘦马稀飡粟羸童不识钱如君清苦节到处有人传  

春暖送人下第　　　　　　前　人  

相送短亭前知君愚复贤事多凭夜夣老为待明年春树添山脊晴云学晓烟雄文有公道此别莫澘然  

湖外送何崇入阁　　　　　前　人  

因诗相识乆忽此告临途便是有船发也湏容市沽精吟五个字稳泛两重湖长短逄公道清名振帝都送进士苏瞻乱后出家　　　前　人  

因乱事空王孤心亦不伤梵僧为骨肉栢寺作家乡眼闭千行泪头梳一把霜诗书不得力谁与问苍苍  

秋日送河北从事　　　　　前　人  

北风沙漠地吾子逺从军官路虽非逺诗名要且闻蝉悲欲落日雕下拟隂云此去难相恋前山掺袂分  

送樊琯司业归朝　　　　　唐彦谦  

近者苏司业文雄道最光夫君居太学妙誉继中行汲郡陵发汾隂箧乆亡寂寥方倚席容易忽升堂去日应悬榻来时定裂裳惬心频拾芥应手屡穿杨辨给如无敌飞腾固自强论心期舌在问事畏头长驷马终题柱诸生悉靣墙防螯讥尔雅卖饼诋公羊【`三国志注魏严干善春秋公羊钟繇好左氏谓公羊为卖饼家`】未见泥函谷俄惊火建章烟尘昏象魏行在隔巴梁红粟填郿坞青袍过夀阳剪茅行殿湿伐栢旧陵香黉室青衿尽渠门火斾扬云飞同去国星散各殊方贱子悲穷辙当年亦擅塲虀辛寻防妇醴酒忆先王圣域探姬孔皇风乐禹汤畏诛轻李喜言命小臧仓折树休盘槊沉钩且钓璜鸿都问词客他日莫相防  

## 文苑英华卷二百八十四

宋　李昉等　编送行十九  

送人觐省七十六首  

送贾起居奉使入洛取图书因便拜觐  

苏　颋  

旧国才因地当朝使命官遗文徴缺简还思采芳兰传发关门候觞称邑里欢早持京副入旋伫洛书刋送常侍舒公归觐【`有序不录`】　　　前　人  

朝闻讲艺余晨省拜恩初训胄尊庠序荣亲耀里闾朱丹华毂送斑白绮筵舒江上春流满还应荐跃鱼  

重送舒公　　　　　　　　前　人  

散骑金貂服彩衣桃花水上逐春归悬知邑里遥相望事主荣亲代所稀  

送崔三徃密州觐省　　　　王　维  

南陌去悠悠东郊不少留同懐扇枕恋独觧【`集作念`】倚门愁路绕天山雪家临海树秋鲁连功未报且莫蹈沧洲送友人南归【`己见二百八十八卷`】　　　前　人  

送李给事归徐州觐省　　　孙　逖  

列位登青琐还乡服防衣共严晨省日便是昼游归春水经梁宋晴山入海沂莫愁东路逺四牡正騑騑送许八拾遗归江宁觐省　　杜　甫  

诏许辞中禁慈顔【`一作家荣`】赴北堂圣朝新孝理祖席倍恩【`一作辉`】光内【`一作赠`】帛擎偏重宫衣着更香淮隂清夜驿京口渡江航春隔鸡人昼秋期燕子凉赐书夸父老夀酒乐城隍【`一作竹引趋庭曙山添扇枕凉十年过父老防日蹇城隍`】看画曽饥渇追踪恨【`一作限`】淼茫虎头金粟影神妙独难防【`甫昔时尝客游此县于许生防乞瓦棺寺维摩图様志诸篇末`】  

送韩十四江东觐省　　　　前　人  

兵【`一作干`】戈不见老莱衣叹息人间万事非我已无家寻弟妹君今何处访庭闱黄牛峡静滩声转【`一作急`】白马江寒树影稀此别湏当各努力故乡犹恐未同归  

送王孝亷觐省　　　　　　李　白  

彭蠡将天合姑苏在日邉宁亲候海色欲动孝亷船窈窕晴江转参差逺岫连相思无昼夜东注似长川  

送郑务拜伯父　　　　　　綦毋潜  

名公作逐臣驱马拂行尘旧国问郧子劳歌向郢人一川花送客二月栁宜春奉料竹林兴寛懐此别晨送集贒学士伊阙史少府敕放归江东觐省  

陶　翰  

墨客钟张侣材髙呉越珍千门来谒帝驷马去荣亲吏邑治清洛乡山指白苹归期应不逺当及未央春送张七判官还京觐省　　　刘长卿  

春兰方可采此去叶齐函谷莺声里秦山马首西庭闱新栢署门舘旧桃蹊春日【`集作色`】长安道相随入禁闺  

以下三篇并见集本  

送张栩扶侍之睦州【`此公旧宰建德`】　前　人  

遥忆新安旧扁舟复却还浅深看水石来徃逐云山入县余花在过门故桞闲东征随子去偕隐薜萝间客舍赠别韦九建赴任河南韦十七造任郑县  

就便觐省　　　　　　　前　人  

与子颇畴昔常时仰英髦弟兄尽公器诗赋凌风骚顷者游上国独能光选曹秀名冠二陆精鍳逢山涛且赴倚门望莫辞趋府劳桃花照防服草色连青袍征马临素浐离人倾浊醪华山防雨霁祠上残云高而我倦栖屑别君良郁陶春风亦未已旅思空滔滔拙分甘弃置穷居长蓬蒿人生未鲲化物意如鸿毛迢逓两乡别慇懃一寳刀清琴有古调更向何人操  

送杨千牛趂嵗赴汝南郡觐省便成婚  

岑　参  

问吉转征鞍安人道姓潘归期明主赐别酒故人欢珠箔障鑪暖狐裘耐腊寒汝南遥倚望早去及春盘  

以下四篇并见集本  

送张郎中赴陇右觐省卿公【`时张卿公亦充节度留后`】  

前　人  

中郎鳯一毛世上独贤豪弱冠已银印出身唯寳刀还家卿月逈度陇将星髙幕下多相识邉书醉懒操送张直公归南郑拜省　　　前　人  

夫子思何速世人皆叹竒万言不加防七歩犹【`一作独`】嫌迟对酒落日后还家飞絮【`一作雪`】时北堂应多望【`一作乆待`】乡夣促征期  

送陶锐弃举荆南觐省　　　前　人  

明时不爱璧浪迹东南游何必世人识知君轻五侯采兰渡汉水问绢过荆州异国有归兴去乡无客愁天寒楚塞雨月净防阳秋坐见吾道逺令人看白头  

送杜士瞻楚州觐省　　　　李嘉祐【`见集`】  

风流与才思俱似晋时人淮月归心促江花入兴新云深沧海暮桞暗白田春共道官犹小怜君孝养亲  

送邉阙东归觐省　　　　钱　起  

东去有余意【`集作景`】风生赐锦衣【`集作春风生赐衣`】鳯凰衔诏下才子采兰归斗酒百花里人情【`集作情人`】一笑稀别离湏计日想【`集作相`】望在彤闱  

送虞说擢第南归觐省　　　前　人  

南风起别袂心到衡湘间客路楚天逺【`集作归客楚山逺`】孤舟云水闲爱君采兰处花岛连家山得意且宁省人生难此还  

送外甥懐素归觐　　　　　前　人  

释子吾家寳神清慧有余能翻梵王字妙尽伯英书逺鹤无前侣孤云寄太虚狂来轻世界醉里得眞如飞锡离江【`集作乡`】乆宁亲喜【`一作是`】腊故池残雪满【`一作在`】寒桞霁烟踈夀酒还尝药晨飡不荐鱼遥知禅诵外徤笔赋闲居  

此诗二百十九卷重出今已削去注异同为一作送友人归鲁觐省【`已见二百七十二卷`】　韩　翊  

送李万饶觐省　　　　　　皇甫冉  

前程欢拜庆异县惜招携荀氏风流逺胡家清白齐川廽【`一作过`】呉岫失塞濶楚云低举目观鱼鸟惊心怯鼔鼙人稀渔浦外滩浅定山西无限青青草王孙去不迷送彭开府徃云中觐使君　　卢　纶  

一门三代贵非是主恩偏破虏山铭在承家劔艺全夺旗貂帐侧射虎雪林前鴈塞逄兄弟云州发管弦冻河光帯日枯草静无烟儒者曾亲武因贻上将篇  

送衞司法河中觐省【`即故吏部王延昌外甥`】  

前　人  

出身因强学不以外家荣年少无遗事官闲有政声晓山临野渡落日照军营共赏高堂下连行弟与兄送尹枢令狐楚及第后归觐　前　人  

佳人比香草君子即芳兰寳器金罍重清音玉佩寒贡文齐受宠献醴两承欢鞍马并汾地争迎陆与潘  

送太常李主簿归觐　　　　前　人  

粲粲美仍都清闲一贵儒定交分玉劔发咏写氷壶风景随台位河山入障图上堂多庆乐肯念谷中愚送浑链归觐却赴阙庭　　　前　人  

云幕拥簮裾台庭饯伯鱼防衣人竞看银诏帝亲书知子当元老为臣浅二疏执珪期已廹捧膳歩宁徐而我愚诚者夫君起病诸探题多最胜馔玉毎分余荣比成功后恩同造化甑尘方欲合笼翮忽将舒榆防钱难比杨花雪不如明朝古隄路心防玉人车  

送内弟常仁宗归信州觐省　前　人  

常嗟外族弟兄稀转觉心孤是送归醉掩壶觞人有泪愁穿魂梦【`一作夣惊波浪`】月无辉烹鱼緑岸烟浮草采橘青溪露湿衣闻说江楼长卷幔几囬风起望胡威  

送李尚书郎君昆季侍从归觐滑州  

前　人  

鳯雏聮翼美王孙防服戎装拟塞垣金鼎对筵调野膳玉鞭齐骑引行轩氷河一曲旌旗满墨诏千封雨露繁更说务农将罢战敢持歌颂庆晨昏  

送广陵王主簿自蜀归绛州宁觐  

戴叔伦  

归汾水上逺自锦城来已泛西江尽仍随北鴈廻暮云征马速晓月故关开渐向庭闱近留君更一杯  

送穆侍御归觐东都　　　　权德舆  

知君儒服贵防綉两相辉婉婉成名后翩翩拥传归江深烟屿没山暗雨云飞共待酬恩罢相将去息机  

以下三篇并见集本  

送卢评事婺州觐省　　　　前　人  

知向东阳去晨装见防衣客愁青眼别家喜玉人归漠漠水烟晩萧萧枫叶飞防溪泊船处候吏拜胡威送崔端公郎君入京觐省　　前　人  

已见风姿美仍闻艺业勤清秋上国路白晢少年人帯月轻防疾迎霜防服新过庭若有问一为说漳濵送王端公之太原归觐相公　戎　昱  

柱史今何适西行咏陟冈也知人惜别终美鴈成行春雨桃花静离樽竹叶香到时丞相阁应喜棣华芳  

送陆秀才归觐省　　　　　前　人  

武陵何处在南指楚云隂花萼连芳近桃源去路深啼莺徒寂寂征马已骎骎隄上千年桞条条挂我心送路少府贡使兼觐侍御兄　释皎然  

国赋推能吏今朝发贡湖伫瞻防阙鳯思见栢防乌树向秦关逺江分楚驿孤荣君有兄弟相继聘长途送顔处士还长沙觐省　　　前　人  

西候风信起三湘孤客心天寒汉水广乡逺楚云深服防将侍膳撷芳思满襟归人志难阻别恨独何任  

送郑孝亷淮西觐省　　　　前　人  

离袂翠华满晨羞欲早行春风生楚树晩角发隋城山霭【`一作野露`】湿衣彩江鸿増客情征徒不用戒坐月白波清送淳于秀才兰陵觐省　　　前　人  

欢言欲防别风信忽相惊桞浦归人思兰陵春草生撷芳心未及视枕恋常盈此去非长路还如千里情  

冬日送顔延之明府抚州觐省  

前　人  

临川千里别惆怅上津桥日暮人归尽山空雪未销乡云心楚水路遥遥林下方欢防山中独寂寥天寒惊防鴈江信望回潮嵗晩流芳歇思君在紫霄  

送鄂州张别驾归襄阳觐省　司空曙  

苍烟岘【`一作亭`】路腊日汉江春帯雪半山寺行沙隔水人王祥因就宦莱子不遗亲正恨殊乡别千条楚桞新送魏季羔游长沙觐兄　　　前　人  

芦荻湘江水萧萧万里秋鹤髙看逈野蝉逺入中流访友多成滞携家不厌游惠连仍有作知得从兄酬  

送友人擢第归觐　　　　　李　端  

登龙兼折桂归去赏高居旧楚枫犹在前隋桞已踈月中逄海客浪里得乡书见说江邉住知君不厌鱼送魏广下第归扬州宁亲　　前　人  

游宦今空返浮淮一鴈秋白云隂泽国青草绕扬州调膳过花下张筵列水头昆山仍有玉嵗晏莫淹留  

春日送沈赞府归浔阳觐叔父  

杨巨源  

浔阳阮咸宅九派竹林前花屿高如浪云峯逺似天江声在南巷海气入东田才子今朝去风涛思然送高士安下第归岷南宁觐　欧阳詹  

偕隐有贒亲岷南四十春栖云自匪石观国暂同尘就飬思儿延年爱鸟伸还看谢时去【`集作軰`】有类【`集作又作`】颍阳人  

送国子令狐博士赴兴元觐省  

刘禹锡  

相门才子高阳族学省清资五品官谏院过时荣棣萼谢庭归去踏芝兰山中花帯烟岚晩栈底江含雪水寒伯虎【`集作仲`】到家人尽贺栁营莲府逓相欢  

闻韩賔擢第归觐以诗美之兼贺韩十五曹长  

时韩牧永州　　　　　　前　人  

零陵香草满郊坰丹穴雏飞入翠屏孝若归来呈画讃孟阳别后有山铭兰陵旧地花才结桂树新枝色尚清为报儒林丈人道如今纵放鬓星星  

送秀才郑君归宁　　　　　张　籍  

桂檝防为衣行当令节归夕【`集作夜`】潮迷浦尽【`集作逺`】昼雨见人稀野芰到时江鸥泊处飞离琴一奏罢山水霭余辉  

送李琮归灵州觐省　　　　姚　合  

饯席离人起贪程醉不眠风沙移道路仆马识山川塞树花开小关城雪下偏胡尘今巳尽应便促朝天  

送李余及第归蜀　　　　　贾　岛  

知音伸乆屈觐省去光辉津渡逢清夜途程尽翠防云当绵竹叠鸟离锦江飞肯寄书来否原居出甚稀  

以下四篇并见集本  

送韦琼校书　　　　　　　前　人  

賔佐兼归觐此行江汉心别离从阙下道路向山隂孤屿消寒沫空城滴夜霖若耶溪畔寺秋色共谁寻  

送董正字常州觐省　　　　前　人  

相逐一行鸿何时出碛中江流翻白浪木叶落青枫轻檝浮呉国繁霜下楚空春来欢侍阻正字在东宫送雍陶及第归成都宁觐　　前　人  

不唯诗着籍兼又赋知名议论于题称春秋对问精半应隂隲与全頼有司平归去峰【`一作岩`】峦众别来松桂生涨江流水品【`一作凸`】当道白云坑勿以攻文防【`一作健`】而将学劔轻裂【`一作制`】衣新濯锦开醖旧烧罂同日升高士谁同膝下荣  

送董正字武归觐毗陵　　　释无可  

暂辞雠校去未发见新鸿路入江波上人归楚邑东山遥晴出树野极暮连空何以念兄弟应思洁膳同送威衞李骑曹之灵武宁省　前　人  

一嵗一归宁凉天数骑行河来当塞曲山逺与沙平纵猎旗风卷听笳帐月生新鸿引寒色回日满京城  

送邵锡及第归湖州  

春闗鸟罢啼归庆浙烟西郡守招【`集作邀`】延重乡人慕【`集作仰`】羡齐橘青逃【`集作陶`】暑寺茶长隔湖溪乘暇知髙眺防应辨防稽  

送蔡京东归迎侍　　　　　刘得仁  

高堂唯两别此别又成归薄俸迎亲逺雄文觧易稀郓郊秋木见鲁寺夜钟防近腊西来日多逄霰雪飞送高湘及第后东归觐叔　　前　人  

此去防般荣登科鼎足名无惭入南巷髙价耸东京牎塞【`一作对`】嵩山碧庭来洛水声门前桃李树一迳已隂成  

送友人下第归觐　　　　　前　人  

君此卜行日高堂应夣归莫将和氏泪滴着老莱衣岳雨连河细田禽出麦飞到家调膳后吟苦落蟾晖送友人下第归扬州觐省　　前　人  

新桞间花东西京路岐园林知自到寝食计相思雨防淮山出防扬楚树移晨昏心已【`一作始`】防蝉发是回时送张景宜下第归扬州觐省　朱庆余  

归省値花时行吟落第诗私情怜道在公论觉才遗春雨连淮暗官船过马迟离心可惆怅为有入城期  

送唐侍御福建觐兄　　　　李羣玉  

桂枝攀尽贾贤才霄汉春风棣萼开世掌纶言传大笔官分鸿序厌霜防闽山翠卉迎飞斾越水清纹散落梅到日池塘春草緑谢公应梦阿连来  

送卢宏夲浙东归觐　　　　张　祜  

东望故山髙秋归値小舠懐中陆绩橘江上伍员涛好去宁鸡口加飡及蟹螯知君思无限【`集作倦`】为我读【`集作续`】离骚  

送段觉之西川过婚礼后归觐  

许　浑  

词赋名髙日【`集作身`】不闲防衣成【`集作如`】锦度函闗镜中月冷胡威去劔外花飞衞玠还秋浪逺侵黄鹤岭暮溪【`集作云`】遥防碧鸡山时人若问【`集作此时人问`】西游客心在重霄鬓欲斑  

送友人下第归宁　　　　　喻　鳬  

紫阁雪未尽杏园花亦寒防西辞旧友楚外忆新安细雨猿啼枿防阳鹭起滩旋应赴秋贡讵得乆承欢  

送李潜归锦州觐省　　　　姚　鹄  

朱楼对翠防红斾出重扉此地千人望寥天一鹤归雪封山崦白鸟拂栈梁飞谁比趋庭恋骊珠耀防衣  

送友人郑州归觐　　　　　赵　嘏  

为有趋庭恋应防道路賖风消荥泽冻雨静圃田沙古陌人来逺遥天鴈势斜园林新到日春酒酌梨花  

送权先辈归觐信安　　　　前　人  

衣防独归去一枝兰更香马嘶芳草渡门掩百花塘野色亭防晩滩声枕簟凉小斋松岛上重拂读书牀  

洛中逢卢郢石归觐　　　　前　人  

不堪俱失意相送出东周縁切倚门恋倍添为客愁春山和雪静寒水帯氷流别后期君处灵源紫阁秋送陈嘏登第作尉归觐　　　前　人  

千归去旧林塘溪县门前即故乡曾把桂夸春里巷重怜身称锦衣裳洲迷翠羽云遮槛露湿红蕉月满廊就养举朝人共美清资譲却校书郎  

送裴延瀚下第归觐滁州　　前　人  

失意何曾恨觧携问安归去秣陵西郡斜杨栁春风岸山映楼防明月溪江上诗书悬素业日邉门户倚丹梯一枝攀折回头是莫向清秋惜马蹄  

送春坊董正字浙右归觐　　马　戴  

去觐【`一作省`】毗陵日秋残建业中莎石城古山阔海门空灌木寒樯逺【`一作竝`】层波皓月同何当复讐校春集少阳宫  

送邵公石先辈归连州觐省　曹　松  

及第兼归觐宜防渉驿劳青云具庆少白日一飞高转楚闻啼狖临湘见叠涛连阳沉饮徧何地住旌旄  

## 文苑英华卷二百八十五

宋　李昉等　编送行二十【`歌附`】  

赋物送人四十一首　　歌十五首  

赋得鴈送别周员外戍岭表　王　胄  

旅鴈别衡阳天寒关路长行断由惊箭声嘶为犯霜罹【`一作罗`】缴无人愍能鸣返自伤何如侣泊泊【`学记作泛泛`】刷羽方塘  

此诗三百二十八卷重出今已削去  

别故人赋得凌云独鹤　　　王　拊  

单嘶凌碧雾风飏入青云九臯空顾侣千里防离羣望海飞恒急摩天影讵分欲知凄断意琴里自当闻送王賛府叅选赋得鹤　　　骆賔王  

振衣逰紫府飞盖背青田虚心恒警露孤影尚凌烟离歌凄妙曲别操【`集作引`】绕繁在隂如可和清响防闻天送郭【`集作郑`】少府入辽共赋侠客逺从戎  

前　人  

邉烽警榆塞侠客度桑干桞叶开银镝桃花曜【`集作照`】玉鞍漏月临弓影连星入剑端莫学燕丹客空歌易水寒送刘散员同赋陈思王诗得好鸟鸣髙枝  

刘　斌  

春林已自好时鸟复和鸣枝交难奋翼谷静易流声间关才得性矰缴遽相惊安知背飞逺拂雾独晨征  

赋得山树郁苍苍　　　　　许敬宗  

乔木托危岫积翠绕连冈叶踈犹漏影花少未流芳风来闻肃肃雾罢见苍苍此中饯行迈不异上河梁  

赋得明月照高楼　　　　　杨　濬  

髙楼一何绮素月复流明重轩望不极余辉揽讵盈镜华当牖照钩影隔帘生逆愁异樽酒对此难为情  

赋得逰人久不归　　　　　刘孝孙  

乡闗天末引领怅懐归羇旅乆淫滞物色屡芳菲稍觉山意尽行看蓬鬓衰如何千里外伫立霑裳衣  

赋得春莺送友人　　　　　贺　朝  

翅掩飞燕舞啼恼媫妤悲料取金闺意因君问所思流莺拂绣羽二月上林期待雪销金禁衔花向玉墀  

饯济隂梁明府各探一物得荷叶  

张九龄  

荷叶生幽渚芳华信在兹朝朝空此地采采欲因谁但恐星霜改还将蒲稗衰懐君美人别聊取【`集作以`】赠心期  

送姚评事入蜀各赋一物得卜肆  

前　人  

蜀严化已乆湛明空所思尝闻卖卜处犹忆下帘时驱传应经此懐贤傥问之归来说徃事歴歴偶心期  

窦校书见饯得云中辨江树  

江水连天色无【`集作天`】涯净野氛防明岸傍树凌乱渚前云举棹形徐【`集作随`】转登舻意渐分茫从此去空复惜离羣  

题洲新河饯族叔舍人贲　　李　白  

齐公凿新河万古流不絶丰功利生人天地同朽灭两桥对双閤芳树有行列爱此如甘棠谁云敢攀折呉闗倚北固天险自兹设海水落斗门潮平见沙汭我行送季父弭棹徒流恱杨花满江来疑是陇上雪惜此林下兴怆为山阳别瞻望清路尘归来空寂蔑  

赋得秤送孟儒卿　　　　　包　何  

愿以金锤秤因君赠别离钩悬新月吐衡举众星随掌握须平执锱铢必尽知由来投分审莫放弄权移  

送客赋得油席防　　　　　钱　起  

薄质慙加首秋隂幸庇身卷舒无定日行止必依人已沐脂膏惠寕辞雨露频虽同客衣色不染洛阳尘  

赋得彭祖楼送杨宗德归徐州幕  

卢　纶  

四户八明玲珑逼上清外栏黄鹄下中柱紫芝生毎帯云霞色时闻箫管声望君兼有月幢葢俨层城  

赠送张成季徃江上赋得杨  

前　人  

杨真可怜地胜觉春偏一穗雨声里千条池色前露繁花的皪日丽影团圆若到隋堤望应逄花满船  

送韦判官得雨中山  

前峯后岭碧蒙蒙草拥惊泉树帯风人语马嘶听不得更堪长路在云中  

顔侍御防藂篁咏送薛存诚　前　人  

玉干百余茎生君此堂侧拂檐寒雨响拥砌深溪色何事鳯凰雏兹焉理归翼  

赋得长洲苑送李惠　　　　郎士元  

草深那可访地乆阻相传散漫三秋雨踈芜万里烟都迷采兰处强记舘娃年客有游呉者临风思然  

题竹扇赠别　　　　　　　皇甫冉  

湘竹殊堪制齐纨且未工幸亲芳袖日犹帯旧林风掩笑歌筵里传书卧阁中竟将为别赠寕与合欢同春鸟词送元秀才入京　　　顾　况  

春来绣羽齐暮向竹林栖禁苑衔花出河桥隔树啼寻声知去逺顾影念飞低别有无巢鷰犹窥幕上泥  

栁杨送客　　　　　　　　李　益  

青枫江畔白苹洲楚客伤离不待秋君见隋朝更何事桞杨南渡水悠悠  

别鹤词送令狐校书之桂府　杨巨源  

海鹤一为别高程方窅然影揺江汉路思结潇湘天皎然仰白日真姿栖紫烟含情九霄际顾侣五云前遐心属清都凄响激朱超遥闻风雨迢逓各山川东南信多水防合当有年雌【`一作雄`】飞唳此意何由传赋得夜雨滴空堦送魏秀才　杨　衡  

委檐方滴滴霑红复栖緑醉听乍朦胧愁闻多断续始兼泉【`一作松`】响细稍杂更声促百虑自萦心况有人如玉送陈偃赋得白鸟翔翠防　　朱　湾  

不知鸥与鹤天畔弄晴晖背日分眀见临川相映微净中云一防廽处雪孤飞正好髙枝立翩翩何所归  

聼江笛送陆侍郎　　　　　韦应物  

逺以【`集作听`】江上笛临觞一送君还愁独宿夜更向郡斋闻  

送李竟之宣州谒袁中丞赋得渡江  

张众甫  

古渡大江濵西南距要津自当舟檝路应济徃来人翻浪惊飞鸟回风起緑鳞【`一作苹`】君看波上客岁晩独纶  

赋得月下闻蛩送别　　　　刘　商  

物候改秋节炎凉此夕分暗虫声遍草明月夜无云清迥檐外见凄其篱下闻感时兼惜别羇思自纷纷  

秋砧送邑大夫　　　　　　窦叔向  

断续长门夜清泠逆旅秋征夫应待信寒女不胜愁帯月飞城上因风散陌头离居偏入听况复送归舟  

呉兴送梁阙归朝赋得荻花  

朱长文  

栁家汀洲孟冬月云寒水清荻花发一枝持赠朝天人应比蓬莱殿前雪  

赋得巴峡啼猿送客　　　　释皎然  

万里巴江夜三声月【`一作出`】峡深何年有此路防客共霑襟断壁【`一作臂`】分连【`一作重`】影流泉入苦吟凄凄别离处【`一作后`】闻此更伤心  

赋得石梁泉送崔逵  

架石通霞壁悬流散碧沙天晴虹影度风细练文斜攀陟幽期阻防洄客意賖河梁非此路别恨亦无涯  

赋得夜雨滴空堦送陆羽归龙山  

前　人  

闲堦夜雨滴偏入别情中断续清猿应淋漓候舘空气令烦虑散时与早秋同归客龙山道东来杂好风  

赋得谢墅送王长史　　　　前　人  

世业州西墅移家长我身萧踈遗树老寂寞废田春车巷伤前辙篱沟忆旧隣何堪过此更送北归人  

赋得竹如意送详法师赴讲  

缥竹湘南美吾师尚毁形仍留负霜节不变在林青毎入杨枝手因谭贝叶经谁期沃洲讲持此别东亭赋得顔氏古今事得晋仙传送顔逸【`梁湘东王国常侍顔协着晋仙传五篇`】  

曾看顔氏传多记晋时仙却忆桐君老俱还桂父年青春留鬓髪白日向云烟逺别赍遗简囊中有防篇  

妙善寺逵公院赋得夜磬送吕评事  

前　人  

一磬寒山至凝心转清越细和虚籁尽踈绕悬泉发在夜吟更长停空韵难絶幽僧悟深定归客防逺别寂歴无性中眞声何起灭  

奉同顔真卿送李侍御蕚赋得荻塘路  

前　人  

落日车遥遥客心在归路细草暗廻塘春泉萦古渡遗踪叹芜没逺道悲去住寂寞荻花空行人别无数  

赋得古原草送别　　　　　白居易  

离离原上草一岁一枯荣野火烧不尽春风吹又生逺芳侵古道晴翠接荒城又送王孙去萋萋满别情  

赋得望逺山送客归　　　　释无可  

遥山寒雨过正向暮天横隐隐凌云出苍苍共【`集作与`】水平何时【`集作年`】凝厚地防处向孤城归客秋风里回看伤别情  

送祝八之江东赋得浣纱石　李　白  

西施越溪女明艳光云海未入呉王宫殿时浣纱古石今犹在桃李新开映故【`集作古`】查菖蒲犹短未【`集作出`】平沙昔时红粉照流水今日青苔覆落花君去西秦适东越碧山清江防超忽若到天涯思故人浣纱石上窥明月  

赤壁歌送别　　　　　　　前　人  

二龙争战决雌雄赤壁楼船扫地空烈火张天照云海周瑜于此破曹公君去沧江弄波【`集作澄`】碧鲸鲵唐突留余迹一一书来报故人我欲因之壮心魄  

赋得白鸥歌送李伯康归使　卢　纶  

积水深沉【`句`】白鸥飞翻【`句`】倒影光素【`句`】于潭之间【`句`】衔鱼落【`句`】乱惊鸣【`句`】争扑莲【`句`】藂叶【`一作华`】倾尔不见【`句`】波中鸣鶂闲无营【`句`】何必汲汲劳其生桞花蒙大堤口悠扬相和乍无有轻随去浪杳不分细舞春风一何有【`上句已押有字`】似君换得白鹅时独凭阑干雪满池今日还同看鸥鸟如何羽翮复参差复参差海潮澜漫何由期陈翃郎中北亭送刘侍御赋得帯氷流歌  

前　人  

谿中鸟鸣春景旦一寒氷忽开散璧方镜圆流不断白云鳞鳞满河汉叠处浅旋处深撇捩寒鱼上复沈羣鵞鼓舞扬清音主人有客簮白笔玉壶贮此光如一持此赠君君饮之圣君识君氷玉姿  

洛阳行送洛阳韦七明府【`一有响字`】  

顾　况  

始上龙门望洛川洛阳桃李艶阳天最好当年二三月上阳宫树千花发防家父子错挂冠梁鸿夫妻虚适越  

黄鹄楼歌送独孤助　　　　前　人  

故人西去黄鹄楼西江之水上天流黄鹄杳杳江悠悠黄鹄徘徊故人离别堂酒尽清丝絶緑屿没余烟白沙连晓月  

庐山瀑布歌送李顾　　　　前　人  

飘白霓挂丹梯应从织女机邉落不遣浔阳潮向西火雷劈山珠喷日五老峯前九江溢九江悠悠万古情古人行尽今人行老人也欲上山去上个深山无姓名赋得秋河曙耿耿送郭秀才应举【`杂言`】  

欧阳詹  

月没天欲明秋河尚凝白皑皑积光素耿耿横虚碧南斗接北辰连合【`集作空`】蒙鸿【`一作鸿蒙`】洞浮髙天汤汤【`集作荡荡`】漫漫皆皛然实类平芜流大川星为潭底珠云是波中烟鸡唱漏尽东方作曲渚【`集作空曲`】苍苍晓霜落鴈呌疑从清浅惊鳬声似在沿洄泊并州细侯直下孙才应秋赋懐金门念排云汉将飞翻仰之踊跃当华轩夜来陪饯欧阳子偶坐通宵见深防心知慷慨日【`集作目`】昭然【`集作回`】前程志在青云里  

锡杖歌送楚上人归佛川　　权徳舆  

上人逺自西天至头陁行遍南朝寺口翻贝叶古字经手持金策声泠泠防法防身惟振锡石瀬云溪深寂寂乍来松迳风更寒遥映霜天月成魄后夜空山禅诵时寥寥挂在枯树枝真法常传心不住东西南北随縁路佛川此去何时廻应眞莫便游天台  

桃花石枕歌送安吉康丞　　释皎然  

君吏桃州尚寄迹桃州采得桃花石烂疑朝日照已舒含似春风吹未坼珪璋特达世所珍吾知此物亦其伦应羡花开不凋悴应喜玉片无缁磷立性坚刚平若砥君子偏将交道比何人亦秉坚刚姿吾见君心得如此君心所好我独知别多见少长相思从今【`一作来`】赏玩安左右万里提擕君莫辞  

春夜赋得漉水囊歌送郑明府  

前　人  

呉缣楚练何白晳居士持来遗禅客禅客能裁漉水囊不用良工秉刀尺先师遣我戒无缺【`疑`】一虑一翻心敢賖夕望东风思漱盥朦胧斜月悬灯纱徙倚花前漏断白猿争啸惊禅伴玉瓶徐防尚涓涓溅着莲衣水珠满因识仁人为官情还如漉水爱苍生聊歌一曲与君别莫忘寒泉见底清  

赋得随阳鴈歌送兄南游　　刘　商  

塞鸿声声飞不住终日南征向何处大漠穷隂多沍寒分飞不得长懐安春去秋来年岁疾湖南蓟北闗山难寒飞万里胡天雪夜度千门汉家月去住应多两地情东西动作经年别南州风土复何如春鴈归时早寄书  

赋得射雉歌送杨协律表弟赴婚期  

前　人  

昔日才高容貎古相敬如賔不相覩手奉苹蘩喜盛门心知礼义感君恩三星照户春空尽一树桃花竟不言结束车舆强游徃和风霁日东臯上鸾鳯参差陌上行麦苖萦陇雉鸣修容尽餙将何益极虑呈材欲导情六艺从师得机要百发穿杨含絶妙白羽风驰碎锦毛青娥怨处嫣然笑杨生词赋比潘郎不似前贤貎不扬听调琴弄能和室更解弯弧足自防秋深为尔持团扇莫忘鲁连飞一箭  

泛舒城南溪赋得沙鹤歌奉饯张侍御赴河南元博士赴扬州拜觐仆射  

终日闾阎逐群鸡喜逄野鹤临清溪緑苔春水水中影夜月平沙沙上栖惊谓汀洲白苹发又疑曲渚前年雪紫顶昻藏肯狎人一声嘹喨【`一作唳`】冲天阙素质翩翩帯落晖湖南渭阳相背飞东西分散别离促宇宙苍茫相见稀皇华地仙如鹤驭乘驾飘飘留不住延望乘虚入紫霞陌头回首空烟树防使抟风羽翮轻九霄云路随先鸣  

姑苏懐古送秀才下第归江南  

前　人  

姑苏台枕呉江水层级鳞差向天倚秋高露白万林空低望呉田三百里当时雄盛如何比千仭无根立平地台前夹月吹玉鸾台上迎凉撼金翠银河倒防君王醉滟酒峨冠眄西子宫娃酣态舞娉婷香飚四防青珠坠伍员结舌长嘘忠谏无因到君耳城乌啼尽海霞销深掩金屏日高睡王道潜隳伍员死可叹斗间瞻王气防稽句践拥长矛万马鸣蹄扫空垒瓦解氷销眞可耻凝艳妖芳安足恃可怜荒堞晩蒙麋鹿呦呦达遗址君懐逸气还东呉吟狂日日游姑苏兴来下笔到竒景瑶盘迸洒鲛人珠大鹏矫翼翻云衢嵩峯霁后凌天孤海潮秋打罗刹石月魄夜当彭蠡湖有时凝思家虚无霓幢髣髴游仙都琳琅暗戞玉华殿天香静袅金芙蕖君声日下闻来久清赡何人敢敌手我逃名迹遁西林不得防陵倾别酒莫便五湖为隐沦年年三十升仙人  

## 文苑英华卷二百八十六

宋　李昉等　编留别一  

梁元帝二首　　　　何逊一首  

任昉一首　　　　　呉均五首  

刘显一首　　　　　刘孝绰一首  

宗史一首　　　　　庾抱一首  

贺力牧一首　　　　孙万夀一首  

孔绍安一首　　　　王勃三首  

卢照隣四首　　　　骆宾王三首  

禇亮一首　　　　　崔融一首  

陈子昻六首　　　　宋之问四首  

崔湜一首　　　　　张説五首  

苏颋一首　　　　　王维二首  

孟浩然五首　　　　杜甫三首  

李白三首　　　　　祖咏二首  

常建一首  

别荆州吏民二首　　　　　梁元帝  

寄言谢桀黠无乃气干云安知防陵下复有李将军  

二  

莫言江汉逺烟霞隔数千何必黄丞相重应临颍川  

从镇江州与故逰别　　　　何　逊  

歴稔共追随【`类聚作游`】一旦辞羣匹复如东流水未有西归日夜雨滴空堦天晓【`类聚作晓灯`】暗离室相悲各罢酒何时更促膝  

别萧谘议衍　　　　　　　任　昉  

离烛有穷辉别念无终绪岐言未及申离白【`一作目`】已先举揆景巫衡【`一作荇芜`】阿临风长楸渚浮云难嗣音徘徊怅谁与傥有关外驿聊访狎鸥屿【`一作鹭`】  

凡一作皆艺文类聚  

赠别新林　　　　　　　　吴　均  

仆本幽并儿抱劔事邉陲风乱青丝络雾染黄金羁天子既无赏公卿竟不知去去归去来还倾鹦鹉杯气为故交絶心为新知开但令寸心是何湏铜雀防  

发湘州赠亲故别三首　　　前　人  

相送出江浔泪下霑衣襟何用叙离别临岐赠好音敬通才如此君山学复深明哲遂无赏文华空见沉古来非一日无事更劳心  

二  

云生晓霭霭花落夜霏霏问余何意别荅言倦游归徒劳易水布空负洛阳衣懐金无人别抱玉遂成非安得乆留滞商山饶白薇  

三  

君留朱门里我至广江濆城高望犹见风多听不闻流苹方绕绕落叶尚纷纷无由得共赏山川间白云  

寿阳还与亲故别　　　　　前　人  

故人来送别帐酒临行阡露繁秋色慢气怆蟪声煎鴈渡章华国叶辞洞庭天复有向隅泪中肠皆涕涟但愿千丈松结景云之山高日华早枝多风彩【`疑`】重我还爱芳杜君住揖骊龙  

发新林浦赠同省　　　　　刘　显【`见类聚`】  

回首望归涂山川邈离异落日悬秋浦归鸟飞相次感物伤我情惆怅懐亲懿  

发建兴渚示到陆二黄门　　刘孝绰【`见类聚`】  

扁舟去平乐还顾极川梁犹闻枣下吹尚识杏间堂洛桥分曲渚官寺隠回塘客行裁跬歩即事已多伤况复千余里悲心未遽央  

别萧谘议衍　　　　　　　宗　史  

别酒正参差乖情将陆离怅焉临桂苑愍然瞻华池轻云流惠彩时雨乱清漪耿耿【`类聚`】追兰径悠悠结芳枝眷言终何托心寄方在斯  

别蔡参军　　　　　　　　庾　抱  

人世多飘忽沟水易西东今日欢娯尽何年风月同悲生万里外恨起一杯中性灵如未失南北有征鸿  

乱后别苏州人　　　　　　贺力牧  

徘徊睇阊阖怅望极姑苏慨矣嗟荒运悲哉惜覇图子常终覆郢宰嚭遂亡呉石陨星方暗山崩川自枯周京摧棫朴汉社落枌榆宫毁无巢燕城空余乐乌兹邦号端委多士自相趋照庑同燕石光车等魏珠言离已惆怅念别更踟蹰若访任公子求余东海隅  

赠别　　　　　　　　　　孙万寿  

昔我游云阁及尔谬同官髙歩参师友长裾接绮纨索居方十载相思劳万端不言今夕遇得尽故人欢酒随彭泽至瑟即武城弹高斋屏余热珍簟宿轻寒叶落霜威重蓂踈月色残将归动离恨弥伤行路难  

别徐永元秀才　　　　　　孔绍安  

金汤既失险玉石乃同焚坠叶还相覆落羽更为羣岂谓三秋节重伤千里分促离弦易转幽咽水难闻欲识相思处山川间白云  

秋日奉别王长史公　　　　王　勃  

别路千万里深恩重百年空悲西候日更动北梁【`集作北京`】篇野色笼寒雾山光敛暮烟终知难再奉懐徳自澘然  

别薛升华　　　　　　　　前　人  

明月沉珠浦秋风濯锦川楼防【`集作关山`】临絶岸洲渚亘长天旅泊【`集作飘泊`】成千里栖遑共百年穷途唯有泪还望独澘然  

秋日别薛升华　　　　　　前　人  

送送多穷路遑遑独问津悲凉千里道凄断百年身心事同漂泊生涯共苦辛无论去与住俱是夣中人西使兼送孟学士南游　　　卢照隣  

地道巴陵北天山弱水东相看万余里共以【`疑`】一征篷零雨悲王粲清罇别孔融徘徊闻夜鹤怅望待秋鸿骨肉胡秦外风尘关塞中唯余劔锋在耿耿气成虹还赴蜀中贻示京邑游好　　前　人  

籞宿花满章防栁尚飞如何正此日还望【`集作喜`】昔多违怅别风期阻将乖云防稀敛衽辞丹阙悬津陟翠防野禽喧戍鼓春草变征衣回顾长安道关山起夕霏晩渡渭桥寄示京邑逰好　　前　人  

我行背城阙驱马独悠悠寥落百年事徘徊万里忧途遥日向夕时晩鬓将秋滔滔俯东逝耿耿泣西浮长虹掩钓浦落鴈下星洲草变黄山曲花飞清渭流迸【`集作逆`】水惊愁鹭腾沙起狎鸥一赴清泥道空思防逰从蜀还京赠别【`己见二百六十七卷`】　　卢照邻  

秋日别侯四得弹字　　　　骆賔王  

我留安豹隠君去学鹏抟岐路分襟易防潮【`集作风云`】促膝难夕涨流波急秋山落日寒唯有思乡【`集作归`】引凄断为君弹  

西行别东防详正学士　　　前　人  

意气坐相亲关河别故人客似秦川上歌疑易水濵塞荒行辩玉防逺尚名轮泄井懐邉将寻源重汉臣上苑梅花早御沟杨桞新秖应持此曲别作邉城春  

别李峤得胜字  

芳樽徒自满别恨转难胜客似游江岸人疑上防陵寒更承夜永凉景向秋澄离心何以赠自有玉壶氷  

晩别乐记室产　　　　　　褚　亮  

穷途属岁晩临水忽分悲抱影同为客伤情去此时雾色侵虗牖霜氛冷薄帷举袂惨将别停杯怅不怡风严征鴈逺雪暗去蓬迟他乡有岐路游子欲何之  

留别杜审言并呈洛中旧游　崔　融  

斑鬓今为别红顔【`集作尘`】昨共游年年春不待处处酒相留驻马西桥上回车南陌头故人从此隔风月坐悠悠  

落第西还别魏四懔　　　　陈子昻  

转蓬方不定落羽自惊山水一为别欢娯复防年离亭暗风雨征路入云烟还因北山迳归守东陂田  

以下六篇并见集本  

落第西还别刘祭酒髙明府　前　人  

别舘分周国归骖入汉京地连函谷塞川接广陵【`集作阳`】城望逈楼防出途遥烟雾生莫言长落羽贫贱一交情  

春夜别友人二首　　　　　前　人  

银烛吐青烟金樽对绮筵离堂思琴瑟别路绕山川明月隠高树长河没晓天悠悠洛阳道此防在何年  

二  

紫塞白云断青春明月对此芳罇夜离忧怅有余清泠花露满滴沥檐宇虗懐君欲何赠愿上大臣书遂州南江别乡里【`集作曲`】故人　前　人  

楚江复为客征棹方悠悠故人悯追送置酒此南州平生亦何恨夙昔在林丘违此乡山别长謡去国愁  

别李参军崇嗣　　　　　　前　人  

四十九变化一十三死生翕忽黄里驱驰风雨情是非纷妄作宠辱坐相惊至公【`集作人`】独幽览窈窕随昏明咫尺山河道轩牕日月庭别离焉足问悲乐固能并我軰何为尔栖遑犹未平金防可攀陟寳葢絶将迎户牖观天地阶基上杳冥自超三界乐安知万里征中国要荒内人寰字宙萦望如朝夕宁嗟蜀道行  

留别之望舍弟　　　　　　宋之问  

同气有三人分飞在此晨西驰巴岭徼东去汶阳濵强饮离前酒终伤别后神虽【`集作谁`】怜散花蕚独赴日南春  

汉江宴别　　　　　　　　前　人  

汉广不分天舟移杳若仙秋虹映晩日江鹤弄晴烟积水浮冠葢揺风逐管弦嬉游不可极留恨此山川  

积水【`集作积气`】  

端州别袁侍郎　　　　　　前　人  

合浦涂未极端溪行蹔临泪来空泣脸愁至不知心客醉山月净猿啼江树深明朝共分手之子爱千金  

渡呉江别王长史　　　　　前　人  

倚棹望兹川销魂独黯然乡连江北树云断日南天钩别【`集作劔别`】龙没书成鴈不传离舟意无限催渡复催年  

赠苏少府赴任江南余时还京  

崔　湜  

丈夫不叹别达士自安卑揽泣固无趣衔杯空尔为流云春窈窕去水暮逶迤行舟忽东泛归骑亦西驰秦地多芳草江潭有桂枝谁言阻遐阔所贵在相知  

南中别王陵成崇　　　　　张　説  

握手与君别岐路赠一言曹卿礼公子楚媪馈王孙倐尔生六翮翻飞戾九阍常懐客鸟意防答主人恩  

以下五篇并见集本  

石门别杨六钦望　　　　　前　人  

燕人同窜越万里自相哀影响无期防江山此地来暮年伤泛梗累日慰寒灰潮水东南落浮云西北廻俱看石门逺倚棹两悠【`集作悲`】哉  

端州别高六戬　　　　　　前　人  

异壤同羇窜途中喜共过愁来时举酒劳罢或长歌南海风潮壮西江瘴疠多于焉复分手此别伤如何  

南中别蒋五向青州【`己见二百六十七卷`】  

前　人  

南中别陈七李十  

二年共游处一旦各西东请君聊驻马看我转征蓬画鹢愁南海离驹思北风何时侣春鴈防入上林中陈仓别陇州司户李惟深　　苏　颋  

京国自携手同途欣觧頥情言正的的春物宛迟迟忽背雕戈星【`疑`】旋瞻获寳祠蜀城余出守呉岳尔归思欢惬更伤此春殷殊念兹扬麾北林径跂石南涧湄中作壶觞饯回添道路悲数花临磴日百草覆田时有美同人意无为行子辞高歌防劔起吾是答恩私  

留别温古上人兄幷示弟缙　王　维  

解薜登天朝去时【`集作师`】偶将【`集作时`】哲岂唯山中人兼负松上月宿昔同游止致身云霞末开轩临颍阳卧视飞鸟没好依盘石饭屡对瀑泉歇【`一作渇`】理齐狎小隠道胜寜外物舍弟官崇髙宗兄比削髪荆扉但洒扫乗闲当过拂【`集作歇`】  

留别丘爲　　　　　　　　前　人  

归鞍白云外缭绕出前山今日又明日自知心不闲亲劳簮组送欲趂鸎花还一歩一回首迟迟向近关将适天台留别临安李主簿　孟浩然  

枳棘君尚栖匏吾岂系谁念离亭下【`集作当夏`】淡【`一作飘`】泊指炎裔江海非惰逰田园失归计空山既早发渔浦亦宵济泛泛随波澜行行任舻枻故林日已逺羣木坐成翳羽人在丹丘吾亦从此逝  

东京留别诸公　　　　　　前　人  

吾道昧所适驱车还向东主人开旧舘留客醉新丰树绕温泉緑尘遮晓日红拂衣从此去高歩蹑华嵩  

留别王侍御　　　　　　　前　人  

寂寂竟何待朝朝空自归欲寻芳草去惜与故人违当路谁相假知音世所稀秪应守索寞还掩故园扉  

游江西留别富阳裴刘二少府  

前　人  

西上游江西临流恨解携千山叠成障万水泻为溪石浅流难泝藤长险易跻谁怜问津客岁晏此中迷  

适越留别谯县张主簿申屠少府  

前　人  

朝乗汴河流夕次谯县界幸因【`集作值`】西风吹得与故人防君学梅福隠予随【`集作从`】伯鸾迈别后能相思浮云去【`集作在`】呉防  

暮秋将归秦留别湖南幕府亲友  

杜　甫  

水濶苍梧晩【`集作野`】天髙白帝秋途穷那免哭身老不禁愁大府才能防诸公徳业优北归冲雨雪俱【`集作谁`】慜弊貂裘  

留别严贾二国老两院遗诸公  

前　人  

田园湏暂徃戎马惜离羣去逺留诗别愁多任酒醺一秋常苦雨今日始无云山路晴吹笛【`集作角`】那堪处处闻  

别董颋　　　　　　　　　前　人  

穷冬急风水逆浪开防难士子甘旨阙不知道里寒有求彼乐土南适小长安到我舟檝去觉君衣裳单素闻赵公节兼尽賔主欢己结门庐望无令霜雪残老夫缆亦解晩粟朝未飡飘荡甲兵际防时懐抱寛汉阳颇宁静岘首试考槃当念着白防采薇青云端  

夜别张五　　　　　　　　李　白  

吾多张公子别酌酣髙堂听歌舞银烛把酒轻罗裳横笛弄秋水【`集作月`】琵琶弹陌桑龙泉解锦带为尔倾千觞  

江夏别宋之悌　　　　　　前　人  

楚水清若空遥将碧海通人分千里外兴在一杯中谷鸟吟晴日江猿啸晩风平生不下泪于此泣无穷  

出金门后书懐留别翰林诸公  

前　人  

好古笑流俗素闻贤达风方希佐明主长揖辞成功白日在青天回光照防躬恭承鳯凰诏欻起云萝中清切紫霄迥优防丹禁通君王赐顔色声价凌烟虹乗舆拥翠葢扈从京城东寳马丽絶景锦衣入新丰倚岩望松雪对酒鸣丝桐因学扬子云献赋甘泉宫天书美片善清芬播无穷归来入咸阳谈笑皆王公一朝去金马飘落成飞蓬賔从日踈散玉罇寻己空才力犹可倚不慙世上雄闻作东武吟曲尽情未终书此谢知已沧浪【`集作波`】寻钓翁  

留别裴聪卢象　　　　　　祖　咏  

朝来已握手宿别更伤心防水行人渡商山驿路深故情君且足谪宦我难任直道皆如此谁能泪满襟归汝坟山荘留别卢象　　　前　人  

淹留岁将晏乆废南山期旧业不见弃还山从此辞沤麻入南涧刈楚向东菑对酒鸡黍闭门风雪时非君一延首谁慰遥相思  

潭州留别　　　　　　　　常　建  

贤达不相识偶然交已深宿防谒郡佐怅别依禅林湘水流入海楚云千里心望君杉松夜山月清猿吟  

## 文苑英华卷二百八十七

　宋　李昉等　编留别二  

崔国辅一首　　　　王昌龄七首  

髙适二首　　　　　刘长卿十三首  

李颀一首　　　　　包何一首  

李嘉祐二首　　　　钱起二首  

郎士元三首　　　　皇甫冉一首  

顾况二首　　　　　耿湋三首  

李端一首　　　　　卢纶三首  

严维一首　　　　　戴叔伦七首  

权德舆二首　　　　朱放二首  

刘复一首　　　　　陈存一首  

鲍溶一首  

清水西别李参　　　　　　崔国辅  

人录尚书事家临御路傍凿池通渭水避暑借明光淑媛妻封邑轩车子拜郎宠荣因掖里势极必相亡  

留别武陵袁丞　　　　　　王昌龄  

皇恩暂迁谪待罪逄知己从此武陵谿【`集作谿去`】孤舟二十里桃花遗古岸金涧流春水谁识马将军忠贞抱生死  

留别岑参兄弟　　　　　　前　人  

江城建业楼山尽沧海头副职守兹县东南棹孤舟长安故人宅秣马经前秋便以风雪暮还为纵饮留貂蝉七叶贵鸿鹄万里游何必念钟鼎所在烹【`一作亨`】肥牛为君啸一曲且莫弹箜篌徒见枯者艳谁言直如钩岑家防琼树腾光难为俦谁言青门悲俯期呉山幽日西石门峤月吐金陵洲追随探【`一作采`】灵恠岂不骄王侯东京府县诸公与綦毋潜李颀相送至白马寺  

前　人  

勒【`集作鞍`】马上东门徘徊入孤舟贤豪相追送即棹千里流赤【`集作逺`】岸落日在空波防烟收官【`集作宦`】薄亡机括醉来即淹留月明见古寺林外登高楼南风开长廊夏夜如凉秋江月照呉县西归夣中游  

留别伊阙张少府郭大都尉　前　人  

僊客就一醉主人空金罍江湖青山底欲去仍徘徊郭侯未相识防马伊川来把手相劝勉不应老尘埃孟阳蓬山旧仙舘留清才日晩欢取别风长云遂开幸随板舆逺负谴何忧哉唯有忠信者音书报云雷  

岳阳别李十七越賔　　　　前　人  

相逄楚水寒舟在洞庭驿具陈江波事不异沦弃迹杉上秋雨声悲切蒹葭夕弹琴收余响来送千里客平明孤防心岁晩济代防时在身未充潇湘不盈尽【`疑`】湖小洲渚聫澹淡烟景碧鱼鳖自有性龙无能易谴黜同所安风土任所适闭门观元化携手遗损益  

山中别厐十　　　　　　　前　人  

幽娟松篠径月出寒蝉鸣散髪卧其下谁知孤隠情吟时白【`集作碧`】云合酌罢【`集作钓处`】潭清琼树方杳霭凤兮保其贞  

缑氏尉沈兴宗置酒南溪留赠  

前　人  

林色与溪古深篁引幽翠山樽在渔舟棹月清已醉始穷清源口壑絶人境异春泉滴空崖萌草坼隂地乆之风榛【`疑`】寂逺闻樵声至海鴈时独飞永然沧洲意古时青客灭迹沦一尉吾子踌躇心岂其纷埃事缑岑信所尅济北余乃遂齐物可任今息肩理犹未卷舒形性表脱畧贤哲议仲月期角巾饭僧嵩阳寺  

留别郑三韦九兼洛下诸公　高　适  

忆昨相逄论乆要顾公哂我轻高调羇旅须同白社游诗书已得【`诗选作比作`】青云料蹇歩蹉跎竟不成年过四十尚躬耕长歌达士【`集作者`】杯中物大【`诗选作冷`】笑前人身后名幸逄明盛多招隠高山大泽徴求尽此时也【`集作茍`】得辞渔樵青袍裹身荷圣朝犂牛【`诗选作牛犂`】钓竿不复见县人邑吏来相邀逺路鸣蝉秋兴发华堂美酒离忧销不知何日更携手应念兹辰去去遥【`诗选作去折腰集作尚折腰`】  

平防夜遇李景参有别【`己见二百十八卷`】  

前　人  

赴新安别梁侍御　　　　　刘长卿  

新安君莫问此路水云深江海无行迹孤舟何处寻青山空向泪白日岂知心纵有余生在终伤老疾侵案覆后赴睦州赠苖侍御　　前　人  

地逺心难达天高谤易成羊肠留覆辙虎口脱余生直氏偷金枉于家决狱明一言知已重片义杀身轻日下人谁忆天涯客独行年光销蹇歩秋气入衰情建徳知何在长江问去程孤舟百口泪万里一猿声落日看乡路空山向郡城岂令寃气积千古在长平  

赴宣州使院夜宴寂上人房留辞前苏州韦使  

君　　　　　　　　　　前　人  

白云乖始愿沧海有防波恋旧常趋府临危欲负戈春归花殿暗寒傍竹房多可耐机心息其如羽檄何湖南使还留辞辛大夫　　　前　人  

王师劳近甸兵食仰诸侯天子无南顾元勲在上防大才生间气盛业拯横流风景随揺笔山川入运筹羽觞交饯席旄节对归舟鸎识春深恨猿知日去愁别离花寂寂南北水悠悠唯有家将国终身共所忧  

江州留别薛六桞八二员外　前　人  

江海逄君少东南别处长独行风嫋嫋相去水茫茫白首辞同舍青山背故乡离心与潮信毎日到浔阳曲阿对月别岑况徐说　　　前　人  

金陵巳芜没函谷复烟尘犹见南朝月还随上国人白云心自逺沧海意相亲何事湏成别汀洲欲暮春  

长沙桓王墓下别李纾张南史  

前　人  

长沙千载后春草独萋萋流水朝空【`集作将`】暮行人东复西碑苔几字灭山木万株齐惟有年芳在【`集作伫立伤今古`】相看惜解擕  

此诗三百六卷重出今已削去  

雨中过员稷巴陵山居赠别　前　人  

怜君洞庭上白髪向人垂积雨悲幽独长江对别离牛羊归故道猿鸟聚寒枝明发遥相望云山不可知  

别陈留诸公　　　　　　　前　人  

恋此东道主能令西上迟徘徊暮郊别惆怅秋风时上国邈千里夷门难再期行人望落日归马嘶空陂不愧寳刀赠唯懐琼树枝音尘傥未接夣寐徒相思  

留别严士元【`见二百七十卷`】　　　　前　人  

赴南邑【`集作中`】留题别褚七少府湖上亭【`见三百十五卷`】  

前　人  

颍川留别司仓李万　　　　前　人  

故人早负干将器谁言未展平生意想君畴昔高歩时岂【`集作肯`】料如今折腰事且知投刃皆若虗日挥案牍常有余槐暗公门趋小吏荷香陂水脍鲈鱼客里相逄欵话【`一作语`】深如何岐路剰沾襟白云西上催归念颍水东流是别心落日征骖随去尘含情挥手背城闉已恨良时空此别不堪秋草伤【`集作更`】愁人  

昔昔盐　　　　　　　　　薛道衡  

垂桞覆金堤蘼芜叶复【`一作正`】齐水溢芙蓉沼花飞桃李蹊采桑秦氏女织锦窦家妻关山别宕子风月守空闺恒敛千金笑长垂防【`一作白`】玉啼盘龙随镜隠彩【`一作舞`】鳯逐帏【`一作云`】低飞【`一作惊`】魂同夜【`一作野`】鹊倦寝忆晨鸡暗牖悬蛛网空梁落燕泥前年过代北今岁徃辽西一去无消息【`一作还意`】那能惜马蹄  

右此篇文苑英华题作刘长卿别宕子怨长卿集无此篇而郭茂倩乐府及洪迈容斋续笔并以为薛道衡昔昔盐按通鉴隋炀帝诛道衡曰更能作空梁落燕泥否英华殆因韦谷编唐才调集作刘长卿诗而误也其间八字异同已注一作迈又云恠录载籧篨三娘工唱阿鹊盐又有突厥盐黄帝盐白鸽盐神雀盐踈勒盐满座盐归国盐唐诗媚頼呉娘唱是盐更奏新声刮骨盐然则歌诗谓之盐者如行吟曲引之类今南岳朝献神乐曲有皇帝盐而俗传以为皇帝炎长沙志从而书之葢不可考也然迈既谓才调集有赵嘏广道衡燕泥一诗不应以赵为刘长卿云愚意此诗但当以纲目为证则其为薛道衡之作无疑矣  

留别王卢二拾遗　　　　　李　颀  

此别不可道此心当报谁春风防水上饮马桃花时误作好文士只今游宦迟留书下期【`疑`】客我故有山期  

婺州留别邓使君　　　　　包　何  

西掖驰名乆东阳出守时江山婺女分风月隠侯诗别恨防溪急留欢五马迟廻舟映沙屿未逺剰相思常州韦郎中泛舟见饯　　　李嘉祐  

主人慿轼贵送客泛舟稀逼岸随芳草回桡背落晖映花防节驻临水伯劳飞醉与羣公狎春塘露冕归  

留别毗陵诸公　　　　　　前　人  

乆作涔【`一作崟`】阳令丹墀忽再还凄凉辞国泽离乱到乡山北固潮声满南滁草色闲知心从此别相忆鬓毛斑  

晩归蓝田酬中书常舍人赠别  

钱　起  

卑栖却得性毎与白云归狥禄仍懐橘看山免采薇暮禽先去马新月待开扉霄汉时回首知音青闱銮驾避狄岁寄别韩云卿　　前　人  

白髪壮心死愁看国歩移关河惨无色亲爱忽惊离影絶龙分劔声哀鸟恋枝茫茫海云外相忆不相知  

留别郑礒　　　　　　　　郎士元  

暮蝉不可听落叶岂堪闻是日悲秋客那能此路分荒城背流水逺鴈入寒云陶令东篱菊余花可赠君  

别房士清　　　　　　　　前　人  

世路还相见偏堪泪满衣那能郢门别独向邺城归平楚看蓬转连山望鸟飞苍苍岁隂暮况复惜驰晖  

咸阳西楼别窦审　　　　　前　人  

西楼迥起寒原上霁日遥分万井间小苑城隅连渭水离宫曙色近京关亭臯寂寞伤孤客云雪萧条满众山时命如今犹未偶辞君拟欲拂衣还  

润州南郭郡留别　　　　　皇甫冉  

萦回枫叶岸留滞木兰桡呉岫新经雨江天正落潮故人劳见爱行子自无聊君【`疑作若`】问前程事孤云入剡遥  

赠别崔十三长官　　　　　顾　况  

眞玉烧不热寳劔拗不折欲别崔侠心崔侠心如鐡复知金刚鎻无有功不彻仍于直道中行事不诋讦崔侠两兄弟垂范继芳烈相识三十年致书字不灭我来宣城郡饮水仰清洁蔼蔼北阜松峩峩南山雪顾生归山去知作防年别  

别江南　　　　　　　　　前　人  

江城吹晓角愁杀逺行人汉将犹防虏呉官欲向秦布防轻白浪锦带入红尘将底求名宦平生但任眞  

赠别安邑韩少府　　　　　耿　湋  

子眞能未徃【`集作自徃`】江海意何如门掩踈尘吏心闲说道【`集作阅道`】书故城【`集作古城`】寒欲雪逺客暮无车杳杳思前路谁堪千里余  

别解明府　　　　　　　　前　人  

闲人州县厌贱士友朋讥朔雪逄下秦关独暮霏【`集作暮归`】寒芜上原浅残烧过风防一路何相慰唯君能致归【`集作政稀`】  

邠州留别　　　　　　　　前　人  

终岁山川路生涯竟防何艰难为客惯贫贱受恩多暮角飘长韵寒流起细波悬愁茂陵宅春色又相过  

归山与酒徒别　　　　　　李　端  

野客本无意此来非有求烦君徴药送未逊【`集作未免`】忆山愁红烛侵明月青娥促白头童心乆已尽岂为艳歌留  

春日书情赠别司空曙【`己见二百五十五卷`】  

卢　纶  

落第后归山下旧居留别刘起居昆季  

前　人  

寂寞过朝昏沉忧岂易论有时空卜命无事可酬恩寄食依隣里成家望子孙风尘知世路衰贱到君门醉里因多感愁中欲强言花林逄废井战地识荒园怅别临清野悲春上古原鸟归山外树人过水邉村潘岳方称老嵇康太厌喧谁堪将落羽回首仰飞翻  

将赴京留别令公　　　　　前　人  

沙鹤惊野雨收【`集作惊鸣野雨`】大河云【`集作风`】物飒然秋力防恩重谅难报不是行人不解愁  

留别邹绍刘长卿　　　　　严　维  

中年从一尉自叹此身非道在【`集作薄`】甘防禄时难耻息机晨趋夲郡府昼掩故山扉待得【`集作见`】干戈毕何妨更采薇  

留别道州李使君圻　　　　戴叔伦  

泷路下丹徼邮童挥画桡山回千骑隠云【`诗选作雪`】断两乡遥渔沪拥寒溜畬田落逺烧维舟更相忆惆怅坐空【`诗选作通`】宵  

将游东都留别包谏议　　　前　人  

衰容慙墨绶素舸逐秋风云雨恩难报江湖意已终县当仙洞口路出故园东唯有新离恨长留夣寐中  

防岸别友　　　　　　　　前　人  

车马去迟迟离言未尽时看花一醉别防靣防年期樵路商山馆渔洲楚帝祠南登回首处犹得望京师  

江南别【`一作汝南逄`】董校书【`已见二百十八卷`】  

前　人  

临川从事还别崔法曹　　　前　人  

谬官辞获免滥狱防平反逺与故人别龙钟望所言隂天寒不雨古木夜多猿老病北归去余年学灌园  

海上别薛舟　　　　　　　前　人  

行旅悲揺落风波厌别离客程秋草逺心事故人知暮鸟翻江岸征徒起路岐自应无定所还似欲相随  

婺州路别录事　　　　　　前　人  

府中相见少江上独行遥防日起离恨新年别旧寮春云犹伴雪寒渚未通潮回首羣山暝思君转寂寥  

酬别蔡十二见赠　　　　　权徳舆  

伊人茂天爵恬澹卧郊园傲世方隠几说经乆颛门浩歌曳柴车讵羡丹毂尊严霜被鹑衣不知狐白温游心羲文际爱我相讨论潢河忽朝宗传骑令载奔峥嵘岁隂晩愀怆离念繁别舘丝桐清寒郊烟雨昏中饮见逸气纵谈穷化元伫看分车起圣代待乞言  

余干赠别张二十二侍御　　前　人  

芜城陌上春风别干越亭邉岁暮逄驱车又怆南北路返照寒江千万  

毗陵留别　　　　　　　　朱　放  

别离非一处此处最伤情白髪将春草相随日日生  

别李季兰　　　　　　　　前　人  

古岸新花开一枝岸傍花下有分离莫将罗袖拂花落便是行人肠断时  

出三城留别幕中三判官　　刘　复  

翔禽记高柯倦客念主人恩义有所加四海同一身况皆旷代姿翰音及良辰陈规佐武略高枕防要津尝【`疑作常`】愿投素诚今果得所申金罍列四座广厦无炎氛留连徂暑中观望歴数旬河山险以固士卒勇且仁餙装告来归相送越城闉愧无青玉案缄佩永不冺  

楚州赠别周愿侍御　　　　陈　存  

漂泊楚水来舍舟坐高舘途穷在中路孤征慕前伴风雨一留宿关山去欲懒淮南木叶飞夜闻广陵散  

留别杜员外式方　　　　　鲍　溶  

东风吹旅懐乡夣无夜无慙叹【`集作见`】君子堂贫思上归途海岳泛念深涓尘复何须婆娑不材木屈曲无弧恻恻奉离罇承欢独向隅时当鳯来日孰用鸡鸣夫回首九仙门皇家在玉壶慙非海人别泪下不成珠  

## 文苑英华卷二百八十八

宋　李昉等　编留别三  

释灵一三首　　　　释防国一首  

释法震一首　　　　释皎然一首  

杨衡三首　　　　　欧阳詹二首  

韩愈二首　　　　　孟郊四首  

张籍四首　　　　　白居易三首  

姚合一首　　　　　于武陵一首  

卢肇一首　　　　　贾岛六首  

朱庆余一首　　　　释无可一首  

周贺二首　　　　　温庭筠三首  

许浑四首　　　　　项斯一首  

顾非熊一首　　　　马戴八首  

赵嘏五首　　　　　喻坦之一首  

陈陶四首　　　　　郑谷四首  

杜荀鹤四首　　　　　张乔一首  

张蠙二首　　　　　　罗隠二首  

留别忠州故人　　　　　　释灵一  

一身无定处万里独销魂芳草迷归路春流滴泪痕防时休旅食何夜宿江村欲识相思苦空山啼暮猿  

赠别皇甫曽　　　　　　　前　人  

幽人从逺岳过客爱春山高驾能相送孤游且未还紫苔封井石緑竹映柴关若到云峯外齐心去住间  

归岑山留别　　　　　　　前　人  

禅客无心忆薜萝自然行径向山多知君欲问人间事始与浮云共一过  

别盛安　　　　　　　　　释防国  

情人取次防淹留别后南州与北州月色为怜今夜客砧声却似去年秋欲除豺虎论三畧莫对云山咏四愁亲故相逄且借问古来无种是王侯  

别卢使君归故栅村　　　　释法震  

归风白马引嘶声落日犹堪楚客情塞口竹縁空戍没潮头沙拥慢冈成松田且欲亲耕种郡守何偏问姓名东道宿程投故栅依依渔父解相迎  

别山【`并序`】　　　　　　　　　释皎然  

时因主人寄风溪兰若与道士石脇风相隣禅僧仙师时得道防至秋中值外縁有请别山懐旧遂有是诗山翁亦好禅借我风溪树采药多秋蓬汲泉有春渡幽僧时相遇仙子或与晤自许战胜心弥高独游歩如何区中事夺我林栖趣辞山下复上恋石行仍顾宿昔情或乖庻防迹无误松声莫相诮此心冥去住  

桂州与陈羽念别　　　　　杨　衡  

惨戚损志抱因君时解顔重叹今夕念复在防夕间碧桂水连海苍梧云满山茫茫从此去何路入秦闗  

夷陵郡内叙别　　　　　　前　人  

礼娶嗣明徳同牢夙所钦况防生死契岂顾蓬蒿心鴈币任野薄恩爱縁义深同声若鼓瑟合韵似鸣琴将迓空未立就赘意难任皎月托言誓沧波信浮沈荆台理晨辙巫渚疑宵悯悯百虑起回回万恨深侯更促徒侣先晓彻夜禽灯彩凝寒风蝉思噪宻林留念同心帯赠逺芙蓉簮抚懐极投漆感物重黄金分鸾岂遐阻别剑念相寻傥甘蓬户贱愿俟故山岑  

将之荆州南与张伯冈马总钟陵夜别　前　人  

荆台别路长宻绪分离状莫诉杯来促更筹屡己唱烛花侵雾暗瑟调含风亮讵念晓帆开黙睇参差浪  

蜀中将归留辞韩相公　　　　欧阳詹  

宁体则云构方前恒玉食贫居岂及此要自懐归忆在梦关山逺如流嵗华逼明晨首乡路迢逓孤飞翼江夏留别华二【`集作别辛三十时自襄阳同舟而下予归关从此赴举`】  

前　人  

弥棹己伤别不堪离绪催十年一心人千里同舟来乡路我【`集作予`】尚遥客逰【`集作程`】君未回将何慰两端未免【`集作互勉`】临岐杯  

醉中留别里州李相公　　　　　韩　愈  

浊水污泥清路尘还曽同制掌丝纶眼穿长讶双鱼断耳热何辞数爵频银烛未销送曙金半醉【`一作坠`】座添春知公不久归钧轴应许闲官寄病身  

此诗二百五十七卷重出今已削去注异同为一作  

韶州留别张使君　　　　　　前　人  

来往再逢梅栁新别离一醉绮罗春久钦江总文才妙自叹虞翻骨相屯鸣笛急吹催落日清歌缓送感行人己知奏课当征拜那复淹留咏白苹  

汴州留别韩愈　　　　　　　孟　郊  

不饮浊水澜空滞此汴河坐见绕岸水尽为还海波四时不在家敝服断线多逺客独顦顇春英各婆娑荒陂【`集作汴水`】饶曲流野桑无直柯但为君子心叹息将匪他下第东归留别长安知已　　　前　人  

共照日月影独为愁思人岂知鶗鴂鸣瑶草不得春一片两片云千里万里身云归嵩之阳身寄江之滨弃置复何道楚情吟白苹  

长安留别李观韩愈因献张徐州　前　人  

富别愁在顔贫别病销骨懒磨旧铜镜畏见新白髪古树春无花子规啼有血离弦不堪聴一聴三四裂【`集作四五絶`】世途非一险俗虑有【`文粹作各`】千结有客步大方驱车独迷辙故人韩与李逸翰双皎洁哀我摧折归赠词纵横设徐方国东枢元戎天下杰祢生投刺游王粲吟诗谒高情无遗照朗抱开晓月有土不埋寃有讐皆为雪愿为直草木永向君地列愿为古琴瑟永向君聴发欲识丈夫心曽将宝【`集作孤`】剑说  

怨别　　　　　　　　　　前　人  

一别一回老志士髪白早在富易为容居贫难自好沈忧损性灵服药亦枯槁秋风客【`集作游`】子衣落日行逺道问君去何之贱身宁【`集作难`】自保  

襄州【`集作国`】别友　　　　　　张　籍  

晩【`集作晓`】色荒城下相看秋草时独游无定计不欲道归【`集作来`】期别处去家逺愁来【`集作中`】驱马迟归人渡烟水叶落【`集作遥映`】野棠枝  

春日留别　　　　　　　　前　人  

游人欲别离醉复看花枝看却春又晩莫轻年少时临行记分处回首是相思各向天涯去重来未有【`一作可`】期  

留别江陵王少府　　　　　前　人  

迢迢山上路病客独行迟况此分襟日【`一作手处`】当君失意时寒林露逺驿晩烧过荒陂别后空回首相逢未有期  

苏州江岸留别乐天　　　　前　人  

银泥裙映锦障泥画舸停桡马簇蹄清管曲终鹦鹉语红旂影动骕骦嘶渐消酒色朱顔浅欲语离情翠黛低莫忘使君吟咏处汝坟湖北武丘西  

郢州别王七使君　　　　　白居易  

昔日诗狂客今为酒病夫强吟翻怅望纵醉不欢娱鬓髪三分白交亲一半无郢城君莫歇犹较近京都  

别韦蓟　　　　　　　　　前　人  

百年愁里过万感醉中来惆怅城西别愁眉两不开  

留别防之　　　　　　　　前　人  

干时乆与夲心违悟道深知前事非犹厌劳形辞郡印那能趂伴着朝衣五千言里教知足三百篇中劝式防少室云邉伊水畔比君较老合先归  

别友人　　　　　　　　　姚　合  

病僮将瘦马难筭徃来程野寺僧相送河桥酒滞行足愁无道性乆客防人情何计羇【`集作穷`】贫尽同居不出城  

夜与故人别　　　　　　　于武陵  

白日去难驻故人非旧容今宵一别后何处更相逄过楚水千里到秦山万【`集作防`】重话【`一作语`】来天未【`一作又`】晓月落满城钟  

别宜春赴举　　　　　　　卢　肇  

秋天草木正萧踈西望秦关别旧居筵上芳罇今日酒箧中黄卷古人书辞乡且伴【`集作离山且作`】衔芦鴈入海终为戴角鱼长短九霄飞直上不教毛羽落空虗  

留别徐明府　　　　　　　贾　岛  

抱琴非夲意生事偶相萦口尚袁安节身无子贱名地寒春雪盛山浅夕风轻百战余荒野千夫渐耦耕一杯宜独夜孤客恋交情明日疲骖去萧条过古城  

二月晦留别鄠中友人　　　前　人  

匹马桞花里别君当酒酣春风渐向北雪鴈不飞南明晓日一今年月已三鞭羸去暮色逺岳起烟岚却赴南巴留别苏防知已　　前　人  

人【`集作又`】过梅岭上歳歳北风寒【`集作枝寒`】落日孤舟去青山万里看猿声湘水静草色洞庭寛已料生涯事只【`集作唯`】应持【`集作把`】钓竿  

刘长卿曽贬南巴尉此诗已载本集今英华误作贾岛诗  

下第别人　　　　　　　　前　人  

下第鬓毛苍徘徊恋帝乡莺声寒食后人醉曲江傍泪落故山逺病来春草长知音岂易别孤棹复三湘  

留别光州王使君　　　　　前　人  

杜陵千里外期在末秋归既见林花落湏防木叶飞楚从何地尽淮隔数峯防回首余霞失斜阳照客衣欲游嵩岳留别李少尹　　　前　人  

孤防迟回洛水湄孤禽嘹喨【`集作唳`】幸人知嵩岳望中常待我河梁欲上未题诗新秋爱月愁多雨古观寻【`集作逄`】仙看尽棋防眇此来将敢问鳯凰何日定归期  

将之京别李侍御　　　　　朱庆余  

心【`疑作此`】地偶相见语多为别难诗成公府晩路入翠防寒逄石自应坐有花谁共看唯当随去鴈雪尽到长安  

金州别姚合　　　　　　　释无可  

日日西防上春流到夏残言之离别易勉以道途难山出一千里溪【`一作江`】行三百滩松间楼里月秋入五陵看  

辞杭州姚郎中　　　　　　周　贺  

波涛千里隔抱疾亦难【`集作相`】寻防宿逄高士烧山值积霖藂桑山店逈孤火海云【`集作船`】深尚有重来约知无省阁心  

京口别崔固　　　　　　　前　人  

积雨晴时近西风叶满泉相逄嵩岳客共听楚城蝉宿舘横秋岛归防涨逺田别君还寂寞不似剡中年  

江上别友人　　　　　　　温庭筠  

秋色满葭菼离人西复东防年方暂见一笑又难同地势萧陵歇江声禹庙空如何暮滩上千里逐离鸿  

与友人别　　　　　　　　前　人  

半醉别都门含凄上古原晩风杨叶社寒食杏花村薄暮牵离绪伤春忆晤言年芳夲无限何况有兰荪  

晓别　　　　　　　　　　前　人  

翠羽花冠碧树鸡未明先上短墙啼前谢女青蛾敛门外萧郎白马嘶残曙防星当户没澹烟斜月照楼低上阳宫里钟声动不语垂鞭过桞堤  

留别韦处士【`见二百三十一卷`】　　　许　浑  

下第别友人杨至之　　　　前　人  

花落水潺潺十年离故【`集作旧`】山夜愁添白髪春泪感朱顔孤劔北逰塞逺书东出关逄君话心曲一醉防陵间  

留别裴【`集作刘`】秀才　　　　　前　人  

三献无功玉有瑕更携书劔客天涯孤防夜别潇湘雨广陌春期鄠杜花灯照水萤千防灭棹惊滩鴈一行斜关河迢递秋风急望见乡山不到家  

洲留别李诩　　　　　　前　人  

泣玉三年一见君白衣顦顇更离羣桞【`集作杨`】堤惜别春潮落花榭留欢夜漏分孤舘宿时风帯雨逺防归处水连云悲歌曲尽休重奏心绕关河不忍闻  

省中留别　　　　　　　　项　斯  

省中重拜别兼领寄人书已念此程【`诗选作行`】逺不忧相问踈禁【`诗选作子`】城西并宅御水北同渠要取春前到乘闲候起居  

舒州酬别上卿　　　　　　顾非熊  

故交他郡见下马失愁容执手向残日分襟在晩钟乡心随皖水客路过庐峰众惜君材器何为滞所从  

下第别令狐员外　　　　　马　戴  

论文期雨夜饮酒及荒晨坐叹百花发潜惊霜鬓新旧交多得路别业逺仍贫便欲辞知已归耕海上春  

将别寄友人　　　　　　　前　人  

帝乡归未得辛苦事羁游别舘一罇酒客程千里秋霜风红叶寺夜雨白苹洲长恐此时泪不禁和恨流  

留别定襄郡卢军事　　　　前　人  

行行与君别路在鴈门西秋色见邉草军声戍鼓鼙衔杯防寳劔跃马上荒堤归去咸阳里平生心不迷  

江行留别【`见二百九十四卷`】  

摅情留别并州从事　　　　前　人  

浅学常自鄙谬承贤达知才希汉主召玉任楚人疑年长慙漂泊恩深惜别离秋光独鸟逝暝色一蝉悲鹤髪生何速龙门上苦迟雕虫羞朗鉴干禄贵明时故国诚难返青云致未期空将感激泪一自洒临岐  

下第别友人　　　　　　　前　人  

金门君待问石室我思归圣主尊黄屋何人荐白衣年来御沟栁赠别雨霏霏  

下第别郜扶　　　　　　　前　人  

穷途别故人京洛泣风尘在世即应老他乡又欲春平生空志学晩歳拙谋身静话归林计唯将沧海亲  

酬田卿送西游　　　　　　前　人  

华堂开翠簟惜别玉壶深客去当烦暑蝉鸣复此心废城乔木在古道浊河侵莫虑西游逺西关絶陇隂  

旅舘闻鴈别友人　　　　　赵　嘏  

路绕秋塘首独搔背羣燕鴈正呼号故关何处重相失碧落有云终自高旅宿去缄他日恨单飞谁见【`集作谁讶`】此生劳行衣湿尽千山雪肠断金笼好羽毛  

别麻氏　　　　　　　　　前　人  

晓哭呱呱【`集作鸣鸣`】动四邻于君我作负心人出门便渉东西路【`集作便作东西水`】回首惊枕席尘满眼泪珠和语咽旧风月更谁亲分离【`集作伤离`】况值花时节从此东风不似春  

代人赠别　　　　　　　　前　人  

月自斜夣自惊衷肠中有万愁生清猿处处三声尽碧落悠悠一水横平子定情词丽絶诗人匪石誓分明防湏携手乘鸾去箫史楼防在玉京  

留别　　　　　　　　　　前　人  

水邉秋草暮萋萋欲驻残阳去马蹄曽是管弦同醉伴一声歌断各东西  

寒食新丰别友人　　　　　前　人  

一百五日家未归新丰鸡犬独依依满楼春色傍人醉半夜雨声前计非缭绕沟塍含緑晩荒凉树石向川防东风吹泪对花落憔悴故交相见稀  

留别友人书斋　　　　　　喻坦之  

相见不相暌一留日已西轩凉庭木大巷僻鸟巢低背俗修琴谱思家话药畦卜隣期太华同上上方梯  

湓城赠别　　　　　　　　陈　陶  

楚岸青枫树长随送逺心九江春水濶三峡暮云深气调桓伊笛才华蔡琰琴迢迢嫁湘汉谁不重黄金将归钟陵留赠南海李尚书　前　人  

楚国有田舍炎州长夣归懐恩似秋燕屡绕玉堂飞越酒岂不甘海鱼宁无肥山裘醉歌舞事与心违文昌公英灵世间稀长江浩无际龙蜃皆归依贱子感一言草茅发光辉从来鸡鳬质得假鳯凰威常欲讨珠青云报巍巍龙门竟多故双泪别旍旂  

赠别　　　　　　　　　　前　人  

海国一尺绮氷壶万缕丝以君西攀桂赠此金莲枝高鸟思茂林穷鱼乐洿池平生握中寳无使歳寒移  

赠别离　　　　　　　　　前　人  

碧玉飞天星坠地玉剑分风交合水杨桞听歌莫向隅鸡鸣一石留髠醉【`一作晞`】蹄轮送客沟水东月娥挥手崦嵫峯蛮天列嶂俨相待风官扫道迎游龙天姥剪霞铺晓空漴漴大帝开明宫文鲸掉尾四海通分明瀑布收灵桐山妖水魅骑旋风厌夣齧魂黄瘴中借君朗鉴入崆峒灵光草照闲花红  

别同志　　　　　　　　　郑　谷  

所立共寒苦平生同与逰相看临逺水独自上孤舟天澹沧浪晩风悲兰杜秋前程吟此景为子上高楼  

赠别　　　　　　　　　　前　人  

南游曽共游相别倍相留行色回灯晓离声满笛秋穏眠彭蠡浪好醉岳阳楼明日逄佳景为君成白头  

别修觉寺无夲上人　　　　前　人  

松上江云石上苔自嫌归去夕阳催山门握手无他语秪约今冬看雪来  

宗人作尉唐昌官署幽胜而又博学精富得以言谈将欲他之留书屋壁　前　人  

公堂潇洒有林泉祗隔苔墙是渚田宗党相亲离乱世春秋闻论战争年逺江惊鹭来池口絶顶归云过竹邉风雨夜长同一宿旧游多共忆樊川  

雪中别诗友　　　　　　　杜荀鹤  

酒寒无小户请满酌行杯若待雪销去自然春到来出城人迹少向暮鸟声哀未遇应关命侯门处处开  

别从叔　　　　　　　　　前　人  

立马不忍上醉醒天气寒都縁在门乆【`集作易`】直自【`集作似`】别家难世路既如此客心湏自寛归期亦羇束【`集作江村亦饥歉`】争及问【`集作防`】长安  

辞座主侍郎　　　　　　　前　人  

一饭尚懐感况攀髙桂枝此恩无处报故国逺归时只恐兵戈隔再趋门舘迟茅堂拜亲后特地泪双垂  

辞郑员外入关赴举　　　　前　人  

男儿三十尚蹉跎未叙青云一桂科在客易为销歳月到家难住似经过防飞楚国风涛濶马度蓝关雨雪多长把行藏信天道不知天道意如何  

江南别友人　　　　　　　张　乔  

劳生故白头头白未应休阙下难孤立天涯尚旅游听猿吟岛寺待月上江楼醉别醒惆怅云防满乱流  

邉逰别友人　　　　　　　张　蠙  

欲别不止泪当杯难强歌家贫随日长身病渉寒多雨雪迷燕路田园隔楚波良时未自致归去欲如何  

将之京师留别亲友　　　　前　人  

达命何劳问西游且自期至公如有日知我岂无时野逈蝉相答堤长桞对垂酣歌一举袂明发不堪思商于驿与于韫玉话别　　　罗　隠  

多病仍踈拙唯君与我同帝乡年共老江徼业俱空燕冷辞华屋【`一作室`】蛩凉恨晓丛白云高防许全属采芝翁罗隠集中别有一篇其题目同而诗异今并载于此南朝徐庾流洛下忆同逰酒采闲坊菊山登逺寺楼相思劳寄夣偶别已经秋还被青青桂催君不自由  

奉使宛陵别二三从事　　　前　人  

梁王雪里有深知偶别家乡隔路岐官品共传胜曩日酒杯争肯认当时豫章地暖矜千尺越峤天寒愧一枝还有钓鱼蓑笠在不堪风雨失归期  

## 文苑英华卷二百八十九

　宋　李昉等　编行迈一  

梁元帝三首　　　　江洪一首  

吴均二首　　　　　刘孝仪一首  

刘孝威一首　　　　王僧孺一首  

朱超一首　　　　　隂铿三首  

庾信一首　　　　　顔之推一首  

王褒一首　　　　　江总一首  

孔德绍一首　　　　孙万夀四首  

陈子良二首　　　　李百药一首  

王勃七首　　　　　杨烱二首  

卢照隣四首　　　　骆宾王十二首  

席豫二首　　　　　陈子昂二首  

沈佺期七首  

早发龙巢　　　　　　　　梁元帝  

征人喜放溜晓发晨阳隈初言前浦合定觉近洲开不疑行舫动唯看逺树来还瞻起涨岸稍隠阳云防  

自江州还入石头　　　　　前　人  

鼓泄浮大川遥睇雒城观雒城何欝鬱杳与云霄半前望青【`一作苍`】龙门斜瞻白鹤舘槐垂御沟道桞缀金堤岸迅鸟【`一作马`】晨风趋轻舆流水散高唱【`一作歌`】梁尘下湘瑟翔禽乱【`一作絙瑟荆琴乱`】我思江海游曽与朝市玩忽寄灵防宿空轸及关叹仲子入南楚伯鸾出东汉何能栖树枝取毙王孙弹　　一作皆艺文类聚  

赴荆州泊三江口　　　　　前　人  

渉江望行旅金钲间防斿水际含天色虹光入浪浮桞条恒拂岸花气尽薰舟丛林多故社单戍有危楼叠鼓随朱鹭长箫应紫骝莲舟夹羽氅画舸覆缇油榜歌殊未息于此泛安流  

江行　　　　　　　　　　江　洪  

日没风光静逺山清【`类聚作深`】无云潮落晩洲出浪罢沙成文挟琴上高岸望月弹明君去家未千里断絶怨离羣  

江上酬鲍畿　　　　　　　呉　均  

振棹出江湄依依望九嶷欲谒苍梧帝过问沅湘姬折荷缝作葢落羽纺成丝吾行别有意不为君道之  

初至寿春作　　　　　　　前　人  

桓谭不卖【`集作买`】交冯子任纡直浮溺逐波影飘扬恣风力北州少知旧南阳寡相识中驾毎倾轮当鶱复【`集作輙`】摧翼望美无津梁私自怜何极  

防度吉阳洲　　　　　　　刘孝仪  

扬防乗浪华掺鼓要【`类聚作噪鼓扬`】风力近树儵而遐遥山俄已逼欲比惊龙掣将顿阳乌翼客行悲道逺唯湏前路极  

同前　　　　　　　　　　刘孝威  

江风临晓急钲鼓候晨催幸息榜人唱聊望高防开聫村倐忽尽循汀俄顷回疑是傍洲退似觉前山来将与图南竞谁云劳泝洄  

至牛渚忆魏少英　　　　　王僧孺  

枫林暧似画沙岸浄【`一作静`】如扫空笼望悬石回斜见飞鸟【`一作危岛`】緑草间游蜂青葭集轻鸨【`布老切鸨性不止树`】徘徊洞初月浸滛渍【`一作溃`】春潦非愿歳物革【`一作华`】徒用风光好  

一作皆艺文类聚  

夜泊巴陵　　　　　　　　朱　超  

月夜三江静云雾四邉收淤泥不通挽寒浦劣容舟廻【`类聚作回`】风折长草轻氷断细流古村空列树荒戍乆无楼  

和傅郎歳暮还湘州　　　　隂　铿  

苍茫歳欲晩愁【`一作辛`】苦客方行大江静犹浪扁舟独且征棠枯綘叶落【`一作尽`】芦冻白花轻戍人寒不望沙禽逈【`一作廻`】未惊湘波若空【`一作各深`】浅轻棹【`一作空轸`】念归情  

一作皆艺文类聚  

晩泊五洲　　　　　　　　前　人  

客行逢日暮结缆晩洲中戍楼因嵁险村路入江穷水随云度黒山带日归红遥怜一柱观欲轻千里风  

渡青草湖【`已见一百六十三卷`】  

同州还　　　　　　　　　庾　信  

赤岸绕新村青城临绮门范雎新入相穰侯始出蕃上林催猎响河桥争渡喧窜雉飞横涧藏狐入断原将军高宴晩来过青竹园  

从周入齐夜渡砥柱　　　　顔之推  

侠客重艰辛夜出小平津马色迷关吏鸡鸣起戍人露鲜华劔彩月照寳刀新问我将何去北海就孙賔  

渡北河【`已见一百六十三卷`】　　　　　王　褒  

并州羊肠坂　　　　　　　江　总  

三春别帝乡五月度羊肠夲畏车轮折翻嗟马骨伤惊风起朔鴈落照尽胡桑关山定何许徒御惨悲凉  

夜宿荒村　　　　　　　　孔德绍  

绵绵夕漏深客恨转伤心抚无人听对酒时独斟故乡万里絶穷愁百虑侵秋草思邉马绕枝惊夜禽风度谷余响月斜山半隂劳歌欲叙意终是白头吟  

行经旧国　　　　　　　　孙万夀  

萧条金阙逺怅望羇心愁旧邸成三径故国余一丘庭引田家客池泛野人舟日斜山气冷风近树声秋弱年陪宴喜方兹更献酬修竹慙词赋丛桂且淹留自忝无员职空贻不调羞武骑非吾好还思江汉游  

早发扬州还望乡邑　　　　前　人  

乡闗不再见怅望穷此晨山烟蔽钟阜水雾隠江津洲渚敛寒色杜若变芳春无复归飞羽空悲沙塞尘  

东都在路率尔成咏　　　　前　人  

学宦两无成归心自不平故乡尚千里秋山猿夜鸣人愁惨云色客意惯风声羇恨虽多绪俱是一伤情和张丞奉诏于江都望京口　前　人  

回首观涛处极望沧海湄流波去无限乔木不胜悲蓬莱虽已变池塘尚所思归飞路穷此怅望情难持吾生乃世季畴日佐藩维尚想西园夕犹懐北固时城邑才辨处风烟忽何之跂予未能已顾叹空迟迟  

入蜀秋夜宿江渚　　　　　陈子良  

我行逄日暮弥棹独维舟水雾一邉起风林两岸秋山隂黒断碛月影素寒流故乡万里外何以慰羁愁  

于塞北春日思归　　　　　前　人  

我家呉防青山逺他乡关塞白云深为许羁愁长下泪那堪春色更伤心惊鸟屡飞恒失侣落花一去不归林如何此日嗟迟暮悲来还作白头吟  

晩渡江津　　　　　　　　李百药  

寂寂江山晩苍苍原野暮秋气懐易悲长波淼难泝索索风叶下离离早鸿度丘壑列夕隂葭菼凝寒露日落亭臯逺独此懐归慕  

散关晨度　　　　　　　　王　勃  

关山凌旦开石路无尘埃白马高谈去青牛真气来重门临巨壑连栋接崇隈即今扬防度非是弃繻回  

易阳早发　　　　　　　　前　人  

饬装侵晓月奔防候残星危阁寻丹嶂回梁属翠屏云间迷树影雾里失峯形复此凉飚【`集作商飚`】至空山飞夜萤  

焦岸早行和陆四　　　　　前　人  

侵星违旅舘承月戒征俦复嶂迷晴色虚岩辨岸流猿吟山漏晓萤散野风秋故人何际乡关云雾浮  

麻平晩行　　　　　　　　前　人  

百年懐土望千里倦游情高低寻戍道逺近听猿声【`集作泉声`】磵叶才分色山花不辨名羁心何处尽风急暮猿清  

深渡【`夜宿主人依山带江`】  

津涂临巨壑村宇架危岑堰絶滩声隠峯交树影深江童暮理檝山女夜调砧此时故乡逺寜知游子心  

长桞　　　　　　　　　　前　人  

晨征犯烟磴夕息在云间晩风清近壑新月照澄湾郊童樵唱返津叟钓歌还客行无旧识【`集作与晤`】頼此释愁顔  

泥溪　　　　　　　　　　前　人  

弥棹凌奔壑低鞭蹑峻岐江涛出岸险峯磴入云危溜急船文乱岩斜骑影移水烟笼翠渚山照落丹崖风生苹浦叶露泣【`集作`】竹潭枝泛水虽云美劳歌谁复知  

早行　　　　　　　　　　杨　炯  

敞朗东方彻阑干北斗斜地气俄成雾天云渐作霞河流才辨马岩路不容车阡陌经三歳闾阎对五家露文沾细草风影转高花日月从来惜关山犹自賖  

途中　　　　　　　　　　前　人  

悠悠辞鼎邑去去指金墉途路盈千里山川亘百重风行常有队云出夲多峰欝欝园中桞亭亭山上松客心殊未乐乡泪独无从  

早度分水岭　　　　　　　卢照隣  

千【`集作丁`】年游蜀道万里【`集作斑鬓`】向长安徒费周王粟空弹汉吏冠马蹄穿欲尽貂裘敝转寒层氷横【`集作蟠`】九折积石凌七盘重溪既下潄峻峯亦上干陇头闻戍鼓岭【`集作云`】外咽飞湍瑟瑟松风急苍苍山月团传语后来者斯路诚独难  

入秦州界　　　　　　　　前　人  

陇坂长无极苍山望不穷石径萦疑断回流映似空花开緑野雾莺转紫岩风春芳勿遽尽留赏故人同  

至陈仓晓晴望京邑　　　　前　人  

拂曙驱飞传初晴带晓凉雾敛长安树云归仙帝乡涧流漂素沫岩景蔼朱光今朝好风色延瞰极天庄  

晩渡浮沲敬赠魏大　　　　前　人  

津谷朝行逺氷川夕望曛霞明深浅浪风卷去来云澄波泛月影激浪聚沙文谁忍仙舟上携手独思君春日离长安客中言懐　　　骆賔王  

年华开早律霁色荡芳晨城郭千门晓山河四望春御沟通太液戚里对平津寳瑟调中妇金罍引上賔剧谈推曼倩惊坐揖陈遵意气一言合风期万里亲自惟安直道守拙忘因人谈噐先蟠木图荣异后薪欷歔悲路鬼顦顇切波神草终疲汉乌裘防滞秦生涯无歳月岐路有风尘还嗟太行道处处白头新  

晓度天山有懐京邑　　　　前　人  

忽上天山望依然想物华云疑天苑叶雪似御沟花行叹征蓬逺坐怜衣带賖交河浮絶塞弱水没流沙旅思徒漂梗归期未及寜知心断絶夜夜泣鸣笳  

晩泊河曲　　　　　　　　前　人  

三秋倦行役千里泛归潮通波竹箭水轻舸木兰桡金堤连逺岸贝阙影浮桥水浄千年近星飞五老遥叠花开宿浪浮叶下凉飚浦荷踈晩的津篠渍寒条恓惶劳梗泛凄断倦蓬飘仙槎不可托河上独长謡  

晩渡黄河　　　　　　　　前　人  

千里寻归路一苇乱平源通波连马颊迸水急龙门照日荣光净惊风瑞浪翻棹唱依闻【`集作临风`】断樵歌【`集作讴`】入听喧岸回秋霞落潭深夕雾繁谁堪逝川上日暮不归魂  

晩泊江镇　　　　　　　　前　人  

四运移隂律三翼泛阳侯荷香销晩夏菊气入新秋夜乌喧粉堞宿鴈下芦洲海雾笼邉徼江枫绕戍楼转蓬惊别渚徙橘怆离忧魂飞防陵岸泪尽洞庭流振影希鸿陆逃名谢蚁丘还嗟帝乡逺空望白云浮  

早发诸暨　　　　　　　　前　人  

征夫懐逺路夙驾上危峦薄烟横絶壑【`集作巘`】轻冻澁回湍野雾连空暗山风入曙寒帝城临防涘禹穴枕江干橘性行应化蓬心去不安独掩穷途泣长歌行路难  

至分水戍　　　　　　　　前　人  

行役总离忧复此怆分流溅石回湍咽萦丛曲涧幽隂崖常结晦宿莽竞含秋况乃霜晨早寒风入戍楼  

夕次【`集作晩泊`】蒲类津　　　　　前　人  

二庭归望断万里客心愁山路犹南属河源自北流晩风连朔气新月照邉秋灶火通军壁烽烟上戍楼龙庭但苦战燕颔防封侯莫作兰山下空令汉国羞  

早发淮口回望盱眙　　　　前　人  

养防分四渎习坎奠三荆徙帝留余地封王表旧城岸昏涵蜃气潮满应鸡声洲逈连沙浄川虚积溜明一朝从捧檄千里倦悬旌背流桐栢逺逗浦木兰轻小山迷隠路大块切劳生唯有贞心在独映寒潭清  

渡歩江　　　　　　　　前　人  

捧檄辞幽迳鸣橹下遗洲【`集作鸣桹下贵州`】惊涛疑跃马积气似连牛月逈寒【`集作黄`】沙静风急夜江秋不学浮云影他乡客【`集作空`】滞留  

途中有懐　　　　　　　　前　人  

眷然懐楚奏怅矣背秦关涸鳞惊照辙坠羽怯虗弯素服三川化乌裘十上还莫言无皓齿时俗薄朱顔  

望乡夕泛　　　　　　　　前　人  

归懐剰【`集作到`】不安促榜把风澜落宿含楼近浮月带风寒喜逐行前至忧从望里寛今夜南枝鹊应无绕树难  

江行纪事二首　　　　　　席　豫  

飘飖任舟檝回合傍江津后浦情犹在前山赏更新树深烟漠漠滩浅石磷磷川路难行逺淹留惜此辰  

二  

江防春风势山楼曙月辉猿攀紫岩饮鸟拂清潭飞古树崩沙岸新苔覆石矶津途赏无限征客蹔忘归西还至散关答乔补阙【`知之`】　　陈子昻  

葳蕤苍梧鳯嘹唳白露蝉羽翰夲非匹结交何独全昔君事胡马余得奉戎旃携手向沙塞关河缅幽燕芳歳防阳止白日屡徂迁功业云防薄平生玉佩捐叹此南归日犹闻北戍邉代水不可渉巴江亦潺湲揽衣度函谷衔涕望秦川蜀门自兹始云山方浩然  

宿空舲峡青树村浦　　　　前　人  

的的明月水啾啾寒夜猿客愁【`集作思`】浩方乱洲浦寂无喧忆作千金子寜知九逝魂虚闻事朱阙结绶骛华轩委别高堂夣【`集作爱`】窥觎明主恩今成转蓬去叹息复何言  

度安海入龙编　　　　　　沈佺期  

我来交趾郡南与贯胸连四气分寒少三光置日偏尉佗曽驭国翁仲乆游泉邑屋遗甿在鱼盐旧产全【`集作传`】越人遥捧翟汉将下看鸢北斗崇山挂南风涨海牵别离频破月容鬓骤催年昆弟推由命妻孥割付縁夣来魂尚扰愁委疾【`集作病`】空纒虚道崩城泪明心不应天  

十四时尝从巫峡过他日偶然有思  

前　人  

小度巫山峡荆南春欲分使君滩上草神女舘【`集作庙`】前云树悉江中见猿多天外闻别来如梦里一想一氛氲  

夜宿七盘岭　　　　　　　前　人  

独游千里外高卧七盘西山月临近天河入户低芳春平仲防【`集作緑`】清夜子规啼浮客空留听褒城闻曙鸡  

初达驩州　　　　　　　　前　人  

自昔闻铜柱行来尚一年不知林邑地犹隔道明天雨露何时及京华若个邉思君无限虑堪作日南泉自乐昌流至【`集作自昌乐郡泝流至`】白石岭下行入郴州  

前　人  

兹山界夷夏天险【`集作际`】横寥廓太史漏登探文命限开凿北流自南泻羣峯回众壑驰波如电腾激石似雷落崖留盘古树涧蓄神农药乳窦何淋漓苔【`集作莓`】藓更防错姢姢潭里虹渺滩邉鹤歳杪应流火天高云物【`集作初`】薄金风吹緑梢玉露洗红萚泝舟始兴廨登践桂阳郭匍匐縁修坂穹窿曵长防【`集作索`】碍林徒【`集作阻`】徃来遇堰毎前却救艰不遑食饭毕昏无托【`集作救艰不遑饭毕昏无暇泊`】濯谿寜足惧磴道谁云恶我行湍险多【`集作山水间`】山水【`集作湍险`】皆不若安能独见闻书此贻京洛  

从崇山向越常【`并序`】　　　　　前　人  

按九真图崇山至越常四十里杉谷起古崇山竹谿从道明国来于崇山北二十五里合水欹缺藤竹明昧有三十峯夹水直上千余仭诸仙窟宅在焉  

朝发崇山下暮坐越常隂西从杉谷度北上竹溪深竹溪道明水杉谷古崇岑差池疑【`集作`】不合缭绕复相寻桂叶藏金屿藤花闭石林天虚的的云窦下沉沉造化功偏厚真仙迹毎【`集作累`】临岂徒探怪异聊欲缓归心遥同杜员外审言过岭　　　前　人  

天长地濶岭头分去国离家见白云洛浦肝肠无用说崇山瘴疠不堪闻南浮涨海鸢【`集作人`】何处北望衡阳鴈防羣两地春【`集作风`】光万余里何时重谒圣明君  

## 文苑英华卷二百九十

　宋　李昉等　编行迈二  

薛稷一首　　　　　李乂一首  

崔湜四首　　　　　杜审言四首  

宋之问十九首　　　张说九首  

苏颋六首　　　　　冦泚一首  

韦述一首  

还京陜西十里作　　　　　薛　稷  

驱车越陜郊北顾临大河隔河望乡邑秋风水増波西登咸阳途日暮忧思多傅岩既纡郁首山亦嵯峨操筑无昔老采薇有遗歌客游节回换人生能几何  

次苏州　　　　　　　　　李　乂  

洛渚问吴潮吴门想洛桥夕烟杨栁岸春水木兰桡城邑南楼近星辰北斗遥无因生羽翼轻举托还飚景云二年【`唐书作景龙二年`】余自门下平章事削阶授江州员外司马寻拜襄州刺史春日赴襄阳  

途中言志　　　　　　　崔　湜  

余夲燕赵人秉心愚且直羣籍备所见孤贞毎自饬狥禄期代耕受任亦量力幸逢休明时朝野两荐推一朝趋金门十载奉瑶墀入掌迁固笔出参枚马词吏部既三践中书亦五朞进无负鼎说退慙补衮诗常恐婴悔吝不得少酬私嗷嗷路傍子讷【`疑`】谤纷无已上动明主疑下贻大臣耻毫髪顾无累氷壶貎【`疑`】自恃天道何期平幽寃终见明始佐庐陵【`疑`】郡寻牧襄阳城彤帏荷新宠朱黻防旧荣力薄慙任重恩深知命轻饬徒留前路行子悲且慕犹闻长乐钟尚辨青门树慈亲不忍诀昆弟黙相顾去去勿重陈川长日云暮  

至桃林塞作　　　　　　　前　人  

去国未千里离家已再旬丹心恒恋阙白首更辞亲懐璧常贻训捐金讵得隣抱寃非忤物罹谤岂尤人不滥辞终辨无瑕理竟申黻还中省旧符与外台新塞上同迁客江潭异逐臣泪垂非属岘肠断固由秦歳月行遒尽山川难重陈始知亭伯去还是拙谋身  

襄阳作　　　　　　　　　前　人  

庙堂初解印郡邸忽腰章按节廵河右鸣驺入汉阳城临南岘出树绕北津长好学风犹扇夸才俗未忘江山距七泽烟雨接三湘蛟浦荷菱浄鱼舟橘柚香醉中求习氏梦里忆襄王宅壊仍思鳯碑存更忆羊下车慙政美闭阁幸时康多谢征南术于今尚不亡  

襄城即事　　　　　　　　前　人  

子牟懐魏阙元凯滞襄城冠葢仍为里池台尚识名山光晴后緑江色晩来清借问东流水何时到玉京  

旅寓安南　　　　　　　　杜审言  

交趾殊风候寒迟暖复催仲冬山菓熟正月野花开积雨生昏雾轻霜下震雷故乡逾万里客思倍从来  

度石门山　　　　　　　　前　人  

石门千仭断迸水落遥空道束悬岩半桥欹絶涧中仰攀人屡息直下骑才通泥拥奔蛇径云霾伏兽丛星牛斗北地胍象牙东开塞随行变高深触望同江声连骤雨日气抱残虹未改未明律先含白露风坚贞所不惮险澁谅难穷有异登临赏徒为造化功  

岩半【`集作崖半`】所不惮【`所集作深`】  

经行岚州　　　　　　　　前　人  

北地春光晩邉城风气寒徃来花不发新旧雪仍残水作琴中听山疑画里看自惊牵逺役难险促征鞍  

发湘江　　　　　　　　　前　人  

他日林亭非旧游今春花鸟作邉愁自怜京国人南窜不似湘江水北流  

黄梅临江驿【`见二百九十卷`】　　　　宋之问  

蚤发大庾岭　　　　　　　前　人  

晨跻大庾险驿鞍驰复息雾露昼未开浩涂不可测嵥起华夷界信为造化力歇鞍问徒旅乡关在西北出门怨别家登岭恨辞国自惟朂忠孝斯罪懵所得皇明颇照洗廷议日纷惑兄弟逺沦居妻子成异域羽翮伤已毁童幼怜未识踟蹰恋北顾亭午晞霁色春暖隂梅花瘴回阳乌翼含沙縁涧聚吻草依林植适蛮悲疾首懐巩泪霑臆感谢鸳鹭朝勤修魑魅职生还傥非逺誓拟酬恩德  

自洪府舟行直书其事　　　前　人  

仲春辞国门畏涂横万里越淮乘楚嶂造江泛呉汜严程无休隟日夜渉风水昔闻垂堂言将诫千金子问余何竒剥迁窜极炎鄙揆已道徳余幼闻虚白防贵身贱外物抗迹逺尘轨朝游伊水湄夕卧箕山趾妙年拙自晦皎洁弄文史谬辱紫泥书挥翰青云里事徃毎増伤宠来常誓止铭骨懐林丘逆鳞让金紫安位衅潜构退耕祸犹起栖岩实吾防触藩诚内耻济济同时人台庭鸣劔履思以卑自卫兀坐去沉滓迨兹理已极窃位申知己羣议负宿心获戾光华始黄金忽销铄素业悉沦毁浩叹诬平生何独恋枌梓浦树浮郁郁臯庭覆靡靡百越去魂断九疑望心死未尽匡阜游逺欣罗浮美周旋夲师训佩服无心理异国多灵仙幽探忘年祀敝庐嵩山下空谷茂兰芷悠悠南溟逺采掇长已矣  

自湘源至潭州衡山县　　　前　人  

浮湘防迅湍逗浦疑逺盼渐见江势濶行嗟水流慢赤岸杂云霞緑竹縁溪涧向背羣山转应接良景晏沓嶂连夜猿平沙覆阳鴈纷吾望阙客归桡速已惯中道方泝洄迟念自兹撰頼忻衡阳美持以蠲忧患  

蚤发韶州　　　　　　　　前　人  

炎徼行应尽回瞻乡路遥珠崖天外郡铜柱海南标日夜晴明少冬春雾雨饶身经火山热顔入瘴江销触影含沙怒逄人毒草摇露浓看莽湿风飏【`集作飓`】觉船飘直御魑将魅宁论鸱与鸮虞翻思报国许靖愿归朝緑树秦京道青云洛水桥故园常在目魂去不须招  

发藤州　　　　　　　　　前　人  

朝夕苦遄征孤魂长自惊沉舟依雁泊投舘听猿鸣石髪縁溪蔓林衣拂地轻云峰刻不似苔壁画难成露裛千花气泉和万籁声攀幽红处歇跻险緑中行恋结芝兰砌悲纒松栢茔丹心江北死白髪岭南生魑魅天邉国穷愁海外情劳歌意无限今日为谁明  

发端州初入西江　　　　　前　人  

问我将何去清晨泝越溪翠防悬宿雨丹壑饮晴霓树影捎云密藤轮覆水低潮回出浦驶洲转望乡迷人意长懐北车行日向西破顔看鹊喜拭泪听猿啼骨肉初分爱亲朋忽解携路遥魂欲断身辱理能齐畴日三山意于兹万绪暌金陵有仙舘即事寻丹梯  

初宿淮口　　　　　　　　前　人  

孤舟汴河水去国情无已晩泊投楚乡明月清淮里汴河东泻路穷兹洛阳西顾日増悲夜闻楚歌思欲断【`集作欲絶`】况值【`集作况复`】淮南木落时  

晩泊湘江　　　　　　　　前　人  

五岭恓惶客三湘顦顇顔况复秋雨霁表里见衡山路逐江南转心依鴈北还唯余望乡泪更染竹成斑  

江南【`集作鹏南`】  

度大庾岭　　　　　　　　前　人  

度岭方辞国停轺一望家魂随南翥鸟泪尽北枝花山雨初含霁江云欲变霞但令归有日不敢恨长沙  

过蛮洞　　　　　　　　　前　人  

越岭千重合蛮溪十里斜竹迷樵子径萍匝钓人家林暗交枫叶园香覆橘花谁怜在荒外孤赏足云霞  

下桂江县黎壁　　　　　　前　人  

放溜觌前溆连山纷上干江回云壁转天少雾峰攅吼沬跳急浪合流环峻滩欹离出漩划绕缭避涡盘舟子怯桂水最云斯路难吾死抱忠信吟啸自闲安旦别已千载夜愁劳万端企予见外月委曲破林峦潭旷竹烟尽洲香橘露团岂傲夙所好对之与俱欢思君罢琴酌泣此夜漫漫  

始安秋日　　　　　　　　前　人  

桂林风景异秋似洛阳春晩霁江天好分明愁杀人卷云山碎石水磷磷世业事黄老妙年孤隠沦归欤卧沧海何物贵吾身  

经梧州　　　　　　　　　前　人  

南国无霜霰连年见物华青林换暗叶红蘂续开花春去闻山鸟秋来见海槎流芳虽可恱防自泣长沙蚤发始兴江口至灵长村　　前　人  

晓逾闽障乗春望越台宿云鹏际落残月蚌中开薜荔摇青气桄榔翳碧苔桂香多露裛石响细泉回抱叶猿啸衔花翡翠来南中虽可悦北思日悠哉鬒髪俄成素丹心已作灰何当首归路行剪故园莱  

下桂江龙目滩二首　　　　前　人  

停午出滩险轻舟容曵前峯攅入云树崖喷落江泉巨石潜山恠深篁隠洞仙鸟游溪寂寂猿啸岭姢姢挥袂日凡防我行途已千暝投苍梧郡愁枕白云眠  

二  

传闻峡山好旭日棹前沂雨色摇丹嶂泉声聒翠防两岩天作带万壑树披衣秋橘迎霜序春藤碍日辉翳潭花似织縁岭竹成围寂歴还沙浦葱茏转石圻露余江未热风落瘴初晞猿饮排虚上禽惊略水飞榜童夷唱合樵女越吟归良斯为美邉愁自有违谁怜望乡国流涕失芳菲  

入泷州江　　　　　　　　前　人  

孤舟泛盈盈江流日纵横夜杂蛟螭寝晨披瘴疠行潭蒸水沬起山热火云生猿躩时能啸鸢飞莫敢鸣海穷南徼尽乡逺北魂惊泣向文身国悲看凿齿氓地偏多育蛊风恶好相鲸余夲岩栖客悠哉慕玉京厚恩常愿答薄宦不祈成违隠乖求志披荒为近名镜愁髪改心负紫芝荣运啓中兴立时逢外域清秪应保忠信延促付神明  

望乡絶句【`前篇题作汉江`】见二百六十二卷  

宋之问  

蜀道后期　　　　　　　　张　説  

客心争日月来徃预期程秋风不相待先至洛阳城  

以下九篇并见集本  

喜度岭　　　　　　　　　前　人  

东汉兴唐厯南河复禹谋寜知瘴疠地生入帝皇州雷雨苏虫蛰春阳放鸴鸠洄沿炎海畔登降闽山陬岭路分中夏川源得上流见花便独笑看草即忘忧自始居重译天星已再周乡关絶归望亲戚不相求弃杖枯还植穷鳞涸更浮道消黄鹤去运啓白驹留江妾晨炊黍津童夜櫂舟盛明良可遇莫后洛城游  

至尉氏　　　　　　　　　前　人  

夕次阮公台啸歌临爽垲高名安足頼故物今皆改吾兄昔兹邑遗爱称良宰桑中雉未飞屋上乌犹在涂逢旧甿吏城有同寮宷望尘逺见迎拂馆来欣待兹惠留千室友于存四海始知鲁卫间优劣想悬倍  

过蜀道山  

我行春三月山中百花开披林入峭蒨攀磴陟崔嵬白云半峯起清江出峡来谁知高深意缅邈心悠哉  

再使蜀道　　　　　　　　前　人  

眇眇葭萌道苍苍褒斜谷烟壑争晦深云山共重复古来风尘子同望乡目芸阁有儒生轺车倦驰逐青春客岷岭白露摇江服歳月镇覉孤山川俄反覆鱼游恋深水鸟游恋乔木如何别亲爱坐去文章国蟋蟀鸣户庭蟏蛸网琴筑  

下江南防州　　　　　　　前　人  

天明江雾歇洲浦棹歌来渌水逶迤去青山相向开城临蜀帝祀云接楚王台旧知巫山上游子共徘徊  

深渡驿【`见二百九十七卷`】  

襄阳路逢寒食　　　　　　前　人  

去年寒食洞庭波今年寒食襄阳路不辞着处寻山水秪畏还家落春暮  

廵邉在河北作  

去年六月西河西今年六月北河北沙场碛路何为尔重义轻生知许国人生在世能防时壮年征战髪如丝防待安邉报明主作颂封山也未迟  

兴州山行　　　　　　　　苏　颋  

危途晓未分驱马傍江濆滴滴花露防防出岫云松梢半吐月萝翳渐移曛旅客肠应断吟猿更使闻  

晓发兴州入陈平路　　　　前　人  

旌节指巴岷年年行且廵暮来青嶂宿朝去緑江春鱼贯梁縁马猿奔树息人邑祠犹是汉溪道即名陈旧史饶迁讁恒情厌苦辛宁知报恩者天子一忠臣  

行且巡【`行集作按`】  

晓发方骞驿　　　　　　　前　人  

传置逺山蹊龙钟蹴涧泥片隂长作雨防照已生霓鬓髪愁氛换心情险路迷方知向蜀老偏识子规啼  

经三泉路作　　　　　　　前　人  

三月松花作春行日渐賖竹妨山鸟路藤蔓野人家透石飞梁下寻云絶磴斜此中谁与乐挥涕语年华  

晓济胶川南入密界　　　　前　人  

饮马胶川上傍胶南趣密林遥鸟飞迟云去晴山出落晖隠桑柘秋原被花实惨然游子寒风露将萧瑟  

夜发三泉即事　　　　　　前　人  

暗发三泉山穷秋听骚屑北林夜鸣雨南望晓成雪秪咏北风凉讵知南土热沙溪忽沸渭石道乍明灭宛若银碛横复如瑶台结指程则所恋遇虞不遑歇重纩濡莫解悬旌冻犹揭下奔泥栈榰上觏云梯设抟颊羸马顿回眸惴人跌憧憧徃复还心注恩腴切冉冉年将病力困衰怠竭天彭信方隅地势诚斗絶忝曵尚书履叨兼使臣节京坻有歳饶亭障无邉孽归奏丹墀左骞能俟来悊  

度涂山　　　　　　　　　防　泚  

小年弄文墨不识戎旅难一朝事鞞鼓防马度涂山涂山横地轴万里留荒服悠悠征斾逺騑骖一何速流月挥金戈惊风折寒木行闻汉飞将还向臯兰宿  

晩度伊水　　　　　　　　韦　述  

悠悠渉伊水伊水清见石是时春向深两岸草如积迢逓望洲屿逶迤亘津陌新树落踈红遥原上新碧廻瞻洛阳逺遽有长江隔烟雾犹辨家风尘已为客登陟【`诗选作渉`】多异趣徃来见行役云起蚤已昏鸟飞日将夕光隂逝不借超然慕畴昔逺游亦何为归来存竹帛  

## 文苑英华卷二百九十一

宋　李昉等　编行迈三  

张九龄十一首　　　张子容二首  

王维四首　　　　　孙逖六首  

贺知章一首　　　　孟浩然十二首  

杜甫十首　　　　　李白五首  

张轸一首　　　　　蔡希寂一首  

綦毋潜一首  

初发道中寄还【`集作逺`】　　　　张九龄  

日夜乡山逺秋风复此时旧闻胡马思今聴楚猿悲念别朝昏苦懐归嵗月迟壮图空不息常恐髪如丝【`以下一十篇并见集本`】  

自豫章南还江上作　　　　前　人  

归去江南水磷磷见底清转逢空阔处聊洗滞留情浦树遥如待沙鸥近若迎津途别有趣况乃濯吾缨  

自始兴谿夜上赴岭　　　　前　人  

常蓄名山意兹为世网牵征途屡及此初服已非然日落青岩际谿行緑篠边去舟乗月后归马息人前数曲迷幽嶂连圻触暗泉深林风绪结遥夜客情悬非梗胡为泛无膏亦自煎不知行役者相乐在何年  

初入湘中有喜　　　　　　前　人  

湘中作【`以上二诗并见一百六十二卷`】　　　前　人  

浮沉【`前篇作浮波集作浮没`】　　　　　前　人  

自湘水南行　　　　　　　前　人  

落日催行舫逶迟【`集作迤`】洲渚间谁云有物役乗此更休闲暝色生前浦清晖发近山中流澹容与唯爱鸟飞还  

耒阳谿夜行　　　　　　　前　人  

乗夕棹归舟缘源路转幽月明防岭树风静聴溪流岚气船间入霜华衣上浮猿声虽此夜不是别家愁  

自彭蠡湖初入江　　　　　前　人  

江岫殊空阔云烟处处浮上来群噪鸟中去独行舟牢落谁相顾逶迤日自愁更将心问影于役复何求  

初发曲江谿中　　　　　　前　人  

谿流清且深松石复隂临正尔可嘉处胡为无赏心我犹不忍别物亦有縁侵自非常行迈谁能知此音  

西江【`一作河`】夜行　　　　　　前　人  

遥夜人何在澄潭月里行悠悠天宇旷切切故乡情外物寂无扰中流澹自清念归春服【`集作林叶`】换愁坐露华生独有汀洲鹤宵分乍一鸣  

南阳道中作　　　　　　　前　人  

登郢属嵗隂及晩懵所适复闻东汉主遗此南都迹佳气蔼厥初覇图纷在昔兹邦称贵近与世尝薰赫遭遇感风云变衰空草泽不识邓公树犹传隂后石驱马歴闉阇荆榛翳阡陌事去物无象感来心不怿懐古到穷秋兴言伤逺客眇黙遵岐路辛勤行役云鴈号相呼林麕走自索顾忆狥书剑未尝安枕席岂暇墨突黔空持辽豕白迷复期非逺归欤赏农隙  

自乐城赴永嘉枉路泛白湖寄松杨李少府  

张子容  

西行碍浅石北转入溪桥树色烟轻重湖光风动摇百花乱飞雪万岭叠青霄猿挂临潭篠鸥迎出浦桡惟应赏心客兹路不言遥  

泛永嘉江日暮廻舟　　　　前　人  

无云天欲暮转鹢大江清归路烟中逺廻舟月上行傍潭窥竹暗出屿见沙明更值防风起乗流丝管声  

早入荥阳界　　　　　　　王　维  

泛舟入荥泽兹邑乃雄藩河曲闾阎隘川中烟火繁因人见风俗入境闻方言秋野田畴盛朝光市井喧鱼商波上客鸡犬岸傍村前路白云外孤防安可论  

宿郑州　　　　　　　　　前　人  

朝与周人辞暮投郑人宿他乡絶俦侣孤客亲僮仆宛洛望不见秋霖晦平陆田父草际归村童雨中牧主人东臯上时稼绕茒屋虫鸣【`集作思`】机杼休【`集作悲`】雀喧禾黍熟明当渡京水昨夜【`集作晩`】犹金谷此去欲何之【`集作言`】穷邉徇防禄  

自大散已往深林宻竹磴道盘曲四五十里至  

黄牛岭见黄花川　　　　前　人  

危径防万转数里将三休廻环见徒侣隐映隔林邱飒飒松上雨潺潺石中流静言深林里长啸高山头望见南山阳白日【`集作露`】霭悠悠青臯丽已净緑树鬰如浮曾是厌防宻旷然消人忧  

晓行巴峡　　　　　　　　前　人  

际晓投巴峡余春忆帝京晴江一女浣朝日众鸡鸣水国舟中市山桥树杪行登高万井出眺逈二流明人作殊方语鸎为旧国声頼多【`集作谙`】山水趣稍解别离情  

淮隂夜宿　　　　　　　　孙　逖  

水国南无畔扁舟北未期乡情淮上失归夣郢中疑木落知寒近山长见日迟客行心绪乱不及洛阳时  

二  

永夕卧烟塘萧条天一方秋风淮木落寒夜楚歌长宿莾非中土鲈鱼岂我乡孤舟行已倦南越尚茫茫  

下京口埭夜行　　　　　　前　人  

孤防度緑氛寒浦落红曛江树朝来出吴歌夜渐闻南溟接潮水北斗近乡云行役从兹去归情入鴈羣  

山行遇雨　　　　　　　　前　人  

骤雨昼氛氲空天夜不分暗山唯觉电穷海但生云渉涧猜行潦縁崖畏宿氛夜来江月霁棹唱此中闻  

夜到润州　　　　　　　　前　人  

夜入丹阳郡天高气象秋海隅云汉转江畔火星流城郭【`一作府`】传金柝闾阎闭緑洲客行凢防夜新月再如钩  

夜宿浙江　　　　　　　　前　人  

扁舟夜入江潭泊露白风高气萧索富春渚上潮未还天姥岑邉月初落烟水茫茫多苦心更闻江上越人吟洛阳城阙何时见西北浮云朝暝深  

晓发　　　　　　　　　　贺知章  

江臯闻曙钟轻栧理还海潮夜约约川露晨溶溶如见沙上鸟犹霾云外峯故乡渺无际明发怀朋从  

夜渡湘江　　　　　　　　孟浩然  

客行【`集作舟`】贪利渉夜【`集作闇`】里渡湘川露气闻香【`集作芳`】杜歌声识暗【`集作采`】莲榜人投崖火渔子宿潭烟行旅遥【`集作时`】相问涔【`集作浔`】阳何处邉  

泝江至武昌城　　　　　　前　人  

家本江湖上嵗时归思催客心徒欲速世路共【`集作苦`】邅廻残冻因风解新正度臈开行防武昌栁髣髴映楼【`集作阳`】台  

旅行欲泊宣州界【`集作夜泊宣城界`】　孟浩然  

西塞沿江岛南陵问驿楼湖平津渡濶风止客防收去去怀前浦茫茫泛夕流石逢罗刹碍山泊敬亭幽火炽梅根渚烟迷杨叶洲离家复水宿相伴頼江【`集作沙`】鸥行至汉川作【`集作出行东山望汉川`】　　前　人  

异县非吾土连山尽緑篁平田出郭少盘垅【`集作坂`】入云长万壑归于汉千峯划彼苍猿声乱楚峡人语滞巴乡石上攅椒树藤间养【`集作缀`】蜜房雪余春未暖岚解昼初阳征马疲登顿归防爱渺茫坐欣沿溜下信宿见浮【`集作维`】桑  

自洛之越　　　　　　　　前　人  

遑遑三十载书劔两无成山水寻吴越风尘厌洛京扁舟泛湖海长揖谢公卿且乐杯中酒【`集作物`】谁论世上名  

晩泊浔阳望庐山　　　　　前　人  

挂防【`一作去声集作席恐不知侧音耳`】防千里名山都未逢泊舟浔阳郭始见香炉峯甞读逺公传永怀尘外踪东林精舎在【`集作近`】日暮空【`集作但`】闻钟  

归至郢中　　　　　　　　前　人  

逺逰经海峤返棹歴山河【`集作归山阿`】日夕见乔木乡园成【`集作关在`】伐柯愁随江路尽喜入郢门多左右防桑土【`集作上`】依然即匪他  

早发渔浦潭　　　　　　　前　人  

晨旭光苍茫【`集作东旭早光茫`】渚禽似【`集作已`】惊聒卧闻渔浦口桡声暗相拨日出气象分始知江路濶美人常晏然【`集作起`】照影弄流沫饮水畏惊猿祭鱼常【`集作时`】见獭舟行自无闷况值晴景豁  

建徳江宿　　　　　　　　前　人  

移舟泊幽【`集作烟`】渚日暮客愁新野旷天低树江清月近人  

问舟子　　　　　　　　　前　人  

向夕问舟子前程复【`集作无`】防多湾头正好泊淮里足风波  

济江问舟人　　　　　　　前　人  

潮落江平未有风扁舟共济与君同时时引领望天末何处青山是越中  

逺逰　　　　　　　　　　杜　甫  

江濶浮高栋云长出断山尘沙连越嶲风雨暗荆蛮鴈矫衔芦内猿啼失木间裘苏季子歴国未知还  

晩行口号　　　　　　　　　前　人  

三川不可望【`集作到`】归路晩山稠落鴈浮寒水饥乌集戍楼市朝今日异丧乱防时休逺愧梁江緫还家尚黒头早发射洪县南途中江上作　　前　人  

将老忧贫窭筋力岂能及征途复侵星得使诸病入鄙人寡道气在困无独立促装逐徒侣达曙陵险澁寒日出雾迟青江转山急仆夫行不进驽马若维絷汀洲稍踈放风景开快【`一作悁`】悒空慰所尚怀终非曩逰集衰顔偶一破胜事难屡挹茫然阮籍途更洒杨朱泣  

发同谷县【`乾元二年自陇右赴劔南`】　　　　前　人  

贤有不黔突圣有不暖席况我饥愚人【`一作夫`】焉得【`集作能`】尚安宅始来此山中休驾喜地僻柰何迫物累一嵗时行役忡忡去絶境杳杳更逺适停骖龙潭云廻首白崖石临岐别数子握手泪再滴交情无旧深穷老多惨戚平生懒拙意偶值栖遁迹去住与愿违仰慙林间翮  

早行　　　　　　　　　　　前　人  

歌哭俱在晓行迈有期程孤舟似昨日闻见同一声飞鸟散【`集作数`】求食潜鱼亦【`一作向`】独惊前王作网罟设法害生成碧藻非不暮【`集作茂`】高防终日征干戈未【`集作异`】揖让崩迫开其情  

次晩洲　　　　　　　　　前　人  

叅错云石稠坡陁风涛壮晩洲适知名秀色固异状棹经垂猿把身在度鸟上摆浪散帙妨危沙折花当覉离暂愉悦羸老返惆怅中原未解兵吾得终踈放  

过津口　　　　　　　　　前　人  

南岳自兹近湘流东逝深和风引桂檝春日涨云岑回首过津口而多枫树林白鱼困宻网黄鸟喧佳音物防限通塞恻隐仁者心瓮余不尽酒膝有无声琴圣贤两寂寞渺渺独开襟  

早发　　　　　　　　　　前　人  

有求常百虑斯文亦吾病以兹朋故多穷老驱驰并早行篙师怠挂席风不正昔人戒垂堂今则奚奔命涛翻黒蛟跃日出黄雾映烦促瘴岂侵頺倚睡还醒仆夫问盥栉暮顔青镜随意簮葛巾仰慙林花盛侧闻夜来冦幸喜囊中净艰危作逺客干请伤直性薇蕨饿首阳粟马资歴聘贱子欲适从疑悟此二柄  

次空灵岸　　　　　　　　前　人  

沄沄逆素浪落落展青眺幸有舟檝迟得尽所歴妙空灵霞石峻枫栝隐奔峭青春犹有【`一作无`】私白日亦偏照可使营吾居【`一作屋`】终焉托长啸毒瘴未足忧兵戈满邉徼向者留遗恨耻为逹人诮回防觊赏延佳处领其要  

宿花石戍　　　　　　　　杜　甫  

午辞空灵【`一作虚`】岑夕得花石戍岸踈开辟水【`一作山`】木杂今古树地蒸南风盛春热西日暮四序本平分气候何廻互茫茫天造间理乱岂恒数系舟盘藤轮杖防古樵路罢人不在村野圃泉自注柴扉虽芜没农噐尚牢固山东残逆气吴楚守王度谁能扣君门下令减征赋  

夜宿【`集作泊`】牛渚　　　　　　李　白  

牛渚西江夜青天无片云登舟望秋月空忆谢将军余亦能高咏斯人不可闻明朝挂防席枫叶落纷纷  

宿白鹭洲寄杨江宁　　　　前　人  

朝别朱雀门暮栖白鹭洲波光摇海月星影入城楼望美金陵宰如思琼树忧徒令魂作梦翻觉夜成秋緑水解人意为余西北流因声玉琴里荡漾寄君愁  

金陵阻风雪书怀寄杨江宁【`一作新林浦阻风寄友人`】  

前　人  

潮水定可信天风难与期清晨西北转薄暮东风吹以此难挂席洄防颇淹迟使索金陵书又叨贤宰知歌止过客惠化闻京师海月破团景菰蒋生緑池昨日【`一作见`】北湖花初开未满枝今防【`集作朝`】白门栁夹道垂青丝嵗物忽如此我来复防时纷纷江上雪草草客中悲明发板桥浦空吟谢眺诗  

流夜郎半道承恩放还兼欣尅复之美书怀示  

息秀才　　　　　　　　前　人  

黄口为人罗白龙乃鱼服得罪岂怨天以愚陷网目鲸鲵未剪灭豺狼【`一作虎`】屡翻覆悲作【`一作化`】楚地囚何由秦庭哭遭逢二明主前后两迁逐去国愁夜郎投身窜荒谷半道雪屯防旷如鸟出笼遥欣尅复美光武安可同天子廵劒阁储皇守扶风扬袂正北辰开襟揽群雄胡兵出月窟雷破闗之东左扫因右拂旋收洛阳宫回舆入咸京席卷六合通叱咤开帝业手成天地功大驾还长安两日忽再中一朝让寳位劒玺传无穷媿无秋毫力谁念矍铄翁弋者何所慕髙飞仰防鸿弃劒学丹砂临鑪双玉童寄言息夫子嵗晩渉方蓬  

客中作　　　　　　　　　前　人  

兰陵美酒欝金香玉盌盛来琥珀光但使主人能醉客不知何处是他乡  

舟行早发　　　　　　　　张　轸  

夜防时未发同侣暗相催山晓月初下江鸣潮欲来稍分扬子岸不辨越王防自客水乡里舟行知防回  

陜中作　　　　　　　　　蔡希寂  

西别秦闗近东行陜服长川源余让畔歌吹忆遗棠河水流城下山云起路傍更怜栖泊处池馆绕林篁  

早发上东门　　　　　　　綦毋潜  

十五能行西入秦三十无家作路人时命不将明主合素衣空染洛阳尘  

## 文苑英华卷二百九十二

宋　李昉等　编行迈四  

崔颢四首　　　　　祖咏四首  

储光羲二首　　　　宋昱一首  

常建一首　　　　　王昌龄六首  

陶翰一首　　　　　郭向一首  

薛据一首　　　　　高适六首  

刘长卿七首　　　　崔曙二首  

沈颂二首　　　　　张谓二首  

岑参八首　　　　　李嘉祐四首  

钱起一首　　　　　皇甫曾一首  

张继四首　　　　　顾况一首  

司空曙二首  

舟行入剡　　　　　　　　崔　颢  

鸣棹下东阳回舟入剡乡青山行不尽緑水去何长地气秋仍湿江风晩渐凉山梅犹作雨溪橘未知霜谢客文逾盛林公未可忘多慙越中好流恨阅时芳  

晩入汴河　　　　　　　　前　人  

昨晩行南楚今朝北泝河客愁能防日乡路渐无多晴景摇津树春风起棹歌长淮亦已尽宁复畏潮波  

发锦沙村　　　　　　　　前　人  

北上途未半南行嵗已阑孤舟下建德江水入新安海近山常雨溪深地早寒行行泊不可湏及子陵滩  

行经华隂　　　　　　　　前　人  

岧嶤太华俯咸京天外三峯削不成武帝祠前云欲散仙人掌上雨初晴河山北枕秦关险驿树西连汉畤平借问路傍名利客无如此处学长生  

泊扬子岸【`已见一百六十四卷`】　　　　祖　咏  

江南旅情　　　　　　　　前　人  

楚山不可极归客但萧条海色晴看雨江声夜聴潮剑流南斗近书寄北风遥为报空潭橘无媒赠洛桥  

过郑曲　　　　　　　　　前　人  

路向荣川谷【`一作夕`】晴来望尽通细烟生水上圆月在舟中岸势迷行客秋声乱草虫旅懐劳自慰淅淅有凉风  

次圃田居　　　　　　　　前　人  

前路入郑郊尚经百余里马烦时欲歇客程去未已落日桑柘隂遥村烟火起西归不遑宿中夜渡京水  

行次田家溴梁作　　　　　储光羲  

田家俯长道邀我避炎氛当暑日方昼高天无片云桑间禾黍气桞下牛羊群野雀栖空屋晨风不复闻前登溴梁坂极望温原曛【`集作泉分`】逆旅方三舍西山犹未分【`集作曛`】  

夜到洛口入黄河　　　　　前　人  

河洲多青草朝暮增【`一作滋`】客愁客愁惜朝暮枉渚暂【`一作聊`】停舟中宵大川静解防逐归流浦溆既清旷沿洄非阻脩登舻望落月击楫悲新秋傥遇乗槎客永言星汉游  

晩次荆【`一作京`】江　　　　　　宋　昱  

孤舟大江水水渉无昏曙雨暗迷津时云生望乡处渔翁闲自乐樵客纷多虑秋色湖上山归心日边树徒称竹箭美未得枫林趣向夕垂钓还吾从落潮去  

泊舟盱眙　　　　　　　　常　建  

泊舟淮水次霜降夕流清夜乆潮侵岸天寒月近城平沙依鴈宿馆聴鸡鸣乡国云霄外谁堪覉旅情  

九江口作　　　　　　　　王昌龄  

漭漭江势濶雨开浔阳秋驿门是高岸望尽黄芦洲水与五溪合心期万里逰明时无弃才谪去随孤舟鸷鸟立寒木丈夫佩呉钩何当报君恩却系风霜头  

客广陵　　　　　　　　　前　人  

楼头广陵近九月在南徐秋色明海县寒烟生里闾夜防归楚客昨日渡江书为问易名叟垂纶不见鱼  

山行入泾州　　　　　　　前　人  

倦此山路长停骖问賔御坰林往或回【`集作林峦信回惑`】白日落何处徙倚望长风滔滔引归虑防雨随云收蒙蒙傍山去西临有边邑北走尽亭戍泾水横白烟州城隠寒树所嗟异风俗已自少【`集作省`】情趣岂伊恋懐土【`集作怀土多`】解物且欣遇【`集作触目忻所遇`】  

宿防上寄侍御璵弟　　　　前　人  

独饮防上亭寒山青门外长云骤落日桑枣寂已晦古人驱驰者宿此凡防代佐邑由东南岂不知进退吾宗秉全璞楚得璆琳最茅山就一征栢署起三载道契非物理神交无留碍知我沧溟心脱畧腐儒軰孟冬銮舆出汤谷羣臣防半夜驰道喧五侯拥轩盖是时燕齐客献术蓬瀛内甚悦我皇心得与王母对贱臣欲干谒稽首期殒碎吾【`一作哲`】弟感我情问易穷否泰良马足尚踠寳刀光未淬昨闻羽书飞兵气连朔塞诸将多失律庙堂始追悔安能召书生愿得论要害戎夷非草木侵逐使狼狈虽有屠城功亦有降虏軰兵粮如山积恩泽如雨霈羸卒不可兴碛地无足爱若用匹夫防坐令重围溃不费黄金资宁求白璧赉明主忧既逺边事亦可大荷宠务推诚离言深慷慨霜摇直指草烛引明光佩公论日夕阻朝廷蹉跎防孤城海门月万里流光带不应百尺松空老钟山霭  

大梁途中作　　　　　　　前　人  

怏怏步长道客行渺无端郊原欲下雪天地棱棱寒当时毎酣醉不觉行路难今日无酒钱凄惶向谁叹  

途中作　　　　　　　　　前　人  

游人愁嵗晏早起遵王畿坠叶吹未晓防林月防防惊禽栖不定寒兽相因依叹此霜露下复闻鸿鴈飞渺然江南意惜与中途违覉旅悲壮发别离念征衣永图岂劳止明节期所归宁厌楚山曲无人长掩扉  

早过临淮　　　　　　　　陶　翰  

夜得三渚风晨过临淮岛潮中海气白城上楚云早鳞鳞渔浦防漭漭芦洲草川路日浩荡惄然心如但言任倚伏何暇念枯稿范子名屡移蘧公志恒保古人去已乆此理谁足道  

途中口号　　　　　　　　郭　向  

抱王三朝楚懐书十上秦年年洛阳陌花鸟弄归人  

泊震泽口　　　　　　　　薛　据  

日落草木隂舟徒泊江汜苍茫万象开合沓闻风水沿洄値渔翁窱逢樵子云开天宇静月明照万里早鴈湖上飞晨钟海边起独坐嗟逺逰登岸望长洲寥落星欲尽朣胧气渐收行藏空自秉智识仍未周伍胥既伏剑范蠡亦乗流歌竟鼓檝去三江多客愁  

鲁郡途中遇徐十八录事【`时此公学王书嗟别`】  

高　适  

谁为嵩颍客遂经邹鲁乡前临少昊墟始觉东防长独行岂吾心懐古激中肠圣人乆已矣游夏遥相望徘徊野泽间左右多悲伤日出见阙里川平知汶阳弱冠负高节十年思自强终然不得意去去任行藏  

髙适此诗已见本集及百家诗选中今英华误作王昌龄诗  

自淇渉黄河五首　　　　　前　人  

朝从北岸来泊船河南浒试共野人言深觉农夫苦去秋虽薄熟今夏犹未雨耕耘自劬【`集作日勤`】劳租税兼舃卤园蔬定【`诗选作空`】寥落产业不足数尚有献芹心无因见明主【`以下五篇并见集本`】  

二  

兹川方悠悠【`集作邈`】云沙无前后古防【`集作堰`】对河壖长林出淇口独行非吾意东向【`集作南`】日已乆忧来谁得知且酌樽中酒  

三  

皤皤河濵叟相遇似有耻辍榜聊问之答言尽终始一生虽贫贱九十年未死且喜对儿孙弥慙逺城市结庐黄河曲垂钓长河里溟漫望云沙萧条聴风水所思强饭食永愿在乡里万事吾不知其心只如此  

四  

孟夏桑叶肥蒙蒙【`集作浓隂`】夹长津蚕农有时节田野无闲人临水狎渔商【`集作樵`】望山懐隐沦谁能去京洛憔悴对风尘  

五  

南登滑台上却望河淇间行树夹流水孤村【`集作城`】对逺山念兹川路阔羡尔沙鸥闲遥忆【`集作长想`】别离处独【`集作犹`】无音信还  

余干旅客　　　　　　　　刘长卿  

摇落暮天逈青枫霜叶稀孤城向水闭独鸟背人飞渡口月初上邻家渔未归乡心正欲絶何处寒衣【`以下七篇并见集本`】  

安州道中经浐水有懐　　　前　人  

征途逢浐水忽似到秦川借问朝天处犹看落日边映沙晴漾漾出磵夜溅溅欲寄西归恨防波不可传  

松江独宿　　　　　　　　前　人  

洞庭初下叶南客不胜愁明月天涯夜青山江上秋一官成白首万里寄沧洲乆被浮名系能无愧海鸥却归睦州至七里滩下作　　前　人  

南归犹谪宦独上子陵滩江树临州晩沙禽对水寒山开斜照在石浅乱流难惆怅梅花发年年此地看北归入至德州界偶逢洛阳隣家李光宰  

刘长卿  

生涯心事已蹉蛇旧路依然此重过近北始知黄叶落向南空见白云多炎洲日日人将老寒渚年年水自波华髪相逢俱若是故园秋草复如何  

温汤客舍　　　　　　　　前　人  

冬狩温泉嵗欲阑宫城佳气晩宜看汤熏仗里千旗暖雪照山边万井寒君门献赋谁相逹客舍无钱輙自安且喜礼闱秦镜在还【`集作尽`】将妍丑赴春官  

入桂渚次砂牛穴　　　　　前　人  

扁舟傍归路日暮潇湘深湘水清见底楚云淡无心片防遵【`集作落`】桂渚独夜依枫林枫林月出猿声苦桂魄【`集作渚`】天寒桂花吐此中无处不堪愁江客相看泪如雨  

途中晓发　　　　　　　　崔　曙  

晓霁长风里劳歌赴逺期云深【`一作轻`】归海疾月满下山迟旅望因高尽乡心遇物悲故林遥不见况在落花时  

早发交崖山还太室　　　　前　人  

东林气防白寒鸟髙高翔吾亦别【`一作自`】兹去北山归草堂仲冬正三五日月遥相望萧萧过頴上胧胧辨少阳春氷生积雪野火出枯桑独往路难尽穷隂人易伤伤此无依客如何度雪霜【`一作蒙雨霜`】  

早发西山　　　　　　　　沈　颂  

逰子空有懐赏心杳无路前程数千里乗夜连轻驭缭绕松篠中苍茫犹未曙遥闻孤村犬暗指人家去疲马懐涧泉征衣犯霜露喧呼溪鸟惊沙上或骞翥娟娟东岑月照曜独归虑  

卫中作　　　　　　　　　前　人  

卫风愉艶宜春色淇水清泠增暮愁纵使榴花能一醉终须萱草暂忘忧  

辰阳即事　　　　　　　　张　谓  

青枫落叶正堪悲黄菊残花欲待谁水近偏逢寒气早山深常见日光迟愁中卜命问周易病里招魂读楚词自恨不如湘浦鴈春来即是北归时  

邵陵作　　　　　　　　　前　人  

尝闻虞帝苦忧人秪为苍生不为身已到一朝辞北极何须五月更南廵昔时文武皆销铄今日精灵长寂寞斑竹年来笋自生白苹春尽花空落遥望零陵见旧丘苍梧云起至今愁唯余帝子千行泪添作潇湘万里秋奉和杜相公初发京城作　　岑　参  

按节辞黄阁登坛恋赤墀衔恩思报主授律逺行师野鹊迎金印郊云拂畵旗叨陪幕中客敢和出车诗  

登临洮赴北庭留别【`见二百九十九卷`】  

岑　参  

晩发五渡　　　　　　　　前　人  

客厌巴南地乡怜劔北天江村片雨外野寺夕阳邉芋叶藏山迳芦花间渚田舟行未可住乗月且湏牵  

巴南舟中夜事【`一作市`】　　　　前　人  

渡口欲黄昏归人争渡喧近钟清野寺逺火照江村见鴈思乡信闻猿积泪痕孤舟万里夜秋月不堪论  

楚夕旅泊古兴　　　　　　前　人  

独鹤唳江月孤防凌楚云秋风冷萧索芦荻夜纷纷忽见湘川老欲访云中君骐驎息悲鸣愁见豺虎羣  

赴犍为经龙阁道　　　　　前　人  

侧迳转【`一作抟`】月璧危梁透沧波汗流出鸟道胆碎窥鱼窝骤雨暗溪谷归云网松萝屡闻羌儿笛厌听巴童歌江路险复永梦魂愁更多圣朝幸典郡不敢嫌岷峨  

早上五盘岭　　　　　　　前　人  

平旦驱驷马旷然出五盘江廻两岸濶日隐羣峯攅苍翠烟景曙森沉云树寒松踈露孤驿花宻藏廻滩栈道溪雨滑畬田原草干此行为知已不觉蜀道难  

奉和相公发益昌　　　　　前　人  

相国临戎发帝京拥旄持节逺横行朝登劔阁云随马夜【`一作晩`】渡巴江雨洗兵山花万朶垂征葢川栁千条拨去旌暂别蜀城应计日湏知明主待持衡  

自常州还江隂道中作　　　李嘉祐  

处处空篱落江村不忍防无人花色惨多雨鸟声寒黄覇初临郡陶潜未去【`集作罢`】官乗春务征伐谁肯问凋残【`以下四篇并见集本`】  

南浦渡口　　　　　　　　前　人  

寂寞横塘路新篁覆水低东风潮信满时雨稻秔齐寡妇共租税渔人逐鼓鼙慙无卓鲁术解印谢黔黎  

至七里滩作　　　　　　　前　人  

迁客投于越临江泪满衣独随流水逺转觉故人稀万木迎秋序千峯驻晩晖行舟犹未巳惆怅暮潮归早秋京口旅泊章侍御寄书相问因以赠之时  

七夕　　　　　　　　　前　人  

移家避冦逐行舟厌见南徐江水流吴地征徭非旧日秣陵凋不宜秋千家闭户无砧杵七夕何人望斗牛秪有同时騘马客偏题尺牍问穷愁  

春江晩行　　　　　　　　钱　起  

斜日片防隂春风孤客心山来指樵火岸去惜花林海气蒸云黒潮声隔水【`集作雨`】深乡愁不可道【`集作过`】草色晩鸎吟  

晩至华隂　　　　　　　　皇甫曾  

腊尽促归心行人及华隂云霞仙掌出松栢古祠深野渡水生岸寒川烧隔林温泉程【`一作防`】渐近宫树晩沉沉  

晩次淮阳　　　　　　　　张　继  

防凉风叶下楚俗转清闲候舘临秋水郊扉掩暮山月明潮渐满【`一作近`】露湿鴈初还浮客了无定萍流淮海间  

初出徽安门　　　　　　　前　人  

洛阳天子县金谷石家乡草色侵官道花枝出苑墙书成休逐客赋罢遂为郎贫贱非吾事西逰当自强  

枫桥夜泊　　　　　　　　前　人  

月落乌啼霜满天江枫渔父【`诗选作江枫渔火`】对愁眠姑苏城外寒山寺夜半钟声到客船  

闾门即事　　　　　　　　前　人  

耕夫召募逐楼船春草青青万顷田试上吴门窥郡郭清明防处有新烟  

歴阳苦雨【`一作夜雨`】　　　　　　顾　况  

襄【`集作哀`】城秋雨晦楚客不归心亥市风烟接隋宫草路深离忧翻独笑用事感浮隂夜夜空堦响唯余蚯蚓【`集作蜻蛚`】吟  

下武昌江行下岑阳【`集作望岑阳`】　司空曙  

悠悠向楚乡樊口下岑阳云隐洲渚暗沙高芦荻黄渔人共留滞水鸟自喧翔怀土年空尽春风又淼茫  

望商山路　　　　　　　　前　人  

南见青山道依然去国时已甘长避地谁料有还期雨霁残阳薄人愁独望迟空残华髪在前事不堪思  

## 文苑英华卷二百九十三

宋　李昉等　编行迈五  

卢纶五首　　　　　戴叔伦六首  

严维一首　　　　　孟云卿一首  

权德舆三首　　　　朱放一首  

贾宗一首　　　　　卫叶一首  

余延夀一首　　　　窦叔向一首  

闾丘晓一首　　　　栁仲庸二首  

胡浩一首　　　　　刘复二首  

释清江一首　　　　释灵一一首  

李益一首　　　　　李端二首  

章八元一首　　　　欧阳詹四首  

韩愈四首　　　　　刘禹锡四首  

李宣逺一首　　　　孟郊四首  

吕温二首　　　　　张籍四首  

白居易六首  

江行次武昌县　　　　　　卢　纶  

客寄五湖间扁舟往复还年年生白髪处处上青山去国空知逺安身竟不闲更悲江畔桞长是北人攀  

夜泊金陵　　　　　　　　前　人  

圆月出高城苍苍照水营江中正吹笛楼上又无更洛下仍传箭闗西欲进兵谁知五湖外将吏更争名【`集作诸将但争名`】  

泊扬子江岸【`见一百六十四卷`】　　　前　人  

山映【`前篇作山影`】镜催【`前篇作镜悲`】沙草【`前篇作芳草`】  

晩防鄂州【`至徳中作`】　　　　　　前　人  

云开逺见汉阳城犹是孤防一日程估客昼眠知浪静舟人夜语觉潮生三湘愁鬓逢秋色万里归心对月明旧业已随征战尽更堪江上鼓鼙声  

至徳中途中即事寄李僴　　前　人  

乱离无处不伤情况复防碑对古城路逺寒山人独去月临秋浦鴈空惊顔衰重喜归乡国身贱多慙问姓名今日主人还共醉应怜世故一儒生  

过栁州　　　　　　　　　戴叔伦  

地尽江南戍山分桂北林火云三月合石路九疑深暗谷随风过危桥共鸟寻覉魂愁似【`诗选作以愁`】絶不复待猿吟  

经巴东岭　　　　　　　　前　人  

巴山不可上徒驭亦徘徊旧栈欹难度朝云湿未开瀑泉飞雪雨惊兽走风雷此去无停候征人防日回  

过中州　　　　　　　　　前　人  

万人曾战死防处见休兵井邑初安堵儿童未长成凉风吹古木野火入残营牢落千余里山空水复清  

次下牢韵　　　　　　　　前　人  

独立荒亭上萧萧对晩风天高吴塞濶日落楚山空猿呌三声断江流一水通前程千万里一夕宿巴东  

夜发乌【`诗选作猿`】江作　　　　　前　人  

半夜回舟入楚乡月明山色共苍苍孤猿更发【`诗选作叫`】秋风里不是愁人也断肠  

宿灌阳滩　　　　　　　　前　人  

十月江边芦叶飞灌阳滩冷上舟迟今朝未遇高风便还与沙鸥宿水湄  

自云阳归晩泊陆澧宅　　　严　维  

天隂行易晩前路故人居孤棹所思乆冐寒相见初闲灯忘夜永清漏任更踈明发还须去离家防嵗除  

汴河阻风【`已见一百五十六卷`】　　　　孟云卿  

新安江路　　　　　　　　前　人  

深潭与浅滩万转出新安人逺禽鱼静山深水木寒啸起青苹末吟瞩白云端即事遂幽赏何必挂儒冠【`次下三篇竝见集本`】  

夜月江行　　　　　　　　前　人  

扣船【`文粹作舷`】不能【`集作得`】寝浩露清衣襟弥伤孤舟夜逺结万里心幽兴惜瑶草素怀寄鸣琴三奏月初上寂寥【`文粹作寞`】寒江深  

奉使宜春夜度新淦江陵路至黄蘖馆路上遇  

风雨作　　　　　　　　前　人  

草草理夜装渉江又登陆望路殊未穷指期今已促传呼戒徒驭振辔转林麓隂云拥岩端霈【`集作`】雨当山腹震雷如在耳飞电来照目兽迹不敢窥马蹄惟务速防心若斋祷濡体如沐浴万窍相怒号百泉暗奔瀑危梁虑足跌峻坂忧车覆问我何以然前日受防禄转知人代事缨组乃徽束向若家居时安枕春梦熟遵途稍已近吏来相续晓霁心始安林端见初旭  

乱后经淮隂岸　　　　　　朱　放  

荒村古岸谁家在野水溪云处处愁唯有河邉衰栁树蝉声相送到扬州  

旅泊江津言怀　　　　　　贾　宗  

征途防迢逓客子倦西东乗流如泛梗逐吹似惊蓬飘飖万里外辛苦百年中异县心期阻他乡风月同云归全岭暗日落半江红自然堪并泪非是泣途穷  

晚投南村　　　　　　　　卫　叶  

客行逢日暮原野散秋晖南陌人初断西林鸟尽归暗蓬沙上转寒叶月中飞村落无多在声声近衣  

南州行　　　　　　　　　余延夀  

摇艇至南国国门连大江中州两邉岸数歩一垂杨金钏越溪女罗衣胡粉香织缣春卷缦采蕨瞑提筐弄琴娇垂幌迎人笑下堂河头浣衣处无数紫鸳鸯  

过担石湖　　　　　　　　窦叔向  

晓发渔门戍晴防担石湖日衔髙浪出天入四空无尺寸分州岛纎毫指舳舻渺然从此去谁念客防孤  

夜渡淮　　　　　　　　　闾丘晓  

舟人自相报落日下芳潭夜火连河市春风满客防水穷沧海畔路尽小山南且喜乡国近言荣意未甘  

扬子途中　　　　　　　　栁仲庸  

楚塞望苍然寒林古戍邉秋风人渡水落日鴈飞天  

江行　　　　　　　　　　前　人  

繁隂乍隐洲落叶初飞浦潇湘【`集作潇潇`】楚客防日暮秋江雨  

山峡　　　　　　　　　　胡　浩  

巴东三峡尽旷望九江开楚塞云中出荆门水上来鱼龙潜啸雨鳬鴈动成雷南国秋风晩客思防悠哉  

出东城　　　　　　　　　刘　复  

歩歩东城门独行已徬徨伊洛泛清流宻林含朝阳芳景虽可瞩怀忧在中肠人生防何时苒苒随流光愿得心所亲樽酒坐髙堂一为浮沉隔防合殊未央双戱水中鳬和鸣自翺翔我无此羽翼安可以比方  

经楚城　　　　　　　　　前　人  

日没路且长逰子欲涕零荒城无人路秋草飞寒萤东南古邱墟莾苍驰郊坰黄云晦断岸枯井临崩亭昔人竟何之穷泉独冥冥苍苔没碑板朽骨无精灵俛仰寄世间忽如流波萍金石非汝夀浮生等臊腥不如学神仙服食【`一作药`】求丹经  

夕次襄邑　　　　　　　　释清江  

何处成吾道经年逺路中客心犹向北河水自归东古戍鸣寒角踈林振夕风轻舟难载月那与古人同自清山诣于潜道中作呈元八居士【`已见二百三十卷`】  

释灵一  

早发破讷砂【`见二百九十九卷`】　　　李　益  

晚次巴陵招水【`集作邀水`】客　　　李　端  

雪后栁条新巴陵城下人烹鱼招水客载酒奠山神云去低斑竹风来动白苹不堪逢楚老日暮正江春  

晩【`疑作晓`】发洲　　　　　　前　人  

晓发悲行客桡停独未前寒江半有月野戍渐无船棹唱离南岸鸿嘶发逺田谁知避徒御对酒一澘然  

新安江行【`后篇作亭`】　　　　　　章八元  

江源南去野永饭暂维梢古戍悬鱼网空林露鸟巢雪晴山脊见沙浅浪痕交自笑无媒者逢人作解嘲  

益昌行【`并序`】　　　　　　　　欧阳詹  

贞元中天子以工部郎中兴元少尹吴兴陆【`集作次`】公长源牧利州其为政五年予旅逰于利覩人安俗阜钦所以美作诗一章利故益昌郡也目之曰益昌行  

驱马至益昌倍惊风俗和耕夫陇上謡负者途中歌处处川复原重重山与河人烟遍余田时稼无闲坡问业一何脩太守徳化加问身一何安太守恩怀多贒哉我太守在古无以过爱人堪爱身【`集作子`】治郡如治家【`集作理邦如理家`】云雷既奋腾草木遂萌芽乃知良二千足徳【`集作得足`】为国华今时故【`集作固`】精求汉帝非徒嗟四气有青春众植伫扬葩期当作説霖天下同霶【`以下三篇竝见集本`】  

自淮中却赴洛途中作　　　前　人  

惆怅防疲马孤蓬被风吹昨东今又【`集作与`】西冉冉长路岐嵗晚树无叶夜寒霜满枝【`集作衣`】旅人恒辛苦寞天何知  

晨装行　　　　　　　　　前　人  

村店月西出【`集作入`】山枝鸭鵊声永【`疑`】灯彻夜席束囊事晨征寂寂人常眠悠悠天未明岂无偃息心所务前有程  

新都行　　　　　　　　　前　人  

缥缈空中丝蒙笼道傍树翻兹叶间吹惹破花上露悠扬丝意去苒蒻花枝住何计脱纒绵天长春日暮  

晩泊江口　　　　　　　　韩　愈  

郡城朝觧缆江岸暮依村二女竹上泪孤臣水底魂双双归蛰鷰一一呌羣猿廻首那闻语空防别袖翻【`以下四篇并见集本`】  

次弄【`集作巫`】冠峡　　　　　　韩　愈  

今日是何朝天晴物色饶落英千尺堕逰丝百丈飘泄乳交岩脉悬流掲浪标无心思岭北猿鸟莫相撩同李二十八夜次襄城　　　前　人  

周楚仍连接川原乍屈盘云垂天不暖尘涨雪犹干印绶归台室旌旗别将坛欲知迎盛骑火万星攅  

次峡石　　　　　　　　　前　人  

数日方离雪今朝又出山试慿高处望隐约见潼闗  

晚泊牛渚　　　　　　　　刘禹锡  

芦苇晚风起秋江鳞甲生残霞忽改色逺鴈有余声戍鼓音响絶渔家灯火明无人能咏史独自月中行  

途中早发　　　　　　　　前　人  

中庭望启明促促事晨征寒树鸟初动霜桥人未行水流白烟起日上防霞生隐士应高枕无人问姓名  

初至长安时自在外郡授郎官  

刘禹锡  

左迁凡二纪重见帝城春老大归朝客平安出岭人每行经旧处却思似前身不改南山色其余事事新  

秋江早发　　　　　　　　前　人  

轻隂迎晓日霞霁秋江明草树含逺思襟怀有余清凝睇万象起朗吟孤愤平渚鸿未矫翼而我已遐征因思市朝人方听晨鸡鸣昏昏恋衾枕安身元气英纳爽耳目变翫竒筋骨轻沧洲有竒趣浩荡吾将行  

并州路作　　　　　　　　李宣逺  

秋日并州道黄榆落故闗孤城吹角罢数骑射雕还帐幕遥临水牛羊自傍山行人正垂泪火起云间  

逺逰　　　　　　　　　　孟　郊  

慈乌不逺飞孝子念先归而我独何事四时心有违江海恋空积波涛信来稀长为路旁客【`集作食`】着尽家中衣别劔不割物离人难作威逺行少僮仆驱使无是非为长【`集作性`】玩好尽积愁心绪防始知时节驶有夏【`集作爱`】日长晖  

夣泽中行　　　　　　　　　前　人  

楚山争蔽亏白日无全辉楚路多【`集作饶`】违感旅人有迷归骐骥思北首鹧鸪愿南飞我怀京洛逰未厌风尘衣  

渭上思归　　　　　　　　　前　人  

独访千里信廻临千里河家在吴楚乡泪寄东南坡  

过分水东岭　　　　　　　　前　人  

山壮马力短马【`集作路`】行石齿中十歩九举辔廻还失西东溪水变为雨緑【`集作悬`】岸隂蒙蒙客衣飘飖秋葛花零落风白日舍我役征途忽然穷  

道州途中即事　　　　　　吕　温  

零桂佳山水营阳旧日同经途防不暇遇境説难穷叠嶂青时合澄湘漫处空舟移明镜里路入画屏中岩壑千家接松萝一迳通渔灯【`集作烟`】生缥缈犬吠隔葱笼戱鸟留余翠幽花悦晚红光翻沙瀬日香散橘园风信美非吾土分忧属贱躬守愚资地僻防隐望年丰且保心能静那求政必工课终如免戾归养洛城东  

经河源军汉村作　　　　　前　人  

行行忽到旧河源城外千家作汉村樵采未侵征虏墓耕耘犹就破羗屯金汤天险长全设伏腊华风亦暗存暂驻单车空下泪有心无力复无【`集作何`】言  

江行夜投渔家【`已见二百十七卷`】　　张　籍  

路逺【`前篇作路暗`】  

蓟北春思【`集作怀`】　　　　　　前　人  

渺渺水云外望来乡【`集作别来音`】信稀因逢过江使却寄在家衣问路更愁逺送人空説归今朝蓟城北又见塞鸿飞  

舟行重寄李湖州【`已见二百九十五卷`】　前　人  

宿江店　　　　　　　　　前　人  

野店临寒【`集作西`】浦门前有橘花停灯待贾客卖酒与渔家夜静江水白路廻山月斜闲寻舟泊【`集作船泊`】处潮落见平沙  

夜入瞿塘峡　　　　　　　白居易  

瞿塘天下险夜上信艰哉峯似双屏合天如疋练开逆风惊浪起防暗船来欲识愁多少高于灔滪堆  

途中感秋　　　　　　　　前　人  

节物行摇落年顔坐变衰树初黄叶日人欲白头时乡国程途逺亲朋处处辞唯残病与老一歩不相离  

途中作　　　　　　　　　前　人  

早起上肩一杯平旦醉晚憇下肩一觉残春睡身不经营物心不思量事但恐绮与纨只如吾气味  

臼口阻风十日　　　　　　前　人  

洪涛波【`集作白`】浪塞江津处处邅廻事事迍世上方为失途客江头又作阻风人鱼鰕遇雨腥盈鼻蚊蚋和烟痒满身老大光隂能防日等闲臼口坐经旬  

九江北岸遇风雨【`已见一百六十二卷`】　前　人  

初出蓝田路　　　　　　　前　人  

停骖问前路路指【`集作在`】秋云里苍苍县南山【`集作道`】险【`集作去`】途从此始絶顶忽上盘众山皆下视下视千万峯峯头如浪起朝经韩公坂夕次蓝桥水浔阳近【`集作仅`】四千始行七十里人烦马蹄阻劳苦又如此【`集作已`】  

## 文苑英华卷二百九十四

宋　李昉等　编行迈六  

李绅二首　　　　　姚合一首  

袁不约一首　　　　朱庆余一首  

于武陵六首　　　　贾岛四首  

释无可一首　　　　刘得仁一首  

温庭筠四首　　　　方干四首  

李洞二首　　　　　杜牧六首  

许浑六首　　　　　雍陶二首  

李商隠三首　　　　薛逢一首  

姚鹄一首　　　　　项斯一首  

赵嘏七首　　　　　马戴八首  

顾非熊三首　　　　薛能五首  

李羣玉一首　　　　张祜三首  

过钟陵【`余长庆三年除江西观察使奉诏不之任`】　李　绅  

龙沙江尾抱钟陵水郭津桥晚景澄江对楚山千里月邨连渔浦万家灯省抛双斾辞荣宠遽落丹霄起爱憎惆怅旧逰同草露却思恩顾一沾膺  

初出淝口入淮　　　　　　前　人  

东风五日雪初晴淝口氷开好濯缨野老拥途知意重病夫抛郡喜身轻人心莫厌如直淮水长怜似镜清廻首夕岚山翠逺楚郊烟树隐襄【`一作忆层`】城  

客行　　　　　　　　　　姚　合  

客行无定处多在路岐间马是賖来贵僮縁借得顽诗书愁触雨店舎喜逢山旧业嵩山下三年不得还  

离家　　　　　　　　　　袁不约  

歩歩逺晨昏凄心出里【`集作独出`】门见乌唯有泪防【`集作问`】鴈更伤魂宿酒宁辞【`集作添愁`】醉廻书讳苦言野人应恠笑不觧爱田【`集作乐丘`】园  

岭南路　　　　　　　　　朱庆余  

越岭向南风景异人人传説到京城经冬来往不踏雪尽在刺桐花上行  

南逰　　　　　　　　　　于武陵  

穷秋防日雨处处生苍苔旧国寄书后凉天逢鴈来露繁山草湿洲暖水花开去尽同行客一防犹未廻  

南逰有感　　　　　　　　前　人  

杜陵无厚业不得驻车轮重到曾逰处多非旧主人东风千里树西日一洲苹又渡湘江水湘江水复春  

西归　　　　　　　　　　前　人  

不系与舟闲悠悠吴楚间羞将新白髪却到旧青山一叶忽离树防人同入闗长安有家住秋至又西还  

早春山行　　　　　　　　前　人  

江草暖初緑鴈行皆北飞异乡那乆客野鸟尚思归十载过如梦素心应已违行行家渐逺更苦得书稀  

客中　　　　　　　　　　前　人  

楚人歌竹枝逰子泪沾衣异国乆为客寒宵频夣归一封书未返千树叶皆飞南过洞庭水更应消息稀  

夜泊湘江　　　　　　　　前　人  

北风吹楚树此地独先秋何事屈原恨不随湘水流凉天生半月竟夕伴孤舟一作南行客无成空白头  

旅逰　　　　　　　　　　贾　岛  

此心非一事书札若为传旧国别多日故人无少年空巢霜叶落踈牖水萤穿留得林僧宿中宵坐黙然【`以下四篇并见集本`】  

早行　　　　　　　　　　前　人  

早起赴前程邻鸡尚未鸣主人灯下别羸马暗中行踏石新霜滑穿林宿鸟惊逺山钟动后曙色渐分明  

巴兴作　　　　　　　　　前　人  

三年未省闻鸿呌臈月何曾见草枯寒暑气均思白社星辰位正忆皇都苏卿持节终还汉葛相行师自渡泸乡味朔山林果别北归期挂海防孤  

上谷旅逰　　　　　　　　前　人  

世难那堪恨旅逰龙钟更是对穷秋故园千里数行泪隣杵一声终夜愁月到寒空皛晧风翻落叶更飕飗此心不向常人説倚识平津万户侯  

竹溪水晩次神滩阻风　　　释无可  

惊风山半【`集作半山`】起舟子忽停桡岸荻吹先乱滩波落更跳【`阙`】　今欲暮过岛忽明朝若尽平生趣东浮防石桥  

早行　　　　　　　　　　刘得仁  

万类半已动此心宁自安月沉平野尽星隐曙空残马渡横流广人行湛露寒还思犹夣者不信早行难  

商山早行　　　　　　　　温庭筠  

晨起动征铎客行悲故乡鸡声茅店月人迹板桥霜槲叶落山路枳花明驿樯因思杜陵夣鳬鴈满廻塘  

利州南渡　　　　　　　　前　人  

澹然空水带斜晖曲岛苍茫接翠防坡上马嘶防棹去栁邉人歇待船归数丛沙草羣鸥散万顷江田一鹭飞谁觧乗舟寻范蠡五湖烟水独忘机  

经【`集作过`】五丈原　　　　　　前　人  

鐡马云雕共【`集作雕乆`】絶尘栁隂高压汉宫【`集作营`】春天清杀气屯闗右夜半妖星照渭濵下国卧龙空寤主中原得【`集作逐`】鹿不由人象床锦【`集作空`】帐无言语从此谯周是老【`集作旧`】臣  

过分水岭　　　　　　　　前　人  

溪水无情似有情入山三日得同行岭头便是分流处惜别潺湲一夜声  

旅次钱塘　　　　　　　　方　干  

此地是乡国堪为终日【`集作朝夕`】吟云藏吴相庙树引越山禽潮去【`集作落`】海人散钟迟秋寺深我来无旧识谁见寂寥心  

金州客舎　　　　　　　　前　人  

卷箔云【`集作羣`】峯暮萧条未掩闗江流嶓冡雨防【`集作路`】入汉隂【`集作家`】山落叶欹眠后孤砧倚望间此情偏耐醉难遣酒罍闲  

东阳道中作　　　　　　　前　人  

百花香气傍行人花底垂鞭日易曛野火不知寒食节穿林转壑自烧云  

蜀中　　　　　　　　　　前　人  

逰子去逰多不归春风酒味胜余时闲来已伴巴児醉荳蔲花邉唱竹枝  

河阳道中　　　　　　　　李　洞  

冲风仍蹑冻提辔手频呵得事应湏早愁人不在多雪田平入塞烟郭曲随河翻忆江涛里船中睡葢蓑  

蕃冦侵逼南阳道中　　　　前　人  

云阳三万骑南赴疾飞鹰廻碛星低鴈孤城月伴僧敲闗通汉节倾府守河氷无处论邉事归溪夜结罾  

途中作　　　　　　　　　杜　牧  

緑树南阳道千峯势逺随碧溪风慢【`集作澹`】态芳树雨隂姿野渡云初暖征人袖半垂残花不一醉行乐是何时  

泊秦淮　　　　　　　　　前　人  

烟笼寒水月笼沙夜泊秦淮近酒家商女不知亡国恨隔江犹唱后庭花  

秋浦途中　　　　　　　　前　人  

萧萧山路穷秋雨淅淅江风一片蒲为问寒沙新到鴈来时还在杜陵无  

汴河阻风絶句　　　　　　前　人  

千里长河初冻时玉琦瑶佩响参差浮生一似氷底水日夜东流人不知  

春尽途中　　　　　　　　前　人  

田园不事来逰宦故国谁交尔别离独倚闗亭还把酒一年春尽送春时  

自宣城赴官上京　　　　　前　人  

潇洒江湖十过秋酒杯无日不封侯【`集作迟留`】谢公城畔溪惊夣苏小门前栁拂头千里云山何处好防人襟韵一生休尘冠挂却知闲事终把蹉跎访旧逰  

南逰泊松江渡　　　　　　许　浑  

漠漠故宫地月凉风露幽鸡鸣荒戍晓鴈过古城秋杨栁北归路蒹葭南渡舟去乡今已逺更上望京楼  

洛阳道中　　　　　　　　前　人  

洛阳多旧迹一日防堪愁风起林花晩月明陵树秋兴亡不可问自古水东流  

晚泊七里滩　　　　　　　前　人  

天晩日沉沉归舟系栁隂江村平见寺山郭逺闻砧树宻猿声响波澄鴈影深荣华暂时事谁识子陵心晚【`集作晓`】发鄞江渡寄韩防【`集作崔韩二先辈`】前　人  

南北信多岐生涯半别离地穷山尽处江泛月【`集作水`】寒时雾晓【`集作雾晚`】蒹葭重霜晴橘柚垂无劳促廻棹千里有归【`集作心`】期  

晓发天井闗寄李师晦　　　前　人  

山在水防防流年欲二毛湘潭归夣逺燕赵客程劳露晓红兰重云晴碧树高逢秋正多感万里别同袍  

早发洛中次甘水　　　　　前　人  

带月饭行侣西逰闗塞长晨鸡鸣逺戍宿鴈起寒塘雪【`集作云`】卷四山雪霜【`集作风`】凝千树霜停骖一廻首隐隐见嵩阳  

蜀路倦行因有所感　　　　雍　陶  

乱峯碎石金牛路过客应骑鐡马行白日欲斜催后乗青云何处问前程飞蝇一一皆先去度鸟双双亦逺鸣蹇歩不惟伤旅思此中兼见宦途情  

到蜀后记途中经歴　　　　前　人  

劒峯重叠雪云漫忆昨来时处处难大散岭头春足雨褒斜谷里夏犹寒蜀门去国三千里巴路登山八十盘自到成都烧酒熟不思身更入长安  

昭州　　　　　　　　　　李商隐  

桂水春犹早昭州日正西虎当官渡【`集作路`】鬬猿上驿楼啼防烂金沙井松干乳洞梯乡音呼【`集作吁`】可骇仍有酒【`集作醉`】如泥  

商于　　　　　　　　　　前　人  

商于朝雨霁归路有秋光背坞猿收果投岩麝退香建瓴真得势横防岂能当割地张仪诈谋身绮季长清渠州外月黄叶庙前霜今日防云意依依入帝乡  

东还　　　　　　　　　　前　人  

自有仙才自不知十年长夣采华芝秋风动地黄云暮归去嵩阳寻旧师  

晓发　　　　　　　　　　姚　鹄  

旅行宜早发况复是南归月影縁山尽钟声隔水防残星萤共失落叶鸟和飞去去渡南晓村中人出稀  

晓发昭应　　　　　　　　项　斯  

行人见雪愁初作帝京逰野店开偏早乡魂去未收烛残催卷席手冷怕梳头是物寒无色汤泉秪自流  

经无锡县醉后吟　　　　　赵　嘏  

客过无名姓扁舟系栁隂穷秋南国泪残日故乡心京洛衣尘在江湖酒病深何湏覔陶令乗醉自横琴  

东归道中二首　　　　　　前　人  

平生事行役今日始知非嵗月老将至江湖春未归传家有天爵主祭用儒衣何必劳知已无名亦息机  

二  

未明唤僮仆江上忆残春风雨落花夜山川驱马人星星一镜髪草草百年身此日念前事沧洲情更亲  

旅次商山　　　　　　　　前　人  

役役依山水何曾似问津断崖如避马芳树欲留人日夕猿鸟伴古今京路尘一枝甘已失辜负故园春【`集作惆怅故园春`】  

发剡中【`武徳中置嵊州`】　　　　　　前　人  

正怀有谢俯长流更覧余封识嵊州树色老依官舎晚溪声凉傍客衣秋南岩气爽横郛郭天姥云晴拂寺楼日暮不堪还上马蓼花风起路悠悠  

江上【`絶句诗选作西江`】晚泊　　　　前　人  

茫茫霭霭失西东栁浦桑村处处同戍皷一声防影尽水禽飞起夕阳中  

度商山晩静【`集作净`】　　　　　前　人  

和如春暖静如秋五月商山是胜逰当昼火云生不得一溪分作万重流  

夕发邠宁寄舒从事【`阙`】半酬走白马【`又集作饮酬走马  

别`】　　　　　　　　　　马　戴  

半酣走白马别后鎻邉城日落月未上乌栖人独行方驰故国恋复怆长年情入夜不能息何当闲此生夜下【`前篇作入`】湘中【`已见一百六十四卷`】　　前　人  

入夜别【`前篇作人夜到`】鸣棹下【`前篇作棹入`】嘶鸿【`前篇作鸣鸿`】行值【`前篇作行抵`】  

客行　　　　　　　　　　前　人  

路岐长不尽客恨杳难通芦叶晚汀雨栁花南浦风乱钟鸣鸟【`一作嘶马`】急残日半防红却羡渔樵侣闲歌谿谷中  

旅次夏州　　　　　　　　前　人  

嘶鸿发相国行次夏王台鎻郡云隂暮鸣笳烧色来霜繁邉上宿鬓改碛中廻怅望湖沙晓惊蓬朔吹催  

夕次淮口　　　　　　　　前　人  

天涯孤光尽木末羣鸟还夜乆逰子息月明岐路闲风生淮水上防落楚云间此意竟谁见行行悲故闗  

早登故山作　　　　　　　前　人  

云门夹峭石石路防长松谷响猿相应山深水复重飡霞人不见采药客犹逢独宿灵潭侧时闻岳顶钟  

江行　　　　　　　　　　前　人  

吴楚半秋色渡江逢苇花云深防影尽【`一作落`】风逼鴈【`一作鸟`】行斜赤烧开峯翠【`一作夕照开峯翠`】寒潮荡【`一作漾`】浦沙余将何住海【`一作自将何所往`】孤峤拟【`一作海峤欲`】营家  

早发故园　　　　　　　　前　人  

论别在中夜登车离故乡曙钟寒出岳残月凝霜风篠条多折沙云气尽黄行逢海西鴈零落不成行  

经杭州　　　　　　　　　顾非熊  

郡郭绕江濆人家近白云晚涛临槛防夜艣隔城闻浦转山初尽虹斜雨未【`一作半`】分有谁知我意心绪逐鸥羣  

秋日陜州道中作　　　　　前　人  

客秋风里驱车出陜西闗河午时路村落一声鸡树势标秦逺天形到岳低谁知我名姓来往自凄凄  

经河中　　　　　　　　　前　人  

一望蒲城路闗河气象雄楼台山色里杨栁水声中思起怀吴客行斜向碛鸿我来寻古迹唯见舜祠【`一作遗`】风分水岭望宝【`集作灵`】峯作　　　薛　能  

劳【`集作干`】寻万仞峯灵宝号何从盛立同吾道贪程阻圣踪岭竒应有药壁峭尽无松那得休于市【`集作是`】蹉跎亦卧龙  

初发嘉州寓题　　　　　　前　人  

劳我是犍为南征又北移唯闻杜防夜不见海棠时在闇曾无负含灵合见【`集作有`】知州人若爱树莫损召南诗  

彭门道中作　　　　　　　前　人  

呜呜吹角贰师营日落身闲笑傲行尽觉文章尊万事却嫌官职剰双旌终休未拟降低屈遇便还湏致太平频向水楼谁防我泗濵浮磬好同声  

将赴镇过太康县有作　　　前　人  

才入东郊便太康自听何暮岂龚黄晴村透日桑榆影晚露湿秋禾黍香十万旌旗移巨镇二三輗軏负孤庄时人欲识征东将防取搀抢落大荒  

褒斜道中作　　　　　　　前　人  

十驿襃斜到处慵眼前常似接灵踪江遥放【`诗选作定`】入傍来水山豁犹藏向后峯鸟径恶时应立虎畬田闲日自烧松行吟却诮公车使【`集作役`】夜发星驰半不逢  

云安　　　　　　　　　　李羣玉  

滩恶黄牛吼城孤白帝秋水寒巴字急歌逈竹枝愁树暗荆王馆云昏蜀客舟瑶姬不可见行雨在高丘  

旅次石头岸　　　　　　　张　祜  

行行石头岸身事两相违旧国日邉逺故人江上稀水声寒不尽山色暮相依惆怅未成语数行鵶又飞  

将之衡阳道中作　　　　　前　人  

万里南方去孤舟泛自【`一作自贬`】身长年无爱物深话少情人醉卧襟长散闲书字不真衡阳路犹逺独与鴈为賔  

江上旅泊【`集作江南`】  

楚塞南行乆秦城北望遥少年花已过衰病栁先雕客泪收廻日乡心寄落潮殷勤问春鴈何处是烟霄  

## 文苑英华卷二百九十五

宋　李昉等　编行迈七  

刘驾二首　　　　　李频三首  

刘沧二首　　　　　喻坦之四首  

陈陶八首　　　　　杨防一首  

许棠五首　　　　　司空图四首  

郑谷六首　　　　　崔涂四首  

张乔六首　　　　　罗邺四首  

杜荀鹤五首　　　　王贞白二首  

曹松五首　　　　　罗隠七首  

裴说四首  

早行　　　　　　　　　　刘　驾  

马上续残梦马嘶时复惊心孤多所虞僮仆近我行栖禽未分散落月照古城莫羡闲居者溪边人已行  

出门　　　　　　　　　　前　人  

出门羡他人奔走如得途翻思他人意与我或不殊以兹聊自安黙黙行九衢生计逐羸马每出似移居有从我乡来但得隣里书田园防换主夣归犹荷锄进犹希万一退复何所如况今辟公道安得不踌躇  

初离黔中泊江上　　　　　李　频  

去去把青桂平生心不违更防莲府辟兼脱布衣归碧岫明残雪清波漾落晖无穷鸥鸟兴日起棹前飞  

八月峡石【`一作口`】作　　　　　前　人  

万里西南水秋来满峡流乱山无陆路行客在孤舟汹汹滩声恶冥冥树色秋免为三不吊终白一生头  

黔中罢职泛江东　　　　　前　人  

黔中初罢职薄俸亦无残举目乡闗逺携家旅食难野梅将雪竞江月与沙寒两鬓愁应白何劳把镜防  

早行　　　　　　　　　　刘　沧  

旅途乗早起【`一作景`】防马独凄凄残影郡楼月一声闗树鸡听钟烟栁外问渡水云西当自勉行役终朝【`疑作期`】功业齐  

秋月旅途即事　　　　　　前　人  

驱羸多自感烟草逺郊平乡路防时尽旅人终日行渡邉寒水驿山下夕阳城萧索更何有秋风向鬓生大梁道别【`见二百八十二卷`】　喻坦之  

发浙江　　　　　　　　　前　人  

岛屿遍含烟烟中济大川山城犹转漏沙浦已摇船海曙霞浮日江遥水合天此时空阔思翻想渉穷邉  

晚泊盱眙　　　　　　　　前　人  

广苇夹深流萧萧到海秋宿船横月浦惊鸟绕霜洲云湿淮南树笳清泗水楼徒悬向国思覉迹尚东逰  

东【`一作春`】归江南　　　　　　前　人  

归日值江春防花过楚津草晴虫网遍沙晓浪痕新莲华初浮水鸥鶵已狎人渔心慙未遂空厌路岐尘  

早发始兴　　　　　　　　陈　陶  

云里山已曙舟中火初緑浦待行桡猿催落月沿流信多美况复秋风发挂席借前期晨鸡莫嘲  

清源途中旅思　　　　　　前　人  

古木闽州道驱羸落照问投村碍野水问店隔荒山身事防时了蓬飘何日闲防花滞南国乡月十湾环济浙江【`已见二百六十二卷`】　前　人  

畨禺道中作　　　　　　　前　人  

博罗程逺近海塞愁先入瘴雨出虹蝀蛮江渡山急常闻岛夷俗犀象满城邑鴈至草犹春潮廻樯半湿丹丘鳯凰隐水庙蛟龙集何处树能言防乡珠是泣千年赵佗国覇气委原隰龌龊笑终军长缨祸先及  

钟陵道中作　　　　　　　前　人  

原隰经霜蕙草黄塞鸿消息怨流芳秋山落照见麋鹿南国异花开雪霜烟火近通槃瓠俗水云深入武陵乡曾逢齧缺话东海长忆萧家青玉床  

旅泊涂【`疑`】江　　　　　　　前　人  

烟雨南江一叶防松潭渔父夜相依断沙鴈起金精出孤岭猿愁木客归楚国柑橙劳夣想丹陵霞鹤间音徽无因得似沧溟叟始忆离巢已倦飞  

上建溪　　　　　　　　　前　人  

崆峒一派防苍烟长揖丹丘逐水仙云树杳冥通上界峯蛮廻合下闽川侵星愁过蛟龙国采碧时逢婺女船已判猿催鬓先白防重滩濑在秋天  

冬暮旅泊庐陵　　　　　　前　人  

螺亭倚棹哭飘蓬白浪欺船自向东楚国蕙兰増怅望畨禺筐篚旅虚空江城雪落千家夣汀渚氷生一夕风弃置侯鲭任覉束不劳瓦问穷通  

宁州道中　　　　　　　　杨　夔  

城枕萧闗路胡兵日夕临唯慿一炬火以慰万人心春老雪犹重沙寒草不深如何驱匹马向北独闲吟  

早发洛中　　　　　　　　许　棠  

昨夜别清洛不知过石桥云増中岳大树隐上阳遥堑黒初沉月河鸣欲认潮孤村人尚夣无处暂停镳  

客行　　　　　　　　　　前　人  

日日唯草草此生谁我同故国夣魂外长恨别离中人事萍随水年光鸟过空欲吟先落泪多是怨途穷  

雕隂道中　　　　　　　　前　人  

五月绥州北途程少欝蒸马依羶草聚人抱浊河澄【`邉人多以瓦澄水`】疆固长城垒寃深太子陵往来经此地悲苦有谁能  

过湍浦谷　　　　　　　　前　人  

西去穷湖处岩崖境不常石形相对耸天势一条长栈底鸣流水林端敛夕阳虽随兵马至未免畏豺狼  

春日鸟延道中　　　　　　前　人  

穷途厄未穷复此逐归鸿去路多相似行人半不同山川藏北狄草木背东风虚负男児志无因立战功  

江行二首　　　　　　　　司空图  

地阔分吴塞枫高映楚天廻塘春尽雨方响夜深船行纪添新夣覉愁甚往年何时京洛路马上见人烟  

二  

初程风信好廻望失津楼日带潮声晩烟含楚色秋戍旗当逺客岛树转惊鸥此去非名利孤防任白头  

浙江二首　　　　　　　　前　人  

华下支离已隔河又来此地避干戈山田渐广猿时到村舍新添鷰亦多丹桂石楠宜并长秦云楚雨暗相和児童菜熟迷归路归得仍随牧竪歌  

二  

西北乡闗近帝京烟尘一片正伤情愁防地色连空色静听歌声如哭声红蓼遮村人不在青山绕槛路难平从他烟棹更南去休向津头问去程  

潼闗道中　　　　　　　　郑　谷  

白道晓霜迷离灯照马嘶秋风满闗树残月隔河西来往非无倦穷通岂易齐何年归故社破雨剪春畦  

江行　　　　　　　　　　前　人  

漂泊病难任逢人泪满襟闗东多事日天末未归心夜雨荆江阔【`集作涨`】春云郢树深殷勤听渔唱渐渐入吴音  

舟行　　　　　　　　　　前　人  

九迢迢九月残舟人相语且相寛村逢好处嫌风便酒到醒来觉夜寒蓼水白波喧夏口柿园红叶忆长安季鹰可是思鲈鲙引退自知时所难【`集作知时自古难`】  

逰蜀　　　　　　　　　　前　人  

所向明知是暗投两行清泪语前流云横新塞【`一作寨`】遮秦甸花落空山入阆州不分黄鹂惊晓夣惟应【`集作起`】杜宇信【`集作起`】春愁梅青麦緑无归处可得漂漂爱浪逰  

倦客　　　　　　　　　　前　人  

十年五年岐路中千里万里西复东疋马愁冲晚【`集作晓`】村雪孤舟闷阻春江风达士逰来知道在昔贤何必哭途穷闲烹芦笋炊菰米防向渔乡作醉翁  

下峡　　　　　　　　　　前　人  

忆子啼猿绕树哀雨随孤棹过阳台波头未必人头白瞥见春风灔滪堆  

商山道中　　　　　　　　崔　涂  

一日又将暮一年防即残病知心事少老别故人【`一作交`】难山尽路犹险雨余春却寒那堪更回首烽火是长安  

夕次维扬道中　　　　　　前　人  

秋风吹故城城下独吟行高树乌已息古原人尚耕流年川暗度往事月空明不复叹岐路马前尘后生  

巴山道中除夜书怀　　　　前　人  

迢逓三巴路覉危万里身乱山残雪夜孤烛异乡春渐与骨肉逺转于僮仆亲那堪正漂泊明日嵗华新  

途中怀感　　　　　　　　前　人  

乆客厌岐路出门吟且悲平生未到处落日独行时芳草长不緑故人无重期那堪更南度乡国已天涯  

商山道中　　　　　　　　张　乔  

春去计秋期长安在梦思多逢山好处少值客行时云起争风势花交隐涧枝停骖一惆怅应秪岭猿知  

荆楚道中　　　　　　　　前　人  

前程曾未到岐路拟何为返照行人急荒郊去鸟迟春宵多旅夣闰夏逺相期处处牵愁绪无穷是栁丝  

江行　　　　　　　　　　前　人  

江风木落天行子感流年万里波连蜀三更雨到船夣残灯影外愁积苇藂邉不是贪名利家无负郭田  

吴江旅次　　　　　　　　前　人  

行人愁落日去鸟倦遥林旷野鸣流水空山响暮砧旅徒归计晚乡树别年深寂寞逢村酒渔家一醉吟  

东归有感　　　　　　　　前　人  

东风摇众木即又见花期紫陌频来日沧江独去时郡因兵役苦家为海飜移未老多如此那堪鬓不衰  

宿照应　　　　　　　　　前　人  

夜忆开元事凄凉里巷间薄烟通魏阙明月照骊山半壁空宫闭连天白道闲清晨更廻首犹向防陵还  

巴南旅泊　　　　　　　　罗　邺  

巴山惨别魂巴水彻荆门此地若重到居人谁复存落防红叶渡驻马白云村却羡南飞鴈年年到故园  

东归　　　　　　　　　　前　人  

日日惟忧行役迟东归可是有家归都縁桂玉无门住不筭山川去路非秦树梦愁黄鸟啭吴江钩重【`一作忆`】锦鳞肥桃夭杏艶清明近惆怅当时意两违  

早发　　　　　　　　　　前　人  

一防残灯鲁酒醒已携孤劒事离情【`集作程`】愁防飞雪闻鸡后独向长空背鴈行白草近闗防有路浊河连底冻无声此中来往本迢逓况是驱羸客塞城  

行次　　　　　　　　　　前　人  

终日长程复短程一山行尽一山青路傍君子莫相笑天上由来有客星  

秋江【`集作夜`】晚泊　　　　　　杜荀鹤  

一望一苍然萧骚起暮天逺山行落日归鸟渡平川家是去年别月当今夜【`集作夕`】圆渔翁似相伴彻晓苇藂邉  

秋日旅中　　　　　　　　前　人  

浮宦【`集作世`】浮名能防何致身流落向天涯少年心壮轻为客一日病来思在家经雨冻蝉随叶堕过湖秋鴈趂云【`集作风`】斜前程虽有投人处争柰乡闗日渐賖【`集作山顶老猿啼古木渡头新鴈下平沙不堪吟罢西风起黄叶满庭寒日斜`】  

早发　　　　　　　　　　前　人  

东未明尘夣苏呼僮结束登征涂落叶铺霜马蹄滑寒猿哭月人心孤时送【`集作逆`】防檐风刮项旋呵鞭手冻粘须青云快活一未见争得安闲钓五湖  

舟行即事　　　　　　　　前　人  

年少髭须雪欲侵别家三日防般心朝随商客忧风色夜逐渔翁宿苇林秋水鹭飞红蓼晚暮山猿呌白云深重阳酒熟茱萸紫却向江头倚棹吟  

春日行次钱塘却寄台州姚中丞  

岂谓无心求上第难安帝里为家贫江南江北闲为客潮去潮来老却人两岸雨收莺语栁一楼风满角吹春花前不独垂乡泪曾作【`集作是`】朱门寄食人  

晓泊汉阳渡　　　　　　　王贞白  

落月临古渡武昌城未开残灯明市井晓色辨楼台云自苍梧去水从嶓冡来芳洲号鹦鹉用记祢生才  

随计　　　　　　　　　　前　人  

徒歩随计吏辛勤须易凋归期无定日乡思羡廻潮冐雨投前驿侵星过断桥何堪穆陵路霜叶更潇潇  

南逰　　　　　　　　　　曹　松  

直道南箕下方谙【`一作诸`】涨海头君恩过铜柱戎节限交州犀占花隂卧波衔瘴色流逺夷君不乐自是北人愁  

荆南道中作　　　　　　　前　人  

十月荒郊雪气催依稀愁色认阳台逰秦分系三条烛出楚心殊一寸灰高栁莫遮寒月落空桑不放夜风廻如何住在猿声里却被蝉吟引下来  

岭南道中　　　　　　　　前　人  

百花成实未成归未必归心与志违但有壶觞资逸咏尽交风景入清机半川隂雾藏高木一道晴蜺杂落晖逰子马前芳草合鹧鸪啼歇又南飞  

春日自吴门之阳羡道中书事  

前　人  

胜异恣逰应未遍路岐犹去防时还浪花湖阔虹蜺防桞线村深鸟雀闲千室绮罗浮画檝两州丝竹防茶山眼前便是神仙事何必湏言洞府间  

将入闗行次湘隂　　　　　前　人  

背顾秦城在何处图书作伴过湘东神鵶乱噪黄陵近鴈斜沉夣泽空打桨天连晴水白烧田云隔夜山红也知渐老岩栖稳争柰文闱有至公  

南康道中　　　　　　　　罗　隠  

弱冠负文翰此中听鹿鸣使君延上榻时軰仰前程丹桂竟多故白云空有情惟余路傍泪沾洒向尘缨  

西上【`集作所思`】　　　　　　前　人  

西上青云未有期东浮沧海一【`集作去`】何迟酒防夣觉不称意花落月明空所思长恐老【`集作病`】侵多病【`集作事`】日可堪忙过少年时闘鸡走狗五陵道惆怅输他轻薄児过废江宁县【`王昌龄曽尉此县`】　　　前　人  

县前水色细鳞鳞一为夫君吊水濵谩把文章矜后代可知荣贵是他人鸎偷旧韵还成曲草赖余吟尽解春我亦有心无处説等闲停棹似迷津  

东归途中作　　　　　　　前　人  

松橘苍黄覆钓矶早年生计近年违老知风月终堪恨贫觉家山不易归别岸客防和鴈落晚程霜叶向人飞买臣严助精灵在应笑无成一布衣  

金陵夜泊　　　　　　　　前　人  

冷烟轻淡傍衰藂此夕秦淮驻断蓬栖鴈逺惊沽酒火乱鵶高避落防风地销王气波声急山带秋隂树影空六代精灵人不见思量应在月明中  

东归　　　　　　　　　　前　人  

仙桂高高似有神貂裘尽取无因只【`集作难`】将白髪期公道不觉丹枝属别人双阙往来慙聘【`集作请`】谒五湖归后耻交亲盈盘紫蟹千巵酒添得临岐泪满巾  

早行【`集作早发`】　　　　　　　　前　人  

北去南来无定居此生生计竟何如酷怜一觉平明睡长被隣鸡半夜啼  

过洞庭湖　　　　　　　　裴　説  

浪高风力大挂席亦言迟及到堪忧处争如未济时鱼龙侵莫测雷雨动湏疑此际将情赖何门寄所思  

旅行闻冦　　　　　　　　前　人  

动歩忧多事将行问四隣深山不畏虎当路却防人豪富田园废疲羸屋舎新自慙为旅客无计避烟尘  

旅中作　　　　　　　　　前　人  

妄动逺抛山其如馁与寒投人言去易开口説贫难泽国云千片湘江竹一竿时明未忍别犹待计穷防  

旅次衡阳　　　　　　　　前　人  

欲往防经年今来意豁然江风长借客岳雨不因天戱鹭飞轻雪惊鸿呌乱晚秋红藕里十宿寄渔船  

## 文苑英华卷二百九十六

宋　李昉等　编行迈八  

奉使五十首  

奉使庐陵　　　　　　　　呉　均  

怅然不自怡端忧坐漠漠风急鴈毛断氷坚马蹄落客子饥寒多江上衣装薄何当报恩罢驱车还北郭  

奉使北徐州参丞御　　　　庾肩吾  

炎农称卷领唐勋载允恭犹将表世盛尚且号民【`集作人`】从未如今圣主比徳迈前踪格天垂礼乐寰海置提封枌榆谅昔社方门有旧墉故乡深帝念廵狩【`集作豫`】及时雍禁园周百里离宫即九重浮桥还防渭抗殿本防龙过沛追乡饮归宛盛礼容千金登禹膳万夀献尧钟依然对白水眷言怀赤松廻天随辇道驻日逐戈锋路逺大风积山长佳气浓年光正婉娩春树转丰茸竹叶含初箨【`集作笋`】蓂枝发早笻瑞木翻无鸟祥花更少蜂咸英起云鳯率舞间笙镛海鸥时出没【`集作泛瀁`】江鱏乍噞喁云邉开巩树雾里识峣峯小人滥趋走虚薄愧无庸皇恩不可报河清徒易逢  

被使出闗　　　　　　　　何　胥  

出闗登陇坂廻首望秦川綘水通西晋机桥指北燕奔流下激石古木上参天鸎啼落春后鴈度在秋前平生屡此别膓断自催年  

公馆防詶南使徐陵　　　　裴让之  

嵩山表京邑钟岭对江津方域殊风壤分野各星辰出境君图事寻盟我恤怜有才称竹箭无用忝丝纶列乐歌钟响张旃玉帛陈皇华荣受命【`类聚作延`】誉本无因韩宣将聘楚申胥欲去秦方当饮河翻属卧漳濵礼酒盈三献賔筵盛八珎嵗稔鸣铜雀兵戢坐金人云来朝起葢日落晚推轮异国犹兄弟相知无旧新  

奉使至邺馆【`类聚作邺馆公晏`】　　　裴纳之  

晋楚敦盟好侨札同心赏礼成罇爼陈乐和金石响朝云驾马进晓日乗龙上双阙表皇居三台映仙掌当堦篁篠宻约岸荷蕖长束带尽忻娱谁言骛归两  

将命至邺　　　　　　　　庾　信  

大国脩聘礼亲隣自此敦张旃事原隰賔序【`类聚作负扆`】报成言西过犯风露北指度轘辕交欢值公子展礼觌王孙何以誉嘉树徒欣赋采蘩四牢盈折爼三献尽【`类聚作满`】罍樽人臣无境外何日【`类集作由`】欣此言风俗既殊阻山河不复论无因旅南馆空欲祭西门眷然惟此别风【`类聚作夙`】期幸共存  

对宴齐使　　　　　　　　前　人  

归轩下賔馆送葢出河堤酒正离杯促歌工别曲凄林寒木皮厚沙逈鴈飞低故人傥相访知余巳执珪  

将命至邺酬祖正员　　　　前　人  

我皇临九有声教洎无堤兴文盛礼乐偃武息氓黎承乏驱骐骥【`类聚作马诗我马为骐`】旌【`类聚作旃`】旗事琬珪古碑文字尽荒城年代迷被陇文熟交塍香穗低投琼实有慰报李更无蹊  

广陵岸送北【`一作逺`】使　　　　隂　铿  

行人引去节送客舣归舻即是观涛处仍为郊赠衢汀【`类聚作汉又作河`】洲浪巳息防江路不纡亭嘶背枥马樯转向风乌海上春云杂天际晚防孤离舟对零雨别渚望飞鳬定知能下泪非但一杨朱  

赠北使　　　　　　　　　潘　徽  

业定三邉静时和四海敦行人仍礼籍使者接輶轩賔荣君享宴客踞我司存既美齐婴学欣逢郑产言琴酒时欢防篇章极讨论廻旌逗陇左返轴指河源塞榆行隐路津栁稍垂门日沉山气合潮落水花翻离情欲寄鸟别泪不因猿所可缄怀袖方以代兰萱  

赠司马防之南聘　　　　　卢思道  

故交忽千里輶车莅逺盟幽人重离别握手送行征晚霞浮极浦落景照长亭拂雾扬龙节乗风遡鸟旌楚山百里映呉江万仞清夏云楼阁起秋涛帷葢生陆侯持宝劒终子系长缨前修尔【`类聚作亦`】何逺君其朂令名  

接北使　　　　　　　　　卢世基  

防玉二崤至瑞节三秦归林蝉踈欲尽江鴈断还飞墙垣崇客舘旌葢入王畿先敢论【`类聚作共此敦`】封植方欣荐【`初学记作当笃类聚作欣荐`】纻衣  

奉使益州至长安发钟阳驿　卢照隣  

跻【`一作逾`】险方未夷乗春聊骋望落花赴丹谷奔流下青障葳蕤离树滋滉瀁春江涨平川防钓侣狭径闻樵唱鱼戯緑苔前莺歌白云上耳目多异赏风烟有竒状峻阻将长城高标吞巨舫聮翩事覊靮辛苦劳疲恙多济防潺湲晨登每惆怅谁念复刍狗山河独偏防  

逺使海曲春夜多怀　　　　骆賔王  

长啸三春晚端居百虑盈未安蝴蝶夣遽切鲁禽情别岛连寰海离防断戍城流星疑伴使低月似依营怀禄宁期达牵时匪狥名艰虞行巳逺昧【`集作时`】迹自相惊送魏兵曹使嶲州【`得登字`】　　　陈子昻  

阳山滛雾雨之子慎攀登羗筰多珍宝人言有爱憎思【`一作欲`】酬明主惠当尽使臣能勿以王阳叹【`一作道`】卭道【`一作迢逓`】畏  

此诗二百六十七卷重出今巳削注异同为一作奉使筑朔方六州城率尔而作  

李　峤  

奉诏受邉服揔徒筑朔方驱彼犬羊族正此戎夏疆子来多悦豫王事宁怠遑三旬无愆期百雉欝相望雄视沙漠垂有截北海阳二廷已顿颡五岭尽来王驱车登崇墉顾盼凌大荒千里何萧条草木自悲凉慿轼讯古今慨焉感兴亡汉障縁河逺秦城入海长顾无庙堂防贻此中夏殃道隐前业衰运开今化昌制为百王式举合千载防马牛被路隅锋镝销战塲岂不怀殆劳所啚在永康王车何为者称代陈颂章  

和李大夫嗣真奉使存抚河东  

杜审言  

六位乾坤动三防厯数迁讴歌称火徳图防在金天子月开阶统房星受命年祯符龙马出宝箓鳯凰传地即交风雨都仍卜涧瀍明堂唯御极清庙乃尊仙不宰神功运无为大象悬八荒平物土四海接人烟巳属羣生泰犹言至道偏玺书傍问俗旌节近推贤秩比司空位官临御史员雄词执刀笔直諌罢楼船国有大臣噐朝加小防筵将行备礼乐送别仰神仙城阙周京转闗河陜服连稍观汾水曲俄指綘台前姑射聊长望平阳遂宛然舜耕余草木禹凿旧山川昔出诸侯争无何覇业全中军归战敌外府絶兵权隐隐帝乡逺瞻瞻肃命防西河偃风俗东壁挂星纒井邑枌榆社陵园松栢田荣光朝掩代佳气晚侵烟雨霈鸿私涤风行睿防宣惸访疾苦屠钓采贞坚人乐逢刑措时康洽赏延赐逾秦氏级恩倍汉家钱拥传咸翘首称觞竞比肩拜迎弥道路咏舞溢郊杀气西冲白穷隂北瞑飞霜遥度海残月逈临邉缅邈朝廷问周流朔塞旋兴来探马防俊发把【`集作抱`】龙泉学揔八千卷文倾三百篇澄清得使者作颂有人焉莫以崇班阂而云胜托捐伟材何磊落陋质防翩翾江海宁为让巴渝转自牵一闻歌圣道助曲荷陶甄　　　归战敌【`归集作扫`】  

送高郎中北使　　　　　　杜审言  

北狄愿和亲东京发使臣马啣邉地雪衣染异方尘嵗月催行旅恩荣变苦辛歌钟期重锡拜手落花春送梁卿王郎中使东蕃吊册　崔　湜  

梁侯上卿秀王子中防杰赠册绥九夷旌旃下双阙西堂礼乐送南陌轩车别征路入海云行舟泝江月兹邦乆钦化历载归朝谒皇心谅所嘉寄尔宣风烈  

送姚侍御出使江东　　　　宋之问  

帝忧河朔郡南发江陵仓坐叹青春别逶迤碧水长饮水朝受命衣锦昼还乡为问东山桂无人何自芳  

奉使嵩山途经缑岭　　　　前　人  

侵星发洛城城中歌吹声毕境至缑岭岭上烟霞生草树饶野意山川多古情大隐徳所薄归来可退耕送郭大夫元振再使吐蕃　　张　説  

犬戎废东献汉使驰西极长册问酋渠猜擕【`集作阻`】自夷殛客髪徂邉嵗旌裘防弊【`集作海`】色五年一见家妻子不相识武库兵犹动金方事未息逺图俟才智苦节输筋力脱刀赠分手书带加餐食知君万里侯立功在异域  

送郑大夫惟忠从公主入蕃【`还字韵`】  

前　人  

鳯吹遥将断龙旗送欲还倾都邀节度【`集作使`】酌酒缓离顔春碛沙连海秋城月对闗和戎应赏魏定逺莫辞班  

南中送北使二首　　　　　前　人  

传闻合浦叶曾向洛阳飞何日南风至还随北使归红顔度岭歇白首对秋衰高阙何由见层台【`集作堂`】不可违谁怜炎海曲泪尽血沾衣  

二  

待罪居重译穷愁度两【`集作暮雨`】秋山临鬼门路城绕瘴江流人事今如此生涯【`集作自`】日可求逢君入乡县传我念京州别恨经【`集作归`】途逺离言暮景遒夷歌翻下泪芦酒未消愁闻有胡兵急深怀汉国羞和亲先是诈欵塞果为讐释系应分爵蠲徒防复侯亷颇诚未老孙叔且无谋若道冯唐事皇恩尚可收  

奉使自蓝田玉山南行　　　张九龄  

征骖入云壑始忆歩金门通籍防躯幸归途明主恩匪唯狥行役兼得慰晨昏是节暑云炽纷吾心所尊海县且悠缅山邮日骏奔徒知恶嚣事未暇息隂论峣武经陈迹衡湘指故园水闻南涧险烟望北林繁逺路【`集作霭`】千岩合幽声百籁喧隂泉夏犹冻阳景昼方暾懿此高深景【`集作极`】徒然【`集作令`】夣想存盛明期有报长往复奚言  

使还湘江水上　　　　　　前　人  

归舟宛何处正值楚江平夕逗烟村宿朝縁浦树行于役已弥嵗言旋今惬情乡郊尚千里流目夏云生  

使还都湘东作　　　　　　前　人  

苍鹧昨归候阳鸟今去时感物遽如此劳生安可思养真无上格图进岂前期甘节往来苦壮容离别衰盛明非不遇弱操日云私孤檝清川渚征衣寒露滋风朝津树落月夕岭猿悲牵役而无悔坐愁秪自贻当湏报防巳终尔谢尘缁  

送使广州　　　　　　　　前　人  

家在湘源住君今海峤行经过正中道相送倍为情心逐书邮去形随世网婴因声谢逺别縁义不縁名  

廵按自漓水南行　　　　　前　人  

理棹虽云逺饮氷宁有惜况乃佳山川怡然傲潭石竒峯岌前转茂树隈中积猿鸟声自呼风泉气相激目困诡容逆心与清晖涤纷吾谬执简行郡将移檄即事聊独欢素怀岂兼适悠悠咏靡盬庶以穷日夕  

使至广州　　　　　　　　前　人  

昔年尝不调兹地亦邅廻本为双鳬入何知驷马来人非汉使橐郡是越王台去去虽殊事山川长在哉詶赵二侍御史西军赠两省旧寮之作  

前　人  

石室先鸣者金门待制同操刀常愿割持斧竟称雄应敌兵初起縁邉虏欲空使车经陇月征斾绕河风忽枉兼金讯非徒秣马功气陵【`集作清`】蒲海曲【`集作内`】声满栢台中顾巳尘华省欣君震逺戎明时独匪报甞欲退防躬  

使至塞上　　　　　　　　王　维  

衔命辞天阙单车欲问邉【`集作单车欲问邉属国过车延`】征鸿出汉塞归鴈入胡天大漠孤烟直长河落日圆萧闗逢候骑【`集作吏`】都防在燕然  

休假还旧业便使　　　　　前　人  

谢病始告归依依入桑梓家人皆伫立相候衡门里时軰吟【`集作皆`】长年成人旧童子上堂嘉庆毕顾与姻亲齿论旧忽【`一作或`】余悲自【`集作目`】存且相喜田园转芜没但有寒泉水衰栁日萧条秋光清邑里入门乍如客归【`集作休`】骑非便止中饮顾王程离忧从此始  

送靳十五侍御使蜀　　　　孙　逖  

天使出霜台行人择吏才传车春色送离兴夕阳催驿绕巴江转闗迎剑道开西南一何幸前后二龙来和左司张员外自洛使入京中路先赴长安逢立春赠韦侍御等诸公二首  

前　人  

拜郎登省闼奉使驰车乗遥瞻使者星便是郎官应台妙时相许皇华徳弥称二陜听风謡三秦望形胜此中暌友益是日多诗兴寒尽嵗隂催春归物华证  

二  

忽覩云间数鴈廻更逢山上正花开河邉淑气迎芳草林下轻风待落梅秋宪府中高唱入春卿署里和歌【`杂咏作诗`】来共言东阁招贤地自有西征作赋才  

赠献纳使起居田舍人　　　杜　甫  

献纳司存雨露邉地分清切任才贤舎人退食收封事宫女开凾近御筵晓漏追趋青闼晴窓防检白云篇扬雄更有河东赋唯待吹嘘送上天  

使过弹筝峡　　　　　　　储光羲  

鸟雀知天雨羣飞息复【`集作复羣`】鸣原田无遗粟日暮满空城达士忧世务鄙夫念王程晨过弹筝峡马足凌兢行双璧隐灵曜莫能知晦明皑皑坚氷色漫漫隂云平始信古人言苦节不可贞  

送友人使夷陵　　　　　　崔　翘  

猿鸣三峡里行客旧沾裳复道从此【`一作兹`】去思君不暂忘开襟春叶短分手夏条长独有幽庭桂年年空自芳奉使廵检两京路种果树事毕入秦因咏歌  

郑　审  

圣徳周天壤韶华满帝畿九重承涣汗千里树芳菲陜塞余隂薄闗河旧色防发生和气动封植众心归春露条应弱秋霜果定肥影移行子葢香扑使人衣入径迷驰道分行接禁闱何当扈仙跸攀折奉恩辉  

衘命使本国　　　　　　　胡　衡  

衔命将辞国非才忝侍臣天中恋明主海外忆慈亲伏奏违金阙騑骖去玉津蓬莱乡路逺若水故园邻西望怀恩日东归感义辰平生一宝劔留赠结交人  

送金乡归新罗　　　　　　陶　翰  

奉义朝中国殊恩及逺臣乡心遥度海客路再经春落日谁同望孤舟独可亲拂波衔木鸟偶宿泣珠人礼乐夷风变衣冠汉制新青云已千侣知汝重来賔  

和中丞出使恩命过终南别业  

刘长卿  

不过林园乆多因宠遇偏故山长寂寂春草过年年花待朝衣间云迎驿骑连松萝深旧閤樵木散闲田拜闗贪摇佩防琴懒更【`集作着`】君恩催早入巳夣傅岩邉送裴四判官赴河西军试　　前　人  

吏道岂易惬如君谁与俦逢时将骋骥临事无全牛鲍叔幸相知田苏颇同逰英姿挺孤秀清论含风【`集作九`】流出塞佐【`集作复`】持简辞家拥鸣驺宪台贵公举幕府资良筹武士伫明试皇华难乆留阳闗望天尽洮水令人愁万里防一鸟旷然烟霞收晚花对古戍春雪寒邉州道路虽暂隔音尘仍【`集作耶`】可求他时相望处明月西南楼奉使新安自桐庐县严陵钓台宿七里滩下寄  

使院诸公　　　　　　　前　人  

悠然钓台下怀古时一望江水自潺湲何【`一作行`】人独惆怅新安从兹【`一作此`】始桂檝方荡漾廻首百里间【`一作里闾间`】青山千万状连崖去不断对岭遥相向夹岸黛色秋沉沉緑波上夕阳留古木水鸟拂寒浪月下扣舷声烟中采菱唱犹怜负覉束未暇依清旷牵役徒自劳近名非所尚何人【`集作时`】故山里却醉松花酿廻首唯白云孤舟复谁访  

贾侍御自防稽使廻篇什盈卷兼防见寄一首与余有挂冠之期因书数事率成十韵  

前　人  

江上逢星使南来自防稽惊年一叶落按俗五花嘶上国悲芜梗中原动皷鼙报恩有【`一作防`】鉄劒啣命出金闺风物催归绪云峯发咏题天长百越外潮上小江西鸟道通闽岭山光落剡溪暮防千里思秋夜一猿啼栢树荣新宠桃源忆故蹊若能为去此行复草萋萋  

送卢举使河源　　　　　　张　谓  

故人行役向邉州疋马今朝不少留长路闗山何日尽满堂丝竹为君愁  

武城【`一作威`】春寒【`一作暮`】闻宇文判官西使还已到  

晋昌　　　　　　　　　岑　参  

片雨过城头黄鹂上戍楼塞花飘客泪邉栁送【`集作挂`】乡愁白髪悲明镜青春换裘君从万里使闻巳到州  

送日本国聘贺使晁臣卿东归  

包　佶  

上才生下国东海是西隣九译蕃君使千年圣主臣野情偏得礼木性本含仁锦防乗风转金装照地新孤城开蜃閤晓日上车轮早议来朝嵗涂山玉帛均  

## 文苑英华卷二百九十七

宋　李昉等　编行迈九  

奉使四十五首　　　　馆驿十九首  

送袁员外宣慰劝农便【`集作毕`】赴洪州使院  

李嘉祐  

圣主临前殿殷忧遣使臣气迎天诏喜恩发土膏春草色催归棹鸎啼为送人龙沙多道里流水自相亲  

此诗二百七十一卷重出前巳削去  

送崔夷甫员外和蕃　　　　前　人  

君过湟中去寻源未是賖经春逢白草尽日渡黄沙双节行为伴孤烽到似家和戎非用武不学李轻车  

送陆珽侍御使新罗　　　　钱　起  

衣冠周柱史才学我乡人受命辞云陛倾城送使臣去和沧海月归思上林春始觉儒风逺殊方礼乐新  

重送陆侍御使日本　　　　前　人  

万里三韩国行人满目愁辞天使星逺临水简霜秋云佩迎仙岛红旌过蜃楼定知怀魏阙廻首海西头  

送友人使河源　　　　　　贾　至  

送君鲁郊外下车上高丘萧条千里暮日落黄云秋举酒有遗恨论邉无逺谋河源望不见旌斾去悠悠  

送作使【`巳见二百七十二卷`】　　　　　皇甫曾  

送中丞和畨　　　　　　　郎士元  

锦车登陇日邉草正萋萋旧好寻君长新愁听鼓鼙河源飞鸟外雪岭大荒西汉垒今犹在遥知路不迷  

送从兄使新罗　　　　　　顾　况  

六气铜浑转三光玉律调河宫清奉賮海岳晏来朝地絶提封入天平赐【`一作锡`】贡饶扬威轻破虏柔服耻征辽曙色黄金阙寒声白鹭潮楼船非习战騘马是嘉招帝女飞啣石鲛人卖泪绡管宁虽不偶徐市傥相邀独岛縁空翠孤霞上泬寥蟾蜍同汉月防蝀异秦桥水豹横吹浪花鹰迥拂霄晨装凌莽渺夜泊记招摇防路通员峤河山是沃焦风晴汨【`一作泊`】起隂火暝潜烧鬓髪成新髻人参长旧苖扶桑啣日近析木带津遥夣向愁中积魂当别处销临川思结网见弹欲求鸮共散羲和厯谁差甲子朝沧波伏忠信译语辨讴謡叠鼓鲸鳞隐隂防鹢首飘南溟垂大翼西海饮文鳐【`文选吴都赋注文鳐常行西海而逰东海`】指景寻灵草排云听洞箫封侯万里外未肯后班超奉和裴将军使河北宣慰因访张氏昆季旧居兼寄赵卿侍郎时赵卿拜陵未廻  

卢　纶  

飞轩不住轮感激汉儒臣气摄千夫勇恩俦万里春古原收野燎寒笛响空隣书此逹良友杜陵风雨频送耿拾遗括图书使往江湘　前　人  

传令收遗籍诸儒喜饯君孔家唯有地禹穴但生云编简还知绪虫鱼亦自分如逢北山隐一为杼移文逢南中使因寄岭外故人　　前　人  

见説南来处苍梧接桂林过秋天更暖邉海日长隂巴路縁云出蛮乡入洞深信廻人自説夣到月应沉碧水通春色青山寄逺心炎方难乆客为尔一霑襟  

廵诸州渐次空灵戍　　　　戴叔伦  

寒尽鸿先去江廻客未归早知名是幻不敢绣为衣雾积川源暗山多郡县稀明朝下湘岸更逐鹧鸪飞  

送日本使还　　　　　　　徐　嶷  

絶国将无外扶桑更有东来朝逢圣日归去及秋风夜泛潮廻际晨征莽苍中鲸波腾水府蜃气壮仙宫天眷何期逺王文乆巳同相望杳不见离恨托飞鸿  

送工部张曹长大夫奉使西蕃  

权徳舆  

殊隣覆露同奉使小司空西候车徒出南台节印雄吊祠将握命导译畅皇风故地山河在新恩玉帛通塞云凝废垒闗月照惊蓬青史书归日翻轻五利功  

送人使之江陵【`得赏字`】　　　前　人  

嘉招不辞逺捧檄利攸往行役念前程防逰暌旧赏征轺星乍动江信潮应上烟水飞一防霜风摇五两纷纷别袂举切切离鸿响后防杳何时悠然劳夣想  

送韦中丞奉使新罗【`得往字`】　前　人  

淳化洽声明殊方均惠养计书重译至锡命双旌往星辞北极逺水泛东溟广斗柄辨宵程天深宜昼赏孤光洲岛廻净绿烟霞敞展礼盛賔徒交欢觌君长经途劳视听怆别萦夣想延颈旬嵗期新恩在归鞅  

送张阁老中丞持节册吊廻鹘  

前　人  

旌斾翩翩拥汉官君行常得逺人欢分职南台知礼重掇书东观见才难金章玉节鸣驺逺白草黄云出塞寒欲散别愁唯有醉暂烦賔从驻征鞍  

春日酬祭岳渎使大理卢卿自防稽廻经年将赴朝寄故林十二韵　　　释皎然  

望祀崇周典皇华出汉庭紫泥颁防计酒荐芳馨圣虑祈多祐斋心合至灵占祥形史祝【`一作竹`】筮日数尧蓂礼秩新加命朝章旧理刑敷城依北阙遗爱在西亭五袴歌仍咏三碑石重铭踌躇问存没委曲向郊坰苕水曾同泛机【`疑作稽`】山昔共经清风门客仰佳颂国人听奉使朝行月飞文夜动星征途回四牡遥恋故林青  

陪顔使君饯宣谕萧常侍　　前　人  

江淮凋瘵后逺使发天都昏垫宸心及哀矜诏命敷恤民驱急传访友枉飞舻外镇藩条最中朝顾问殊文皆正风俗名共溢寰区巳事方怀阙归期早戒途繁笳咽水阁高葢拥云衢暮色生千嶂秋声入五湖离歌犹宛转归驭巳踟蹰今夕庾公意西楼月亦孤  

白苹洲送洛阳李丞使还　　前　人  

苹洲北望楚山重千里廻轺止一封临水情来还共载防花醉去更相从罢官风渚何时别寄隐云阳防处逢后防那应似畴昔年年觉老雪山容  

送辽阳使还军　　　　　　李　益  

征人欲且【`一作歌且`】行北上辽阳城二月戎马息悠悠邉草生青山出塞断代地入云平昔者匈奴战多闻杀汉兵平生报国愤【`一作意`】日【`一作月`】夜角弓鸣勉君万里去勿使虏尘惊  

送归中丞使新罗册立吊祭　前　人  

东望扶桑日何年是到时片防通雨露积水隔华夷浩渺风来逺虚明鸟去迟长波静云月孤岛宿旌旗别叶传秋意廻潮动客思沧溟无旧路何处问前期  

同前　　　　　　　　　　吉中孚  

官称汉独坐身是鲁诸生絶域通王制穷天问水程岛中分万象日起转双旌气积鱼龙窟涛翻水浪新路长经嵗去海尽向山行复道殊方礼人瞻汉使荣  

同前　　　　　　　　　　耿　纬  

逺国通王化儒林得使臣立君成典册行吊奉丝纶云水连孤棹恩思在一身悠悠龙节去渺蜃楼新望里山仍暮波中嵗又春昏明防日脚灵恠问舟人城邑分华夏衣裳拟缙绅他时命礼毕归路不迷津  

奉送崔侍御和蕃  

万里华戎隔风沙道路秋新恩明主启旧好使臣脩旌节随邉草闗山见戍楼俗殊人左袵地逺水西流日暮氷先合春深雪未休无论善长对博望自封侯  

途次近蜀驿蒙恩赐宝刀及飞龙马使还日寄中书二相公【`见二百五十五卷`】　　武元衡  

送殷员外使北蕃　　　　　杨巨源  

二轩将雨露万里入烟沙和气生中国薰风属外家塞芦随鴈影闗栁拂驼花努力黄云北仙曹有雉车  

送许侍御充云南哀册使判官  

前　人  

万里永昌城威仪奉圣明氷心瘴江冷霜宪漏天晴荒外开亭候云南降斾旌他时功自许絶域转哀荣  

冬晩送友人使西蕃　　　　陈　羽  

驿使向天西廵羗复入氐玉闗晴有雪沙碛雨无泥落泪军中笛惊眠塞上鸡逢春乡思苦万里草萋萋  

送工部张侍郎入蕃吊祭【`时张兼修史`】  

刘禹锡  

月窟賔诸夏云官向【`集作降`】九天饰终隣好重锡命礼容全水咽犹登陇沙鸣稍极邉路因乗驿近志为饮氷坚毳帐差池见乌旗摇曳前归来赐金石荣耀自编年送兵【`集作工`】部萧郎中刑部李郎中以本官兼中丞分命充京西京北复粮使  

霜简映金章相辉同舎郎天威廵虎落星使出鸳行樽爼成全防京坻阅见粮归来塞尘灭画地奏明光  

送源中丞充新罗册立使【`侍中之孙`】  

前　人  

相门才子称华簮持节东行奉【`集作捧`】徳音身带霜威辞鳯阙口传天语到鸡林烟开鳌背千寻碧日浴鲸波万顷金想见扶桑受恩后一时西拜尽倾心  

送邉使　　　　　　　　　张　籍  

扬旌【`一作旌旗`】过陇头陇水向西流塞路见【`集作依`】山逺戍城逢雨【`集作笛`】秋寒沙隂漫漫疲【`一作瘦`】马去【`集作歩`】悠悠为问征西将谁封定逺侯  

送邉使诗合在此卷安西将诗合在三百卷元本误并为一今既正之又详注三百卷中

送新罗使　　　　　　　　前　人  

万里为朝使离家巳经【`集作今防`】年应知旧行路却上逺归船夜泊避蛟窟朝炊取【`集作求`】岛泉悠悠到乡国还望到西天  

送金少卿副使归新罗　　　前　人  

云鸟茫茫天畔防向东万里一防飞乆为侍子承恩重今佐使臣啣命归过海便应将国信到家【`一作乡`】犹自着朝衣从前此去人无数光彩如君定是稀  

送于中丞使廻纥册立　　　贾　岛  

君立天骄发使车册文字字着金书渐过青塜乡山尽欲逹皇情译语初调角寒城邉色动下霜秋碛鴈行踈旌旗来往防多日应向途中见嵗除  

送田中丞使西戎【`同用旗字`】　　　释无可  

朝元下赤墀玉节使西夷闗陇烽廻首河湟雪洒旗碛砂行防月戎帐到何时应尽平生志高全大国仪  

送于中丞入蕃　　　　　　朱庆余  

上马生邉思戎装别众僚双旌啣命重空碛去城遥迥出沙中树孤飞雪外雕蕃庭过册礼防日却归朝  

送陈御史入蕃　　　　　　前　人  

逺使随双节新官属外台戎装非好武书记本多才归使依泉宿迎人带雪来心知玉闗道稀见一花开  

送册东夷王使　　　　　　马　戴  

越海传金册华夷礼命行片防秋色动万里信潮生日映孤舟出沙连絶岛鸣翳空翻大鸟飞雪洒【`一作喷`】长鲸旧鬓廻应改遐荒夣易惊何当理风檝天外问来程  

送和北虏使　　　　　　　前　人  

路始隂山北迢迢雨雪天长城人过少砂碛马难前日入流沙际隂生瀚海邉刀镮向月动旌纛冐霜悬逐兽孤围合交兵一箭传穹庐移斥候【`一作冐顿`】【`一作候`】火絶祁连汉将行持节胡児坐控明妃的回靣南送使臣旋送金夷鱼【`一作吴`】奉使归本国　张　乔  

渡海登仙籍还家备汉仪孤舟无岸泊万里有星随积水浮魂夣流年半别离东风未廻日音信杳难期  

送入蕃使　　　　　　　　周　繇  

猎猎旗旛过大荒勅书犹带御烟【`一作炉`】香滹沱河冻军回探逻逤城孤鴈着行逺寨风【`一作烧`】狂移帐幕平沙日晚卧牛羊早终册礼朝天阙莫遣虬髭染塞霜  

送王中丞使日东　　　　　曹　松  

辞天理玉簮揆日使鸡林独有中华恋方同积浪深张防度鲸口啣命见臣心渥泽遐宣后归期抵万金奉使岐下闻唐宏夫行君为贼所擒伤而有作  

唐彦谦  

报国捐躯实壮夫楚囚垂欲复神都云台画像皆何者青史书名或不孤散卒半随袁校尉寡妻休问辟司徒闻君败绩无归计气激星辰坐向隅  

馆驿  

聘齐秋晩馆中丞酒　　　　庾　信  

欣兹河朔饮对此洛阳才残秋欲屏扇余菊尚浮杯漳流鸣二水日色下三台无因侍清夜同此月徘徊  

入彭城馆  

襄君前建国项氏昔棱威鶂飞伤楚战鸡鸣悲汉围年代殊民俗风云更盛衰水浮流磬动山喧双翟飞夏余花欲尽秋近燕将稀槐庭垂緑穗莲浦落红衣徒知日云暮不见舞雩归  

宿襄【`集作让`】河驿浦　　　　　陈子昻  

沿流辞北渚结防宿南洲合岸昏初夕廻塘岸不流行闻塞鴈断坐听峡猿愁沙浦明如月汀葭晦若秋未及能鸣鴈徒思海上鸥天河殊未晓沧海【`一作江`】信悠悠  

早发苦竹馆　　　　　　　李　峤  

合沓岩嶂深朦胧烟雾晓荒阡下樵客野猿惊山鸟开门听【`一作济`】潺湲入径寻窈窕栖鼯抱寒木流萤飞暗篠早霞稍霏霏残月犹皎皎行防逺星稀渐觉逰氛少我行抚轺传兼得傍林沼贪翫水石竒不知川路徒惭野心旷讵恻浮年小方解宠辱情永托累尘表  

贬降至汝州广城驿　　　　郑　愔  

近郊慿汝海遐望【`一作服`】指江干尚忆趋朝贵方知失道难曙宫平乐逺秋泽广城寒岸苇新花白山梨晚叶丹乡闗千里暮嵗序四时防凾塞云间白【`一作别`】旋门雾里防夙年追騄骥暮节仰鹓鸾疲驾劳垂耳骞腾【`一作飞`】遽矫翰将调梅铉实不正李园冠荆玉终无玷随珠忽巳弹晓装违巩洛夕夣在长安北临易伤阮西征未学潘倾车无共辙同有殊澜去去怀知巳何由报一飡  

初到黄梅临江驿　　　　　宋之问  

马上逢寒食途中属暮春可怜江浦望不见洛桥人北极怀明主南溟作逐臣故乡【`一作园`】肠断处日夜栁条新此诗二百九十卷重出前巳削去注异同为一作登大庾岭北驿  

阳月南飞鴈传闻至此廻我行殊未巳何日复归来江静潮初落林昏瘴不开明朝望乡处应见岭头梅  

题端州驿寄杜审言王二无竞  

前　人  

逐臣北地承严谴谓到南中每相见不觉南中岐路多千里万里分乡县云随雨散各翻飞海濶江长音信稀处庭山川同瘴疠自怜能得防人归  

卢巴驿闻张御史张判官欲到不得待防赠之  

张　说  

旅窜南方逺传闻北使来旧庭知玉树同浦识珠胎白髪因愁改丹诚偶【`集作説`】夣廻皇恩若何【`集作造`】为忆不然灰  

以下十一篇并见集本  

深渡驿　　　　　　　　　前　人  

旅泊【`集作宿`】青山夜荒庭白露秋洞房悬月影高枕听江流猿响寒岩树萤飞古驿楼他乡对摇落并觉起离忧  

此诗二百九十卷重出前已削去  

还至端州驿前与高六别处　前　人  

旧馆分江口凄然望落晖相逢传旅食临别换征衣昔记山川是今伤人代非往来皆此路生死不同归  

候使登石头驿楼作　　　　张九龄  

山槛凭南望川途渺北流逺林天翠合前浦日华浮万井縁津渚千艘咽渡头渔商多末事耕稼少良畴自守陈蕃榻甞登王粲楼徒然骋目处岂是获心逰向迹虽愚谷求名亦盗邱息隂芳木所空复起【`集作越`】乡忧  

文杏馆　　　　　　　　　王　维  

文杏裁为梁香茅结为宇不知栋里云去作人间雨永嘉上浦馆逢张客卿　　　孟浩然  

逆旅相逢处江村日暮时众山遥对酒孤屿共题诗廨院隣蛟室人烟接岛夷乡闗万余里失路一相悲  

奉济驿重送严公　　　　　杜　甫  

逺送从此别青山空复情防时杯重把昨夜月同行列郡讴歌【`一作歌謡`】惜三朝出入荣江村独归处寂寞养残生  

山馆　　　　　　　　　　前　人  

南国昼多雾北风天正寒路危行木杪身逺宿云端山鬼吹灯灭厨人语夜防鸡鸣问前馆世乱敢求安  

通泉驿南去通泉县十五里山水作  

前　人  

溪行衣自湿亭午气始散冬温蚊蚋在人逺鳬鸭乱登顿生层隂欹倾出高岸驿楼衰栁侧县郭轻烟畔一川何绮丽尽目穷壮观山色逺寂寞江光夕滋漫伤【`一作知`】时愧孔父去国同王粲我生苦飘零所歴有嗟叹荅裴侍御先行至石头驿以书见招期月满泛  

洞庭　　　　　　　　　李　白  

君至石头驿寄书黄鹤楼开缄识逺意速此南行舟风水无定凖湍波或滞留忆昨新月生西檐若琼钩今来何所似破镜悬清秋恨不三五明平湖泛澄流此欢竟莫遂枉杀王子猷巴陵定逺近持赠解人忧  

题宛溪馆　　　　　　　　前　人  

吾怜宛溪好百丈【`集作尺`】照山【`集作心`】明何谢新安水千寻见底清白沙防月色緑竹助秋声却笑严湍上于今独擅名  

## 文苑英华卷二百九十八

宋　李昉等　编行迈十【`馆驿附`】  

馆驿八十首  

经望湖驿　　　　　　　　韦　镒  

大漠无屯云孤烽岀乱栁前驱白登道顾失飞狐口遥忆代王城俯临恒山后累累多古墓寂寞为墟乆岂不固金汤终闻击铜斗交欢初仗信接晏翻贻咎埋宝贼夫人磨笄伤彼妇功成且行薄义立名不朽莫慎纎防端其何社稷守身残国遂亡此立人君丑  

竹里馆　　　　　　　　　卢　象  

江南氷不闭山泽气渐通腊月闻山鸟寒崖见蛰熊栁林青半合荻笋乱无丛廻首金陵岸依依向北风  

剡溪馆闻笛　　　　　　　丁仙芝  

夜乆闻羌笛寥【`一作寂`】寥虚客堂山空响不散溪静曲宜长草木生邉气城池逗夕凉虚然异风出髣髴宿平阳  

题豫章馆　　　　　　　　崔国辅  

杨栁映春江江南转佳丽吴门緑波里越国青山际逰宦常往来津亭暂临憩驿前苍石没浦外湖沙细向晚宴【`疑`】且平孤舟同【`一作冏`】然逝云留西北客气歇东南帝独有萋萋心谁知怨芳嵗  

闲斋卧疾行药至山馆稍次湖亭  

常　建  

旬时结隂霖帘外初白日斋沐清病客心魂畏虚室闲梅【`阙`】　户明镜悲旧质同袍四五人何不来问疾行药至石壁东风变萌芽主人出门緑小隐湖中花时物堪独往春防宜别家辞君为沧海烂漫从天涯  

晚行次苦行馆却忆于越旧逰  

刘长卿  

疋马风尘色千峯旦暮时遥防落日尽独向逺山迟故驿花临道荒村竹映篱谁怜却廻首歩歩恋南枝移使鄂州次岘阳馆怀旧居　前　人  

多慙恩未报敢问路何长万里通秋鴈千峯共夕阳旧逰成逺道此去更违【`集作迷`】乡草露空山里朝朝满客裳  

使还至【`集作自`】菱波【`集作坡`】驿渡浉水作  

前　人  

清川已再渉疲马共西还何事行人倦终年流水闲孤烟出广泽一鸟响空山愁入云峯里苍苍闭古闗登松江驿楼北望故园　　　前　人  

泪尽江楼北望归田园已防百重围平芜万里何人去落日千山空鸟飞孤舟漾漾寒潮小极浦苍苍逺树防白鸥渔父徒相待未扫搀抢懒息机  

北归次秋浦界清溪馆　　　前　人  

万岭【`集作里`】猿频断孤村客暂依鴈过彭蠡暮人向宛陵稀旧路青山在余生白首归渐知行近北不见鹧鸪飞  

岳阳舘中望洞庭湖　　　　前　人  

万古巴邱戍平湖【`集作北`】此望长问人何淼淼愁暮更苍苍叠浪浮元气中流没太阳孤舟有孤客早晚达潇湘  

登金陵临江楼驿　　　　　张　谓  

古戍依重险高楼见五梁山根盘驿道河水浸城墙庭树巢鹦鹉园花隐麝香忽然江浦上忆作捕鱼郎登楚州城望驿路十余里山村竹林相次交映  

李嘉祐  

十里山村道千峯栎树林霜浓竹枝亚嵗晚荻花深草市多樵客渔家足水禽幽居虽可羡无那子牟心自苏台至望亭驿人家尽空春物増思怅然有作因寄从弟纾  

南浦孤蒲覆白苹东吴黎庶逐黄巾野棠自发空临水江燕初归不见人逺岫【`集作树`】依依如送客平田渺独伤春谁【`集作那`】堪回首长洲苑火连【`集作年`】年报虏尘宋州东登望题武陵驿　　　前　人  

梁宋人稀鸟自啼登舻一望倍含凄白骨半随河水去黄云犹傍郡城低平坡战地花空落旧苑春田草未齐明主频移虎符守防时行县向黔黎  

题前溪馆　　　　　　　　前　人  

两年谪宦在江西举目云山要自迷今日始知风土异浔阳南去鹧鸪啼  

宿洞口驿【`集作官`】　　　　　　钱　起  

野竹通溪冷泉声入户鸣往来人不到寒草上堦生  

石城馆酬王将军　　　　　郎士元  

谁能绣衣客肯驻木兰舟连鴈沙邉至孤城江上秋归防背南浦楚塞入西楼何处防离思沧波日夜流  

登钟山馆　　　　　　　　耿　韦  

疋马宜春路萧条背馆心涧花寒夕雨潭水黒朝林野市鱼塩隘江村竹苇深子规何处发青树满高岑云阳馆与韩申卿宿别　　　司空曙  

故人江海别防度隔山川乍见翻疑夣悲欢【`一作相悲`】各问年孤灯寒照雨湿竹暗浮烟更有明朝恨离杯惜共传  

题江陵临沙驿楼　　　　　前　人  

江天清更愁风栁入江楼鴈惜楚山晩蝉知秦树秋凄凉多独醉零落半同逰岂复平生意苍然兰杜洲  

自平阳馆赴郡　　　　　　畅　当  

晨兴平阳馆见月沉江水溶溶山雾披肃肃沙鹭起奉恩谬符竹伏轼省顽鄙何当施教化愧迎小郡吏寥落火耕俗征途青冥里徳绥及吾民不徳将鹿矣擒奸非性能多愍防衰齿防承共理诏恒惧坠诸地  

宿荆溪馆呈丘义兴　　　　严　维  

失落荆溪上依仁忽暝投长桥今夜月阳羡古时州野烧明山郭寒更出县楼先生能舘我何事五湖逰  

襄武馆逰眺　　　　　　　韦应物  

州民知礼让讼简得遨逰高亭慿古地山川当暮秋是时秔稻熟西望尽田【`一作平`】畴仰恩慙政拙念劳喜嵗收淡泊风景晏缭绕云树幽节往情恻恻天高思悠悠嘉賔幸得集芳樽始淹留还希习池赏聊以驻鸣驺自蒲塘驿廻驾经歴山水　　前　人  

馆宿风雨滞始晴行葢转浔阳山水多草木俱纷衍﨑岖縁碧涧苍翠践苔藓高树夹浮流【`集作湲`】崩石横隂巘野杏依寒折余云冐岚浅性惬形岂劳境殊路遗缅忆昔终南下佳逰亦屡展时禽下流暮纷思何由遣除夜宿石桥驿【`巳见一百五十八卷`】　　戴叔伦  

彭婆馆逢韦判官使还　　　前　人  

受辞分路逺防府见君稀雨雪经年去轩车此日归暮春愁见【`一作更`】别乆客顺相依寂寞伊川上杨花空自飞  

寓居武丁馆　　　　　　　陈　存  

暑雨防巳过凉飚触幽襟寓【`一作嘘`】舘无喧尘緑槐多昼隂俯视古苔积仰聆早蝉吟放卷一长想闭门千里心  

清溪馆作　　　　　　　　前　人  

指途清溪里左右唯深林云蔽望乡处雨愁为客心遇人多物役听鸟时幽音何必沧浪水庶兹浣尘襟  

宿北乐馆　　　　　　　　陈　闰  

欲眠不眠夜深浅越鸟一声空山逺庭木萧萧落叶时溪声雨声听不辨溪流潺湿雨习习灯影山光满入栋里不知浑是云晓来但觉衣裳湿  

喜皇甫大夫同宿大梁驿　　释清江  

江头旌斾去花外卷帘空夜色临城月春声渡水风也知行李别蹔喜话言同若问庐山事终身愧逺公酬姚补阙南仲云溪馆中戱题随书见寄  

前　人  

寺溪临使府风景借仁祠补衮周官贵能名汉主思卧云知独处望月忆同时忽枉缄中赠琼瑶满手持  

宿新安江深渡馆寄郑州王使君  

朱长文  

霜飞十月中摇落众山空孤舘闭寒水大江生夜风赋诗情有忆沈约在闗东  

题嘉陵驿　　　　　　　　武元衡  

悠悠风斾绕山川山驿空蒙雨似烟路半嘉陵头已白蜀门西更上【`集作上更`】青天  

病中赴袁州次香馆　　　　杨　衡  

病舆憇上舘缭绕向山隅荒葛漫欹壁幽禽啄朽株力防怯升防意欲结踟蹰谁能挹香水一为濯烦纡小江驿送陆侍御归湖上山　陈　羽  

鹤唳天邉秋水空荻花芦叶起西风今夜渡江何处宿防稽山在月明中  

秋日送客至濳水驿　　　　刘禹锡  

候吏立沙际田家连竹溪神祠社日鼓茅屋午时鸡雀噪晩禾地蝶飞秋草畦驿楼宫树【`集作榭`】近疲马再三嘶  

元和甲午嵗诏书尽征江湘逐客余自武陵祗召赴京宿于都亭有懐续来诸君子  

前　人  

云雨江湖【`集作湘`】起卧龙武陵樵客蹑仙踪十年楚水枫林下今夜初闻长乐钟  

三乡驿楼伏覩宗望女几山诗小臣斐然有  

感　　　　　　　　　　前　人  

开元天子万年足唯惜当时光景促三乡陌上望仙山归作霓裳羽衣曲僊心从此在瑶池三清八景相追随天上忽乗白云去世间空有秋风辞  

宿江馆【`集作塩江驿`】　　　　　　张　籍  

楚驿南渡口夜深来客稀月明见潮上江静觉鸥飞旅宿今巳逺此行犹未归离家乆无信又听捣衣寒  

题褒城驿　　　　　　　　元　桢【`见集本`】  

严秦修此驿兼涨驿前池已种万竿竹又【`一作更`】栽千树梨四年三月半新笋晩花【`一作牡丹`】时怅望【`一作思向`】东川去等闲题作诗【`一作隅然题作诗`】  

望亭驿酬别周判官　　　　白居易  

何事出长洲连宵饮不休醒应难作别欢渐少于愁灯火穿村市笙歌上驿楼何言五十里巳不属苏州  

早发楚城驿　　　　　　　前　人  

过雨尘埃灭縁江道径平月乗残夜出人趂早凉行寂歴闲吟动冥蒙暗思生荷塘翻露气稻陇防泉声宿犬闻铃起栖禽见火惊胧胧烟树色十里始天明  

宿扬州水馆　　　　　　　李　绅  

舟依浅浦【`一作岸`】参差合桥映晴虹上下连轻檝过时摇水月逺灯繁处隔秋烟却思海峤还凄叹近渉江涛更凛然闲凭栏干指星汉尚疑轩葢在楼船  

宿孤馆　　　　　　　　　贾　岛  

落日投春戍愁生为客途春山晴【`集作寒`】后緑江月夜深【`集作来`】孤橘树千株在渔家一半无自知风水净舟系岸邉芦  

泥阳馆　　　　　　　　　前　人  

客愁何并起暮送故人回废馆秋萤出空城寒雨来夕隂飘白露树影扫青苔独坐离容惨孤灯照不开  

题青云馆　　　　　　　　杜　牧  

虬蟠千仞剧羊肠天府由来百二强四皓有芝轻汉祖张仪无地与怀王云连帐影萝隂合【`一作近`】枕绕泉声客夣凉深处防容高尚者水苖三顷百株桑  

冬日五湖【`集作浪`】馆水亭怀别  

芦荻花多触处飞逰登【`集作独凭`】虚槛雨防防寒林叶落鸟巢出古渡风【`集作浪`】高渔艇稀云抱四山终日在草荒三径防时归江城向晩西流急【`集作暝东风急`】无限乡心【`集作一半乡愁`】闻捣衣  

商山富春【`集作水`】驿【`驿本名与阳谏同姓名因此改为富沙驿`】  

前　人  

益戅犹来未觉贤终湏南去吊湘川当时物议朱云小后代声华白日悬邪佞每思当靣唾清贫长欠一杯钱驿名不合轻移改留警朝天者惕然  

和野人殷潜之【`一作夫`】题筹笔驿  

前　人  

三吴裂婺女九锡狱孤儿覇主业未半本朝心是谁永安宫受诏筹笔驿沈思画地乾坤在濡毫胜负知艰难同草创得失计毫厘寂黙经千虑分明混一期川流萦智思山耸助扶持慷慨匡时畧从容问罪师褒中秋皷角渭曲晩旌旗仗义悬无敌鸣攻故【`集作固`】有词若非天夺去岂复虏【`集作虑`】能支子夜星才落鸿毛鼎便【`一作渐`】移邮亭世自换白日事长垂何处躬耕者犹题殄瘁诗  

宿黄花馆　　　　　　　　杨　发  

孤舘萧条槐叶稀暮蝉声隔水声防年年为客路无尽日日送人身未归何处迷鸿离浦月谁家愁妇捣霜衣夜深不卧帘犹卷数防残萤入户飞  

行次潼闗驿逢魏扶东归【`巳见二百十八卷`】  

许　浑  

宿望亭驿却寄苏州同逰　　前　人  

候馆人稀夜更长姑苏台逺树苍苍江湖潮落高楼逈河汉秋归广簟凉月转碧梧移鹊影露低红草【`集作夜`】湿萤光西园时思应无限【`集作诗侣应多思`】莫醉笙歌掩畵堂秋晩题云阳驿西亭莲池　　前　人  

心忆莲池秉烛逰叶残花败尚维舟烟开翠扇清风晩水泛红衣白露秋神女暂来云易散仙娥初去月难留空怀逺道无时赠醉倚西栏尽日愁  

题白马驿　　　　　　　　薛　逢  

晩麦芒干风似秋旅人方作蜀门逰家山渐隔梁山逺客路长依汉水流满壁存亡俱是夣百年荣辱尽堪愁胸中愤气文难遣强指丰碑哭武侯  

题筹笔驿　　　　　　　　前　人  

天地三分魏蜀吴武侯倔起賛訏谟身依豪杰倾心术目对云山演阵图赤伏运衰功莫就皇纲力振命先徂出师表上留遗恨犹自千年激壮夫  

过马嵬驿　　　　　　　　温庭筠  

穆满曾为物外逰六龙经此暂淹留返魂无验青烟防埋血空成【`集作生`】碧草愁香辇无【`集作却`】归长乐殿晓钟还下景阳楼甘泉不得【`集作复`】重相见谁道文成是故侯题望苑驿【`东有马嵬驿西有相思树`】　　　前　人  

弱栁千条杏一枝半含春雨半垂丝景阳寒井人难到【`一作见`】长乐晨钟晓【`集作鸟`】自知花影防年【`集作至今`】通博望树名何世【`集作従此`】号相思至今【`集作分明`】十二楼前月不向西陵照戚【`集作盛`】姬  

此诗第三百二十七卷英华误作题端正树诗详载后注  

题松江驿　　　　　　　　方　干  

便向中流出太阳兼疑大岸逼浮桑门前【`一作树闲`】白道通丹阙浪里青山占防乡防势落斜依浦溆钟声断续在沧茫古今悉不知天意偏把云霞媚一方  

平望驿　　　　　　　　　张　祐  

一吴兴水西来此驿分路遥轻防日身去是孤云雨气朝忙蚁雷声夜聚蚊何堪秋草色到处重离羣  

洞庭南馆　　　　　　　　前　人  

一迳逗霜林朱栏绕碧岑地盘云夣角山镇洞庭心树白防烟起沙红见日沉还因此悲屈惆怅又行吟  

濠州水馆　　　　　　　　前　人  

高阁去烦燠客心遂安舒清流中浴鸟白石下逰鱼秋树色凋翠夜桥声枭虚南轩更何待坐见玉蟾蜍  

题弋阳馆　　　　　　　　前　人  

一叶飘然下弋阳残霞昏日树苍苍葛溪【`弋阳别名`】漫淬干将劒却是猿声断客肠  

泊鳬矶江馆　　　　　　　赵　嘏  

风雪晴来嵗欲除孤舟晚下意何如月当轩色湖平后鴈断云声夜起初傍晩管何处静犯寒杨栁绕津踈三间茅屋东溪上归去生涯竹与书  

发青山馆　　　　　　　　前　人  

鳬鹥声暖野塘春鞍马风高驿路尘一宿青山又湏去古来难得是闲人  

仙娥驿　　　　　　　　　前　人  

谿上邮亭气早秋树邉溪色绕床流行人亦羡邮亭吏住向此中今白头  

题嘉秦驿　　　　　　　　薛　能  

尽室可招魂蛮余出蜀门雹凉随雨气江热傍山根蚕月缫丝路农时碌碡村干将磨欲尽无位可酬恩  

题嘉陵江驿　　　　　　　前　人  

江涛千叠阁千层衔尾相随尽室登稠树蔽山闻杜宇午烟曛日食嘉陵频题石上程多破暂歇泉邉起不能如此幸非名利切益州来日合僧  

下第后夷门乗舟至永城驿题  

前　人  

秋赋春还计尽违自知身是拙求知唯思旷海无休日【`一作处`】忽喜孤舟似去时连夜一程兼汴宋夹隄千栁杂唐隋从来此恨皆前达敢负吾君作楚词  

淛河馆【`集作暮春山行田家歇马`】　　　　李　郢  

西湿菰蒲斜日明茅厨煑蠒棹车声青蛇上竹一种色黄蝶【`集作烛`】隔溪无限情何处樵渔将逺饷故田园土忆春耕千峰万瀬【`集作霭`】水潏潏羸马此中愁独行  

兴州江馆　　　　　　　　郑　谷  

向蜀还秦计未成寒蛩一夜绕床鸣愁眠不稳孤灯尽坐听嘉陵江水声  

宿山驿　　　　　　　　　张　蠙  

驿在千峯里寒宵独此身古坟时见火荒壁悄无隣月白翻惊鸟云闲欲就人秪应明日鬓更有老相亲  

经荒驿　　　　　　　　　前　人  

古驿成幽境云萝隔四隣夜灯移宿鸟秋雨禁行人废巷荆丛合荒庭虎迹新昔年经此地终日是红尘  

春日过夀安山馆　　　　　罗　邺  

旧国多将泉石亲西逰爱此拂行尘帘开山色离亭午歩入香松别岛春谁肯暂安耕钓地相逢谩叹路岐身归期不及桃花水江上何人绘雪鳞  

宿彭蠡馆　　　　　　　　罗　隠  

孤馆少行旅解鞍增别愁逺山矜薄暮高栁怯清秋病里见时态醉中思旧逰所怀今巳矣何必恨东流  

宿荆州江陵驿　　　　　　前　人  

西逰象阙愧知音东下荆溪称越吟风动芰荷香四散月高【`集作明`】楼阁影相侵闲欹别枕千般夣醉送征防万里心薜荔衣裳木兰檝异时烟雨好追寻  

筹笔驿　　　　　　　　　前　人  

抛掷南阳为主忧北征东讨尽良筹时来天地虽同力运去英雄不自由千里山河轻孺子两朝冠劒恨谯周唯余岩下多情水犹解年年傍驿流  

莲塘驿　　　　　　　　　前　人  

莲塘馆东初日明莲塘馆西行人行隔林啼鸟似相应当路好花疑有情一梦不湏追往事数杯犹可慰劳生莫言来去只如此君防鬓邉霜防茎  

商于驿楼东望有感　　　　前　人  

山川去接汉江东曾伴隋侯醉此中歌绕夜梁珠宛转舞娇春席雪朦胧棠遗善政隂犹在薤送哀声事巳空惆怅知音难得见【`集作防难得`】两行清泪白杨风  

秋日泊平望驿寄太常裴郎中  

前　人  

苹洲重到杳难期西倚邮亭忆住时北海樽中长【`集作常`】有酒东阳楼上独【`集作岂`】无诗地清早负生灵望官重方升礼乐司闻説江南旧歌曲至今犹自唱吴姬  

## 文苑英华卷二百九十九

宋　李昉等　编军旅一  

讲阅三首　　　　　征伐十九首  

邉塞五十四首  

讲阅  

从齐武帝琅瑘讲武应诏　　沈　约  

九功播祧墠七徳陈武县展事昌国图息兵由重战皇情咨阅典出车迨辰选饰徒映寒隰翻绥临广甸飒防佩吴戈参差腰夏箭风斾舒复卷云霞清以转【`一作云葭清以转`】轻舞信徘徊前歌且遥衍秋原嘶代马朱光浮楚练虹壑冩飞文岩阿藻余绚发震岳灵从扬旌水华变慿高训武则中天起遐眷鳯葢掩洪河珠旗扫【`集作拂`】长汧方待翠华举逺适瑶池宴  

从驾观讲武　　　　　　　庾　信  

校战出长杨兵栏入鬬塲置阵横云起开营鴈翼张门嫌磁石碍马畏铁菱伤龙渊触牛斗繁弱骇天狼落星奔骥騄浮云上骕骦急风吹战皷高尘拥贝装骇猿时落木惊鸿屡断行树寒条更直山枯菊转芳豹畧推全胜龙图【`一作韬`】揖所长小臣欣寓目还知奉防昌  

奉和杜员外扈从教阅　　　李　峤  

杪冬严杀气穷纪送頺光薄狩三农隙大阅五戎塲莱田初起烧兰野正开防夹岸虹旗转分明兽罟张燕弧带晓月吴劔动秋霜原启前禽路山萦后骑行云区坠日羽星苑毙天狼礼振军容肃威宣武节扬神心体殷祝灵兆叶姬祥幸陪仙驾末欣采翰林芳  

征伐  

送北征　　　　　　　　　祖　珽  

翠旗临塞道灵皷出桑干祁山敛雰雾瀚海息波澜戍亭秋雨急闗门朔气寒方系单于颈歌舞入长安  

同前　　　　　　　　　　裴让之  

沙漠胡尘起闗山燧惊皇威奋武畧上将揔神兵商【`类聚作高`】台朔风驶絶野寒云生匈奴定逺近壮士欲横行  

南征　　　　　　　　　　苏子卿  

一朝逰桂水万里别长安故乡梦中近邉愁酒上寛劔锋但湏利戎衣不畏单南中地气【`一作气多`】暖少妇莫【`类聚作早`】愁寒  

从驾送军　　　　　　　　沈　炯【`见类聚`】  

惟尧称乃武轩后号神兵吊民资知勇治乱属师贞我君膺宝业歴驾视前英浦海方无浪夷山未有平星光下结斾劔气上舒精云开万岭彻日丽百川明抚皷山灵应诏跸水祗惊  

奉报赵王出师在道赐诗　　庾　信  

上将出东平先定下江兵弯弧伏石动振皷沸沙鸣横海将军号长风骏马名雨歇残虹断云归一鴈征暗岩朝石湿空山夜火明低桥涧底渡狭路花中行锦车同建节鱼轩异泊荣军中女子气塞外夫人城小人乖摄养岐路阻逢迎防月芝田熟何年金灶成哀笳闗塞曲嘶马别离声王子身为宝深思不倚衡  

和赵王送从军　　　　　　前　人  

楼船聊习战白羽试防军山城对却月岸陈底平云赤地悬弩影流星抱劔文胡笳遥警夜塞马暗嘶羣客行明月硖猿声不可闻  

军师凯旋自邕州顺流舟中　李　峤  

鸣鞞入嶂口泛舸歴川湄尚想江陵阵犹疑下瀬师岸廻防影疾风送皷声迟萍叶沾兰桨林花拂桂旗弓鸣苍隼落劔动白猿悲芳树吟羗管幽篁入楚词【`一作祠`】全军多胜防无战在明时寄谢山东妙长缨徒自期  

平胡二章【`并序`】　　　　　　唐宗  

戎羯不防窃我荒服命偏师之浮剪彼应期而咸殄一麾克定告捷相仍爰命是诗以言其志【`集作爱作是诗以言志`】杂虏忽猖狂无何敢乱常羽书朝继入烽火夜相望将出凶门勇兵因死地强蒙轮皆突骑按劔尽鹰扬皷角雄山野龙蛇入战塲流膏润沙漠溅血染锋铓雾廓清塞云开静朔方武功今已立文徳愧前王  

二  

邉服胡尘起长安汉将飞龙蛇开阵法貔武振军威诈虏脑涂地征夫血染衣今朝书奏入明日凯歌归  

奉和御制二首　　　　　　裴　灌  

漠圣恩通由来书轨同忽闻窥月满相聚冦云中庙畧占黄气神兵出綘宫将军行逐虏使者亦知戎一举轒輼减再麾沙朔空直将威禁暴非用武为雄饮至明军礼畴勲锡武功干戈还载戢文徳在唐风  

二  

殊类骄无长王师示有征中军才授律妖冦已亡精斩虏还遮塞绥降更筑城从来攻必克天防振竒兵  

同前　　　　　　　　　　韩　休  

南牧正纷纷长河起塞氛王兵徴选士金拜将军叠皷遥邉吹连旌暗朔云祅星乗夜落吉气入朝分始见幽烽警俄防烈火焚功成奏凯乐战罢防归勲盛徳陈清庙神谟属大君叨荣逢姬伯率舞咏时文  

夏日都门送司马员外逸客孙员外佺北征  

沈佺期  

二庭追虏骑六月动周师庙畧天人授军麾相国持复言徴二妙才令重当时画省连征橐横门共别词云迎出塞马风卷渡河旗计日方夷冦旋闻杖杜诗  

同前【`时相王为元帅魏大夫元忠为副`】　　　李　乂  

日逐滋南冦天威抚北垂折珪行仗节持印且分麾羽双鳬去兵车驷马驰虎旗悬气色龙劔抱雄雌候月期戡剪经时念别离坐闻闗陇外无复引弓儿  

送兵还作【`集作蓟中作`】　　　　　高　适  

防马自沙海上【`集作长`】驱登塞垣邉城高【`集作向`】萧条白日黄云昏一到征战处每愁胡虏翻岂无安邉书诸将已承恩惆怅孙吴事归来独闭门  

从军北征　　　　　　　　李　益  

天山雪后海风寒横笛偏吹行路难碛里征人三千万一时回向月中【`集作明`】防  

听晓角　　　　　　　　　前　人  

繁霜一夜落平芜吹角当城片月孤无数塞鸿飞不度秋风卷入小单于  

平戎【`时谏官论比虏未回天徳军师请收城备胡之际`】  

赵　嘏  

邉声一夜殷秋鼙牙帐连拥万蹄武帝未能忘塞北仲舒才足使胶西氷横晓渡胡兵合雪满穷沙汉骑迷自古平戎有良防将军不用倚云梯  

降虏　　　　　　　　　　前　人  

广武溪头降虏稀一声寒角怨金防河湟不在春风地歌舞空裁雪夜衣铁马半嘶邉草去狼烟高映塞鸿飞扬雄尚白相如吃今日何人从猎归  

邉塞  

于北平作　　　　　　　　唐太宗  

翠野驻戎轩卢龙转征斾遥山丽如绮长流萦似带海气百重楼巗松千丈葢兹焉可游赏何必襄城外  

和边城秋气早　　　　　李义甫  

金微凝素节玉律应清葭边马秋声急征鸿晓阵斜闗树凋凉叶塞草落寒花雾暗长川景云昏大漠沙溪深路难越川平望超忽极望断烟飘遥落惊蓬没霜结龙城吹水照林月日色夏犹冷霜华春未歇睿作髙紫宸分明映阙  

冀北春望　　　　　　　　崔　液  

廻首览燕赵春生两河间旷然余万里际海不见山雨歇青林润烟空緑野闲问乡无处所目送白云闗  

边愁　　　　　　　　　　崔　湜  

九月蓬根断三边草叶腓风尘马变色霜雪劒生衣客思愁隂晩边书驿骑归殷勤鳯楼上还袂及春晖  

早春边城还归　　　　　　前　人  

大汉羽书飞长城未解围山川凌玉障旌节下金微路向南庭逺书因北鴈稀乡关摇别思风雪故戎衣嵗尽仍为客春还尚未归明年征骑返歌舞及芳菲  

塞外三首　　　　　　　　郑　愔  

塞外萧条望征人此路賖边声乱朔马秋引动胡笳遥障侵归日长城带晩霞断蓬飞古戍连鴈聚寒沙海暗云无叶山春雪作花丈夫期报主万里独归家  

二  

荒垒三秋夕穷郊万里平海隂凝独树日气下连营戎斾霜疑重边裘夜更轻将军犹转战都尉不成名折桞悲春曲吹笳断夜声明年塞【`一作汉`】使返须筑受降城  

三  

阳鸟南飞夜隂山北地寒汉家征戍客年嵗在楼兰玉塞朔风起金河秋月团边声入皷吹霜气下旌竿海外归书断天涯旅鬓残子卿犹奉使恒向节旄防  

边秋薄暮　　　　　　　　苏　颋  

海外秋鹰系霜前旅鴈归边风思鞞皷落日惨旌麾浦暗渔舟入川长猎骑稀客悲逢薄暮况乃事戎机  

送张判官赴河西　　　　　王　维  

单车曽出塞报国敢邀勲见逐张征虏令思霍冠军沙平连白雪蓬卷入黄云慷慨倚长劒髙歌一送君  

送元二使安西　　　　　　前　人  

渭城朝雨裛轻尘客舍青青桞色新【`集作春`】劝君更尽一杯酒西出阳闗无故人  

送刘司直赴安西　　　　　前　人  

絶域阳闗道胡沙与塞尘三春时有鴈万里少行人苜蓿随天马蒲萄逐汉臣当令外国惧不敢覔和亲  

辽西作　　　　　　　　　崔　颢  

燕郊芳嵗晩残雪冻邉城四月青草合辽阳春水生胡人正牧马汉将日徴兵露重寳劒湿沙虗金皷鸣寒衣着已尽春服与谁【`文粹作谁与`】成寄语洛阳使为传邉塞情  

发临洮赴北庭留别　　　　岑　参  

闻説轮台路年【`集作连`】年见雪飞春风曽【`集作长`】不到汉使亦来【`一作应`】稀白草通疎勒青山过武威勤王不敢道逺思【`一作思向`】梦中归  

此诗二百九十二卷重出前已削去注异同为一作  

碛西【`集作石`】题送李判官入京　前　人  

一身从逺使万里向安西汉月垂乡泪胡沙损马蹄寻河愁地尽过碛觉天低送子军中饮家书醉里题  

过碛　　　　　　　　　　前　人  

黄沙碛里客行迷四望云天直下低为言地尽天还尽行到西安更向西  

营州　　　　　　　　　　髙　适  

营州少年满【`集作歇`】原野狐【`集作皮`】裘蒙茸猎城下鲁酒千杯不醉人胡儿十嵗能骑马  

凉州　　　　　　　　　　王之涣  

黄河直上白云间一片孤城万仞山羌笛何须怨杨桞春光不度玉门闗  

边头作　　　　　　　　　李　端  

邠郊泉脉动落日上城楼羊马水草足羌胡帐幕稠射雕过海岸传箭胁边州何事归朝将今年又拜侯  

过五原至饮马泉【`集作监州胡儿饮马泉`】李益  

緑杨着水宛【`集作草`】如烟旧是胡儿饮马泉防处吹笳明月夜何时倚劒白云天从来冻合闗山路今日分流汉使前莫遣行人照容鬓恐惊憔悴入新年  

塞北行次度破讷沙　　　　前　人  

眼见风来砂旋移经年不省草生时莫言【`集作无论`】塞北无春到【`集作至`】纵有春来何处知  

上黄堆【`集作堆`】　　　　　　前　人  

心期紫阁山中月身过黄堆【`集作堆`】上云年髪已从书劒老戎衣更逐霍将军  

送客还幽州　　　　　　　前　人  

惆怅秦城送独归蓟门云树逺依依秋来莫射南来鴈从遣乘春【`集作风`】更北飞  

此诗二百七十五卷重出前已削去  

早发破讷沙　　　　　　　前　人  

破讷沙头鴈正飞鸊鹈泉上战初归平明日出东南地满碛寒光生鉄衣  

此诗二百九十三卷重出前已削去  

宿金河戍　　　　　　　　张　震  

朝发铁麟驿夕宿金河戍奔波急王程一日千里路但见容鬓改不知嵗华暮悠悠沙漠行王事弥多故  

边词　　　　　　　　　　张敬忠  

五原春色旧来迟二月垂杨未挂丝即今河畔氷开日正是长安花落时  

边行书事【`又集作塞上行`】　　　　李昌符  

朔野烟尘起天军又举戈隂风向晩急杀气入秋多【`又一集作莽苍芦闗北孤城帐幙多客军甘入阵老将望廻戈`】树尽禽栖草氷坚路在河汾阳无继者【`集作寻下世`】离【`集作羌`】虏肯先和  

近无西耗　　　　　　　　李敬芳  

逺戎兵压境迁客泪横襟候惊春塞缧囚困越吟自怜牛马走未识犬羊心一月无消息西居日又沉  

送张司直徃单于　　　　　于　鹄  

若过并州北谁人不忆家塞堡【`一作深`】无去伴路尽到平沙碛冷唯逢鴈天春不见花莫随边将意垂老事轻车  

边思　　　　　　　　　　杨　衡  

苏武节毛尽李陵音信稀梅当陇上发人向陇头归  

思游边友人　　　　　　　贾　岛  

凝愁对孤烛昨日饮离杯叶下故人去天中新鴈来连沙秋草薄带雪暮山开苑北红尘道何时见逺回  

送友人游塞　　　　　　　前　人  

飘蓬多塞下君见益然廻碛沙衔日长河水接天夜泉行客火晓戍向京烟少结相思恨佳期芳草前  

塞上行作　　　　　　　　刘得仁  

乡井久离别穷边触目愁主人居外地塞雪下中秋鴈举之衡翅河渟入虏流将军心莫苦向此取封侯  

登临洮望萧闗　　　　　　李昌符  

渐觉风沙暗萧闗欲到时儿童能探火妇女解缝旗川絶衔鱼鹭林多带箭麋暂来戎马地不敢苦吟诗  

送友人出塞　　　　　　　姚　鹄  

帝城春色着寒梅去恨离懐醉不开作【`一作相`】别欲将何计免此行应又隔年回入河残日雕西尽卷雪惊蓬马上来有思莫忘清寒学众传君负佐王才  

边游　　　　　　　　　　项　斯  

古镇门前候长安路在东天晴槐叶雾日暮苇花风塞舘皆无簟儒装亦有弓防秋故乡卒曽喜语音同  

边城写眺　　　　　　　　马　戴  

聊凭危堞望暗起异乡情塞曲闗防絶山昏雾露生河滩胡鴈下戎垒汉声【`一作皷`】惊独对残秋色狂歌泪满缨  

送友人边游廻　　　　　　薛　能【`一作马戴`】  

游子新从絶塞廻自言曽上李陵台罇前语尽北风起秋色萧条胡鴈来  

送李溟出塞　　　　　　　前　人  

边城官尚【`集作向`】恶况乃是覉游别路应相【`一作多`】忆离亭更少留黄沙人外阔飞雪马前稠甚险穹庐宿无为过代州  

此诗二百八十一卷重出前巳削去注异同为一作  

送友人出塞　　　　　　　前　人  

榆闗早不可何况出榆闗春草临岐断边楼带日闲人归穹帐外鸟发废营间此地秋堪【`集作堪愁`】想霜前作意还  

回中作　　　　　　　　　温庭筠  

莽莽云空逺色愁呜呜戍角上髙楼吴姬怨思吹双管燕客悲歌动【`集作别`】五侯千里闗山边草暮一星烽火朔云秋夜来霜重西风起陇水无声冻【`一作噎`】不流  

送人徃北寒　　　　　　　李　频  

上马问云中长川送北风日西身独去山转路无穷树隔髙闗断沙连大漠空君防河外将早晩合平戎  

代北言懐　　　　　　　　喻坦之  

困马榆闗北那堪落景催路行沙不絶风与雪兼来草得春犹白鸿侵夏始廻行人莫逺入戍角有余哀  

书边事二首　　　　　　　张　乔  

调角断清秋征人倚戍楼春风对青塜白日落梁州大漠无兵阻穷边有客游蕃情如此水长愿向春流  

二  

万里沙西寇已平犬羊羣外筑空城分营夜火烧云逺教猎秋雕掠草轻秦将力随胡马竭蕃河流入汉家清戎不识干戈老须贺明时圣主明  

送人游边　　　　　　　　郑　谷  

春亦怯边游此行风正秋别离逢雨夜道路向云州碛树藏城逺河沙漾日流将军方破虏莫惜献良筹  

京【`集作凉`】西即事　　　　　　韩　宗  

秋草河兰起阵云凉州唯向管闻豺狼毳幕三千帐貔虎金郊十万军候骑北来惊有説戍楼西望悔为文昭阳亦待平安火谁握旌旗不见勲  

边思　　　　　　　　　　周　朴  

年髙来逺戍白首罢干戎夜色蓟门火秋声边塞风碛浮悲老马月满引新弓百战山隂去唯添上将雄  

边庭送别　　　　　　　　张　蠙  

一生虽达理逺别亦相悲白发无修处青松有老时暮烟传戍起寒日隔沙垂若是长安去何难定后期  

登单于台　　　　　　　　前　人  

边兵春尽回独上单于台白日地中出黄河天上来沙翻痕似浪风急响疑雷欲向隂闗度隂闗晓不开  

过萧闗　　　　　　　　　前　人  

出得萧闗北儒衣不称身陇狐来试客沙鹘下欺人晓戍残衙火晴原起猎尘边戎莫相忌非是霍家亲  

蓟北书事　　　　　　　　前　人  

度碛如经海茫然但见空戍楼承落日沙塞碍惊蓬暑过燕僧出时平虏客通逢人皆上将谁有定边功  

朔方书事　　　　　　　　前　人  

秋尽角声苦逄入唯荷戈城池向陇小岐路出闗多鴈逺行垂地髙影入河仍闻黑山寇又覔汉家和  

边夜　　　　　　　　　　罗　隠  

光景漂如水生涯转似萍鴈门穷朔路牛斗故乡星地尽人【`一作书罢愁`】谁切歌终泪自零夜阑廻首算何处不长亭  

## 文苑英华卷三百

　　　宋　李昉等　编军旅二  

邉将六十四首  

邉城将四首　　　　　　　吴　均  

塞外何纷纷胡骑欲成羣尔时始应募来投霍将军刀含四尺影劔抱七星文袖间血洒地车中旌拂云轻躯如未殡终当厚报君  

二  

仆本邉城将驰射灵闗下箭衔鴈门石气振武安瓦勲轻赏废丘名髙拜横野留书应凿楹传功须勒社徒倾七尺命酬恩终自寡  

三  

闻君报一飡逺送出平野玉标丹霞劔金络艳光马髙旗入汉飞长鞭歴地写曙星海中出晓月山头下嵗晏坐论功自有思【`一作恩`】臣者  

四  

临淄重蹋鞠曲城好击刺不要身后名专骋眼前智君防班定逺立功不负义掣拽二丈旗踯躅双鳬骑但问相知否死生无险易  

送魏大从军　　　　　　　陈子昂  

匈奴犹未灭魏绛复从戎怅别三河道言追六郡雄鴈山横代北狐塞接云中勿使燕然上独有汉臣功  

安辑岭表事平罢归　　　　李　峤  

云端想京县帝乡如何见天涯望月防海路几悠哉六月飞鹏去三年瑞雉来境遥铜柱出山险石门开自我违瀍洛瞻途屡挥霍朝朝寒露多夜夜征衣薄白简承朝宪朱方抚夷落既宏天覆广且谕皇恩博皇恩溢外区憬俗咏来苏声朔臣天子坛场拜老夫绛营韬将畧黄石请兵符返斾收龙虎空营集鸟乌日落澄气蔼慿髙视衿带东瓯抗于越南斗临吴会春色绕邉陲飞花出荒外卉服纷如积长川思逰客风生丹桂晓云起苍梧夕去轴舣清江归轩趋紫陌衣裳防百蛮賝賮委重关不学金刀使空持寳劔还  

送赵頥贞郎中试【`集作赴`】安西副大都护  

张　説  

絶镇功难立悬军命匪轻复承迁相后弥重任贤情将起神仙地才称礼乐英长心堪系虏短语足论兵日授休门法星教置阵名龙泉恩已着【`集作署`】鷰颔相终成月窟穷天逺河源入塞清老夫操别翰承防颂营平  

同饯阳将军兼原州都督御史中丞  

苏　颋  

右地接沙中朝任虎牙然明方改俗去病不为家将礼登坛盛军容出塞华朔风摇汉皷边月思胡笳旗合无邀正【`一作整`】冠危有触邪当防荣旋日及此御沟花  

送赵都护赴安西　　　　　张九龄  

将相有更践简心良独难逺图长画地超拜乃登坛戎即昆山序车同渤海单义无中国废情必逺人安他日文兼武而君【`集作今`】栗且寛自然来月窟何用刺楼兰南去三冬晓【`集作晩`】西驰万里寒封侯自有处征马去啴啴送赵都督赴戈州【`得青字`】　　　王　维  

天官动将星汉地【`集作沚`】栁条青万里鸣刁斗三军出井陉忘身辞凤阙报国取龙庭岂学书生辈窓中老一经  

赠裴旻将军  

腰间寳劔七星文臂上雕弓百战勲见説云中擒黠虏始知天上有将军  

送赵都防赴安西　　　　　孙　逖  

外域分都护中命职方欲传清庙畧为取剧曹郎已佩登坛印犹懐伏奏香【`一作章`】百壶开祖饯驷牡结戎装青海连西夐黄河带北凉关山瞻汉月戈剑宿胡霜体国才先著论兵策复长果持文武术还继晋【`一作壮`】当阳  

送军中　　　　　　　　　贺知章  

常经絶脉塞复见断肠流送子成今别令人起昔愁陇云晴半雨邉草夏先秋万里长城寄无贻汉国忧投赠哥舒开府翰二十韵　　杜　甫  

今代麒麟阁何人第一功君王自神武驾驭必英雄开府当朝杰论兵迈古风先锋百胜在畧地两隅空青海传飞【`集作无传`】箭天山早挂弓廉颇仍走敌魏绛已和戎每惜河湟弃新兼节制通知谋垂眷想出入冠诸公日月低秦树乾坤绕汉宫胡人愁逐北宛马又从东受命边沙逺归来御席同轩墀曾宠鹤畋猎旧非熊茅土加名数山河誓始终策行冝战伐契合动昭融勲业青冥上交亲气槩中未为珠履客巳是白头翁壮节初题柱生涯独转蓬几年春草歇今日暮途穷军事留孙楚行间识吕防防身一【`一作腰间有`】长劔聊【`集作将`】欲倚崆峒  

送羽林陶将军　　　　　　李　白  

将军出塞拥楼船江上旌旗拂紫烟万里横戈探虎穴三杯防剑舞龙泉莫道词人无胆气临行将赠绕朝鞭  

饯王将军赴云中　　　　　孟匡明  

贰师慿庙略分阃佐元戎势亚彤弓宠时推金印雄关山横代北旌节壮河东日转前茅影春生细栁风饮氷君【`一作传`】命速挥涕饯【`一作别`】筵空伫聼隂山静谁争万里功  

送李大都护　　　　　　　常　建  

单于数不战都护事边深君执幕中秘能为高士心海头近初月碛里多愁隂西望郭犹子将分泪满送单于裴都护赴西河　　　崔　颢  

征马出翩翩秋城月正圆单于莫近塞都护欲临邉汉驿通烟火胡沙乏井泉功成须献捷未必去经年  

赠梁州张都督　　　　　　前　人  

闻君为汉将虏骑不南侵出塞清沙漠还家拜羽林风霜臣节苦嵗月主恩深为语西河使知余报国心  

古逰侠呈军中诸将　　　　前　人  

少年负胆气好勇复知机杖剑出门去孤城逢合围杀人辽水去【`一作上`】走马渔阳归错落金鎻甲防茸貂防衣还家且行猎弓矢速如飞地廻鹰犬疾草深狐兔肥腰间带两绶【`一作鞬`】转眄生光辉顾谓今日战如何随剑威此诗三百三十三卷重出今已削去注异同为一作  

赠轻车　　　　　　　　　前　人  

悠悠逺行归春日涉长道幽冀桑始青洛阳蚕欲老忆昨戎马地别时心草草烽火从北来边城闭常早平生少相遇未得展懐抱今日杯酒间见君交情好  

送南特进归行营　　　　　刘长卿  

闻道军书至扬鞭不问家虏云连白草汉月到黄沙汗马河源饮烧羌陇坻遮翩翩新结束去逐李轻车  

代边将有懐　　　　　　　前　人  

少年辞魏阙白首向沙塲瘦马恋秋草征人思故乡暮笳吹塞月晓甲带胡霜自到云中郡于今百战强  

送人赴安西　　　　　　　岑　参  

上马带呉钩翩翩度陇头小来思报国不是爱封侯万里乡为梦三边月作愁早须平敌至无事莫经秋  

赠刘将军　　　　　　　　韩　翃  

明光细甲照铔鍜昨日承恩拜虎牙胆大欲欺姜伯约功多不让李轻车青巾校尉遥相许黒矟将军莫太夸阙下来时亲伏奏胡尘未尽不为家  

送李将军赴定州　　　　　郎士元  

防旌汉飞将万里受横戈春色临关尽黄云出塞多皷鼙悲絶漠烽戍隔长河莫断隂山路天骄已请和  

代员将军罢战后归里赠朔北故人  

卢　纶  

结发事疆塲全生俱到乡连营防铁岭同日破渔阳牧马胡天晩移军碛路长枕戈眠古戍吹角立繁霜归老勲仍在酬恩虑未忘独行过邑里多病对农桑雄劔依尘席隂符寄药囊空余麾下将犹逐羽林郎  

赠史开府　　　　　　　　戴叔伦  

南天胡马独悲嘶白首相逢话皷鼙野战频年沙朔外旌竿高与雪峯齐扁舟逺泛轻全楚落日愁防旧紫泥早晩瑶阶归伏奏独【`一作犹`】能画地取关西  

赠淮西贾兵马使【`已见二百五十七卷`】  

晩秋赠张折冲【`此公事制举`】　　　薛　业  

都尉今无事时清但闭关夜霜戎马瘦秋草射堂闲位以穿杨得名因折桂还冯唐真不遇叹息鬓毛斑  

赠老将　　　　　　　　　权徳舆  

白草黄云塞上秋曾随骠骑出并州辘轳剑折虬须白转战功多独不侯  

奉使朔方赠郭都护　　　　李　华  

絶塞临光緑孤营佐贰师鉄衣三月冷金皷朔风悲都护徴兵日将军破虏时扬鞭玉关道廻首望旌旗河原破贼后赠袁将军　　　释法震  

白羽三千驻萧萧万里行出关深汉垒带月破蕃营蔓草河原色悲笳碎叶声欲朝王母殿前路驻高旌  

赠张开府　　　　　　　　耿　纬  

寥落军城暮重城反照间皷鼙经雨暗士马过秋闲惯守临边郡曾营近碛山谁云张校尉万里凿空还  

代宋州将淮上乞师  

唇齿幸相依危亡故郡归身经百战后家出数重围上将坚深垒残兵闘落晖尝闻鐡劒利早晩借余威  

上将军行　　　　　　　　前　人  

萧关扫定犬羊羣闲阁层城白日曛上骅骝嘶皷角门前老将识风云旌旗四面寒山映箫管千家静夜闻更想他时防竹帛功成不独霍将军  

此诗二百五十四卷重出题作上裴行军中丞词颇不同全载于此  

赠隣家老将　　　　　　　杨巨源  

白首羽林郎丁年戍朔方隂天瞻碛落秋日渡辽阳大漠寒山黒孤城夜月黄十年依蓐食万里带金疮拂雪陈师祭冲风立教场箭飞琼羽合旗动火云张虎翼分营势鱼鳞拥阵行誓心清塞色鬬血杂沙光战地晴辉薄军门晓气长寇深争暗袭关迥勒春防身贱竟何诉天高徒自伤功成封宠将力尽到贫乡雀老方悲海鹰衰却念霜空余孤劔在开匣一霑裳  

征人　　　　　　　　　　杨　衡  

西风屡鸣鴈东郊未升日繁烟羃羃昏暗骑萧萧出望云愁玉塞眠月想蕙质借问露沾衣何如香满室  

渔阳将　　　　　　　　　张　籍  

塞深沙草白都护领燕兵放火烧奚帐分旗筑汉城下营防岭势寻雪觉人行更向桑干北擒生问碛名  

安西将　　　　　　　　　前　人  

万里海西路茫茫边草秋计程沙塞口望伴驿峯楼雪暗非时宿沙深独去愁塞乡人易老莫住近蕃州据张籍集安西将送边使各是一诗今英华送邉使诗已入二百九十七卷而此安西将一篇却误以送边使诗充之今用集本厘正  

征西将　　　　　　　　　前　人  

黄沙北风起夜半又离【`集作翻`】营战马雪中立探人氷上行深山旗未展隂碛皷无声几道征西将同収碎叶城  

送防秋将　　　　　　　　前　人  

白首征西将犹能射防支元戎选部曲军吏换旌旗逐虏招降逺开边旧垒移重収陇外地应似汉家时  

劒气词三首　　　　　　　姚　合  

圣朝能用将破敌速如神掉劒龙纒臂开旗火满身积尸川有岸流血野无尘今日当场舞须【`集作还`】知是战人  

二  

夜渡黄河水将军险用师雪声【`集作光`】偏着甲风力不禁旗阵变龙蛇合军雄皷角知今朝意气【`集作重起`】舞记得战酣时  

三  

破虏行千里三军气益【`集作意气`】麤展旗遮日黒驱马踏河枯隣境求兵畧皇恩索阵图元和太平日自古恐应无  

送振武将军　　　　　　　李　廓  

叶叶归边骑风头万里干金装腰带重锦綘耳衣寒芦酒烧蓬暖霜鸿撚箭防黄河古戍道秋雨白漫漫  

老将　　　　　　　　　　贾　岛  

胆壮乱须白金疮蠧百骸旌旗犹入夣歌舞不开懐鷰雀来鹰架尘埃满箭靫自夸勲业重开府是官阶  

赠王将军　　　　　　　　前　人  

宿卫炉烟近除书墨未干马曾金镞中身有寳刀瘢父子同时捷君王画阵防何当为外帅白日出长安  

赠金河戍客　　　　　　　雍　陶  

惯猎金河路曾逢雪不迷射雕青塜北走马黒山西戍逺旌幡少年深【`一作少年`】帐幕低酬恩须尽敌休说梦中闺  

罢还边将　　　　　　　　前　人  

白须虏将话边事自失公权怨语多汉主岂劳思李牧赵王犹是【`一作自`】用廉颇新鹰饱肉唯闲猎旧劒生衣懒更磨百战无功身老去羡他年少渡黄河  

赠边将　　　　　　　　　姚　鹄  

三边昔【`一作近`】日往来通尽是将军镇抚功兵统万人为上将威加千里慑【`一作摄`】西戎清笳绕塞吹寒月红斾当山肃晓风却恨北荒霑雨露无因扫尽虏庭空  

边将　　　　　　　　　　马　戴  

玉榼酒频倾论功笑李陵红缰跑骏马金镞掣秋鹰塞逈连天雪河深彻底氷谁言提一劒勤苦事中兴  

送武陵王将军　　　　　　前　人  

河外今无事将军有战名艰难长劒阁功业少年成晓仗亲云陛寒宵突禁营朱旗身外色玉漏耳边声开閤谈賔至调弓过鴈惊为儒多不达见学请长缨  

赠蜀府将蛮入成都颇着功劳  

温庭筠  

十年分散劒关秋万事皆随【`一作从`】锦水流志【`一作心`】气已曽明汉节功名犹尚带【`一作自滞`】呉钩雕边认箭寒云重马上听笳塞草秋今日逢君倍惆怅灌婴韩信尽封侯此诗二百六十一卷重出前已削去注异同为一作  

伤边将　　　　　　　　　前　人  

昔年戎虏犯榆关一败龙城疋马还侯印不闻封李广别人丘陇似天山  

送魏尚书赴镇州行营　　　张　祜  

河塞日骎骎恩酧报尽深伍员忠是节陆绩孝为心坐激书生愤行歌壮士吟慙非燕地客不得受黄金  

赠边将　　　　　　　　　张　乔  

将军夸胆气功在杀人多对酒擎钟饮临风防劒歌翻师平碎叶畧地取交河应笑孔门客年年羡四科  

河湟旧卒　　　　　　　　前　人  

少年随将讨河湟头白时清返故乡十万汉兵零落尽独吹边曲向残阳  

宴边将　　　　　　　　　前　人  

一曲梁州今不清邉风萧防动江城坐中有老沙场客横笛休吹塞上声  

邉将二首　　　　　　　　张　蠙  

歴战燕然北功高劒有威闻名外国惧轻命故人稀角怨星芒动尘愁日色防从为汉都护未得脱征衣  

二  

按劒立城楼西防极海头承家为上将开地得边州碛逈兵难伏天寒马易収胡风一度猎吹裂锦貂裘  

邉将　　　　　　　　　　罗　邺  

马上乗秋欲建勲飞狐夜鬭出师频若无紫塞烟尘事谁识青楼歌舞人战骨沙中金镞在贺筵花畔玉蟾新由来边卒皆如此只是君门合杀身  

平陵老将　　　　　　　　韦　庄  

白羽金仆姑腰悬双辘轳前年葱岭北独战云中胡疋马塞垣老一身如鸟孤归来辞第宅却占平陵居  

赠邉将　　　　　　　　　前　人  

昔因征逺向金防马出榆关一鸟飞万里只携孤劒去十年空逐塞鸿归手招都护新降虏身着文皇旧赐衣只待烟尘报天子壮心无事别无机  

## 文苑英华卷三百一

　　宋　李昉等　编悲悼一【`僧附`】  

追述三十七首  

沈约十首　　　　　陈子昂七首  

张説五首　　　　　杜甫八首  

高适四首　　　　　僧灵一三首  

悼亡【`见三百二卷`】　　　　　　　沈　约  

懐旧九首  

伤王融　　　　　　　　　前　人  

元长秉竒调弱冠慕前踪眷言懐祖武一篑望成峯涂艰行易跌命舛志难逄折风落迅羽流恨满青松  

伤谢朓　　　　　　　　　前　人  

吏部信才杰文风振竒响调与金石谐思遂风云上岂言霜质忽随人事往尺璧尔何寃一日【`类聚作旦`】同丘壤  

伤庾杲之　　　　　　　　前　人  

右率馥时誉秀出冠朋僚耸兹千仞气振此百寻条蕴借含文雅防朗溢风飚楸槚今已合容范尚昭昭  

伤王谌　　　　　　　　　前　人  

长史体闲任坦荡无外求持身非诡遇应物有虚舟心从朋好尽形为欢宴留欢宴未终毕零落委山丘  

伤虞炎　　　　　　　　　前　人  

东南既擅美洛阳复称才携手同欢宴比迹共逰【`类聚作追`】陪事随短秀落言归长夜台  

伤李珪之　　　　　　　　前　人  

少府懐贞节忘躯欣【`类聚作济`】所奉吏道勤不息繁文长自拥既阙优孟歌身没谁为宠  

伤韦景猷　　　　　　　　前　人  

韦叟识前载愽物备戎华税骖止营校沦迹委泥沙始知庸聼局方悟大音賖  

伤刘沨　　　　　　　　　前　人  

处和无近累天然有胜质萧瑟负高情耿介懐秋实义贵良为重兰摧非所恤一罢平生言宁知携手日  

伤胡谐之　　　　　　　　前　人  

豫州懐风范绰然标雅度处约志不渝接广情无忤颉颃事刀笔纷纶逓朱素美志同山河浮年迫朝露  

蓟丘覧古赠卢居士藏用七首【`并序`】  

陈子昻  

丁酉嵗吾北征出自蓟门歴观燕之旧都其城池覇业迹已芜昧矣乃慨然仰叹忆昔乐生邹子羣贤之防盛矣因登蓟丘【`集作楼`】作七诗以志之寄终南卢居士亦有轩辕之遗迹也  

轩辕台　　　　　　　　　前　人  

北登蓟丘望求古轩辕台应龙已不见牧马空【`集作生`】黄埃尚想广成子遗迹白云隈  

燕王　　　　　　　　　　前　人  

南登碣石舘遥望黄金台丘陵尽乔木昭王安在哉霸图怅已矣驱马复归来  

乐生　　　　　　　　　　前　人  

王荡已沦昩战国竞贪兵乐生何感激仗义下齐城雄图竟中夭遗叹寄阿衡  

燕太子　　　　　　　　　前　人  

秦王日无道太子怨亦深一闻田光义匕首赠千金其事虽不立千载为伤心  

田光先生　　　　　　　　前　人  

自古皆有死循义良独稀奈何燕丹【`集作太`】子尚使田公【`集作光`】疑伏剑诚已矣感我涕霑衣  

邹衍　　　　　　　　　　前　人  

大运沦三代天人罕有窥邹生何辽【`集作寥`】廓谩説九瀛垂兴亡已千载今也则无推  

郭隗　　　　　　　　　　前　人  

逢时独为贵歴代非无才隗君亦何幸遂起黄金台  

五君咏【`逹志美类刺义感异哀事顔氏之心也凝焉`】  

张　説  

齐公魏元忠　　　　　　　前　人  

齐公生人表廻天闻鹤唳清论早揣摩心晩超诣入相廊庙静出军沙漠霁见深吕禄忧举后陈平计甘心除君恶足以报先帝  

许公苏　　　　　　　　前　人  

许公信国祯克美具瞻情百事资朝问三章广世程处高心本有临节自为名朱户传新防青松拱旧茔凄凉丞相府余庆在元成  

赵公李峤　　　　　　　　前　人  

李公实神敏才华乃天授睦亲何用心处贵不忘旧故事遵台阁新诗冠宇宙在人忠所奉恶我诚将宥南浦去无【`集作莫`】归嗟嗟蔑孙秀  

代公郭元振　　　　　　　前　人  

代公举鹏翼悬飞摩海雾志康天地屯适与云雷遇兴丧一言决安危万心注大勲书王府舛命沦江路势倾北夏门哀靡东平树  

耿公赵彦昭　　　　　　　前　人  

耿公山岳灵才杰心亦妙鸷鸟峻标立哀玉扣清调叶賛休明啓恩华日月照何意瑶台雪风吹落江徼湘流下浔阳洒泪一投吊  

八哀诗【`并序`】　　　　　　　　杜　甫  

伤时盗贼未息兴起王公李公叹旧懐贒终于张相国八公前后存没遂不诠次焉  

赠司空王公【`思礼`】　　　　　　前　人  

司空出东夷童稚刷劲翮追随燕蓟儿頴鋭【`一作脱`】物不隔服事哥舒翰意无流沙碛未甚防行间犬戎大充斥短小精悍姿屹然强防敌贯穿百万众出入由咫尺马鞍悬将首甲外控鸣镝洗剑青海水刻铭天山石九曲非外蕃其王转深壁飞兎不近驾鸷鸟资远撃晩学【`集作晓逹`】兵家流饱闻春秋癖胷襟日沉静肃肃自有适潼关初溃散万乗犹辟易偏禆无所施元帅见手格太子入朔方至尊狩梁益胡马纒伊洛中原气甚逆肃宗登寳位塞望势敦廹公时徒歩至请罪将厚责际防清河公【`房太尉`】间道传玉天王拜跪毕谠议果氷释翠华卷飞雪【`一作飞雪中`】熊虎亘阡陌屯兵凤凰山帐殿泾渭辟金城贼咽喉诏镇雄所搤禁暴静【`一作清`】无双爽气春淅沥巷有从公歌野多青青麦及夫哭庙后复领太原役恐惧禄位高怅望王土窄不得见清时呜呼就窀穸永系五湖舟悲甚田横客千秋汾晋间事与云水白昔观文苑传岂述亷颇迹【`集作蔺绩`】嗟嗟邓大夫士卒终倒防  

故司徒李公【`光弼`】　　　　　　前　人  

司徒天寳末北收晋阳甲胡骑攻吾城愁寂意不惬人安若泰山蓟北断右胁朔方气乃苏黎首见帝业二宫泣西郊九庙起頺压未散河阳卒思明伪臣妾复自碣石来火焚乾坤猎高视笑禄山公又献大捷【`集作大献捷`】异王册崇勲小敌信所怯拥兵镇河汴千里初妥帖青蝇纷营营风雨秋一叶内省未入朝死泪终映睫大屋去高楝长城扫遗堞平生白羽扇零落蛟龙匣雅望与英姿恻怆槐里接三军晦光彩烈士痛稠叠直笔在史臣将来洗箱箧吾思哭孤冢南纪阻归檝扶防永萧条未济失利渉疲苶竟何人洒泪【`集作涕`】巴东峡  

赠左仆射郑国公严公武　　前　人  

郑公瑚琏器华岳金天晶昔在童子日已闻老成名嶷若【`集作然`】大贤后复见秀清开口取将相小心事友生阅书百氏【`集作纸`】尽落笔四座惊歴职匪父任嫉邪常力争汉仪尚整肃胡骑忽纵横飞传自河陇逢人问公卿不知万乗【`集作乗舆`】出雪涕风悲鸣受词剑阁道谒帝萧闗城寂寞云台仗飘飖沙塞旌江山少使者笳鼓凝皇情壮士血相视忠臣气不平宻论贞观体挥发岐阳征感激动四极聫翩収二京西郊牛酒再九庙【`集作原庙`】丹青明匡汲俄宠辱卫霍竟哀荣四登防府地三掌华阳兵京兆空桞色尚书无履声羣乌自朝夕白马休横行诸葛蜀人爱文翁儒化成公来雪山重公去雪山轻记室得何逊韬钤延子荆四郊失壁垒虚舘开逢迎堂上指图画军中吹玉笙岂无成都酒忧国祗细倾时观锦水钓问俗终相并意待犬戎灭人藏红粟盈以兹报主愿庶获【`集作或`】禆世程烱烱一心在沈沈二竪婴顔回竟短折贾谊徒忠贞飞旐出江汉孤舟转荆衡虚无马融笛怅望龙骧茔空余老賔客身上愧簮缨  

赠太子太师汝阳郡王【`璡`】　　前　人  

汝阳让帝子眉宇真天人虬须似太宗色映塞外【`一作寒夜`】春往者开元中主恩视遇频出入独非时礼异见羣臣爱其谨洁极倍此骨肉亲从容聼朝后或在风雪晨思欲【`集作忽思`】格猛兽苑囿腾清尘羽旗动若一万马肃駪駪诏王来射鴈拜命已挺身箭出【`集作发`】飞鞚内上又【`一作入`】廽翠麟翻然紫塞翮下拂明月轮胡人虽获多天笑不为新王每中一物手自与金银袖中谏猎书扣马久上陈竟无衔橜虞圣慈【`一作聦`】矧多仁官免供给费水有在藻鳞匪惟帝老大皆是王忠勤晩年务置醴门引申白賔道大容无能永懐侍芳茵好学尚贞烈义形必沾巾挥翰绮綉扬篇什若有神川广不可泝墓久狐兎隣宛彼汉中郡【`王弟汉中郡王瑀`】文雅见天伦何以开我悲泛舟俱远津温温昔风味少壮已书绅旧逰易磨灭衰谢多【`一作増`】酸辛  

赠秘书监江夏李公【`邕`】　　　前　人  

长啸宇宙间高才日沦替古人不可见前辈复谁继忆昔李公存词林有根柢声华当健笔洒落富清制风流散金石追琢山岳鋭情穷造化理学贯天人际干谒走其门碑版照四裔各满深望还森然起凡例萧萧白杨路洞彻寳珠惠龙宫塔庙涌浩刼浮云衞宗儒爼豆事故吏去思讣眄睐已皆虚防渉曽不泥向来映当时岂独劝后世丰屋瑚钩麒麟织成紫骝随劒几义取无虚嵗分宅脱骖间感激懐未济众归赒给美摆落多藏秽独歩四十年风聼九臯唳呜呼江夏姿竟掩宣尼袂往者武后朝引用多宠嬖否臧太常议靣折二张势衰俗凛生风排荡秋旻霁忠贞负怨【`集作寃`】恨宫阙深旒缀放逐早聫翩低垂困炎厉日斜鵩鸟入魂断苍梧帝荣【`集作防`】枯走不暇星驾无安税防分汉庭竹夙拥文侯篲终悲洛阳狱事近小臣毙祸阶初负谤易力何深哜伊昔临淄亭酒酣托末契重叙东都别朝隂改轩砌论文到崔苏指尽流水逝近伏盈川雄【`杨公烱`】未甘特进丽【`李公峤`】是非张相国【`张公説`】相扼一危脆争名古岂然关键歘不闭例及吾家诗旷懐扫氛翳慷慨嗣真作【`和李大夫`】咨嗟玉山桂钟律俨高悬鲲鲸喷迢遰坡陁青州血芜没汶阳痊哀赠竟【`集作晩`】萧条防波延掲厉子孙在【`集作存`】如线旧客舟凝滞君臣尚论兵将帅接燕蓟朗咏六公篇【`公有张相等五王泊狄相六公诗`】忧来豁蒙蔽　关键【`集作揵广运迩用`】故秘书少监武功苏公【`源明`】　　前　人  

武功少也孤徒歩客徐兖读书东岳中十载考坟典时下莱芜郭忍饥浮云巘负米晩为身每食脸必夜字照薪垢衣生【`一作帯`】碧藓庶以勤苦志报兹劬劳愿学蔚醇儒姿文包旧史善洒落辞幽人归来潜京辇射君东堂防宗匠集精选制题【`集作命题`】墨未干休声【`集作乙科`】已大阐文章日自负掾吏亦累践晨趋阊阖内足踏夙昔趼一麾出守还黄屋朔风卷不暇陪八骏虏庭悲所遣平生满罇酒断此朋知展忧愤病二秋有恨石可转肃宗复社稷得无逆顺辨范【`宋书范坐谋反诛将死顾念其儿英华作范云恐非`】顾其儿李斯忆黄犬秘书茂松色【`集作意`】再扈【`集作载从`】祠坛墠前后百卷文枕藉皆禁脔篆刻【`集作制作`】扬雄流溟涨本末浅青荧芙蓉剑犀兕岂独剸反为后軰防予实苦懐缅煌煌斋房芝事絶【`集作终`】万手搴垂之俟来者正始贞【`集作徴`】劝勉不要悬黄金胡为投乳贙结交三十年【`集作载`】吾与谁游衍荧阳复冥漠罪罟已横【`郑诗在后`】呜呼子逝日始泰即终蹇长安米万钱凋丧尽余喘战伐何当觧归防阻清沔尚纒漳水疾永负蒿里饯  

故著作郎贬台州司戸荥阳郑公【`防`】前　人  

鶢鶋至鲁门不识钟鼓响孔翠望赤霄愁思雕笼飬荥阳冠众儒早闻名公赏地崇士大夫况乃气精【`集作凊`】爽【`往者公初在疾苏许公□位尊望重素未相识早爱才名躬自哀问后结忘年之契逺近慕之`】天然生知姿学立逰夏上神农或阙漏黄石媿师长药纂西极名兵流指诸掌【`公所着荟蕞等诸书之外有选胡本草七卷`】贯穿无遗恨荟蕞何枝痒圭臬星经奥虫篆丹青广子云窥未遍方朔谐太枉神翰顾不一体变钟兼两文传天下口大字犹在牓昔献书昼图新诗亦俱往沧洲动玉陛【`集作堦`】宫【`集作寡`】鹤设一响三絶自御题四方尤所仰嗜酒益踈放弹琴视天壤形骸实土木亲近唯几杖未曽记【`一作寄`】官曹突【`集作陶`】兀倚书幌晩就芸香阁胡尘昏坱莾反覆归圣朝防染无涤荡老蒙台州掾遐泛【`集作泛泛`】浙江桨履穿四明雪饥拾楢溪橡空闻紫芝歌不见杏坛丈天长眺东南秋色余魍魉别离惨至今斑白徒懐曩春深泰山秀叶坠清渭朗剧谈王侯门野税林下鞅操纸终夕酣时物集遐想词塲竟踈濶平昔滥吹奨百年见存没牢落吾安放萧条阮咸在出处同世网他日访江楼含凄述飘荡【`著作与今秘书监郑君审篇翰齐价谪居江陵故有阮咸江楼之句`】  

故右仆射相国曲江张公【`九龄`】　前　人  

相国生南纪金璞无留矿仙鹤下人间独立霜毛整矫然江海【`一作汉`】思复与云路永寂寞想土堦未遑【`集作尝`】等箕颍上君白玉堂倚君金华省碣石嵗峥嵘天地日蛙黾退食吟大庭何心记榛梗骨惊畏曩哲须变负人境虽防换蝉冠右地恧多幸敢忘二防归痛迫蘓耽井金紫【`集作紫绶`】映莫年荆州谢所领庾公兴不浅黄覇镇毎静賔客引调同讽咏在务屏诗罢地有余篇终语清省一阳发隂管淑气含公鼎乃知君子心用才文章境散帙起翠螭倚薄巫庐并绮丽元晖拥牋诔任昉骋自成一家则未阙只字警千秋沧海南名系朱鸟影归与【`集作老`】守故林恋阙常【`集作悄`】延颈波涛良史笔芜絶大庾岭向时礼数隔制【`集作制`】作难上请再续徐孺碑犹思理烟艇  

三君咏【`并序`】　　　　　　　　高　适【`见文粹`】  

开元中适逰于魏郡郡北有故太师魏公旧舘里中有故尚书郭公遗业邑外有故太守狄公生祠焉覩物増懐遂为三君咏  

魏郑公【`徴`】　　　　　　　　前　人  

郑公经纶日隋氏风尘昏济代取高位逢时敢直言道光先帝业义激旧君防寂寞卧龙处英灵千载魂  

郭代公【`元振`】　　　　　　　　前　人  

代公实英迈津涯浩难识拥兵抗矫徴仗节归有徳纵横负才智顾眄安社稷流落勿重陈懐哉为凄恻  

狄梁公【`仁杰`】　　　　　　　　前　人  

梁公乃贞固勲烈垂竹帛昌言太后朝潜运储君【`文粹作皇`】防待贤开相府共理登方伯至今青霄【`文粹作云`】人犹是门下客  

安公　　　　　　　　　　僧灵一  

弥天称圣哲象法初繄頼道识行藏匡时知进退秦王轻与举习生重酬对学文古篆中义顕新经内法服应华夏金言流海岱四方浮云间更陪龙华防  

林公　　　　　　　　　　前　人  

文公信高逸久向山林住时将孙许逰岂以形骸遇幸辞天子诏复覧名臣防西晋尚虚无南朝久沦悮因谈老荘意乃尽逍遥趣谁谓竹林贤风流相比附  

逺公　　　　　　　　　　前　人  

逺公逢道安一朝弃儒服真机久消歇世教空拘束誓入罗浮中遂栖庐山曲禅经初纂定佛语新明目鉢防纪【`疑`】朝宗簮裾翻拜伏东林多隠士为我辞荣禄  

## 文苑英华卷三百二

　　宋　李昉等　编悲悼二  

哭人三十八首  

沈约一首　　　　　陶景一首  

何胥二首　　　　　庾信二首  

薛徳音一首　　　　张正见一首  

隂铿一首　　　　　江揔二首  

刘斌一首　　　　　孔绍安一首  

禇亮二首　　　　　王勃一首  

卢照隣三首　　　　骆賔王一首  

沈佺期一首　　　　崔融一首  

郑愔一首　　　　　杜审言一首  

赵彦昭一首　　　　李乂一首  

乔知之一首　　　　宋之问二首  

苏颋二首　　　　　张九龄一首  

王维六首  

悼亡　　　　　　　　　　沈　约  

去秋三五月今秋还照梁【`一作房`】今春兰蕙草来春【`或作明春`】复吐芳悲哉人道异一谢永销亡帘屏既毁撤【`一作屏筵空有设`】帷席更施张游尘掩虚座孤帐覆空牀万事无不尽徒令存者伤  

此诗三百一卷重出今已削去注异同为一作  

和约法师临友人　　　　　陶景  

我有数行泪不落十余年今日为君尽并洒秋风前  

伤章公大将军　　　　　　何　胥  

百万横行罢三千白日新短箫应出塞长笛反惊隣槐庭惨芳树舞阁思阳春所悲金谷妓坐望玉关人  

哭陈昭　　　　　　　　　前　人  

思人适旧舘寂寞非一源无复酣歌乐空余燕雀喧落晖隠穷巷秋风生故园抚孤空对此零泪欲奚言  

伤王司徒褒　　　　　　　庾　信  

昔闻王子晋轻举逐神仙谓言君积善还得嗣前贤四海皆流寓非为独播迁岂意中台裂君当风烛前王君钟鼎族江东三百年宝刀仍世载雕戈本旧传緑绂纡槐绶黄金侍餙蝉地建忠臣国家开孝子泉自能枯木润足得流水圆以君承祖武诸侯无间然青衿已对日童子即论天頴隂珠玉丽河阳脂粉妍名高六国共价重十城连辩足观秋水文堪题【`都年切説文曰走顿也`】马鞭廻鸾抱书字别鹤绕琴拥旄裁甸服垂帷非被邉静亭空撃马闲烽直起烟不发披书按无妨坐钓舡茂陵忽多病淮阳实未痊侍医逾黙黙神气遂绵绵永别张平子长理王仲宣栢谷移松树阳陵买墓田陜路秋风起寒堂已防焉邱阳一摇落山火即时燃昔为人所羡今为人所怜世途旦复旦人情又故人伤此别留恨满秦川定名于此定全徳以斯全唯有山阳笛凄余思旧篇  

和王少保遥伤周处士　　　前　人  

防漠尔游岱凄凉余向秦虽言异生死同是不归人昔余仕冠盖值子避风尘望气求真隠伺关待逸民忽闻泉石友芝桂不防身怅然张仲蔚悲哉郑子真三山犹有鹤五桞更应春遂令从渭水投吊往江濵  

悼亡　　　　　　　　　　薛徳音  

凤楼箫曲断桂帐瑟空画梁才照日银烛已随风苔生履迹处花没镜尘中唯余长箪月永夜向朦胧  

伤韦侍读　　　　　　　　张正见  

懐经传北海蕴义盛西河高落廻照逝水没惊波桞下悲风急山阳秋气多宿草摧书带寒松脆女萝无复华隂市空余蒿里歌  

和悼亡【`樊晋阳伤妾类聚阳作陵`】　　　　隂　铿  

画梁朝日尽芳树落花辞忽以千金笑长作九泉悲镜前尘剧粉机上网多丝户余双入燕牀有一空帷名香不可得讵见反魂时  

在陈旦觧酲共哭顾舍人　　江　总【`见类聚`】  

独酌一罇酒高咏七哀诗何言蒿里别非复竹林期阶荒郑公草户閴董生帷人随暮槿落客共晩莺悲年鬓两如此伤心讵防时  

和张记室源伤往【`集作伤佳人`】　　前　人  

少【`类聚作小`】妇当垆夜夫壻凯师【`集作归`】年正歌千里曲翻入九重泉机中未断素瑟上本畱空帐临掩孤灯向壁燃还悲寒垄曙【`集作树`】松短未生烟  

和许给事伤牛尚书宏　　　　刘　斌【`见初学记`】  

名臣不世出百工之所求况乃非常器遭逄兴运秋符彩昭千里铨衡综九流经纶资博物樽爼寄皇猷韶濩倾复理典礼紊还脩虽贞栋梁任兼好艺文逰伫闻和鼎实行当奉介邱高衢翻税驾阅水遽迁舟传呼更何日曳履闻无由归魂藐修路征棹舣防沟林薄长风惨江上寒云愁夜台终不曙遗芳徒自  

伤顾学士　　　　　　　　　孔绍安  

迢遰防崤道超忽三川湄此中俱失路思君不可思游人行变橘逝者遽焚芝忆昔江湖上同咏子衿诗何言陵谷徙翻惊隣笛悲陈根非席卉繐帐异书帷与善成空説殱良信在兹今日严夫子哀命不哀时  

伤始平李少府正已　　　　禇　亮  

劳息本相循悲欢理自均谁能免夜惜尔正青春迈徳谁家寳生才谅国珍高文缀翡翠茂学掩麒麟述作纷无已言谈妙入神断肠虽累月分手未盈旬辅嗣俄长往顔生即短辰声华满昭代形影委穷尘禅草廻中使生刍引吊賔同游秘府日方驾直城闉并拜黄图右分曹清渭濵风期嵇吕好存没范张亲虚座懐王述遗篇恸景纯精灵与豪翰卜祀夀何人  

在陇头哭潘学士　　　　　前　人  

陇底嗟长别流襟一恸君何言幽咽所忽作死生分转蓬飞不息悲松断更闻谁能驻征马回首望孤坟  

伤裴录事丧子【`阙`】　　焚芝【`集作芝焚`】  

王　勃  

兰堦霜候早松露穸台深魄散珠胎没芳销玉树沉露文晞宿草烟照惨平林焚芝空叹息流恨满籝金  

哭金部韦郎中　　　　　　卢照隣  

金曹初受拜玉地始含香翻同五日尹遽见【`集作是`】一星亡贺客犹扶路哀人遂上堂歌筵长寂寂哭位日苍苍嵗时賔径防朝暮雀罗张书留魏主阁魂掩汉家牀徒令永平地千载罢撞郎  

哭明堂裴主薄　　　　　　前　人  

缔欢三十载通家数百年播扬称代穆秦晋忝姻连风云洛阳道花月茂陵田相悲复相乐交骑共交筵始谓调金鼎如何掩玉泉黄公酒垆处青眼竹林前故琴无复雪新树但生烟遽痛兰襟断徒令寳剑悬客散同秋叶人亡似夜川送君一长恸松台路几千  

同崔录事哭郑员外　　　　前　人  

文学秋天逺郎官星位尊伊人表时彦飞誉满司存楚席光文雅瑶山【`谓瑶山玉彩`】侍讨论凤词陵汉阁辨罩周园已暗东岳驾将逝北溟鲲如何万化尽空叹九飞魂白马西京驿青松北海门夜台无晩【`集作晓`】箭朝奠有虚樽一代儒风没千年陇雾昏梁山送夫子湘水吊王孙仆本多悲泪沾裳不待猨闻君絶曲吞恨更无言  

伤祝阿王明府　　　　　　骆賔王  

洛川贞气上重泉惠政融章光后烈继武嗣前雄与善良难騐生涯忽易穷翔鳬犹化履狎雉尚驯童钱满荒堦緑尘生【`集作浮`】虚帐红夏余将宿草秋近未惊蓬烟晦泉门闭【`集作夕`】日尽夜台空谁堪孤陇外独聼白杨风哭苏眉州崔司业二公【`并序`】　　沈佺期  

侍郎裴公【`集作同时郎裴懐古者`】作牧潭府神龙三【`集作二`】年秋八月云卿【`集作佺期`】承防北归路接寒温【`集作途中觏止`】问【`集作访`】及亲故适【`集作遽`】知眉州苏使君味道国子崔司业融【`集作有驰旋间三字`】相次而逝苏往任凤阁侍郎云卿【`集作佺期`】忝通事舍人崔重为凤阁舍人云卿迁给事中【`集作佺期又迁给事`】并承【`集作衘`】畴昔之眷俱荷提奨之防前年负谴南荒【`集作流`】二公先移官守迨此防问情复【`集作理`】何堪所恨【`集作叹`】迁窜有期【`集作此四字`】行迈在逺哀不展旧礼不申卑流恸斯文冀通幽路  

涣汗天中发伶俜海外旋长沙遇太守问旧几人全国宝亡双杰天才丧两贤大名齐弱嵗高徳并中年风鉴王夷甫文章谢惠连【`集作礼乐羊叔子文章王仲宣`】相看尚鬓【`集作发`】相次入黄泉流放蛮陬濶乡闗地里偏亲朋云雾拥生死嵗时传崔昔挥宸翰苏尝济巨川绛衣陪下列黄阁谬差肩及此俱冥昩云谁叙播迁隼旗【`集作旟`】懐故【`集作旧`】辙鳣舘想虚筵家爱方休杵皇慈更撤悬铭旌西蜀路骑吹北邙田陇树应秋矣江防固【`集作故`】杳然罢琴明月夜留剑白云天涕泗湘潭水凄【`集作凄`】凉衡峤烟古来脩短分神理竟难全  

哭蒋詹氏事俨　　　　　　崔　融【`见集本`】  

江上有长从容盛羽仪一鸣百兽舞一举羣鸟随应我圣明代巢君阿阁垂钩陈侍帷扆环衞奉旌麾雅量沧海纳宏才廊庙施飬亲光孝道事主竭忠规贞节既已固殊荣良不訾朝逰云汉省夕宴芙蓉池汲黯言当直陈平智本竒功成喜身退时往惜年驰镇国山基毁中天柱石移将军空有颂刺史独留碑芜谩藏书壁荒凉悬剑枝昔余参下位数载忝牵覊置榻防逾重迎门礼自卑竹林常接兴黍每逄吹逸翰金相发清谈玉柄挥不轻文举少深叹子云疲遗爱犹如在残编尚可窥即今流水曲何处俗人知  

哭郎著作　　　　　　　　郑　愔  

诗礼康成学文章贾谊才已年人得梦庚日鸟为灾书草藏天阁琴声入夜台荒阶罗駮藓虚座网浮埃白马賔徒散青乌陇隧开空怜门下客懐旧防迟廻  

悼亡【`集作代张侍御伤美人`】　　　　　杜审言  

二八泉扉掩帷屏宠爱空泪痕消夜烛愁思【`集作绪`】乱春风巧笑人疑在新妆曲未终尚怜脂粉气留【`集作犹`】着舞衣中  

哭仆射鄂公杨再思　　　　赵彦昭  

两揆光天秩三朝奉帝熙何言集大鸟忽此丧元坐叹公槐落行闻宰树萎壑舟今已去宁有济川时  

同前　　　　　　　　　　李　乂  

端揆凝邦绩台阶阐国猷方崇大厦栋忽逝巨川舟白日铭安在清风颂独死生防命毕零落掩山邱  

哭故人　　　　　　　　　乔知之  

生死久离居凄凉歴旧庐叹兹三径断不践十年余古木巢禽合荒庭爱客疎匣弹罢劔牀积读残书玉没终无像兰言强问虚平生不得意泉路复何如  

伤王七秘书监寄呈扬州陆长史通简府寮以  

广好事【`集作广陵好事`】　　　　　宋之问  

王氏贵先宗衡门栖道风得心【`集作传心`】晤有物乗化游无穷学奥九流异机三语同书乃墨塲絶文称词伯雄白屋藩魏主苍生望谢公一祗贤良召遂谒承明宫补衮望奚塞尊儒位未充罢官七门里归老一邱中尝忝长者辙防言私未通我行防稽郡路坐广陵东物在人已矣都疑淮海空  

使至嵩山寻杜四不遇慨然复伤田洗马韩观主因以题壁赠杜侯　　　前　人  

洛桥瞻太室期子在云烟归来不见靣孤赏弄寒泉与君濶松石于兹二十年田公谢昭世韩子秘幽埏忆昔同携手山栖接二贤笙歌入地诗酒坐寥天旧友悉零落罢琴私自怜逝者非药误飡霞意可全为余理还防相与事灵仙  

蜀城哭台州乐安俞少府　　苏　颋  

逺游跻剑阁长想属天台万里隔三载此邦余重来音容旷不覩梦寐殊悠哉邉郡饶籍籍晩庭正回回喜传上都封因促傍吏开何悟海盐客已而梁木摧变衣寝门外挥涕少城隈却计分明得犹持委曲猜师儒悉训奨仲季时童孩服义陈书箧邀欢泛酒杯蹔令风雨散仍迫嵗时廻其道惟正直其人信美偲白头还作尉黄绶固非才可叹悬虵疾先贻问鹏灾故乡闭穷壤宿草生寒荄零落九原去蹉跎四序催曩期冬赠橘今哭夏成梅执礼谁为赗居常不狥财北登防坂东望姑苏防天路本悬絶江波空泝洄念孤心易断追往恨难裁不遂卿将伯孰云陈与雷衰残【`集作吾衰`】亦如此夫子复何哀  

夜闻故梓州韦使君明当引绋感而成章  

前　人  

恻矣南邻问冥然东岱幽里闻宁相杵朝叹忽迁舟君【`阙`】惟伯仲吾人复欵游对连时亦早交喜嵗才周序发扶阳赠交因司防酬讵期危露尽相续逝川流卧疾无三吊居闲有百忧振风吟鼔夕明月照帷秋藓駮题诗舘杨疎奏妓楼共将歌哭叹转为弟兄留感物存如夣观生去若浮余悲忘情者雪涕报林邱  

和姚令公哭李尚书乂　　　张九龄  

贵贱虽殊等平生窃下风云泥势已絶山海纳还通忽叹登龙者飜将吊鹤同琴诗犹可托劔履独成空畴昔尝论礼【`集作体`】□言每匪躬人思崔琰议朝忆祭遵公作善神何酷依仁命不融天文虚北斗人事罢南宫上宰既伤旧下流弥感衷无因报国上徒欲问穹  

哭殷遥二首　　　　　　　王　维  

人生能防何毕竟归无形念君等为死万事伤人情慈母未及一女才十龄诀别【`集作决漭`】寒郊外萧条闻哭声浮云为苍莾飞鸟不能鸣行人何寂寞白日【`一作日色`】自凄清忆昔君在时问我学无生劝君苦不早令君无所成故人各有赠又不及生平负尔非一途恸哭返柴荆  

二  

送君返石楼山松栢苍苍賔驭还埋骨白云长已矣空余流水向人间  

哭孟浩然　　　　　　　　前　人  

故人不可见汉水日东流借问襄阳老江山空蔡州  

哭禇司马  

妄识皆心累浮生定死媒谁言老龙吉未免伯牛灾故有求仙药仍余遁俗杯山川秋树苦户夜泉哀尚忆青骡去宁知白马来汉臣修史记莫蔽禇生才  

过沈居哭沈居士　　　　　前　人  

杨朱来此哭桑扈返于真独自成千古依然旧四邻闲檐喧鸟雀故榻满埃尘曙日孤莺啭空山五栁春野花愁对客泉水咽迎人善卷明时隠黔娄在日贫逝川嗟尔命丘井叹吾身前后徒言隔相悲讵几晨  

哭祖陆自虗【`时年十八`】　　　　　前　人  

否极尝闻泰嗟君独不然悯防才稚齿羸疾至中年余力文章秀生知礼乐全翰留天帐覧辞入帝宫传国讶将军少人知贾谊贤公卿尽虗左朋识共推先不恨依穷辙终期济巨川才雄望高鴈夀促背貂蝉福善闻前录殱艮昧上何故铩鸾翮底事碎【`一作失`】龙泉鵩起长沙赋麟终曲阜编城中君道广海内我情偏乍失疑犹在沈思悟絶縁生前不忍别死后向谁宣为此情难尽弥令意更纒本家清渭曲归旧茔邉永去长安道徒开京兆阡旌车出郊甸乡国隠云天定作无期别宁同旧日旋门家属苦行路国人怜送客哀终【`一作难`】进征途哭复前赠言我挽曲奠席是离筵念昔同携手风期不暂捐南山俱隠逸东洛类神仙未审音容间那堪生死迁花时金谷饮月夜竹林眠满地传都赋倾朝看药舡羣公【`一作英`】咸属目防物敢齐肩谬合同人防而将玉树连不期先挂剑长空后施鞭为善吾无矣知音子絶焉琴声纵不没终亦断悲  

## 文苑英华卷三百三

　　宋　李昉等　编悲悼三  

哭人六十一首  

杜甫四首　　　　　　沈宇一首  

常建一首　　　　　　高适二首  

刘长卿四首　　　　　李嘉祐一首  

皇甫曽一首　　　　　卢纶一首  

韦应物一首　　　　顾况四首  

耿纬二首　　　　　司空曙二首  

李益一首　　　　　权徳舆三首  

于鹄二首　　　　　杜诵一首  

李敬方一首　　　　卫象一首  

戎昱一首　　　　　刘商二首  

释灵一一首　　　　释防国一首  

释皎然一首　　　　释灵彻一首  

王建一首　　　　　　杨衡一首  

韩愈一首　　　　　　刘禹锡十首  

孟郊七首  

哭李常侍峄　　　　　　　杜　甫  

一代风流尽修文地下深斯人不重见将老失知音短日行梅岭寒山落桂林长安若个畔犹想映貂金  

哭严仆射归榇　　　　　　前　人  

素幔随流水归舟返故京老亲如夙昔部曲异平生风送蛟龙匣天长骠骑营一哀三峡暮遗后见君情  

哭李尚书芝芳　　　　　　前　人  

漳濵与蒿里逝水竟同年欲把留徐剑犹廻忆戴舡相知成白首此别问黄泉风雨嗟何及江湖涕然修文思管辂奉使失张骞史阁行人在诗家秀句传客亭鞍马絶旅榇网虫悬复魄昭邱逺归魂素浐偏樵蘓封地喉舌罢朝天秋色调春草王孙若个邉  

奉汉中王手札报韦侍御萧尊师亡  

前　人  

秋日萧韦逝淮王报峡中小【`集作少`】年疑柱史多术怪仙公不但时人惜祗应吾道穷一哀侵疾病相识自儿童处处隣家笛飘飘客子蓬强吟懐旧赋已作白头翁  

塞外哭友人　　　　　　　沈　宇  

菊黄芦白鴈初飞笛胡笳泪满衣送君肠断秧江外一去东流何日归  

吊王将军墓　　　　　　　常　建  

嫖姚北伐时深入几【`文粹作强`】千里战余落日黄军败鼓声死常言【`文粹作闻`】汉飞将可夺单于垒今与山鬼隣残兵哭辽水  

哭单父梁洽少府　　　　　高　适  

开箧泪沾臆见君前日书夜台今【`集作空`】寂寞犹是子云居畴昔探灵【`集作贪云`】竒登临赋山水同舟南楚夜【`集作浦下`】望月西江里契濶多离别【`集作当别离`】绸缪到生死九原即何处万事皆如昨晋山徒嵯峨斯人已冥寞常时禄且少【`集作薄`】殁后家复贫妻子在逺道弟兄无一人十上多苦辛【`诗选作心`】一官恒自哂青云将可致白日忽先尽独推【`诗选作有`】身后名空流【`集作畱`】无逺近  

哭裴少府　　　　　　　　前　人  

世上谁不死嗟君非生虑扶【`一作无`】病适到官田园在何处公才羣吏感时他人助余亦未识君【`阙`】悲哭君去  

哭李【`集作陈`】歙州　　　　　　刘长卿  

千秋万古平原素业清风及子孙旅榇归程伤道路举家行哭向田园空山寂寂开新乔木苍苍掩旧门儒行公才竟何处【`集作在`】独怜棠树一株存  

防峯下哭故人李宥　　　　前　人  

怜君孤塜寄防峯埋穷泉复几重白露空沾九原草青山独闭数株松图书经乱如何在妻子移家失所从惆怅东臯却归去人生无处更相逄  

哭张员外继【`公及夫人相次殁于洪州`】　　前　人  

恸哭钟陵下东流与别离二星来不返防劔没相随独继先贤传谁刋有道碑故园荒岘曲旅榇寄天涯白简曽连拜沧洲每【`集作岂`】共思抚存怜齿稚叹逝顾身衰泉壤成终古云山若在时秋风邻笛发寒日寝门悲世难愁归路家贫缓期旧賔伤未散夕临咽恒迟自此辞张邵何由见戴逵独闻山吏部流涕访孤児  

哭魏兼遂【`公及孀妻糿子与家童数人相次逝没丹阳`】  

前　人  

古今俱此【`集作有此`】去修短竟谁分罇酒空如在弦琴岂重闻一门同逝水万事共浮云旧舘何人宅空山逺客坟艰危贫且病少小秀而文独行依穷巷全身出乱军嵗时常寂寞烟月自氛氲陇树随人古山门对日曛泛舟悲向子畱剑赠徐君来去云阳路伤心江水濆  

伤歙州陈二使君　　　　　李嘉祐  

怜君辞病卧沧洲一旦云亡万事休慈母断肠妻独泣寒云惨色水空流江村故老长懐惠山路孤猿亦共愁寂寞荒坟近渔浦野松孤月【`集作烟朝暮`】即千秋  

伤陆处士　　　　　　　　皇甫曽  

从此无期见柴门对雪开二毛逢世难万恨掩泉台返照空堂夕孤城吊客廻汉家偏访道犹畏鹤书来同兵部李纾侍郎刑部包佶侍郎哭皇甫侍郎  

曽　　　　　　　　　　卢　纶  

攀龙与泣麟哀乐不同尘九陌霄汉侣一灯冥寞人舟沉惊海濶兰折怨霜频已矣复何见故山应更春  

悲故交　　　　　　　　　韦应物  

白璧众求瑕素丝易成污万里颠沛还高堂已长暮积愤方盈抱纒哀忽逾度念子从此终黄泉竟谁诉一为时所【`集作事`】感岂独平生故唯见荒邱原野草涂朝露  

哭从兄长　　　　　　　　前　人  

洞庭违鄂渚嫋嫋秋风时何人不客游独与帝子期黄鹄铩飞翅青云叹沉姿身终一骑曹高盖者为谁从驾至梁汉金根复京师皇防溢九垠不记屠沽儿立身有高节满卷多好诗赫赫承明庭羣公黙无词草木正摇落哭兄鄱水湄共居云阳里轗轲多别离人生倐忽间旅榇飘若遗稚子新学拜枯杨生一枝人生倐忽间精爽无不知旧国数千里家人由未知人生倐忽间安用才士为  

伤子　　　　　　　　　　前　人  

老夫哭【`集作丧`】爱子日暮千行血声逐断猿悲路随飞鸟灭老夫已七十不作多时别  

悼稚　　　　　　　　　　前　人  

稚子比来骑竹马犹疑只在屋东西莫言道者无悲事曽聼巴猿向月啼  

哭张融　　　　　　　　　耿　纬  

早嵗能文客中年与世违有道【`类诗作有家`】孀妇少无子吊人稀繐帐尘空积【`集作空暗`】铭旌雨不飞依然旧郷路寂寞几回归  

哭麴象【`此篇三百五首重出今已削去`】　　　前　人  

忆昨秋风起君曽叹逐臣何言芳草日自作九泉人  

伤苖员外呈张参军【`苖公即参军舅氏`】  

司空曙  

思君寗家宅久接竹林期尝值偷琴处亲闻比玉时高人不易合弱冠早相追【`集作相知`】思艺【`集作试艺`】临诸友能文即我师陵寒松未老先暮槿何衰季子生前别羊昙醉后悲夀堂乖一恸奠席阻长辞因沥殊方泪遥成墓下诗  

哭王注　　　　　　　　　前　人  

已叹漳濵卧何言驻隙难异才伤促短诸友哭门防古道松声暮荒阡莫色寒延陵今子空使鲁人观惜春伤同幕故孟郎中杜侍御兼呈去年看花  

友【`一作故人`】　　　　　　　　李　益  

畏老身今老逄春觧惜春今年看花伴已少去年人  

哭刘四尚书　　　　　　　权徳舆  

士友惜贤人天朝丧守臣才华推独歩声气幸相亲理防环中妙儒为席上珍笑言成月旦风韵揖天真丹地膺推泽青油寄抚循岂言朝相位翻是卧漳濵命赐龙泉重追荣宻印陈撤弦惊物故庀具见家贫牢落风悲笛汍澜涕泣巾共嗟蒿里月非复栁营春黄绢碑文在青松隧路新音容无处所归作北邙尘  

张工部发引日属伤足卧疾不遂执绋  

前　人  

子春伤足日况有寝门哀元伯归全去无由白马来笳箫里巷咽筮墓田开片石潺湲泪含凄【`集作悲`】叙史才  

哭张十八校书【`数日前辱书未及还答俄承凶讣`】  

前　人  

芸阁为郎一命初桐州寄傲十年余魂随游水归何处名在新诗众不如蹉跎江浦生华发牢落寒原防素车更忆八行前日到含凄未报秣陵书  

哭王都护　　　　　　　　于　鹄  

老将明王识临终拜上公告哀乡路逺助战戍城空素幔朱门里铭旌秋巷中史官如不滥独传説英雄  

悼孤子　　　　　　　　　前　人  

年长始一男心亦颇自娱生来嵗未周奄然却归无祼送不以衣瘗埋于中衢乳母抱出门所生亦随呼婴孩无哭仪礼经不可逾亲戚相问时抑悲空叹吁襁褓在旧牀毎见立踟蹰静思益伤惜畏老为独夫  

哭李暹　　　　　　　　　　前　人  

驱马街中哭送君灵车碾雪隔城门唯有山僧与樵客共舁孤榇入幽坟  

哭长孙侍御　　　　　　　　杜　诵  

道为诗书重名因赋颂雄礼闱曾擢桂宪府旧【`集作屡或作近`】乗骢流水生涯尽浮云世事空唯余旧台【`一作台上`】栢萧瑟九原中  

此诗见中兴间气集亦云杜诵作今载杜甫集可疑  

闻陈高侍御卒贬所　　　　　李敬方  

西京高院长直气似吾徒走马论边备飞声感庙谟官移【`阙`】未察身没事多符寂寞他年后名编野史无  

伤李端　　　　　　　　　　卫　象  

才子浮生促泉台此路賖官卑扬执戟年少贾长沙人去门栖鸟灾成酒误虵唯余封禅草留在茂陵家  

闻顔尚书防贼中　　　　　戎　昱  

传道征南殁那堪故吏闻能持苏武节不授马超勲国破无人信天秋有鴈羣同荣不同辱今日负将军哭韩淮端公兼上崔中丞　　刘　商  

坚贞与和璧利用归干将金玉徒自寳高贤无比方挺生岩松姿孤直陵雪霜亭亭结清隂不竞桃李芳读书哂霸业翊賛思皇王千载有疑议一言能否臧儒风久沦顔闵夀不长邦国岂殄瘁斯人今又亡别离长春草存没隔楚乡闻问尚书恸泪凝向日黄奄忽薤露晞杳冥泉夜长贤愚自修短天色空苍苍铭旌敛归魂荆棘生路傍门桞日萧索繐帐掩空堂灯孤晦处明高节没后彰芳兰已灰烬幙府留余香常爱独坐尊绣衣如鴈行至今虚左位言发泪沾裳  

同诸子哭张元易　　　　　前　人  

盛徳高名防是空神明福善大朦胧游魂永永无归日流水年年自向东素帷旅榇郷闗逺丹旐灯【`阙`】客舍中伯道共悲无后嗣孀妻老母断根蓬  

哭魏尚书　　　　　　　　释灵一  

画防重门楚水隂天涯欲暮共伤心南荆双履痕犹在北斗孤魂望已深莲花幕下悲风起细栁营邉晓月临前路茫茫向谁问感防空有泪沾襟  

伤蔡处士　　　　　　　　释防国  

箧中遗草是琅玕对此空令洒泪看三径尚余行迹在数萤犹是映书残晨光不借泉门晓暝色唯添垅树寒欲问皇天天更逺有才无命説应难  

五言哭吴县房耸明府　　　释皎然  

仁人迈厚徳可谓名实全抚迹若踈旷防心极精研履危节讵屈【`广徳初江南防盗充斥贼遍召宰长城县屡至害身竟不就`】著论识不偏【`公注道性论一篇`】恨以荣级浅嘉猷未及宣伊人期逺大志业难比肩昭世既合并吾君借陶甄奈何明明理与善徒空诠徴教或稽圣穷源及问天一官自吴邑六翮委江壖始是牵丝日翻成撤瑟年金膏果不就【`房公昔日就沈道士学长生之术尽以佛理难之`】玉佩长此捐倚伏信昧天夀惊后先安知忘情子爱网素已褰为有深仁感遂令真性迁心悲空林下泪洒秋景前夫子寡兄弟无孤伤藐然倾云为惨结吊鹤共聫翩割念归命驾诀词空向筵树桃隂始合爱客位常悬怳若逺行时望归朝旋悟兹欢宴隔哀彼嵗月延书帯变芳草履痕移緑钱冥期倘可逄生尽防无縁【`王坦之初与沙门竺法师甚厚毎共论幽明报应便要先死者当报其事后经年师忽来云贫道已死罪福皆不虚唯当勤修道徳升济神明耳`】幸愿示因业【`阙`】代居运専【`沈约死后冥中见千因师云急为我造经防我苦难`】相思转寂寞独往西林泉欲见故人心时开所赠篇素高陶靖节今重楚先贤芳躅将遗爱可为终古传  

闻李防州亡　　　　　　　释灵彻  

时时闻説故人死日日自悲垂老身白髪不生应不得青山长在属何人  

吊孟东野二首　　　　　　王　建  

吟损【`一作哭尽`】秋天月不明兰无香气鹤无声自从东野先生死侧聼云山得散行  

二  

老松临死不生枝东野先生早哭儿但是洛阳城里客家传一本长殇诗  

哭李象　　　　　　　　　杨　衡  

白鸡黄犬不将去寂寞空余时路草苑花开年复年后人知是何人墓忆君思君独不眠夜寒月照青枫树哭杨兵曹凝陆歙州叅　　　韩　愈  

人皆【`集作生`】期七十才半岂蹉跎数【`集作并`】出知巳泪自然白发多晨兴为谁恸还坐久滂沱论文与晤语【`集作新坟与宿草`】已矣两【`集作复一作可`】如何  

哭王仆射相公播【`时兼盐铁暴薨`】　　刘禹锡  

于侯一日病滕公千载归门庭飒已变风物惨无辉羣吏谒新府旧賔霑素衣歌堂忽暮哭驾雀尽惊飞许给事见示哭工部刘尚书诗因命同作  

前　人  

汉室贤王后【`从叔望在河间`】孔门高第人济时成国器乐道任天真特逹圭无玷坚贞竹有筠揔戎寛得众市义贵能贫防塞无南牧驰心拱北辰乞身来阙下赐告卧漳濵荣跃初题劒清瀛已拖绅宫星徒列位隙日不廻轮昔自追飞侣今为侍从臣素弦哀已絶青简叹犹新未遂挥金乐空悲撤瑟晨凄凉竹林下无复见清尘  

伤独孤舍人【`并引`】　　　　　前　人  

贞元中余以御史监祠事河南独孤生始仕为奉礼郎有事宗庙郊畤必与之俱繇是甚熟及余谪武陵九年间独孤生仕至中书舍人视草禁中上方许以宰相元和十年春余祗召抵京师次都亭日舍人以疾不起余闻因作伤词以为吊  

昔别公年少今悲丧国华逺来同社鷰不见早梅花  

伤叚右丞【`江湖逰南宫交代`】　　　前　人  

江梅多豪气朝廷有直声何言马蹄下一旦是佳城哭厐京兆【`少年有俊气尝擢制科之首`】　　前　人  

俊骨英才气褎然防名飞歩冠羣贤逢时已自致高位得病【`集作疾`】还因倚少年天上别归京兆府人间空叹茂陵阡今朝繐帐哭君处前日见铺歌舞筵  

哭吕衡州时余方谪居　　　前　人  

一夜霜风凋玉芝苍生絶望士林悲空懐济世安人畧不见男婚女嫁时遗草一函归太史旅坟三尺近要离朔方徙嵗行当满欲为君刋第二碑  

伤循州浑尚书　　　　　　前　人  

贵人沦落路人哀碧水连天丹旐廻遥想长安此时节朱门深巷百花开  

重至衡阳伤栁仪曹【`并序`】　　前　人  

元和乙未嵗与故人栁子厚临湘水为别栁浮舟适栁州余登陆赴连州后五年余从故道出桂岭至前别处而君殁于南中因赋诗以投吊  

忆昨与故人湘江岸头别我马映林嘶君防转山灭马嘶循故道防灭如流电千里江蓠春故人今不见  

谪居悼往　　　　　　　　前　人  

悒悒何悒悒长沙地卑湿楼上见春多花前恨风急猿愁肠断呌鹤病翘趾立牛衣独自眠谁哀仲卿泣  

遥伤丘中丞【`并引`】　　　　　前　人  

河南丘绛有词藻与余同升进士科从事邺下不幸遇害故为伤词  

邺下杀才子苍茫寃气凝枯杨映漳水野火上西陵马鬛今无所龙门昔共登何人为吊客唯是有青蝇  

哭李观　　　　　　　　　孟　郊  

志士不得老多为直气伤阮公终日哭夀命固难长顔子既殂谢孔门无辉光文星落竒曜寳剑摧修铓常作金应石忽为宫【`集作参`】别商为尔吊琴瑟断难再张偏毂不可转【`一作推`】只翼不可翔清尘无吹嘘委地难飞扬此义古所重此风今已【`一作则`】亡自闻丧元賔一日八九狂沉痛此丈夫呜呼彼穹苍我有出俗韵劳君疾恶肠知音既已矣微言【`集作善`】谁能彰旅无高坟栽松不成【`一作依`】行哀歌动寒日赠泪沾晨霜【`一作衣裳`】神理本窅窅【`集作冥冥`】今来更茫茫何以荡悲懐万事付一觞  

哭卢贞国　　　　　　　　前　人  

一别难与期存亡易寒燠下马入君门声悲不成哭自能富才艺当冀深荣禄皇天负我贤遗恨至满目平生嗟无子家事亲相嘱  

哭秘书包太监　　　　　　前　人  

哲人卧病日贱子泣玉年当恐宝镜破明月难再圆文字未改素声容忽归始知知音稀千载一絶旧舘有遗琴清风那再传  

哭李舟员外并寄杜中丞　　前　人  

生死方知交态存忍将齖齚报幽魂十年同在平原客更遣何人哭寝门  

悼吴兴杨衡评事　　　　　前　人  

君生【`集作在`】霅水清君去霅水浑空有【`集作令`】骨肉亲【`集作情`】哭得日月【`集作白日`】昏大夜不复晓古松长闭门琴弦緑水絶诗句青山存昔为芳春顔今为芳春根独闻冥寞【`一作冥冥`】理先儒未尝【`一作曽`】言  

李少府防吊李元賔遗字【`元賔题少府防云宿从叔宅有感有其义而无其辞`】  

零落四五【`集作三四`】字忽然【`集作成`】千万年那知真寂客【`集作那知冥冥客`】不有补遗【`集作亡`】篇斜月吐【`集作吊`】空壁旅人难独眠一生能几时万【`集作百`】虑来相煎戚戚故交泪幽幽长夜泉已矣难重言一言一潸然  

悼防子　　　　　　　　　前　人  

一开黄蒿门不闻白日事生气散成风枯形化为地负我十年防欠尔千行泪洒之北原上岂【`集作不`】待秋风至  

## 文苑英华卷三百四

　　宋　李昉等　编悲悼四  

哭人六十二首  

张籍五首　　　　　　元稹三首  

白居易八首　　　　　【`阙名`】一首  

贾岛六首　　　　　　释无可一首  

杜牧六首　　　　　　姚合一首  

张祜二首　　　　　　朱庆余一首  

刘得仁二首　　　　　许浑六首  

雍陶一首　　　　　　温庭筠三首  

方干三首　　　　　　李洞二首  

项斯一首　　　　　　马戴二首  

聂夷中一首　　　　　皮日休二首  

郑谷五首　　　　　　陈陶一首  

哭元九少尹　　　　　　　张　籍  

平生志业独相知早结云山老去期初作学官常对宿晩登朝列暂同时闲来各数经过地醉后齐吟倡和诗今日春风花满宅【`一作院`】入门行哭见灵帷  

哭胡十八　　　　　　　　前　人  

早得声名年尚少寻思【`集作常`】志气出风尘文塲继续成三代家世【`集作族`】辉华在一身防子现存【`集作生`】才满月选书知冩未成人送君帐下衣裳白数尺坟头栢树新  

哭丘长史　　　　　　　　前　人  

曽作先皇殿上臣丹砂久服【`一作别`】不成真常骑马在嘶空枥自作书留别故人诗句徧传天下口朝衣长送地中身最悲昨日同逰处看却春【`一作东`】风树树新【`一作春`】  

没蕃故人　　　　　　　　前　人  

前年戍月支城下【`集作上`】没全师蕃汉断消息死生长别离无人收废帐归马识残旗欲祭疑君在天涯哭此时  

哭孟寂　　　　　　　　　前　人  

曲江院里题名处十九人中最少年今日春光君不见杏花零落寺门前  

伤吕衡州二首　　　　　　　元　稹  

望有经纶钓防收宰相刀鹏心驾风逺云貎接天高国待球琳噐家藏虎豹韬尽将千载寳埋入五原蒿  

二  

雕鹗生难敌沉檀死更香儿童喧巷市羸老哭碑堂鴈起沙汀暗云连海气黄祝融峯上月防照北人防  

哭女樊四十韵【`虢州长史时作`】　　　　前　人  

逝者何由见中人未逹情马无生角望猿有断肠鸣去伴投遐徼来随梦险程四年巴飬育万里硖廻萦病是他乡染防应逺处惊山魈邪去【`集作乱`】逼沙虱毒濳婴母防看宁辨余慵疗不精欲寻方次第俄值疾充盈灯火徒相守香花祗浪擎莲初开月梵舜已落朝荣魄散云将尽形全玉尚贞空垂两行血深送一枝琼秘祝休巫觋安眠放肆令旧衣和箧施残药满瓯倾乳媪闲于社医僧媿似酲悯渠深觉【`集作賸一作痏`】讶佛力难争骑竹痴犹子牵车少外甥等长【`集作闲`】迷过影遥戏误啼声污【`集作涴`】纸伤余画扶牀念试行独留呵面镜谁弄倚墙筝忆昨工言语怜初妙长成撩风拓鹦舌凌露触兰英翠凤舆贞女红蕖捧化生祗忧嫌五浊终恐向三清宿恶诸薰味悬知众物名【`生而不食薰血虎豹狨猿等皮毛尽恶斥之巴南所无之物及北而黙识其名者数辈`】环从枯树得经认寳凾盛愠怒偏憎数分张雅爱平最怜【`一作矜`】贪栗妹频救嬾书兄为占娇娆分良多眷恋诚别恒回靣泣归定出门迎觧恠还家晩长将逺信呈説人偷罪过要我抱从横腾逹防江舫攀縁看乐棚和蛮歌字拗学妓舞腰轻迢递离荒服提【`集作持`】携到近京未容夸伎俩惟恨枉聦明往事心千绪新丝鬓百茎暗风报晓秋幌雨闻更败槿萧踈舘襄阳败坏城此中临老泪仍自哭孩婴  

哭崔常侍晦叔　　　　　　白居易  

顽贱一拳石精珍百链金名价既相逺交分何其深中诚一以合外物不能侵逶迤二十年与世同浮沉晩有退寒约白首归云林垂老忽相失悲哉口语心春日蒿高阳秋夜清洛隂邱园共谁卜山水共谁寻风月共谁赏诗篇共谁吟花开共谁看酒熟共谁斟惠死荘杜口钟殁师废琴道理使之然从古非独今吾道自此孤我情安可任惟将病眼泪一洒秋风衿  

哭皇甫七郎中湜　　　　　前　人  

志业同元宴词华似祢衡多才非福禄薄命是聦明不得人间夀还留身后名渉江文一首便可敌公卿  

寄刘蘓州　　　　　　　　前　人  

去年八月哭防子今年八月哭敦诗可堪老泪交流日多是秋风摇落时泣罢几回深自念情来一倍苦相思同年同病同心事除却苏州更有【`一作是`】谁  

哭刘尚书梦得二首　　　　前　人  

四海齐名白与刘百年交分两绸缪同贫同病退闲日一死一生临老头杯酒英雄君与操【`曹公曰天下英雄惟君与操耳`】文章防婉我知丘【`仲尼云后世知丘者春秋又云春秋之防防而婉也`】贤豪虽殁精灵在应共防之地下游  

二  

今日哭君吾道孤寝门泪满白髭须不知箭折弓何用兼恐唇亡齿亦枯窅窅穷泉埋寳玉骎骎落景挂桑榆夜台暮齿期非逺但问前头相见无  

哭雀儿　　　　　　　　　前　人  

掌珠一颗儿三嵗鬓雪千茎父六旬岂料汝先为异物常忧【`集作早知`】吾不见成人悲肠自断非因劒啼眼加昏不是尘懐抱又空天黙黙依前重作邓攸身  

防之敦诗晦叔相次薨【`一作长`】逝岿然自伤因成  

二絶　　　　　　　　　前　人  

一  

并失鸳鸯侣空留麋鹿身只应嵩洛下长作独游人  

二  

长夜君先去残年我几何秋风满衫泪泉下故人多  

哭从伯祭酒　　　　　　　失　名  

剖符冯翊次以疾拜司成义重踈皆友仁深怨不生昔居南北省长话水云情吟讽资高兴丝纶发重名经秋漳浦卧一旦逝川声自古谁廻得重泉独往程明灵辞魏阙冬日冷秦宫孝子号天防铭旌引柩行门阑容足迹章句许才清劣薄无因报防知岂谓轻扪膺词莫吐奠酒泪先倾从此堦前石何人肯念贞【`愚鲁献孤石蒙赏孤峭`】  

哭孟郊　　　　　　　　　贾　岛  

身死声名在多应万古传寡妻无子息破宅帯林泉塜近登山道诗随过海舡故人相吊后斜日下寒天【`一作天邉`】  

哭胡遇　　　　　　　　　前　人  

夭夀知齐理何曽免叹嗟祭回收朔雪吊罢折寒花野水秋吟断空山暮影斜弟兄相识遍那【`集作犹`】得到【`集作见`】君家  

哭张籍　　　　　　　　　前　人  

精灵归恍惚石磬韵曽闻即日是前古谁人耕此坟旧游孤棹逺故域九江分本欲蓬瀛去飡芝御白云  

吊孟恊律　　　　　　　　前　人  

才行古人齐生前品位低塟时贫卖马逺日哭惟妻孤塜北邙外空斋中岳西集诗应万首物象徧曽题  

哭孟东野　　　　　　　　前　人  

兰无香气鹤无声哭尽秋天月不明自从东野先生死侧近云山得散行【`第三百卷三载王建吊东野二诗今此篇乃云岛作前卷已详注今并存之`】  

哭卢仝　　　　　　　　　前　人  

贤人无官死不亲者亦悲空令古鬼哭更得亲隣比平生四十年惟着白布衣天子未辟召地府谁来追长安有交友托孤遽弃移侧志石短文字行参差无钱买松栽自生蒿草枝在日赠我文泪流把读时从兹加敬重深藏恐失遗  

吊从兄岛　　　　　　　　释无可【`见集本`】  

尽日叹沉沦孤高碣石人诗名从盖代谪宦竟终身蜀集重编否巴仪薄塟新青门临旧巷欲见永无因  

哭张籍司业【`后篇作哭陈陶`】　　　　前　人  

先生抱衰疾不起茂陵间夕临诸孤少荒居吊客还遗文禅东岳留语塟乡山多雨铭旌故残灯素帐闲乐章谁与集垅树即堪攀神理今难问予将呌帝闗  

此诗三百五卷重出今已削去  

哭李员外【`集作哭池州李使君`】　　　　杜　牧  

缙云新命诏初【`一作书`】行才【`一作政`】是孤防受气【`一作夀气`】成黄壤不知新雨露粉书空【`一作唯`】换旧铭旌巨卿哭处云空【`一作魂`】断阿骛归来月正明多少四年遗爱事乡闾生子李为名  

闻庆州赵纵使君祭酒与党项战中箭而死輙  

书哀句　　　　　　　　前　人  

将军独乗鐡騘马榆溪战中金仆姑死绥却是古来有骄将自惊今日无青史文章争防笔朱门歌舞笑捐躯谁知我亦轻生者不得君王丈二殳  

哭韩绰　　　　　　　　　前　人  

平生送塟上都门绋翣交横逐去魂归来冷笑悲身事唤妇呼儿索酒盆  

重到襄阳哭亡友章【`集作韦`】夀朋【`一作重宿襄州哭韦楚老拾遗`】  

故人坟树五【`集作立`】秋风伯道无儿迹更空重到笙歌分散地隔江吹曲【`集作笛`】月明中  

哭李给事中敏　　　　　　前　人  

阳陵郭门外坡陀五丈坟九泉如结友兹地好埋君【`朱云塟阳陵郭外`】  

李甘诗　　　　　　　　　前　人  

太和八九年训注极虓虎潜身九地底转上青天去四海镜清澄千官云片缕公私各闲暇追逰日相伍岂知祸乱根枝叶潜滋茂九年夏四月天诫若言语烈风驾地震疾【`集作狞`】雷驱猛雨夜于正衙阶【`集作殿`】防去千年树吾君不省觉二凶日威武操持北斗柄开闭天闗路森森门庭士缩缩循墙防平生负名节一旦如奴虏指名为钩党【`集作党锢`】状迹难告诉喜无李杜诛敢惮髠钳苦当时仲秋【`集作秋夜`】月日直曰庚午喧喧皆传言明晨相登注予时与和鼎官班各持斧和鼎顾予言【`集作云`】我死知【`集作有`】处所当庭裂诏书退立须鼎爼君门晓日开赭按横霞布俨雅千官容勃鬱吾累怒适属命鄜将【`赵儋除鄜坊节度`】昨之传者误明日诏书下谪斥南方去夜登青泥坂坠车伤左股病妻尚在牀稚子初离乳幽兰思楚泽恨水啼湘渚怳怳三门魂悠悠一千古其冬二凶败涣汗开汤罟贤者须丧亡谗人尚堆贮子于后四年谏官事明主常欲雪幽寃于时一禆补拜章岂艰难胆薄多忧阻如何干斗气竟作炎荒土题此涕滋笔以代投湘赋  

哭费拾遗徴君　　　　　　姚　合  

服儒遵佛【`集作师道`】防粝食卧中林谁识先生事无身本是心空山流水逺故国白云深日夕谁来哭唯应逺鸟吟  

哭汴州【`一作夷门`】陆大夫　　　　张　祜  

利劒【`一作刃`】太坚操何妨防一毛寃深陆机雾愤积伍员【`一作胥`】涛直道非无騐【`一作险`】明时不录劳谁当青史上卒为显词褒  

哭京兆厐尹　　　　　　　前　人  

扬子津头昔共迷一为京兆隔云泥故人昨日同时吊旧马今朝别处嘶向壁愁眉无复画扶牀稚齿已能啼也知世路名堪贵谁信荘周物调齐  

哭胡遇　　　　　　　　　朱庆余  

寻僧昨日尚相随忽见绯幡意可知题处旧诗休更读置来新马忆曾骑不应随分空营奠终拟求人与立碑每作宣阳里中过遥闻临哭泪先垂　　置来【`集作买来`】毎作【`集作毎向`】  

哭翰林丁侍郎　　　　　　刘得仁  

相知出肺腑【`一作深过等`】非旧亦非亲每见鸳鸯侣多扬鄙拙身即期匡圣主岂料哭贤人应是随先帝依前作近臣平生任公直爱弟尚风尘宅闭青松古【`集作密`】坟临赤水新官清仍齿壮儿小复家贫惆怅天难问空流泪满巾  

哭鲍溶有感  

寥落故人宅今来身已亡古苔浅墨沼深竹旧书堂秋色池台【`一作舘`】静雨声云水凉无因展交道日暮割心肠  

伤冯秀才　　　　　　　　许　浑  

旅不可问茫茫西陇头水云青草湿山月白杨愁琴信有时罢劒伤无处留淮南旧烟【`集作今夜`】月孤棹又【`集作更`】逄秋  

哭虞将军【`一作伤河东虞押衙`】　　　　前　人  

自昔【`集作白首一作十载`】从军未有名近来孤剑到江城巴童戍久能畨语胡马调多觧汉行对雪夜穷黄石畧望云秋计【`集作秋筭一作朝筭`】黒山程可怜【`一作谁知`】身死家犹逺汴水东流无哭声  

伤杨攀处士　　　　　　　前　人  

先生忧道不忧【`集作乐清`】贫白发终为不仕身嵇阮没来无酒客应刘亡后少诗人山前月照荒【`集作孤`】坟晓溪上花开旧宅春昨夜回舟更惆怅至今钟磬满南邻  

重伤杨攀处士二首【`攀字緑云集作自号緑云翁`】  

前　人  

緑云多学术黄发竟无成酒纵山中性诗流【`集作留`】海上名读书新树老垂钓旧矶平今日悲前事西风闻哭声  

二  

从官任直道几处脱长裾殁后儿犹小来人渐踈新隣【`集作隣翁`】占池舘长史【`集作门吏`】覔图书身贱难相报平生恨有余【`集作无复前秋事西斋赋子虚`】  

伤李秀才　　　　　　　　前　人  

曾醉笙歌日正迟醉中相送易前期菊花满地人亡后菰叶连天客【`集作鴈`】过时琴倚旧尘漠漠剑埋【`集作横`】新塜草离离河阳【`集作桥`】酒熟平生事更向东流奠一巵  

哭饶州吴谏议史君　　　　雍　陶  

忽闻身谢满朝惊俄感鄱阳罢市情遗爱永存今似古高名不朽死如生神仙难见青骡事谏议空留白马名门舘曾为防爱客几廻垂泪过宣平【`旧宅在宣平里`】  

哭卢处士【`见三百五卷`】　　　　　温庭筠  

和友人悼亡【`一作防歌姬`】　　　　前　人  

玉貎潘郎泪满衣画罗轻鬓两霏防红兰委露愁难尽白马朝天望不归寳镜尘昏鸾影在细筝断鴈行稀春来多少伤心事【`集作春风防许伤情事`】碧草侵阶粉蝶飞  

伤温徳彛　　　　　　　　前　人  

昔年戎虏犯榆闗一破【`集作败`】龙城匹马还侯印不闻封李广别【`集作他`】人邱陇似天山  

哭王大夫　　　　　　　　方　干  

俗人皆嫉谢临川果中常情【`阙`】　为政旧规方利国降生真性已归天岘亭惋咽知无极渭曲馨香莫计年从此心丧应毕世忍看坟草读残篇  

哭秘书姚监　　　　　　　前　人  

寒空此夜落文星星落文存【`集作留`】万古名入室几人成弟子为儒是处哭先生家无谏草逢明代国有遗篇续正声临晓向【`集作晓向平`】原陈礼悲风吹雨湿铭旌  

哭喻鳬　　　　　　　　　前　人  

日夜役神多损夀先生下世未终年撰碑纵托登龙伴营奠应支卖鹤钱孤垅隂风吹细草空湿气渍残篇人间别更无寃事此事【`集作到此`】谁能与问天  

吊侯圭常侍　　　　　　　李　洞  

我重君能赋君褒我觧诗三堂一拜遇四海两心知影挂僧挑烛名传鹤拂碑涪江吊孤塜片月落峨嵋  

吊膳曹从叔郎中　　　　　前　人  

华省支残俸寒蔬办祭稀安坟对白阁买石折朱衣蜀客弹琴哭江鸥入宅飞防吹佳句逺不独徧王畿  

哭南流人　　　　　　　　项　斯  

遥见南来使江头哭问君临终时有雪乱处无云官库空收剑山僧共起坟知名人尚少谁为录遗文  

哭京兆厐尹　　　　　　　马　戴  

神州丧贤尹父老泣【`集作哭`】闗中未尽群生愿才留及物功清光沉皎月素业振遗风履迹苍苔掩珂声紫陌空从来受知者防汉陵东  

哭刘驾博士　　　　　　　聂夷中【`见集本`】  

出门四顾望此日何徘徊终南旧山色夫子安在哉君诗如门户夕闭昼还开君名如四时春尽夏复来原野多邱陵累累如高台君坟虽数尺谁与夫子偕  

伤卢献秀才　　　　　　　皮日休  

从征新价欲陵空一首堪欺左太冲只为白衣声过重且非青汉路难通贵侯待冩过门下词客偷名入巷中手弄桂枝嫌不折直敎身殁负春风  

哭进士李洞二首　　　　　郑　谷  

所惜絶吟声不悲君不荣李端终薄宦贾岛有【`集作得`】高名旅新坟少遗孤逺俗轻犹疑随计晩昨夜草虫鸣  

二  

自闻东蜀病唯我独【`集作最`】闗情若近长江死想君胜在生【`先生酷爱贾浪仙诗在长江东蜀岭一作境内浪仙家在此处`】瘴蒸丹旐湿灯隔素帷清树僧栽后新蝉一两声  

哭建州李员外频　　　　　前　人  

令终归故里末嵗道如初旧友谁为志清风岂易书雨坟生野蕨乡奠钓江鱼独夜吟还泣前年伴直庐  

吊礼部常员外序　　　　　前　人  

臈雪初晴共举杯便期携手上春台高情惟怕酒不满长恸可悲花正开晓奠莺啼残漏在风帏燕覔旧巢来杜陵荒草年年緑醉魄吟魂无复回  

吊水部贾员外嵩　　　　　前　人  

八韵与五字俱为时所先幽魂应自慰李白墓相连  

哭王賛府　　　　　　　　陈　陶  

白水流今古青山送死生驱驰三楚掾倐忽一空名金玉埋臯壤芝兰哭弟兄龙头孤后进鹏翅失前程愁变风云色悲连皷角声落星辞圣代寒夣闭佳城伊昔来江邑从容副国英徳逾栖棘美公亚饮氷清大厦亡孤直羣儒忆老成白驹悲里巷梁木恸簮缨陇遂添新草珠还满旧籝苍苍难可问原上晩烟横  

## 文苑英华卷三百五

　　宋　李昉等　编悲悼五  

哭人十五首　　　　哭僧道三十首  

哭妓十四首　　　　送十二首  

哭人  

崔珏二首　　　　　张乔二首  

张蠙二首　　　　　曹松二首  

周朴二首　　　　　杜荀鹤四首  

罗隠一首  

哭僧道  

杨烱一首　　　　　孟浩然二首  

释皎然一首　　　　严维一首  

刘长卿二首　　　　张谓一首  

钱起一首　　　　　耿纬一首  

司空曙一首　　　　于鹄一首  

李端一首　　　　元禛一首  

贾岛一首　　　　刘得仁一首  

李洞二首　　　　张祜一首  

方干一首　　　　项斯一首  

周贺一首　　　　温庭筠一首  

张乔一首　　　　李逺一首  

陈陶一首　　　　裴説一首  

沈佺期一首　　　刘长卿一首  

刘禹锡一首  

哭妓  

杨烱一首　　　　宋之问四首  

张祜一首　　　　温庭筠一首  

皇甫冉一首　　　李羣玉一首  

韦荘五首  

送  

张正见一首　　　庾信一首  

王褒二首　　　　唐太宗一首  

顾况一首　　　　刘长卿一首  

皇甫冉一首　　　权徳舆一首  

陈羽一首　　　　唐彦谦一首  

罗隠一首  

哭人  

哭李商隠二首　　　　　　崔　珏  

成纪星郎字义山适归髙壤【`又集作黄壌`】抱长叹词林枝叶三春尽学海波澜一夜干风雨已吹灯烛灭姓名长在齿牙寒只应物外攀琪树便着蜺裳上綘坛【`又集作蜺衣上玉坛`】  

二  

虚负凌云万丈才一生襟抱未曽开鸟啼花落人何在竹死桐枯鳯不来良马是因无主踠旧交心为絶弦哀九泉莫叹三光隔又送文星入夜台  

哭陈陶【`三百四卷重出题作哭张籍司业`】　　张　乔  

吊前水部贾员外  

笼中江海禽日夕有归心魏阙长謡久吴山独往深别时羣木落终处乱猿吟李白坟前路溪僧送入林  

哭建州李员外　　　　　　张　蠙  

诗名不易出名出又何为防到重科早官终一郡卑素风无后裔遗迹【`集作遗爱`】有生祠自罢羊公市溪猿哭旧时  

吊孟浩然　　　　　　　　前　人  

每年【`疑`】樵家説孤坟亦夜吟若重生此世应更苦前心名与襄阳逺诗同汉水深亲栽鹿门树犹盖石牀隂  

哭建州李员外　　　　　　曹　松  

铭旌归故里猿鸟亦凄然已桐江月空廻建水舡客传为郡日僧説读书年恐有吟魂在深山古木邉  

吊李翰林　　　　　　　　前　人  

李白虽然成异物逸名犹与万方传昔朝曽侍宗侧大夜应归贺监邉山木易高迷故垅国风长在见遗篇投金渚畔春杨栁自此何人系酒舡  

哭陈庾　　　　　　　　　周　朴  

系马向山立一杯聊奠君野烟孤客路寒草故人坟琴韵归流水诗情寄白云日斜休哭后【`一作处`】松韵【`一作吹`】不堪闻  

哭李端　　　　　　　　　前　人  

三年剪拂感知音哭向青山永夜心竹在晓烟孤凤去劔荒秋水一龙沉新坟日落松声小旧宅春残草色深不及此时亲执绋石门遥想泪沾襟  

哭方干　　　　　　　　　杜荀鹤  

何言寸禄不沾身身殁诗名万古存况有数篇闗教化得无余庆及儿孙渔樵共垒坟三尺猿鹤同栖月一村天下未宁吾道丧更谁将酒酹孤防  

哭刘得仁　　　　　　　　前　人  

贾岛还如此生前不见春岂能诗苦者便是命覊人家事因吟失【`一作尽`】时情碍国亲多应衔骨恨千古不为尘经谢公青山吊李翰林　　　前　人  

何为先生死先生道日新青山明月夜千古一诗人天地空销骨声名不傍身谁移耒阳来此作吟邻  

哭陈陶　　　　　　　　　前　人  

耒阳山下伤工部采石江邉吊翰林两地孤坟各三尺却成开觧哭君心  

哭张博士太常　　　　　　罗　隠  

前軰倐云殁媿君曽比方格卑虽不称言重亦难忘谏草犹青悲风已白杨只应移埋窟泉下对真长  

哭僧道  

和旻上人伤杲禅师　　　　杨　烱  

净业初中日浮生大小年无人本无我非后亦非前箫鼔旁喧地龙蛇直映天法门摧栋宇觉海破舟舡书镇秦王饷经文宋国传声华周百亿风烈破三千芜没青园寺荒凉紫陌田徳音殊未逺拱木已生烟  

悼正宏禅师【`集作过景空寺故融公兰若`】　孟浩然  

池上青莲宇林间白马泉故人成异物过憇独潸然既礼新松防还瞻旧石筵平生竹如意犹挂草堂前  

伤岘山云袁观主　　　　　　前　人  

少小【`一作子`】学书剑秦吴多嵗年归来一登眺陵谷尚依然岂意飡霞客溘随朝露先因之问闾里把臂几人全【`一作怜`】  

哭觉上人【`时绊剡中`】　　　　　　　释皎然  

忆君南适越不作买山期昨得耶溪信翻为逝水悲神交如可见生尽杳难思白日珠林下空懐歩影时  

哭灵一上人　　　　　　　严　维  

一公何不住空有逺公名共谁岑山路今时不可行旧房松更老新塔草初生经纶传缁侣文章遍墨卿禅林枝干折法宇栋梁倾谁复脩僧史应知传已成  

齐一和尚影堂　　　　　　刘长卿  

一公住世忘世纷暂来复去谁能分身寄虚名如过客心将生灭是浮云潇散【`集作浮云`】浮云往不还凄【`集作凄`】凉遗教没仍存旧地愁防双树在空堂只见一灯悬一灯长照横河沙双树犹落诸天花天花寂寂香深殿苔藓苍苍闭闲【`一作深`】院昔余精念访禅扉常接微言清【`集作亲`】道机今来寂寞无所得惟共门人泪满衣  

题灵祐和尚故居院　　　　前　人  

叹逝翻悲有此身禅房寂寞见流尘六时行迳空【`集作容`】秋草几日浮生哭故人风竹自吟还入磬雨花随泪共沾巾残经下依然在忆得山隂问许询  

哭防国上人　　　　　　　张　谓  

昔喜三身净今悲万刼长不应归北斗多是向西方舍利众生得袈裟弟子将防行残药碗虫网旧行牀别起千花塔空留一草堂支公何处在神理竟茫茫  

空寂【`集作少林`】寺哭元【`集作晖`】上人　钱　起  

凄然双树下垂泪逺公房灯续生前火炉添没后香隂阶明片雪寒竹响空廊寂灭应为乐尘心徒自伤  

璿公房懐旧　　　　　　　耿　纬  

逺公传教毕身没向他方吊客来何见门人闭影堂纱灯临古砌尘杌在空牀寂寞踈钟后秋天有夕阳哭麴上人【`前篇题作哭上象见三百三卷`】　　司空  

哭陵霄山光上人　　　　　于　鹄  

身没碧峯里门人改期买山寻主逺垒塔化人迟鬼火穿空院秋萤入素帷黄昏溪路上闻哭竺干师过坚上人影堂逄司空曙　　李　端  

我与雷居士平生事约公无人知是旧共到影堂中僧如展及韦载同游碧涧寺各赋诗余落句云他生莫忘灵山座满壁人名后防稀展共吟他生之句因话释氏縁防所以莫不凄然久之不十日而展公长逝惊悼反覆则他生岂有兆耶其间展公仍赋黄字五十韵飞札相示余方属和未毕自此不复撰成徒以四韵  

为识　　　　　　　　　元　稹  

重吟前日他生句岂料逾旬便隔生防拟一来身塔下无因共绕寺廊行紫毫飞札看犹湿黄字新诗和未成纵使得如羊叔子不闻兼记旧交情  

哭栢岩禅师　　　　　　　贾　岛  

苔覆石牀新师曽占几春冩流行道影焚却坐禅身塔院闗松路【`集作雪`】经房锁隙尘自嫌双泪下不是觧空人  

题山中故静禅师　　　　　刘得仁  

寂灭身何在门人隔此生影悬尘已厚塔种栢初成溪院秋先雪山堂古有精当时挂锡剑树老数枝倾  

吊草堂禅师　　　　　　　李　洞  

杖履疑师在房闗四壁蛩贮瓶经腊水响塔隔山钟【`集作生钟`】乳鸽沿苔井【`集作樵客収林果`】斋猿散雪峯如何不见性倚遍寺前松【`集作星下哭双松`】  

哭栖白　　　　　　　　　前　人  

闻説孤卧化时白莎萝雨滴空池吟诗堂里时闗影礼佛灯前夜照碑驾雪已成金殿夣看涛终负石楼期逄山对月还惆怅争得无言字祖师  

题径山大觉禅师影堂　　　张　祜  

超然彼岸人一迳谢微尘见想应非想【`集作见相即非相`】观身岂是身空门性未灭旧里化犹新漫指堂中影谁言影似真  

经旷禅师故【`一作旧`】院　　　　方　干  

谷鸟散啼如有恨庭花含笑似无情更名换面【`集作变貎难`】无休息去去来来第几生  

题永忻寺影堂　　　　　　项　斯  

不遇脩寺日无钱入影堂故来空礼拜临去重添香僧得名难【`一作虽`】近灯传火已长发心依止后借住有隣房  

哭闲霄上人　　　　　　　周　贺  

林迳西风急松枝讲钞余冻髭亡夜剃遗偈病时书地燥焚身后堂空着影初吊来频落泪曽忆到吾庐重游东【`集作圭`】峰宗宻禅师精庐【`前篇作哭卢处士`】  

温庭筠  

百尺青崖三尺坟微【`一作`】言已絶杳难闻戴颙今日称居士支遁他年识领军暂对山松如结社偶因【`一作同`】麋鹿自成羣故山弟子空回首葱岭还【`集作唯`】应见彩云此诗三百四卷重出今已削去注异同为一作  

吊造微上人　　　　　　　张　乔  

至人随化往磨灭自堪伤白塔収真骨青山闭影堂钟残含细韵印灭有余香松上斋乌在迟迟立夕阳  

友人寄道上人逝却酬【`道字人集作道明`】  

李　逺  

萧寺曽过最上房碧梧浓叶覆西廊逰人缥缈红衣乱坐客从容白日长别后旋成荘舄夣书来忽报惠休亡他时若肯相随去只是含酸对影堂  

西廊【`又集作西厢`】庄舄【`又集作庄叟`】  

哭寳月三藏大禅师　　　　陈　陶  

五峯习圣罢干竺化身归帝子传真印门人哭寳衣一囊穷海没三藏故园稀无复天花落悲风满铁围  

哭处黙上人　　　　　　　裴　説  

凄凉繐幕下香吐一灯分鬬老输寒桧留闲与白云挈盂曽几度传衲不教焚泣罢重回首暮山钟半闻  

哭道士刘无得　　　　　　沈佺期  

闻有都客成仙不易祈蓬莱向清浅桃杏欲芳菲缩地黄泉下升天白日飞少防星夜落高掌露朝稀吐甲龙应出衔符鸟自飞国人思负天子惜披衣花月留丹洞琴笙阁翠微嗟来子桑扈尔独返于几  

杪秋洞庭中懐亡道士谢太虚  

刘长卿  

漂泊日复日洞庭今更秋清【`集作青`】枫亦何意此夜催人愁惆怅客月中徘徊江上楼心如楚天逺日送沧波【`集作浪`】流谢客久已没微言无处求空余白云在容与随孤舟千里杳难望一身常独逰故园复何许江海徒【`集作此`】淹留  

伤桃源薛尊师【`一作道士`】　　　　刘禹锡  

坛邉松在鹤巢空白鹿闲来【`集作行`】旧径中手植红桃千树发满山无主任春风  

哭妓  

和崔司功伤姬人　　　　　杨　烱  

昔时南浦别鹤怨寳琴今日东方至变消珠镜前氷流冲砌咽月影向悬妆匣栖余粉薫炉灭旧烟晩庭摧玉树寒帐委金莲佳人不再得白日几千年  

伤曹娘四首　　　　　　　宋之问  

可怜寂寞去何之独立丰茸无见期君看水上芙蓉色恰似生前歌舞时  

二  

前溪妙舞今应尽子夜新歌遂不传无复绮罗娇白日直将珠玉闭黄泉  

三  

凤飞楼妓【`一作伎`】絶鸾死镜台空独怜脂粉气犹着舞衣中  

四  

昔日河阳县氛氲香气多曹娘娇态尽春树不堪过  

感王将军柘枝妓没　　　　张　祜  

寂寞春风旧柘枝美人休舞曲停吹【`集作舞人休吹曲休`】鸳鸯钿带抛何处孔雀罗衫付阿谁画鼓不闻招节拍锦靴虚【`集作空`】想挫腰支今来座上翻如醉【`集作偏惆怅`】曽见梨园【`集作堂前`】教彻时  

和王秀才伤歌妓【`集作姬`】　　　温庭筠  

月缺花残莫怆然花须终发月终圆更能何事消芳念亦有浓华委逝川一曲艶歌留宛【`集作婉`】转九原春草【`集作妬`】婵娟王孙莫学多情客自古多情损少年  

此诗三百十三卷重出前已削去  

奉同李苏州伤美人　　　　皇甫冉  

玉佩石榴裙当年嫁使君专房独见宠倾国众皆闻歌舞长无对幽明忽此分阳防千万里何处作行云  

和吴中丞悼笙妓　　　　　李群玉  

丽质仙姿烟逐风凤凰声断吹楼【`集作防`】空多情草色怨还緑无主杏花春自红堕珥尚存芳树下余香渐灭玉堂中唯应去抱云和管从此长归阿母【`集作姚`】宫  

悼亡姬五首　　　　　　　韦　荘  

凤去鸾归不可寻十洲仙路彩云深若无少女花应老为有姮娥月易沉竹叶岂能消积恨丁香空觧结同心湘江水濶苍梧逺何处相思弄舜琴  

独吟　　　　　　　　　　前　人  

黙黙无言恻恻悲闲吟独旁菊花篱只今已作经年别此后知为几嵗期开箧毎寻遗念物倚楼空缀悼亡诗夜来孤枕空肠断月斜晖夣觉时  

悔恨　　　　　　　　　　前　人  

六七年来春又秋也同欢笑也同愁才闻及第心先喜试説求婚泪便流几为妬来频敛黛每思闲事不梳头如今悔恨将何益肠断千休与万休  

虚【`一作灵`】席　　　　　　　　前　人  

一闭香闺后罗衣尽施僧防偷筵上果蛾扑帐前灯土蚀钗无凤尘生镜少菱有时还影响花叶曳香缯  

旧居　　　　　　　　　　前　人  

芳草又芳草故人扬子家青云容易散白日等闲斜皓质留残雪香魂断逐霞不知何处笛一夜呌梅花  

送  

和杨侯送袁金紫　　　　张正见  

泉开隧道白日照佳城一朝嗟此路千载防伤情秋气悲松色凄风咽晩声归云回谷散【`初学记作向谷晩`】还桞背山轻唯当三五夜垄月暂时明  

送灵法师　　　　　　　庾　信  

龙泉今日掩石洞即时封玉匣摧谈柄悬河落辩锋香炉犹是栢麈尾更成松郭门未十里山廻已数重尚闻香阁梵犹听竹林钟送客风尘拥寒郊霜露浓性灵如不灭神理定何从  

送观宁侯　　　　　　　王　褒  

防羽高峻极淮泗导清源邢茅广列地跗蕚盛开蕃纷纶彤雘彩从容琼玉温冲飚【`阙`】栢干烈火壮曾昆畴昔同覉旅辛苦渉凉暄观风方听乐垂泪伤魂造舟虚客礼高闬掩賔垣桂树思公子芳草惜王孙今辰向郊郭犹似背轘辕丹旐书空位素帐设虚樽楚琴南操絶韩书旧説存西靡伤新树东陵惜故园自怜悲谷影弥怆玉关门余辉尽天末夕雾拥山根平原防独树亭臯【`类聚作臯亭`】望别村寂寞还盖靖荒茫归路昏挽铎已流歇歌童行自喧睠言千载后谁将游九原  

送刘中书　　　　　　　前　人  

昔别伤南浦今悲去北邙书生空托夣久客毎思乡寒近邉云黑尘昏野日黄陵谷俄迁变松栢易荒凉题名无复迹何处騐长  

望送魏徴　　　　　　　唐太宗【`见初学记`】  

阊阖揔金鞍上林移玉辇野郊怆新别河桥非旧饯惨日映峯沉愁云随盖转哀笳时断续悲旌乍舒卷望望情何极浪浪泪空无复昔时人芳春共谁遣  

送桞宜城　　　　　　　顾　况  

鸣笳已逐春风咽匹马犹依旧路嘶遥望栁家门外树恐闻黄鸟向人啼  

送开府侄随故李使君旅榇却赴上都  

刘长卿  

征西诸将莫如君报徳谁能不顾勲身逐塞鸿来万里手披江草访孤坟擒生絶漠临【`集作经`】胡雪懐旧长沙哭楚云归去萧条防陵上几人看葬李将军  

送魏六侍御　　　　　　皇甫冉  

哭寒郊外行将何所从盛曹徒列栢新墓已栽松海月同千古江云复防重旧书曾谏猎遗草议登封畴昔轻三事常期老一峯门临商岭道引洛城钟应积泉中恨无因世上逄招寻偏见厚踈慢亦相容张范唯通夣求羊【`求仲羊仲二人也`】永絶踪谁知长卿疾歌赋不还卭  

观者　　　　　　　　　权徳舆  

涂刍随昼哭数里至松门贵尽人间礼宁知逝者魂笳箫出广【`集作古`】陌烟雨闭寒原万古皆如此伤心反不言  

观朱舍人归吴中　　　　陈　羽  

翩翩綘旐寒流上行引东归万里魂防防州人临水哭共看遗草有王言  

咸通中始闻禇河南归阳翟是嵗上平徐方大肆庆赏又诏八品锡其裔孙追叙风防因  

成二十韵　　　　　　　唐彦谦  

册府藏余烈皇纲正本朝不听还笏谏防覆缀旒祧咫尺言终直怆惶道已消泪【`疑`】心传位日挥涕授遗朝飞燕潜来赵黄龙岂见谯既迷秦帝鹿难问贾生雕穆卜缄縢秘金根辙迹遥北军那夺印东海漫难桥罗织黄门讼笙簧白骨销炎方无信息丹旐竟沦漂邂逅江鱼食凄凉楚客招文忠徒谥议子卯但箫韶未见公侯复寻伤嗣续凋流年随水逝高谊薄层霄柱石林公逺缣缃故国饶竒踪天骥活遗轴锦鸾翘近者淮夷戮前年作马调始闻移北兼议防山苖圣泽覃将溥真魂喜定飘异时穷巷客懐古设成謡  

淮口军　　　　　　　　罗　隠  

一阵孤军不复廻更无分别只荒堆莫言赋分湏如此曽作文皇赤子来  

## 文苑英华卷三百六

　　宋　李昉等　编悲悼六  

坟墓五十五首  

经孙氏陵　　　　　　　　何　逊【`见类聚`】  

在昔炎灵厌神器若无依逐争先防掎鹿竞因机呼吸开霸道咤叱掩江畿豹变分竒畧虎视肃戎威长虵衂巴汉冀马絶淮淝交战无内御重门岂外扉成功终已弃凶徳愎而违水龙忽东鹜青盖乃西归碣来易永乆年代暧微微苔石疑文字荆坟失是非山鸎空曙响垅月自秋辉银海终无浪金鳬防不飞閴閴今如此望望沾人衣  

悲行路孤坟　　　　　　　前　人  

行路一孤坟路成坟已毁空疑年嵗积不知陵谷徙几经秋叶飞【`初学记作黄`】骤见春流弥金蚕不可织玉树何曽蕋陌上驱驰人笑歌自侈靡今日非明日所念谁怜此  

游朝山悲古冢　　　　　　虞　骞【`见初学记`】  

长林帯朝夕【`一作雾`】孤岭枕江村踈松含白水密篠满平原荒坟改冻叶低垄变年根西光长槚落促尔膝前樽  

经陈思王墓　　　　　　　庾肩吾  

公子独忧生丘垄擅余名采樵枯树尽犁田荒隧平宁追晏平乐讵想谒承明且余来锡命兼言事结成飘飖河朔逺防【`一作飚`】防风郊鸣鴈与云俱阵沙将蓬共惊枯叶落古【`一作故`】社寒鸦归【`一作思`】孤城垅水哀葭曲渔阳惨鼔声离家未逺客安得不伤情  

行经古墓　　　　　　　　隂　铿【`见初学记`】  

偃松将古墓年代理当深表柱应堪烛碑书欲有金逈坟由路毁荒隧受田侵霏霏野露合昏昏陇日沉悬劒今何在风杨空自吟  

遇徐君墓　　　　　　周无名法师  

延陵上国返枉道访徐公死生命忽异懽娱意不同始往邙山比聊践平陵东徒觧千金剑终恨九泉空日尽荒郊外烟生松柏中何言愁寂寞日暮白杨风  

聘齐经孟尝君墓　　　　　陈　昭  

薛城观旧迹征马屡徘徊盛徳今何在唯余长夜台苍茫空陇路顦顇古松栽悲随白杨起泪想雍门来泉户无闗吏鸡鸣谁为开  

春夕经行留侯墓　　　　　卢思道  

少小期黄石晩年游赤松应成羽人去何忽掩高封踈芜枕絶野逦迤帯斜峯坟荒隧草没碑碎石苔浓徂秦懐猛气师汉挺柔容盛烈芳千祀深泉闭九重夕风吟宰树迟光落下舂【`见淮南子`】遂令懐古客挥泪独无从  

过张平子墓　　　　　　　骆賔王  

西鄂该通理南阳擅徳音玉巵浮藻丽铜浑积思深忽懐今日昔非复昔时今日落【`集作往`】丰碑暗风来古木吟唯叹穷泉下终欝羡鱼心  

邙山　　　　　　　　　　沈佺期  

北邙山上列坟茔万古千秋对洛城城中日夕歌钟起山下唯闻松柏声  

比干墓　　　　　　　　　徐彦伯  

大位天下寳维贤国之镇殷道微而在受辛纂頺山鸣鬼又哭地裂川亦震媟黩皆佞谀防刘尽英隽孤卿帝叔父特进贞而顺玉牀逾皜洁铜柱方敲焮奉国歴三朝观窍明一瞬季代猖狂主蓄怒提白刄之子弥忠谠愤然更勇进抚膺逝陨越知死故不恡已矣竟剖心哲妇亦同殉骊龙暴双骨太岳推孤刄周发次商郊寃骸悲莫殣剑锋遗孽报复一何迅驻罕歌淑灵命徙封旅榇自尔衔幽酷于嗟流景骏邱坟被宿莽坛所縁飞燐贞观戒卜征维皇念忠信荒坟护草木刻桷吹煨烬代逺思更崇身頺名益振帝词书药石国馔罗芳衅伟哉列士圗竒英千古狥  

题东山子李适碑隂【`并序`】　　　前　人  

噫嘻李公生自号东山子死东山岂其防哉神交者歌薤露以送子归东山焉人三章章八句合一十五章镌于碑隂云【`序云人三章合十五章则当有五人姓名今止存徐诗又止二章`】  

陇障萦紫气【`一作氛`】金光赫氤氲美人含遥霭桃李芳【`一作方`】自薫圗高黄鹤羽寳夺骊龙羣忽惊薤上露曲掩【`一作曀`】东山云回也实夭折贾生亦脆促今复衰若人危光迅风烛曙台沦清镜穷尘掩结緑何以赠下泉生刍唯一束  

过懐王墓　　　　　　　　张　説  

喔吚【`集作吚嚘`】不可信以是【`集作似此`】败懐王客死峣闗路返岐江阳啼猿【`一作狖`】抱山月饥狐猎野霜一闻懐沙事千载尽悲凉  

和黄门卢监望秦始皇陵　　张九龄  

秦帝始求仙骊山何遽卜中年既无効兹地所宜复徒役如雷奔珍恠亦云蓄黔首无寄命赭衣相驰逐人怨神亦怒身死宗遂覆土崩失天下龙闘入函谷国为项籍屠君同华元戮始掘既由楚终焚乃因牧上宰议【`一作义`】扬贤忠阿感桓速一闻过秦论载懐空杼轴  

郢城西北邉有大古冢数十观其封域多是楚诸王而年代乆逺不复可识唯直西有樊妃冢因后人为植松柏故行路尽知之  

前　人  

苹藻生南涧蕙兰秀中林嘉名有所在芳气无幽深楚子初逞志樊妃尝献箴能令更择士非直罢从禽旧国皆湮灭先王亦莫寻唯传贤媛垅犹结后人心牢落山川意萧条松柏隂跛牂【`集作破墙`】时直上荒径或斜侵惠问终不絶风流独至今千春思窈窕黄鸟复哀音  

过始皇墓【`时年二十集作十五`】　　　　王　维  

古暮成苍岭幽宫象紫防星辰七曜隔河汉九泉开有海人宁渡无春鴈不廻更闻松韵切疑是大夫哀  

行次昭陵十二韵　　　　　杜　甫  

旧俗疲庸主羣雄问独夫防归龙鳯质威定虎狼都天属尊尧典神功恊禹谟风云随逸【`集作絶`】足日月继高衢文物多师古朝廷半老儒直词宁戮辱贤路不﨑岖往者灾犹降苍生喘未苏指麾安率土荡涤抚洪鑪壮士悲陵邑幽人拜鼎湖玉衣晨自举石【`集作鉄`】马汗尝驱松柏瞻虗【`集作灵`】殿尘沙暗【`集作立暝`】指途寂寥开国日流恨满山隅  

适思　　　　　　　　　　顔　胄  

芳嵗不我与飒然凉风生繁华扫地歇蟋蟀充堂鸣感物増忧思奋衣出游行行值古墓林白骨下纵横田竪鞭髑髅村童扫【`一作摇`】精灵精灵无柰何像设安所荣【`一作营`】石人徒暝目表柱烧无声试读碑上文乃是昔时英位极君诏勲高盈忠贞宠终禁樵采立嗣脩坟茔运否前政缺羣盗多蚊虻即此邱垅壊铁心为霑缨当其崇树日岂意侵辱并漠生变故凄凉结幽明悲端岂自我外物纷相萦所适非所见前登江上城倚楼临緑【`一作浸`】水一望觧伤情  

王龙骧墓　　　　　　　　贾彦璋  

昔擅登坛宠爰光典午朝刀悬临益夣龙启渡江谣茂绩当年举英魂此地销唯余孤垅上日夕起松飚  

昭君墓　　　　　　　　　常　建  

汉宫岂不死异域伤独没万里防黄金蛾眉为枯骨廻军夜出塞立马皆不发共恨丹青人坟上哭明月长沙桓王墓下别李纾张南史【`已见二百八十七卷`】  

刘长卿  

经漂母墓　　　　　　　　刘长卿【`见集本`】  

昔贤懐一饭兹事已千秋古墓樵人识前朝楚水流渚苹行客荐山木杜鹃愁春草茫茫緑王孙旧此游骊姬墓下作【`夷吾重耳墓隔河相去十三里`】　岑　参  

骊姬北原上闭骨已千秋浍水日东注恶名终不流献公恣耽惑视子如仇讐此事成蔓草我来逢古邱蛾眉山月苦蝉鬓野云愁欲吊二公子横汾无轻舟  

虹县严孝子墓　　　　　　刘　湾  

堂孝教因心【`一作不及`】天然得【`一作因天心`】所资礼闻三年丧尔【`一作汝`】独终身期下由骨肉思上报母父慈礼闻哭有卒尔【`一作汝`】独哀无时前有松柏林荆蓁【`一作棘`】结朦胧墓门白日闲【`一作闭`】泣血黄泉中草服被枯骨垢容戴飞蓬举声哭苍天万木皆悲风  

经徐侍郎墓作　　　　　　顾　况  

不知山吏部墓作石桥东宅兆乡闗异平生翰墨空夜泉无晓日枯树足悲风更想幽事唯应有夣同  

路墓　　　　　　　　　耿　纬  

石马双双当古树不知何代公侯墓墓前菲菲春草深唯有行人防碑路  

周平西墓　　　　　　　　权徳舆  

英威今寂寞陈迹对崇邱壮志清风在荒坟白日愁穷泉那复晓乔木不知秋嵗嵗寒塘侧无人水自流  

苏小小墓　　　　　　　　前　人  

万古荒坟在悠然我独寻寂寥红粉尽防漠【`集作寞`】黄泉深蔓草映寒水空郊暖夕隂风流有佳句吟眺一伤心  

宫人斜絶句　　　　　　　前　人  

一路斜分古驿前隂风切切晦秋烟铅华新旧共防寞  

日暮愁鵶【`一作鸱`】飞野田  

去嵗自刑部侍郎贬潮州刺史乗驿之官其后家亦谴逐小女道死瘗之层峯驿之山下今  

过其墓留题驿梁　　　　　韩　愈  

数条藤束木皮棺草殡荒山白骨寒惊恐入心身已病扶舁沿路众知难绕坟不暇号三匝设祭惟闻饭一盘致汝无辜由我罪百年惭痛泪阑干  

吊友人李元賔墓　　　　　　孟　郊  

晓上荒凉原吊彼寂寥【`集作防寞`】魂眼咽此时泪耳凄在日言【`集作寂寂`】千万年坟鏁古【`集作孤`】松根  

题梁宣皇帝陵二首　　　　　吕　温  

即雠终自剪覆国岂为防假号孤城里何如在甬东  

二  

祀夏功何薄尊周义不成凄凉庾信赋千载共伤情  

真娘墓【`其墓前乃□邱寺也`】　　　　　白居易  

真娘墓虎邱道不识真娘镜中靣唯见真娘墓头草霜摧桃李风折莲真娘死时犹少年脂肤荑手不牢固世间尤物难留连难留连易销歇塞北花江南雪  

过京索先生坟　　　　　　贾　岛  

京索先生三尺坟秋风漠漠吐寒云从来有恨君多哭今日何人更哭君  

经李白翰林墓　　　　　　许　浑  

气逸何人识才高举世疑祢生狂善赋陶令醉能诗碧水鲈鱼兴【`集作怨`】青山鹏鸟悲不堪遗【`集作至今孤`】冢在荆棘楚江湄  

经李白墓　　　　　　　　项　斯  

夜郎归未老醉死此江邉阙官家礼诗残乐府篇逰防应到蜀小碣岂旌贤身没犹何罪遗坟野火燃  

过北海墓二十韵　　　　　温庭筠  

抚事如神遇临风独涕零墓平春草緑碑折古苔青珪玉埋英气山河孕炳灵发言惊辨囿挥翰动文星蕴策期干世持权欲反经激扬思壮气【`集作志`】流落叹颓龄恶木人皆息贪泉我独醒轮辕无匠石刀几有庖丁碌碌迷蔵器规规守挈瓶愤容陵鼎镬公议动朝廷故国将辞宠危邦竟缓刑上卿亷【`集作钝工磨`】白璧凡石砺青萍揭月昭东夏抟风滞北溟后尘遵轨辙前席咏仪刑木秀当忧悴伤不底宁矜夸遭尺鷃光彩困飞萤草羽留谈柄清风袭徳馨鸾凰婴雪刃狼虎犯云屏蕙兰荒遗址榛芜蔽旧坰羡君虽不禄犹得到明庭【`集作轘辕逺沂水何事恋明庭`】  

过陈琳墓　　　　　　　　前　人  

曽于青史见遗文今日飘蓬过此【`集作古`】坟词客有灵应识我覇才无主【`集作此始`】亦怜君石麟埋没蔵春草铜雀荒凉对暮云莫恠临风倍惆怅欲将弓剑学从军  

过蔡中郎墓　　　　　　　前　人  

古坟零落野花春闻説中郎有后身今日爱才非昔日莫抛心力作词人  

始皇陵下作　　　　　　　曹　邺【`见诗选`】  

千金买鱼灯泉下照狐兎行人上陵过却吊扶苏墓累累圹中物多于养生具若使山可移应将秦国去舜殁虽在前今犹未封树  

过比干墓　　　　　　　　聂夷中  

殷辛帝天下厌为天下尊乾纲既一断贤愚无二门佞是福身本忠作丧已源饿虎不食子人无骨肉恩日影不入地下埋寃死魂腐骨【`集作肉`】不为土应作石木根余来过此乡下马吊此坟静念君臣间有道谁敢论【`一作有谁敢抗论`】  

真娘墓【`在虎邱西寺内`】　　　　　　张　祜  

佛地罗衣孤魂此是归舞为蝴蝶梦歌谢伯劳飞翠髪朝云断【`集作在`】青娥夜月微伤心一花落无复恋春晖  

题苏小小墓　　　　　　　前　人  

漠漠穷尘地萧萧古树林脸浓花自发眉恨柳长深夜月人何待春风鸟为吟不知谁共穴徒愿结同心  

长江县经贾岛墓　　　　　郑　谷  

水绕荒坟县路斜耕人讶我乆咨嗟重来兼恐无寻处日落风吹鼓子花  

经徐稚墓　　　　　　　　陈　陶  

郏鄏妖兴炎汉衰先生南国卧明夷鳯凰屡降钟礼琼石终蔵烈火诗禁掖衣冠加宋湖山耕钓没尧时【`一作师`】千年垅树何人哭寂寞苍苔内史碑  

宫人斜　　　　　　　　　陆龟蒙  

草树愁烟似不春晓鸎夜怨问行人须知一种埋香骨犹胜昭君作虏尘  

燕昭王墓　　　　　　　　罗　隐  

战国苍茫难重寻此中踪迹想知音强停别骑山花晓欲吊遗魂野草深浮世近来轻骏骨高防何处有黄金思量郭隗平生事不殉昭王是负心  

经未阳杜工部墓　　　　　前　人  

紫菊馨香覆楚醪奠君江畔雨萧骚旅魂自是才相累闲骨何妨冢更高騄骥丧来轻蹇蹶芝兰衰后逺【`集作长`】蓬蒿屈原宋玉怜居处几驾青螭缓欝陶  

苏小小墓　　　　　　　　前　人  

魂兮檇李城犹未有人耕好月当年事残花触处情向谁曽艳冶随分得声名应侍吴王宴兰桡暗送迎  

始皇陵　　　　　　　　　前　人  

花堆无草树无枝嬾向行人语【`集作问`】昔时六国英防漫多事到头徐福是男儿  

王濬墓　　　　　　　　　前　人  

男儿未必尽英防但到时来即命【`集作命即`】通若使吴都犹旺气将军何处立殊功  

孟浩然墓　　　　　　　　前　人  

数歩荒榛接旧蹊寒郊【`集作江`】漠漠雨凄凄【`集作草萋萋`】鹿门黄土无多少恰到书生冢便低  

古冢　　　　　　　　　　曹　松  

代逺已难问累累次古城民田侵不尽客路踏还平作穴地分蛰依冈鹿绕行唯应风雨夜鬼火出林明  

长陵　　　　　　　　　　唐彦谦  

长陵高阙此安刘附累累尽列侯丰上旧居无故里沛中原庙对荒丘耳闻英主提三尺眼见愚民盗一抔千载防儒骑瘦马渭滨斜日重廻头  

## 文苑英华卷三百七

　　宋　李昉等　编悲悼七  

第宅五十九首  

入元襄王第　　　　　　　萧子范  

伏轼窥东苑收泪上【`类聚作下`】玉桥昔时方毂处于今共寂寥夹【`一作竹`】池犹褭褭仙树【`类聚作榭`】尚迢迢一同西靡栢徒思芳树萧  

和萧子范入元襄王第　　　王　筠  

昔入睢阳苑连歩披风云今逰故防处囬望閴无闻皓壁留余篆蕙圃有遗芬行人皆陨涕何独孟尝君  

行经范仆射旧宅　　　　　何　逊  

旅葵应蔓井荒藤已上扉寂寞空郊暮无复车马归防灔故池水苍茫落日晖閴寂今如此行路【`类聚竹客`】尽沾衣  

过康王第宅　　旧色【`初学记作旧邑`】  

刘孝威【`初学记作仪`】  

入梁逄故苑波薛见余宫尚识招贤阁犹懐爱士风灵光一超逺衡舘复朦胧洞门余旧色甘裳留昔丛送禽悲不去过客慕难穷池竹徒如在林堂暧已空逺楼隔树出回涧隠崖通芳流小山桂尘起大王风【`叠押风字`】具物咸如此是地感余衷空想灵【`一作陵`】前剑徒悲垅上桐【`一作童`】  

奉和东宫经过故妃旧殿　　江　緫  

故殿看看冷空阶歩歩悲犹忆窥处还如觧佩时苔生无意早鷰入到宫【`类聚作有言`】迟苦令归就月照见不须疑  

南还【`一作行`】寻草市宅　　　　前　人  

红顔辞巩洛白首入轘辕乗春行【`一作还`】故里徐歩采芳荪径毁悲求仲【`三辅决录蒋诩舍中竹下开三径惟羊仲求仲与之逰`】林残忆巨源见桐犹识井看桞尚知门花落空难遍鸎啼静易喧无人访语黙何处叙寒温百年共【`一作独`】如此伤心谁【`一作岂`】复论  

一作艺文类聚  

过故宅　　　　　　　　　元行恭  

頺城百战后荒宅四隣通将军树已折歩兵途转穷吹防有山鸟歌庭聒夜【`一作野`】虫草深斜迳灭水尽曲池空满中送【`一作林中满`】明月是处来春风唯余一故【`一作废`】井尚夹两株桐  

冬日过友【`集作故`】人任处士书斋【`见三百十七卷`】骆賔王  

过史正议宅　　　　　　宋之问  

旧交此零落雪泣访遗尘剑杭传好事池台伤故人国香兰已歇里树橘犹新不见吴中隐空余江海濵  

过庾信宅　　　　　　　　张　説【`集本见`】  

兰城追宋玉旧宅偶辞人笔涌江山气文骄云雨神包胥非救楚随防返留秦独有东阳守来嗟古树春  

陈拾遗故宅　　　　　　　杜　甫  

拾遗昔日【`集作平昔`】居大屋尚脩椽悠扬荒山日摧窣【`集作惨澹`】故国烟位下曷足伤所贵者圣贤有才继骚雅哲匠不比肩公生扬马后名与日月悬同逰英俊人多秉辅佐权彦昭超玉价【`中宗时赵彦昭因权幸得相`】郭振起通泉到今素壁滑洒翰银钩连盛事防一时此堂岂千年终古立忠义感遇有遗篇  

过故斛斯校书荘【`没后方受一官公名融`】  

前　人  

此老已云没隣人叹未休竟无宣室召徒有茂陵求妻子寄他食园林非昔逰堂空繐绋在淅淅野风秋  

谢公宅　　　　　　　　　李　白  

青山日将暝寂寞谢公宅竹里无人声池中有虚白【`集作月`】荒庭衰草遍废井苍苔积惟有清风闲时时起泉石  

长沙过贾谊宅　　　　　　刘长卿  

三年谪宦此栖迟万古唯留楚国悲秋草独【`集作渐`】寻人去后寒林空见日斜时汉文有道恩犹薄湘水无情吊岂知寂寞江上正摇落【`集作寂寞江山摇落处`】怜君何事到天涯  

过裴舍人故居　　　　　　前　人  

惨惨寒天独闭【`集作掩`】扄纷纷黄叶落空庭孤坟何处倚山木百口无家泛【`集作学`】水萍篱花犹及重阳发隣笛那堪落日听书幌无人长不卷秋来芳草自为萤  

客自江南话过亡友朱司议故宅  

包　佶  

交臂多相共风流忆此人海翻移里巷书蠧积埃尘奉佛栖禅久辞官上防频故来分半宅唯是旧交亲  

题清源寺王右丞宅陈【`集作尘`】迹  

耿　纬  

儒墨兼宗道云泉旧结庐孟城今寂寞辋水自纡余内学销多累西园【`集作林`】易故居深房春竹老细雨夜钟踈尘迹流金地遗文在石渠不知登座客谁得蔡邕书过湖上观王右丞遗文　　　司空曙  

旧日相知尽深居独一身闭门空【`集作唯`】有雪看竹永无人每许前山隠曽怜陋巷贫题诗今尚在暂为拂留【`集作流`】尘  

防阳过孟浩然旧居　　　　陈　羽  

防阳城郭春风起汉水东流去不还孟子死来江树老烟霞犹在鹿门山  

从事淮南府过亡友杨校书旧防感念悄【`集作愀`】  

然因书十韵　　　　　　权徳舆  

故人随化往倐忽今六霜及我就拘限清风留此堂松竹愈映欝【`集作蔚`】芝兰自销亡絶罢流水闻笛同山阳预如氷玉姿粲若鸾凤章欲翥摧劲翮先秋落贞芳正平赋鹦鹉文考颂灵光二子古不吊夫君今何伤黄垆既杳杳化亦茫茫岂必限【`集作恨`】宿草含泪洒衣裳  

寻李逸人旧居　　　　　　于　鹄  

旧隠松林下冲泉入两崖琴书随子弟鸡犬在隣家茅屋长黄菌槿篱生白花幽坟无处访恐是入烟霞  

怆故人旧居　　　　　　　释防国  

惆怅至日暮寒鸦青树林破阶苔色厚残壁雨痕深命与时不遇福为祸所侵空余竹径在今【`一作令`】我叹人吟  

秋日题陈宗儒圃亭凄然感旧  

杨巨源  

曽随何水部待月东亭宿今日重凭栏清风空在竹前山依旧碧闲草经秋緑时物方宛然蛛丝一何速  

经赵处士居　　　　　　　杨　衡  

云居避世客发白习儒经有地水空緑无人山自青废梁悲逝水卧木思荒庭向夕霏烟敛徒看处士星余夙慕陶公渊明为人往嵗渭上闲居常効陶体诗十六首今逰庐山经柴桑过栗里思其人访其宅不能黙黙又题此诗  

白居易  

垢尘不汚玉灵【`集作鳯`】不啄羶呜呼陶靖节生彼晋宋间心实有所守口终不能言永惟孤竹子披衣首阳山夷齐各一身穷饿未能【`集作为`】难先生有五男与之同饥寒肠中食不充身上衣不完连徴竟不起斯可谓真贤我生君之后相去五百年每读五桞传日想心拳拳昔常咏遗风着为十六篇今来访故宅叅【`集作森`】若君在前不慕罇有酒不慕琴无弦慕君遗名【`集作荣`】利老死在邱【`集作在此`】园柴桑古村落栗里旧山川不见篱下菊但余墟中烟子孙虽无闻族氏犹未迁毎逢姓陶人使我心凄然  

同诸客题于家公主旧宅　　前　人  

平阳旧宅少人逰应是逰人到即愁布【`一作春`】谷鸟啼桃李院络丝虫怨凤凰楼防倾滑石犹残砌帘动真珠不满钩闻道至今箫史在鬓须【`一作髭`】雪白向韶【`集作明`】州  

过孟浩然旧居　　　　　　朱庆余  

命合终山水才非不称时塜邉空有树身后更【`一作独`】无儿散尽诗篇本长存道徳碑平生谁见重应只是王维  

废宅　　　　　　　　　　前　人  

古巷棘门谁旧宅早曽闻説属官家更无新燕来巢屋唯有闲人去防花荒廐欲摧尘满枥小池初涸草侵沙荣华事歇多如此立马踟蹰对日斜  

过侯王故第　　　　　　　于武陵  

过此一酸辛行人泪有痕独残新碧树犹拥旧朱门歌歇云应【`诗选作初`】散檐空燕尚存不知弹铗客何处感深【`诗选作新`】防  

过魏文贞公宅　　　　　　杜　牧  

蟪蛄宁与雪霜欺贤士难教俗士知可怜贞观太平后天且不留封德彛  

经【`集作题`】倪处士旧居　　　　许　浑  

儒翁九十余旧向此村【`集作山`】居生寄一壶酒死留千卷书栏摧新竹少池浅故莲踈但有小孙【`集作子`】在带经还荷锄  

经故李拾遗郊【`集作给事旧`】居　　前　人  

归作儒翁出致君北【`集作故`】山谁复有移【`一作遗`】文汉庭使气摧张禹谯国懐忧送范云枫叶暗时迷旧宅茅花落处认荒坟朱丝【`一作`】一奏沉湘曲【`集作怨`】风起寒波【`一作陂`】日欲曛  

逰朱陂故太保杜公池亭　　前　人  

杜陵池榭倚城东孤岛廻汀路不穷高岫乍疑三峡近逺波初似五湖通楸梧叶暗潇潇雨菱荇花香淡淡风还有昔时【`集作年`】巢燕在飞来飞去画堂空【`集作中`】  

题江令公旧宅　　　　　　前　人  

身没南朝宅已荒邑人犹赏旧风光芹根生叶石池浅桐树落花春井香带暖山蜂巢画阁欲隂溪燕集书堂闲愁此地更南望潮满防城春草长  

过湖州李郎中旧宅【`集作伤湖州李郎中`】  

前　人  

政成身没共兴衰乡路兵戈旅榇廻城上暮云凝鼔角海邉春草闭池防经年未佳人散昨日因斋故吏来南北相逢皆掩泪【`集作欲过洞庭还倚棹`】白苹洲上一【`集作暖有`】花开  

经杜甫旧宅　　　　　　　殷　陶  

浣花溪里花多处为忆先生在蜀时万古只应留旧宅千金无复换新诗沙棚【`一作崩`】水槛鸥飞尽树压村桥马过迟山月不知人事变夜来江上与谁期  

过伊仆射旧宅　　　　　　李商隠  

朱邸方酧力战功华筵俄叹逝波穷廻廊帘断燕飞出小阁尘凝人语空幽砌【`集作泪`】欲干残菊露余香犹入败荷风何能更渉龙江去独立寒沙【`集作流`】吊楚宫  

鸿胪寺有开元中锡宴堂楼防池沼雅为胜絶荒凉遗趾仅有存者偶成四十韵  

温庭筠  

明皇昔御极神圣垂耿光沉机发雷电逸躅陵尧汤西覃积石山北至穷发乡四防有獬豸一臂无螳螂婵娟得神艶郁烈闻国香紫縧鸣羯鼔玉管吹霓裳禄山未封侯林甫才为郎昭融廓日月妥帖安纪纲羣生到夀域百辟趋明堂四海正夷宴一尘不飞扬天子自犹豫侍臣宜乐康轧然阊阖开赤日生扶桑玉砌露盘纡金台漏丁当劔佩相撃触左右随凄锵珠十二旒红粉三千行盻盻生羽翼叱【`一作咄`】嗟廻雪霜神霞陵云阁春水骊山阳盘鬬九子棕瓯擎五云浆双琼京兆博七鼔邯郸倡毰毸碧鸡鬬笼葱翠雉塲仗官绣蔽膝寳马金镂锡椒涂隔鹦鹉柘弹惊鸳鸯倚欤华国臣鬓发俱苍苍锡宴得幽致车从真炜煌画鹢照鱼鼈鸣驺乱鹙鸧飐灔荡碧波煌迷横旷萦盈舞廻雪宛转歌绕梁艳带画银络寳梳金钿筐沈真类汉相醉倒疑楚狂一旦紫微东胡星森耀芒凭陵逐鲸鲵唐突驱犬羊纵火三月赤战尘千里黄殽亟与府寺从此俱荒凉兹地乃蔓草故墓摧壊墙枯池接防岸唧唧啼寒螀败荷塌作泥死竹森如抢逰人问老吏相对聊感伤岂不见麋鹿然后堪廻肠幸今遇太平令节称羽觞谁知曲江塲嵗嵗栖鸾凰  

经故秘书崔监扬州南塘旧居  

前　人  

昔年曽识谢宣城【`集作范安成`】松竹风姿鹤性情唯向旧山留月色偶逢秋涧似琴声【`集作西掖曙河横浦响北山秋月照江声`】乗舟覔吏经舆县为酒求官得歩兵玉柄寂寥谭客散却寻池阁泪纵横【`集作千顷水流通故墅至今留得谢公名`】  

过贺监旧宅【`集作秘书省贺监知章草题诗笔力遒健风尚高逺拂尘寻玩因有  

此作`】　　　　　　　　　　前　人  

越溪渔客贺知章任逹怜才爱酒狂鸂苇花随钓艇蛤蜊菰叶夣横塘防年凉月拘华省一宿秋风忆故乡荣路脱身终自得福庭回首莫相忘出羣【`集作笼`】鸾鹤辞【`集作归`】辽海落笔龙蛇满壊墙李白死来无醉客可怜神彩吊残阳  

宿杜城亡友李羽处士故墅【`一作里`】  

前　人  

桞不成丝草帯烟海槎东去鹤归天愁肠防处风【`集作春`】何限病眼开时月正圆花若有情还怅望水因无事莫潺湲终知此恨难消遣【`集作消难尽`】辜负南华第二篇经陆补阙故居【`集作过姚监故居`】　　方　干  

不敢要君徴亦起致君全得似唐虞谠言昨叹离天聼新冢今闻入县图琴锁壊风自触鹤归乔木日【`集作月`】难呼学诗弟子何人在检防犹逢谏草无  

经郭汾阳宅　　　　　　　赵　嘏  

门前不改旧山河破虏曽轻马伏波今日独经歌舞地古槐踈影夕阳多  

重经巴邱追感开成初陪故员外从翁诗酒逰  

泛作　　　　　　　　　李羣玉  

昔年高接李膺欢日泛仙舟醉碧澜诗句乱随青草发酒肠俱逐洞庭寛浮生聚散云相似往事防茫夣一般今日片防城下过【`集作去`】秋风回首泪防干  

经故宅有感　　　　　　　周　繇  

身没南荒雨露賖朱门空锁旧繁华池塘凿就方通水桃杏栽成未见花异代图书蔵防箧倾城罗绮散谁家昔年埏埴生灵地今日生人为叹嗟  

襄州汉阳王故宅　　　　　皮日休  

碑字依稀庙已荒犹闻耆旧忆贤王园林一半为他主山水虚言是故乡防户野蒿生翠瓦舞楼栖鸽污雕梁柱天功业縁何事不得终身似霍光  

陈先軰故居　　　　　　　前　人  

杉桂交隂一里余逢人浑似洞天居千株橘树唯沽酒十顷莲塘不买鱼藜杖闲来侵径竹角巾端坐满楼书襄阳无限烟霞地难覔幽竒似此殊  

过陶潜故宅　　　　　　　崔　涂  

陶令昔居此弄琴遗世荣【`诗选作情`】田园三畆緑轩冕一铢轻衰桞自无主白云犹可耕不随陵谷变应秪【`诗选作有`】是高名  

经废宅　　　　　　　　　杜荀鹤  

人生当贵盛脩徳可延之不虑有今日争教无破时藓斑题字壁花发带巢枝何况高【`集作嵩`】原上荒坟与折碑  

经宣城元员外山居　　　　张　乔  

无人袭仙隠石室闭空山避烧猿犹到随云鹤不还涧荒岩影在桥防树隂闲但有黄河赋长留在世间  

经九华山费徴君故居　　故【`一作山`】  

前　人  

草堂芜没后来往问樵翁防石荒林外孤坟晩照中数溪分大野九子立寒空烟壁曽行处青云路不通  

经隠岩懐旧逰　　　　　　前　人  

夜久村落静徘徊杨桞津青山犹有路明月已无人夣寐空前事星霜倦此身常期结茅处来往蹑遗尘  

费徴君旧居　　　　　　　张　蠙  

浮世抛身外栖踪入九华遗篇补乐府旧籍仙家池静升树庭荒鹤隠花古来天子命还少到烟霞  

伤侠【`一作侯`】第　　　　　　　罗　邺  

世间荣辱半相和昨日权门今雀罗万古明君方纳谏九江迁客更应多碧池草熟人偷钓画防春闲莺乱过几许乐僮无主后不离隣巷教笙歌  

伤平泉荘　　　　　　　　前　人  

生前防到此池防寻叹投荒去不回若遣春风觧人意此枝尽合向南开  

河中经故翰林张舍人所居　罗　隠  

行尘不是昔时尘谩向朱门忆侍臣一榻已无开眼处九泉应有爱才人文余吐凤当【`集作他`】年诏树想栖鸾旧日春从此深恩更【`集作恩深转`】难报夕阳衰草独【`集作泪`】沾巾  

琼华观经故友所居　　　　前　人  

槐花漠漠向人黄此地追逰迹已荒清论不知蒙【`集作荘`】叟逹死交空叹赵岐亡【`集作忙`】病来未忍言闲事老去唯应【`集作知`】覔醉乡日暮街东防羸马一声横笛似山阳  

清溪江令公宅　　　　　　前　人  

鸾牋象管夜深时曽赋陈宫第一诗防罢风流人不见废来踪迹草应知【`集作何宜`】莺怜胜事啼空谷【`集作巷`】蝶恋余香舞好枝还有往年金甃井牧童樵叟等闲窥  

岐王宅　　　　　　　　　唐彦谦  

朱邸平防隔禁闱贵逰陈迹尚依稀云低雍畤祈年去雨细长杨从猎归申白賔朋传道义应刘文彩寄音徽承平旧物唯君【`一作名`】尽犹冩雕鞍伴六飞  

## 文苑英华卷三百八

　　宋　李昉等　编悲悼八  

懐古四十八首  

郢城懐古　　　　　　　　李百药  

客心悲暮序登墉瞰平陆林泽窅芊眠山川郁重复覇功【`文粹作王君`】资设险名都距江澳方城次北门溟海穷南服长防挫吴豕雄圗竞周鹿万乘重沮漳九鼎轻伊糓大搜云夣掩壮观章华筑人世更盛衰吉凶良倚伏遽见隣交防仍覩贤臣逐南风忽不竞西师日侵蹙运圯属驱除时屯恣敲朴莫救夷陵火无复秦庭哭鄢郢遂邱墟风尘俄惨黩狐兎竟【`文粹作时`】逰践霜露日沾沐钓渚曲【`文粹作故`】池平神台层宇覆阵云埋夏首穷隂惨荒谷怅矣舟壑迁悲哉年代倐虽异三春望终伤千里目  

金陵懐古　　　　　　　　唐尧臣  

晋末英雄起神器沦荒服胡月蚀中原白日升谷金陵实形胜関山固重复巨壑隍北壖长江堑西隩凿山拟嵩华穿地象伊糓草昧席罗图华路戴黄屋一时因地险五世享天禄礼乐何煌煌文章纷郁郁多士春林秀作颂清风穆出入三百年朝事防翻覆搀抢如云勃鲸鲵旋自曝倦闻金鼎移骤覩灵卜吁嗟王气尽坐悲天运倐天道何茫茫善滛乃相复行路偏【`疑`】衣半逐【`疑`】亡大梁族日隠汀洲上舻登川陆月迥吴山树风闻楚江鹄因依兰蕙聚采襭不盈掬  

岘山懐古　　　　　　　　陈子昂  

秣马临荒甸登高覧旧都犹悲堕泪碣尚想卧龙图城邑遥分楚山川半入吴邱陵徒自出贒圣防凋枯野树苍烟防津楼晩气孤谁知万里客懐古正踟蹰  

白帝城懐古　　　　　　　前　人  

日落沧江晩停桡问土风城临巴子国台没汉王宫荒服仍周甸深山尚禹功嵓悬青壁防地险碧流通古树生云际孤防出雾中川途去无限客思坐何穷  

洛川懐古　　　　　　　　刘希夷  

萋萋春风緑悲歌牧征马行见白头翁坐泣青竹下感叹前问之赠余辛苦词嵗月移今古山河更盛衰晋家都洛濵朝廷多近臣词赋归潘岳繁华称季伦紫【`一作梓`】泽春草菲河阳乱花飞緑珠不可夺白首同所归高楼倏防灭茂林久摧折昔时歌舞台今成狐兎穴人事互消亡世路多悲伤北邙是吾宅东岳为我乡君防北邙  

道髑髅萦蔓草【`阙`】　　　　　　　　　碑茔或半存荆棘敛幽魂挥涕弃之去不忍闻此言  

巫山懐古　　　　　　　　前　人  

巫山幽隂地神女艶阳年襄王伺容色落日望悠然归来高堂夜金釭防青烟頽想卧瑶席夣魂何翩翩摇落殊未已荣华倏徂迁愁思潇湘浦悲凉云夣田猿啼秋风夜鴈飞明月天巴歌不可聼听此益潺湲  

蜀城懐古　　　　　　　　前　人  

蜀土绕水竹吴天积风霜穷览通表里气色何苍苍旧国有年代青楼思艶妆古人无嵗月白骨防邱荒寂歴弹琴地幽流读书堂埋卜室米凤灭词塲阵图一一在栢树双双行鬼神清汉庙乌雀叅秦仓叹世已多感懐心益自伤【`一作叹逝日已多感懐心自伤`】頼蒙灵邱境时当【`一作钓`】明月光  

商洛山行懐古　　　　　　张九龄  

园绮直秦末嘉遁此山阿陈迹向千古荒途始一过硕人久沦谢乔木自森罗故事昔常览遗风今岂讹泌泉空活活樵叟独皤皤是处清辉满从中幽兴多常懐赤松意复忆紫芝歌避世辞轩冕逢时觧薜萝盛明今在运吾道竟如何  

广武懐古　　　　　　　　杨　浚  

河水城下流登城望弥惬海云飞不防岸草緑相接龙门无旧场武牢有遗堞扼喉兵易守扪指计何防天夺项氏谋卒成汉家业乡山遥可见西顾泪盈睫  

再登河阳城怀古　　　　朱　延  

客逰倦旅思憇驾陟崇墉元凯标竒迹安仁擅羙踪逺近浊河流出没青山峯伫想空不极懐古怅无从  

瞿唐懐古　　　　　　　　杜　甫  

西南万壑注勍敌两崖开地与山根裂江从月窟来削成当白帝空曲隠阳台防凿功虽美陶钧力大哉  

登广武楚汉古城【`集作登广武古战场懐古`】  

李　白  

秦鹿奔野草逐之若飞蓬项王气盖世紫电明双瞳呼吸八千人横行起江东赤精斩白蛇叱咤入闗中两龙不并跃五纬与天同楚灭无英图汉兴有成功按剑清八极归酣歌大风伊昔临广武连兵决雌雄分我一杯羮太皇乃尔【`集作汝`】翁战争有古迹壁垒頽层穹猛虎啸洞壑饥鹰猎【`集作鸣`】秋空翔云列晓阵杀气赫长虹拨乱属豪圣俗儒安可通沈湎呼竪子狂言非至公拊掌黄河曲嗤嗤阮嗣宗  

月夜金陵懐古　　　　　　前　人  

苍苍金陵月空悬帝王州天文列宿在覇业大江流緑水絶驰道青松摧古邱台倾鳷鹊观宫没凤凰楼别殿悲清暑芳园罢乐逰一闻歌玉树萧防【`集作瑟`】后庭秋【`一作千古不胜愁`】  

秋夜独坐懐古　　　　　　前　人  

少【`集作小`】隠慕安石逺逰学子平天书访江海云卧岂【`一作`】起咸京入侍瑶池宴出陪玉辇行夸胡新赋作諌猎短书成但奉紫霄顾非邀青史名荘周空説剑墨翟耻论兵拙薄遂踈絶归闲事耦耕顾无苍生望空爱紫芝荣牢【`集作寥`】落暝霞色防茫旧壑情秋山緑萝月今夕为谁明  

此诗集以懐故山为题语亦相应今英华作懐古故入此门恐误  

登敬亭山南望懐古赠窦主簿  

前　人  

敬亭一廻首目尽天南端仙者五六人多【`集作常`】闻此逰盘溪深【`集作流`】琴高水石耸麻姑坛白龙降陵阳黄鹤呼子安羽化骑日月云行翼鹍【`集作鹓`】鸾下视宇宙间四溟空【`集作皆`】波澜决絶目下事从之复何难百年【`集作嵗`】落半途前期浩漫漫强食不成味清晨起长叹愿随子明去炼火烧金丹  

邺中【`间气集作城`】懐古　　　　　孟云卿  

朝【`间气集作欲`】发淇水南将尽北燕路魏家旧城阙寂寞无人住伊昔天地闭曹瞒【`一作公`】独守【`一作中`】防羣臣将北靣白日忽西暮三台竟寂寞【`一作寥`】万代良难固【`一作万事难长固`】雄豪【`一作图`】安在哉衰草沾霜露崔嵬长河北尚应想刘墓古树藏乖龙【`一作龙蛇`】荒茅伏秋兎永懐故池馆数子连章句逸兴驱山河雄辞变云雾我行覩遗迹精爽如可【`一作相`】遇斗酒将酧君悲风白杨树  

出萧闗怀古　　　　　　　陶　翰  

驱马击长剑行旅至萧邉悠然五原上永眺闗河前北虏三十万此中常控秦城亘宇宙汉帝理戎旃刁斗鸣不息羽书日夜传五军计莫就三防议空全大漠横万里萧条絶人烟孤山常瀚海白日照祁连怆矣苦塞奏懐哉式防篇更悲秦城月夜夜出胡天  

南楚懐古　　　　　　　　刘长卿  

南国久芜漫我来【`一作生`】空鬱陶君防章华宫处处生黄蒿但见陵与谷岂知贤与豪精防托古木寳玉捐江臯倚棹下晴景廻舟随晩涛碧云暮寥落湖上秋【`集作青`】天高往事那堪问此心徒自劳独余湘水上千载闻离骚  

春草宫懐古　　　　　　　前　人  

君王不可见芳草旧宫春犹带罗裙色青青向楚人  

金陵懐古　　　　　　　　司空曙  

辇路江枫尽【`诗选作暗`】宫潮野草春伤心庾开府老作北朝臣  

湘中懐古　　　　　　　　戴叔伦  

昔人从逝水有客吊秋风何意千年隔论心一日同楚亭方作乱汉律正酹功倏忽桑田变谗言亦已空  

京口懐古　　　　　　　　前　人  

大江横万里古渡渺千秋浩浩波声险苍苍天色愁三方归汉鼎一水限吴州覇国今何在清泉长自流  

湘州懐古　　　　　　　　释清江  

潇湘连泪罗复对九疑河浪势屈原冢竹声渔父歌地荒征骑少天暖谷禽多脉脉东流去古今同奈何  

芜城懐古　　　　　　　　李　端  

风吹城上树草没城邉路城上明月时精灵夜来去  

金陵懐古　　　　　　　　刘禹锡  

潮满台城渚日斜征虏亭芳洲新草緑幕府旧烟青兴废由人事山川空地形后庭花一曲幽怨不堪聼  

西塞山懐古　　　　　　　前　人  

西晋楼舡下益州金陵王气漠【`一作黯`】然収千寻铁锁沉江底一片降幡出石头人世防回伤往事【`一作荒苑至今生茂草`】山形【`一作古城`】依旧枕寒流今逄四海为家日故垒萧萧芦荻秋【`一作而今四海归皇化两岸萧萧芦荻秋`】　一作皆唐宋类诗  

荆门道懐古　　　　　　　前　人  

南国山川旧帝畿宋台梁馆尚依稀马嘶古树行人歇麦秀空城野雉飞风吹叶落填宫井火入荒坟化寳衣徒使词臣庾开府咸阳终日苦思归  

西江懐古　　　　　　　　杜　牧  

上吞巴汉控潇湘怒似连山静镜光魏帝缝嚢真戱剧符坚投棰更荒唐千秋钓艇【`集作舸`】歌明月万里沙鸥弄夕阳范蠡清尘何寂寞好风唯属往来商  

汴口【`集作河`】懐古　　　　　　前　人  

锦缆龙舟隋炀帝平台复道汉梁王逰人还【`集作闲`】起前朝念折桞孤吟防杀肠  

姑苏懐古　　　　　　　　许　浑  

宫馆余基辍棹过黍苖无限独悲歌荒台麋鹿争新草空苑鳬鸥占浅莎江上【`集作吴岫`】雨来虚槛冷海邉风起【`集作楚江风急`】逺防多可怜国破忠臣死日月东流生白波  

金陵懐古　　　　　　　　于　濆  

舘娃宫畔顾国变生娇妬勾践胆未尝夫差心已误吴亡甘已矣越胜今何处当时二国君一种邉江墓  

金谷懐古　　　　　　　　前　人  

黄金娇石崇与晋争国力更欲住人间一日买不得行为忠信住身是文章宅四者俱不闻空传堕楼【`一作坠楼`】客  

楚江懐古三首　苍葭【`又集作苍山`】  

马　戴  

露气寒光集防阳下楚邱猿啼洞庭树人在木兰舟广泽生明月苍葭夹乱流云中君不降竟夕自悲秋  

二  

惊鸟去无际寒蛩鸣我傍芦洲生早雾兰隰下防霜列宿分穷野空流注大荒看山明月聊自整云装  

三  

野风吹蕙带骤雨滴兰桡屈宋魂寞江山思寂寥隂霓侵晩【`一作反`】景海树入廻潮欲折寒芳荐明神拒可招  

钓台懐古　　　　　　　　刘　驾  

澄流可濯缨严子伹垂纶孤坐九层石逺笑清渭濵潜龙飞上天四海岂无云清气不零雨安使浇【`诗选作洗`】埃尘我来吟高风髣髴见斯人江月尚皎皎江石亦磷磷如何台下路明日又迷津  

建邺懐古　　　　　　　　杨　乘  

故城故垒满江濆尽是干戈旧苦辛君见即湏知帝里【`一作力`】生来便作太平人  

秣陵懐古　　　　　　　　李羣玉  

野花黄叶旧吴宫六代豪花【`一作华`】烛散风龙虎势衰佳气歇凤凰名在故台空市朝迁变秋芜緑坟垅高低落照红覇业鼎图人去尽独来惆怅水云中  

汴河懐古二首　　　　　　皮日休  

万艘龙舸緑丝间载到扬州尽不还应是天教开汴水一千余里地无山  

二  

尽道隋亡为此河至今千里頼通波若无水殿龙舟事共禹论功不较多  

金陵懐古　　　　　　　　崔　涂  

苇声萧防水天秋吟对金陵古渡头千载是非输蝶夣一罇风雨属渔舟若无仙分应湏老幸有青山即合休何必登临更惆怅比来人世只如浮  

青山【`集作山归`】比来人世【`集作本来身世`】  

南海石门戍懐古　　　　　陈　陶  

汉家征百越落【`疑`】地丧貔貅大野朱旗没长江赤血流鬼神寻覆族宫庙变荒邱唯有朝台月千年照戍楼  

涂山懐古　　　　　　　　前　人  

落拓书剑晩清秋鹰正笼涂山间来上敬爱如登龙览古觉神王翛然天地空东南更何有一醉先生风惟昔放勲世隂晦彻【`一作乱`】成洪皇图化鱼鳖天道漂无踪帝乃命舟檝掇芳儒素中高陈九州力百道驱归东旧物复光明洪炉再埏镕经门不私子足知【`一作示`】天下公亮曰【`疑`】那并生唐虞禅华虫兹山朝万国一赋寰海同十载有区防秋毫皆帝功垂衣不骄徳子桀如何聋握发闻礼贤葺茆见卑宫凡夫色难事神圣安能【`一作龙`】恭道隠三千年遗芳播笙镛当时执圭处佳气仍童童海屿俨清庙天人盛祗供恩及花木丹防名崆峒异代草泽臣何由树勲庸尧阶未曽识谁信平生忠恨不当际防预为执鞭僮劳歌下山去懐徳心无穷  

春日秦国懐古　　　　　　周　朴  

荒郊一望欲消魂泾水萦纡傍逺村牛马放多春草尽原田耕破古碑存云和积雪苍山晩烟伴残阳緑树昏数里黄沙行客路【`一作路客`】不堪回首思秦原  

望中懐古　　　　　　　　前　人  

齐心楼上望浮云万古千秋空姓名尧水永消天际去姬风一变世间平高踪尽共天【`一作烟`】霞在大道长将白日明【`一作日月`】从此安然寰海内后来无复谩相倾  

谢公亭懐古　　　　　　　张　乔  

谢家烟径长莓【`一作苍`】苔牢落虚櫩【`一作栏`】竹上开流水不将山色去闲云时帯角声来六朝旧迹遗诗在三楚空江有鴈廻逹理始应惆怅尽因僧清话忆天台  

咸阳懐古　　　　　　　　韦　荘  

城邉人倚夕阳楼城上云凝万古愁山色不知秦苑废水声空傍汉宫流李斯不向仓中死徐福应无物外逰莫怪楚吟偏防骨野烟踪迹似东周  

金陵懐古　　　　　　　　王贞白  

恃险不种徳兴亡叹数穷石城几换主天堑谩连空御路叠民冢台基聚牧童折碑犹有字多记晋英雄  

## 文苑英华卷三百九

　　　宋　李昉等　编悲悼九  

遗迹四十八首  

登石头城　　　　　　　　　何　逊  

开域乃形胜地险嗟非一马岭逐萦【`一作纡`】廻犬牙傍隂【`一作险`】崪百雉极襟带亿庾兼量出【`疑作入押出字`】至理无穷形为善竟何恤眺聼穷耳目逺近备幽悉扰扰见行人辉辉视落日连樯入回浦飞幰交长术天暮逺山青潮去遥沙出薄宦恶师表属辞惭愈疾愿乗觳觫车还隠朦胧室  

望郢州城　　　　　　　　　沈　烱  

防兮何处返非死复非仙坐柯如昨日石合未淹年歴阳顿成浦东海果为田空忆扶风咏惟【`聚作谁`】见岘山传世变才良改时移民物迁悲哉孙骠骑悠悠哭彼天  

游梁城　　　　　　　　　　卢思道  

扬镳歴汴浦廻扈【`一作靶`】入梁墟汉藩文雅地清尘暖有余賔游多任侠台苑盛簮裾叹息徐公剑悲凉邹子书亭臯落照尽原野沍寒初乌散【`一作息`】空城夕烟销古树踈东越严子陵西蜀马相如脩名窃所慕长謡独课虚  

过故邺　　　　　　　　　叚君彦  

玉马芝兰北金凤鼔山东旧国千门废荒垒四郊通深潭直有菊涸井半生桐粉落妆楼毁尘飞歌殿空虽临武观不识紫防宫年代俄成昔唯余风月同  

游隋故都　　　　　　　　陆　敬  

洛城聊顾歩长想遂留连水鬬宫初毁风变鼎将迁臯陶徳不见【`一作建`】汾隅似忽焉宗祊旷无象声朔缅谁传枌榆何冷落禾黍鬱芊绵悲歌尽商颂太息悯周篇来蘓伫圣徳濡足乃承【`一作乗`】干正始淳风被人劳用息肩舞象人思泽偃伯武功宣则百昌厥后于万永斯年兹辰素商节灰管变星躔平原悴秋草乔木敛寒烟翻黄坠踈叶凝翠积高天参差海曲鴈寂寞柳门蝉兴悼今如此悲愁复在旃徬徨不忍去杖防屡廻邅  

和周记室游旧京　　　　　孙万夀  

大夫愍周庙王子泣殷墟自然心断絶何闗系惨舒余本漳濵士旧国亦沦胥紫陌风尘起青氊冠盖踈台留子建赋宫薄仲将书谯周自题柱商容讵表闾闻君懐古曲同病亦涟如  

夕次旧吴　　　　　　　　骆賔王  

维舟背楚服振策下吴畿盛徳三让雄图抗九围黄池通覇迹【`集作业`】赤壁长【`一作畅`】戎威文物俄迁谢英灵有盛衰行叹鸱夷没遽惜湛卢非地古烟尘暗年深舘宇稀山川四望是人事一朝非悬剑空留信亡珠尚识机阵风遥可托闗月渺【`一作耿`】难依西北云逾滞东南气转防徒思袁伯隠【`集作徒懐`】多谢买臣归唯有荒台露薄慕湿征衣  

北使长城　　　　　　　　王无竞  

秦世筑长城长城无极已暴兵四十万兴工九千里死人如乱麻白骨相撑委殚未云悟穷毒岂知止胡尘未北灭楚兵遽【`一作遂`】东起六国遂【`一作复`】嚣嚣两龙鬬觺觺卯金竟握防反壁俄沦圯仁义寝邦国徂暴行终始一旦咸阳宫翻为汉帝【`一作朝`】市  

过汉故城　　　　　　　　吴少防  

大汉昔未定强秦犹擅塲中原逐鹿罢高祖郁龙骧经始谋帝坐兹焉壮未央规模穷栋宇表里浚城隍羣后崇长乐中朝増建章钩陈被兰锜乐府奏芝房翡翠明珠帐鸳鸯白玉堂清晨寳鼎食闲夜郁金香天马来东道佳人倾北方何其赫隆盛自谓寳灵长歴数有时尽哀平嗟不昌氷坚成巨猾火徳遂頺纲奥位匪虚校贪天竟速亡防神吁社稷豺虎闘岩廊金狄移防岸铜盘向洛阳君王无处所年代几荒凉宫阙谁家域蓁芜罥我裳井田唯有草海水变成桑在昔高门内于今岐路傍余基不可识古墓列成行狐兎惊魍魉鸱鹗吓獝狂空城寒日晩平野暮云黄烈烈樊【`一作焚`】青棘萧萧吹白杨千秋并万嵗【`一作万嵗后`】空使咏歌伤  

经江宁览旧迹至武湖　　张九龄  

南国更数世北湖方十洲天清华林苑日晏景阳楼幕【`一作梁`】下廻仙骑津傍驻防斿鳬鹥喧凤管荷芰闘【`一作暗`】龙舟七子陪诗赋千人和棹讴应言在镐乐不让横汾秋风俗因纾慢江山成易由驹王信不武孙叔是无谋佳气日将歇霸功谁与脩桑田东海变麋鹿姑苏游否运争三国康时劣九州山虽幕府在舘岂豫章留水淀【`一作泪`】还相阅菱歌亦故遒雄图不足问难想事风流巫山之阳香溪之隂明妃神女旧迹存焉  

蒋　冽  

神女归巫峡明妃入汉宫衣余石在荐枕旧台空行雨有时度溪流何日穷至今词赋里凄怆冩遗风  

经埋轮地　　　　　　　　前　人  

汉朝张御史晋国緑珠楼时代邈已逺共谢洛城秋洛城大道邉此地尚依然下马独太息扰扰城市喧诗人叹緑珠诗满金谷园千载埋轮地无人兴一言正直死犹忌况乃未死前汨罗有翻浪恐是嫌屈原我闻太古水上与天汉连如何一落地又作九曲泉万古惟嵩少可以旌我贤  

五言登越州城　　　　　　　孙　逖  

越嶂绕层城登临万象清封圻沧海合闬鉴【`一作碧`】湖明晓日渔商满芳春棹唱行山风摇美箭田雨润香秔代阅英灵尽人闲吏隠并赠言王逸少已见曲池平  

杂言丹阳行　　　　　　　前　人  

丹阳古郡洞庭隂落日扁舟此路寻传是东南旧都处金陵中防碧江深在昔风尘起京都乱如燬双阙戎虏间千门战场底传闻一马化为龙南渡衣冠亦愿从石头横帝里京口拒戎锋青枫林下廻天跸杜若洲前转国容都门不见河阳树辇道唯闻建邺钟中原悠悠几千里欲扫搀抢未云已英雄倾夺何纷然一盛一衰如逝川可怜宫观【`一作舘`】重江里金镜相传三百年自从龙见圣人出六合车书混为一昔年王气今何在并向长安就尧日荆榛草木开荒阡共道繁华不复全赤县余存【`一作唯余`】江树月黄图半入海人烟暮来山水登临遍览古愁今泪如霰唯有空城多白云春风淡荡无人见  

金陵　　　　　　　　　　李　白  

六代兴亡国三杯为汝【`一作尔`】歌苑方秦地少山似洛阳多古殿吴花草深宫晋绮罗并随人事灭东逝与【`集作只`】沧波  

秋夜板桥浦泛月独酌懐谢朓  

前　人  

天上何所有迢迢白玉防斜低建章阙耿耿对金陵汉水旧如练霜江夜清澄长川防落月洲渚晓寒凝独酌板桥浦古人谁可徴元晖难再得洒泪【`一作酒`】气填膺  

望鹦鹉州悲祢衡　　　　　前　人  

魏帝营八极蚁观一祢衡黄祖斗筲人杀之受恶名吴江赋鹦鹉【`一作鹦鹉赋`】落茟超羣英锵锵振金玉句句欲飞鸣鸷鹗啄孤鳯千春伤我情五岳起方寸隠然讵可平才高竟何施宁不【`集作寡识`】冐天刑至今芳洲上兰蕙不忍生  

经下邳圮桥懐子房　　　　前　人  

子房未虎啸破产不为家沧海得壮士椎秦博浪沙报韩虽不成天地皆振动潜匿游下邳岂曰非智勇我来圯桥上懐古钦英风惟见碧水流【`集作流水`】曽无黄石公叹息此人去萧条徐泗空  

越中览古　　　　　　　　前　人  

越王勾践破吴归义士还家尽锦衣宫女如花满春殿至今惟有鹧鸪飞  

故綘行　　　　　　　　　杜　頠  

君不见铜鍉观数里城池已芜漫君不见虒祁【`文粹作祁裭非`】宫几重台榭亦防蒙介马兵车全盛时歌童舞女妖艶姿一代繁华皆共絶九原惟望冢垒垒  

题沈黎城　　　　　　　　权　彻  

苏子卧北海马翁渡南州迹悔事乃立功逹名遂休夜闻羽书至召募北邉州铁骑耀楚甲玉匣横吴钩雪厚羣山冻蓬飞荒塞秋久戍曷辞苦数战期封侯不学竪儒辈一经垂白头  

漂母岸　　　　　　　　　崔国辅  

泗水入淮处南邉古岸存秦时有漂母于此馈王孙王孙初未遇寄食亦何论后为楚王来黄金答母恩事迹遗在此徒伤千载魂寒洲涨未觧花垄草空繁是【`一作徒`】望淮隂日苍苍云树昏几年崩处色每月落潮痕古地多堙圯时哉不敢言其夕泪沾裳遂宿芦洲村  

南浦望汉宫　　　　　　　司空曙  

荒原空有汉宫名衰草茫茫雉堞平连鴈下时秋水在行人过尽暮烟生西陵歌唱何年絶南陌登临此日情故事悠悠不可问寒禽野水自纵横  

过马嵬三首　　　　　　　李　益  

路至墙垣问樵者顾予曰【`集作云`】是太真宫血染马蹄尽朱阁影当天际挿青空【`集作太真血染马啼尽朱阁影当天际空`】丹壑不闻歌笑【`一作吹`】夜玉阶惟有薜萝风世人莫重霓裳曲曽致干戈是此中  

二  

金甲云【`集作银`】旗尽已回苍茫罗袖隔红埃浓香犹自随鸾辂恨魄无因离马嵬南内真人悲帐殿东溟方士问蓬莱惟留坡畔弯环月时送残蝉【`集作娥`】入帝【`集作夜`】台  

三  

汉将如云不直言冦来翻罪绮罗防托君莫【`集作不`】洗莲花血留寄千年妾泪痕  

夜歩次古城　　　　　　　杨　衡  

茫茫死复生惟有古时城夜半无鸟雀花枝当月明  

长城　　　　　　　　　　鲍　溶  

防恬【`集作公`】虏生人北筑秦氏寃祸兴萧墙内万里防祸源【`集作根`】城成六国亡宫观岂【`文粹作阙啓集作阙几`】千年生人半为土何用空中原奈何家天下骨肉尚无恩【`文粹作奈何天下人骨肉尚酬防`】投沙拥海水安得久不翻乗高惨人神【`文粹作防`】寒日易黄昏白【`文粹作枯`】骨贯折矢【`一作铁`】砂中如有言万嵗【`一作世`】山下【`文粹作万古山`】徒悲【`文粹作谁知`】野火燔  

云夣故城秋望　　　　　　戎　昱  

故国惟【`一作遗`】墟在登临想旧游一朝人事变千载水空流夣渚鸥飞晩荆门树色秋片云凝不散遥挂望乡愁  

邺中行　　　　　　　　　郭良骥  

年去年来秋更春魏家园庙已成尘只今惟有西陵在无复当时歌舞人  

登司马错故城【`秦昭王命错征五溪蛮城在武陵沅江南`】  

刘禹锡  

将军实【`集作将`】秦帅西南奠遐服故垒清江上苍烟昧【`集作晦`】乔木登临值萧辰周览壮前躅堑平陈叶满墉高秋蔓緑废井抽寒莱毁台生稆谷耕人得古器宿雨多遗镞楚塞郁重垒蛮溪纷诘曲留此数仭基几人伤送【`集作日逺`】目  

过故洛城　　　　　　　　白居易  

故城门前春日斜故城门里无人家市朝欲认不知处漠漠野田飞草花  

过洛阳城　　　　　　　　于武陵  

古来利与名俱在洛阳城九陌鼓初起万车轮已行周秦时几变伊洛水犹清二月中桥路鸟啼春草生  

故洛阳城有感　　　　　　杜　牧  

一片宫墙当道危行人为尔【`集作汝`】去迟迟荜圭苑里秋风起【`一作后`】平乐舘前斜日时钩党岂能留汉鼎清谈空觧【`集作识`】笑胡儿千烧万战坤灵死惨惨终年鸟雀悲  

登故洛阳城　　　　　　　许　浑  

禾黍离离半野蒿昔人城此岂知劳水声东去市朝变山势北来宫殿髙鸦噪暮云归古堞雁迷寒雨下空壕可怜缑岭登仙子犹自吹笙醉碧桃  

过新丰　　　　　　　　　温庭筠  

一劒乗时帝业成沛公乡里到咸京寰区已作皇居贵风日犹白社清泗水旧亭秋草变千门遗瓦古苔生至今留得离家恨鸡犬相闻落照明  

马嵬二首　　　　　　　　李商隠  

海外徒闻更九州【`邹衍云九州外复有九州`】他生未决【`集作卜`】此生休空闻虎旅鸣宵柝无复鸡人报晓筹此日六军同驻马当时七夕笑牵牛如何四纪为天子不及卢家有莫愁  

二  

冀马燕犀动地来自埋红粉自成灰君王若道堪【`集作能`】倾国玉辇何因过马嵬  

南阳　　　　　　　　　　皮日休  

昆阳王气已萧踈依旧山河捧帝居废路塌平残瓦砾破坟耕出烂图书緑莎满县年荒后白乌盈溪雨霁初二百年来覇王业可知今日是邱墟  

早发邺北经古城　　　　　聂夷中  

微月东南明双牛耕古城但耕古城地不知古城名当昔置此城岂料今日【`一作人`】耕蔓草已离披狐何纵横秋云零落散秋风【`集作风雨`】萧条生对古良可叹念今转伤情古人已防防今人又营营不知马蹄下谁家旧台亭  

经故洛城　　　　　　　　王贞白  

下世何久逺由来仰圣明山河徒自壮周召不长生几主任奸谄诸侯各战争但余崩垒在今古共伤情  

金陵　　　　　　　　　　前　人  

六代江山在繁华古帝都乱来城不守战后地多芜寒日随潮落归防与鸟孤兴亡多少事回首一长吁  

长城　　　　　　　　　　罗　邺  

当时无徳御乾坤广筑徒教万古存谩役生民防极塞不知血刄起中原珠玑旋见陪陵寝社稷何曽保子孙防虏至今犹此説寃声夜夜哭城根  

经洛阳有感　　　　　　　前　人  

一片危墙势恐人墙邉日月走蹄轮筑时驱尽千夫力崩处空遗数里尘长叹往来经此地毎嗟兴废欲沾巾那堪又向空城过锦雉惊飞麦陇春  

台城　　　　　　　　　　罗　隠  

晩云隂映下空城六代累累夕照明玉井已干龙不起金瓯虽破虎曽争亦知覇世才难得却是蒙尘事最平深谷作陵山作海茂宏流涕莫伤情【`涕一作辈`】  

同前　　　　　　　　　　前　人  

潮平逺岸草浸沙东晋衰来最可嗟庾舅已能窥帝里【`集作室`】王郎还是御人家山寒花树嗟风雨泉暖枮骸动齿牙欲起九泉防一遍秦淮声急日西斜  

江南　　　　　　　　　　前　人  

玉树歌声泽国春累累辎重忆亡陈垂衣端拱浑闲事忍把江山乞与人  

江北　　　　　　　　　　前　人  

废宫荒苑莫闲愁成败终须要彻头一种风流一种死朝歌争得似扬州  

新丰　　　　　　　　　　唐彦谦  

沛中歌舞百余人帝业功成里巷新半夜素灵先哭楚一星遗火下烧秦貔貅扫尽无三户鸡犬归来识四隣惆怅故园前事逺晓风长路起埃尘  

## 文苑英华卷三百十

　　宋　李昉等　编悲悼十  

挽歌八十六首  

彭城王挽歌　　　　　　　卢思道  

旭旦禁门开隠隠灵舆发才防凤楼迥稍视龙山没犹陈五营骑尚聚三河卒容衞俨来归空山照秋月【`以下三篇并见初学记`】  

乐平长公主挽歌  

妆台【`一作楼`】对驰道吹台临景舍风入上春朝月满凉秋夜未言歌笑毕已觉生荣谢何时洛水濵芝田觧龙驾  

乐大夫挽歌二首　　　　　骆賔王  

蒿里谁家地松门何代邱百年三万日一别防千秋反照寒无影穷泉冻不流居然同物化何处欲蔵舟【`以下四篇并见集本`】  

二  

一旦先朝菌千秋掩夜台青鸟新兆去白马故人来草露当春泣松风向夕哀宁知荒垅外泪【`集作吊`】鹤自徘徊  

丹阳刺史挽词二首　　　　前　人  

百龄嗟倏忽一旦向【`集作附`】山阿丹桂消亡尽青松哀思多薫风应听曲薤露反成歌自有藏舟处谁怜隙驷过  

二  

恻怆恒山羽留连棣萼篇佳城非旧日京兆即新天【`集作阡`】城郭三千歳丘陵防万年惟余松栢垅朝夕起寒烟  

故北平公主挽歌　　　　　上官仪  

木落园池【`集作林`】旷庭空风露寒北里清音絶南陔芳草残逺气犹生【`初学记作摽`】剑浮云尚冩冠寂寞琴台晩秋隂入井干  

上高宻长公主挽歌　　　　前　人  

湖渚韬灵迹娥台静瑞音凤逐清箫逺鸾随幽镜沉霜处华英落风前银烛侵寂寞平阳宅月冷洞房深  

永泰公主挽歌二首　　　　吴　兢  

秾华从妇道厘防适诸侯河汉天孙合潇湘帝子逰闗雎方作训鸣凤自相求可叹凌波迹东川遂不流  

二  

舜华徂北渚宸思结南阳盭绶哀荣备游轩宠悼彰三川谋逺日八水宅连冈无复秦楼上吹箫下凤凰  

户部尚书崔公挽词　　　　崔　融  

八座图书委三台章奏盈举杯常有劝曳履忽无声市若荆州罢池如薛县平空余南斗剑天子署高名  

韦长史挽歌　　　　　　　前　人  

日落桑榆下寒生松栢中防防多苦雾切切有悲风市兆新阡濶扶阳甲第空郭门从此送荆棘渐朦胧  

马武骑挽歌二首　　　　　李　峤  

五日皆休沐三泉独不归池台金阙是罇酒瑇筵非巷静逰禽入门闲过客稀惟余昔年凤尚绕故楼飞  

二  

昔下天津舘常过帝子家夜倾金屋酒【`一作杯`】春舞玉台花试马依红埒吹箫弄紫霞谁言东郭路翻作北门车  

武三思挽歌　　　　　　　前　人  

玉匣金为缕银钩石作铭短歌伤薤曲长暮泣松扄事往昏朝雾人亡折夜星忠贤良可惜图画入丹青天官崔侍郎夫人卢氏挽歌　前　人  

宠服当年盛芳魂此地穷剑飞龙匣在人去鹊巢空箪怆孤生竹琴哀半死桐惟当青史上千载仰嫔风  

梁宣王挽词三首　　　　　宋之问  

贵藩尧母族外戚汉家亲业重兴王际功高复辟辰爱君惟报国乐善不防身今日衣冠送空伤置醴人  

二  

金精何日闭玉匣此时开东望连吾子南瞻近帝台地形食报坟土燕衔来可叹虞歌夕纷纷骑吹廻  

三  

像设千名在平生万事违防斿翻寳【`一作葆`】吹圭翣奠灵衣垅日寒无影交【`一作郊`】云冻不飞君王留此地驷马欲何归  

鲁忠王挽词三首　　　　　前　人  

同盟防五月归出三条日惨咸阳树天寒渭水桥稍防朱鹭转尚识紫骝骄寂寞泉台恨从兹罢玉箫  

二  

邦家锡宠光存没贵忠良遂裂山河地追尊父子王人悲槐里月马踏槿原霜别向天京兆悠悠此路长  

三  

树羽迎朝日撞钟望早霞故人悲宿草中使惨晨笳气有冲天剑星无犯斗槎惟余孔公宅长接鲁王家  

范阳王挽词二首　　　　　前　人  

贤相穪邦杰清流举代推公才掩诸夏文体变当时賔吊翻成鹤人亡惜喻洛阳今纸贵犹冩太冲词  

二  

赠衮徽章洽求书秘草成客随朝露尽人逐夜舟惊蒿里衣冠送松门印绶迎谁知杨伯起今日重哀荣故赵王属赠黄门侍郎上官公挽词二首  

常门旌旧徳班氏业前书谪去因丞相归来为媫妤周原乌相冢越岭鴈随车防漠辞昭代空怜赋子虚  

二  

緑车随帝□青锁翊宸机昔往朝歌骑今虚夕拜闱枊河凄挽曲薤露湿灵衣一厝【`一作昔`】穷泉壤【`一作闭`】双鸾遂不飞  

同前　　　　　　　　　　李　乂  

暮归泉壤幽【`一作隔`】朝发城池恋汉畴结愁隂秦川【`一作陵`】下悲霰骎骎百驷驰悯悯羣龙饯石马徒自施玉人终不见  

故西台侍郎上官公挽歌　　前　人  

防内文儒重朝端礼命优立言多啓沃论道盛谋猷顾日琴安在冲星剑不留徒懐东武襚更掩北原邱  

高安公主挽歌二首　　　　前　人  

汤沐三千赋楼台十二重银鑪称贵子【`一作幸`】玉辇盛过逢嫔则留中馈娥辉没下舂平阳百嵗后歌舞为谁容  

二  

賔衞俨相依横门啓曙扉【`一作晖`】灵隂蟾兎缺仙影凤凰飞一水秋难渡三泉夜不归况临青女节瑶草更前衰  

淮阳公主挽歌  

玉顔生汉渚金缕化邙尘汤沐荣天女哀荣感路人凤凰曽作伴蝼蚁忽为亲畴日成蹊处秾华不复春天官崔侍郎夫人卢氏挽歌　沈佺期  

偕老言何谬香防事果违潘鱼从此隔陈凤宛然飞埋镜泉中暗蔵灯地下防犹凭少君术髣髴覩容辉  

章懐太子靖妃挽词　　　　前　人  

彤史佳声载青宫懿范留形将鸾镜隠魂伴凤笙游送马嘶残日新茔落晩秋不知蒿里曙空见垅云愁  

秦州薛都督挽词　　　　　前　人  

十里綘山幽千年汾水流碑传门客建劒是故人留陇树烟夕山门月对秋古来钟鼎盛共尽一蒿邱  

崔尚书挽歌　　　　　　　张　説  

相宅隆坤寳承家占海封庭中男执鴈门外女乘龙鸣玉游三省摐金待九重一朝賔客散留劔在青松【`以下四篇并见集本`】  

右丞相苏公挽词　　　　　前　人  

王宰丹青化春卿礼乐才缁衣传旧职华衮赠新哀路泣羣官送山嘶驷马回佳城无白日賔阁有青苔  

崔司业挽词　　　　　　　前　人  

像设存华舘威仪下墓田凤池伤旧草麟史泣遗篇帷盖墟烟没干旌垅日悬古来埋玉树流恨尽【`集作满`】山川  

李工部挽词　　　　　　　前　人  

宅兆西陵上平生雅志从城临丹阙近山望白云重防知元伯防碑识蔡邕无由接神理挥涕向青松赠司徒豆卢府君挽词　　　苏　颋  

宠赠追湖广亲临比贺循防闻投诔客多防服缌人草闭坟将古松隂【`一作深`】地不春二陵犹可望存没有忠臣故右散骑常侍侍读舒国公禇公挽歌  

阳翟防丰构临平演庆源学筵尊授几儒服宠乗轩审谕留中宻开陈与上言徂辉一不惜空有赐东园故高安大长公主挽词　　　前　人  

雕【`一作彤`】管承师训青圭备礼容孟孙家代宠元女国朝封柔轨题贞顺闲规赋肃雍宁知落照尽霜吹入悲松  

故徐州刺史赠吏部侍郎苏公挽词  

张九龄  

韦元方继相荀爽复齐名在贵兼天爵能贤出世卿学闻金马纵【`集作诏`】神见玉人情藏壑今如此为山遂不成故荥阳郡君苏氏挽词二首　前　人  

门绪公侯列嫔风诗礼行松萝方有寄桃李忽无成劔去双龙别雏哀九凤鸣何言峄山树还似半生情  

二  

永叹芳魂断行防草露滋二宗荣盛日千古别离时竟罢生香【`集作刍`】赠空留画扇悲客车候晓发何处是归期  

眉州康司马挽歌　　　　　前　人  

家授専门学人称入室贤刘桢徒有气管辂独无年谪去长沙国魂归京兆阡终【`集作继`】来匣中镜埋没罢冲天故太常卿赠礼部尚书李公及夫人挽歌二首  

蒋　溪  

白简常持宪黄图复尹京能标百郡则威肃一朝清典秩崇三礼临戎振五兵更闻传世业才子有高名  

二  

封树遵同穴生平此共归镜埋鸾已去泉掩凤何飞薤挽疑笳曲松风思翟衣易名将宠赠泉路满光辉故太子太师徐公挽歌四首　王　维  

功徳冠羣英弥纶有大名轩皇用风后傅説是星精就第优遗老来朝诏不名【`叠押名字`】留常【`集作尝`】辟谷何苦不长生　　以下五篇并见集本  

二  

谋猷为将相翊賛奉宸【`集作乗`】舆履劔升前殿貂蝉托后车齐侯防土宇汉室頼图书僻处留田宅仍才十畆【`集作顷`】余  

三  

旧里趋庭日新年置酒辰闻诗鸾渚客献赋凤楼人北首辞明主东堂哭大臣犹思御朱辂不惜污车茵  

四  

久践中台座终登上将坛谁将断车骑空忆盛衣冠风日咸阳惨笳箫渭水寒尤人当思阙应罢太师官  

故西河杜太守挽词　　　　前　人  

天上去西征云中防北平生擒白马将连破黒雕城忽见刍灵善徒闻竹使荣空留左氏传谁继卜商名  

吏部逹奚侍郎夫人防氏挽词二首  

前　人  

束带将朝日鸣环映牖辰能令諌王主相助识贤人遗挂空留壁廽文日覆尘金蚕将画柳何处更知春  

二  

女史悲彤管夫人罢锦轩卜营瞻二室行哭度千门愁日光能淡寒川浪自翻一朝成万古松栢暗平原故右丞相赠太师燕文贞公挽词二首  

孙　逖  

海内文章伯朝端礼乐英一言兴寳运三入济苍生命与才相偶年将位不并台星忽已折流恸轸皇情  

二  

甲第三长防高门四列侯已成冠盖里更有凤凰楼人方为乐生涯遽若休空为【`一作余`】掌纶地传庆与千秋  

故陈州刺史赠兵部尚书韦公挽歌  

前　人  

奕叶金章贵连枝鼎位尊台庭为凤穴相府是鸰原世阅空悲命泉幽不返魂惟余汉臣史经术賛韦门  

故程将军妻南阳郡夫人樊氏挽歌  

前　人  

徳配程休甫名高鲁季姜宠萦苍玉佩宴曼鬱金堂白日期偕老幽泉忽悼亡国风犹在咏江汉近南阳  

故女道士婉仪太原郭氏挽歌二首  

刘长卿  

作范宫闱睦归真艺业【`集作道艺`】超驭风仙路逺背日【`集作月`】帝居【`集作宫`】遥鸾殿空留处霓裳已罢朝淮王哀不尽松栢但萧萧　　　以下十篇并见集本  

二  

宫禁恩【`集作思`】长隔神仙道已分人间惊早露天上失朝云逝水年无限佳城日易曛箫声浮薤曲哀断不堪闻  

玉清公主挽词　　　　　　张　谓  

学鳯年犹少乘龙日尚賖初封千户邑忽驾五云车地接金人岸山藏玉女家秋风何太早吹落禁园花故仆射裴公挽歌三首　　　岑　参  

盛徳资邦杰嘉谋作程门瞻驷马贵时仰八裴【`晋人八裴一作龙`】荣罢市秦人送还乡綘老迎莫埋丞相印留着付元成  

二  

二府【`一作五府`】瞻高位三台防大贤礼容还故綘宠赠冠【`集作`】过新田气歇汾阳鼎魂飞京兆天【`一作阡`】先时劔已没垄树久苍然  

三  

富贵徒言久乡闾没后归锦衣都未着丹旐忽先飞哀挽辞秦塞悲笳出帝畿遥知九原上渐逺吊人稀  

故国相公挽歌二首　　　　李嘉祐  

文若为全徳留侯是重名论功长不宰因病得无生大夣依禅定高坟仰化成自应怜寂灭人世但伤情  

二  

共美持衡日皆言折槛时蜀臣【`集作侯`】供庙畧汉主缺【`一作阙`】台司车马行仍止笳箫咽又悲今年杜陵栢【`集作陌`】殄瘁泣迟迟【`集作百花迟`】  

故吏部韦郎中赠给事中挽歌  

前　人  

神理今何在斯人竟若斯顔渊徒有徳伯道且无儿白髪今悲老青云数有竒谁言夕郎拜翻向夜台悲  

故相国苖公挽歌　　　　　钱　起  

防陵谁宠汉主念萧何盛业留青史浮云逐逝波垄云仍作雨薤露已成歌怆凄平津閤秋风吊客过  

公合祔挽歌　　　　　　顾　况  

草露前朝事荆茅圣主封空传余竹帛永絶旧歌钟清镜无双影穷泉有防重笳箫最悲处风入九松原  

相国晋公挽歌二首  

玉节朝天罢洪炉造化新中和方作圣太素忽収神盛徳横千古高标出四隣欲知言不尽处处有遗尘  

二  

凝笳催晓奠丹旐向青山夕照新茔近秋风故吏还本期光汉代从此扫胡闗今日天难问浮云满世间晋公魏国夫人桞氏挽歌　　前　人  

鱼轩海上遥鸾影月中销双劔来时合孤桐去日凋夕阳迷陇隧秋风咽笳箫画翣无留影铭旌已度桥  

义川公主挽词　　　　　　前　人  

弄玉吹箫后湘陵鼔瑟时月邉丹桂落风底白杨悲杂佩分泉户余香出繐帷夜台飞镜匣偏共掩娥眉  

张丞相挽歌　　　　　　　李　端  

素斾低寒水清笳出晓风乌来伤贾傅马立祸滕公松栢青山上城池白日中一朝今古隔唯有月明同西河郡太原守张夫人挽歌　李　峰【`一作岑`】  

鹊印庆仍传鱼轩宠莫先从夫元凯贵训子孟轲贤龙是双归日鸾非独舞年哀荣今共尽凄怆杜陵田故太尉兼中书令赠太师西平郡王挽歌  

权徳舆  

翊戴推元老谋猷合大君河山封故地金石表新坟劔履归长夜笳箫咽暮云还经誓师处薤露不堪闻  

以下十一篇并见集本  

故司徒兼侍郎赠太傅北斗郡王挽词  

前　人  

授律勲庸盛居中鼎鼐和佐时调四气尽【`集作宣`】力静三河忽访天京兆空传汉伏波今朝麟阁上偏轸圣情多赠梁国惠康公主挽歌　　　前　人  

外舘嫔仪贵中参睿渥深初笄横白玉盛服缕【`集作镂`】黄金凤度箫声逺河低婺彩沉夜台留册谥凄怆有【`集作即`】徽音  

赠魏国宪穆公主挽词　　　前　人  

汉制荣仪【`集作申`】服周诗美肃雍礼尊同圣主恩赐大明封外舘留图史隂台【`集作堂`】閟徳容睿慈歌薤露千古仰芳踪  

湖南观察史故相国袁公挽歌二首  

前　人  

五驱龙虎节一入凤凰池令尹自无喜羊公人不疑天归京兆日叶下洞庭时湘水秋风至凄凉吹素旗  

二  

丹旐发江臯人悲鴈亦号湘南罢亥市汉上改词曹表墓双碑立尊名一字褒常闻平楚狱为报里门高恭王故太妃挽歌二首　　　元　稹  

燕姞贻天夣梁王尽孝思虽从魏诏得用汉官仪【`集作藩仪`】曙月残光敛寒箫度曲迟平生逄恩地哀挽欲何之  

二  

文卫罗新圹仙娥掩暝山雪云埋陇合箫鼔望城还寒树风难静霜郊夜更寒哀荣深孝嗣仪表在河间  

元相公挽歌三首　　　　　白居易  

铭旌官重威仪盛骑吹声繁卤簿长后魏帝孙唐宰相六年七月塟咸阳  

二  

墓门已闭笳箫逺惟有夫人哭未【`集作不`】休苍苍露草咸阳垄此是千秋第一秋  

三  

送塟万人皆惨澹反虞驷马亦悲鸣琴书劔佩皆収拾三嵗遗孤新学行  

## 文苑英华卷三百十一

　宋　李昉等　编居处一  

上阳宫二首　　　　　　九成宫二首  

华清宫十一首　　　　　宫十七首  

苑三首　　　　　　　　殿六首  

楼十首  

上阳宫  

上阳宫　　　　　　　　　王　建  

上阳花木不曽秋洛水穿宫处处流画阁红楼宫女笑玉箫金管路人愁幔城入涧橙花发玉辇登山桂叶稠曾读列仙王母传九天未胜此中游  

同前　　　　　　　　　　罗　邺  

春半上阳花满楼太平天子昔巡游千门虽列【`一作对`】嵩山在一笑还随洛水流深锁笙歌巢燕听遥瞻金碧路人愁翠华却返升【`一作自登`】仙去长使【`一作肠断`】宫娥望不休  

九成宫  

夏晩九成宫呈同寮　　　　前　人  

碣舘分襄野平台架射峯英藩信炜胜地本从容林引梧庭凤泉归竹沼龙小轩恒昔处长坂属相从野席兰琴奏山台桂酒浓一枰移昼景六着画宵【`疑作尽宵`】钟枚藻清词律邹谭曜辨锋结欢良有裕聮宷愧无庸蹔悦丘中赏还希物外踪风烟逺近至鱼鸟去来逢月涧横千丈云崖列万重树红山菓熟岸緑水苔浓愿以西园柳长间北岩松  

九成宫　　　　　　　　　前　人  

苍山入百里崖断如杵臼曾宫凭风廻岌嶪土囊口立神扶栋梁凿翠开户牖其阳产灵芝其隂宿牛斗纷披长松倒嵑怪石走哀猿啼一声客泪迸林薮荒哉隋家帝制此今頽朽向使国不亡焉为巨唐有虽无新增修尚置官居守廵非遥水逺迹是雕墙后我行【`集作来`】属时危仰望嗟叹久天王守【`一作狩`】太白驻马更搔首  

华清宫  

蚤秋望华清宫树以成咏【`集作因以成咏`】  

卢　纶  

可怜云木丛满禁碧蒙蒙色润虚泉【`集作灵泉`】近隂清辇路通玉坛标八桂金井识双桐交映凝寒露相和起夜风数枝盘石上几叶落云中燕拂宜秋霁蝉鸣觉昼空翠屏更隠见朱缀共玲珑雷雨生成早樵蘓禁令雄野藤髙助緑仙果迥呈红惆怅缭垣暮兹山闻暗蛩  

华清宫感旧　　　　　　　王　建  

尘到朝元天【`一作火照巾原邉`】使急千官夜发六龙廻辇前月照罗衣【`一作衫`】泪宫里【`一作马上`】风吹蜡烛灰公主妆楼金锁澁贵妃汤殿玉莲开有时云外闻天乐即【`集作知又作应`】是先皇沐浴来  

华清宫三十韵　　　　　杜　牧  

绣岭明珠殿层峦下缭墙仰窥雕【`一作舟`】槛影犹想赭袍光昔帝登封后中原自古强一千年际防三万里农桑几席延尧舜轩墀立【`集作接`】禹汤雷霆驱号令星斗焕文章钓筑乗时用芝兰在处芳北扉闲木索南面富循良至道思圃平居厌未央钩陈裹岩谷文陛压青苍歌吹千秋节楼台八月凉神仙髙缥缈环佩碎钉铛泉暖防牎镜云娇惹粉囊嫩岚滋翠葆清渭照红妆帖泰生灵夀欢娱嵗序长月闻仙曲调霓作舞衣裳雨露偏金穴乾坤入醉乡玩兵师汉武廻首倒干将鲸鬛掀东海胡牙掲上阳喧呼马嵬血零落羽林枪倾国留无路还魂怨有香蜀峯横惨淡秦树逺微茫鼎重山难转天扶业更昌望贤余故老花蕚旧池塘往事人谁问幽襟泪独伤碧檐斜送日殷叶半凋霜迸水倾瑶砌踈风罅玉房尘埃羯鼓索片段荔枝筐鸟啄摧寒木蜗涎蠧画梁孤烟知客恨遥起泰陵傍  

同前  

楼阁参差倚夕阳年年花发满山香重门闲锁青山晩深院垂帘白日长草色绵侵御路蝉声呜咽绕宫墙先皇一去无回驾红粉翠鬟空断肠  

望华清宫感事　　　　　　前　人  

闻说先皇防【`集作醉`】碧桃日华摇动【`集作浮艳`】鬰金袍风随玉辇笙歌逈云卷珠劔佩髙双凤【`集作凤驾`】北归山寂寂六龙西去【`集作龙旟西幸`】水滔滔娥睂没后廵游少瓦落宫墙见野蒿  

华清宫二首　　　　　　　李商隠  

华清恩幸古无伦犹恐蛾睂不胜人未免被他褒女笑只教天子暂蒙尘  

二  

朝元阁转羽衣新首按昭阳第一人当日不来髙处舞可能天下有胡尘  

过华清宫二十二韵　　　　温庭筠  

忆昔开元日承平事胜游贵妃专宠幸天子富春秋月白霓裳殿风干羯皷楼鬭鸡花蔽膝骑马玉搔头绣毂千门妓金鞍万户侯薄云欺【`集作欹`】雀扇轻雪犯貂裘过客闻韶濩居人识冕旒气和春不觉烟暖霁难收澁浪和甃【`集作怨浪涵瑶甃`】晴阳上防斿卷衣轻懒窥镜淡蛾羞屏掩芙蓉帐帘搴瑇瑁钩重瞳分渭曲纎手指神州御案迷萱草天袍妒石榴深岩藏浴凤鲜隰媚潜虬不料邯郸虱俄成即墨牛劒锋挥太皥旗熖拂蚩尤内嬖陪行在孤臣预坐筹瑶簮遗翡翠霜仗驻骅骝艳笑双飞断香魂一哭休早梅悲蜀道髙树隔昭邱朱阁重霄近苍崖万古愁至今汤殿水呜咽【`一作惆怅`】县前流  

华清宫和杜舍人　　　　　前　人  

五十年天子离宫仰峻【`集作旧粉`】墙登封时正泰御宇日何【`集作初`】长上位先名实中兴事宪章起【`集作举`】戎轻甲胄余地复【`集作取`】河湟道帝元祖儒封孔子王因縁百司署聚防一人汤渭水波摇緑秦郊【`集作山`】草半黄马驯金勒细鹰健玉铃锵【`集作马头开夜照鹰眼利星芒`】下箭朱弓满鸣鞭皓腕攘畋思获吕望谏秪避周昌兎迹贪前逐枭心不早防几添鹦鹉劝先【`集作类`】赐荔枝尝月锁千门静天吹【`集作髙`】一笛凉细音摇羽【`集作翠`】佩轻歩宛霓裳【`脱二字`】基【`集作根`】潜结升平意遽忘衣冠逃大虏鼙皷动渔阳外戚心殊廹中途事可量血【`集作雪`】埋妃子艳【`集作貌`】刃断禄儿肠近侍烟尘隔前踪辇路荒益知迷宠佞遗【`集作惟`】恨防贤【`集作忠`】良北阙尊明主南宫逊上皇禁清余凤吹池冷睡【`集作映`】龙光祝夀山犹在流年水共伤杜鹃魂厌蜀蝴蝶夣悲庄雀卵遗雕栱虫丝罥梁紫苔侵壁润红树闭门芳守吏齐鸳瓦耕民得翠珰登年昔酺乐【`集作昔时欢康乐`】讲武旧兵塲暮草深岩翠【`集作霭`】幽花坠迳香不堪垂白叟行折御沟杨  

华清宫二首　　　　　　　前　人  

风树离离月稍明九天龙气在华清宫门书【`集作深`】锁无人觉半夜云中羯鼓声  

二  

天阔【`诗选作阙集作閤`】沉沉夜未央碧云仙曲下霓【`集作舞`】裳一声玉笛向空尽月满山中【`集作骊山`】宫漏长  

宫  

赠许左丞从驾万年宫　　　卢照隣  

闻道上之廻诏跸下蓬莱中枢移北斗左辖去南台黄山闻凤吹清跸侍龙媒曳日朱旗卷参云金障开朝参五城柳夕宴栢梁杯汉畤荒如月秦祠听似雷寂寂芸香署离思独悠哉  

玉华宫　　　　　　　　　杜　甫  

溪回松风长苍鼠窜古瓦不知何王殿遗构絶壁下隂房鬼火青坏道哀湍泻万籁真竽瑟【`集作笙竽`】秋光极【`集作秋色正`】萧洒美人为黄土况乃粉黛假当时侍金舆故物独石马忧来借草坐浩歌泪盈把冉冉征途间谁是长年者  

南原望汉家宫　　　　　　前　人  

荒原空有汉宫名衰草茫茫雉堞平连鴈下时秋水在行人过尽暮烟生西陵歌吹何年絶南陌登临此日情故事悠悠不可问寒禽野水自纵横  

隋宫　　　　　　　　　　鲍　溶  

御街行客路【`集作行客`】行客悲春风野老几代人种田炀帝宫零落池台势髙低禾黍中  

呉宫　　　　　　　　　　殷尧藩  

吴王爱歌舞夜夜醉婵娟见日吹红烛和尘扫翠钿徒令勾践覇不信子胥贤莫问长洲草荒凉无限年  

古行宫　　　　　　　　　章孝标  

瓦烟踈冷古行宫寂寞朱门反锁空残粉水银流砌下堕环秋月落泥中鸎传旧语娇春日花学严妆妒晓风天子时清不廵幸祗应鸾凤集梧桐  

温泉宫　　　　　　　　　王　建  

十月一日天子来青绳御路无尘埃宫前内里汤各别每个白玉芙蓉开朝元阁向山上起城绕青山龙暖水夜开金殿防星河宫女知更明月【`集作月明`】里武皇得仙王母去山鸡昼呜宫中树温泉泱泱出宫流宫使年年修玉楼禁兵除【`集作去`】尽无射猎日西麋鹿登城头梨园弟子偷曲谱头白人间教歌舞  

古【`集作故`】行宫　　　　　　　前　人  

寥落古行宫宫花寂寞红白头宫女在闲坐说宗  

和李司勲过连昌宫　　　　韩　愈  

夹道踈槐出老根髙甍巨桷压山原宫前遗老来相问今是开元几叶孙  

陈后宫二首　　　　　　　李商隠  

茂苑城如画阊门瓦欲流还依水光殿更起月华楼侵夜鸾开镜迎冬雉献裘从臣皆半醉天子正无愁  

二  

汉武开新苑龙舟燕幸频渚莲参法驾沙鸟犯勾陈寿献金茎露歌飜玉树尘夜来江令醉别诏宿临春  

隋宫　　　　　　　　　　前　人  

紫泉宫殿锁烟霞欲取芜城作帝家玉玺不縁归日角锦防应是到天涯于今腐草无萤火终古垂杨有暮鸦地下若逢陈后主岂宜重问后庭花  

楚宫二首　　　　　　　　前　人  

复壁交青锁重帘挂紫绳如何一柱观不碍九枝灯扇薄常窥月钗斜只镂冰歌成犹未唱秦火入夷陵  

二  

湘波如泪色漻漻楚厉迷魂逐恨遥枫树夜猿愁自断女萝山鬼语相邀空归腐败犹难复更困腥臊岂易招但使故乡三户在防丝谁惜惧长蛟  

深宫　　　　　　　　　　前　人  

金殿销香闭绮栊玉壶传防铜龙狂飚不惜萝隂薄清露偏知桂叶浓斑竹岭边无限泪景阳宫里及时钟岂知为雨为云处秪有髙唐十二峯  

汉宫　　　　　　　　　　前　人  

通灵夜醮逹清晨承露盘晞甲帐春王母西归方朔【`集作何处`】去更湏重见李夫人  

兰昌宫　　　　　　　　　刘　驾  

宫兰非瑶草安得春常在廻首春又归翠叶不能待悲风生辇路山川寂已晦边恨在行人行人无尽嵗  

苑  

奉和立春游苑　　　　　　卢藏用  

天游仰【`疑`】辇驻城闉上苑迟先晩更新瑶台半入黄山路玉槛傍临防津梅香欲待歌前落兰气先过酒上春幸预栢台称献夀愿陪千亩及农辰  

同前　　　　　　　　　　沈佺期  

东郊暂转迎春仗上苑初飞行庆杯风射蛟冰千片断气冲鱼钥九闗开林中覔草才知荔【`杂咏作才生蕙`】殿里争花并是梅歌吹衔恩归路晩栖乌半下凤城来  

长洲苑【`吴黄武中此地校猎`】　　　　　孙　逖  

吴王初鼎峙羽猎骋雄才辇道阊门出军容茂苑来山从列阵转江自绕林回劒骑縁汀入旌门隔屿开合离纷若电驰逐溢成雷胜地虞人守归舟汉女陪可怜夷漫处犹在洞庭隈山静吟猿父城空应雉媒戎行委乔木马迹尽黄埃揽涕问遗老繁华安在哉  

殿  

预麟趾殿校书和刘仪同　　庾　信  

止戈兴礼乐修文盛典谟壁开金石篆河浮云雾图芸香上延阁碑石向鸿都诵书征博士明经拜大夫璧池寒水落学市旧槐枯【`初学记作踈韵不同`】髙谭变白马雄辨塞飞狐月落将军树风惊御史乌子云犹【`初学记作方`】汗简温舒正削蒲莲云虽有阁终欲想江湖  

重阳殿成金石防竟上诗　　张正见  

周王兴露寝汉后式甘泉共知崇壮丽迢递与云连抗殿防龙首峻阶【`一作陛`】激天泉东西跨凾谷左右瞩伊瀍百常飞观竦三休复道悬拱乌遥造日攑虬逺架烟云栋疑飞雨风窻似望仙玉女临方镜金铛映彩椽梅梁横发蘂玉井倒披莲荣光开御宿佳气属祈年霜鴈排空断寒花映日鲜负扆凭霄极台司列象躔登台諠大厦御气响钧天北斗承三献南风入五弦鸾歌鳷鹊右兽舞射熊前翔鶤仰不见【`疑`】鷰雀徒聮翩  

冬至干阳殿受朝　　　　　隋炀帝  

北陆隆【`一作`】冬盛南至晷漏长端拱朝万国守文继百王至徳慙日用治道愧时康新邑建嵩岳双阙临洛阳圭景正八表道路均四方碧空霜华净朱庭皎【`一作暧`】日光缨佩既济济钟鼔何锽锽文防翊髙殿彩旄分脩廊元首乏明哲股肱资【`一作贵惟`】贤良舟檝伫【`一作行`】有寄庶此王化昌  

宣政殿退朝晩出左掖　　　杜　甫  

天门日射黄金牓春殿晴薰【`集作曛`】赤羽旗宫草霏霏【`集作微微`】承委佩鑪烟细细驻游丝云近蓬莱常五【`集作好`】色雪残鳷鹊亦多时侍臣缓歩归青锁退食从容出每迟元日含元殿下立仗丹凤楼门下宣赦相公称  

贺【`四字一作上相公`】二首　　　　杨巨源  

天垂台耀扫欃枪夀献香山【`杂咏作山青`】祝圣明丹凤楼【`杂咏作阙`】前歌九奏金鸡竿下鼓千声衣冠南面薰风动文字东方喜气生从此登封资庙略两河连海一时清  

二  

临轩啓扇似云收率土朝天剧水流瑞色含春当正殿香烟捧日在髙楼三朝气蚤迎恩泽万嵗声长绕冕旒请问汉家功第一麒麟阁上识酂侯  

楼  

奉和登北顾楼【`见一百七十五卷`】　　梁简文帝  

登烽火楼　　　　　　　　前　人  

耸登柳【`类聚作耸楼排`】树出却堞带江清陟峯试逺望鬰鬰尽郊京万邑王畿旷三条绮陌平亘原横地险孤屿流生悠悠归棹入渺渺去防惊水烟扶【`类聚作浮`】岸起遥禽逐雾征  

登畅楼　　　　　　　　沈　约  

危峯带北阜髙嵿出南岑中有陵风榭回望川之隂崖险每増减湍平互浅深水流本三台髙乃四临上有离羣客各有暮归心落晖暎长浦焕景烛中浔云生岭乍黑日下溪半隂信美非吾土何事不抽簪  

登阳云楼　　　　　　　　刘孝绰  

吾王【`一作士`】阳台上非梦髙唐客回首望长安千里怀三益顾惟慙入楚殊【`一作降`】私等申白西沮水潦收瑕【`一作照`】丘霜露积龙门不可见空暮陵寒栢  

和晩日登楼　　　　　　　刘　绥  

所以登台榭正重接烟霞长丝触栏断归鸟避斜俯巢窥暝宿临槛摘髙花百雉时方晩九层光尚賖  

和侯司空登楼望乡　　　　隂　铿  

怀土临霞观思归想石门瞻云望鸟道对柳忆家园寒田渊里净野日晓中昏信美今何益伤心自有源  

秋日登广州城南楼　　　　江　总  

秋城韵晩笛危榭引凄风逺气疑埋劒惊禽似避弓海树一边出山云四靣通野火初烟细新月半轮空塞外离羣客顔鬓早如蓬徒怀建业水复想洛阳宫不及孤飞鴈独在上林中  

登东阳沈隠侯八咏楼　　　崔　融  

旦登西北楼楼峻石墉厚宛生长定【`缺`】俯压三江口非阶衔【`疑`】鸟衡交防过牛斗左右防稽镇出入具区薮越岩森其前浙江漫其后此地实东阳由来山水乡隠侯有遗咏落简尚余芳具【`疑`】物昔未改斯人今已亡粤余添藩左束髪事文塲怅不见夫子神期遥相望  

登泽州城北楼宴　　　　　陈子昂  

平生倦游者观化久无穷复来登此国临望与君同坐见秦兵垒遥闻赵将雄武安君何在长平事已空且歌云曲衔酒舞薰风勿使青衿子嗟尔白头翁  

登蓟邱楼送贾兵曹入都　　前　人  

东山宿昔意北征非我心孤负平生愿感涕下霑襟暮登蓟楼上永望燕山岑辽海方漫漫胡沙飞且深蛾睂杳如梦僊子曷由寻击劒起叹息白日忽西沉闻君洛阳使因子寄南音  

## 文苑英华卷三百十二

　宋　李昉等　编居处二  

楼七十一首  

登瀛州南城楼寄逺　　　　沈佺期  

层城起丽谯凭览出重霄兹地多形势中天宛寂寥四荣摩鹳鹤百拱厉风飚北尽【`集作际`】燕王舘东余秦帝桥晴光七郡满春色两河遥傲睨【`集作傲倪`】非吾土踌躇适逺嚣离居欲有赠春草寄长謡  

江楼夕望　　　　　　　　崔　湜  

试陟江楼望悠悠去国情楚山霞外断汉水月中平公子留遗邑夫人有旧城苍苍烟雾里何处是咸京  

江楼有怀　　　　　　　　前　人  

子牟怀魏阙元凯滞襄城冠葢仍为【`阙`】池台尚识名山光晴后緑江色晩来清为问东流水何时到玉京  

春日登楼野望　　　　　　薛　稷  

凭轩聊一望春色几分非野外烟初合楼前花正飞娇鸎弄新响斜日散余晖谁忍孤游客言念独依依  

登城楼望西山作　　　　　张九龄  

城楼枕南浦日夕顾西山宛宛鸾鹤处髙髙烟雾间仙井今犹在洪崖久不还金编莫【`集作惟`】我授羽驾亦谁攀檐际千峯逺云中一鸟闲纵观穷水国游思遍人寰勿复尘埃事归来且闭闗  

登荆州城楼作　　　　　　前　人  

天宇何其旷江城坐自拘层楼百余尺迢递在西隅暇日时登眺荒郊临故都累累见陈迹寂寂想雄图古往山川在今来郡邑殊北疆虽入郑东距岂防吴几代传荆国当时敌郏郛上流空有处中土复何虞枕席夷三峡闗梁豁五湖承平无异境守隘莫论夫自罢金门籍来参竹使符端居向陵【`集作林`】薮微景【`集作尚`】在桑榆直似王陵戅非如寗武愚今兹对南浦乗鴈与双鳬  

秋晩登楼南江入始兴郡路　前　人  

潦收沙衍出霜降天宇晶伏槛一长眺津涂多逺情思来江山外望尽烟云生滔滔不自辨役役且何成我来飒衰鬓孰云飘华缨枥马苦踡局笼禽念遐征嵗隂生【`集作况`】晼晩日久【`集作夕`】空屛营物生贵得性身累由近名内顾觉今是追叹何时平  

登郡城南楼作　　　　　　前　人  

闭閤幸无事登楼聊永日云霞千里开洲渚万形出澹澹澄江漫飞飞度鸟疾邑人半舻舰津树多枫橘感别时已屡凭眺情非一逺懐不我同孤兴与谁悉平生本单緖邂逅承优秩谬忝为邦寄多慙理人术驽骀虽自勉仓廪素非实陈力傥无效谢病从芝术  

登河北城楼　　　　　　　王　维  

井邑傅岩上客亭云雾间髙城眺落日极浦暎苍山岸火孤舟宿渔家夕鸟还寂寥天地暮心与广川闲和使君五郎西楼望逺思归　前　人  

髙楼望所思极目情未毕枕上见千里中窥万室悠悠长路人暖暖逺郊日惆怅极浦外迢递孤烟出能赋属上才思归同下秩故乡不可见云水空如一  

登万嵗楼　　　　　　　　孟浩然  

万嵗楼头望故乡独怜乡思更茫茫天寒鴈度堪垂泪月落乌啼欲断肠曲引古堤临冻浦斜分远岸近枯杨今朝偶见同袍友却喜家书寄一行  

岳阳楼【`已见二百五十卷`】  

与杭州薛司户登梓亭楼作　前　人  

水楼一登眺半出青林髙奕【`一作帝`】幕英寮敞芳筵下客叨山藏伯禹穴城压伍胥涛今口观溟涨垂纶学钓鳌夜登孔伯昭南楼时沈太清朱昂在座  

孟浩然  

谁家无风月此地有琴樽山水防稽郡诗书孔氏门再来值秋杪髙閤闲无喧华烛罢燃蜡清方奏鹍沈生隠侯朱子买臣孙好我意不浅登兹共【`集作同`】话言  

泗上冯使君南楼作　　　　祖　咏  

井邑连淮泗南楼向晩过望滩沙鹭起寻岸浴童歌近海云偏出兼秋雨更多明晨拟回棹乡思恨风波  

扬子江楼　　　　　　　　孙　逖  

扬子何年邑雄雄作【`阙`】闗江连二妃渚云近八公山驿道青枫外人烟緑屿间晩来潮正满数处落防还  

登岳阳楼望洞庭　　　　　杜　甫  

昔闻洞庭水今上岳阳楼呉楚东南坼乾坤日夜浮亲朋无一字老病有孤舟戎马闗山北凭轩涕泗流  

登兖州城楼　　　　　　　前　人  

东郡趋庭日南楼纵目初浮云连海岱平野入青徐孤嶂秦碑在荒城鲁殿余从来多古意临眺独踌躇  

题新津北桥楼【`得郊字`】　　　　前　人  

极望春城上开筵近鸟巢白花檐外朶青柳槛前梢池水观为政厨烟觉逺庖西川供醉客【`集作客眼`】唯是【`集作有`】此江郊  

与夏十二登岳阳楼　　　　李　白  

楼观岳阳近川逈洞庭开鴈别秋江去【`集作鴈引愁心去`】山衔好月来云间连下榻天上接行杯醉后凉风起吹人舞袖囬  

登锦城散花楼　　　　　　前　人  

日照锦城头朝光散花楼金牎夹绣户珠箔悬钩飞梯緑【`集作縁`】云中极目散我愁【`集作忧`】暮雨向三峡春江绕双流今来一登望如上九天游  

鲁中都东楼醉后　　　　　前　人  

昨日东楼醉【`集作城饮`】还应【`集作归来`】倒接防阿谁扶上马不省下楼时  

自广平乗醉走马六十里至邯郸登城楼览古  

书懐　　　　　　　　　前　人  

醉骑白花马西走邯郸城扬鞭动柳色冩鞚春风生入郭登髙楼山川与云平雄都半古冡【`一作深宫翳緑草`】万事伤人情相如障华巅猛气折秦嬴两虎不可鬭亷公终负荆提携袴中儿杵臼及程婴立孤献【`集作孰`】白刃必死耀丹诚平原三千客谈笑尽雄【`集作豪`】英毛君能頴脱二国且同盟皆为黄泉土使我涕纵横磊磊石子岗萧萧白杨声诸贤【`集作贤豪`】没此地碑版有残铭太古共今时由来同【`集作互`】衰荣伤哉何足道感激仰虚【`集作抑空`】名赵俗爱长劔文儒少逢迎闲从博徒【`集作陵`】游帐饮雪中【`集作朝`】酲歌酣易水动皷振丛台倾日落把烛归陵晨向燕京方陈五饵策一使边尘清  

夕霁杜陵登楼寄韦繇　　　前　人  

浮霁【`集作阳`】灭阳【`集作霁`】景万物生秋容登楼送逺目伏槛观羣峯原野旷超缅闗河纷错重清晖映水竹翠色明云松蹈海寄遐想还山迷旧踪徒然廹秋暮【`集作晩`】未果谐心胸采菊竟谁举【`集作桂宁立`】游兰【`集作折麻`】恨莫从思君逹永夜长乐闻踈钟  

题潼闗楼　　　　　　　　崔　颢  

客行逢雨霁歇马上津楼山势雄三辅闗门扼九州川从陜路去河绕华隂流向晩登临处风烟万里愁  

题沈侯八咏楼　　　　　　前　人  

梁日东阳守为楼望越中緑窻明月在青史古人空江静闻山狖川长数塞鸿登楼白云晩流恨此遗风  

登黄鹤楼　　　　　　　　前　人  

昔人已乗白云去兹地空遗黄鹤楼黄鹤一去不复返白云千载空悠悠晴川歴歴汉阳树春草青青鹦鹉洲日暮乡闗何处是烟波江上使人愁  

万嵗楼　　　　　　　　　王昌龄  

江上巍巍万嵗楼不知经歴几千秋年年喜见山长在日日悲防水独流猿狖何曾离暮岭鸬鷀空自泛寒洲谁堪登望云烟里向晩茫茫发旅愁  

芙蓉楼送辛渐长　　　　　前　人  

丹阳城东秋海深丹阳城北楚云隂髙楼送客不知醉寂寂寒江明月心  

宿杜判官江楼　　　　　　郎士元  

适楚岂吾愿思归秋向深故人江楼月永夜千里心落叶搅乡梦啼鸟惊越吟寥寥更何有断续空城碪  

登无锡北楼　　　　　　　前　人  

秋兴因危堞归心过逺山风霜征鴈早江海旅人还驿树寒仍宻渔舟晩更闲仲宣何所赋秪叹在荆蛮  

同温司徒登万嵗楼　　　　皇甫冉  

髙楼独上思依依极浦遥山涵【`诗选作合`】翠微江客不堪频北望塞鸿何事独【`诗选作复`】南飞维阳古渡寒烟积歩空洲逺树稀闻道王师犹转战谁能谈笑解重围  

独上【`集作独立`】维阳【`集作聊阳`】  

乌程水楼留别　　　　　　皇甫曾  

悠然千里去惜此一罇同客散髙楼上防飞细雨中川程随逺水楚思望清风共说前期【`疑`】易沧波处处通  

登鹳雀楼　　　　　　　　张　当  

迥临飞鸟上髙谢【`诗选作出`】世人间天势围平野河流入断山  

同前　　　　　　　　　　王之涣  

白日依山尽黄河入【`一作彻`】海流欲穷千里目更上一层楼  

防稽郡楼雪霁　　　　　　张　继  

江城昨夜雪如花郢客登楼齐望华夏禹坛前仍聚玉西施浦上更飞沙帘栊向晩寒风度睥睨初晴落景斜数处微明销不尽湖山清映越人家  

登丹阳楼　　　　　　　　前　人  

寒臯那可望旅客又初还迢递髙防上萧踈凉野间暮晴依逺水秋兴属连山浮客时相见霜凋朱翠顔  

郢城西楼吟　　　　　　　郎士元  

连山尽塞水萦廻山上戍门临水开朱栏直下一百丈日暖游鳞自相向昔人爱险闭层城今人复爱闲江清沙洲枫岸无求客草緑花开山鸟鸣  

冯翊西楼　　　　　　　　前　人  

城上西楼倚暮天楼巾归望正凄然近郭乱山横古渡野庄乔木带新烟北风吹鴈声能苦逺客辞家月再圆陶令好文常对酒相招一和白云篇  

晩登江楼有懐　　　　　　李嘉祐  

独坐南楼佳兴新青山緑水共为隣爽气遥分隔浦岫斜光偏照渡江人心闲鸥鸟时相近事简渔竿私自亲秪忆帝京不可到秋琴一弄欲沾巾  

同孙构免官后登蓟楼懐归　张　説  

昔在五【`一作平`】陵时年少心亦壮尝矜有奇骨必是封侯相东走到荣州投身事边将一朝去乡国十载履亭障部曲皆武夫功成不相譲犹希虏尘动更取林胡帐去年大将军一负乐生谤北别伤士卒南边死炎瘴濩落悲无成行登蓟邱上长安三千里日夕西南方【`疑`】寒沙榆塞没秋水湾河涨策马从此辞云山保闲放  

奉陪浑侍中五日登白鹤楼　卢　纶  

南楼倚玉梯朱槛与云齐顾盼临霄汉谭谐息皷鼙洪河斜更直野雨急仍低今日陪罇爼还应醉似泥【`集作唯当醉作泥`】  

九日奉陪浑侍中宴白鹤楼【`见二百五十卷`】  

宠盛【`前篇作盛袭`】  

九日奉陪令公登白鹤楼咏菊  

卢　纶  

罇有仙菊可以献留侯愿比三花秀非同百卉秋金英分蘂细玉露结房稠黄雀知恩在衔飞亦上楼九日同司直九叔崔侍御宴【`杂咏作登`】寳鸡南楼  

把蘂【`杂咏作菊`】叹将老上楼悲未还短长新白发稠叠旧青山霜气清襟袖琴声引醉闲竹林惟七友何幸亦登攀九日奉陪浑侍中登白鹤楼　前　人  

碧霄孤鹤发清音上宰因添望阙心睥睨三层连歩障茱茰一朶映华簪红霞似绮河如带白露团珠菊散金此日相从何所问俨然冠劒拥成林  

登郡楼寄京师诸季淮南子弟  

韦应物  

初【`集作始`】罢永阳守复卧浔阳楼悬槛飘岑【`一作寒`】雨危堞浸【`集作寖`】江流逮【`集作及`】兹闻鴈夜重忆别离秋徒有盈亏隔【`集作罇酒`】百端镇自忧【`集作镇此百端忧`】  

重阳登滁州城楼忆前嵗九日归沣城上赴崔都水并【`集作及`】诸弟子防集凄然懐旧  

韦应物  

今日重九防去嵗在京师聊囬出雀歩一赴郊园期佳节始云迈周辰已逮【`集作及`】兹秋山满清景富贵【`集作赏`】属乖离凋残【`集作散`】民里濶摧翳众木衰楼中一长啸恻怆起凉飔  

重阳鄂城楼送屈突司直　　刘长卿  

登髙复送逺惆怅洞庭秋风景【`集作水`】同前【`作千`】古云山满上游苍苍来暮雨淼淼逐寒流今日闗中事萧何共尔忧  

登僊仁楼训子壻李穆　　　前　人  

临风敞丽谯落日听吹铙归路空回首新章已在腰非才受官谤无政作人謡俭嵗安三户余年寄六条春芜生楚国古树过隋朝頼有东牀客池塘晩寂寥  

九日题蔡国公主楼　　　　前　人  

主第人何在重阳客蹔寻水余龙镜色云罢凤箫音暗牖藏昏旦苍苔换古今晴山卷幔出秋草闭门深篱菊仍新吐庭槐尚旧隂年年画梁燕来去独【`集作岂`】无心和顔【`集作樊`】使君登润州城楼　前　人  

山城迢递敞髙楼露冕吹铙居上头春草连天随北望夕阳浮水共【`集作向`】东流江田漠漠全呉地野树苍苍故蒋州王粲曾为南郡客别来无处更销忧  

同裴录事楼上望　　　　　释皎然  

退食髙楼上湖山向晩晴桐花落万井月影出重城水竹凉风起帘帏暑气清萧萧独无事因见莅人情九日陪顔使君真卿登水楼　前　人  

重阳荆楚尚髙防此难陪偶见登龙客同游戱马台风文尚水叠云态拥歌廻持菊烦相问扪襟愧不才  

登润州芙蓉楼　　　　　　崔　峒  

上古人何在东流水不归往来潮有信朝暮事成非烟树临沙静云防入海稀郡楼多逸兴良牧谢元晖  

同崔邠登鹳雀楼　　　　　李　益  

鹳雀楼前【`集作南`】百尺樯汀洲云【`集作寒`】树共茫茫汉家箫皷空流水魏国山河满【`集作半`】夕阳事去千年犹恨促【`集作速`】愁来一日即为【`集作知`】长风尘并在思乡望【`集作风烟并是思归望`】逺目非春亦自伤  

登寜州城楼　　　　　　　杨巨源  

宋玉本悲秋今朝更上楼清波城下去此意重悠悠晩菊临杯思寒山满郡愁故闗非内地一为汉家羞  

同薛侍御登黎阳县楼眺黄河  

杨巨源  

倚槛恣流目髙城临大川九回纡白浪一半在青天气肃晴空外光飜晓日边开襟值佳景懐抱更悠然道州城北楼观李花作　　　吕　温  

夜疑闗山月晓似沙场雪曾使西域来幽情坐超越将念浩无际欲言亡所说岂是感懐抱人自怜孤节  

道州秋夜南楼即事　　　　前　人  

谁令独坐愁昔日此南楼云去舜祠闭月明潇水流猿声何处晓枫叶满山秋不照匣中镜少年防白头  

登咸阳北寺楼　　　　　　张　籍  

髙秋原上寺下马一登临渭水西来直【`集作急`】秦山南向【`集作去`】深旧宫人不见【`集作住`】荒碣路难寻日暮凉风起萧条多逺心  

登法雄寺东楼　　　　　　前　人  

汾河旧宇今为寺犹有当时歌舞楼四十年来车马客古槐深巷暮蝉愁  

重到江州感旧游题郡楼十一韵  

白居易  

掌纶知是忝剖竹信为荣才薄官仍重恩深责尚轻昔征从典午今出自承明凤诏休挥翰渔歌欲濯缨还乗小艛艇却到古湓城醉客临江待禅僧出郭迎青山满眼在白发半头生又校三年老何曾一事成重过萧寺宿再上庾楼行云水新秋思闾阎旧日情郡民犹认得司马咏诗声  

江楼望归时避难越地【`一作在越中`】  

白居易  

满眼云水色月明楼上人旅愁春入越乡梦夜归秦道路遥荒服田园隔虏尘悠悠沧海畔十载避黄巾晩登天云寺南楼赠常禅师【`已见二百二十二卷`】  

白居易  

庾楼晩望　　　　　　　　前　人  

独凭朱槛立陵晨山色初明水色新竹雾晓笼衔岭月苹风暖送过江春子城隂处犹残雪衙皷声前未有尘三百年来庾楼上曾经多少望乡人  

题岳阳楼　　　　　　　　前　人  

岳阳城下水漫漫独上危楼凭曲栏春岸緑时连梦泽夕阳【`集作波`】红处近长安猿攀树立啼何苦鴈防湖飞渡亦难此地惟堪画图障华堂张与贵人防  

易州登龙兴寺望郡北髙峯　贾　岛  

郡北最髙峯巉岩絶云路朝来上楼望稍觉得幽趣朦胧碧烟里羣岭若相附何时一登陟万物皆下顾  

夏夜登南楼　　　　　　　前　人  

水岸闲【`一作寒非`】楼带月跻夏林初见岳阳溪一防新萤报秋信不知何处是菩提  

杪秋登江楼　　　　　　　周　贺  

平楚起寒色长沙犹未还世情何处澹湘水向人闲空翠隠髙鸟夕阳归逺山孤云万余里惆怅洞庭间  

## 文苑英华卷三百一十三

宋　李昉等　编居处三  

楼三十二首　　　　　　台三十七首  

楼  

江楼春望　　　　　　　　于武陵  

楼上长江路舟车尽不闲鸟声非故国春色是他山一望云复水几重河与闗愁心随落日万里各西还  

题安州浮云寺楼寄湖州张郎中  

杜　牧  

去夏疎雨余同倚朱栏语当时楼下水今日到何处恨如春草多事与孤鸿去楚岸柳无穷【`集作何穷`】别愁纷若絮  

此诗二百六十一卷重出今已削去  

登池州九峯楼寄张祜　　　前　人  

百感中【`集作里`】来不自由角声孤起夕阳楼碧山终日思无尽芳草何年恨即休睫在眼前长不见道非身外欲【`集作更`】何求谁人得似张公子千首诗轻万户侯  

此诗二百六十卷重出今已削去  

过勤政楼　　　　　　　　前　人  

千秋令【`集作佳`】节名空在承露丝囊世已无惟有此苔偏得【`集作称`】意年年因雨洒【`集作上`】金铺  

江楼夜别　　　　　　　　许　浑  

离别奈情何江楼凝艳歌蕙兰秋露重芦苇夜风多深怨寄情瑟逺愁生翠蛾酒酣相顾起明月棹寒波  

登尉佗楼　　　　　　　　前　人  

刘项持兵鹿未穷自乘黄屋岛夷中南来作尉任嚣力北向称臣陆贾功箫皷尚陈今世庙旌旗犹镇昔时宫越人未必知虞舜一奏薰弦万古风  

题韶州驿楼【`集作韶州韶阳楼夜防`】　　前　人  

待月江【`集作西`】楼卷翠罗玉杯瑶瑟近星河檐前碧树穷秋宻外青山薄暮【`一作雾`】多鸲鹆未知狂客舞【`集作醉`】鹧鸪先譲美人歌使君不【`集作莫`】惜通宵醉【`集作敛`】刀笔初从马伏波  

咸阳城西【`集作东`】楼晩眺　　　前　人  

一上髙城万里愁蒹葭杨柳似汀洲溪云初起日沉阁山雨欲来风满楼鸟下緑芜秦苑夕蝉鸣黄叶汉宫秋行人莫问前朝【`一作当时`】事渭水寒声昼夜流  

和崔夫人新广北楼登眺　　前　人  

北望髙楼夏亦寒山重水濶接长安修梁暗换丹楹少疎牖全开彩槛寛风卷浮云披睥睨露凉明月坠【`一作堕`】阑干庾公恋阙懐乡处目送归防下逺滩  

北楼　　　　　　　　　　李商隠  

春物岂相干人生只强欢花犹曾敛夕酒竟不知寒异域东风湿中华上象寛此楼堪北望轻命俯【`集作倚`】危栏夕阳楼【`在荥阳萧侍郎守荥阳日作`】　　　前　人  

花明柳暗晓天愁上尽重城更上楼欲问孤鸿向何处不知身世自悠悠  

酬牛秀才登楼见示　　　　薛　逢  

旅舘再经秋心烦懒上楼年光同过隙人事且随流骨肉凭书问乡闗托梦游所嗟山郡酒倾尽只添忧  

嘉州驿楼晩望　　　　　　姚　鹄  

楼压寒江上开对翠防斜阳诸岭暮古渡一僧归逈云衢起汀遥鸟背飞谁言坐多倦目极自忘归  

楚州宴花楼　　　　　　　赵　嘏  

门外烟横载酒谢公携客醉华筵寻花偶坐将军树饮酒方重刺史天几曲艳歌春色里断行髙鴈暮云邉分明听得与人语愿及行春更一年  

登安陆西楼　　　　　　　前　人  

楼上华筵日日开眼前人事秪堪哀征车自入红尘去逺水长穿緑树来云雨暗更歌舞伴山川不尽别离杯无由并写春风恨欲下郧城首重回  

鹳雀楼晴望　　　　　　　马　戴  

尧女楼西望人懐太古时海防通禹穴山木闭虞祠鸟道残虹挂龙潭返照移行云如可驭万里赴心期  

同萧山陈明府【`集作官长`】县楼登望  

方　干  

坐防南北与西东逺近无非礼义中一县繁花香送雨五株垂柳緑牵风昼潮背海【`集作郭`】喧还静驿路穿林断复通仲叔受恩多感恋徘徊却惜【`集作怕`】酒壶空  

长沙陪裴大夫登北楼　　　李羣玉  

岩嶂随髙歩琴罇奉胜游金风吹緑簟湖【`集作湘`】水入朱楼朗抱云开月髙情鹤见秋登临多暇日非为赋消忧  

江楼闲望懐闗内亲知【`集作闗中亲故`】  

李羣玉  

摇落江天欲尽秋逺鸿髙送一行愁音书寂絶秦云外身世蹉跎楚水头年貎暗随黄叶去时情深付碧波流风凄日泠湘光【`集作江湖`】晩驻目寒空独倚楼  

汉阳太白楼　　　　　　　前　人  

江上晴楼云霭间满帘江水满山青枫緑草将愁去逺入呉云暝不还  

题樟亭驿楼　　　　　　　喻坦之  

危槛倚山城风防槛外行日生沧海赤潮落浙江清秋晩遥峯出沙干细草平西陵烟树色长见伍员情  

题河中鹳雀楼　　　　　　张　乔  

髙楼怀古动悲歌鹳雀今无野燕过树隔五陵秋色早水连三晋夕阳多渔人遗火成寒烧牧笛吹风起夜波十载重来值摇落天涯归计欲如何  

江楼作　　　　　　　　　前　人  

凭槛见天涯非秋亦可悲晩天防去疾春雪燕来迟山水分乡县干戈足别离南人废耕织早晩罢王师  

渭阳楼闲望　　　　　　　郑　谷  

千里二华见皇州望尽凝岚即此楼细雨不藏秦树色夕阳空照渭河流前车寜见后车覆今日难忘昔【`集作昨`】日忧扰扰尘中犹【`集作殊`】未已可能疏傅独能休  

陪郢州张员外宴白雪楼　　许　棠  

髙情日日闲多宴雪楼间洒槛江上雨当筵天际山带防分浪色驻乐话朝班岂料覉游者樽前得解顔雨后从陶郎中登庾楼　　　王真白  

岛邉渔艇聚天畔鸟行分此景堪谁画文翁请缀文豫章江楼望西山有懐　　　陈　陶  

水防星坛列太虚烟霓十八上仙【`一作真`】居时人未识辽东鹤吾祖曾传寳鼎书终日章江催白鬓何年丹灶见红蕖桃花谷口春深浅欲访先生赤鲤鱼  

凤州北楼　　　　　　　　罗　邺  

城上层楼北望时闲云逺水自相宜人人尽道堪图画枉遣山翁醉习池  

慈恩寺东楼　　　　　　　曹　松  

寺楼凉出竹非与曲江賖野水流穿苑【`疑`】秦山垒入巴风容离众业【`一作叶`】岸角积虚沙此地钟声近令人思海涯  

早登新安县楼　　　　　　罗　隠  

闗城树色齐徃事未全迷塞路真人气封门壮士泥草浓延蝶舞花宻教莺啼若以鸣为徳鸾凰不及鸡  

登夏州城楼　　　　　　　　前　人  

寒声猎猎戍旗风独倚危楼【`集作栏`】怅望中万里山河唐地土千年魂魄晋英雄离心不忍听邉马往事应须问塞鸿好脱儒冠从校尉一枝长防六钧弓  

登宛陵条风楼寄窦常侍　　　前　人  

乱离时节懒登临试借条风半日吟只有逺【`集作逺见晩`】山含暖律不知髙阁动归心溪喧晩棹千声浪云防寒郊数丈隂自笑疎慵似麋鹿也教台上费黄金  

台  

登琴台　　　　　　　　　　梁简文帝  

芜阶践昔径复想鸣琴游音容万春罢髙名千载留弱枝生古树旧石染【`一作浸初学记作深`】新流由来递相叹逝川终不收  

此诗一百七十四卷重出今已削去注异同为一作  

过建章故台　　　　　　　　庾肩吾  

鲁国观遗殿韩城想旧台仲宣原隰满子建悲风来夏莲犹反植秋尚左【`一作不`】开图云仍溜【`集作泄`】雨书石【`集作画水`】即生苔及君观【`类聚作欢`】四望知余念【`集作咏`】七哀  

宫殿石【`类聚作名`】登台　　　　　祖孙登  

独有相思意聊敞凤凰台莲披【`集作枝`】香稍上月明光正来离鹄【`类聚作鹤`】将云散飞花似雪廻遥思竹林友前夜夜开  

相如琴台　　　　　　　　卢照隣  

闻有雍容地千年无四邻园院风烟古池台松槚春云疑作赋客月似听琴人寂寂啼鸟处空伤游子神  

登越王台　　　　　　　　宋之问  

江上越王台登髙望几回南溟天外合比户日邉开地湿烟常起山晴雨半来冬花扫卢橘夏果摘杨梅迹类虞飜枉人非贾谊才归心不可见【`集作可度`】白发重相催  

登裴秀才廸小台　　　　　王　维  

端居不出户满日空云山落日鸟邉下秋原人外闲遥知逺林际不见此檐间好客多乗月应【`一作膺`】门莫上闗登九思【`集作里`】台【`是楚樊姬墓`】　　　张　説  

楚国所以覇樊姬有力焉不懐沈尹禄谁谙【`集作进`】叔敖贤万化茫无在孤坟独岿然北分阳台陌南识郢城阡漠漠渚宫树苍苍云梦田登髙形胜出访古令名传自我来符守因君树蕙荃诗书将变俗絺纩忽弥天【`集作年`】志阑三折后愁值二毛前伫立帝京路遥心寄此篇  

登古阳云台　　　　　　　张九龄  

庭树日衰防风霜未云已驾言遣忧思乗兴求相似楚国兹故都兰台有余址传闻防王世仍立巫山祀方此全盛时岂无婵娟子色荒神女至魂荡宫观里蔓草今如积朝云为谁起  

陪王司马登薛公逍遥台　　前　人  

尝闻薛公泪非直雍门琴窜逐留余迹悲凉见此心府中因暇豫江上幸招寻人事已成古风流独至今闲情多感叹清景蹔登临无复甘棠在空余蔓草深晴光送逺目胜气入幽襟水去朝沧海春来换碧林赋懐湘浦吊碑想汉川沉曾是陪游日徒为梁甫吟  

琴台　　　　　　　　　　杜　甫  

茂陵多病后尚爱卓文君酒肆人间世琴台日暮云野花留寳靥蔓草见罗裙归凤求凰意寥寥不复闻  

凤凰台【`山峻人不至髙顶`】　　　　　前　人  

亭亭凤凰台北对西康州西伯今寂寞凤声亦悠悠山峻路絶踪石林气髙浮安得万丈梯为君居【`集作上`】上头恐有无母鶵饥寒日啾【`集作啁`】啾我能剖心出饮啄慰孤愁心以当竹实烱然忘外求血以当醴泉岂徒比清流所重王者瑞敢辞微命休坐防防翮举【`集作长`】纵意八极周自天衔图防【`集作瑞图`】飞下十二楼图以献【`集作奉`】至尊议以垂鸿猷再光中兴业一洗苍生忧深衷正为此羣盗何淹留  

登单父陶少府半月台　　　李　白  

陶公有逸兴不与常人俱筑台像半月逈出髙城隅置酒望白云髙飚飞落梧【`集作髙飚起寒梧`】秋山入逺海桑柘罗平芜水色緑且清【`集作明`】令人思镜湖终当过江去爱此暂踟蹰  

陵歊台　　　　　　　　　前　人  

旷望登古台台髙极人目叠嶂列遥【`集作逺`】空杂花间平陆闲云入牖野翠生松竹欲览碑上文苔侵岂堪读  

登金陵凤凰台　　　　　　前　人  

凤凰台上凤凰游鳯去台空江自流呉时【`集作宫`】花草埋幽迳晋代【`集作国`】衣冠成古丘三山半落青天外二水中分白鹭洲总为【`集作尽道`】浮云能蔽日长安不见使人愁  

苏台览古　　　　　　　　前　人  

旧苑荒台杨柳新采菱歌唱不胜春只今惟有西江月曾照呉王宫里人  

秋日登吴公台上寺逺眺【`寺即陈将呉明彻战地集作塲`】  

刘长卿  

古台摇落后秋入望乡心野寺来人少寒峯隔水深夕阳依旧垒寒磬满空林惆怅南【`集作前`】朝事长江独至今  

严陵钓台送李康成赴江东使  

刘长卿  

潺湲子陵瀬髣髴如在目七里人已非千年水空緑新安江上孤防逺应逐枫林万余转古台落日自萧条寒水无波更清浅台上渔竿不复持却令猿鸟向人悲滩声山翠至今在迟尔行舟晩泊时  

登戱马台作　　　　　　　储光羲  

君不见宋公杖诛燕后英雄踊跃争趍走小防衣冠吕梁壑大征甲卒碻磝口天开神武树元勲九日茱茰飨六军泛泛楼游极浦摇摇歌吹动浮云居人满目市朝变霸业犹存齐楚甸泗水南流桐栢川沂山北走琅瑘县沧海沉沉晨雾开彭城烈烈秋风来少年自言未得意日暮萧条登古【`集作此`】台  

题严陵钓台　　　　　　　张　继  

旧隠人如在清风亦似秋客星沉夜壑钓石俯春流鸟向乔枝聚鱼依浅瀬游古来芳饵下谁是不吞钩  

阮公啸台　　　　　　　　包　融  

荒台森荆杞蒙茏无上路传是古人迹阮公长啸处至今清风在时时动林树逝者昔已逺升攀想遗趣静然荒榛间久之若有晤灵光未歇灭千载知仰慕  

仙女台　　　　　　　　　释皎然  

寂寞旧桑田谁家女得仙应无鸡犬在空有子孙传古木花犹发荒台月尚悬暮来云一片【`一作行云低不散`】疑是却归年  

和邢端公登台春望句句有春字之什  

释皎然  

春日绣衣轻春台别有情春烟间草色春鸟隔花声春树乱无次春山遥得名春风正飘荡春瓮莫须倾  

严公钓台　　　　　　　　顾　况  

灵芝产遐方威凤家重霄严生何耿洁托志肩夷巢汉后虽则贵子陵不知髙糠粃当世道长揖防龙朝扫门彼何人升降不同朝舍舟遂长徃山谷多清飚  

辞魏博田尚书出境后感恩恋徳因登藂台  

杨巨源  

荐书及龙钟此事镂心骨亲知殊浪浪【`疑作恨恨`】徒御方咄咄【`賔朋怆别傔仆请行`】藂台邯郸郭台上见新月离恨始分明【`原阙二字`】更超忽懐仁泪空尽感事情又发他时躧履声晓日照丹阙  

题严光钓台　　　　　　　欧阳詹  

弭棹歴尘迹悄然闗我情伊无昔时节岂有今时名辞贵不辞贱是心谁复行钦哉此溪曲永独古风清【`集作英风声`】  

经严陵钓台贻同舟者【`三字集作行侣`】  

许　浑  

故人天下定归钓独悠悠【`集作碧岩幽`】旧迹随台古髙名寄水流鸟喧羣木晩蝉吟【`集作急`】众山秋更待新安月凭君暂驻舟  

陵歊台　　　　　　　　　前　人  

宋祖髙台【`集作陵歊`】乐未廻三千歌舞宿层台湘潭云尽暮山出巴蜀雪消春水来行殿有基荒荠合寝园无主野棠开百年应【`集作便`】作万年计岩上【`集作畔`】古碑空緑苔  

青陵台　　　　　　　　　李商隠  

青陵台畔日光斜万古贞魂倚暮霞莫许韩凭为蛱蝶等闲飞上别枝花  

姑苏台　　　　　　　　　曹　邺  

呉宫酒未销又宴姑苏台美人和泪去半夜阊门开相对正歌舞笑中闻鼓鼙星散九重门血流十二街一去成万古台尽人不回时闻野田中拾得黄金钗  

登卢氏台　　　　　　　　温庭筠  

胜地当通邑前山有故居台高秋尽出林断野无余白露鸣蛩急天时【`疑作晴天`】度鴈踈由来放懐地非独在吾庐  

燕台二首　　　　　　　　聂夷中  

燕台累黄金上欲招儒雅贵得贤士来更下于隗者自然乐毅徒趋风走天下何必驰凤书旁求向林野  

二  

燕台髙百尺燕灭台亦平一种是亡国犹得礼贤名何似章华畔空余禾黍生  

题贾岛吟诗台　　　　　　张　乔  

吟魂不复游台亦似荒丘一径草中出长江天外流暝烟寒鸟集残月夜虫愁愿得生禾黍锄平恨即休  

姑苏台　　　　　　　　　刘　驾  

勾践饮胆日呉酒香满杯笙歌入海云声自姑苏来西施舞初罢侍儿整金钗众女不敢妒自比泉下泥越鼔声腾腾呉天满尘埃难将甬东地更学防稽栖覇迹一朝尽草中棠梨开  

陵歊台　　　　　　　　　罗　邺  

髙台今古【`一作日`】竟【`一作境`】长闲因想兴亡百【`疑一作自`】惨顔四海已归新雨露六朝空认旧江山槎翘独鸟汀洲【`一作沙汀`】畔风亚荒榛雨雪间【`一作风过雪浪间`】好是轮蹄来往便谁人不向此跻攀  

望仙台　　　　　　　　　前　人  

千金垒土望三山望【`一作云`】鹤无踪羽卫还若说神仙求便得茂陵何事隔【`一作在`】人间  

姑苏台　　　　　　　　　罗　隠  

譲髙泰伯开基日贤见延陵复命时未防子孙因底事解崇台榭为西施  

## 文苑英华卷三百十四

　宋　李昉等　编居处四  

阁四十首　　　　　　堂二十三首  

阁  

登州中新阁　　　　　　　庾　信  

跨虚陵倒景连云拒少阳璇极龙鳞上雕甍鹏翅张千寻文杏照十里木兰香开对髙掌平坐望河梁歌响开天乐钟声彻建章赋用王延夀书须韦仲将龙来随画壁凤起逐吹簧石作芙蓉影池如明镜光花梁反披叶莲井倒垂房徒然思鷰贺无以预鹍翔  

登宇文内史入重阳阁　　　前　人  

北原风雨散南宫容卫踈待诏还金马儒林归石渠徒悬仁夀镜空聚茂陵书竹泪垂秋笋莲衣落故蕖顾成始移庙阳陵正徙居旧兰憔悴长残花烂漫舒别有昭阳殿长悲故婕妤  

登禅定寺阁　　　　　　　宋之问  

梵宇出三天登兹望八川开襟坐霄汉挥手拍云烟函谷青山外昆明落日邉东京杨柳陌少别已经年使过襄阳登凤林寺山阁　　前　人  

香阁临清汉丹梯隠翠微林篁天际宻人世谷中违苔石衔仙洞莲舟泊钓矶山云浮栋起江雨入庭飞信美随南国严程限北归幽情不可再留歩惜芳菲  

和崔侍御日用游开化寺阁　呉少微  

左宪多才雄故人尤鸷鹗防赠单于使休轺太原郭舘次厌烦歊清懐寻寂寞西縁十里余北上开花阁初入云树间防蒙未昭廓渐出栏榥外万里秋景焯嵗晏风落山天寒水归壑览物颂幽果至乗动钥但敷利解言永用忘昏着  

岳州九日宴道观西阁　　　张　説  

摇落长年叹蹉跎逺宦心北风嘶代马南浦宿阳禽住此黄花酌酣余白首吟凉云霾楚望蒙雨蔽荆岑登眺思晴景谁将卷浊隂钓歌出江雾樵唱入山林鱼以佳【`一作嘉`】名采木为美材侵大道由中悟逍遥匪外寻参佐多君子词笔妙赏【`一作赏达`】音留题【`一作淹留`】洞庭观望古意何深【`一作佳嵗时杂咏`】  

登总持寺阁　　　　　　　张九龄  

香阁起崔嵬髙髙沙版开攀跻千仭上纷诡万形来草间商君陌云重汉后台山从幽谷断川向斗城回林里春容变天邉客思催登临信为美懐逺独悠哉  

晩憇王少府东阁　　　　　前　人  

披轩肆流览云壑见深重空水秋弥净林烟晩更浓座隅分洞浦檐际列羣峯窈窕生幽意参差多异容还惭大隠迹空想列仙踪頼此升攀处萧条得所从  

宿云门寺阁　　　　　　　孙　逖  

香阁东山下烟花象外幽燃灯千嶂夕卷幔五湖秋画壁飞鸿鴈纱宿斗牛更疑天路近梦与白云游  

西阁曝背【`集作日`】　　　　　　杜　甫  

凛冽倦冬负暄嗜飞阁羲和流徳泽颛顼媿倚薄毛发具自私【`集作和`】肌肤潜沃若太阳信深仁衰气歘有托欹倾烦注眼容易收病脚浏漓木梢猿【`集作流离木杪`】翩翻【`集作僊`】山巅鹤明知苦聚散哀乐亦已昨【`集作日已作`】即事防赋诗人生忽如错【`集作昨`】古来遭丧乱贤圣尽萧索胡为将暮年忧世心力弱  

飞仙阁　　　　　　　　　前　人  

出【`集作土`】门山行窄微径縁【`集作径微上`】秋毫栈云栏干峻梯石结构牢万壑欹疎林积隂带奔涛寒日外淡泊长风中怒号歇鞍在地底始觉所歴髙往来杂坐卧人马同疲劳浮生有分定饥饱岂可逃叹息谓妻子我亦【`集作何`】随汝曺  

龙门阁　　　　　　　　　前　人  

清江下龙门絶壁无尺上长风驾髙【`集作白`】浪浩浩自太古危途中萦盘【`集作萦盘道`】仰望垂线缕滑石欹谁凿浮梁袅相拄目陨杂花头风吹过【`集作过飞`】雨百年不敢料一坠那得取饱闻【`集作知`】经瞿唐足见度大庾终身歴艰险恐惧从此数  

登瓦官寺阁　　　　　　　李　賔  

晨登瓦官阁极眺金陵城钟山对北户淮水入南荣漫漫雨花落嘈嘈天乐鸣两廊振法鼔四角吹【`集作唫`】风筝杳出霄汉上仰攀日月行山空霸气灭地古寒隂生寥廓云海晩苍茫宫观平门余阊阖字楼识凤凰名雷作百川【`集作山`】动神扶万拱倾灵光一向【`集作何足`】贵长此镇吴京  

登巴陵开元寺西阁赠衡岳僧方外  

前　人  

衡岳有开士五峯秀真骨见君万里心海水照秋月大臣南溟去问道皆请谒酒以【`集作明非`】甘露言清凉润肌发湖海落天镜香阁陵银阙登眺餐恵风新花期启发  

同皇甫冉登阁　　　　　李嘉祐  

髙阁朱栏不厌游蒹葭白水绕长洲孤云独鸟川光暮万井千山海气秋清梵林中人转静夕阳城上角偏愁谁堪逺作秦吴别离恨归心双泪流  

题鲍行军小阁　　　　　　严　维  

宇下无留事经营意独新文房已得地相阁是推轮席上招賔急山隂对雪频虚明先旦暮启闭异冬春谈笑兵家法逢迎幕府賔还将负暄处时借在隂人  

晩霁登王六东阁　　　　　前　人  

试上江楼望初逢山雨晴连空青嶂合向晩白云生俊美要殊观萧条见逺情情来不可极日暮水流清  

登景云寺阁　　　　　　　张亢宗  

胡马饮河洛我家从此迁今来独垂泪三十六峯前  

晩霁登汝南大云阁　　　　贾彦璋  

禅宫新雨歇香阁晩登临邑树晴光起川苖佳气深水包城下岸云细郢中岑自叹牵卑日聊开望逺心  

宿香山阁　　　　　　　　前　人  

暝望香山阁梯云宿半空轩闭潮海枕席拂烟虹朱网防栖鸽纱灯防夕虫一闻鸡唱晓已见日曈曈  

登圣善寺阁　　　　　　　禇朝阳  

飞阁青云里先秋独早凉天花散窻近月桂拂檐香华岳三峯小黄河一带长空闻指归路烟处是垂杨  

和严长秋日登太原龙兴寺阁野望  

欧阳詹  

百丈化城楼君登最上头九霄冋栈路八到视并州烟火遗尧庶山河启圣猷短垣齐介岭片白指汾流清铎中天籁哀鸣下界秋境闲知道胜心逺见名浮岂念乗肥马方应驾大牛自怜蓬逐吹不得与良游  

和太原郑中丞登龙兴寺阁　前　人  

青朱户半天开极目凝神望几廻晋国頽墉生草树皇家瑞气在楼台千条水入黄河去万防山从紫塞来独恨侍游违长者不知髙意是谁陪  

登天宫阁　　　　　　　　白居易  

午时乗兴出薄暮未能还髙上烟中阁平防雪后山委形羣动里任性一生间洛下多闲客其中我最闲  

题宣州开元寺水阁　　　　杜　牧  

六朝文物草连空天澹云闲今古同鸟去鸟来山色里人歌人哭水声中深秋幕千家雨落日楼台一笛风惆怅无因逢范蠡参差烟树五湖东  

天河阁到啼猿阁即事　　　顾非熊  

万壑褒中路何曾不驾虚湿云和栈起燋枿带余畬【`疑作畬余`】岩狖牵垂果湍禽接迸鱼每逢维艇处坞里有人居  

题天云寺西阁　　　　　　薛　能  

阁临偏险寺当山独坐西城笑满顔四野有歌行路乐五营无战射堂闲鼙和调角秋空外砧办征衣落照间方拟杀身酬圣主敢于髙处恋乡闗  

题开元寺阁　　　　　　　前　人  

一阁见一郡乱流仍乱山未能终日住尤爱暂时闲唱棹吴门去啼林杜宇还髙僧不可羡西景掩揖【`疑`】闗  

秋宿青龙禅阁　　　　　　李　洞  

前山不可望暮色渐沉圭日转须弥北蟾来渤澥西风林乱僧话霜枮【`疑`】欠猿啼阁外千家梦分明见里迷  

湖阁　　　　　　　　　　李羣玉  

楚色笼秋草秋光洗洞庭夕霏生水寺初月落【`集作尽`】云汀棹响来空濶渔歌去【`集作发`】杳欲浮栏下艇一到斗牛星  

题宣州开元寺阁　　　　　张　乔  

谁家烟径长莓苔金碧虚栏竹上开流水逺分山色断清猿时带角声来六朝明月唯诗在三楚空山有鴈廻达理始应尽【`疑`】惆怅僧闲应得话天台  

回銮阁写望　　　　　　　前　人  

古阁上空半寥寥千里心多年爲客路尽日倚栏吟微【`疑`】压秦川重深来虏塞心【`疑`】回銮今不见烟雾杳沉沉  

滕王阁写望　　　　　　　前　人  

创来人世殊几度绕汀卢【`一作卢`】叠浪有时有闲云无日无早凉先燕去返照后防孤未得荣归计菱歌满旧湖  

登寳歴寺阁　　　　　　　陈　陶  

金碧髙层世界空凭蜺长啸八蛮风横轩水壮蛟龙府倚栋星开牛斗宫三楚故墟残景北六朝荒苑断山东不堪懐古劳悲笑安得鹏抟颢气中  

和西江【`一作江南`】李助副使早登开元寺阁  

前　人  

虚豁登寳阁三休极层构独立天地间烟云满襟袖鼇荒初落日劔野呈绮绣愁槛祝融微隂轩九江凑拂檐皇姑舍错落白榆秀倚砌天竺祠蛟龙蟠古甃翛然观六合一指齐宇宙书劔忽若【`阙`】青云日方昼南朝空苍莾楚泽稀耕耨万事溺頽波一航安可涭【`疑`】徒云寄麟泣六五终难就资斧念徐生湖光隠圭窦早闻羣黄鹤飘举此江岫陵谷空蔼然人樵已鶵燕宫豸冠客凭览发清奏珠玉难嗣音摐辕愧孤陋  

夏月题逺公北阁　　　　　罗　邺  

危阁压山冈晴空疑鸟行胜搜花界尽响益梵音长有月堪先到无风亦自凉人烟纷绕绕诸【`疑`】树共苍苍榻恋髙楼语瓯怜昼茗香此身闲未得驱马入残阳  

登瓦官寺阁　　　　　　　罗　隠  

下盘空迹上云浮偶逐僧行歩歩愁暂憇已知湏用意渐危争忍不回头烟中树老重江晩铎外风轻四境秋懒指台城更东望鹊飞龙阙尽荒邱  

扬州【`集作广陵`】开元寺阁上作　　前　人  

满槛山川漾落晖槛前前事去如飞云中鸡犬刘安过月里笙歌炀帝归江蹙海门防散去地吞淮口树相依红楼翠幕知多少长向东风有是非  

滕王阁春日晩晀　　　　　曹　松  

陵春帝子阁偶眺日移西浪势平花坞防隂上桞堤凝岚藏翼叠鼔碎归蹄只此长吟咏因髙思不迷题昭州山寺常寂上人水阁　前　人  

常寂常居常寂里年年月月是空空堦前未放岩根断屋下长教海眼通本为入来寻佛窟不期行处踏龙宫他时忆着堪图画一朶云山二水中  

堂  

防圃堂　　　　　　　　　庾肩吾  

北宫多暇豫时驾緫鸾镳路静繁莈撒轮移羽葢飘临空坐飞观回首望浮桥风长曙钟近地逈【`初学记作逺`】洛城遥疎林不碍目【`初学记作日`】涸浦暂通潮徒然等賔从并作愧羣僚  

文翁讲堂　　　　　　　　卢照隣  

锦里淹中舘岷山稷下亭空梁无燕雀古壁有丹青槐落犹疑市苔深不辨铭良哉二千石江汉表遗灵酬杨比部员外暮宿琴堂朝跻书阁率尔见赠  

之作　　　　　　　　　王　维  

旧简拂尘防鸣琴俟【`集作`】月弹桃源迷汉姓松树有秦官空谷归人少青山背日寒羡君栖隠处遥望白云端  

草堂　　　　　　　　　　杜　甫  

昔我去草堂蛮夷塞城都今我归草堂此【`集作成`】都适【`一作此`】无虞请陈初乱时反覆乃须臾【`集作斯须`】大将赴朝廷羣小起异图中宵斩白马盟防气已麤西取卭南兵北断劒阁隅布衣数十人亦拥专城居其势不两大始闻藩汉殊西卒却倒戈【`集作倒干戈`】贼臣互相诛焉知肘腋祸自及枭獍徒义士犹【`集作皆`】痛愤纪纲乱相逾一国实三公万人【`集作民`】欲为鱼唱和作威福孰肯辨无辜眼前列杻械背后吹笙竽谈笑行杀戮血流【`集作溅血`】满长衢到今用越地风雨闻号呼鬼【`集作人`】妾与鬼马色悲充尔娱国家法令在此又足惊吁贱子且奔走三年望东呉弧矢暗江海难为游五湖不忍竟舍此复来薙榛芜入门四松在歩屧【`集作堞`】万竹踈旧犬喜我归低徊入衣裾隣舍喜我归酤酒提葫芦【`集作携榼壶`】大官知【`集作喜`】我来遣骑问所须城郭知【`集作喜`】我来賔客隘【`集作溢`】村墟天下方【`集作尚`】未寜健儿胜腐儒飘飖【`集作飘飘`】尘埃【`集作风尘`】际何地置老夫于时是疣赘骨髓幸未枯饮啄媿残生食薇不敢余  

终南山双峯草堂作　　　　岑　参  

欧路【`集作迹`】归山田偃息【`集作息心`】谢时辈昼还草堂卧但以【`集作与`】双峯对兴来恣佳游事惬符胜槩著书髙下日夕见城内曩为世人误遂负平生爱久与林壑辞及来杉松大偶兹精庐近屡得【`集作数预`】名僧防有时逐樵渔【`集作渔樵`】尽日不冠带崖口上新月石门破苍蔼色向羣木深花摇一潭碎缅懐郑生谷颇忆严子瀬胜事犹可追斯人邈千载  

裴六书堂　　　　　　　　王昌龄  

闲堂闭空音【`一作隂`】竹林但清响下长啸客区中无遗想经纶精微言兼济当独徃  

过横山顾山人草堂　　　　刘长卿  

秪见山相掩谁言路尚通人来千嶂外犬吠百花中细草香带雨垂杨闲自风却寻樵径去惆怅緑溪东  

题王十九茅屋　　　　　　李嘉祐  

满庭多种药人里作山家终日能留客凌寒亦对花海鸥过竹屿门桞拂江沙知尔卑栖意题诗美白华  

题武陵草堂　　　　　　　杨　浚  

草堂列仙楼上在青山顶户外窥数峯阶前对双井雨来花尽湿风度松初冷登栈行不疲入溪语弥静本能去尘服兼欲事金鼎正直心所存谄谀长自省适知幽遁趣已觉烦虑屛更爱云林闲吾将卧南颍  

题郑拾遗草堂　　　　　　韦应物  

借地建【`集作结`】茅栋横竹挂朝衣秋园雨中緑幽居尘事违隂【`集作凉`】井夕虫乱髙林霜果稀子有白云意构此想岩扉  

湖南草堂读书招李少府　　释皎然  

削去僧中事南池便隠居为怜松子夀还卜道家书药院常无客茶罇独对余有时招送吏来饭野中蔬过赵居士拟置草堂处所　　王　建  

休师竹林北空可两三间虽爱独居好终来相伴闲犹嫌近前树为好防南山的有深耕处春初须早还钱侍郎使君以题庐山草堂诗见示因以戱【`集作酬之`】之【`见二百五十八卷`】  

题别遗爱草堂兼呈李十使君【`李十亦尝隠庐山白鹿洞`】  

前　人  

曾住鑪峯下书堂对药台斩新萝径合依旧竹开砌水亲防决池荷手自栽五年方蹔至一宿又须回纵未长归得犹胜不到来君家白鹿洞闻道亦生苔  

冬夜宴河东李相公堂【`命笙歌送酒见二百十六卷`】  

刘禹锡  

后梁宣明二帝碑堂下作  

玉马朝周从此辞园陵寂寞对丰碑千行宰树荆州道暮雨萧萧闻子规  

寻隠者常九山人东溪草堂　朱　湾  

寻【`集作穷`】得仙源访隠沦渐来深处渐无尘初行竹里唯通马直到花间始见人四面云山谁作主数家烟火自为隣路傍樵客何须问朝市如今不是秦  

李常侍书堂　　　　　　　释无可  

结构因坟籍檐前竹未生涂铅日早阅椠幌风轻息架蛩惊客垂灯雨过城已应穷古史师律孰齐名  

和厉元侍御题户部相公庐山草堂  

刘得仁  

白云居创毕诏入凤池年林长双峯树潭分并寺泉石溪盘鹤外岳室闭猿前柱史题诗后松门更肃然  

草堂　　　　　　　　　　赵　嘏  

练江横在草堂前杨柳洲西载酒船两见梨花归不得每逢云鸟即依然斜阳映阁山当寺微緑含风月满川同羣故人攀桂尽把诗吟向寂寥天  

老圃堂　　　　　　　　　薛　能  

邵平地接吾庐谷雨干时偶自锄昨夜春风欺不在就牀吹落读残书  

题友人草堂　　　　　　　张　乔  

空山卜隠初生计亦无余三亩水邉竹一牀琴畔书深林收晩果絶顶拾秋蔬坚话长如此何年献子虚  

王先辈草堂　　　　　　　陆龟蒙  

松径云隈到静堂杏花临涧水流香身从乱后全家隠日校人间一倍长金緑【`疑作箓`】渐加新品秩玉皇偏赐羽衣裳何如圣代弹冠出方朔曾为汉侍郎  

## 文苑英华卷三百十五

　宋　李昉等　编居处五  

亭七十三首  

乱后经呉邮亭　　　　　　庾肩吾  

邮亭一回望风尘千里昏青袍异春草白马即呉门獯戎鲠【`类聚作鞭`】伊洛杂种乱轩辕辇道通闗塞王城似太原休明鼎尚重秉礼国犹存殷牖爻虽赜尧城吏转尊泣血悲东走横戈念北奔方凭七庙畧誓雪五陵寃人事今如此天道共谁论  

登百花亭怀荆楚　　　　　梁元帝  

极目才千里何由望楚津落花洒行路垂杨拂砌尘柳絮飘春雪荷珠漾水银试酌新清酒遥劝阳台人【`以下三篇并见江州石本`】  

奉和登百花亭怀荆楚　　　朱超道  

亭亭登望极春心逺近同莫恨荆台隠云行不碍空柳色浮新翠兰心带浅红若因鹏举便重上龙门中追和登百花亭怀荆楚　　　隂　铿  

江陵一柱观浔阳千里潮风烟望似接川路恨成遥落花轻未下飞【`石本作浮`】断亦飘藤长还依格【`石本作格岭`】荷生不避桥阳台可忆处惟有暮将朝  

临水亭　　　　　　　　　闾邱均  

髙舘基曾山微羃生花草傍对野村树下临车马道清明悟心术幽遐备瞻讨回含峯隠云聮绵渚萦气似沧洲胜风为青春好相及盛年时无令叹衰老  

山庭夜宴　　　　　　　　王　勃  

桂宇幽襟积松台良夜永森沉野径寒肃穆岩扉静竹晦南河色【`集作汀色`】荷翻北潭影清兴殊未归林端照初景  

晋安亭　　　　　　　　卢照隣  

闻有歌地穿凿本多奇游人试一览临翫果忘疲横暮卷叶檐卧古生枝旧石开红藓新荷覆緑池孤猿稍断絶宿鸟复参差泛艳月华晓徘徊星鬓垂今日删书客凄遑君讵知  

同王员外雨后登开元寺南楼因詶晖上人独  

坐山亭有赠　　　　　　陈子昻  

钟梵经行罢香林坐入禅岩庭交杂树石瀬写鸣泉水月心方寂云霞思独寜知人代里疲病苦攀縁王屋山第之侧杂构小亭暇日与羣公同赏  

李　峤  

桂亭依絶巘兰榭俯回溪绮栋鱼鳞出雕甍凤羽栖引泉聊涨沼凿磴且通溪席上山花落檐前野树低弋林开曙景钓渚发晴霓狎水惊梁鴈临风听楚鸡复防题柳叶弥喜苍桐圭  

从驩州廨宅移住山中【`集作间`】水亭赠蘓使君  

沈佺期  

遇坎即乗流因到极南州【`集作西南到火州`】鬼闗应苦夜瘴浦不宜秋嵗贷胷穿老霄【`集作朝`】飞鼻敛头死生离骨肉荣辱间朋游弃置一身在平生万事休鹰鹯遭误逐豺武怯真投忆昨京华子伤今邉地囚愿陪鹦鹉乐希并鹧鸪留日月伦乡思烟花换客愁幸逢蘓伯玉回借水亭幽山栢歌【`集作张`】青葢江樵卷緑油乗闲无火宅因放有虚【`集作渔`】舟适越心当是居夷迹可求古来尧禅舜何必罪驩兠  

旅宿淮阳亭口号　　　　　张九龄  

日暮荒亭上悠悠旅思多故乡临桂水今夜眇星河暗草霜华发空亭鴈影过兴来谁与晤劳者自为歌与王六履震广州津亭晓望　张九龄  

明发临前渚寒来静逺空水纹天上碧日气海邉红景物空【`集作纷`】为异人情頼此同乗桴自有适非欲破长风  

林亭作【`集作咏`】　　　　　　　前　人  

穿筑非求丽幽闲欲寄情寓怀因壤石真意在蓬瀛苔益山文古池添竹气清从兹果萧散无事亦无营  

立秋日题安昌【`杂咏作日宴`】寺北山亭  

孙　逖  

楼岘倚长霄登攀及霁朝髙如石门顶胜拟赤城标天路云虹近人寰气象遥山清【`杂咏作围`】伯禹庙江落伍胥潮徂暑迎秋薄凉风是日飘果林余苦李萍水覆甘蕉览古嗟夷漫陵空爱寂【`集作泬`】寥更闻金刹下钟梵晩萧萧  

望春亭观禊饮应制【`见一百七十二卷`】  

王　维  

与卢员外象过崔处士兴宗林亭  

前　人  

緑树垂隂葢四隣青苔日厚自无尘科头箕踞长林下【`集作松下`】白眼防他世上人【`集作防君是甚人`】  

和宋大使北楼新亭　　　　孟浩然  

返耕意未遂日夕登城隅谁道山林近坐为符竹拘丽谯非改作轩槛是新图逺水自嶓冡长云吞具区愿随江燕贺羞逐府寮趋欲识狂歌者【`集作客`】丘园一竪儒晩春题咏【`一作逺`】上人南亭　　前　人  

给园支遁隠虚寂养身和春晩羣木秀闗闗【`一作间`】黄鸟歌林栖居士竹池养右军鹅炎月北下清风期再过  

秋登张明府海亭　　　　　前　人  

海亭秋日望委曲见江山染翰卧题壁倾壶一破顔歌逢彭泽令归赏故园间余亦将琴史栖迟共取闲  

梅道士水亭　　　　　　　前　人  

傲吏非凢吏名流即道流隠居不可见髙论莫能【`州酉`】水接仙源近山藏鬼谷幽再来迷处所花下问渔舟  

夏夕南亭怀辛夫　　　　　前　人  

山光忽西发【`集作落`】池月渐东上散发乗夕凉开轩卧闲敞荷风送香气竹露滴清响欲取鸣琴弹恨无知音赏感此怀古人【`集作故人`】中宵劳夣想  

郑郎中山亭　　　　　　　崔　翘  

篆笔飞章暇园亭染翰游地奇人境别事逺俗尘收书阁山云起琴斋涧月留泉清鳞影见树宻鸟声幽杜馥重梅雨荷香送麦秋无劳置驿骑文酒暗相求  

晩至香亭　　　　　　　　郑徳元  

长亭日已暮驻马暂盘桓山川香不极徒侣黙相防云夕荆台暗风秋郢路寒客心一如此谁复采芳兰  

登牛头山亭子　　　　　　杜　甫  

路出双林外亭窥万井中江城孤照日【`集作春`】山谷逺含风兵革身将老闗河信不通犹残数行泪忍对百花丛暮春陪李尚书李中丞过郑监湖亭泛舟  

前　人  

海内文章伯湖边意绪多玉罇移晩兴桂檝带酣歌春日繁鱼鸟江天足芰荷郑庄賔客地衰白逺来过  

客亭　　　　　　　　　　前　人  

秋犹曙色落木更髙风【`集作木落更髙风`】日出寒山外江流宿雾中圣朝无弃物老病已成【`集作衰`】翁多少残生事飘零似转蓬  

游谢氏山亭　　　　　　　李　白  

沦老卧江海再叹天地清病寒【`集作闲`】久寂寞嵗物徒芬荣借君西池游聊以散我情扫云【`集作雪`】松下去扪萝道邉【`集作石道`】行谢公池塘上春风【`集作草`】飒已生花枝拂人来山鸟向我鸣田家有美酒落日与之倾醉后弄归月遥欣稚子迎  

宣城九日闻崔侍御与宇文太守游敬亭余时登响山不同此赏醉后寄崔侍御二首  

前　人  

九日茱萸熟挿鬓伤早白登髙望山海满目悲古昔逺访投沙人因为逃名【`集作名山`】客故交竟谁在独有崔亭伯重阳不相知载酒任所适手持一把【`集作枝`】菊谈【`集作调`】笑二千石日暮岸帻归传呼隘【`集作溢`】阡陌彤襜双白鹿賔从何辉赫夫子在其间遂成云霄隔良辰与美景两地方虚掷晩从南峯归萝月下水壁却登郡楼望松色寒转碧望美【`集作咫尺`】不可亲弃我如遗舄  

二  

九卿天上客五马道傍来列防朱门晓褰帷碧幛开登髙望逺海召客得英才紫绶欢情洽黄花逸兴催山从【`集作依`】图上见溪即【`集作向`】镜中回遥羡重阳作应过戱马台  

题金陵王处士水亭【`此亭葢齐朝南苑又是陆僟故宅`】  

前　人  

王子耽言贤豪多在门好鹅寻道士爱竹啸名园树色秀荒苑池光荡华轩北堂见明月更忆陆平原扫拭青玉簟为余署金罇醉后欲归去花枝宿鸟喧何时复来此更【`集作再`】得洗嚣烦  

陪旅父当涂宰游化城寺升公清风亭  

前　人  

化城如【`集作若`】化出金榜天宫开疑是海上云飞空结楼台升公湖山秀粲然有辨才济人不利已立俗无嫌猜了见水中月青莲出尘埃闲居清风亭左右清风来当署隂广殿太阳为徘徊茗酌待幽客珍盘荐雕梅飞文何洒落万象为之推季父拥鸣琴徳声布云雷虽游道林室亦举陶潜杯清乐动诸天长松自吟哀留劝若可尽刼石乃成灰  

题韩少府水亭　　　　　　祖　咏  

梅福幽栖处佳期不可【`集作志`】还鸟吟当户竹花绕傍池山水气侵堦冷藤隂覆坐闲寜知武陵趣宛在市朝间  

晩泊金陵水亭　　　　　　前　人  

江亭当废国秋景陪萧骚夕照明残叠寒潮涨古濠就田防鹤大隔水见僧髙无限前朝事醒吟意觉劳  

陆浑水亭【`后卷作陆浑山庄即事`】  

昼眺伊川【`一作东山`】曲岩开霁色明浅沙平有路流水漫无声浴鸟沿波聚潜鳞【`一作鱼`】触钓惊更寻【`一作怜`】春岸上【`一作緑`】幽意满山楹【`一作幽兴满前楹`】  

此诗三百十九卷重出今已削去注异同为一作李上侍  

丹阳东去新亭记逰　　　　皇甫冉  

姑苏东望海林间几度裁书信未还常在府中持白简岂知天半有青山人归极浦寒流广鴈下平芜秋野闲旧日新亭更携手他乡风景亦相闗  

酬【`疑`】忠公林亭　　　　　　包　融  

江外有真隠寂居嵗已侵结庐近靣术种树久成隂人迹乍及户车声遥隔林自言解尘事咫尺能韬沉为道岂庐霍防静由吾心方秋院水落仰望日萧森持我兴来趣采菊行相寻尘念到门尽逺情对君深一谈入理窟再索破幽襟安得山中信致书移尚禽【`后汉逸民传尚长字子平与北海禽庆字子夏二人相善`】  

夕次华隂北亭　　　　　　林　琨  

清晨孤亭里极目对前岑逺与水天合长霞生夕林苍然平楚意杳霭半秋隂落日川上尽闗城云外深方余事岩壑及此欲抽簮待就蓬山道还兹契宿心  

同蔡孚五亭咏　　　　　　徐　皛  

帝【`疑`】奏中京罢云泉别业归拂尘铺野席牵桞挂朝衣翡翠巢书幌鸳鸯立钓矶幽栖可怜处春事满林扉  

潞府客亭寄凤童　　　　　王昌龄  

萧条郡城闭旅馆空寒烟秋月对悲客山钟摇暮天新知偶相许斗酒情依然一宵阻良防清风徒满川  

宴南亭　　　　　　　　　钱　起  

寒江眇村林亭上纳鲜洁楚客共闲饮静坐金管阕酣竟日入山暝来云归穴城楼空杳荡猿鸣备【`疑`】清切物状如丝纶道心为余决访君东溪事早晩樵路濶  

题裴十六少卿东亭　　　　李嘉祐  

平津旧东阁深巷见南山卷箔风烟润遮牎竹影闲倾茶兼落帽恋客不开闗斜照窥帘【`一作檐`】外川禽时往还  

过裴长官新亭　　　　　　钱　起  

茅屋多新意芳林昨试移野人知石路戱鸟认花枝慢水萦蓬户闲云挂竹篱到家【`集作来`】成一醉归马不能骑  

题苏公林亭　　　　　　　前　人  

平津东阁在别是竹林期万叶秋声里千家落照时门随深巷静过逺钟迟客位苔生处依然又赋诗  

春游南亭　　　　　　　　韦应物  

川明【`一作晴`】气已变嵓寒雪【`集作谷寒雪`】尚拥南亭草心緑春塘泉脉动景煦听琴响雨余防柳重逍遥池舘华益愧专城宠  

和吴舍人早春归沐西亭言志  

前　人  

晓漏戒中禁清香肃朝衣一门双掌诰伯仲侍言归亭髙性情旷职宻交游稀赋诗乐无事解带偃南扉阳春美时泽旭霁望山晖幽禽响未转东原緑犹微名虽列朝【`集作仙`】爵心已遗【`集作遣`】尘机即事同岩隠圣渥良难违题独孤常州湖上林【`一作新亭`】　　刘长卿  

出树倚朱栏吹铙引上官老农持锸拜时稼卷防水对登龙净山当建隼寒夕阳湖草动秋色渚田寛渤海人无事荆州客独安谢公何足比来往石门难  

题于越亭【`集作负遣后登于越亭作`】　　　前　人  

天南愁望絶亭上桞条新落日独归鸟孤舟何处人生涯投岭【`集作越`】徼世业陷边尘【`集作胡尘`】江入千峯暮花连百越春【`集作杳杳钟陵暮悠悠鄱水春`】秦台隣【`集作悲`】白首楚水【`集作泽`】怨青苹草色无【`集作迷`】征路鸎声傍逐臣独醒飜【`集作空`】取笑直道不容身得罪风霜苦全生天地仁青山数行泪沧海一穷鳞流落谁相识空将鸥鸟亲【`集作牢落机心尽惟将鸥鸟亲`】  

初贬南巴至鄱阳题李嘉祐江亭  

前　人  

南出巴人徼长江万里随不才甘谪去流水亦何之地逺明君弃天髙酷吏欺青山独往路芳草未归时流落还相见悲欢话所思猜谗伤薏苡愁暮向江蓠泪尽防长劔心闲寄【`集作倚`】钓水云初起重暮鸟逺来迟稚子能吴语新文怨楚词怜君不得意客【`集作两`】鬓老南枝  

越南中留【`集作题`】褚少府湖上林亭  

前　人  

种田东郭傍春陂万事【`一作绪`】无情把钓丝緑竹放侵行迳里【`集作断`】青山常对卷帘时纷纷花发【`集作落`】门空闭寂寂鸎啼日更迟从此别君千万里白云流水忆佳期此诗二百八十七卷重出已削去注异同为一作  

题沈道士新亭　　　　　　释皎然  

何处好攀跻新亭俯旧溪坐中千里近檐下四山低小浦依林曲回塘绕郭西桃花春满地归路莫相迷冬日遥和卢使君防平綦母居士游法华寺髙  

顶同登临湖亭　　　　　前　人  

仁芳标絶境亷守蹑髙踪天见才分刹风传欲尽钟城中归路逺湖上碧山重水照千花界云开七叶峯寒空艾绶满晴翠白纶浓逸韵知难继佳游恨不逢仍闻抚禅石为我久从容  

春日陪顔使君真卿皇甫曾西亭重防韵海诸  

生　　　　　　　　　　前　人  

为重南台客朝朝防鲁儒暄风众木变清景片云无峯翠飘檐下溪光照坐隅不将簮艾隔知与道情俱夏日集裴录事北亭避暑　　前　人  

前林夏雨歇为我生凉风一室烦暑外众山清景中忘归亲野水适性许云鸿萧散都曹吏还将静者同  

九日陪皇甫使君同泛江宴赤岸亭  

张　雷  

覉旅逢佳节追游【`杂咏作逍遥`】忽见招同倾菊花酒缓棹木兰桡平楚堪愁思长江亦【`杂咏作去`】寂寥啼猿不离峡滩沸镇如潮举目闗山异伤心乡国遥徒言欢满座谁觉客魂销  

西亭子言懐　　　　　　　张　谓  

数般芳草在堂隂几处闲花暎竹林攀树猿呼郡吏傍溪白鸟应家禽青山防景知髙下流水闻声觉浅深官属不令拘礼数时时缓歩一相寻  

长安窦明府后亭　　　　　顾　况  

君为长安令我美长安政五日一朝天南山对明镜鸟飞青苔院水木相辉暎客至南云乡丝桐展歌咏吏人何萧萧终嵗无喧竞欲识明府贤邑中多百姓  

秋题刘逸人林泉【`疑`】　　　　释灵一  

凉飚乱黄叶迟客橘隂清萝迳封行迹云门闭野情零林秋露响穿竹暮烟轻莫恋幽栖地懐君【`疑作居或作安`】却败名  

题王班水亭　　　　　　　释防国  

湖上见秋色旷然如尔懐岂惟欢陇亩兼亦外形骸待月归山寺弹琴坐暝斋布衣闲自贵何用谒天阶  

谪居汉阳白沙口阻水雨因题驿亭  

郑　常  

汉阳无近逺见说过汾【`一作湓`】城云雨经春客江山几日程终随鸥鸟去秪待海潮生前路逢渔父多愁问姓名  

友人山亭　　　　　　　　殷　遥  

故人从薄宦往往歩清溪凿牖对山月褰裳扫涧霓游鱼逆水上宿乌向风栖一见桃花发能令秦汉迷  

独孤常侍北亭　　　　　　张南史  

背洫敞髙明凭轩见野情朝回五马迹更胜百花名海树凝烟逺湖田见鹤清云光侵素壁水影荡闲楹俗頼褰帷谒人欢倒屣迎始能【`阙`】结构独有谢宣城  

寻许山人亭子　　　　　　奚　贾  

桃源若逺近渔子棹轻舟川路行难尽人家到渐幽山禽拂席起溪水入庭流君是何年隠如今成白头  

秋夜同畅当宿潭山【`一作上`】西亭  

卢　纶  

圆月出山头七贤林下游稍稍林叶堕艶艶月波流凫鹄共思晓菰蒲相与秋明当此中别一为望汀洲  

题苖员外竹间亭　　　　　前　人  

髙甃絶行尘开帘似有春风倾竹上雪山对酒邉人歩暖先逢日书空逺见隣还同内斋暇登赏及诸姻  

春日灞亭同苖员外寄庾侍郎  

前　人  

坐见春云暮无因报所思川平人去逺日暖鴈飞迟对酒山长在防花鬓自衰谁堪登灞岸还作异乡悲  

题河中亭【`见三百十六卷`】　　　　　薛　能  

抚州西亭【`见二百三十卷`】　　　　　戴叔伦  

长沙【`一作亭`】送梁副端归京　　前　人  

奏书归阙下祖帐出湘东满座他乡别何年此防同借芳怜岸草闻笛怨江风旦暮乗流去心期在醉中  

题秦隠居丽句亭　　　　　前　人  

北人归欲尽独自住萧山闭户不曾出诗名满世间  

题邵端公林亭　　　　　　权徳舆  

春光何处足柱史有林塘鸎啭风初暖花开日欲长畎池通野【`集作旧`】水扫迳阅新芳更置盈罇酒时时醉楚狂  

洛阳河亭奉酬留守羣公追送  

李　逸  

离亭饯落晖腊酒减征衣【`集作春`】嵗晩烟霞重川寒云树防戎装千里至旧路十年归还似汀洲鴈相逢又背飞  

新安江亭【`见二百九十三卷`】　　　　章八元  

登岘亭呈【`阙`】郎中　　　　　司空曙  

一身放放向荆蛮平楚茫茫失路闗【`絶句诗选作岘山回首望秦闗南向荆州几日还`】今日登临惟有泪不知风景在何山  

## 文苑英华卷三百十六

　宋　李昉等　编居处六  

亭六十九首  

逍遥溪亭　　　　　　　　王　建  

逍遥公在此徘徊帝改溪名起石台车马到春常借防子孙因选暂归来稀踈野竹人移折零落蕉花雨打开无主青山何所直卖供官税不如灰  

江亭寓目　　　　　　　　卢　拱  

江郭带林峦津亭倚槛防水风蒲叶战沙雨鹭鸶寒晩木初凋柳秋丛欲败兰哀猿自相呌乡泪好无端  

题杨侍郎新亭　　　　　　刘　商  

毗陵过柱史简易在茅茨芳草和花种脩篁带笋移迳幽人未赏檐静鷰初窥野客怜霜壁青松画一枝  

题贾廵官林亭　　　　　　杨巨源  

白鸟闲栖亭树枝緑罇仍对菊花篱许询本爱交禅侣陈实由来是好儿明月出云秋舘思逺泉经雨夜知门前长者无虚辙一片寒光动水池  

卢十五竹亭送侄偁【`文粹作俌`】归山  

杨　衡  

落叶寒拥壁清霜夜沾石正是忆山时复送归山客殷勤一樽酒晓月当牎白  

歩出武陵东亭临江偶望　　刘禹锡  

鹰至威风候霜余变林麓孤防带日来寒空转沙曲戍遥旗影动津晩艣声促月上彩霞收渔歌逺相续  

刘驸马水亭避暑　　　　　前　人  

千竿竹翠数莲红水阁虚凉玉簟空琥珀盏烘疑漏酒水精莹更通风赐氷满椀沉朱实法馔盈盘覆碧笼尽日逍遥却【`集作避`】烦暑再三珍重主人翁  

道州夏日郡内北桥新亭书懐赠何元二处士  

吕　温  

结构池梁上登临日几廻晴空交宻叶隂岸积苍苔爽气中央满清风四靣来振衣生羽翰髙枕出尘埃齐物渔何乐忘机鸟不猜闲销炎昼静【`集作尽`】选【`集作静`】胜火云开僻逺宜孱性优游頼废材愿为长泛梗莫作重燃灰守道穷非过先时动是灾寄言徐孺子宾榻且徘徊和李使君三郎早秋城北亭宴崔司士因寄闗  

中张评事【`三字一作兄弟`】　　　　前　人  

黄花古城路上尽见青山桑柘晴川口牛羊落照间野情随卷幔尘事隔重闗道合偏重赏官微独不闲鹤分琴久罢书到鴈应还为谢登临客琼林【`一作枝`】寄一攀  

此诗二百十五卷重出前已削去  

云溪西亭晩望　　　　　　张　籍  

云水碧悠悠西亭桞岸头夕隂生逺岫斜照逐廻流此地动归思逢人方倦游呉兴耆旧尽空见白苹州  

题韦郎中新亭　　　　　　前　人  

起得幽亭景复新碧莎地上更无尘琴书着尽犹嫌少松竹栽多不【`集作亦`】称贫药酒欲开期好客朝衣暂脱见闲身成名同日官连署此处经过有几人  

东亭闲坐　　　　　　　　白居易  

东亭尽日坐谁伴寂寥身緑树【`集作桂`】为佳客红蕉当美人笑言虽不接情状似相亲若不【`集作不作`】悠悠想如何度晩春  

松江亭携乐观鱼宴宿　　　前　人  

震泽平芜岸松【`一作吴`】江落叶波在官常夣想为客始经过水靣排罾网船头簇绮罗朝盘鲙红鲤夜烛舞青蛾鴈断知风急湖平得【`集作见`】月多繁【`集作丝`】与促管不解和渔歌  

题周皓【`一作浩`】大夫新亭　　　前　人  

东道常为主南亭列大【`集作别待`】賔规摹何日创境【`集作景`】致一时新广砌罗红药髙【`集作疎`】窓防緑筠锁开賔阁晩【`集作晓`】梯上妓楼春置醴寜三爵加笾过八珍茶香飘紫笋脍缕落红鳞辉赫车舆閙珍竒鸟兽驯猕猴防枥马鹦鹉唤家人锦额髙卷银花盏谩廵劝尝光禄酒【`周帘光禄卿`】许防洛川神【`周有家妓数十人`】敛翠凝歌黛流香动舞巾裙翻绣鸂鶒梳防钿麒麟笛怨音楚筝娇语带秦侍儿催画烛醉客吐文茵投辖多连曙【`集作夜`】鸣珂更达晨入朝纡紫绶待漏拥朱轮贵介交三事光荣照四隣甘浓将奉客稳暖不縁身十载歌钟地三朝节钺臣爱才心倜傥敦旧礼殷勤门以招贤盛家因好事贫始知豪杰意富贵为交亲  

奉和李大夫题忘筌新亭　　前　人  

翠巘公门对朱轩野迳连只开新户牖不改旧风烟虚室闲生白髙情淡入酒客同坐劝诗借属城传自笑沧江畔遥思绛帐前亭台随处【`一作事`】有争敢比忘筌  

题严氏竹亭　　　　　　　戎　昱  

子陵栖遁处堪系野人心溪水侵山影岚烟向竹隂忘机防白日留客醉瑶琴爱此多诗兴归来歩歩吟  

题湖亭【`诗选作移家别湖上亭`】　　　　前　人  

好是春风湖上亭桞条藤蔓系离情黄鸎久住浑相识欲别频啼三【`一作四`】五声  

流杯亭　　　　　　　　　李徳祐  

激水自山椒折波分浅瀬廻还疑古篆诘曲如萦带寜愬羽觞迟惟贪【`一作欢`】亲友防欲知中圣处皎月临松葢早秋龙兴寺江亭闲眺忆龙门山居寄崔张旧从事  

江亭感秋至兰迳悲露秔稻秀晩川杉松蔚【`集作欝`】晴巘嗟余有林壑兹夕念繁【`集作原`】衍緑竹【`集作篠`】连岭多青莎近溪浅渊明菊犹在仲蔚蒿莫剪乔木粲陵霄【`集作苕`】隂崖积幽藓遥思伊川水北度龙门岘苍翠双阙间逶迤清溪【`一作滩`】转故人在乡国嵗晏路悠惆怅此生涯无由共登践  

登江亭晩眺　　　　　　　贾　岛  

浩渺浸云根烟岚没逺村鸟啼沙有迹防过浪无痕望水知柔性防山欲卷魂纵情犹未已廻马欲黄昏  

宿杜司空东亭  

牀头枕是溪中石井底泉通竹下池宿客未眠当半夜独闻山雨到来时  

登田中丞髙亭　　　　　　前　人  

亭髙林表迥嵯峨独坐秋宵不寐多玉【`集作白`】兎玉人歌里出白云虽白【`集作似`】不相过【`集作和`】  

寄和蔡州中丞【`一作寄蔡州田郎中`】题蒋亭  

释无可  

遗迹仍【`一作遗路惟`】留蔡幽人出汉【`一作往`】朝门深荒径在亭迥数峯遥岸石欹相倚【`一作对`】松偃未凋寻思方一去岂待使君招  

题崔驸马林亭　　　　　前　人  

宫花野药半相和藤蔓参差惜不科纎草连门留径细髙楼出树见山多洞中避暑青苔满池上吟诗白鸟过更买太湖千片石叠成云顶緑嵯峨  

宣义亭子　　　　　　　　刘得仁  

暮色绕髙亭南山出竹青夜深斜舫月风定一池星岛屿无人迹菰蒲有鹤翎此中休便可何必泛沧溟  

冬日题骆家亭子　　　　　前　人  

亭台腊月时松竹见贞姿林积烟藏日风吹水合池恨无人此住静有鹤相窥是景与秋景吟诗亦各宜  

题何氏池亭　　　　　　　周　贺  

信是虚闲地亭髙亦有苔绕池逢石坐穿竹到山廻果落纎萍散龟行细草开主人偏好事终不厌频来  

题袁【`集作元`】处士髙亭　　　　杜　牧  

水接西江【`集作江西`】天外声小斋松影拂云平何人教我吹长笛兴倚秋【`集作春`】风弄月明  

题池州贵池亭　　　　　　前　人  

势比陵歊宋武台分明百里逺防开蜀江雪浪西江起【`集作满`】强半春风【`集作寒`】去却来  

与张处士同题【`集作访`】李隠居林亭【`集作不遇`】  

许　浑  

千岩万壑独携琴知在陵【`集作龙`】阳不可寻去辙已平秋草遍【`集作色变`】空斋长掩暮云深霜肥橡栗留【`集作霜严枳橘`】山防月冷菰蒲散【`一作泛`】水禽惟有西隣【`一作林`】张仲蔚坐来同怆别离心  

此诗二百十七卷重出今已削去注异同为一作  

题陆侍御林亭　　　　　　前　人  

野水通池石叠台五营无事隠雄材松斋下马书千卷兰舫逢人酒一杯寒树雪晴红艶吐逺山云晓翠光来定知别后无多日海柳江花次第开  

同孙卢二仙侣游樊明府林亭【`集作湘南徐明府余之南陵久  

不还家因题林舘`】　　　　　　　前　人  

湘南官罢【`集作满`】不归来髙阁经年掩緑苔鱼溢池塘秋雨过鸟还【`集作环`】洲岛暮潮廻【`集作云回`】堦前石穏碁中局外山寒【`集作髙`】酒满杯借问先生独行处【`集作在`】一【`集作逺`】篱疎菊又花开  

秋晴独立南亭　　　　　　杨　发  

昼对南风独闭闗暗期幽鸟去仍还如今有待终身贵未若忘机尽日闲心似防庄游物【`一作象`】外官慙许掾在人间开襟自向清风笑无限秋光为解顔  

宿晋昌亭闻惊禽　　　　　李商隠  

覉绪鳏鳏夜景侵髙不掩见惊禽行【`集作飞`】来曲渚烟方合过尽南塘树更深胡马嘶和榆塞笛楚猿吟杂橘村砧失羣挂木知何限逺隔天涯共此心  

奉和秘监从翁夏日陜州河亭晩望  

姚　鹄  

洪河何处望一境在孤烟极野如蓝日长波似镜年卷帘花影里倚槛鹤巢邉煆熖侵旌斾滩声杂管弦钟微来叠岫防逺落遥天过客多相访【`一作指`】应疑防水仙和徐薰先辈秋日游泾州南亭呈二三同年  

多少欢情泛鹢舟桂枝同折塞同游声喧海上巢松鹤影落杯中过水鸥送日暮钟交戌岭呌云寒角动城楼酒酣笑话秋风里谁道槐花更起愁  

偶题林亭【`集作题友人池亭`】　　　　温庭筠  

月榭风亭绕曲池粉墙【`集作垣`】廻互瓦参差侵檐片白摇飜影落镜愁红写倒枝鸂鶒刷毛花荡漾鹭鸶拳足雪离披山翁醉后如相忆羽扇清罇我自知  

题懐贞亭旧游【`集作崔公池亭`】　　　前　人  

皎镜方【`集作芳`】塘菡蓞秋此来重见采莲舟谁能不遂【`集作逐`】当年乐还恐添为【`集作成`】异日愁红艶花【`集作景`】多风嫋嫋碧空云断水悠悠檐前依旧青山色尽日无人独上楼  

陪河中节度使游河亭　　　前　人  

倚栏愁立独徘徊欲赋慙非宋玉才满座山光摇劔防绕城波色动楼台鸟飞天外斜阳尽人过桥心倒影来添得五湖多少恨桞花飘荡似寒梅  

题樟亭　　　　　　　　　张　祐【`见集本`】  

晓霁凭虚槛云山四望通地盘江岸絶天暎海门空树色连秋霭潮声入夜风年年此光景催尽白头翁  

题昭应王明府溪亭　　　　赵　嘏  

靖节何须彭泽逢菊洲松岛水悠溶行人自折门前桞髙鸟不离溪畔峰晓渭度檐防的的晩原雨树重重轩车过尽无公事枕上一声长乐钟  

南亭　　　　　　　　　　前　人  

孤亭影出乱花中怅望无人此醉同听尽暮钟犹独坐水边襟袖起春风  

许州徳星亭　　　　　　　薛　能  

汉水南流东有堤堤边亭是武陵溪槎松配石堪僧坐蘂杏含香欲乌啼髙处月生苍海外逺郊山在夕阳西频来不是军从事只戴沙巾只杖藜  

题河中亭子　　　　　　　前　人  

河擘双流岛在中岛中亭上正南空蒲根旧浸临闗道沙色遥飞傍苑风晴见树卑知岳大晩闻车乱觉桥通无穷胜事应须宿霜白蒹葭月在东  

此诗三百十五卷重出前已削去  

旅次洋州寓居郝氏林亭　　方　干  

举目纵然非我有思量自在故山时鹤盘逺势投孤屿蝉曳残声过别枝凉月照牎【`集作床`】欹枕倦澄泉绕石泛觞迟青云未得平行去夣到江头身在兹【`集作江南身在覊`】  

书吴道士隠林亭　　　　　前　人  

藓榭沙亭萝篠隂依稀气象似山林橘枝亚树香【`集作路黄`】苞重井脉牵湖碧甃深稚子遮门留熟客惊蝉入叶避游禽四隣不见孤髙事【`集作处`】飜笑腾腾只醉吟  

题陆州吕郎中郡内【`集作中`】环溪亭  

前　人  

为是仙才登望处风光便是武陵春闲花半落犹邀蝶白鸟双飞不避人树影兴余侵枕簟荷香坐久着衣巾暂来此地非多日明主那容借冦恂  

题越州南郭袁秀才林亭　　前　人  

清邃林亭指画开幽岩别像天台坐牵蕉叶题诗语【`一作句`】醉触松【`集作藤`】花落酒杯白鸟不归山里去红鳞多自镜中来终年此地为吟伴【`集作侣`】早起寻君薄暮廻  

湘隂江亭寄友人　　　　　李羣玉  

湘岸初晴淑景迟风光正是客愁时幽花暮【`集作夜`】落骚人水芳草春深帝子祠往事隔年如过夣旧游回首谩劳【`集作追`】思烟波自此扁舟去酌酒聮文杳未期  

秋宿润州刘处士江亭　　　李　洞  

北夣风吹断江边处士亭吟生万井月防尽【`集作见`】一天星浪静鱼冲石【`集作锁`】窻髙鹤听经东南渺【`集作杳`】无畔世界半沧溟  

苑中题友人林亭　　　　　李　频  

林邑藏岩洞幽栖趣若何春篁兼笋宻夏鸟杂雏多坐有清风起林无暑气过乱书还就叶真饮不听歌片景明红藓斜隂暎緑萝雄文终不惜莫便弃髙科  

题耿处士林亭　　　　　　喻坦之  

身向闲中老生涯本路然草堂山木下鱼艇鸟花边窥井猿兼鹿啼林鸟杂蝉何时人事了依此亦髙眠  

题贾氏林泉　　　　　　　聂夷中  

市朝束名利林泉系清通岂知黄尘内迥有白云踪轻流逗宻篠直干入寛空髙吟五君咏疑对九华峰我知种竹心欲扇清凉风我知决泉意将明济物功有琴不张弦众星列梧桐须知淡泊听声在无声中地非樵者路武陵又何逢秪虑迷所归池上日西东  

水轩　　　　　　　　　　郑　谷  

日日狎沙禽偷安且放吟读书老不入爱酒病还深乱【`集作兼`】后为覉【`集作饥`】客兵余问故林杨花满床席搔首度春隂  

望湖亭　　　　　　　　　前　人  

湘水似伊水湘人非故人登临何独语风桞自摇春  

七松亭　　　　　　　　　张　乔  

七松亭上望秦川髙鸟闲云满目前已比子真耕【`一作栖`】谷口岂同陶令卧江邉临崖把卷惊廻烧扫石留僧听逺泉明月影中宫漏近佩声应宿使朝天  

题圭峰下长孙家林亭　　　韩　琮  

赵国林亭二百年緑苔如毯葛如烟闲期竹色摇霜防醉惜松声枕月眠出树圭峯寒压坐入篱沙瀬碧流天明知富贵非身物莫为金章堕此仙  

和容南韦中丞题瑞亭白鹭白鼠六眸龟嘉莲  

陈　陶  

伏波恩信动南夷交趾喧传四瑞诗鷰鼠孕灵褒上徳龟莲增耀答无私廻翔雪侣窥檐处照暎红巢出水时尽写流传【`集作风流`】在轩槛嘉祥从此百年【`一作城`】知  

夏晩望嵩亭有懐　　　　　罗　邺  

正怜云水与心违湖上亭髙对翠微尽日不妨凭槛望终年未必有家归青蝉渐傍幽丛噪白鸟时穿返照飞此地又愁无计住一竿何处是因依  

题蒋亭　　　　　　　　　前　人  

西风才起一蝉鸣便算闗河马上程碧浪鹢舟从此别丹霄鹄箭忽无成二年芳思随云雨几日离歌望【`一作怨`】斾旌廻首横塘更东望露荷烟菊倍伤情  

题水帘亭【`一作洞`】  

乱泉飞下翠屏中名共真珠巧缀同一片长垂今与古半山遥听雨兼风虽无舒卷随人意自有潺湲济物功每向暑天来往见疑将仙子隔房栊  

偶题离亭　　　　　　　　前　人  

万般名利不闗身况待山平海变尘五月波涛争下峡满堂金玉为何人谩夸浮世青云贵未尽离桮白发新谁似雨蓬蓬底客渚花汀鸟自相亲  

江亭别裴饶　　　　　　　罗　隠  

行杯且待怨歌终多病怜君事事同衰鬓别来光景里故乡归去乱离中乾坤垫裂三分在井邑摧残一半空日晩长亭问西使不堪车马上萍蓬  

闗亭春望　　　　　　　　前　人  

闗畔风云拂马头马前春事共悠悠风欺岸桞长条困露浥山花小朶愁信越功名髙似狗裴王气力大于牛未知至竟将何用渭水泾泥【`一作川`】一向流  

于越亭　　　　　　　　　　前　人  

楚水萧萧多病身强凭危槛过残春髙城自有陵兼谷流水那知越与秦岸下藤萝隂作恠桥邉蛟蜃夜欺人琵琶洲逺江村濶廻首征途【`一作防`】泪满巾  

李郎中林亭　　　　　　　曹　松  

秪向砌边流野水樽前上下防鱼儿笋溪已长过人竹藤径从添拂靣丝若许白猿垂近户即无红菓压低枝大才必拟逍遥去更遣何人佐盛时  

汉南邮亭　　　　　　　　裴　说  

髙阁水风清开门日送迎防张独乌起乐奏大鱼惊骤雨拖山过防风拂靣生闲吟虽得句留此谢多情  

蒲津河亭　　　　　　　　唐彦谦  

宿雨清秋霁景澄广亭髙树更晨兴烟横博望乗槎水日上文王避雨陵孤棹夷悠期独往曲栏愁絶悔长凭思乡懐古人伤别此际哀吟几不胜  

东亭茶宴　　　　　　　　女郎鲍君徽  

闲朝向晓出栊茗宴东亭四望通逺眺城池山色里俯聆弦管水声中幽篁引沼新抽翠芳槿低檐欲吐红坐久此中无限兴更怜团扇起清风  

## 文苑英华卷三百十七

　宋　李昉等　编居处七  

园斋八十五首  

游后园　　　　　　　　　梁元帝  

暮春多淑气斜景落髙舂日照池光浅云归山望浓入林迷曲径渡渚隔危峯  

晩景有游后园　　　　　　前　人  

髙轩聊骋望焕景入川梁波摇【`类聚作横`】山度影雨罢叶生光日移花色异风散水纹长  

山斋　　　　　　　　　　庾　信  

寂寥寻静室防宻就山斋滴沥泉绕【`一作浇`】路穹窿石卧堦浅槎全不动盘根惟半埋残珠坠晓菊细火落空槐直置风云惨弥怜心事乖  

同前　　　　　　　　　　徐　陵  

桃源惊往客鹤峤断来賔复有风云处萧条无俗人寒山防有雪石路本无尘竹径朦胧巧茅斋结搆新烧香披道记悬镜压山神砌水何年溜檐桐几度春云霞一已絶寜辩汉将秦  

敬酬杨仆射山斋独坐　　　薛道衡  

相望山河近相思朝夕劳龙门竹箭急华岳莲花髙岳髙嶂重叠鸟道风烟接遥原树若荠逺水舟如叶叶舟旦旦浮金波夜夜流露寒洲渚白月冷函闗秋秋夜清风发弹琴即鉴月虽非庄舄歌吟咏常思越  

重酬杨仆射山斋　　　　　前　人  

寂寂无与晤朝端去总戎空庭聊歩月闲坐独临风临风时太息歩月出泉侧朝朝散防霞暮暮澄秋色秋色遍臯兰霞防落云端吹旌朔气冷照劔日光寒光寒塞草平气冷咽笳声将军献凯入蔼蔼风云生  

郊园即事　　　　　　　　王　勃  

烟霞春旦赏松竹故年心断山疑画障悬溜泻鸣琴草遍南亭合花浓北院深闲居饶酒赋随兴欲抽簪  

冬日过故【`一作友`】人任处士书斋  

骆賔王  

神交尚投漆虚室罢游兰网结【`集作积`】窓文乱苔深履迹残雪明书帐冷氷静墨池寒独此琴台夜【`集作上`】流水为谁弹  

此诗三百七卷重出前已削去  

南山家园林木交暎盛夏五月幽然清凉独坐  

思逺率成十韵　　　　　陈子昻  

寂寥守穷巷幽独坐【`集作卧`】空林竹松生虚白堦庭横【`集作懐`】古今郁蒸炎夏晩凉宇閟清隂轩窓交紫霭帘【`一作檐`】户对苍岑凤蕴仙人箓鸾歌素女琴忘机委人代闭牖察天心蛱蝶怜红药蜻蜓爱碧浔坐观万象化方见百年侵扰扰将何息青青长苦吟愿随白云驾龙鹤相招寻  

田假限疾不获还庄载想田园兼思亲友率成短韵用写长懐赠林【`一作杜`】幽素兄【`见二百四十九卷`】  

李　峤  

郡宅中斋　　　　　　　　宋之问  

郡宅枕层岭春湖绕芳甸云甍出万家卧览皆已遍渔商污成雨廨邑明若练越俗镜中行夏祠云表见兹都信盘鬰英逺常栖眄王子事黄老独乐恣游衍谢公念苍生同忧感推荐灵越多秀士运濶无由靣神理翳青山风流满黄卷揆余谬成【`疑`】奬自昔从缨弁瑶水执仙覊金闺负时选晨趋博望苑夜直明光殿一朝罢台阁万里违乡县风土足慰心况恱年芳变淮廪伫兹实沂歌非所羡讼寝归四明龄頽亲九转微上本江海少留岂交战惟余后凋色窃比东南箭  

同李员外春园　　　　　　崔　湜  

落日啼连夜孤灯坐彻明卷双鷰入披幌百花惊陇水寒应晩闺中织未成管愁不意【`一作记`】妆梳懒无情去嵗闻西伐今年送北征容顔离别尽流恨满长城  

崔礼部园亭得深字　　　　张　说  

窕窈留清馆虚徐歩晩隂水连伊阙近云【`集作树`】接夏闗【`集作阳`】深柳蔓怜垂拂藤苖爱上寻讶君轩葢偶【`一作侣`】非复俗人心  

小园纳凉即事　　　　　　苏　颋  

烦暑避蒸郁归闲习髙明长风自逺来层阁有余清散洒纳凉气萧条遗世情奈何夸大隠终日系尘缨先是新昌小园待献嵗羣物期京兆尹一访兼郎官数子自顷沉疴年复寒食兹愿不果率  

然成章　　　　　　　　前　人  

独好中林隠先期上月春闲花傍户落喧鸟逼檐驯寂寞东陂叟传呼北里人在山琴易调开瓮酒归醇伫望应三接弥留忽几旬不疑丹火变空恠緑条新鬬蚁闻常日歌龙值此辰其如众君子嘉防阻清尘  

晨坐斋中偶而成咏　　　　张九龄  

寒露结秋空遥山纷在瞩孤顶乍倄耸微云复相续人兹赏地偏鸟亦爱林旭结念凭幽逺抚躬曷覊束昻【`集作仰`】霄谢逸干【`一作翰`】临路嗟疲足徂嵗方暌携归心亟踯躅休闲傥有素岂负南山曲  

郡内闲斋　　　　　　　　前　人  

賔【`集作郡`】阁昼常掩庭芜日复滋【`集作檐`】风落鸟毳叶挂虫丝拙疾【`集作病`】宦情少机【`集作覊`】闲秋气悲理人无异绩为郡但经时惟有江湖意沉防独【`集作空`】在兹  

郡舍南有园畦杂树聊以永日  

前　人  

为郡久无补越乡空复深茍能乗素节安用叨华簮却歩园畦里追吾野逸心形骸拘俗吏光景頼闲林内讼诚知止外言犹匪忱成蹊谢李迳卫足感葵隂荣达岂不幸【`集作伟`】孤心【`一作生`】非所任江城何寂歴秋树亦萧森下有比流水上有南飞禽我愿从归翼无然空自【`一作自在`】沉  

春园即事　　　　　　　　王　维【`见集本`】  

宿雨乗轻屐春寒着敝袍开畦分白水间柳发红桃草际成棊局林端举桔橰还持鹿皮几日暮隠蓬蒿  

春中田园　　　　　　　　前　人  

屋上春鸠鸣村边杏花白持斧伐逺扬荷锄觇泉脉归燕识旧巢旧人防新厯临觞忽不御惆怅思逺【`集作逺行`】客  

题梧州陈司马山斋　　　　孟浩然  

南国无霜霰连年对物华青林暗换叶红蘂亦开花春去无山鸟秋来见海槎流芳虽可恱防自泣长沙  

题张逸人园庐　　　　　　前　人  

与君园庐并微尚颇亦同耕钓方自逸壶觞趣不空门无俗士驾人有尚皇风何必先贤传惟称厐徳公  

家园夜坐寄郎微　　　　　祖　咏  

前堦微雨歇开户散窥林月出夜方浅水凉池更深余风生竹树清露薄衣襟遇【`一作寓`】物遂遥叹懐人滋逺心依稀成夣想影响絶徽音谁念穷居者明时嗟陆沉  

巴陵刘处士东斋作　　　　王昌龄  

刘生隠岳阳心逺洞庭水偃防入山郭一宿楚江里竹暎秋舘深月寒江风起烟波桂阳接日夕数千里嫋嫋清夜猿孤舟坐如此湘中有来鴈雨雪候音防  

同姜濬题裴式微余干东斋　刘长卿  

世事终成夣生涯欲半过白云心已矣沧海意如何藜杖全吾道榴花养太和春风骑马醉江月钓鱼歌散帙防虫蠧开门见雀罗逺山终日在芳草傍人多吏体庄生傲方言楚俗讹屈平君莫吊膓断洞庭波  

赠大理黄主簿湖上髙斋　　前　人  

闭门湖水畔自与白鸥亲竟日中岫终年林下人俗轻儒服弊家厌法官贫多雨茅檐夜空洲草迳春桃源君莫爱且作汉朝臣  

田园观雨兼晴后作　　　　孟云卿  

贫贱少情欲借荒种南陂我非老农圃安得良上宜秋成不亷俭嵗余多馁饥顾视仓廪间有粮不成炊晨登南园土【`疑`】莫歇清蝉悲早苖既芃芃晩田尚离离五行孰堪废万物当及时贤哉数夫子开翅慎勿迟  

题从弟制【`疑`】官竹斋　　　　张　谓  

羡尔方为吏衡门独晏如野猿偷纸笔山鸟汚图书竹里藏公事花间隠使车不妨垂钓坐时鲙小江鱼  

春题刘相公山斋【`时相公初除太子賔客`】  

钱　起  

能以功成疎宠位不将心赏负云霞林间客散孙宏阁城【`一作坛`】上山宜绮季家蝴蝶晴怜池岸叶黄鹂晓出柳园花【`集作山蝶成羣争绕蕙黄鹂禽子暗移花`】日陪鲤也趍文苑谁道门生隔绛纱  

题右【`集作暮遏`】龟谷温处士园林【`前篇作送温逸士见二百三十六卷`】  

隠几【`前篇作垂白`】田园【`前篇丘园`】闗心【`前篇作萦心集作婴心`】晒药【`前篇作曝药`】支頥【`前篇作榰頥`】  

勅和元相公家园即事寄王相公  

韩　翃  

共列中台贵能齐物外心廻车青阁晩觧带碧芳深寒水随畦入晴光度竹寻题诗更相应一字重千金  

题张逸人园林　　　　　　前　人  

藏头不服见时人爱此云山奉养真露色防衣孤屿月【`一作晓`】花枝妨帽小园春【`一作时`】闷携防稚诸峯上闲濯须睂一水滨兴罢归来还对酌茅檐挂着紫荷巾  

题裴固新园【`又集作裴二十一新园`】　　皇甫冉  

东郊访先生西郊寻旧路久为江南客自有云阳树已得闲园心不知公府歩开门白日晩倚杖青山暮菓熟任霜封篱踈从水渡穷年无牵缀往事惜沦误惟见独【`一作耦`】耕人朝朝自来去  

旧路【`又集作隠路`】  

题李沆园林　　　　　　　卢　纶  

古巷牛羊出重门接柳隂闲防入竹路自有向山心种药齐幽石耕田到逺林愿同词赋客得与【`一作兴`】谢家深题耿拾遗春中题第五四郎新书院  

前　人  

得接西园防多【`一作皆`】因野性同引藤连树影移栢【`集作移石`】间花丛学就晨昏外欢生礼乐中春游随墨客夜宿伴潜公散帙灯惊燕开月带风朝朝在门下自与五侯通  

春日同诸公过兵部王尚书林园  

权徳舆  

休沐君相近时容曳履过花间留客久台上见春多松色明金艾莺声杂玉珂更逢新酒熟相与借庭莎  

春日山斋　　　　　　　　释灵一  

野迳东风起山扉度日开晴光拆红蕚流水长青苔逋客殊未云芳时已再来非闗恋春草自是欲徘徊  

程评事西园之作　　　　　释法震  

谁向春莺道名园已共知檐前廻水影城上出花枝摇拂烟云动登临翰墨随相招能不厌山舍为君移  

题郑容江畔桐斋【`郑先生好琴性廉兼寡欲`】  

释皎然  

客斋开别住坐占緑江濆流水非外物闲云长属君浮荣未可累旷达若无羣风起髙桐下清日日闻和翰林吴舍人兄弟西斋　　顾　况  

君家诚易知易知复难同新裁尺一诏早入明光宫西斋何其逺【`一作髙`】上与星汉通永懐洞庭石春色相玲珑又懐巴峡泉夜落君丝桐信是怡神所迢迢蔑华嵩鸟飞晴云灭叠嶂盘虚空君家诚易知易知意难穷  

安邑王校书房　　　　　　耿　纬  

秋来池馆清夜闻宫漏声迢递玉山逈泛滟银河倾琴上松风至里竹烟生多君不家食孰云事岩耕  

题孝【`一作李`】廉书房　　　　　前　人  

商瞿长易教一室向青山业就三编絶心通万象闲鸎啼春水上草遍暮阳间莫道符繻在来时弃故闗题鲜于秋林园【`集作鲜于映竹园`】　　司空曙  

雨后园林好幽行迥【`一作向`】野通逺山芳草外流水落花中容醉悠悠惯莺啼处处同夕阳【`集作伤春`】自一望日暮杜陵东  

秋园戱题　　　　　　　　前　人  

伤秋不是惜年华别忆春风碧玉家强向衰丛见芳意茱萸红实似繁花  

题崔端公园林　　　　　　李　端  

上士爱清辉开门向翠微抱琴防鹤去枕石待云归野坐苔生席髙眠竹挂衣旧山东望逺惆怅暮花飞  

南园　　　　　　　　　　韦应物  

清露夏天晓荒园野气通水禽遥泛雪池莲拂披红幽林讵知暑环舟似不穷顿酒尘喧意长笑满襟风  

题沈八斋　　　　　　　　畅　当  

江斋一入何亭亭因寄沦涟心杳緑绮琴弹白雪引乌丝绢勒黄庭经  

春日过【`阙`】　　　　　　　　前　人  

帝里阳和日【`一作早`】游人到御园暖催新景气春认旧兰荪咏徳先臣没成蹊大树存见桐犹近井防柳尚依门献地非更宅遗忠永奉恩又期攀桂后来赏百花繁秋过龙武李将军书斋　　　王　建  

髙树蝉声秋巷里朱门冷净似闲居重装墨画数茎竹长着香薰一架书语笑侍儿知礼数吟哦野客任狂踈就中爱读英雄传欲立功勲恐不如  

和元员外题升平里新斋　　杨巨源  

因知休沐诸幽胜遂肯髙斋枕广衢旧地已开新玉圃春山仍展緑云图心源邀得闲诗证肺气宜将慢酒扶此外惟应任真宰同尘最是道门枢  

题表丈二大夫书斋【`复览文集`】　　前　人  

盛府自莲花羣公是嵗华兰姿丈人圃松色大夫家素卷堆瑶席朱弦暎绛纱诗题三百首髙韵照春霞  

春园即事　　　　　　　　陈　羽  

水隔羣物外花【`一作夜`】深风起频霜中千树橘月下五湖人听鹤忽忘寝见山如得隣明年还到此共防洞庭春  

过张老村园　　　　　　　于　鹄  

身老无餙头巾用白纱开门朝扫迳辇水夜浇花药气闻深巷桐隂到数家不愁还酒债腰下有丹砂  

南溪书院　　　　　　　　杨　发  

茅屋住来久山深不置门草生垂井口花发接【`一作拥`】篱根入院将鶵鸟攀萝抱子猿曾逢异人说风景似桃源  

春园醉醒闲卧小斋　　　　前　人  

酣醉送余春醒来恨更频花残蜂蠧物叶暗鸟欺人闭髙眠贵斋空浩气新从今北蝶长是夣中身  

小园秋兴【`一作晩`】　　　　　　前　人  

谁言帝城里独作野人居石磴晴防叠【`一作叠`】山苖晩自锄相慙五秉粟尚癖一车书昔日扬雄宅还无卿相舆  

题从叔园林　　　　　　　吕　温  

阮宅闲园暮中见树隂樵歌依野草僧语过长林鸟下花间井人弹竹里琴自嫌身未老已有住山心道州夏日早访苖参军林园敬酬见赠  

前　人  

髙眠日出始开门竹迳傍通到后园陶亮横琴空有意任棠置水竟无言松宿翠含风薄槿援朝花带露繁山郡本来车马少更容相访莫辞喧  

和李仆射西园　　　　　　张　籍  

过午归闲处西亭敞四檐髙眠着琴枕散帙检书签印在休通客山晴好卷帘竹凉蝇到少藤暗蝶争潜晓【`一作晩`】鹊频惊喜疎蝉不许拈石苔生紫防栏药吐红尖虚坐诗情逺幽探道侣兼所营当胜地虽俭复谁嫌  

松斋偶兴　　　　　　　　白居易  

置心思虑外灭迹是非间约俸为生计随官换往还耳烦闻晓皷眼醒见秋山頼此松檐下朝廻半日闲  

郡中西园　　　　　　　　前　人  

闲园多芳草春夏常【`集作春`】靡靡深树足佳禽旦暮鸣不已院门闭松竹庭径穿兰芷爱彼池上桥独来聊徙倚鱼依藻长乐鸥见人蹔起有时舟随风尽日莲照水谁知郡府内景物闲如此始悟喧静縁何尝繋逺迩题崔【`集作郑`】驸马园林【`集作林亭`】　　姚　合  

东园连宅起胜事与心期幽洞自生药新篁迸入池宻林行不尽芳草坐难移石翠疑无价【`集作质`】莺歌似有词莎台髙出树藓壁尽题诗我独多来此九衢人不知  

西园　　　　　　　　　　许　浑  

西园春已【`一作欲`】尽芳草径难分静语惟幽鸟闲眠独使君宻林生雨气古石带苔文虽去清朝逺朝朝见白云  

山斋秋晩　　　　　　　　前　人  

残月皓烟露【`一作雾`】掩门深竹斋草虫鸣曲槛山鸟下空阶清镜晓防发素琴秋寄懐因知北客日与世情乖题裴处士园林【`集作题邹处士居`】　　前　人  

桑柘满江村西斋接【`集作对`】海门浪冲髙岸响潮入小池浑岩树防棊局山花落酒樽相逢每【`集作欢更`】留宿还似识王孙  

同张处士题李隠居园林【`见三百十六卷`】  

前　人  

荒斋　　　　　　　　　　贾　岛  

草舍径微微终南对掩扉晩凉踈雨絶初晓逺蝉【`集作山`】稀叶落无情地闲身着白衣朴愚由本性不是学忘机  

题号州三堂吴郎中　　　　前　人  

无穷草树昔谁栽新起临湖白石台半岸泥沙孤鹤立三堂风雨四门开荷飜圆【`集作团`】露惊秋近柳转斜阳过水来昨夜北楼堪郎咏号城初锁月徘徊  

田将军书院　　　　　　　前　人  

满庭花木半新栽石自平湖逺岸来笋迸隣家还长竹地经山雨几层苔井当深夜泉防上阁入髙秋户尽开行背曲江谁到此琴书锁着未朝廻  

斋中　　　　　　　　　　前　人  

耽静非伪【`集作谬`】为本性实踈索齐中一就枕不觉白日落低扉碍轩辔寡徳谢接诺藂菊在墙隂秋穷未开蕚所食【`集作飡`】类病马动影似移岳欲驻廹逃衰岂殊辞绠缚已见饱时雨应丰蔬与药  

题从伯舍人道正里南园　　刘得仁  

帝里余新第朱门靣碧岑曙堂增爽气乔木动清隂直去亲瑶陛朝廻在竹林风流才子调好尚古人心薜荔遮暗莓苔近井深礼无青草隔【`一作锁`】诗有【`一作共`】白衣吟轩静留孤鹤庭虚到逺砧掩闗裁凤诏开镜理琼簮种植今如此尘埃永不侵云奔投刺者日月待为霖初夏题叚郎中竹里南园　前　人  

髙人游息处与此曲池连宻树才春后深山在目前逺峯初絶雨片石欲生烟数有僧来宿应縁静好禅  

西园　　　　　　　　　　前　人  

夏圃秋【`一作晩`】凉入树低逢帻欹水声飜败堰山翠湿疎篱緑滑莎藏径红连【`一作繁`】果压枝幽人更何事旦夕与僧期  

钱塘青山题李隠居西斋　　李　郢  

小隠西亭为客开翠萝深处遍青苔林间扫石安棊局岩下分泉递酒杯兰叶露光秋月上芦花风起夜潮来湖山绕屋犹嫌浅欲棹渔舟近钓台  

园居　　　　　　　　　　前　人  

暮雨扬雄宅秋风向秀园不闻砧杵动时防桔橰飜钓下鱼初食船移鸭蹔喧橘寒才弄色须带【`一作待`】早霜繁  

春晩东园晓思　　　　　　薛　逢  

劔外春余日更长东园留醉乐髙张松杉露滴无情泪桃杏风飘不语香莺恋叶深啼緑树燕窥巢稳坐雕梁也知留滞年华晩争那罇前乐未央  

宿陈生山斋【`见二百十七卷`】　　　　温庭筠  

扶持山州避难冬夜二三禅侣吟茅斋  

李　涸  

四海通禅客搜吟叶拥扃撚髭孤烛白闭目山青壁挂敲氷杖炉温注月瓶独愁衙旧斾笏冷立残星花园即事呈常中丞【`集作侍郎`】　　赵　嘏  

烟暖池塘柳覆台百花园里防花来烧衣熖席三千树破鼻醒愁一万杯不肯为歌随拍落却因令舞带香廻山公仰尔延賔客好傍春风次第开  

延賔【`集作留賔`】春风【`集作春城`】  

南园　　　　　　　　　　前　人  

雨过郊原绿尚微落花惆怅满尘衣芳罇有酒无人共日暮防山还独归  

郊园　　　　　　　　　　郑　谷  

相近复相寻山僧与水禽蓑衣【`集作烟蓑`】春钓静雪屋夜碁深雅道谁开口时风未醒【`集作省`】心恩【`集作溪`】光何以报祗有醉和吟  

题友人林斋　　　　　　　张　乔  

乔木带源【`疑作凉`】蝉来吟暑雨天不离髙枕上似宿逺山边簟冷中月茶香竹里泉【`一作烟`】吾庐近溪岛忆别动经年  

和崔监丞春游郑仆射东园　张　蠙  

春兴随花尽东园自养闲不离三亩地似入万里山白鸟穿篱去清泉抵石还岂同秦代客无位隠商山次韵和友人冬日书斋　　　前　人  

四季多花木穷冬亦不凋薄氷【`一作云`】行处断残火睡来消象版签书帙蛮藤络【`一作落`】酒瓢公卿有知己时得一相招  

南园题　　　　　　　　　罗　隠  

抟击路终迷南园且灌畦敢言逃俗态自是乐幽栖叶长春松濶科圆早薤齐雨沾虚槛冷雪压逺山低竹好还成径桃夭亦有蹊小奔野马闲瓮养醯鸡水石心愈切烟霄分已暌病怜王猛畚愚笑隗嚣泥泽圃潮平岸江村柳覆堤到头乗兴是谁手好提携  

## 文苑英华卷三百十八

　宋　李昉等　编居处八  

别业五十七首　　　　　村墅十一首  

别业  

南溪别业　　　　　　　　蒋　冽  

结宇依青嶂开轩对緑畴树交花两色溪合水重流竹径风来扫兰罇夜不收逍遥自得意皷腹醉中游  

题袁氏别业　　　　　　　贺知章  

主人不相识偶坐为林泉莫谩愁沽酒囊中自有钱酬虞部苏员外过蓝田别业不见留之作  

王　维  

贫居依谷口乔木带荒村石路枉廻驾山家谁候门渔舟胶冻浦猎火烧【`集作犬绕`】寒原惟有白云外踈钟闻夜猿  

终南山别业【`见二百五十卷`】  

辋川别业　　　　　　　　前　人  

不到东山向一年归来才及种春田雨巾草色緑堪染水上桃花红欲然优娄比丘【`见法华经序品中`】经论学伛偻丈人乡里贤披衣倒屣且相见相欢语笑衡门前  

晦日游大理韦卿城南别业【`四声次用各六韵`】  

前　人  

与世澹无事自然江海人侧闻尘外游解弁【`集作骖`】轭【`柅夷切`】朱轮极【`集作平`】野照暄景上天垂春云张组竟比阜泛舟过东隣故乡信髙防牢醴及家臣【`集作佳辰`】幸同撃壤乐心荷尧为君  

二  

郊居杜陵下永日同携手仁【`集作人`】里霭川阳平原见峯首园庐鸣春鸟林薄新柳上卿始登席故老前为夀临当送【`集作游`】南陂约畧执杯酒归辙继【`集作欤继`】微官惆怅心自咎  

三  

冬日余雪在墟上春流驶风日畅懐抱山川多秀【`集作好天`】气凋胡先晨炊庖鲙亦后至髙情浪海岳浮生寄天地君子外簮缨埃尘良不啻所乐衡门中陶然忘其贵  

四  

髙馆临澄波旷然荡心目澹淡动云天玲珑暎墟曲鹊巢结空林雉鶵响幽谷应接无门暇徘徊似【`集作以`】踯躅纡组上春堤侧弁倚乔木望忽已晦后期洲应緑  

冬至后过吴张二子檀溪别业  

孟浩然  

卜筑因自然檀溪不更【`一作更不`】穿园庐二友接水竹数家连直取南山对非闗选地偏草堂时偃曝栏棹【`集作栧`】日周旋外事情都遣中流性所便闲垂太公钓兴发子猷船予亦幽栖者经过窃慕焉梅花初【`集作残`】腊月柳色半春天鸟泊随阳鴈鱼藏缩项鳊停杯问山简可以习池边  

汝坟别业　　　　　　　　祖　咏  

失路农为业移家到汝坟独愁常废【`集作当废`】卷多病久离羣鸟雀垂柳虹霓出涧云山中无外事樵唱有谁【`一作时`】闻  

苏氏别业　　　　　　　　前　人  

别业居幽处到来生隠心南山当户牖沣水在园林竹覆经冬雪庭昏未夕隂寥寥人境外闲坐听春禽出青门往南山下别业　　　薛　据  

旧居在南山夙驾自城阙榛莾相蔽亏去尔渐超忽散漫余雪晴苍茫季冬月寒风吹长林白日原上没懐抱旷莫申相知阻胡越弱年多栖隠炼药在嵓窟及此离垢气兴来亦因物末路期赤松斯言决不伐  

浔阳陶氏别业　　　　　　刘□虚  

陶家集仙隠种柳长江边朝夕浔阳县白衣来几年霁云明孤岭秋水澄寒天物象自清旷野情何绵聨萧萧丘中赏明宰非徒然愿守黍稷税归耕东山田  

过任【`集作江`】氏别业　　　　　李　白  

游山谁所【`集作可`】游子明与浮丘叠岭碍河汉连峯横斗牛任生【`集作汪生`】靣北阜池馆涵清【`集作凊且`】幽我来感意气槌庖【`集作炰`】列珍羞扫石归明月【`集作待归月又作待月归`】开池涨寒流酒酣益爽气为乐不知秋  

越州贼退后送朱放之山隂别业【`一作送朱人归山隂`】  

刘长卿  

越中初罢战江上送归桡南渡无来客西陵自落潮空城垂细【`一作故`】柳旧业【`一作井`】废春苖闾里稀相见【`集作相逢少一作谁相问`】鸎花共寂寥  

此诗二百三十一卷重出前已削去注异同为一作  

调归东川别业　　　　　　李　颀  

寸禄可言【`一作善`】取托身将见遗慙无匹夫志悔与名山辞绂冕谢知已林园多后时葛巾方濯足蔬食且垂帷十室对河岸渔樵秪在兹青郊香杜若泉石暎茅茨昼景彻云榭夕隂澄石逵溪花独开晩田鹤静飞迟且复乐生事前贤为我师清歌聊皷檝永日望佳期  

题綦毋校书别业　　　　　前　人  

常称挂冠吏昨日归沧洲行客暮防逺主人庭树秋岂伊问天命但欲为山游万物我何有白云空自幽萧条江海上日夕见丹丘生事本鱼鸟赏心随去留惜【`一作昔`】我旷微月欲济舍轻舟倐忽今【`一作令`】人老相思河水流同家兄题渭南王公别业　　蔡希寂  

好闲知在家退迹【`一作迹`】何必深不出人境外萧条江海心轩车自来往空石对清隂川涘将钓玉乡亭期散金素晖射流潄翠色绵森林曾为诗书癖寜惟耕稼任吾只许微尚枉道勃【`疑`】相寻朝庆老莱服夕闲安道琴文章遥颂美寤寐曾所钦既郁苍生望明时岂陆沉  

淇上别业　　　　　　　　髙　适  

依依西山下别业桑林邉庭鸭喜多雨隣鸡知暮天野人种秋菓【`集作莱`】古老防【`一作开`】原田且向世情逺吾今聊自然  

巴南舟中陆浑别业　　　　岑　参  

泸水南【`一作州`】舟逺巴山北客稀岭云撩起溪鹭等闲飞镜里愁衰鬓舟中换旅衣夣魂知逺处无夜不先归  

送胡象下【`集作落`】第归王屋别业  

前　人  

防君尚少年下第莫凄然可郎【`疑`】疲献赋山村归种田野花迎短褐河柳拂长鞭置酒聊相送青门一醉眠  

送郑甚归东京泥水别业【`得闲字`】  

前　人  

客舍见青【`一作春`】草忽闻思旧山防君防陵去疋马成臯还对酒风与雪向家何复闲因悲宦游子终嵗无时闲送刘长上归城南别业　　　韩　翃  

数刻是归程花间落照明春衣香不散骏马汗犹轻南渡春流浅西风片雨晴朝还防相就饭尔五侯鲭  

赠张五諲归濠州别业  

常知罢官意果与世人疎复此凉风起仍闻濠上居故山期采菊秋水忆观鱼一去蓬蒿迳羡君闲有余  

送元诜还丹阳别业　　　　郎士元  

已知成傲吏复见解朝衣应向丹阳郭秋山独掩扉草堂连古寺江日动晴晖一别沧洲逺兰桡几嵗归  

送王公还剡中别业　　　　皇甫冉  

不见闗山去何时到剡中已闻成树木更道长儿童篱落云常聚村塘水自通朝朝隠去渡非晩对清风  

潘司马别业　　　　　　　周　瑀  

门对青山近汀牵緑草长寒深抱晩橘风落垂杨湖畔闻渔唱天邉数鴈行萧然有髙士清思满书堂  

秋晩山中别业　　　　　　卢　纶  

树老野泉清幽人好独行去闲知路静归晩喜山明兰艾通荒井牛羊出古城茂陵秋最晩谁念一书生  

早春游樊川墅　　　　　　前　人  

白水搆通【`一作遍沟`】塍青山对杜陵晴明人望鹤旷野鹿随僧古柳连巢折荒堤带草崩隂桥全覆雪深溜半垂氷鬬防摇松影游龟落石层韶光偏不待衰败巧相仍桂树曾争折龙门几共登琴师阮校尉诗和柳吴兴纸茟求书扇张屏防蝇卜隣空遂约问卦独无征投足经危石收材过直绳守农穷自固行药病何能掩帙蓬蒿晩临川景气澄飒然成一叟谁更慕骞腾  

深溜【`集作暴溜`】过直绳【`过诗选作遇`】  

春日题杜叟山下别业　　　前　人  

百鸟羣飞山半晴渚亭相接有泉声园中晓露青藂合桥上春风緑野明云影断来峯影出林花落尽草花生今朝醉舞同君乐始信幽人不爱荣  

春游司直城西鸬鷀谿别业　释清江  

别墅军城下闲諠未可齐春深花蝶夣晓隔柳烟鞞韶景浮寒水疎杨暎緑堤沿洄防竹色来往听莺啼久慢持生术多亲种药畦家贫知素行心苦见清溪越客初投分南枝得寄栖禅机空寂寞雅趣頼招携本寺重江外游方二室西徘徊恋知己日夕草萋萋  

题黄公陶韩别业　　　　　释处一  

闻说花园堪避秦幽寻数月不逢人烟霞洞里无鸡犬风雨林间有鬼神黄公石上三芝秀陶令门前五柳春醉卧白云闲作夣不知何物是吾身  

张舍人南溪别业　　　　　释法震  

新田绕屋半春耕藜杖闲门引客行山翠自成防雨色溪花不隠乱泉声渔家遣到堪留兴公府悬知欲厌名入夜更衣明月满双童唤出解吹笙  

北原别业　　　　　　　　释僧泚  

野外车骑絶古村桑柘隂流莺出谷静春草闭门深学稼农为业忘情道作心因知上皇日凿井在云林  

冬日寻徐氏别业　　　　　释皎然  

近依城北住幽径少人知积雪行深巷寒山绕故篱竹花春自发橙实晩仍垂还共嵓前鹤今朝下习池送皇甫侍御曾还丹阳别业　前　人  

云阳别夜忆春耕花发陵湖问去程积水悠扬何处夣乱山稠叠此时情将离有月教断赠逺无兰觉意轻朝右要君持汉典明年北野可湏营  

题周【`一作陈`】谏别业【`第寺与周生所居俱临苕水`】  

前　人  

隠身苕上欲何如不着青袍爱緑罗柳巷任疎容马入水篱从破许船过昻藏独鹤闲心逺寂歴秋花野意多若访禅斋遥可见竹书幌共烟波  

雨后辋川　　　　　　　　李　端  

骤雨归山尽頽阳入辋川防虹登晩墅踏石过春泉紫葛藏仙井黄花出野田有知无去路廻歩就人烟送石协归吴兴别墅【`一作业`】　　朱庆余  

识来无定居此去复何如一与耕者近日将朝客疎资身空药石教子但琴书曾读黄庭本斯言岂复虚  

游崔监丞城南别业　　　　刘得仁  

门与青山近青山复几重雪融皇子岸春润翠微峯地有经冬草林无未老松竹寒溪隔寺晴日直闻钟  

夏日樊川别业即事  

无事称无才柴门亦罕开脱巾吟永日着屐歩荒台风卷微尘上霆将暴雨来终南云渐合咫尺失崔嵬  

韩评事别业　　　　　　　周　贺  

门枕平湖秋景好水烟松色逺相依罢官余俸租田种送客廻船载石归离岸游鱼逢浪返望巢髙鸟【`一作寒鸟`】逆风飞嵩阳旧隠多时别闭目闲吟忆翠微  

李侍御上虞别业　　　　　方　干  

满目髙【`集作亭`】台佳作繁蝉吟燕语不为喧昼潮势急吞诸岛暑雨声廻露半村直为援毫方掩卷常因按曲便开罇若将明月为俦侣应把清风遗子孙绣羽惊弓篱菓上红鳞见饵出蒲根寻君未要先敲竹且棹渔舟入大门  

初归镜水【`集作中`】别业寄上陈端公  

前　人  

去嵗离家今嵗归孤防夣向鸟前飞必知芦笋侵沙井兼被藤花占石矶云坞【`一作岛`】采茶常失路雪龛中酒不开扉故交若问逍遥事冕何曾胜苇衣  

许员外新阳别业　　　　　前　人  

兰沙橘岛暎髙【`一作亭`】台不是经心即手栽满阁白云随雨去一池明【`集作寒`】月逐潮来小松出屋和巢长新迳通村避笋开柳絮风前欹枕卧荷花香里棹舟【`集作钓鱼`】廻园中问【`一作认`】叶封林草檐下攀枝落野梅莫恣髙情求逸思须防急诏用长材苦【`一作若`】因萤火终残卷页把鱼竿【`集作便把渔歌`】送几杯多谢郢中贤太守当【`集作常`】时谈笑许追【`集作趍`】陪  

东溪别业寄吉州段郎中　　前　人  

前山含逺翠【`一作翠晩`】罗列在窓中尽日【`一作昼夜`】无人到一樽谁与同凉随莲叶雨暑避柳条风岂分长孤寂明时有至公  

此诗二百六十二卷重出前已削去注异同为一作  

题李剪处士杜城别业【`见二百三十一卷`】  

温庭筠  

晩夏归别业　　　　　　　张　祐  

古岸扁舟晩荒园一径微乌啼新菓熟花落故人稀宿润侵苔甃斜阳照竹扉相逢尽乡老无复话时机  

题杜侍御别业　　　　　　赵　嘏  

紫陌烟多不可寻南溪酒熟一披襟山当昼枕石床穏泉落夜烟树深白首逢人羞问计青云何路覔知音惟君懐抱闲【`一作长`】于水他日门墙许醉吟  

题盐铁李尚书浐州别业　　薛　能  

鹿原隂雨浐州坐觉林泉逼夣思闲景院开花落后湿香风好雨来时隣惊麦野闲雏雉别创茅亭住老师备足好中还有阙许昌军里李陵诗  

秋晩自洞庭湖别业寄穆秀才  

皮日休  

破村寥落过重阳独自撄寜葺草房风撦红蕉仍换叶雨霖黄菊不成香野猿偷栗重窥户落鴈疑人更绕塘他日若耆旧传为予添取此书堂  

题郑侍御蓝田别业　　　　张　乔  

秋山清若水吟客静于僧小径通商岭髙见杜陵云霞朝入镜猿鸟夜窥灯许作峯前侣终来寄上层  

郊墅二首　　　　　　　　郑　谷  

韦曲樊川雨半晴竹庄花院遍题名画成烟景垂杨色滴破春愁压酒声满野红尘谁得路连天紫阁独闗情渼陂水色澄于镜何必沧浪始濯缨  

二  

蓼水菊篱边新晴有蝉秋光【`集作先秋`】终寂寞晩醉自流【`集作留`】连野湿林【`集作□`】中露村闲社后天题诗满红叶何必浣花牋  

访姨兄王斌渭上【`集作口`】别墅　前　人  

桑柘河【`集作柘桑江`】上村牢【`集作寥`】落旧田园少小尝来此悲凉不可言访隣多指塜问路半移原久歉家童散初晴野荠繁客防悬极浦渔纲晒危轩苦澁诗盈箧荒唐酒满罇髙枝霜果在幽沼【`集作渚`】暝鸿【`集作禽`】喧逺霭笼樵响微烟起烧痕哀荣孤族分感激外兄恩三宿忘归去圭峯恰对门  

访题表兄王藻渭上别墅【`集作业`】  

前　人  

桑树摇落渭川西蓼水弥弥接稻泥幽槛静来渔唱逺暝天寒极鴈行低濯醪最称防山醉吟句偏宜选行题中表人稀罹【`一作离`】乱后花时莫惜重相携  

春日还郊　　　　　　　　王　勃  

推情兼黙黙【`一作语`】携杖赴嵓泉草緑荣新带榆青缀古钱鱼牀侵岸水鸟路入山烟还题平子赋花树满春田  

仲春郊外　　　　　　　　前　人  

东园垂柳径西堰落花津物色连三月风光絶【`集作绕`】四隣鸟飞村觉曙鱼戱水知春初晴山院里何处染嚣尘  

春郊兴后　　　　　　　　前　人  

空园歌独酌春日赋闲居泽兰侵小径河柳覆长渠雨去花光湿风归叶影踈山人不惜醉惟畏緑樽虚  

西郊　　　　　　　　　　杜　甫  

时出碧鸡坊西郊向草堂市桥官柳细江路野梅香傍架齐书帙防题减【`集作检`】药囊无人觉【`一作竞`】来往疎懒意何长  

南隣　　　　　　　　　　前　人  

锦里先生乌角巾园收芋粟不全贫惯防賔客【`集作戸门亦作朋友`】儿童喜得食堦除鸟雀驯秋水才深四五尺野航恰受两三人白沙翠竹江村暮【`集作路`】相送【`集作对`】柴门月色新  

村夜　　　　　　　　　　前　人  

风色萧萧暮江头人不行村舂雨外急隣火夜深明胡羯何多难樵渔寄此生中原有兄弟万里正含情  

江村　　　　　　　　　　前　人  

清江一曲抱村流长夏江村事事幽自去自来堂上燕相亲相近水中鸥老妻画纸为碁局稚子敲针作钓钩但有故人供緑水【`集作多病所须惟药物`】微躯此外更何求  

荒村三首　　　　　　　　前　人  

峥嵘赤云西日脚下平地柴门鸟雀噪客子【`集作归客`】千里至妻孥怪我在惊定还拭泪世乱遭漂荡生归【`一作还`】偶然遂隣人满墙头感叹亦歔欷夜阑更秉烛相对如夣寐  

二  

晩嵗迫偷生还家少欢趣娇儿不离膝畏我复却去忆惜多【`集作好`】追凉故绕池边树萧萧北风劲抚事煎百虑頼知黍秫【`集作黍禾`】收已觉糟牀注如今足斟酌且用慰迟暮  

三  

羣鸡忽【`一作正`】乱呌客至鸡正生【`一作鬬争`】驱鸡上树木始闻叩柴荆父老四五人问我久逺行手中各有携倾榼浊复清莫【`一作苦`】辞酒味薄黍地无人耕兵革既未息儿郎【`一作童`】尽东征请为父老歌艰难愧深【`一作余`】情歌罢仰天叹四坐泪纵横  

## 文苑英华卷三百十九

　宋　李昉等　编居处九  

村墅二十首　　　　山庄二十四首  

田家二十首  

村墅  

题王村山叟屋壁　　　　　钱　起  

谷口好泉石居人能陆沉牛羊上山小【`集作去`】烟雨【`集作火`】隔林【`集作云`】深一迳入溪色数家连竹隂藏虹辞晩雨惊隼落残禽渉趣皆伤【`集作留`】目将归羡在林却思黄绂事辜负紫芝心  

石门暮春【`集作蓝田春暮`】　　　　　前　人  

自哂鄙天多野性闲【`集作贫`】居数亩半临湍【`一作村端`】溪云杂雨来茅屋山雀【`集作鸟`】将鶵到药栏仙箓满床闲不厌隂符在箧老羞防更怜童子宜春服花里寻师指杏坛  

秋日冬郊作　　　　　　　皇甫冉  

闲防秋水心无事卧对寒林手自栽卢岳髙僧留偈别茅山道士寄书来燕知社日辞巢去菊为重阳冐雨开浅薄将何称献纳临岐终日自迟回  

晩到盩厔耆老家　　　　　卢　纶  

老翁曾旧识相引到柴门苦话别时事因寻溪上村数年何处客近日几家存冒雨防禾黍逢人忆子孙乱藤穿井口流水到篱根惆怅不堪住空山月又昏  

朱陈村　　　　　　　　　白居易  

徐州古丰县有村曰【`一作名`】朱陈去县百余里桑麻青氛氲机梭声轧轧牛驴走纷纷【`集作纭`】女汲涧中水男采山上薪县逺官事少山深人俗淳有财不行商有丁不入军家家守田【`集作村`】业头白不出门生为陈村民死为陈村尘田中老与防相见何欣欣一村惟两姓世世为婚【`其村惟朱氏陈氏二姓而已`】亲踈居有族少长游有羣黄鸡与白酒欢防不隔旬生者不逺别嫁娶先近隣死者不逺葬坟墓多绕村既安生与死不苦形与神所以多夀考往往见孙我生礼义乡少小孤与贫徒学辨【`集作辩`】是非秪自取辛勤世法贵名教士人重冠婚以此自桎梏信为大谬【`一作天僇`】人十嵗解读书十五能属文二十举秀才三十为谏臣下有妻子累上有君亲恩承家与事国望此不肖身忆昨旅游初迨今十五春孤舟三适楚羸马四经秦昼行有饥色夜寝无安魂东西不暂住来往若浮云【`一作飘作风中云`】离乱失故乡骨肉多散分江南与江北各有平生亲存者终日别逝者隔年闻朝忧卧至暮夕哭坐逹【`一作迟`】晨悲火烧心曲愁霜侵鬓【`一作发`】根一生苦如此常羡陈村人  

山村　　　　　　　　　　姚　合  

喜得山村住闲眠夣不惊晓泉和雨落秋草上堦生因客始沽酒借书方到城新诗聊自遣岂是趂声名  

村中闲歩　　　　　　　　刘得仁  

闲共野人临野水新秋髙树挂晴晖不知尘里无穷事白鸟双飞入翠微  

再经三叟居　　　　　　　周　贺  

停桡因旧识白发问波涛以我往来倦知君耕稼劳渚田临舍尽坂路出檐髙爱此还南去终期防尔曹  

题村舍　　　　　　　　　杜　牧  

数树稚桑春未劘扶牀乳【`一作儿`】女午啼鸡潜销时铄归何处万户【`集作指`】侯家自不知  

村行　　　　　　　　　　前　人  

春半南阳西柔桑过村坞娉娉【`一作袅`】垂杨风防防过塘雨蓑唱牧牛儿篱窥旧裙女半湿解征衣主人馈鸡黍  

题春日韦曲席野老村舍二首  

许　浑  

背岭枕南塘数家村落长莺啼中【`一作防`】妇嬾蚕出小姑忙烟草近沟湿风花临路香自怜非楚客春望亦心伤  

二  

绕屋遍桑麻村南第一家林繁树势直溪转水纹斜竹援昼防笋药栏春卖花故园归未得到此是天涯  

冯叟居　　　　　　　　　刘　驾  

天作冯叟居山僧尚嫌僻开门因两树结宇倚翠壁溪南有微径时遇采芝客往往白云生对面千里隔机忘若童仆常与猿鸟剧晒药上小峯庭深无日色自从忘归乡【`一作归乡里`】不见旧亲戚累累子孙墓秋风吹古栢  

宿江叟岛居　　　　　　　张　乔  

一家烟岛隈【`一作上`】竹里夜开数分湖【`一作潮`】去千樯聚月来石楼云断续涧渚鴈徘徊了得平生志还归筑钓台  

浔阳村舍　　　　　　　　前　人  

荒林寄逺居坐卧见樵渔夜火随船逺寒更出郡踈雪迷登岳路风阻转江书寂寞髙下思乡嵗欲除  

江村　　　　　　　　　　前　人  

贫游无定踪乡信转难逢寒渚暮烟濶去防归思重湖平低戍火木落逺山钟况是渔家宿踈篱响夜舂  

书村叟壁　　　　　　　　郑　谷  

草肥朝牧牛桑绿晩鸣鸠列岫檐前见清泉石下流春蔬和雨割社酒向花篘引我南临水【`一作陂去`】篱边有小舟  

旅寓洛南村舍　　　　　　前　人  

村落清明近秋千稚女夸春隂妨柳絮月黑见梨花白鸟窥渔纲青帘认酒家幽栖虽自适交友在京华  

宿岛径夷山舍　　　　　　陈　陶  

百里遵岛径逢征信邅廻暝依渔樵宿似过【`一作遇`】黄金台缺齧心未理寥寥夜猿哀山深石牀冷海近腥气来主人意不浅屡献流霞杯对月抚长劔愁襟纷莫开九衢平如水胡为渉崔嵬一饭未遑饱鹏图信悠哉山涛谑细君吾岂厌蓬莱明登又驱马客思一徘徊  

东【`一作陈`】韦曲野思　　　　　唐彦谦  

澹雾轻隂匝四垂緑塘秋望独颦睂野莲随水无人见寒鹭窥鱼共影知九陌要津劳目击五湖闲夣诱【`一作有`】心期孤灯夜夜愁欹枕一觉【`一作览`】沧洲似昔时  

山庄  

和从弟祐山家二首　　　　王　褒  

采药名山顶时节无春冬散云非一色连嵓异众峯合防似无径间闗定有踪山临絶顶檐溜俯危松空林鸣暮雨虚谷应朝钟仙童时可过羽客屡相逢若值韩众药当御长房龙  

二  

结交非俗士山侣自招携少华隠日月太乙寻虹【`一作云`】霓众林积为籁围林茂成裨【`一作拱成枅`】幽谷曙无景荒途昼欲迷滴沥寒泉溜呌啸秋猿啼白云帝乡起神禽丹穴栖箭篠时通径桃李复成蹊今身得其所羣物可令齐  

田【`一作山`】家三首　　　　　　王　绩  

阮籍生平【`一作涯`】嬾嵇康意气踈相逢一饱醉独坐数行书小池聊养鹤闲田且牧猪草生元亮迳花暗子云居倚杖【`一作牀`】防妇织登垅课儿锄廻头寻仙【`一作防代`】事并是一空虚  

二  

家住箕山下门枕颍川濵不知今有汉惟言昔避秦琴伴前庭月酒劝后园春自得中林士何忝上皇人  

三  

平生惟酒乐作性不能无朝朝访乡里夜夜遣人酤家贫留客久不暇道精麄抽帘持益炬拔箦自燃炉恒闻饮不足何见有残壶  

和石侍郎山庄　　　　　　杨　炯  

烟霞排俗累嵓壑只幽居水浸何曾畎荒郊不复锄影浓山树宻香浅泽花踈濶堑防斜径平堤夹小渠莲房若个实竹节几竿【`一作重`】虚萧然隔城市酌醴焚枯鱼  

春晩山庄率题二首　　　　卢照隣  

田家无四隣独坐一园春莺啼非选树鱼戱不惊纶山水弹琴尽风花酌酒贫年华已可乐髙兴复留人  

二  

顾歩三春晩田园四望通游丝横惹树【`一作树`】戱蝶乱依藂竹嬾偏宜水花狂不待风惟余诗酒意当了一生中  

和夏日幽庄　　　　　　　前　人  

闻有髙踪客耿介坐幽庄林壑人事少风烟鸟路长瀑水含秋气垂藤引夏凉苖深全覆陇荷上半侵塘钓渚青凫没村田白鹭翔知君振竒藻还嗣海隅方  

山庄休沐【`一作和夏日山庄`】　　　　前　人  

兰署乗闲日蓬扉狎遁栖龙柯踈玉井凤叶下金堤川光摇水箭山气上云梯亭幽闻唳鹤晓听鸣鸡玉轸临风奏琼浆暎月携田家自有乐谁肯谢清溪  

初至陆浑山庄　　　　　　宋之问  

授衣感穷节策马陵伊闗归齐逸人趣日觉秋琴闲寒露衰北阜夕阳破东山浩歌歩榛越栖鸟随我还  

陆浑山庄　　　　　　　　前　人  

归来物外情负杖阅嵓耕源水防花入幽林采药行野人相问姓山鸟自称名去去独吾乐无能【`一作然`】愧此生  

蓝田山庄　　　　　　　　前　人  

宦游非吏隠心事好幽偏考室先依地为农且用天辋川朝伐木蓝水暮浇田独与秦山老相欢春酒前别之望后独宿蓝田山庄　　前　人  

鹡鸰有旧原【`一作曲`】调苦不成歌自叹兄弟少常嗟别离多尔寻北京路余卧南山阿泉晩更幽咽云秋尚嵳峩药栏听蝉噪书幌见禽过愁至愿甘寝其如乡夣何仆自汤还都经龙门北溪庄宿张左丞崔礼部崔光禄并枉垂光顾数公宿敦道义雅尚林壑谓急于幽寻故此命驾遂不知别有胜赏偶然相过寒暄未周神意已往云霞之致蔑而不存逸辔放驱清尘徒企耿叹不已而赠是诗  

韦嗣立【`附见张说集`】  

栖闲有愚谷好事枉朝轩树接前驱拥嵓传后骑喧褰帘出野院植杖柴门既拂林下席仍携池上樽深期契幽赏实谓展欢言末眷诚未易佳游时更敦俄防啸俦侣各已共飞骞延睇尽朝日长懐通夜魂空闻岸竹动徒见浦花繁多慙春莺曲相求意犹存  

奉酬韦祭酒自汤还都经龙门北溪庄见贻【`集作  

赠`】之什　　　　　　　　张　说  

闻君汤井至萧洒戱【`集作憇`】郊林拂曙携清赏披云亲绿岑欢然游览意欵曲望归心是日期佳客同山忽异寻桃花【`集作源`】迂路转杨柳间门深泛舟伊水涨繋马香树隂繁弄水族娇吹狎莎禽春满汀色景斜岚气突【`踈簮切`】懐仁殊未逺重徳匪轻临来藻敷幽思连词报所钦  

春日山庄　　　　　　　　韦　述  

初嵗开韶月田家喜载阳晩晴摇水态迟景荡山光浦净渔舟逺花飞樵路香自然成野趣都使俗情忘  

秋雨辋川庄作　　　　　　王　维  

积雨空林烟火迟蒸藜炊黍饷东菑漠漠水田飞白鹭隂隂夏木啭黄鹂山中习静观朝槿松下行【`集作清`】斋折露葵野老与人争席罢海鸥何事【`集作处`】更相疑  

题李十四庄兼赠綦毋校书　孟浩然  

闻君息隂地东郭柳林间左右瀍涧水门庭缑氏山抱琴来取醉垂钓坐乗闲归客莫相待緑原【`集作寻源`】殊未还陆浑山庄即事【`见三百十五卷`】　　　祖　咏  

题赵孟庄　　　　　　　　杨巨源  

管鲍化为尘交友存如线升堂俱自得路难相见懿君敦三益頽俗期一变心同袭芝兰气合廻霜霰石门云卧久玉洞花寻遍王濬爱旌旗梁竦劳州县烟鸿秋更逺天马寒愈健愿事郭先生青囊书几卷  

王侍御南原庄　　　　　　贾　岛  

买得足云地新栽药数窠峯头盘一迳原下注双河春寺闲眠久晴台独上多南斋宿雨后【`一作夜`】仍许重来麽  

过山家　　　　　　　　　张　蠙  

避暑得探幽忘言遂久留云深失曙松合径先秋响谷传人语鸣泉洗客愁家山不在此至此可归休  

兴元沈氏庄　　　　　　　唐彦谦  

清浅萦纡一水间竹冈藤树小跻攀露沾荒草行人过月上髙林宿鸟还江绕武侯筹笔地雨昏张载勒名山异乡一笑因酣醉忘却愁来鬓发斑  

田家  

还田舍　　　　　　　　　周　舍  

薄游久已倦归来多暇日未凿武陵嵓先开仲长室松篁日月长蓬麻嵗时宻心存野人趣贵使容吾膝况兹薄暮情髙秋正萧瑟  

山林休日田家　　　　　　卢照隣  

归休乗暇日馌稼返秋塲径草防王蔧嵓枝落帝桑耕田虞讼寝凿井汉机忘戎葵朝委露荠草【`一作齐枣`】夜含霜南涧泉动冽东篱菊正荒还思北下髙卧偃羲皇  

晩憇田家　　　　　　　　骆賔王  

转蓬劳逺役披薜下田家山形类九折水势急三巴悬梁接断岸澁路拥崩查雾嵓沦晓魄风溆涨寒沙心迹一朝舛闗山万里賖龙章徒表越闽俗本殊【`一作非`】华旅行劳【`一作悲`】泛梗离赠折【`一作断`】踈麻惟有寒潭菊独似故园花  

田家作　　　　　　　　　王　维  

旧谷行将尽良田米可希老年方爱竹卒嵗且无衣雀乳青苔井鸡鸣白板扉柴车驾羸防草屩牧豪豨旧雨红榴坼新秋緑芋肥饷田桑下憇傍舍草中归住处名愚谷烦君【`集作何烦`】问是非  

渭水【`集作水`】田家　　　　　　前　人  

斜阳【`集作先`】照墟落穷巷牛羊归野老念牧童倚杖候荆扉雉雊麦苖秀蚕眠桑叶稀田夫荷锄至相见语依依即此羡闲逸怅然歌【`集作吟`】式防  

田家即事　　　　　　　　祖　咏【`见集本`】  

旧居东臯上左右俯荒村樵路前傍岭田家遥对门欢娱始披拂惬意在郊原余霁荡川雾新秋仍昼喧攀条憇林麓引泉开水源稼穑岂云倦桑麻今正烦方求静者赏偶与潜夫论【`集作言`】鸡黍何必具吾心知道尊  

田家杂兴四首　　　　　　储光羲  

田家趋陇亩当昼掩虚闗隣里无烟火儿童共幽闲桔橰悬虚圃鸡犬满桑间时来【`集作须臾`】农事隙采药游名山但愿所采多不言路险难人生如蜉蝣一往不可攀君防西王母千嵗【`集作载`】芙蓉顔  

二  

梧桐隂【`去声`】我门薜茘纲我屋迢迢两夫妇朝出暮还宿稼穑既自务【`集作种`】牛羊还自牧日旰嬾耕锄登髙望川陆空山足禽兽墟落多乔木白马谁家儿聮翩相驰逐  

三  

平生【`集作平时`】养情性不复计【`集作知`】忧乐去家行卖畚留滞南山【`集作阳`】郭秋至黍苖黄无人可刈获稚【`集作孺`】子朝未饭把竿逐鸟雀忽见梁将军乗休出宛郤意气轶道路光晖满墟落安知负薪者咥咥笑轻薄  

四  

楚山有髙士梁国有遗老筑室既相隣向田复同道糗糒常共饭儿孙每【`集作日`】更抱忘此耕耨劳愧彼风雨好蟪蛄鸣空泽鶗鴂生【`集作伤`】秋草日夕寒风来衣裳苦不早  

田家书情【`集作即事`】　　　　　　前　人  

蒲叶日已长荷【`集作荇疑作杏`】花日已滋老农要防此贵不违天时迎晨起饭牛双驾耕东菑蚯蚓【`集作螾`】土中出田鸟随我飞羣合乱啄噪嗷嗷如道饥我心多恻隠顾此两伤悲发食饲【`集作拨食与`】田鸟日暮空筐归亲戚更相诮我心终不移  

江上田家　　　　　　　　包　何  

近海川源薄人家本自稀黍苖期腊酒霜叶是寒衣市井虽相识渔樵夜始归不须骑马问恐畏狎鸥飞  

赠田家翁　　　　　　　　耿　纬  

老人迎客处零【`集作篱`】落稻畦间蚕屋朝寒闭田家昼雨闲门闾新薙草樵采旧青山自道谁相友邀人【`集作余`】试往还  

观田家　　　　　　　　　　韦应物【`见集本`】  

防雨众卉新一雷惊蛰始田家几日闲耕种从此起丁壮俱在野塲圃亦就理归来景常晏饮犊西涧水饥劬不自苦膏泽且为喜仓廪无宿储徭役独未已方惭不耕者禄食出闾里  

田家即事　　　　　　　　权徳舆  

闲卧藜牀对落晖翛然便【`集作更`】觉世情非漠漠桃花资旅食青青荷叶制裳【`集作儒`】衣山僧相访期中饮【`集作饭`】渔父同游或夜归待学尚平婚嫁毕渚烟溪月共忘机  

田家　　　　　　　　　　司空曙  

田家喜雨足隣老相招携泉溢沟堰壊麦髙桑柘低呼儿催放犊邀【`集作宿`】客待烹鸡搔首蓬门下知将轩冕齐  

田家　　　　　　　　　　杨　顔  

小园是生事寻胜日倾壶莳蔬利于鬻茶青摘已无四隣依野竹日夕共樵枯田家心适时春色遍桑榆  

南野逢田客　　　　　　　杨　发  

桑柘悠悠水蘸堤晩风晴景不妨犂髙机犹织卧蚕子下坂未饥逢饲妻杏色满林羊骆熟麦凉浮垅雉媒低生时自乐死由命万事在天管不迷  

张谷田舍　　　　　　　　郑　谷【`见集本`】  

县官清且俭深谷有人家一径入寒竹小桥穿野花碓喧春涧满梯倚緑桑斜自说年来稔前村酒可賖  

田舍曲　　　　　　　　　王贞白  

古今利名路只在侬门前至老不离家一生常晏眠牛羊晩自归儿童戱野田岂思封侯赏惟只待丰年征赋岂辞苦但愿时官贤时官茍贪浊田舍生忧煎  

## 文苑英华卷三百二十

　宋　李昉等　编郊祀  

宿斋八首　　　　　祠庙五十六首  

宿斋  

和刘尚书亷明堂斋宫　　　梁元帝  

微质摄上宰诘旦乗轺轩四邸陈苍玉六变舞云门香浮郁金酒烟绕凤凰尊新花临御街【`一作御宙`】春色起天园河间献乐语斯道愧能论  

扈从郊庙因呈两省诸公　　韩　翃  

丹墀列士主恩同廐马翩翩出汉宫奉引乗舆金仗里亲尝赐食玉盘中昼趋行殿旌门比夜宿斋房刻漏东明日驾廻承雨露齐将万嵗及春风  

朔旦冬至摄职南郊因书即事  

权徳舆  

大明南至应【`集作庆`】天正朔旦圜丘乐六成文轨尽同尧歴象斋祠忝备汉公卿星辰列位祥光满金石交音晓奏清更有观台称贺处黄云捧日瑞升平  

癸已嵗吉甫圜丘摄事合于中书后阁宿斋常负忝媿移止于集贤院防门下相公以七言垂寄亦有所求短章絶韵不足抒意因叙所懐奉寄相公兼呈集贤院诸学士　前　人  

淮海同三入枢衡过六年【`后汉牟融六年任职`】庙斋兢永夕书府防羣仙粉壁连霜曙氷池对月圆嵗时忧里换钟漏静中传蓬发顔空老松心契独全赠言因傅説垂训在三篇  

奉酬中书相公至日圜丘摄事合于中书后阁宿斋移止于集贤院叙懐见寄之作  

武元衡  

郊庙祗严祀斋庄觌上别开金虎观不离紫微天树古长杨接池深【`集作清`】太液连仲山方补职【`集作衮`】文举自伤年风澁铜壶漏香凝绮阁烟仍闻白雪唱流咏满鹍  

同前　　　　　　　　　　裴　度【`见集本`】  

翼亮登三命【`赵公三拜中书侍郎平章事`】谟猷本一心致斋移秘府祗事见冲襟皓月当延阁祥风自禁林相庭方积玉王度已如金运偶唐虞盛情同丙魏深幽兰与白雪何处寄庸音  

同前　　　　　　　　　　崔　曙  

典籍开书府恩荣避鼎司郊丘资有事斋戒守无为宿雾蒙琼树余香覆玉墀进经逢一夜展礼值明时勲共山河列名同竹帛垂年年佐尧舜相与致雍熈  

奉和李相公摄事南郊览物兴懐呈一二知已  

【`集作旧`】　　　　　　　　　　韩　愈  

灿灿辰角曙亭亭寒露朝川原共澄暎云日还浮飘上宰严祀事清途振华镳圜丘峻且坦前对南山标村树黄复緑中田稼何饶顾瞻想岩谷兴叹倦尘嚣惟彼颠防【`集作宣非`】者去公岂不辽为仁朝自治用静兵以销勿惮吐握【`集作促`】勤可歌风雨调圣贤相遇少功徳今宣昭  

祠庙  

和萧东阳祀七里庙　　　　梁简文帝  

万里实幽宗三神亦天构岂谓木石精斯乃山川守逺来太白旗遥征青乌候以兹敬弗怠方知教应富【`以下十篇见艺文类聚`】  

汉髙庙赛神　　　　　　　前　人  

玉朝行动阊阖【`一作闾阎`】旦应开白云苍梧上丹凤【`类聚作霞`】咸阳来日正山无影城斜汉屡廻瞻流如地脉望岭匹天台欲祛九秋恨聊举十千杯  

祀五相庙　　　　　　　　梁元帝  

石城寜足植金阵讵能追楚闗开六塞吴兵入九围山水犹萦带城池失是非空余夀宫在日暮舞灵衣  

赛汉髙庙　　　　　　　　庾肩吾  

昔作唐山曲今承紫月坛寜知临楚岸非复望长安野旷秋光动林髙叶早残尘飞逺骑没日徙半峯寒徒然仰成诵终用试才难  

乱后经夏禹庙　　　　　　前　人  

金简泥初发龙门凿始通配天不失旧为鱼防此功林堂上偃蹇山殿下穹窿侵云似天阙照水类河宫神来导赤豹仙去拥飞鸿松龛撤暮爼枣迳落寒丛仙舟还入镜玉轴更乗空去国嗟行迈离居泣转蓬月起闗【`类聚作吴`】山北星临天汉东申胥独【`类聚作犹`】有志荀息本懐忠待见搀枪灭归来松栢同  

登二妃庙　　　　　　　　吴　筠  

朝云乱入目帝女湘川宿折菡巫山下采荇洞庭腹故以轻薄好千里命舻舳何事非相思江上葳蕤竹  

西门豹庙　　　　　　　　庾　信  

君子为利博逹人树徳深苹藻由斯荐樵苏幸未侵恭闻正臣【`类聚作直`】祀良识佩韦心容范虽年代徽猷若可寻菊花随酒馥槐影向临鹤飞疑逐舞鱼惊似听琴漳流鸣磴石铜爵影秋林  

从驾祀麓山庙　　　　　　杨　慎  

圣徳忧民暇麾斾谒山灵画航泛北渚文马侍东平春浦戈铤照寒林铙吹鸣依稀长安舞【`类聚作驿`】萧条都尉城井泉能共动江防得分行幽细纲合阶净落花明櫩巢始入燕轩树已迁莺菲菲兰爼馥淡淡桂樽清银塘【`类聚作堂`】日影昼【`类聚作尽`】玉坐舞衣轻  

行经季子庙　　　　　　　张正见  

延州髙让逺传芳世祀移地絶遗金路松悲悬劔枝野藤侵藻井山雨湿苔碑别有观风处乐奏无人知  

游卞山楚庙　　　　　　　江　总  

苹藻祈明徳倚棹息岩阿忽听晨鸡【`类聚作鸟鸣`】曙非是【`类聚作复`】楚人歌闲堦薙宿荠古木断悬萝帏【`一作帐`】堂寂易晩枹鼔自相和盛祀流百世英威定几何  

摄官梁小庙　　　　　　　前　人  

畴昔游衣所今日荐樱时宪章诚有革嵗月遂难思故人独之子官聮更在兹虚檐静暮雀洞户暎光丝平生复能几语事心伤悲  

和谒孔子庙　　　　　　　刘　斌  

性与虽天纵主世乃无由何言太山毁空惊逝水流及门思往烈入室想前寂寞荒堦暮摧残古木秋遗风暖【`疑`】如此聊以慰蒸【`一作蒙`】求  

谒汉髙庙　　　　　　　　李百药  

纂尧灵命啓灭楚闰余终飞名膺帝箓泛【`一作沉`】迹韫神功瑞气朝浮砀祥符夜告丰抑扬驾人杰叱咤掩时雄缔构三灵改经纶五纬同干戈革宇内声教尽寰中运谢年逾逺魂归道未穷树碑留故邑抗殿表祠宫沐兰祈泗上谒帝动深衷英威宿如在文物杳成空竹皮聚寒迳枌社落霜丛萧索隂云晩长川起大风  

登叶县故城谒诸梁庙　　　前　人  

緫辔临秋原登城望寒日烟霞共掩暎林野俱萧瑟楚塞郁不穷吴山髙渐出客行殊未已沐澡期终吉椒桂奠芳罇风云下虚室馆宇肃而静神心康且逸伊我非真龙勿惊疲朽质  

过老子庙　　　　　　　　唐宗  

仙居懐圣徳灵庙肃神心草舍人踪断尘浓鸟迹深流沙丹灶没闗路紫烟沉独伤千载后空余松栢林送特进李峤入都祔庙　　　徐彦伯  

特进三公下台臣百揆先孝图开寝石祠坐卜牲筵思急青纶赐徂装紫橐悬绸缪金鼎席宴饯玉横川北斗分征路东山起赠篇乐池歌緑藻梁苑籍红筌骑转商岩日旌摇闗塞烟庙堂湏鲠议锦节伫来旋  

竭禹庙　　　　　　　　　宋之问  

夏王乘四载兹地发金符骏命终不易报功畴敢逾先驱总章防后至伏灵诛玉帛空天下衣冠照海隅旋闻厌黄屋便道出苍梧林表祠转茂山阿井讵枯舟迁龙负壑田变鸟云芜旧物森如在天威肃未殊夷届瑶席玉女待清都奕奕闺【`一作扃`】闼邃轩轩仗卫趋气清连曙海云白洗春湖猿啸有时合禽言常自呼灵歆异蒸糈至乐非【`脱`】竽茅殿今不袭梅梁古制无运逢日崇丽业盛答昭苏伊昔力云尽而今功尚敷揆材非美箭精享愧生刍郡职昧为理拜空寜自诬下车霰已积摄事露行濡人隠冀多祜曷惟霑薄躯  

章防【`集作昌防`】时合【`集作时答`】  

缑山庙【`见二百二十六卷`】  

汾隂后土祠作　　　　　　李　适  

昔予读旧史遍覩【`一作观`】汉世君武皇实稽古建兹百代勲号令垂懋典旧经备阙文南廵歴九嶷舳舻被江濵勒兵十八万旌旗何纷纷朅来茂陵下英声不复闻我行嵗方晏极望山河分神光终防寞鼎气独氛氲揽涕渉脽上登髙见彼汾雄图今安在飞飞有白云  

冬日洛城北谒元皇帝庙庙有吴道子画圣  

图　　　　　　　　　　杜　甫  

配极都閟凭髙禁籞长守祧严具礼掌节镇非常碧瓦初寒外金茎一气傍山河扶绣户日月近雕梁仙李盘根大猗兰奕叶光世家遗旧史道徳付今王画手防前辈吴生逺擅场森罗移地轴妙絶动宫墙五圣聮龙衮千官列鴈行冕旒俱秀发旌斾尽飞扬翠栢深留景红梨迥得霜风筝吹玉柱露井动银牀身退卑周室经传拱汉皇谷神如不死养拙更何乡  

禹庙　　　　　　　　　　前　人  

禹庙空山里秋风落日斜荒庭垂橘柚古屋画龙蛇云气虚清壁江声走白沙早知乗四载疏凿控三巴  

蜀相庙　　　　　　　　　前　人  

丞相祠堂何处寻锦官城外栢森森暎堦碧草自春色隔叶黄莺【`集作鹂多`】空好音三顾频烦天下计两朝开济老臣心出师未防【`集作战`】身先死长使英雄泪满襟  

谒汉世祖庙　　　　　　　刘希夷  

舂陵气初发渐台首未传列营百万众持国十八年运开朱旗后道合赤符先宛城劔鸣匣昆阳镝应儣兽血涂地巨人声沸天长驱过北赵短兵出南燕十守迎门外王郎死道边升坛九成陌端拱千秋田朝廷方雀跃劔佩几聮翩至徳行四海神仪翳九泉宗子行旧邑恭闻清庙篇君容穆而圣臣像俨犹贤攒木承危柱踈萝挂朽椽祠庭巢鸟啄祭器网虫縁懐古江山在惟新歴数迁空余今夜月长似旧时悬  

严陵祠　　　　　　　　　洪子舆  

汉主召子陵归宿洛阳殿客星今安在隠迹犹可见水石空潺湲松篁尚葱蒨岸深翠隂合川廻白云遍幽迳滋芜没荒祠羃霜霰垂钓想遗芳掇苹羞野荐髙风激终古语理忘荣贱方验道可遵【`一作尊`】山林情不变  

登乐游庙懐古　　　　　　豆卢田【`一作回`】  

缅维汉宣帝初谓皇曾孙虽在襁褓中亦遭巫蛊寃至哉丙廷尉感激义弥敦驰逐莲勺道出入诸陵门一朝风云防竟登天地尊握符升寳厯负扆御华轩赫奕文物备葳蕤休瑞繁卒为中兴主埀名于后昆雄图奄已谢余址空复存昔为乐游苑今成狐兎园朝见牧竖集夕闻栖鸟喧萧条防亭岸寂寞杜陵原羃防野烟起苍茫岚气昏二曜屡廻薄四时更凉温天道尚如此人理安可论  

湘妃庙　　　　　　　　　刘长卿  

荒祠古木暗寂寂此江濆未作湘【`集作湖`】南雨知为何处云苔痕断珠履草色带罗裙莫唱迎仙曲空山不可闻  

过桃花夫人庙　　　　　　前　人  

寂【`集作`】寞应千嵗【`集作载`】桃花想一枝路人防古木江月向空祠云雨飞何处山川是旧时独怜春草色犹似忆佳期  

登首阳山竭伯夷庙　　　　李　颀  

古人已不见乔木竟谁过寂寞首阳山白云空复多苍苔归骨地皓首采薇歌毕命无怨色成仁其若何我来入遗庙时辨淳和落日吊山鬼廻风吹女萝石门正西壑引领望洪河千里一飞鸟孤光东逝波驱车层城路惆怅此岩阿  

陪皇甫大夫竭禹庙　　　　严　维  

竹使羞殷荐松龛拜夏祠为鱼致美后舞羽降神时仗卫瞻如在精灵信有期夕阳陪醉止塘上马咸迟题游仙阁息【`一作白`】公庙　　　李嘉祐【`见集本`】  

仙冠轻举竟何之薜荔縁堦竹暎祠甲子不知风驭日朝昏惟见雨来时霓旌翠葢终难遇流水青山空所思逐客自怜双鬓改焚香多负白云期  

夜闻江南人家赛神因题即事  

前　人  

南方滛祠【`一作祀`】古风俗楚媪解【`集作妪能`】唱迎神曲鎗鎗铜皷芦叶深寂寂琼筵江水渌雨过风清洲渚闲椒浆醉尽神欲【`集作迎神`】还帝女凌空下江岸畨君隔浦向尧山月隠回塘犹自舞一门依倚神之祜韩康卖【`集作灵`】药不复求扁鹊传【`集作医`】方曾莫覩逐客临江空自悲月明流水无已时听此迎神送神曲携觞欲吊屈原祠  

题尹真人庙　　　　　　　郎士元  

窅窅云旗去不还隂隂祠宇闭空山我来始悟丹青妙稽首如逢氷雪顔  

奉陪侍中春日过武安君庙　卢　纶【`见集本`】  

长裾间【`一作问`】貔虎遗庙盛攀登白羽二千骑红林一万层元臣逹幽契祝史告明征抚坐悲今古瞻容感废兴廻风卷丛栢骤雨湿诸陵倐忽烟花霁当营防月升  

题舜庙　　　　　　　　　张　濯  

上都遗庙出河汾【`一作濆`】万代千秋仰圣君蒲坂城边长逝水苍梧野外不归魂寥寥荐设魂应在寂寂虞篇徳已闻向晓风吹庭下栢犹疑琴曲咏南薰  

题伍相庙　　　　　　　　常　雅  

苍苍古庙暎林峦羃羃烟霞覆石坛精魄不知何处在威风犹入浙江寒  

巫山神女　　　　　　　　刘方平  

神女藏难识巫山秀莫羣今宵为大雨昨日作孤云散漫愁巴峡徘徊恋楚君先王为立庙春树几氛氲  

华岳【`集作山`】南庙　　　　　　李　益  

隂山临古道庙闭空【`集作庙貌闲`】山碧落日春草【`集作木`】中搴芳荐瑶席明灵达精意髣髴如不隔防雨【`集作岩风`】神降时廻风【`集作飇`】入松栢常闻坑儒后此地曾返【`集作返秦`】璧自古害忠良神其辅宗祏  

经夫差庙　　　　　　　　陈　羽  

姑苏城畔千年木刻作夫差庙里神冠葢寂寥尘满室不知箫皷乐何人  

经伏波神祠　　　　　　　刘禹锡  

蒙蒙篁竹下有路上壶头汉垒麏鼯鬬蛮溪雾雨愁懐人敬遗像阅世指东流自负覇王略安知恩泽侯乡原【`集作园`】辞石柱筋力尽炎州一以功名累翻思马少游  

阳山庙观赛神【`梁松南征至此遂为其神在朗州`】  

前　人  

汉家都尉旧征蛮血食如今配此山曲葢幽深苍桧下洞箫愁【`一作吹`】絶翠屛间荆巫脉脉传神语野老娑娑啓醉顔日落风生庙门外几人连踏竹歌还  

题山中古祠　　　　　　　张　籍  

春草空山暮荒林鸟雀飞记年碑石在经乱祭人稀野防縁朱帐隂尘葢【`一作幞`】画衣近门【`集作来`】潭水黑时见宿龙归  

经贞女祠　　　　　　　　僧无可  

朝赛暮还祈开唐复歴隋精诚山雨至嵗月庙松衰窥穴龙潭黒过门鸟道危不同巫峡女来至【`集作往`】楚王祠  

圣【`集作神`】女庙　　　　　　　许　浑  

停车祠圣女凉叶下隂风龙气石牀湿鸟鸣【`集作声`】山庙空长睂留桂緑丹脸寄莲【`集作兰`】红莫学阳台畔朝云暮雨中  

圣女祠二首　　　　　　　李商隠  

杳霭【`集作蔼`】逢仙迹苍茫【`集作庄`】滞客途何年归碧落此路向皇都消息期青雀逢迎异紫姑肠廻楚国夣心断汉宫巫从骑栽寒竹行车防白榆星娥一去后月姊更来无辽鹤【`集作寡鹄`】迷苍壑覉鸾【`集作凤`】怨翠梧秪应碧桃下方朔是狂夫  

二  

松篁台殿蕙花围【`集作香□`】龙防瑶凤掩扉无质易迷三里雾不寒长着五【`一作六`】铢衣人间定有崔罗什天上应无刘武威寄问钗头双白燕毎朝朱舘几时归  

题谷神庙【`集作题竹谷祠`】　　　　　温庭筠  

苍苍松色【`集作竹`】晩一径入荒祠古树风吹马虚廊日照旗烟煤朝奠处云雨夜归时寂寞湘江客空防蒋帝碑  

题萧山庙　　　　　　　　前　人  

故道木隂浓荒祠山影东杉松一庭雨幡葢满堂风客奠晩沙【`集作晓莎`】湿马嘶春【`集作秋`】庙空夜深雷电歇龙入古潭中  

苏武庙　　　　　　　　　前　人  

苏武魂销汉史前古祠髙树两茫然云邉鴈断胡天月陇上羊归塞草烟廻日楼台非甲帐去时冠劔【`一作葢`】是丁年茂陵不见封侯印空向秋波哭逝川  

黄陵庙二首　　　　　　　李羣玉  

小孤【`一作袁`】洲北浦云边二女啼妆共俨然野庙向江春寂寂古碑无字草芊芊东风日暮吹香【`一作芳`】芷落日山深哭杜鹃犹似含颦望廵狩九嶷愁黛隔湘川  

二  

黄陵庙前莎草春黄陵女儿茜裙新轻舟小檝随歌去水濶山长愁杀人  

许由庙　　　　　　　　　罗　隠  

髙桂风飘濯汉濵土阶三尺愧清尘可怜比屋堪封日若到人间是众人  

韩信庙　　　　　　　　　前　人  

剪项夷秦势已雄布衣还是负深功懦夫女子【`集作寡妻稚女`】俱堪恨却把余杯奠蒯通  

题段太尉庙　　　　　　　前　人  

近甸蒙尘日南梁反正年飘流茂陵椀零落太官椽建纛非降楚披图异录燕堪嗟侍中血不及御衣前  

湘妃庙　　　　　　　　　前　人  

刘表荒碑断水濵庙前幽草闭残春已将怨泪流斑竹又感悲风入白苹八族未来谁北拱四防犹在莫南廵九峯相似堪疑处望见苍梧不见人  

竹郎庙　　　　　　　　　薛　涛  

竹郎庙前多古木夕阳沉沉山更緑何处江村有笛声笛声尽是迎郎曲  

谒巫山庙　　　　　　　　韦　荘  

乱猿啼处访髙唐路入烟霞草木香山色未能忘宋玉水声犹似哭襄王朝朝夜夜阳台下为雨为云楚国亡惆怅庙前多少柳春来空鬬画睂长  

## 文苑英华卷三百二十一

宋　李昉等　编花木一  

牡丹二十七首　　　桃花十五首  

杏花八首　　　　　紫薇花三首  

牡丹　　　　　　　　　　李　益  

紫蘂藂开未到家却教游客赏繁华始知年少求名处满眼空中别有花  

题所赁宅牡丹　　　　　　王　建  

赁宅得花饶初开恐是妖霞【`集作粉`】光深紫腻肉色退红娇且愿风留着唯愁日炙燋【`襍咏作销`】可怜零落蘃收取作香烧  

赏牡丹　　　　　　　　　前　人  

此花名价别开艳益皇都香逼苓菱【`疑`】死红烧踯躅枯软光笼细脉妖色暖鲜肤满蕋攅黄粉含棱缕绛苏好和薰御服堪畵入宫图晩态愁新妇残妆望病夫教人知个数留客赏斯湏一夜轻风起千金买亦无  

戏题牡丹　　　　　　　　韩　愈  

幸自同开俱隐约何湏相倚鬭轻盈陵晨并作新妆面对客偏含不语情双燕无机来拂畧【`集作还拂掠`】游蜂多思正经营长年是事皆抛尽【`集作弃`】今日栏边暂眼明  

唐郎中宅与诸公同饮酒看牡丹  

刘禹锡  

今日花前饮甘心醉数杯但愁花有语不为老人开  

以上三篇并见集本  

浑侍中牡丹  

径尺千余朶人间有此花今朝见顔色更不向诸家  

赏牡丹　　　　　　　　　前　人  

庭前芍药妖无格池上芙蓉净少情唯有牡丹真国色花开时节动京城  

惜牡丹花二首　　　　　　白居易  

惆怅阶前红牡丹晩来唯有两花【`集作枝`】残明朝风起应吹尽夜惜衰红把火看  

二  

寂寞萎红低向雨离披破艳散随风晴天【`集作明`】落地犹惆怅何况飘零泥土中  

牡丹　　　　　　　　　　李商隠  

锦帷【`集作帏下同`】初卷衞夫人【`典畧云夫子见南子南子在锦帷之中`】绣被犹堆越鄂君垂手乱飜雕玉佩细腰频舞【`集作招腰争舞`】鬱金裙石家蜡烛何曽剪荀令香炉可待薰我是梦中传彩笔欲书花片【`集作叶`】寄朝云  

同前  

絶代祗西子众芳唯牡丹月中虚有桂天上谩夸兰夜濯金波满朝倾玉露残性应轻菡萏根本是琅玕夺目霞千片陵风绮一端稍宜经【`一作霑`】宿雨徧觉耐春寒见説开元嵗初令植御栏贵妃娇欲比侍女妒羞看巧类鸳机织光攅射月团渐移公子第还种杏花坛豪士倾囊买贫儒假乗观叶藏梧际鳯枝动镜中鸾似笑賔初至如愁酒欲阑诗人防芍药释子媿栴檀酷烈宜名夀姿容想姓潘素光飜鹭羽丹焰赩鸡冠燕拂惊还语蜂贪困未安傥令红脸笑兼解翠眉攅少长呈连蕚娇矜寄合欢息肩移九轨无胫到千官日耀香房拆风披蘂粉干好酬青玉案称贮碧氷盘璧要连城与珠堪十斛判更思初甲拆那得异泥蟠骚咏应遗恨农经秪粗刋鲁般雕不得延夀笔将殚醉客同攀折佳人惜犯干始知来苑囿全胜在林峦泥滓当浇洒庭除又绰寛若将桃李并方觉効嚬难  

牡丹二首　　　　　　　　温庭筠  

轻隂隔翠帏宿雨泣晴晖醉后佳期在歌余旧意非蝶繁轻粉住蜂重抱香归莫惜薰炉夜因风到舞衣  

二  

水漾晴红压叠波晓来金粉覆庭莎裁成艳思偏应巧分得春光最数多欲绽似含双靥笑正繁疑有一声歌华堂客散帘垂地想凭栏干敛翠蛾  

同前四首　　　　　　　　薛　能  

异色禀陶甄常疑主者偏众芳殊不类一笑独奢妍颗拆羞含嬾藂虚隐防圆亚心堆胜被美色艳于莲品格如寒食精光似少年种堪收子子价合易贤贤秀应无妒竒香称有仙深隂宜映幕富贵助开筵蜀水争能染巫山未可怜数难防次第立困恋傍边逐日愁风雨和星祝夜天且从留尽赏离此便归田  

二干符二年再作　　　　　前　人  

万朶照初筵狂游忆少年晓光如曲水顔色似西川白向庚辛受朱从造化研众开成伴侣相笑极神仙见熖宁劳火闻香不帯烟自髙轻月桂非耦贱池莲影接雕盘动藂遭恶草偏招欢忧事阻就卧觉情牵四面宜绨锦当头称管泊来鸎定忆纷扰蝶何防苏息承朝露滋荣仰霁天压栏多尽好敌国贵宜然未落湏迷醉因兹任病纒人谁知极物空负感麟篇  

三  

去年零落暮春时泪湿红牋怨别离【`一作诗`】常恐便同【`一作如`】巫峡散因何重有武陵期传情每向馨香得不语还应彼此知只欲栏边安枕席夜深闲共说相思  

四  

牡丹愁为牡丹饥自惜多情欲瘦羸浓艶冷香初盖后好风干雨正开时吟蜂遍坐无闲蘂醉客曽偷有折枝京国别来谁占翫此花光景属吾诗  

同前二首　　　　　　　韩　琮  

桃时杏日不争浓叶帐隂成始放红晓艳逺分金掌露暮香深惹玉堂风名移兰杜千年后贵擅笙歌百醉中如梦如仙忽零落暮霞何处緑屛空  

二咏未开者  

残花何处藏尽在牡丹房嫩蘂包金粉重葩结绣囊云凝巫峡梦闭景阳妆应恨年华促迟迟待日长  

观江南牡丹　　　　　　　张　璸  

北地花开南地风寄恨还与客心同群芳尽怯千般态几醉能销一畨【`去声`】红举世秪将华胜实真禅元喻色为空近年明主思王道不许新栽满六宫  

僧院牡丹　　　　　　　　陈　标  

琉璃地上开红艳碧落天头散晓霞应是向西无地种不然争肯重莲花  

牡丹　　　　　　　　　　罗　邺  

落尽春红始见【`谁咏作着`】花花时比屋事豪奢买栽池馆恐无地看到子孙能几家门倚长衢攅绣毂【`杂咏作轭`】幄笼轻日防香霞歌钟满座争观赏肯信流年鬓有华  

同前二首　　　　　　　　前　人  

似共东风别有因绛罗髙卷不胜春若教解语应倾国任是无情亦动人芍药与君为近侍芙蓉何处避芳尘可怜韩令功成后辜负秾华过此身  

二【`虚白堂前相传云白傅手植在钱塘`】  

欲询徃事奈无言六十年来此托根香暖几飘袁虎扇格髙长对孔融尊曽忧世乱隂难合且喜春残色尚存莫背栏干便相笑与君俱受主人恩  

牡丹　　　　　　　　　　裴　説  

数朶欲倾城【`集作色堪惊`】安同桃李荣未尝贫处见不似地中生此物疑无价当春独有名游蜂与蝴蝶来徃似多情  

裴给事宅白牡丹　　　　　卢　纶  

长安豪贵惜春残争翫街西【`诗选作争赏新开`】紫牡丹别有玉盘承露冷无人起就月中看  

白牡丹　　　　　　　　　王贞白  

谷雨洗纎素裁为白牡丹异香开玉合轻粉泥银盘时贮露华湿宵倾月魄寒家人淡妆罢无语倚朱栏  

桃花  

奉和咏龙门桃花　　　　　萧　慤  

旧闻开露井今见植龙门树少知非塞花髙异小园论时应未发故欲影归轩抵言轻【`初学记作经`】摘罢犹胜逐风飜  

咏桃　　　　　　　　　　唐太宗  

禁苑春晖丽花溪绮树装缀条深浅色防露参差光向日分千笑迎风共一香如何仙岭侧独秀隐遥芳  

望人家桃花　　　　　　　贺知章  

山源夜雨度仙家朝发东园桃李花桃花红兮李花白照灼城隔复南陌南陌青楼十二重春风桃李谁为容弃置千金轻不顾踟蹰五马谢相逢徒言南国容华晩逺【`疑`】叹西家飘落逺的皪长春明光殿氛氲半入披香苑苑里珍木元自竒黄金作叶白银枝千年万嵗不凋落还将桃李更相宜桃李从来露井傍成蹊结影矜艳阳莫道春光不可树防持仙实荐君王  

廨中见桃花南枝已开北枝未发因寄杜副端  

刘长卿  

何意同根本开花每后时应縁去日逺独自发春迟结实恩难防【`去声集作望`】无言恨岂知年光不可待空美向南枝  

入百丈涧见桃花晩开　　　前　人  

百丈深涧里过时花欲妍应縁地势下遂使春风偏  

晩桃花　　　　　　　　　白居易  

一树红桃亚拂池竹遮松防晩开时非因斜日无由见不是闲人岂得知寒地生材遗较易贫家养女嫁常迟春风【`集作深`】欲落谁怜惜自待郎来折一枝  

大林寺桃花　　　　　　　前　人  

人间四月芳菲尽山寺桃花始盛开长恨春归无觅处不知转入此中来  

华阳观桃花时招李六拾遗饮【`见二百三十七卷`】  

前　人  

都观栽桃十韵　　　　　章孝标  

驱使鬼神功攅栽万树红薰香丹鳯阙妆防紫琼宫寳帐重遮日妖金遍累空色燃烧药火影舞歩虚风粉扑青牛过枝惊白鹤冲拜星春锦上服食晩霞中碁局隂长合箫声秘不通艳阳迷俗客幽邃失壶公根柢终盘石桑麻自转蓬求师饱灵药他日访辽东  

金谷园桃李　　　　　　　许　浑  

花在舞楼空年年依旧红泪光停晓露愁态倚春风开处妾先死落时君亦终东流两三【`集作三两`】片应到【`一作在`】夜泉中  

桃花　　　　　　　　　　薛　能  

香色是天种千年岂易逢开齐全未落繁极欲相重冷湿朝如澹晴干晩更浓风光新社燕时节旧春鸿篱落欹临竹亭防尽间松乱縁堪羡蚁深入不如蜂有影宜暄照无言自冶容洞连非俗世蹊尽接仙踪子熟河应变根盘土已封西王潜爱惜东朔恣偷从醉席眠英好题诗恋境慵芳菲聊一望何必是临卭  

敷水小桃盛开因题　　　　温庭筠  

敷水小桥东姢姢【`一作涓防`】照露丛所嗟非胜地堪恨是春风二月艳阳节一枝惆怅红定知留不住吹落路尘中  

反生桃花发因题　　　　　前　人  

病眼逢春四壁空夜来山雪破东风未知王母千年熟且共刘郎一笑同已落又开横晩翠似无如有帯朝红僧防蜡炬髙三尺莫惜连宵照露丛  

小桃　　　　　　　　　　郑　谷  

和烟和雨遮敷水映竹映村连防桥【`一作陵`】撩弄春风柰寒冷到头赢得杏花娇【`一作憎`】  

桃花　　　　　　　　　　罗　隠  

暖触衣襟漠漠香间梅遮栁不胜芳数枝艳拂文君酒半里红欹宋玉墙尽日无人疑怨望有时经雨乍凄凉旧山山下还如此廻首东风一断肠  

杏花  

古苑杏花　　　　　　　　张　籍  

废苑杏花在行人愁过【`一作到`】时独开新堑底半露旧烧枝晩色连荒辙低隂覆折碑蒙蒙【`集作茫茫`】古陵路【`集作下`】春尽又谁知  

杏园花下赠刘郎中　　　　白居易  

怪君把酒偏惆怅曽是贞元花下人自别花来多少事东风二十四廻春  

酬白乐天杏花园　　　　　刘禹锡  

二十余年作逐臣归来还见曲江春游人莫笑白头醉老醉花间能【`一作有`】几人  

同前　　　　　　　　　　元　稹  

刘郎不用闲惆怅且作花间共醉人算得贞元旧朝士几员同见太和春  

右三篇又见第二百四十五卷前已削去而存于此  

同白侍郎杏园赠刘郎中　　张　籍  

一去潇湘头已【`集作欲`】白今朝始见杏园【`杂咏作苑`】春从来迁客应无数重到花前有几人  

杏园　　　　　　　　　　温庭筠  

红花初绽雪花繁重叠髙低满小园正见盛时犹怅望岂堪开处已缤翻情为世累诗千首醉是吾乡酒一罇杳杳艳歌春日午出墙何处隔朱门  

同前　　　　　　　　　　李商隐  

上国昔相值亭亭如欲言异乡今暂赏脉脉岂无恩防少风多力墙髙月有痕为含无限思【`集作意`】遂到不胜繁仙子玉京路主【`集作佳`】人金谷园几时醉碧落谁伴过黄昏镜拂铅华腻鑪藏桂烬温终应催竹叶先拟咏桃根莫学啼成血从教梦寄魂吴王采香迳失路入烟村  

同前　　　　　　　　　　郑　谷  

不学梅欺【`一作欹`】雪轻红照碧池小桃新谢后双燕恰【`集作却`】来时香属登龙客【`集作室`】烟笼宿蝶枝临轩湏貌【`音貌`】取风雨易离披  

紫薇  

郡斋有紫薇双本自朱明接于徂暑其花芳馥数旬犹茂庭宇之内无其伦予嘉其羙而能  

久因诗纪述　　　　　　　杨于陵  

晏朝受明命维夏走天衢逮兹三伏侯息驾万里途省躬既局蹐结思多烦纡簿领幸无事宴休谁与娯内斋有嘉树双植分庭隅緑叶下成幄紫花纷若铺摛霞晩舒艳凝露朝垂珠炎沴昼方铄幽姿闲且都夭桃固难匹芍药宁为徒懿此时节久讵同光景驱陶甄试一致品彚乃散殊濯质非受彩无心那夺朱粤予负覊絷留赏益踟蹰通夕靡云倦西南山月孤  

奉和侍郎二丈【`四字集作抑州杨侍郎`】翫郡斋紫薇花十  

四韵　　　　　　　　　前　人  

几年丹霄上出入金华省暂别万年枝看花桂阳岭南方足竒树公府成佳境緑隂交广除明艳透萧屛雨余人吏散燕语栊静懿此含晩芳翛然防簿领紫茸垂组绶金缕攅锋頴露溽暗传香风轻徐就影苒弱多意思从容占时【`一作光`】景得地在侯家移根近仙井开罇好凝睇倚瑟仍囘颈游蜂驻防冠舞鹤迷烟顶兴生红药后爱与甘棠并不学夭桃姿浮劳在俄顷  

临发崇让宅紫薇　　　　　李商隠  

一树浓姿独看来秋庭暮雨类轻埃不先摇落应有待已欲别离休更开桃绶含情依露井栁绵相忆隔章防天涯地角同荣谢岂要移根上苑栽  

## 文苑英华卷三百二十二

宋　李昉等　编花木二  

梅花二十首　　　　芙蓉花九首  

莲荷七首　　　　　石榴八首  

海棠七首　　　　　玫瑰二首  

玉蘂二首　　　　　蔷薇四首  

菊花十二首　　　　蜀葵四首  

梅花  

雪里觅梅花　　　　　　　梁简文帝  

絶讶梅花晩争来雪里窥下枝低可见髙处逺难知俱羞惜睕露相让道腰羸定须还剪防学作两三枝【`以下六篇并见初学记`】  

梅花　　　　　　　　　　吴　筠  

梅性本轻荡世人相陵贱故作负霜【`集作雪`】花欲使绮罗见但愿深相知千摧非所恋  

早梅　　　　　　　　　　何　逊  

兔园标物序惊时最是梅御霜当路发映雪拟寒开枝横却月观花绕陵风防朝洒长门泣夕驻临卭杯应知早飘落故逐上春来  

和孔中丞雪里梅花　　　　王　筠  

水泉犹未动庭树已先知飜光同雪舞落素混【`一作泊`】氷池今春竞时发犹是昔年枝唯有长顦顇对镜不能窥  

同萧左丞咏摘梅花　　　　庾肩吾  

窗梅朝始发庭雪晩初消折花牵短树攀丛入细条垂氷溜玉手含刺冐春腰逺道终难寄馨香徒自饶  

梅花　　　　　　　　　　庾　信  

常年腊月半已觉梅花阑不信今春晩俱来雪里看树动悬氷落枝髙出手寒早知觅不见真悔着衣单  

在蜀正朝摘梅　　　　　　张　説【`见集本`】  

蜀地寒犹暖正朝发早梅偏惊万里客已复一年来  

庭梅　　　　　　　　　　张九龄  

芳意何能早孤荣亦自危更怜花带弱不受歳寒移朔雪那相妒隂风已属吹馨香虽尚尔飘荡复谁知和常州崔使君咏后庭梅二首　孙　逖  

闻唱梅花落江南春意深更传千里外来入越人吟弱干红妆倚繁香翠羽寻庭中自公日歌舞向芳隂  

二  

梅院重门掩遥遥歌吹边庭深人不见春至曲能传花落弹碁处看来荐枕前使君停五马行乐此中偏  

官舎早梅　　　　　　　　张　谓  

堦下双梅树春来畵不成晩时花未【`一作易`】落隂处叶难生摘子防人到攀枝畏鸟惊风光先占得桃李莫相轻  

早梅　　　　　　　　　　戎　昱  

一树寒梅白玉条迥临村路傍溪桥不知【`絶句时选作应縁`】近水花先发疑是经春【`一作冬`】雪未销  

和薛秀才寻梅花同饮见赠　白居易  

勿惊林下发寒梅便试花前饮冷杯白马走迎诗客去红筵铺待舞人来歌声怨处微防落酒气薫时渐渐开若到嵗来【`集作寒`】无雨雪犹应醉得两三廻  

梅　　　　　　　　　　　杜　牧【`见集本`】  

轻盈照野水掩敛下瑶防妬雪栁相比欺春不逐来偶同佳客见似为冻醪开若在秦楼畔堪为弄玉媒  

酬崔八早梅有赠兼见示之什  

李商隠  

知访寒梅过野塘久留金勒为廻肠谢郎衣袖初翻雪荀令薫鑪更换香何处拂胷资蝶粉几时涂额借蜂黄维摩一室虽多病要舞【`集作亦要`】天花作道塲【`时余在恵祥上人讲下故崔落句梵王宫地罗含宅赖许时时聼法来`】  

人日梅花病中作　　　　　李羣玉  

去年今日湘西寺独把寒梅愁断肠今年此日江边宅卧见琼枝低压墙半落半开临野岸团情团思醉韶光玉麟寂寂飞斜月素艳亭亭帯【`杂咏作对`】夕阳已被儿童苦攀折更遭风雨【`杂咏作雪`】损馨香洛阳桃李渐撩乱廻首行宫春景长  

江梅　　　　　　　　　　郑　谷【`见集本`】  

江梅且缓飞前軰有歌词莫惜黄金缕难防白雪枝吟看归不得醉齅立如痴和雨和烟折含情寄所思  

梅　　　　　　　　　　　前　人  

江国正寒春信穏岭头枝上雪飘飘何言落处堪惆怅直是开时也寂寥素艳照罇桃莫比孤香粘袖李湏饶离人南去肠应断片片随鞭过楚桥  

梅花　　　　　　　　　　罗　隠  

吴王酔处十余里照野【`集作夜`】拂衣今正繁经雨不随山鸟散倚风疑共路人言愁怜粉艳飘歌席静爱寒香扑酒罇欲寄所思无好信为君惆怅又黄昏  

人日新安道中见梅花【`其年以徐冠停举`】  

前　人  

长途酒醒腊天寒嫩蕋香英扑马鞍不上夀阳公主面怜君开得却无端  

芙蓉  

赋得渉江采芙蓉　　　　　梁孝元帝【`见初学记`】  

江风当夏清桂檝逐流萦初疑京兆劒复似汉冠名荷香风送逺莲影向根生叶卷珠难溜花舒红易轻日暮鳬舟满归来度锦城  

同前　　　　　　　　　　孔徳绍  

莲舟泛锦碛极目眺江干沿流檝渡易逆浪取花难有雾疑川广无风见水寛朝来采摘倦讵得久盘桓  

同心芙蓉　　　　　　　　朱　超  

青山丽朝景峰朗月【`类聚作夜`】光未及清池上红渠并出房日分双影风合两花香鱼惊畏莲折龟上碍荷长云雨流轻润草木应嘉祥徒歌江上【`类聚作渉江`】曲谁见缉为裳  

同前  

灼灼荷花瑞亭亭出水中一茎孤引緑双影共分红色夺歌人脸香乱舞衣风名莲自可念况复两心同  

芙蓉　　　　　　　　　　辛徳源  

洛神挺凝素文君拂艳红丽质徒相比鲜姿【`乐府作彩`】难两同光临照波日香随出崖风渉江良自逺托意在无穷  

采芙蓉　　　　　　　　　唐太宗【`见初学记`】  

结伴戯方塘携手上雕航移分细浪风散【`阙小注`】动浮香游莺无定曲惊鳬有乱行莲稀钏声断水广棹歌长栖鸟还宻树泛流归建章  

秋朝木芙蓉　　　　　　　李嘉祐  

水面芙蓉秋已衰繁条倒是着花时平明露滴垂红脸似有朝愁【`集作开`】暮落悲  

阙下芙蓉　　　　　　　　包　何【`见类诗`】  

一人理国致升平万物呈祥助圣明天上河从阙下过江南花向殿前生庆云垂防开难落湛露为珠满不倾更对乐悬张簨簴歌工欲奏采莲声  

重台芙蓉　　　　　　　　李徳裕  

芙蓉含露时秀色波中溢玉女拢【`集作袭`】朱裳重重暎皓质晨霞耀丹景【`杂咏作紫`】片片明秋日兰泽多众芳妍姿不相匹  

莲荷  

秋池一株莲　　　　　　　张执恭  

秋至皆虚落淩波独吐红托根方得所未肯即从风  

重防莲　　　　　　　　　李　绅  

緑荷舒卷凉风晓红蕚开萦紫的重游女汉臯争笑脸二妃湘浦并愁容自含秋露贞姿洁不晓春妖冶态秾终恐玉京仙子识却持归种碧池中  

南池嘉莲　　　　　　　　姚　合  

芙蓉池里【`一作上`】叶田田一本双枝【`集作花`】照碧泉浓丽【`集作淡`】共妍香各散东西分艳叶相连自知政术无他异縦是祯祥亦偶然四野人闻皆尽喜争来入郭看嘉莲  

永乐殷尧藩明府县池嘉莲咏  

雍　陶  

青苹白石匝莲塘水里莲开帯瑞光露湿红芳双朶重风摇緑帯一枝长同心栀子徒夸艳合穂嘉禾岂觧香不独丰祥先有应更宜花县对潘郎  

荷花　　　　　　　　　　李商隐  

都无色可并不奈此香何瑶席乗凉设金覊落晓【`集作晩`】过覆【`集作回`】衾灯照绮渡韈水沾罗预想秋前【`集作前秋`】别离居梦櫂歌  

和太常杜少卿东都修竹里有嘉莲  

温庭筠  

春秋罢注真铜龙旧宅嘉莲照水红两处龟巢清露里一时鱼跃翠茎东同心表瑞荀池上半面粉妆乐镜中应为临川多丽句故持重艳向西风  

莲蘂　　　　　　　　　　郑　谷  

移舟水溅差差緑倚槛风斜【`集作摇`】柄柄香多谢浣沙【`集作溪`】人莫折雨中留得盖鸳鸯  

石榴  

摘安石榴枝赠刘孝威【`涂林安石榴也`】  

王　筠  

中庭有竒树当户发华枝素茎表朱实緑叶厠红蕤既标太冲赋复见安仁诗宗生仁夀殿族代【`疑作茂`】河阳湄有羙清淮比如玉又如龟退书写虫篆进对多好辞我家新置侧【`新置侧已隣居`】可求不难识相望阻盈盈相思满胸臆髙枝为君采请寄西飞翼  

石榴　　　　　　　　　　孔绍安  

可惜庭中树移根逐汉臣只为来时晩开花不及春  

翫郡斋海榴　　　　　　　宋之问  

泽国韶光早开帘延霁天野禽宵未啭山蜚书仍眠目兹海榴发列暎岩楹前熠爚御风静葳蕤含景鲜清晨緑堪佩亭午丹欲然昔忝金闺籍尝见玉池莲未若宗族地更逢荣耀全南金虽自贵贸【`一作质`】赏讵【`一作谁`】能迁抚躬万里絶岂染一朝妍从禄滞遐郡赏【`疑作常`】是惜流年越俗鄙章甫扪心空自怜  

同和咏楼前海石榴二首　　孙　逖  

客自新亭郡朝来数物华传居妓楼好初落海榴花露色珠映香风粉壁遮更宜林下雨日晩逐行车  

二  

海上移珠木楼前咏所思遥闻下车日正在落花时旧緑香行葢新红洒步棊【`疑作綦`】从来寒不易终见久逾滋  

题韦润州后亭海榴　　　　李嘉祐【`见集本`】  

江上年年小雪迟年光独报海榴知寂寂山城风日暖谢公含笑向南枝  

韦中丞西防海榴　　　　　皇甫冉  

海流争让榴花犯雪先开内史家末客朝朝铃阁下从公歩履翫年华  

题山石榴花　　　　　　　白居易【`见集本`】  

一丛千朶压栏干剪碎红绡却作团风嫋舞腰香不尽露销妆脸泪初【`一作新`】干蔷薇帯刺攀常嬾菡蓞生泥翫亦难不及此花檐戸下任人采弄尽【`上声`】人看  

海棠  

左掖海棠咏　　　　　　　王　维  

闲洒堦边草轻随箔外风黄莺弄不足衔向【`集作入`】未央宫  

海棠　　　　　　　　　　前　人  

海边佳树生竒彩知是仙山取得栽琼蕋籍中闻阆苑紫芝图上见蓬莱浅深芳蕚通宵换委积红英报晩开寄语春园百花道莫争顔色泛金杯  

海棠　　　　　　　　　　薛　能  

酷烈复离披功莫我知青苔特【`疑`】长处暮栁间开时常醉游人挿连隂彼叟移晨前清露湿晏后恶风吹香少传何许妍多尽半遗岛苏涟水脉庭绽粒松枝偶泛因沉砚闲飘欲乱棊绕山生玉垒和郡遍坤维负赏蕲【`一作慙`】休饮牵吟分失饥明年应不见留此赠巴儿  

题磁岭海棠花　　　　　　温庭筠  

幽态竟谁赏嵗华空与期岛廻香尽处泉照艳浓时蜀彩淡摇栧呉妆低怨思王孙又谁恨惆怅下山迟擢第后入蜀经罗村溪路见海棠盛开偶有题  

咏　　　　　　　　　　郑　谷  

上国休夸红杏树深溪自照緑苔矶一枝低帯流莺睡数片狂随【`集作和`】舞蝶飞堪恨路长移不得可无人与畵将归手中已有新春桂多谢烟香更惹【`集作入`】衣  

海棠　　　　　　　　　　前　人  

春风用意匀顔色销得携觞与赋诗艳丽最宜新着雨娇娆全在欲开时莫愁粉【`杂咏作浅`】黛临窗嬾梁广丹青防笔迟朝醉暮吟看不足羡他蝴蝶宿深枝  

蜀中赏海棠　　　　　　　前　人  

浓淡芳春满蜀乡半随风雨断莺【`一作人`】肠浣花溪上堪惆怅子羙无情为发扬  

玫瑰  

奉和中书李舍人昆季咏玫瑰花寄徐郎中  

卢　纶  

独鹤寄烟霜双鸾思晩芳旧隂依谢宅新艳出丘墙蝶起摇轻露莺衔入夕阳雨朝胜濯锦风夜剧闻香断烧千重熖孤霞一片光宻来惊叶少动处觉枝长布影期髙赏留春为逺芳尝闻赠琼玖叨和愧登堂  

同前　　　　　　　　　　司空曙  

仙吏紫薇郎竒花共翫芳攅星排緑帯照眼发和光暗妒翻堦叶遥连直署香透枝蜂绕易碍刺鸟衔妨露湿凝衣粉风吹散蘂黄防笼珠树合焕烂锦屛张留客容看竹思人比爱棠如当【`一作传`】采苹咏逺思满潇湘  

玉蘂  

唐昌观玉蘂　　　　　　　武元衡【`见集本`】  

琪树年年玉蘂新洞宫长闭彩霞春日暮落英铺地雪献花无复九天人  

唐昌观玉蘂花咏　　　　　杨巨源  

晴空素艳照霞门香洒天风不到尘持赠昔闻将白雪蘂珠宫上玉花春【`门字可疑别本作照霞新`】  

蔷薇  

刘侍中宅盘花紫蔷薇　　　章孝标  

真宰偏饶丽景家当春盘出带根霞从闻一朶朝衣色免踏尘埃看杂花  

蔷薇　　　　　　　　　　朱庆余  

绕架【`杂咏作四面`】垂条密浮隂入夏清緑攅伤手刺红堕断肠英粉着蜂须腻光凝蝶翅明雨来【`杂咏作中`】看亦好况复值初晴  

朱秀才庭际蔷薇　　　　　方　干  

绣难相似画难成明媚鲜妍絶比伦露压盘条方倒地风吹艳色欲烧春断霞转影侵西壁浓麝分香入四邻看取后时归故里烂花须让【`一作庭花应谢`】锦衣新  

临水蔷薇　　　　　　　　李羣玉  

堪爱【`集作恨`】复堪伤无情不乆长浪摇千脸泪【`集作笑`】风舞一身香【`集作丛芳后押香字`】似濯文君锦如啼【`一作窥`】汉女妆所思云雨外何处寄馨香  

菊花  

赋得残菊花　　　　　　　唐太宗  

阶兰凝曙霜岸菊照晨光露浓晞晓笑风劲浅残香细叶雕轻翠圆花飞碎黄还待【`初学记作将`】今嵗色复结后年芳  

秋菊　　　　　　　　　　骆賔王  

擢秀三秋晩开芳十歩中分黄俱笑日含翠共摇风碎影涵流动浮香隔岸通金翘徒可泛玉斚竟谁同  

东园翫菊　　　　　　　　白居易  

少年昨已去芳嵗今又防如何寂寞意复此荒凉园园中独立久日淡风露寒秋蔬尽芜没好树亦凋残唯有数丛菊新开篱落间携觞聊自【`集作就`】酌为尔一流连忆我少小日易为兴所牵见酒无时节未饮已欣然近从年长来渐觉取乐难常恐更衰老彊醉【`集作饮`】亦无欢顾谓尔菊花后时何独鲜诚知不为我借尔暂开顔和钱员外早冬翫禁中新菊　前　人  

禁署寒气迟孟冬菊初【`一作花`】折新黄间繁緑烂若金照碧仙郎小隐日【`集作月`】心似陶彭泽秋怜潭上看日惯篱边摘今来此地赏野意潜自适金马门内花玉山峰下客寒芳引清句吟赏【`集作翫`】烟景夕赐酒色偏宜握兰香不敌凄凄百卉死嵗晩氷霜节有此花开时【`集作唯有此花开`】殷勤助君惜  

菊　　　　　　　　　　　释无可  

东篱摇落后宻艶被寒催夹雨惊新折经霜忽尽开野香盈客袖禁蘂泛天杯不共春兰并悠扬逺蝶来  

菊　　　　　　　　　　　李商隠  

暗暗澹澹紫融融冶冶黄陶令篱边色罗含宅里香几时禁重露实是怯斜【`集作残`】阳愿泛金鹦鹉升君白玉堂  

野菊  

苦竹园南椒坞边防香冉冉泪涓涓已悲节物同寒鴈忍委芳心与暮蝉细路独来当此夕清罇相伴省他年紫云【`一作防`】新苑移花处不取霜栽近御筵  

咏夹迳菊　　　　　　　　薛　能  

夹迳尽黄英不通人并行几曽相对绽元是两行生丛比髙低等香连左右并畔摇风势断中夹日华明间隔蛩吟隔交横蝶乱横频应泛桑落摘处近前楹  

白菊　　　　　　　　　　许　棠  

所尚雪霜姿非闗落防期香飘风外别影到月中疑发在林凋后繁【`类诗作开`】当露冷时人间稀有此自古乃无诗  

十日菊　　　　　　　　　郑　谷  

节去蜂愁蝶不知晓来【`集作庭`】还绕折花【`集作残`】枝自縁今日人心别未必秋香一夜衰  

白菊　　　　　　　　　　张　蠙  

秋天木叶干犹有白花残举世稀栽得豪家却画看片苔相映緑诸卉独宜寒几度携佳客登髙欲折难  

菊　　　　　　　　　　　罗　隠  

篱落嵗云晏【`集作暮`】数枝聊自芳雪裁纎蘂宻金折小苞香千载白衣酒一生青女霜春丛莫轻薄彼此有行藏  

蜀葵  

黄蜀葵　　　　　　　　　薛　能  

娇黄新嫩【`类诗作蘂`】欲题诗尽日含毫有所思记得玉人初病较【`类诗作蘂`】道家装束厌禳时  

黄蜀葵　　　　　　　　　崔　涯  

野栏秋景晩踈散两三枝嫩蘖【`类诗作碧`】浅轻态幽香闲澹姿露倾金盏小风引道冠欹独立悄无语清愁人讵【`类诗作不`】知  

蜀葵　　　　　　　　　　陈　标  

眼前无奈蜀葵何浅紫深红数百窠能共牡丹争几许得人轻处秪縁多  

蜀葵咏　　　　　　　　　前　人  

緑衣去地红倡倡薰风似舞诸女郎南隣荡子妇无頼锦机春夜成文章  

## 文苑英华卷三百二十三

宋　李昉等　编花木三  

山花二首　　　　　刺桐花五首  

看花四首　　　　　惜花七首  

残花二首　　　　　杂花二十五首  

栁花三十二首  

山花  

山花　　　　　　　　　　钱　起  

山花照坞复烧溪树树枝枝尽可迷野客未来枝畔立流莺已向树边啼従容只是愁风起眷恋常须向日西别有妖妍胜桃李攀来折去亦成蹊【`向日类诗作到日`】  

题友人山花　　　　　　　方　干  

平明方尽坼【`集作笑尽`】为得好风吹不见移来日先愁花去时浓香薫叠叶繁朶压卑【`类聚作欹`】枝来【`集作坐`】看皆终夕游蜂似【`集作自`】有期  

刺桐  

泉州刺桐花咏五首兼呈赵使君  

陈　陶  

海曲春深满郡霞越人多种刺桐花可怜虎竹西楼色锦帐三千阿母家  

二  

石氏金园无此艳南都旧赋乏灵材只因赤帝宫中树丹鳯新衔出世来  

三  

猗猗小艳夹通衢晴日薫风笑越姝只是红芳移不得刺桐屏障满中都  

四  

不胜攀折怅年华红树南看见海崖故国春风归去尽何人堪寄一枝花  

五  

赤帝常【`诗选作尝`】闻海上游三千幢葢拥炎州今来树似离宫色红翠斜欹【`诗选作欹斜`】十二楼  

看花  

韦员外东斋看花　　　　　李　端  

入花凡几歩此树独相留发艳红枝合垂烟緑水幽并开偏觉好未落已看愁一到芳菲下空贻两鬓秋夏日裴尹员外西斋看花　　杨巨源  

笑向东【`一作南`】来客看花枉在前始知清夏月更胜艳阳天露湿呈妆汗风吹畏火燃葱茏和叶盛烂熳压枝鲜红彩当钤阁清香到玉筵蝶栖惊曙色莺语滞【`一作殢`】晴烟得地殊堪赏过时倍觉妍芳非迟最好唯是谢家怜  

共友人看花　　　　　　　罗　邺  

愁将百【`一作万`】里身来伴看花人何事独惆怅故园还又春  

看花　　　　　　　　　　前　人  

花开只恐看花迟看了愁多【`诗选作如`】未看时家在楚乡身在蜀一年春色负归期  

惜花  

惜花吟　　　　　　　　　鲍君徽  

枝上花花下人可怜顔色俱青春昨日看花花灼灼今朝看花花欲落不如尽此花下欢莫待春风总吹却莺歌蝶舞韶光长红炉煮名松花香妆成罢吟恣游后独把芳枝归洞房  

山中惜花　　　　　　　　王　建  

忽看花渐稀罪过酒醒迟寻觅风来处惊怅夜落时游丝纒故蘂宿叶守空枝开取当轩地年年树底期  

惜花　　　　　　　　　　于　鹄  

夜来花落尽偏惜两三枝早起寻稀处闲眠记落时蘂焦蜂自散折蝶还稀攀看殷勤别明年更有期荆南陪楚尚书惜落花　　　前　人  

老大看花常不足沿江寻得一枝红黄昏人散东风起吹落谁家明月中  

惜落花　　　　　　　　　白居易  

夜来风雨急无复旧花林枝上三分落园中一寸深日斜啼鸟思春尽老人心莫怪添杯饮情多酒不禁  

惜落花赠崔二十四　　　　前　人  

漠漠纷纷不柰何狂风急雨两相和晩来怅望君知否枝上稀踈地上多  

惜花　　　　　　　　　　前　人  

可怜夭【`集作妍`】艳正当时刚被狂风一夜吹今日流莺来旧处百般言语泥【`集作啼`】空枝  

残花  

翫残花　　　　　　　　　杨　发  

十月秾芳一嵗程东风初急眼偏明低枝似泥幽人醉莫道无情似有情  

残花　　　　　　　　　　前　人  

已叹良时晩仍悲别酒催暖芳随日薄残【`集作轻`】片逐风回黛敛愁歌扇妆红【`集作残`】泣镜台繁隂莫矜终是共尘埃  

杂花  

夏日崔中丞宅见海红摇落后一花独开  

前　人  

何事一花残闲庭百草阑緑滋经雨发红艳隔林看竟日余香在过时独秀难共怜芳意晩秋露未须团【`集作漙`】  

茙葵花歌　　　　　　　　　　刘眘虚【`附见岑参集`】  

昨日一花开今日一花开今日花正好昨日花已老人生不得长【`集作恒`】少年莫惜床头沽酒钱有钱向酒家君不见茙葵花  

云阳寺咏石竹花　　　　　　司空曙  

一自幽山别相逄此寺中髙低俱出【`集作有`】叶深浅不分丛野蝶难争白庭榴暗让红谁怜芳最久春露到秋风同耿纬司空曙二拾遗咏韦贠外东斋花树  

卢　纶  

緑砌红花树狂风独未吹光中如有熖宻处似无枝鸟动香重发人愁影屡移今朝数片落为报贠外知  

花【`一字至七字`】　　　　　　　　　张南史  

花花深浅芬葩凝为雪错为霞莺和蝶到苑占宫遮已迷金谷路频驻玉人车芳草欲陵芳树东家半落西家愿得春风相伴去一攀一折向天涯  

花　　　　　　　　　　　戴叔伦  

花发炎景中芳春独能久因风任开落向日无先后若待秋霜来兰荪共何有  

宫苑花【`集作宫怨`】　　　　　　　李　益  

露湿晴花春殿香月明歌吹在昭阳似将海水添宫漏共滴长门一夜长  

此篇集以宫怨为题语亦相应今英华作宫苑花入此门恐误  

与李文仲秀才同赋泛酒花诗  

杨巨源  

若道春无頼飞花合逐风巧知人意里觧入酒杯中香湿胜含露光摇似泛空请君廻首看【`一作醉眼`】几片舞芳丛  

题花树　　　　　　　　　杨巨源  

都无看花意偶到树边来可怜枝上色一一为愁开  

槿　　　　　　　　　　　前　人  

自用金钱买槿栽二年方始一花开怜红未许家【`一作佳`】人见蝴蝶争知早到来  

同友人寻涧花　　　　　　白居易  

闻有涧底花买得村中酒与君来较迟已逄摇落后临觞有遗恨怅望空溪口记取花发时期君重携手我生日日老春色年年有且作来嵗期不知身健否  

东坡种花二首　　　　　　前　人  

持钱买花树城东坡上栽但购有花者不限桃李【`集作杏`】梅百果参杂种千枝次第开天时有早晩地方无髙低红者霞艳艳白者雪皑皑游蜂遂不去好鸟亦栖来前有长流水下有小平防时拂防上石一举风前杯花枝防我头花蘂入【`集作落`】我懐独酌复独咏不觉日平西巴俗不爱花竟春无人来唯此醉太守尽日不能廻  

二  

东坡春向暮树下今何如漠漠花落尽翳翳叶生初【`集作初舒`】毎日领僮仆荷锄仍凿【`集作决`】渠刬土壅其本引泉溉其枯小树低数尺大树长丈余封植来几时髙下齐扶防养树既如此养民亦何殊将欲茂枝叶必先救根株云何救根株劝农均赋租云何茂枝叶省事寛刑书移此为郡政庶几民【`集作毗`】俗苏  

山枇杷花　　　　　　　　前　人  

深山老去惜年华况对东溪野枇杷火树风来翻绛熖琼枝日出晒红纱廻看桃李都无色映得芙蓉不是花争奈结根深石底无因移得到人家  

赠僧院花　　　　　　　　前　人  

欲悟色空为佛事故栽芳树在僧家细看便是华严偈方便风开智慧花  

长安花　　　　　　　　　聂夷中  

种花满西【`集作田`】园花发青楼道花下一禾生去之为恶草  

晩春花　　　　　　　　　项　斯【`见百家诗选`】  

隂洞日光薄花开不及时当春无半树经晩足空枝防与香风防细将泉影移此中人到少开尽几人知  

苦练花　　　　　　　　　温庭筠  

院里莺歌歇墙头舞蝶孤天香薰羽葆宫紫晕流苏晻暧迷青氤氲向畵图只应春惜别留与博山炉  

蓼花　　　　　　　　　　郑　谷  

蔟蔟复悠悠年年拂漫流差池伴黄菊冷淡过清秋晩帯鸣蛩【`一作虫`】急寒藏宿鹭愁故溪归不得凭仗系渔舟  

水林檎花　　　　　　　　前　人  

一露一朝新帘栊晓景分艳和蜂蝶动香帯管闻笑拟春无力妆秾【`集作浓`】酒渐醺直疑风雨【`集作起`】夜飞去替行云  

槐花　　　　　　　　　　前　人  

毶毶金蘂扑晴空举子魂惊落照中今日老郎犹有恨昔年相虐十秋风  

叹花　　　　　　　　　　崔　涂  

迟迟傍晓隂昨夜色犹深毕竟荣湏落堪悲古与今明年何处见尽日此时心蜂蝶无情极残香更不寻  

赠花　　　　　　　　　　李羣玉  

酒为看花醖花湏趂酒红嗔【`集作莫`】令芳树晩使我緑罇空金谷园无主仙源路不通纵非乗酒兴【`集作露折`】长短尽随风  

对花　　　　　　　　　　秦韬玉  

长与韶光暗有期可怜蜂蝶即【`诗选作却`】先知谁家促席临低树何处横钗戴【`诗选作帯`】小枝丽日多情宜【`诗选作疑`】曲照和风得路合偏吹向人虽道浑无语几劝王孙到醉时  

庭花　　　　　　　　　　罗　隠  

昨日芳艳浓开罇几同醉今朝风雨恶惆怅人生事南威病不起西子老兼至向晩寂无人相偎堕红泪  

栁  

咏云阳楼檐栁　　　　　　梁元帝  

杨栁非花树依楼自觉春枝边通粉色隙里映红巾帯日交影因吹扫席尘拂檐应有意偏宜桃李人  

栁　　　　　　　　　　　吴　均  

细栁生堂北长风发鴈门秋霜常振叶春露讵濡根朝作离蝉宇暮成宿鸟园不为君所爱摧折当何言  

垂栁映斜溪　　　　　　　张正见  

千仞青溪险三阳弱栁垂叶细临湍合根空帯石危风翻夹浦絮雨濯向流枝不分梅花落还同横笛吹  

敬和衞尉于卿栁　　　　　杜之松  

汉将本屯营辽河有戍城大夫曾取姓先生曽得名髙枝拂逺鴈踈影度遥星不辞攀折苦为入管声  

春池栁　　　　　　　　　唐太宗【`见初学记`】  

年栁变池防隋堤曲直廻逐浪丝隂去迎风帯影来踈黄一鸣哢半翠几眉开萦雪临春岸参差间早梅  

栁　　　　　　　　　　　许景元  

春色东来度渭桥青门垂栁百千条垂【`疑作长`】杨西连建章路汉家枝苑纷无数荣花始遍合欢真【`一作宫`】游丝半罥相思树春楼初日照南隅柔条垂緑扫金铺寳钗新梳倭堕髻锦帯交垂连理襦自怜栁塞淹戎幕银烛长啼愁梦着芳树朝催玉管新春风夜染罗衣薄城头杨栁已如丝今年花落去年时折芳逺寄相思曲为惜荣华难再持  

题河邉枯栁　　　　　　　王泠然  

隋家天子忆扬州厌坐深宫傍海游穿地凿山开御路鸣笳叠鼔泛春流流从巩北河分口直到淮南种官栁功成力尽人族亾运谢年移树空有当时彩女侍君王帐殿旌门对栁行青叶交垂连幔色白花飞散染衣香今日摧残何用道数里曽无一株好驿骑江帆损更多山精野魅藏应老凉秋九月露为霜日夜孤舟入帝乡河畔时时闻【`一作时间有`】落木客中无个不霑裳  

栁絮　　　　　　　　　　张　氏【`吉中孚妻`】  

霭霭芳春朝雪絮起青条或值花同舞不因风自飘过罇浮緑醑拂幌缀红绡那用持愁翫春懐不自聊  

庭栁　　　　　　　　　　姚　系  

袅袅栁杨枝当轩杂佩垂交隂总共宻分条各自宜因依似永久【`类诗作夕`】揽结更伤离爱此阳春色秋风莫遽吹赋得灞岸栁留辞郑员外　　杨巨源  

杨栁烟灞岸春年年攀折为行人好风傥借低枝便莫遣青丝扫路尘  

杨花落　　　　　　　　　前　人  

北斗南囘春物老红英落尽緑尚早韶风澹荡无所依偏惜垂杨作春好此时可怜杨栁花荣盈艶曳满人家人家女儿出罗幙静扫玉庭待花落寳环纎手捧更飞翠羽轻裾承不着歴歴瑶琴舞金陈菲红拂黛怜玉人东园桃李芳已歇独有杨花娇暮春  

勤政楼西老栁　　　　　　白居易  

半朽临风树多情立马人开元一株栁长庆二年春  

雨中题衰栁　　　　　　　前　人  

湿屈青条折寒飘黄叶多不知秋雨意更遣欲如何  

杨栁枝词　　　　　　　　前　人  

陶令门前四五树亚夫营里百千条何似东都正二月黄金枝暎洛阳桥  

栁二首　　　　　　　　　李　绅  

千条杨【`类诗作垂`】栁拂金丝日暖牵风叶学眉愁见花狂飞【`类诗作飞狂`】不定还同轻薄五陵儿  

二  

陶令门前欲接篱亚夫营里拂朱旗人事推移无旧物年年春至緑垂丝  

同前　　　　　　　　　　杜　牧  

日落水流西复东春光不尽栁何竆巫娥庙里低雨宋玉宅【`类诗作门`】前斜帯风不嫌【`类诗作将`】榆荚共争翠深感杏【`类诗作与桃`】花相暎红灞上汉南千万树几人游宦别离中  

同前　　　　　　　　　　温庭筠  

杨栁千条拂面丝緑烟金穗不胜移【`集作吹`】香随静婉歌尘起影伴娇饶舞袖垂羌管一声何处曲流莺百啭最髙枝千门九陌花如雪飞过宫墙两不【`集作自`】知  

同前二首　　　　　　　　李商隠  

动春何限叶撼晓几多枝觧有相思否应无不舞时絮飞藏皓蝶帯弱露黄鹂倾国宜通体谁家【`集作来`】独赏眉  

以下三篇并见集本  

二  

为有桥边拂面香何曽自敢占流光后庭玉树承恩泽不信年华有断肠  

谑栁　　　　　　　　　　前　人  

已帯黄金缕仍飞白玉花长时湏拂马宻处少藏鵶眉细从他敛腰轻莫自斜瑇梁谁道好偏拟暎卢家  

评栁　　　　　　　　　　薛　逢  

弱植惊风急自伤暮来翻遣思悠扬曽飘绮陌随髙下敢拂朱栏竞短长萦砌乍飞还乍舞扑池如雪又如霜莫令岐路频攀折渐拟垂隂到畵堂  

栁絮　　　　　　　　　　薛　陶  

二月杨花轻复防春风飘荡【`一作荡漾`】惹人衣他家本是无情物一向南飞又北飞  

新栁　　　　　　　　　　薛　能  

轻轻湏重不湏轻众木难成独早成柔性定胜刚性立一枝还引万枝生天钟和气元无力时遇风光别有情谁道少逄知已用将军因此建雄名  

咏栁花　　　　　　　　　前　人  

浮生失意频起絮又飘沦发自谁家树飞来独院春朝容荣断砌晴影过诸邻乱掩空中蝶还【`一作繁`】冲陌上人随波应到海霑雨或依尘防向慈恩日轻轻对此身  

栁　　　　　　　　　　　韩　琮  

折栁歌中得翠条逺移金殿种青霄上阳宫女呑声送不忿先归学舞腰  

同前　　　　　　　　　　韩　喜【`类诗作溉`】  

雪入青云【`类诗作雪尽青门`】防影防暖风迟日早莺归如凭细叶留春色湏把长条系落晖彭泽有情还欝欝隋堤无主自【`类诗作亦`】依依世间惹恨偏饶此可是行人折赠稀  

同前　　　　　　　　　　方　干  

摇曳惹风吹临堤软胜丝态浓谁为【`类诗作觧`】识力弱自难持学舞枝翻袖呈妆叶展眉如何一攀折懐友又题诗  

同前　　　　　　　　　　郑　谷  

半烟半雨溪【`集作江`】桥畔映杏映桃山路中防得离人无限意千丝万絮惹春风  

同前二首　　　　　　　　顾　云  

帯露烟处处垂绽黄摇緑嫩参差长堤未见风飘絮广陌初怜日映丝斜傍畵筵偷舞态低临妆阁学愁眉离亭不放到春暮折尽拂檐千万枝  

二  

闲花野草总争新眉皱丝干独不匀乞取东风残气力莫教虚度一年春  

同前　　　　　　　　　　罗　隠  

灞岸晴来送别频相偎相倚不胜春自家飞絮犹无定争把长条绊得人  

## 文苑英华卷三百二十四

宋　李昉等　编花木四  

松三十七首　　　　　栢二首  

桂六首　　　　　　　桧一首  

杉一首　　　　　　　桐八首  

槐二首  

松  

北乡古松树　　　　　　　隋炀帝  

古松唯一树森竦讵成林独留麈尾影犹横偃葢隂云来聚云色风度杂风音孤生小庭里尚表嵗寒心  

松树　　　　　　　　　　李徳林  

结根生上苑擢秀迩华池嵗寒无改色年长有倒枝露自金盘洒风从玉树吹寄言谢霜雪贞心自不移  

松　　　　　　　　　　　李　峤  

欝欝髙岩表森森幽涧垂鹤栖君子树风拂大夫枝百尺条隂合千年葢影披嵗寒知不及【`类诗作终不改`】劲节幸君知  

四松　　　　　　　　　　杜　甫  

四松初移时大抵三尺彊别来忽三嵗离立如人长防看根不防莫计枝凋伤幽色幸秀发【`幸集作防`】踈柯已昻藏所挿小籓篱本亦有隄防终然掁拨损得愧【`集作恡`】千叶黄敢为故林主黎庶犹未康避贼今始归春草满空堂览物叹衰谢及兹慰凄凉清风为我起洒面若防霜足为【`集作足以`】送老资聊待偃葢张我生无根蔕配尔【`集作汝`】亦茫茫有情且赋诗事迹可两【`集作两可`】防勿矜千载后惨澹蟠穹苍  

萧寺偃松　　　　　　　　顾　况  

凄凄百卉病亭亭双松逈直上古寺深横拂秋殿冷轻响入龟目【`一作息`】片隂栖鹤顶山中多好树可怜无比并  

观邻老栽松　　　　　　　李　端  

虽过老人宅不觧老人心何事残阳里栽松欲待隂【`待字一作得`】  

中书相公任兵部侍郎日后阁植四松逾数年澣忝此官因献拙什　　　郑　澣  

丞相当时植幽襟对此开人知舟檝器天假栋梁材错落龙鳞出襹【`一作防`】褷鹤翅廻重隂罗武库细响静山防得地公堂里移根涧水隈吴臣夣寐逺泰岳嵗年催转觉飞缨谬何因继组来几寻珠履迹愿比角弓培栢悦犹依社星髙久照台后凋应共操无复问良媒  

奉和　　　　　　　　　　刘禹锡  

右相歴中防移松武库栽紫茸抽组绶青实长玫瑰便有干霄势看成构厦材数分天柱半影逐日轮廻旧赏台阶去新知谷口来息隂常仰望翫意【`集作境`】几徘徊翠粒晴悬露苍鳞雨起苔凝音助瑶瑟飘蘂泛金罍月桂光摇【`集作花遥`】烛星榆叶对开终湏似鸡树荣茂近昭囘  

同前　　　　　　　　　　唐　扶  

幽抱应无语贞松遂自栽寄懐丞相业因擢大夫材日射苍鳞动尘迎翠箒廽嫩茸含细粉初叶泛新杯偶圣为舟去逄时与鹤来寒声连晓竹静气结隂苔赫奕鸣驺至荧煌洞户开良辰一临眺憇树几徘徊恨发风期阻诗从绮思裁还闻旧凋契凡在【`一作九万`】此中培  

同前　　　　　　　　　　姚　合  

四松相对植苍翠暎中防擢干陵空去移根斸石开隂阳气渐照造化手亲栽日月滋佳色烟霄长异材清音胜在涧寒影徧生苔静绕霜霑履闲看酒满杯同荣朱户际永日白云隈宻叶闻风度髙枝见鹤来赏心难可尽丽什妙难裁此地无因到循墙几百回  

同前  

右相歴兵署四松皆手栽斸时惊鹤去移处帯云来根倍双桐植花分八桂开生成造化力长作栋梁材岂羡兰依省犹嫌栢占防出楼终百尺入梦已三台幽韵和宫漏余香度酒杯拂冠枝上雪染履影中苔髙位相承地新诗寡和才何由比萝蔓攀附在条枚  

西斋小松二首　　　　　　元　稹  

松树短于我清风亦已多况乃枝上雪动摇防月波幽姿得闲地讵感嵗蹉跎但恐厦终构借君当柰何  

二  

簇簇枝新黄纎纎攅素柔苔渐依条短莎还半委清风日夜髙凌云意【`集作竟`】何已千嵗盘老龙脩鳞自兹始右小松诗集并英华皆误作一首详诗意并叠用清风二字合是二首  

庭松　　　　　　　　　　白居易  

堂下何所有十松当我阶乱立无行次髙下亦不齐髙者三丈长下者十尺低有如野生物不知何人栽接以青瓦屋承之白沙防朝昏有风月温【`集作燥湿`】无尘泥踈韵秋瑟瑟【`集作槭槭`】凉隂夏凄凄春深防雨夕满叶珠蓑蓑【`集作漼漼`】嵗暮大雪天压枝玉皑皑四时各有趣万木非其侪去年买此宅多为人所咍一家三【`集作二`】十口移转就松来近松【`集作移来`】有何得但得烦襟开即此是益友岂必湏【`集作交`】贤才顾我犹俗士冠带走尘埃未称为松主时时一愧懐  

寄题盩厔防前双松【`两松自仙游山移植县防`】  

前　人  

忆昨为吏日折腰多苦辛归家不自适无计慰心神手栽两树松聊以当【`平声`】嘉賔乗春日一溉生意渐欣欣清韵度秋在緑茸随日新始怜涧底色不忆城中春有时昼掩关双影对一身尽日不寂寞意中如三人忽奉宣室诏徴为文苑臣闲来一惆怅恰似别交情【`集作交亲一作情亲`】早知烟翠前攀翫不逡廵悔从白云里移尔落嚣尘  

题遗爱寺前溪松　　　　　前　人  

偃亚长松树侵临小石磎静将流水对髙共逺峰齐翠葢烟笼宻花幢雪压低与僧清影坐借鹤稳枝栖笔冩形难似琴偷韵易迷暑天风槭槭【`一作瑟瑟`】晴夜露【`集作静夜雨`】凄凄独憇依为舍闲行绕作蹊栋梁君莫采留着伴幽栖  

小松　　　　　　　　　　章孝标  

爪叶鳞条龙不盘梳风幕翠一庭寒莫言只是人长短湏作浮云向上看  

僧院小松　　　　　　　　前　人  

抛杉背栢冷僧鎻月梳风出殿檐还似天台新雨后小峯云外碧尖尖  

赋得聼松声　　　　　　　刘得仁  

庭际防风动髙松韵自生聼时无物乱尽日觉神清强与幽泉并翻嫌【`一作疑`】细雨并拂空【`一作云`】増鹤唳过牖合琴声况复当秋暮偏宜在月明不知深涧底萧瑟有谁惊  

松　　　　　　　　　　　释无可  

枝怪干鳞皴烟梢出涧新屈盘髙极目苍翠逺惊人待鹤移隂过【`一作隂移`】聼风落子【`一作子落`】频青青寒木外自与九霄隣  

赠卖松人　　　　　　　　于武陵  

入市虽求利怜君意独真斸将寒涧树卖与翠楼人瘦叶几经雪淡花应少春长安重桃李徒染六街尘  

友人亭松　　　　　　　　前　人  

俛仰不能去如逄旧友同曽因春雪散见在华山中何处有明月访君聼逺风相将归未得各占石岩东  

广徳官舍二松　　　　　　喻　鳬  

杨公休簿领二木日坚牢直甚彰吾节清终庇尔曹幽隂月里细冷树雪中髙谁见干霄后枝飘白鹤毛  

松　　　　　　　　　　　韩　喜【`类诗作溉`】  

倚空髙槛冷无尘徃事闲征梦欲分翠色本宜霜后见寒声偏向【`类诗作许`】月中闻啼猿想带苍山雨归鹤遥知【`类诗作应和`】紫府云莫向东园竞桃李春光还是不容君  

和李用夫栽小松　　　　　项　斯  

移来未换叶已胜在空【`一作深`】山静对心标直遥吟境助闲影侵残雪际声透小窗间即耸凌空干修条岂易攀  

横水舘双松　　　　　　　赵　嘏  

故园溪上雪中别野【`一作野`】馆枕前云畔逢白髪渐多何自苦清隂长在好相容【`一作从`】迎风几拂朝天葢带月犹度岭钟更忆葛洪丹井侧数株临水欲成龙  

松　　　　　　　　　　　郑　谷  

下视垂杨拂路尘双峰石上覆苔文浓霜【`一作霜浓`】满迳无红叶晩日【`一作日晩`】髙枝有白云春砌花飘僧旋扫寒溪子落鹤先闻那堪寂寞悲风起千树深藏李白坟  

题净众寺古松　　　　　　崔　涂  

百尺森踈倚梵防昔人谁见此初栽故园未有偏堪恋浮世如闲即合来天暝岂分苍翠色嵗寒应识栋梁材清隂可惜不驻得【`集作可老住不得`】归去暮城空首囘  

唐兴寺小松　　　　　　　杜荀鹤  

虽小天然【`一作生`】别难将众木同侵僧半窗月向客一【`一类诗作与客满`】襟风枝拂行苔鹤声分呌砌虫如今未堪看湏是【`类诗作待`】雪霜中  

小松　　　　　　　　　　前　人  

自小刺头深草里而今渐觉出蓬蒿时人不识凌云木直待凌云始道髙  

郑毂补阙山松　　　　　　张　蠙  

心将积雪欺根与白云离逺寄僧犹忆髙看鹤未知影交新长叶皴匝旧生枝多少同时种深山不得移  

松　　　　　　　　　　　许　棠  

何年斸到城满国响髙名半寺隂常匝隣坊景亦清代多无巧势风定有余声自得天然状非同涧底生  

兴善寺古松　　　　　　　张　乔  

种种近王城前朝古寺名瘦根侵地逺香吹入云清鹤动池防影僧禅雨雪声看来人旋老因此叹浮生  

移小松　　　　　　　　　前　人  

松子落何年纎枝长水边斫开新磵雪移出逺林烟带月栖幽鸟兼花灌冷泉防风动清韵闲聼罢琴眠  

松　　　　　　　　　　　陆　肱  

雪霜知劲质今古占【`类诗作名`】嘉名断砌盘根逺踈隂偃葢清鹤栖何代色僧老四时声欝欝心弥久烟髙万井生  

述松　　　　　　　　　　王贞白  

逺谷呈材干何由入栋梁嵗寒虚胜竹功绩不如桑秋露落松子春深【`一作雪`】裛嫩黄虽防匠者顾樵采日难防  

僧院松　　　　　　　　　曹　松  

此木韵弥全秋宵学瑟空知百余尺未定几多年古甲磨云折孤根把【`一作促`】地坚何当拖一干作葢道塲前  

栢  

庭栢　　　　　　　　　　魏　收【`见初学记`】  

古松圗偃葢新栢写鑪峰凌寒翠不夺迎暄緑更浓茹叶轻沉体咀实化衰容将使中防麝违山能见从  

晋朝栢树【`集作法云双桧`】　　　　　温庭筠  

晋朝名辈此离羣相对浓隂去住分题处尚寻王内史畵时应是顾将军长廊夜静声疑雨古殿秋深影胜云一下南防到人世晩泉清籁更谁【`集作难`】闻  

桂　　　　　　　　　　　李　峤  

未植银宫里宁移玉殿幽枝生无限月花满自然秋侠客条为马仙人叶作舟愿君期道术攀折可淹留  

咏桂二首　　　　　　　　李　白  

园花笑芳年池草艶春色犹不如槿花防娟玉堦侧芳【`集作芬`】荣何夭促零落在瞬息岂若琼树枝终嵗长翕赩  

二  

世人种桃李多在金张门攀折争防径及此春风暄一朝天霜下荣耀难久存安知南山桂緑叶垂芳根青隂亦可托何惜树君园  

比闻龙门敬善寺有红桂树独秀伊川尝于江南诸山访之莫致陈侍御知予所好因访剡溪樵客得数株移植郊园众芳色沮乃知敬善所有是蜀道茴草徒得嘉名因赋是诗兼  

赠陈侍御【`金陵作`】　　　　　李徳裕  

昔闻红桂树独秀龙门侧越叟移数株周人未尝识平生爱此树攀翫无由得君子知我心因之为羽翼岂烦嘉客誉且就清隂息来自天姥岑长疑翠岚色芬芳世所絶偃蹇枝渐直琼叶润不凋珠英粲如织犹疑翡翠宿想待鹓鸾【`集作雏`】食宁止暂淹留终当更封植  

山中桂　　　　　　　　　于武陵  

日暖上山路鸟啼知已春忽逢幽隂树如见独醒人石冷开常晩风多落亦频樵夫应不识嵗久伐为薪  

双桂咏　　　　　　　　　陈　陶  

青冥结根易倾倒沃州山中双树好琉璃宫殿无斧声石上萧萧伴僧老  

桧  

扬州法云寺双桧　　　　　张　祜  

谢家双植本南【`集作图`】荣树老人亡地变更朱顶鹤知深盖偃白眉僧见小枝生髙临月戸【`集作殿`】秋云影静入风檐【`集作廊`】夜雨声纵使【`集作从此`】百年为上夀緑隂终借暂时行【`集作终是借君行`】  

杉  

郡斋移杉　　　　　　　　韦应物  

擢干方数尺幽姿已苍然结根西山寺来植郡斋前新野露气稍静髙牎眠虽为赏心遇岂有嵓中縁  

桐  

同咏庭中桐　　　　　　　呉　均  

龙门有竒价自言梧桐枝华晖实掩映细叶能披离不降周王子空将嵗月移【`初学记作空待嵗时移`】严风忽交劲遂使无人知  

零落桐　　　　　　　　　虞世基  

零落三秋干摧残百尺柯空余半心在生意渐无多  

咏桐　　　　　　　　　　陆季览  

摇落依空井生死尚余心不辞先入爨惟恨少知音  

桐　　　　　　　　　　　李　峤  

孤秀峄阳岑亭亭【`单题诗作萋萋`】出众林春花杂鳯影秋月防珪隂忽被夜风激遂逢霜雪侵【`单题诗作髙映龙门逈双依玉井深`】不因将入爨谁为作鸣琴  

段宥防孤桐　　　　　　　王昌龄  

鳯凰所宿处月影孤桐寒槁叶零落尽空柯苍翠残虗心谁能见直影非无端响发调恒苦清商劳一弹  

梧桐　　　　　　　　　　戴叔伦  

亭亭南轩外贞干脩且直广叶结青隂繁花连素色天资韶雅性不愧知音识  

孤桐　　　　　　　　　　雍　陶  

踈桐余一干风雨日萧条嵗晩琴材老天寒桂叶凋已悲根半死复恐尾全焦幸在龙门下知音肯寂寥  

蜀桐　　　　　　　　　　李商隠  

玉垒髙梧拂玉绳上霏雾下含氷枉教紫鳯无栖处断作秋琴弹壊【`杂录作广`】陵  

槐　　　　　　　　　　　李　峤  

暮律移寒火春宫长旧栽叶生驰道侧花落鳯庭隈烈士懐忠触鸿儒访业来何当赤墀下踈干拟三台  

庭槐　　　　　　　　　　白居易  

南方饶竹树惟有青槐稀十种七八死纵活亦支离何此郡庭下一株独华滋防防碧烟叶嫋嫋黄花枝我家渭水上此树防前墀忽向天涯见忆在故园时人生有情感遇物牵所思树木犹复尔况见旧亲知  

## 文苑英华卷三百二十五

宋　李昉等　编花木五  

竹五十二首　　　　　笋二首  

竹　　　　　　　　　　梁元帝  

嶰谷管新抽淇园节复脩作龙还葛水为马向并州柯亭临絶涧桃枝夹细流冠学芙蓉势【`类作様`】花堪威鳯游卭王若有献张骞应拜侯  

竹　　　　　　　　　　　刘孝先  

竹生荒野外捎云起【`类集作耸`】百寻无人重【`类集作赏`】髙节徒自抱贞心耻染湘妃泪羞入上宫琴谁能制长笛当为作【`类集作吐`】龙吟  

竹　　　　　　　　　　　萧　放  

懐风枝转弱防露影逾浓既来丹穴鳯还作葛陂龙  

侍宴赋得夹池竹诗　　　　隂　铿  

夹池一丛竹青翠不惊寒叶醖宜城酒皮裁【`类诗作治`】薛县冠湘川染别泪衡岭拂仙坛欲见葳防色【`类集作凌冬质`】当来兎苑看  

赋得山中翠竹　　　　　　张正见  

脩竹映岩隈【`类诗作垂`】乗风异夹池复涧藏髙节重林隐劲枝云生龙未上花落鳯将移莫言栖嶰谷伶伦不复吹  

赋得夹池竹　　　　　　　贺　修  

緑竹影参差防姢带曲池逢秋叶不落经寒色讵移来风韵晩迳集鳯动春枝所欣髙节【`类聚作蹈`】客来待伶伦吹  

赋得临池竹　　　　　　　虞世南  

葱翠捎云质垂彩映清池波泛风影流摇防露枝龙鳞漾嶰谷鳯翅拂涟漪欲识凌冬性唯有嵗寒知  

竹　　　　　　　　　　　李　峤  

髙干楚江濆萧条翠氛【`集作娟娟暑氛`】白花摇鳯影青节动龙纹叶拂【`集作扫`】东南日枝捎西北云谁知湘水上流泪独思君  

奉和徐侍郎中书丛篠　　　蒋　焕【`一作卢象`】  

中禁夕沉沉幽篁别作林色连鸡树近影落鳯池深为重凌霜节能虚爽【`一作应`】物心年年承雨露长对紫庭隂  

此诗二百四十二卷重出今已削去  

沈十四拾遗新竹生读经处同诸公作  

王　维  

闲居日清静修竹复【`集作自`】檀栾嫩节留余箨新丛出旧栏细枝风响乱踈影月光寒乐府裁龙笛渔家伐钓竿何如道门里青翠拂山坛  

慈姥竹　　　　　　　　　李　白  

野竹鑚【`集作攅`】石生烟映江岛翠色落波深虗声带寒早龙吟曽未聼鳯曲吹应好不学蒲栁凋贞心常自保同郭叅谋题崔令公防前竹　刘长卿  

不学媚清澜能依上将坛防茏低冕过青翠卷看得地移根逺经霜抱节难闲花成鳯实嫩笋长鱼竿肃肃军容静萧萧郡宇寛细音和角暮踈影上门寒阮巷何人在梁园几树残空余轩屛侧嵗晩伴任安  

晩春归山居题窗前竹　　　刘长卿  

溪上残春黄鸟稀辛夷花尽杏花飞始怜幽竹山窗下不改清隂待我归  

寒竹　　　　　　　　　　释皎然  

褭褭孤生竹独立山中雪苍翠摇劲风婵娟带寒月狂花不相似还共凌冬发  

竹　　　　　　　　　　　张南史  

竹竹被山连谷出东南殊草木叶细枝劲霜停露宿成林处处云抽笋年年玉天风乍起争韵池水相涵更緑却寻庾信小园中闲对数竿心自足  

竹　　　　　　　　　　　戴叔伦  

卷箨正离披新枝复防宻翛翛月下闻褭褭林际出岂独对芳菲终年色如一  

竹　　　　　　　　　　　朱　放  

青林【`一作竹`】何森然沉沉独曙前出墙同淅沥开户满婵娟箨卷初呈粉苔侵乱上钱踈中思水过深处若山连叠夜常栖露【`疑作鹭`】清朝乍有蝉砌隂迎缓防檐翠对欹眠迸笋双分箭繁梢一向偏月过惊散雪风动极闻泉幽谷添诗谱髙人欲制篇萧萧意何限不独住湘川  

池上竹　　　　　　　　　杨巨源  

一丛婵姢色四面清泠波气润晩烟重光闲秋露多翠筠入踈栁清影拂圆荷嵗晏琅玕实心期有鳯过  

和令狐舍人酬峰上人题山栏孤竹  

前　人  

满院氷姿粉箨残一茎青翠近端离丛自欲亲香火抱节何妨共嵗寒能让繁声任真籁觧将孤影对芳兰范云许访西林寺枝叶湏和彩鳯看  

庭竹　　　　　　　　　　刘禹锡  

露涤铅粉节风摇青玉枝依依似君子无地不相宜郡斋左偏栽竹百余竿炎凉已周青翠不改而为墙垣所蔽有乖爱赏假【`一作暇`】日命去斋居之东墙由是俯临轩阶低映帷户日夕相对  

颇有翛然之趣　　　　　令狐楚  

斋居栽竹北窗边素壁新开映【`一作见`】碧鲜青蔼近当行药处緑隂深到卧帷前风惊晓叶如闻雨月过春枝似带烟老子忆山心暂缓退公闲坐对婵娟  

和宣武令狐相公郡斋对新竹  

刘禹锡  

新竹翛翛韵晓风隔窗依砌尚朦胧数间素壁初开后一片清光入座中欹枕闲看知自适含毫朗咏与谁同此君若欲长相见政事堂东有旧丛  

和汴州令狐相公新于郡内栽竹百竿拆壁开轩旦夕对翫偶题七言五韵　白居易  

梁园脩竹旧传名园【`集作久`】废年深已【`集作竹`】不生千亩荒凉栽【`集作牵`】未得百竿青翠种新成墙开乍见重添兴窗静时闻别有情烟叶防笼侵夜色风枝萧索【`集作防`】欲秋声更登楼望尤堪重千万人家无一茎【`汴州人家并无竹`】题卢秘书夏日新栽竹　　　前　人  

湘竹初封植卢生此考槃久持霜节苦新托露根难等度虽当户【`集作湏当砌`】踈稠要满栏买怜分薄俸栽称作闲官叶剪蓝罗碎茎抽玉琯端几声清淅沥一蔟緑檀栾未夜青岚入先秋白露漙【`集作团`】拂楼【`集作眉`】摇翡翠熨手防琅玕韵绕【`集作透`】窗风起隂铺砌月残炎天闻觉冷窄地见疑寛梢动胜摇扇枝低好挂冠碧笼烟羃羃珠洒雨珊晓箨晴云展隂牙蛰虺蟠爱从抽马防惜未截鱼竿松韵徒频【`集作烦`】聼桃夭不足观梁惭当家杏防陋本司兰【`古诗云卢家兰室杏为梁又秘书府即兰防`】撑拨诗人兴勾牵酒客欢静连芦簟滑凉拂葛衣单岂止销时暑应能保嵗寒莫同凡草木一种夏中看  

和东川李相公慈竹十二韵　元　稹  

慈竹不外长宻比青瑶华矛攅有森束玉立无蹉跎纎粉妍腻质细琼交翠柯亭亭霄汉近霭霭雨露多氷碧寒夜耸箫韶风昼罗烟涵胧胧影月泛鳞鳞波鸾鳯一以顾鷰雀永不过幽姿媚庭实颢气陵【`集作爽`】天涯峻节髙转露贞筠寒更佳托身仙坛上灵物神所呵【`集作何`】时与天籁合【`音阁`】日闻阳春歌应怜孤生者摧折成沉【`集作病又作卧`】疴  

邮竹  

庭有萧萧竹门有田田骑嚣静本殊途因依偶同寄亭亭乍干云褭褭亦垂地人无【`集作有`】异我心我无异人意  

南庭竹　　　　　　　　　李　绅  

东南旧美陵霜操五月凝隂入座寒烟惹翠梢玉露粉开春箨耸琅玕莫令戏马童儿见试引为龙道士看湏信结根香实在鳯皇终拟下云端  

题郑常侍防前竹　　　　　贾　岛  

緑竹临诗酒婵娟思不穷乱枝低积雪繁叶亚寒风萧防疑泉过萦廻有迳通侵庭根出土隔壁笋成丛踈影纱窗外清音寳瑟中卷终日看欹枕几秋同万顷歌王子千竿伴阮公露光怜片片雨润爱蒙蒙嶰谷蛮湖北湘川灀水东何如轩槛侧苍翠褭长空  

隣人自金仙观移竹　　　　李　逺  

新居移竹已堪看斸破莓苔得几年圆节不教伤玉粉低枝犹碍拂霜坛墙头引动如烟緑枕上风来送夜寒第一莫教渔父问且从萧防满朱栏  

昊天观新栽竹　　　　　　刘得仁  

清风枝叶上山鸟已栖来根别古沟岸影生秋观苔遍思诸草木唯此出尘埃恨为移君晩空庭更拟栽  

酬人雨后翫竹　　　　　　薛　涛  

南天春雨时那鉴雪霜姿众类亦云茂虗心宁自持多留晋贤醉早伴舜妃悲嵗后君能赏苍苍劲节竒题诸塘馆竹【`集作秋日白沙馆对竹`】　　许　浑  

萧萧陵雪霜浓翠异三湘踈影月移壁寒声风满堂卷秋更早髙枕夜偏长忽忆南游【`集作溪`】路万竿今正凉  

题新竹　　　　　　　　　方　干  

青苔斸破植贞坚细碧竿排鬰眼鲜小鳯皇声吹嫩叶短蛟龙尾褭轻烟节环腻色端匀粉根防秋光暗长鞭怪得入门肌骨冷缀风粘月满庭前  

越州使院竹　　　　　　　前　人  

莫见凌风飘粉箨湏知碍石作盘根细看节【`集作枝`】上蝉吟处犹是笋时虫蚀痕月送緑隂斜上砌露【`集作凝`】寒色湿遮门列仙终日逍遥地鸟雀潜来不敢喧  

碧鲜亭春题竹　　　　　　薛　能  

竹少竹更重碧鲜彊【`一作犹`】更名有栏常凭立无迳独穿行夕月隂何乱春风叶尽轻已闻图畵客兼写薛先生  

竹迳　　　　　　　　　　前　人  

盘迳入依依旋惊幽鸟飞寻多苔色古踏碎箨声防鞭节横妨户枝梢【`一作苖`】动拂衣前溪闻到处应接钓鱼矶  

新竹　　　　　　　　　　前　人  

栁营茒土倦粗材因向山家乞翠栽清露便从终夜滴好风疑自【`一作是`】故园来栏边匠去朱犹湿培后虫浮穴暗开他日防应威鳯至莫辞公府受尘埃  

竹　　　　　　　　　　　郑　谷  

宜烟宜雪【`集作雨`】又宜风拂水藏村复间松移得萧骚从逺寺洗来踈净见前峰幽堦藓坼春芽迸绕径莎防夏防浓无赖杏花多意绪数枝穿翠好相容  

题僧院紫竹　　　　　　　陈　陶  

喜游蛟井寺复见炎州竹杳霭万丈间啸风清独速江南正霜散吐秀弄颛顼似瑞惊坚贞如魔试金粟笋非孝子泣文异湘灵哭金碧谁与隣萧森自成族新闻赤帝种子落毛人谷逺祖赐鹪鹏遗芳遍南陆对烟苏麻丑夹涧筼筜伏羙誉动丹青瓌姿艶秦蜀因縁鹿苑识想像虵丘斸几叶别黄毛何年依白足龙树蛰一花砌瑶扫云屋色静曼仙花名髙给孤独青葱太子树洒落观音目法雨毎沾濡玉毫时照烛离居鸾节变住冷金顔缩岂念葛陂荣幸无祖父【`一作欠`】辱光摇水精串影送莲花轴江雾日相寻野鹗时寄宿幽香入茶灶静翠直碁局肯羡垣上蒿自多篱下菊从来道生一况伴藏六栖托讵星廻檀栾已云矗霞杯传缥叶羽管吹紫玉久絶钓竿歌聊裁竹枝曲愧生黄金地千秋为师緑  

竹五首　　　　　　　　　前　人  

不厌东溪碧玉君天坛双鳯有时闻一峰晓似朝仙处青节森森倚绛云  

二  

万枝朝露学潇湘杳霭孤亭白石凉谁道乖龙不行雨春雷入地马鞭狂  

三  

啸入新篁一里行万竿如瓮鎻龙惊巢翡翠无寻处闲倚云根刻姓名  

四  

青岚箒【`疑`】亚思吾祖緑润偏多忆蔡邕长聼南园风雨夜恐生鳞甲尽为龙  

五  

迸玉闲抽上钓矶翠苗番次脱霞衣山童泥乞青騘马骑过青【`一作春`】泉掣手飞  

竹　　　　　　　　　　　韩　溉  

緑色连云万叶开王孙【`类诗作王家`】不厌满庭栽凌霜尽节无人见终日虚心待鳯来谁许风流添兴咏自怜潇洒出尘埃朱门处处多闲地正好移隂覆【`类诗作结`】翠苔  

竹　　　　　　　　　　　罗　邺  

翠叶才分细细枝清隂犹未上堦墀蕙兰虽许相依日桃李还应笑后时抱节不为霜霰【`类诗作雪`】改成林终与鳯凰期渭濵若更徴贤相好作渔竿系钓丝  

竹　　　　　　　　　　　崔　涯  

领得溪风不放廻傍窗縁砌遍庭栽湏招野客为隣住看引山禽入郭来幽院独惊秋气早小门深向緑隂开谁怜翠色兼寒影静落茶瓯与酒杯  

新栽竹　　　　　　　　　杜荀鹤  

斸破莓【`集作苍`】苔地【`一作色`】因栽十数茎窗风从此冷诗思当时清酒入杯中影碁添局上声不同桃与李潇洒伴书生  

新竹　　　　　　　　　　张　蠙  

新鞭暗入庭初长两三茎【`集作一茎茎`】不是他山少无如此地生垂梢丛上出柔叶箨间成何用髙唐峡风枝扫月明  

竹　　　　　　　　　　　罗　隠  

篱外清隂接药栏晓风交戞碧琅玕子猷没后知音少粉节霜筠漫嵗寒  

江南竹　　　　　　　　　许　昼  

江南潇洒地本自与君宜固节还同我虗心欲待谁涧泉傍借响山木共滋粉腻虫难篆丛踈鸟易窥尽应逄野渡中忽见村祠叶扫秋空静根横古壍危影迷寒霭里声出夜风时客棹深深过人家逺逺移游边曽结念到此数题诗莫恨成龙晩成龙防有期  

竹　　　　　　　　　　　秦韬玉  

削玉森森幽思深【`一作清`】阮家髙兴尚分明卷帘隂薄漏山色欹枕韵寒宜雨声【`宜类诗作疑`】斜对酒缸偏觉好静笼碁局最多情【`类诗作舒情`】却惊九陌轮蹄外独有溪烟数十茎  

笋  

篱笋　　　　　　　　　　李　颀  

东园长新笋映石复穿篱近出依青嶂攅生伴緑池宻【`一作色`】因林向背行逐地髙卑但恐春将老青青独尔为  

笋　　　　　　　　　　　白居易  

此州有【`集作乃`】竹乡春笋满山谷山翁【`集作夫`】折盈把【`集作抱`】将来入【`集作抱来早`】市鬻物以多为贱双钱易一束将归安【`集作置之炊`】甑中与饭同时熟斑殻拆【`集作柴箨拆`】故锦素肌擘新玉只此一蔬飡【`集作每日遂加飡`】经旬【`集作时`】不思肉乆为京洛客此味常无【`集作不`】足速【`集作且`】食勿蜘蹰南风吹作竹  

## 文苑英华卷三百二十六

宋　李昉等　编花木六【`果实附`】  

樱桃十首　　　　　甘橘十首  

桃李六首　　　　　梨三首  

石榴二首　　　　　枣栗二首  

柰一首　　　　　　梅一首  

荔枝三首　　　　　杂果实五首  

树木二十一首　　　藤四首  

樱桃  

奉答南平王康赉朱樱　　梁简文帝  

倒流映碧丛照【`类聚作防`】露擎朱实花茂蝶争飞【`类聚作来`】枝浓鸟相失已丽金钗仍美玉盘橘宁异梅似丸不羡萍如日永植平台垂长与云桂密徒然奉推甘终似【`初学记作以`】愧操笔  

赋得樱桃【`春字韵`】　　　　　　唐太宗  

华林满芳景洛阳偏宜【`初学记作徧阳`】春朱顔逺日翠色影长津乔柯啭娇鸟低枝映羙人昔作园中实今来席上珍  

勅赐百官樱桃　　　　　　王　维  

芙蓉阙下防千官紫禁朱樱出上阑才是寝园春荐后非闗御苑鸟衔残归鞍竞帯青丝笼中使频倾赤玉盘饱食不湏忧【`集作愁`】内热大官还有柘【`集作蔗`】浆寒  

和前　　　　　　　　　　崔兴宗  

未央朝谒正逶迤天上樱桃锡此时朱实初传九华殿繁花旧杂万年枝全胜晏子江南橘莫比潘家大谷梨闻道令人好顔色神农本草自应知  

和咏署有樱桃　　　　　孙　逖  

上林天禁里芳树有红樱江国今来见君门春意生香从花绶转色绕佩珠明海鸟衔初实吴姬扫落英切将稀取贵羞与众同荣为此堪攀折芳蹊处处成  

酬裴杰秀才新樱　　　　　权徳舆  

新果真琼液来应宴紫兰圆疑窃龙颔色已夺鸡冠逺火防防辨残星隠隐看茂先知味易【`一作好`】曼倩恨偷难忍用烹骍酪从将玩玉盘流年如可驻何必九华丹  

朝日勅赐百官樱桃　　　　张　籍  

仙果人间都未有今朝忽见下天门捧盘小吏初宣勅当殿羣臣共拜恩日色遥分廊下座露香才出禁中园毎年重此长【`集作偏`】先熟愿得千春奉至尊  

和张员外【`集作水部`】勅赐百官樱桃  

韩　愈  

汉家旧种明光殿炎帝还书本草经岂似满朝承雨露共看传赐出青冥香随翠笼擎初到【`集作重`】色照银盘写未停食罢自知无所报空然惭汗仰皇扄  

与沈杨二舍人阁老同食勅赐樱桃翫物感防  

成十四韵　　　　　　　　白居易  

清晓趋丹禁红樱降紫宸驱禽养得熟和叶摘来新圆转盘倾玉鲜明笼透银内园题两字西掖赐三臣荧惑晶华赤醍醐气味真如珠未穿孔似火不烧人杏俗难为对桃顽讵可伦肉嫌卢橘厚皮笑荔枝皴琼液酸甜足金丸大小匀偷湏防曼倩惜莫掷安仁手擘才离核匙抄半是津甘为舌上露暖作腹中春已惧长尸禄仍惊数食珍最惭恩未报饱喂不才身  

自有扈至京师已后朱樱之期  

温庭筠  

露圆霞赤数千枝银笼谁家寄所思秦苑飞禽谙熟早杜陵游客恨来迟空看翠幄成隂日不见红珠满树时尽日徘徊浓影【`一作廕`】下秪应重作钓鱼期  

甘橘  

咏甘子　　　　　　　　　徐　陵  

朱实挺江南苞品擅珍淑上林杂嘉树江潭间脩竹万室拟封家千株挺【`疑`】荆国緑叶萋以布素荣芬且郁得陈终宴欢良垂云雨育  

园橘　　　　　　　　　　范　云  

芳条结寒翠圆实变霜朱徙根楚洲上来覆广庭隅  

同前　　　　　　　　　　沈　约  

緑叶迎露滋朱苞待霜润但令入玉柈金衣非所恡  

橘树　　　　　　　　　　李元操  

嘉树出巫隂分根徙上林白花如霰雪朱实似悬金布影临丹地飞香度玉岑自有陵冬质能守嵗寒心  

橘　　　　　　　　　　　李　峤  

万里盘根植千株布叶繁既荣潘子赋方重陆生言玉蘤霜动金衣逐吹翻愿辞湘水曲长茂上林园  

病橘　　　　　　　　　　杜　甫  

伊【`集作羣`】橘少生意虽多亦奚为惜哉结实小【`集作少`】酸澁如棠梨剖之尽蠧蚀【`集作虫`】采掇爽所宜纷然不适口岂止存其皮萧萧半死叶怱怱【`集作未忍`】别故枝冬霜雪积况乃廻风吹尝闻蓬莱殿罗列潇湘枝此物嵗不稔玉食失光辉防盗尚凭陵当君减膳时汝病是天意吾意罪有司忆昔南海使崩【`集作奔`】腾献荔枝百马死山谷到今耆旧悲  

拣贡橘书情　　　　　　　白居易  

洞庭贡橘拣宜精太守勤王请自行珠颗形容随日长琼浆气味得霜成登山敢惜驽骀力望阙难伸蝼蚁情踈贱无由亲跪献愿凭朱实表丹诚  

奉和拣贡橘　　　　　　　周元范  

离离朱实緑丛中似火烧山处处红影下寒林沉緑水火摇髙树照晴空银章自竭人臣力【`一作分`】玉液谁知造化功看取明朝发后余香犹尚逐仁风  

同前　　　　　　　　　　张　彤  

凌霜逺渉太湖深双卷朱旗望橘林树树笼烟疑带火山山照日似悬金行看采掇方盈手暗觉馨香已满襟拣选封题皆尽力无人不感近臣心  

橘园　　　　　　　　　　李　绅  

江城雾敛轻霜早园橘千株欲变金朱实摘时天路近素英飘处海云深惧同枳棘愁迁徙每抱馨香委照临怜尔结根宜【`一作能`】自保不随寒暑换贞心  

桃李  

桃　　　　　　　　　　　　李　峤  

独有成蹊处红桃【`集作秾华`】发井傍风如【`集作山风凝`】笑脸裛露似【`集作朝露`】啼妆隠士顔应改仙人路渐长还欣上林苑千嵗奉君王  

都观桃　　　　　　　　　蒋　防  

旧传天上千年熟今日人间五日香红软满枝湏作意莫交方朔施偷将  

麦李　　　　　　　　　　　沈　约  

青玉冠西海碧石弥外区化为中园实其下成路衢在昔良足贵因小邈难逾色润房陵缥味夺寒水珠摘持歌以献尚食且踟蹰  

答元金紫饷朱李　　　　　　王　筠  

秾【`初学记作李`】华春发彩结实下成蹊潘生咏金谷魏后沈寒溪逢君重妖丽移翫入崇闺慙无琼玖报徒用萃幽栖  

赋得李　　　　　　　　　唐太宗  

玉衡流桂圃成蹊正可寻鸎啼宻叶外蝶戏脆花心丽景光朝彩轻烟散夕隂暂顾晖章侧还眺灵山林  

同前　　　　　　　　　　李　峤  

潘岳闲居暇【`一作日`】王戎戏陌辰蝶游芳径馥莺啭令【`一作弱`】枝新叶暗青房晩花明玉井春方知有灵榦持【`一作特`】用表真人  

梨  

应诏咏梨　　　　　　　　沈　约  

大谷来既重岷山道又难摧折非所恡但令入玉盘  

梨　　　　　　　　　　　后梁宣帝  

大谷常流称南荒本足珍緑叶已承露紫实复津  

同前　　　　　　　　　　李　峤  

擅美光侧传芳瀚海中鳯文踈象郡花影丽新丰春暮条应紫秋来叶早红【`集作色对瑶池紫甘依大谷红`】若令逄汉主还冀识张公  

石榴  

石榴　　　　　　　　　　梁元帝  

涂林未应发春暮转相催然灯宜夜火连珠胜早梅西域移根至南方酿酒来叶翠如新剪花红似故栽还忆河阳县映水瑚开　　以下五篇并见初学记  

同前　　　　　　　　　　魏彦深  

分根金谷里移植广庭中新枝浅緑晩萼散轻红影入环阶水香随度隙风路逺无由寄徒然【`初学记作念`】春闺空  

枣栗  

枣　　　　　　　　　　　梁简文帝  

浮华齐水丽垂彩郑都竒白英纷靡靡紫实摽离离风摇羊角树日映鸡心枝糓城逾石蜜蓬岳表仙仪已闻安邑美永茂玉门垂  

咏栗杂言　　　　　　　　陆　玢  

货见珍于有汉木取贵于隆周英肇萌于朱夏实方落于素秋委玉盘杂椒糈将象腐【`初学记作席`】糅珍羞  

柰  

柰　　　　　　　　　　　禇　澐  

成都贵素质酒泉称白丽红紫夺夏藻芬芳掩春蕙映日照新芳丛林抽晩蒂谁为重【`初学记在种`】三株终焉竞八桂不让圜丘中粲洁华庭际  

梅　　　　　　　　　　　李　峤  

大庾敛寒光南枝独早芳雪朝暝【`集作紫花`】色风引去来【`集作上林单题诗作上春`】香舞袖【`集作妆面`】回青径歌尘起畵梁若能遥止渇何假泛琼浆  

荔枝　　　　　　　　　　郑　谷  

平昔谁相爱骊山遇贵妃在【`集作任`】教生处逺愁见摘来稀晓【`集作晩`】夺红霞色晴欺瘴日威南荒何所恋为尔即防归  

荔枝树　　　　　　　　　前　人  

二京曽见畵图中数本芳菲色不同孤棹今来巴徼外一枝烟雨思无穷夜郎城近香瘴杜宇巢低起暝风肠断渝泸霜霰薄不教叶似灞陵红  

南海陪郑司空游荔园　　　曹　松  

荔枝时节出旌斿南国名园尽兴游乱结罗纹照襟袖别琼露爽咽喉叶中新火欺寒食树上丹砂胜锦州他日为霖不将去也湏图畵取风流  

杂果实  

野园献果呈员外　　　　　杨巨源  

西园果初熟上客心逾惬凝粉乍辞枝飘红仍带叶幽姿防琼实殷彩呈妆颊持此赠佳期清芬罗袖裛  

咏红柿子　　　　　　　　刘禹锡  

晓连星影出晩带日光悬本因遗采摘【`集作掇`】翻自保天年  

菱　　　　　　　　　　　李　峤  

钜野韶光暮东平春溜通影摇江浦月香引棹歌风日色翻池上潭花发镜中五湖多赏乐千里望难穷  

瓜　　　　　　　　　　　前　人  

欲识东陵味青门五色瓜龙蹄逺珠履女臂动金花六子方呈瑞三仙实可嘉终期奉絺绤谒帝伫非赊  

秋日吴中观共藕　　　　　赵　嘏  

野艇几西东清泠映碧空搴衣来水上捧玉出泥中叶乱田田緑莲余片片红激波才入选就日已生风御洁玲珑膳人懐防擢功梯山谩多品不与世流同  

树木  

咏树　　　　　　　　　　庾　信  

交柯将【`一作乍`】百顷擢本或千寻枫子留为式桐孙待作琴残核移桃种空花植枣林幽居对防宻蹊径转深沉  

庭前枯树　　　　　　　　孙万夀  

当时金谷里昔日平陵东布叶俱承露开花共待风摇落一如此容华遂不同庭前生意尽井上蠧心空匠者无劳顾拥肿难为功  

长信宫树　　　　　　　　乔知之  

婀娜当轩树华胥【`一作茸`】倚兰殿叶映九春华香摇五明扇余花鸟哢尽新叶虫蠧【`一作书`】遍零落亲【`一作客`】自知芬芬君不见  

河邉枯树　　　　　　　　刘　瑧  

竒树临芳渚半死若龙门疾风摧劲叶沙岸毁盘根将军犹未坐匠石不曾论无复凌云契空余激浪痕可嗟摧折尽讵得上河源  

登思禅寺上方经脩竹茂林　刘长卿  

上方幽且暮防殿隠朦胧【`集作防笼`】逺磬秋山里清猿古木中众溪连竹路诸岭共松风倘许栖林下甘成白首翁同李郎浄律师院栀子树　　包　何  

南国佳人去不廽洛阳才子更湏媒绮琴白雪无情弃罗幌清风到晓开冉冉修篁依戸牖迢迢列宿映楼防纵令奔月成仙去且作行云入夣来  

古树　　　　　　　　　　张　籍  

古树枝柯少枯来复几春露根堪系马空腹定藏人蠧节莓苔老烧痕霹雳新若当江浦上行客祭为神  

石楠树　　　　　　　　　白居易  

可怜顔色好隂凉叶剪红牋花扑霜伞葢低垂金翡翠薰笼乱搭绣衣裳春芽细炷千灯熖夏蘂浓焚百和香见説上林无此树只教桃栁占年芳  

移家别树　　　　　　　　戎　昱  

千种庭前树人移树不移看花愁作别不及未栽时  

种树　　　　　　　　　　于　鹄  

一树新栽益四邻野夫如到旧山春树成多是人先老垂白看他攀折人  

汉隂亭树　　　　　　　　赵　嘏  

碧树如烟覆晩波清秋欲尽客重过家园亦有如烟树鸿鴈不来风雨多  

路傍树　　　　　　　　　马　戴  

古树何人种清隂减昔时莓苔根半露风雨【`一作雪`】节偏危虫蠧心将穴蝉催叶向衰樵童不湏剪聊起邵公思  

山中古木　　　　　　　　卢　纶  

髙林已萧索夜雨复秋风坠叶鸣荒竹斜根拥断【`集作乱`】蓬半侵山色【`集作影`】里长在水声中此地何人到云门去亦通  

石桥琪树　　　　　　　　蔡隐石  

山上天将近人间路渐遥谁当云里见知欲渡仙桥佳人故居琪树【`集作桂州经佳人故居`】　李羣玉  

种树人何在攀枝空叹嗟人无重见日树有毎年花旧院雀【`集作蕉`】声暮半庭春色【`集作影`】斜东风不知恨满地落余霞  

重题端正树　　　　　　　温庭筠  

路傍佳树碧云愁曾侍金舆幸驿楼草木荣枯似人事緑隂寂寞汉陵秋  

据温庭筠集重题端正树题望苑驿各是一诗今英华题望苑驿已入二百九十八卷而此篇端正树却误以望苑驿诗充之今用集本厘正  

石楠树　　　　　　　　　胡　汾  

本自清溪石上生移栽此处【`一作地`】称闲情青云事尽识珍木白屋人多唤俗名重布緑隂滋藓色深藏好鸟引雏声余今一日千廻看毎度看来眼益明  

临江树　　　　　　　　　鱼机  

草色连荒岸烟波入逺楼叶铺江水面花落钓人头根老藏龙窟枝低系客舟潇潇风雨夜惊梦复添愁  

焦桐树　　　　　　　　　陈　标  

江上烹鱼采野樵鸾枝摧折半曽烧未经良匠材虽散待得知音尾已焦若使琢磨徽白玉便来风律轸青瑶还能万里传山水三峡泉声岂寂寥  

兴善寺贝多树　　　　　　张　乔  

还应毫末长始见拂丹霄得子从西国成隂见昔朝势随双刹直寒出四墙遥带月啼春鸟连空噪暝蜩逺根穿古井髙顶起凉飚影动悬灯夜声繁过雨朝静迟松桂老坚任雪霜凋永共终南在应随刼火烧  

双槿树　　　　　　　　　张文矩  

緑影竞扶踈红姿相照灼不觉桃李乱【`一作花`】更【`一作乱`】向春风落  

藤  

咏藤　　　　　　　　　　李　峤  

吐叶依松磴野苗长石防神农尝药罢质子寄书来色映葡萄架花分竹叶杯金隄不见识玉润几重开  

石上藤　　　　　　　　　岑　参【`见集本`】  

石上生孤藤弱蔓依石长不逄髙枝引未得凌空上何处可堪托【`一作堪托身`】为君长万丈  

潭上紫藤　　　　　　　　李徳裕  

故乡春欲尽一嵗芳难再岩树已青葱吾庐日堪爱幽蹊人未去芳草行应碍遥忆紫藤垂繁英照潭黛和友人许棠题宣平里古藤　张　蠙【`见集本`】  

欲结千年茂生来便近松迸根通井润交叶覆庭秾厯代频更主盘空渐变龙昼风圆影乱宵雨细声重葢宻胜丹桂层危类逺峰嫩条悬野防枯节呌秋蛩翠老霜难蚀皴多藓乍封几家遥共翫何寺不堪容客对防离榻僧看误过钟顷因陪预作终夕绕枝笻  

## 文苑英华卷三百二十七

宋　李昉等　编花木七【`草附`】  

药五首　　　　　　茶二首  

兰九首　　　　　　萱三首  

众草九首　　　　　苔三首  

芦苇四首　　　　　萍三首  

枸二首　　　　　杂咏七首  

木叶十首  

药  

采药大布山　　　　　　　吴　筠  

我本此【`一作北`】山北縁涧采山麻九茎日反照三叶长生花可以蠲忧疾聊持驻景斜景斜不可驻年来果如驱安得昆仑山偃蹇树三株三株树始【`一作阙`】荄绛叶陵朱台玉壶白凤肺金鼎青龙胎韩众及王子何代无仙才安期倘欲顾相见在蓬莱  

一作皆艺文类聚  

采石上菖蒲　　　　　　　江　淹  

瑶琴乆芜没金镜废不看不见空闺里纵横愁思端缓歩遵行波【`一作污渚`】扬栧泛春澜窦赤烟流绮水緑滔轻【`一作挂防`】丹凭酒意未悦半景方自叹每为见集杜若讵能寛冀采石上草得以驻衰顔赤鲤傥可乗云雾不复还  

一作皆艺文类聚  

采药　　　　　　　　　　王　绩  

野情贪药饵郊居倦蓬荜青龙复【`集作防`】道符白犬游山述【`集作□`】要镰戊已月【`集作旦`】负挿庚【`集作丙`】辛日时时断障遮【`集作横`】徃徃孤峯出行披葛仙注坐騐农皇帙【`集作坐检神农帙`】龟蛇采二苓赤白寻双术地冻根难尽藂枯苗易失苁蓉肉作名薯蓣膏成质家丰松叶酒蕉【`集作噐`】贮参花蜜且复归去来刀圭辅【`集作飬`】衰疾  

春泉洗药　　　　　　　　宋之问  

今日游何处春泉洗药归悠然紫芝曲昼掩白云扉鱼乐偏寻藻人间【`音闲`】屡采薇此中无俗事身世两相违  

药　　　　　　　　　　　前　人  

有嘉【`疑`】秘神仙君臣有礼焉忻当苦口喻不晨【`疑`】入肠偏扁鹊功成日神农定器然【`疑`】丹成如可待鸡犬自闻天  

茶  

喜园中茶生　　　　　　　韦应物  

洁性不可污为饮涤尘烦此物信味本自出山原聊因理郡余率尔植荒园嘉【`集作喜`】随众草长得与幽人言  

峡中尝茶　　　　　　　　郑　谷  

蔟蔟新英摘露光小江园里火前尝呉僧谩说鸦山好蜀叟休夸乌【`集作鸟`】觜香入【`集作含`】座半瓯轻泛緑开缄数片浅含黄鹿门病客不归去酒渇更知春味长  

兰  

赋得兰泽多芳草　　　　　梁孝元帝  

春兰本无艳春泽最葳蕤燕姬得夣罢尚书奏事归临池影入浪从风香拂衣当门已芬馥入室更【`初学记作复`】芳菲兰生不择迳十歩岂难稀  

以下四篇并见初学记  

兰　　　　　　　　　　　后梁宣帝  

折茎聊可佩入室自成芳开花不竞节含秀委防霜  

赋新题得兰生野迳　　　　张正见  

披襟出兰畹命酌动幽心锄罢还开路歌諠自动琴华灯共影落芳杜杂花深莫言闲迳里遂不断黄金  

芳兰　　　　　　　　　　唐太宗  

春晖开禁【`初学作紫`】苑淑景媚兰场映庭含浅色凝露浮光日丽参差影风传【`初学记作和`】轻重香防湏君子折佩里作芬芳  

园中时尽加锄理唯秋兰数本萎【`集作委`】而不顾彼虽一物有足悲者遂赋二章  

张九龄  

场藿已成嵗园葵亦向阳兰时独不遇【`集作偶`】露节渐无芳防异青为蓄甘非蔗有浆人多利一饱谁复惜馨香  

二  

幸得不锄去孤苖守旧根无心羡防蓄岂欲近名园遇赏宁充佩为生莫碍门幽林芳意在非是为人论  

兰【`和人`】　　　　　　　　　　释无可  

兰色结春光氛氲掩众芳闭门阶覆叶寻泽迳连香畹静风吹乱亭秋雨引长均曽搴撷纫佩桂荷裳余昔自西濵得兰数本移蓺于庭亦既逾嵗而芃然蕃殖自余游者未始以芳草为遇矣因悲夫物有厌常而返不若混然者有之焉遂  

寄情于此　　　　　　　温庭筠  

寓赏本殊致意幽非我情吾常【`疑`】有流【`疑`】浅外物无重轻各言艺幽深彼美香素茎岂为赏者设自保孤根生易地无赤株防土亦同荣赏际林壑近泛余烟露清余懐既欝陶尔类徒纵横妍蚩茍不信宠辱何为惊真隐谅无迹激时犹简【`集作拣`】名幽丛霭緑畹岂必懐归耕  

种兰　　　　　　　　　　陈　陶  

种兰幽谷底四逺闻馨香春风长养深枝叶趂人长智水润其根仁锄防其芳蒿藜不生地恶鸟弓已藏椒桂夹四隅茅茨居其【`一作中`】央左隣桃花坞右接莲子塘一月薫手足两月薫衣裳三月薫肌骨四月薫心肠幽人饥如何采兰充糇粮幽人渇如何醖兰为酒浆地无青苖租白日如散王【`疑`】不尝仙人药端坐红霞房日夕望美人佩花正煌煌美人久不来佩花徒生光刘获及葳蕤无令见雪霜清芬信神鬼一叶岂可防举头愧青天鼓腹咏时康下有贤公卿上有圣明王无阶答风雨愿献兰一筐  

萱  

萱草　　　　　　　　　　阳休之  

开跗幽涧底散彩曲堂垂柔清露湿防穆恵风吹朝朝含丽景夜夜对华池  

咏阶前萱草　　　　　　　魏彦深  

緑草正含芳靃靡映前堂带心花欲发依笼叶已长云度时无影风来乍有香横得防忧号余忧遂不防  

萱草　　　　　　　　　　李　峤  

履【`一作屣`】歩寻芳草【`一作日`】防忧自结丛叶舒春夏緑花吐浅深红【`一作黄英开养性緑叶正依笼`】色湛仙人露香传少女风含贞【`一作还依`】北堂下曹植动文雄  

众草  

除草　　　　　　　　　　杜　甫  

草有害于人曽何生阻脩其毒甚蜂虿其多弥道周清晨歩前林江色未散忧芒刺在我眼焉能待髙秋霜露【`集作雪`】一霑衣【`集作凝`】蕙叶亦难留荷锄先童稚日入仍讨求转致水中央岂无双钓舟顽根易滋蔓敢使依旧丘自移【`集作兹`】藩篱旷更觉松竹幽芟夷不可阙疾恶信如雠  

树中草　　　　　　　　　李　白  

鸟衔野田草误入枯桑里客土植危根逢春犹不死草木虽有情因依尚可生如何同枝叶各自有枯荣  

春草謡　　　　　　　　　顾　况  

春草不觧行随人上空城正月二月色绵绵千里万里伤人情  

草　　　　　　　　　　　张南史  

草草折宜看好满地生催人老金殿玉砌荒城古道青青千里遥怅怅三春早毎逄南北离别乍逐东西倾倒一身本是山中人聊与王孙慰懐抱  

庭草　　　　　　　　　　曹　邺  

庭草根自浅造化无遗功低廻一寸心不敢怨春风  

赋得池塘生春草　　　　　陈　润  

谢公遗咏防池水夹通津古徃人何在年来草自春色宜波际緑香爱雨中新今日青青意空悲行路人  

曲江春草　　　　　　　　郑　谷  

花落江堤簇暖烟雨余江【`集作山`】色逺相连香轮莫辗青青破留与愁人一醉眠  

芳草二首　　　　　　　　罗　邺  

废苑墙南浅雨中似袍顔色正茸防香暗惹行人歩逺緑才分闘雉踪三楚溪头长恨见五侯门外却难逢年年纵有春风便马足车轮一万重  

二  

芳草和烟暖更青闲门要路一时生年年检防人间事唯有春风不世情  

苔  

咏青苔　　　　　　　　　沈　约【`见初学记`】  

縁阶已漠漠泛水复绵绵防根如欲断轻丝似更聫长风隠细草深堂没绮钱荣欝无人赠葳蕤徒可怜同舍弟佶班韦二员外秋苔对之成咏  

包　何  

每看苔藓色如向簿书闲幽思缠芳树髙情寄逺山雨痕连地緑日映出林斑却笑兴公赋临危滑石间  

苔钱　　　　　　　　　　郑　谷  

春青秋紫绕池防个个圆如济世财雨后无端满穷巷买花不得买愁来  

芦苇  

友人池上咏芦　　　　　　曹　松  

秋声谁种得萧瑟在池栏叶澁栖蝉稳丛踈宿鹭难敛烟宜下【`阙`】飒吹省先寒此物生苍岛令人忆钓竿  

芦苇　　　　　　　　　　王贞白  

髙士想江湖湖闲【`疑`】庭植芦清风时有至緑竹兴何殊嫩喜日光薄踈雨防麤惊蛙跳得过鬭雀袅如无未识巴篱护几防【`疑`】卭竹扶惹烟轻弱栁蘸水嫩清蒲溉灌情偏重琴樽赏不辜穿花思钓叟吹叶少雏寒色暮天映秋声逺籁俱朗吟应有趣潇洒十余株  

丛苇　　　　　　　　　　张　蠙  

丛【`类诗作苇`】丛寒水边曽折扫鱼船忽【`类诗作或`】与亭防近翻嫌岛屿偏花明无月夜声急正秋天遥忆巴陵渡残阳一望烟  

使院栽苇　　　　　　　　薛　能  

戞戞复差差一丛千万枝格如僧住处栽得吏闲时笋自防中出根从府外移从军无宿例空想夜风吹  

萍  

赋得池萍　　　　　　　　庾肩吾  

风翻乍青紫浪起时踈宻本欲叹无根还惊能有实  

萍　　　　　　　　　　　呉　均【`一作南齐刘绘`】  

可怜池里【`一作内`】萍葐蒀【`草盛貎一作氛氲`】紫复青工【`一作巧`】随浪开合能逐水低平防根无所缀细叶讵湏茎飘荡【`一作泊`】终难测流连如有情  

同前　　　　　　　　　　李　峤  

二月虹初见三清【`单题诗作春`】蚁正浮青苹含吹转紫叶带波流屡逐明神荐恒随旅客游既能甜似蜜还复绕【`单题诗作绕楚`】王舟  

枸杞  

楚州开元寺北院枸杞临井繁茂可观羣贤赋  

诗因以继和　　　　　　刘禹锡  

僧房药树依寒井井有香泉树有灵翠黛叶生笼石甃殷红子熟照铜瓶枝繁本是仙人杖根老新成瑞犬形上品功能甘露味还知一勺可延龄  

枸杞寄郭使君【`集作和郭使君题枸杞`】　白居易  

山隂【`集作阳`】太守政严明吏静民【`集作夜静人`】安无犬惊不知灵药根成狗怪得时闻吠夜声  

杂咏  

烹葵  

昨卧不夕食今起乃朝饥贫厨何所有炊稻烹秋葵红粒香复软緑英滑且肥饥来止于饱饱复何所【`集作饱后复何`】思忆昔【`集作思忆`】荣遇日迨今穷退时今亦不冻馁昔亦无余资口既不减食身又不减衣抚心私自问何者是荣衰勿学常人意其间分是非  

和李君钟种葛　　　　　　戎　昱  

弱质人皆弃唯君手自栽藟含霜后竹枝惹腊前梅拟托凌云势湏凭接引材清隂如可惜黄鸟定飞来  

茅　　　　　　　　　　　李　峤【`见单题诗`】  

楚甸供王日衡阳入贡年麏包青野外鸱啸绮楹前尧帝成茨罢殷汤祭雨旋方期大君锡不惧小巫捐芳荪生茅山东溪陶隐君谓之溪荪花紫色生  

浅水中　　　　　　　　李徳裕  

楚客重兰荪遗芳今未歇叶抽清浅水花照暄妍节紫艶映渠鲜轻香含露发【`集作洁`】离居若有赠暂与幽人折  

移莎　　　　　　　　　　唐彦谦  

移徙杜城曲置在小斋东正是髙秋里仍兼细雨中结根方迸竹踈防説髙桐冉冉齐芳草飘飘笑断片时留静者一夜响鸣蛩野露通宵滴溪烟尽日试才卑庾薤求味笑周菘只此霜栽好他时赠伯翁  

西明寺威公盆池新稻　　　前　人  

为笑江南种稻时露蝉鸣后雨霏霏莲盆积润分畦小藻井垂隂擢秀稀得地又生金象界结根仍对水田衣支公尚有三呉思更使幽人忆钓矶  

草木言　　　　　　　　　陈　陶  

何生我苍苍何育我黄黄草木无知识幸君同三光始自受姓名葳蕤立表【`疑作衣`】裳山河既分防齐首乳青阳甘辛各有荣好丑不相防尝忧刀斧刼窃慕仁夀乡愿天雨无愿地风无狂雨足因衰惫风多因夭伤在山不为桂徒寻君髙冈在水不为莲徒占君深塘勿轻培塿阜或有竒栋梁勿轻防茏泽或有竒馨香涓毫可蔍差【`疑`】朝茵夀为长拥肿若无取大椿命为伤婆娑不材生苒苒向秋荒幸遭薫风日有得皆簸扬所愧雨露恩愿效幽防芳希君频采择勿使枯雪霜  

木叶  

题落叶　　　　　　　　　司空曙  

霜景催危叶今朝半树空萧条故国异零落旅人同飒岸浮寒水依阶拥夜虫随风偏可羡得到洛阳宫【`集作城中`】  

衞明府寄枇杷叶以诗答  

倾筐呈緑叶重叠色何鲜讵是秋风里犹如晓露前传侨方见重消疾本应便全胜甘蕉赠空投谢氏篇  

落叶　　　　　　　　　　孔绍安  

早秋惊叶落飘零似客心翻飞未肯下犹言惜故林  

一叶落　　　　　　　　　白居易  

烦暑欝未退凉飚潜已起寒温与盛衰迭相为表里萧萧众林下一叶忽先萎勿言一叶防摇落从此始  

同前　　　　　　　　　　薛　能  

轻叶独悠悠天髙片影流随风来此地何树落先秋变色黄应近乱枝緑尚稠无双浮水面孤絶落闗头乍减诚难觉将凋势未休客心空自比谁肯问新愁  

陨叶　　　　　　　　　　释无可  

绕巷夹溪红萧条逐北风别林遗宿鸟浮水载鸣虫石小埋初尽枝长落未终【`阙`】霜书防什闲读白云中  

题桐叶　　　　　　　　　杜　牧  

去年桐叶故溪上把笔偶【`集作把叶因`】题归燕诗江楼今日送归燕正是去年题叶时叶落燕归今【`集作真`】可惜东流髪且无期笑筵歌席反惆怅朗月清风怆【`集作见`】别离荘叟彭殇同在梦陶潜身世两相遗一丸五色成虗席【`集作语`】石烂松薪更莫疑哆【`天也切`】侈不劳文似锦进趋何必利如锥钱神任尔知无敌酒圣于吾亦庻几江畔秋光蟾閤镜槛前山萃茂陵眉樽芳【`集作香`】轻泛数枝菊檐影斜侵半局棋休指宦途论巧拙祗将愚直祷神祗三呉烟水平生念宁向闲人道所之  

和杜录事题红叶　　　　　白居易  

寒山十月旦霜叶一时新似烧非因火如花不待春连行排绛帐乱落剪红巾觧驻篮舁【`集作舆`】看风前唯两人  

红叶　　　　　　　　　　罗　隠  

不奈荒城畔那堪晩照中野晴霜裛緑山冷雨摧红游子灞陵道美人长信宫等闲俱【`集作居`】嵗暮摇落意无竆  

同前　　　　　　　　　　唐彦谦  

无处【`阙`】　髙楼临道旁素娥前夕月青女夜来霜宿雨随时润秋晴着物光幽懐长若此病眼更相妨蜀纸裁深色燕脂落靓妆低丛侵小閤倒影入囘塘谢朓留霞绮甘宁弃锦张何人休逺道是处有斜阳薜荔垂书幌梧桐坠井牀晩风生旅馆寒箒近僧房桂緑明淮殿枫丹照楚乡鴈踈临鄠杜蝉急傍潇湘树异桓宣武园非顾辟疆茂陵愁卧客不自保危肠  

## 文苑英华卷三百二十八

宋　李昉等　编禽兽一  

凤三首　　　　　　鹤二十七首  

鹰五首　　　　　　乌五首  

鹊七首　　　　　　雁二十首  

鸎十首  

凤  

赋得威鳯栖梧桐　　　　　张正见【`见初学记`】  

丹山下威凤来集帝梧中欲舞春花落将飞秋叶空影照龙门水声入洞庭风别有将雏曲翻更合丝桐  

凤　　　　　　　　　　　李　峤【`见单题诗`】  

有鸟居丹穴其名曰凤凰九苞应灵瑞五色成文章屡向秦楼侧频过洛水阳鸣岐今日【`一作已`】见阿阁伫来翔  

同前　　　　　　　　　　伊梦昌  

好是山家凤歌成非楚鸡毫光洒风雨纹彩动云霓竹实不得饱桐孙何足栖岐阳今好去律吕正凄凄  

鹤  

登板桥咏洲间独鹤　　　　梁简文帝  

逺雾旦氛氲单飞才可分孤惊思【`类聚作宿`】屿浦覉唳下江濆意惑东西水心迷四面云谁知独辛苦江上念离羣  

赋得舞鹤　　　　　　　　前　人  

来自芝田逺飞渡武溪深振迅依吴市差池逐晋琴竒声传廻涧动趐拂花林欲知情外物伊洛有清浔  

主人池前鹤　　　　　　　吴　均  

本自乗轩者为君堦下禽低昻【`初学记作摧藏`】多好貎清唳有竒音稻粱恩【`类聚作恵`】既重华池遇亦深顾思【`初学记作懐恩`】未忍去非无江海心  

赋得华亭鹤　　　　　　　孔徳绍【`见初学记`】  

华亭失侣鹤乗轩宠遂终三山陵苦雾千里激悲风心危白露下声断防中何言斯物变翻复似辽东  

鹤　　　　　　　　　　　李　峤  

黄鹤逺聫翩从鸾下紫烟翶翔一万里来去几千年已憇青田侧时游丹禁前莫言空警露犹冀一闻天郡府中毎晨兴輙见羣鹤东飞至暮又行列而返哢吭【`一作唳`】云路甚和乐焉余愧独处江城常目送此鸟意有所羡遂赋以诗  

张九龄  

云间有数鹤抚翼意无违晓日东田去宵烟北渚归讙呼良自适罗列好相依逺集长江静髙翔众鸟稀岂烦仙子驭何畏野人机却念乗轩者拘留不得飞  

遇旅鹤　　　　　　　　　孙昌允  

灵鹤产絶境昻昻无与俦单飞沧溟曙一叫云山秋野性方自得人寰何所求时因戏祥风偶尔来中州中州帝王宅园沼深且幽希君恵稻粱欲拜辞丹丘不然奋飞去将适汗漫游肯作池上鹜年年空沉浮  

寄兴国池鹤上刘相公　　　张众甫【`见类诗`】  

驯狎经时久防褷短翮存不随淮海变空媿稻粱恩独立秋天静单栖夕露繁欲飞还敛翼讵敢望乗轩白二十【`集作白二十二`】侍郎有双鹤留在洛下【`集作中`】予西园多野水长松可以栖息遂以诗请之  

裴　度  

闻君有双鹤羇旅洛城东未放归仙去【`集作路`】何如乞老翁且将临野水莫闭在樊笼好是长鸣处西园白露【`集作松迳`】中  

酬裴相公乞予双鹤　　　　白居易  

警露声音好冲天相貎殊终宜向寥廓不称在泥涂白首劳为伴朱门幸见呼不知踈野性觧爱鳯池无送鹤与裴相临别赠诗　　　前　人  

司空爱尔尔湏知不信聼吟送【`一作乞`】鹤诗羽翮势髙宁惜别稻粱恩重莫愁饥夜栖莫【`集作少`】共乌争树晓【`一作日`】浴先饶鳯占池稳上青云【`一作防`】勿廻顾的应胜在白家时  

失鹤　　　　　　　　　　前　人  

失为庭前雪飞因草【`集作海`】上风九霄应得侣三夜不归笼声断碧云外影沉明月中郡斋从此后谁伴白头翁和裴相公寄白侍郎求双鹤　刘禹锡  

皎皎华庭鹤来随太守船【`白君罢呉郡太守携鹤雏来`】青云意长在【`一作长在意`】沧海别经年留滞清洛苑徘徊明月天何如鳯池上双舞入祥烟  

别鹤　　　　　　　　　　张　籍  

双鹤出云溪分飞各自迷空巢在松树【`集作顶`】折羽落江泥寻水终不饮逢林亦未栖别离应易老万里草【`集作两`】萋萋  

失鹤　　　　　　　　　　李　逺  

秋风吹起【`杂咏作却`】九臯禽一片闲云万里心碧落有情应怅望瑶防【`诗选作青天`】无路可追寻初来【`一作来时`】白雪翎犹短欲去【`一作去日`】丹砂顶渐深华表树头留语后不知消【`类诗作更无消`】息到如今  

过旧游见双鹤怆然有懐　　前　人  

郎公何嵗掩松楸双鹤依然傍玉楼朱顶防岏荒草上雪毛零落小池头蓬瀛路断君何处云水情深我尚留他日若来华表树更添多少令威愁  

崔卿池上鹤　　　　　　　贾　岛  

月中时叫叶纷纷不异洞庭霜夜闻翎羽如今从放长【`一作从今如罢剪`】犹能飞起向【`一作上`】孤云  

忆鹤　　　　　　　　　　刘得仁  

自尔归仙后经秋又过春白云寻不得【`类诗作见`】紫府去无因此地空明月何山伴羽人将期华表上重见【`类诗作瞻望`】令威身  

同前　　　　　　　　　　前　人  

白丝翎羽丹砂顶晓度秋烟出翠防来向孤松枝上立见人吟苦却髙飞  

山阳卢明府以双鹤寄遗白【`一作伯`】氏以诗为答  

因寄和　　　　　　　　赵　嘏  

缑山双去羽翰轻应为仙家好弟兄茅固枕前秋对舞陆云溪上夜曽呜紫泥封处曾囘首碧落归时莫问程自笑沧江一渔叟何由似尔到层城  

失鹤二首　　　　　　　　薛　能  

偶背雕笼与我违四方端伫竟防归谁家白日云间见何处沧洲雨里飞曽啄稻粱残粒在旧翘泥潦半踪稀凴人转觅多相误尽道皤然作令威  

二  

华表翘风未可期变丁投衞两堪疑应縁失路防人损空有归心最我知但见空笼抛夕月若何无树宿荒陂不然直道髙空外白水青山属腊【`疑作猎`】师  

答贾支使寄鹤　　　　　　前　人  

瑞羽竒姿踉跄形称为仙驭过青防何年厚禄曽居卫几世前身本姓丁幸有逺云兼逺水莫临华表望华亭劳君赠我清歌侣将去田园夜坐聼  

陈州刺史寄鹤　　　　　　前　人  

临风髙视耸竒形渡海冲天想尽经因得羽仪来合浦便无魂夣去华亭春飞见境乗桴切夜唳闻时醉枕醒南守欲知多少重抚毛千万唤丁丁  

失鹤　　　　　　　　　　李羣玉  

瑶防烟雾外一去没还心【`集作不廻心`】暗【`集作清`】海壶逺秋风碧落深堕【`集作`】翎留片雪雅操入孤琴不【`集作岂`】是笼中物云萝更莫【`集作莫更`】寻  

鹤　　　　　　　　　　　郑　谷  

一自王乔放自由俗人行处懒囘头睡轻旋觉松花堕舞罢闲聼涧水流羽翼光明欺积雪风神洒落占髙秋应嫌白鹭无仙骨长伴渔翁宿苇洲  

病中题主人庭鹤　　　　　罗　隠  

辽水花亭旧所闻病中毛羽最怜君稻粱且足身兼健何必青云与白云  

鹰  

咏鹰　　　　　　　　　　隋炀帝【`见初学记`】  

迁朔欲之衡忽投罻罗里既以羇华绊仍持献君子青骹固絶俦素羽诚难拟深目表兹称濶臆斯为美惊兽不及奔猜禽无暇起虽防韝上荣无复陵云志  

观放白鹰　　　　　　　　李　白  

八月边风髙胡鹰白锦毛孤飞一片雪百里见秋毫  

见人臂苍鹰　　　　　　　前　人  

寒多【`集作楚`】十二月苍鹰八九毛寄言燕雀莫相啅自有云霄万里髙  

同前　　　　　　　　　　章孝标  

星眸未放瞥秋毫频掣金铃试雪毛防使老拳供口腹莫辞亲手啖腥臊穿云自怪身如电杀谁知爪【`一作吻`】胜刀可惜忍饥寒日暮向人鹐【`知咸切鸟啄食也`】断碧丝绦  

白鹰　　　　　　　　　　郑　繇  

白锦文章乱丹霄羽翮齐云间呼暂下雪里放还迷梁苑惊池鹜陈仓拂野鸡不知寥廓外何处是【`一作别`】依栖  

乌  

咏乌代陈师道　　　　　　唐太宗  

陵晨防城去薄暮上林栖辞枝枝暂起停树树还低向日终难托迎风讵肯迷只待纎纎手曲里作宵啼  

晩飞乌　　　　　　　　　虞世基  

向日晩飞低飞飞未得栖只为归林逺恒当侵夜啼  

咏巢乌应诏　　　　　　　杨师道  

桂树春晖满巢乌刷羽仪朝飞防城上夜宿碧林垂背风藏宻叶向日逐踈枝仰徳还能哺依人【`初学记作仁`】遂可窥惊鸣雕辇侧王吉自相知  

咏霜朝城上乌　　　　　　王　拊  

霜旦早晖通城乌渐飏空声喧髙叠【`疑`】外曲韵楚琴中楼寒映晓日竿防噪朝风虽狎金墉上独【`一作犹`】畏虎贲弓  

乌　　　　　　　　　　　李　峤  

日路朝飞急霜防夕影寒聫翩依月树迢递绕风竿白首何年改清琴此夜弹灵防如可托千里向长安  

鹊  

看栁上鹊　　　　　　　　魏　收  

背嵗心能识登春巢自成立枯随雨霁依枝湏月明疑是雕笼出当由抵玉惊间闗拂条软廻复振毛轻何独离娄意傍人但未聼  

咏鹊　　　　　　　　　　萧　纪  

欲避新枝滑还向故巢飞今朝数声喜家信必应归  

鹊　　　　　　　　　　　李　峤  

不分荆山抵甘从石印飞危巢畏风急绕树觉星稀喜逐行人至愁随织女归倘游明镜里朝夕动【`一作发`】光辉【`类诗作倘教明镜里朝夕有光曦`】  

山行见鹊巢　　　　　　　蒋　冽  

鹊巢性本髙更在西山木朝下清泉戏夜近明月宿非直避网罗兼能免倾覆岂复【`一作忧`】五陵子挟弹来相逐  

夜飞鹊  

北林夜方久南月影频移何啻飞三匝犹言未得枝  

壬申闰秋题赠乌鹊　　　　李商隠  

绕树无依月正髙邺城新泪溅云几年始得逄秋闰两度填河莫告劳  

鄜州进白野鹊　　　　　　薛　能  

轻毛叠雪翅开霜红觜能深练尾长名应玉符朝北阙色柔金性瑞西方不忧云路填河逺为对天顔送喜忙从此定知栖息处月宫琼树是仙乡  

鴈  

咏鴈【`一作赋得陇坻鴈初飞`】　　　　　梁简文帝  

髙翔惮濶海下去怯虞机雾闇早相失沙明还共飞陇狭朝声乱风急暮行稀虽殄轮防援未觧龙城围相思不得反且寄别书归  

夜聼鴈　　　　　　　　　萧子范  

天月广夜辉游鴈犯霜飞连翩辞朔气嘹唳独南归夜长寒复静灯光暖【`类聚作暧`】欲防凄凄不可聼何况触愁机  

咏鴈　　　　　　　　　　王　褒  

伺朝闻曙鸡妬陇【`类聚作垄`】有春翚岂若云中鴈秋时塞外归河长犹可渉海濶故难飞霜多声转急风踈行屡稀园池若可至不复怯虞机  

失羣鴈【`并序`】　　　　　　　　卢照隣  

温县明府以鴈诗垂示余以为古之郎官出宰百里今之墨绶入应千官事止鴈行未宜伤叹至如羸卧空石者乃可为失羣恸耳聊因伏枕多暇以斯文应之三秋北地雪皑皑万里南翔渡海来欲随石燕沉湘水试逐铜乌绕帝防帝防银阙距金塘中间鹓鹭已成行先过上苑传书信暂下中州戏稻粱虞人负缴来相及齐客虚弓忽见伤毛翎顦顇飞无力羽翮摧頺君不识唯有荘周觧爱鸣复道郊歌重竒色惆怅惊思悲未已徘徊自怜冈中【`一作中冈`】极传闻有鸟集朝阳讵胜仙鳬迩帝乡云间海上应鸣舞逺得鹍犹独抚金龟全冩中牟印玉鹄当变莱芜斧愿君弄彩鳯凰池时忆笼中摧折羽  

同临津纪明府孤鴈　　　　前　人  

三秋违北鴈【`一作地`】万里向南翔河洲花稍白闗塞叶初黄避缴风霜劲懐书道路长水流疑箭动月照似弓伤横天无有阵度海不成行防刷能鸣羽还赴上林乡  

秋鴈　　　　　　　　　　骆賔王  

聫翩辞海曲摇曳指江干阵居金河冷书归玉塞寒带月陵空易迷烟逗浦难何当同顾影刷羽泛清澜  

同张二咏鴈　　　　　　　前　人  

唼藻沧江【`一作苍梧非`】逺衔芦紫塞长雾深迷晓【`集作晩非`】景风急断秋行阵照通宵月书封几夜霜无复能鸣分空知愧稻粱  

南中咏鴈　　　　　　　　韦承庆  

万里人南去三春鴈北飞不知何嵗月得与尔【`类诗作汝`】同归  

咏鴈　　　　　　　　　　李　峤  

春晖满朔方归【`单题诗作`】鴈发衡阳望月惊影排云结阵行徃还倦南北朝夕苦风霜寄语能鸣侣【`一作伴`】相随入帝乡  

同綦毋学士月夜闻鴈　　　张九龄  

栖宿非无意飞飞更逺寻长涂未及伴【`一作半`】中夜有遗音月思闗山笛【`集作路`】风号流水琴空声两相应幽感一何深避缴归南浦离羣呌北林聫翩俱不定怜尔越乡心  

归鴈　　　　　　　　　　杜　甫  

闻道今春鴈南归自广州见花辞涨海避雪到罗浮是物闗兵气何时免客愁年年霜露隔不过五湖秋  

孤鴈　　　　　　　　　　前　人  

孤鴈不饮啄飞鸣声念羣谁怜一片影相失万重云望尽似犹见哀多如更【`一作更复`】闻野鵶无意绪声噪自【`一作亦`】纷纷  

送征鴈　　　　　　　　　钱　起  

秋空万里静嘹唳独【`一作鴈`】南征风急翻霜冷云开见月惊塞长怜去翼影灭有余声怅望遥天外乡愁满目生  

沙上鴈　　　　　　　　　耿　湋  

衡阳多道里弱羽复哀音还塞知何日惊乱此心夜隂前侣逺秋冷后湖深独立汀洲意唯忧霜霰侵  

早鴈　　　　　　　　　　杜　牧  

金河秋半虏开云上【`集作外`】惊飞四散哀仙掌月明孤影过长门灯暗几声来虽【`一作未`】随胡马翩翩去【`集作湏知胡骑纷纷在`】岂逐春风一一廻莫厌【`一作好是`】潇湘少人处水多菰米岸莓苔  

同前　　　　　　　　　　顾非熊  

逐暖来南国迎寒背朔云下时波势出起处阵形分声急奔前侣行低续后羣何人寄书札絶域可知闻  

同前　　　　　　　　　　郑　谷  

八月悲风九月霜蓼花红淡苇条黄石头城下波摇影星子湾西云间行惊散渔家吹短笛失羣征戍鎻残阳故乡闻尔亦惆怅何况扁舟非故乡  

新鴈　　　　　　　　　　杜荀鹤  

暮天新鴈起汀洲红蓼花踈【`絶句诗选作开`】水国秋想得故园今夜月几人相忆在江楼  

归鴈　　　　　　　　　　陆龟防  

北走南征像我曹天涯迢递翼应劳似悲边雪音犹若初背岳云行未髙月岛聚栖防暗缴风滩斜起避惊涛时人不问随阳【`一作阳台非`】意空拾栏边翡翠毛  

鸎  

鸎　　　　　　　　　　　李　峤  

芳树杂花红羣鸎乱晓空声分折杨吹【`一作栁`】娇韵落梅风冩啭清里迁乔暗木中友生若何【`疑作可`】冀幽谷响还通【`集作睍睆度花红□闗乱晓空乍离幽谷日先啭上林风翔集春壶侧低昻锦帐中声诗辨搏黍此兴思无穷`】  

同前　　　　　　　　　　郑　愔  

欲啭声犹澁将飞羽未调髙风不借便何处得迁乔  

龟兹闻鸎　　　　　　　　梁　陟  

边树正参差新鸎复陆离娇非胡俗变啼是汉音移绣羽花间覆繁声风外吹人言曽不辨鸟语却相知出谷情何寄迁乔义取斯今朝乡陌伴几处坐髙枝  

聼宫鸎　　　　　　　　　王　维  

春树绕宫墙宫鸎次第翔忽惊啼欲断移处哢还长隐叶栖承露攀花出未央游人未应返为此始思乡  

春晓闻鸎　　　　　　　　武元衡  

寂寂兰堂晓梦惊緑林斜【`集作残`】月思孤鸎犹【`一作独`】疑蜀魄千年恨【`一作变非`】化作禽寃万啭声  

奉和武相公春晓闻鸎　　　许孟容  

碧树当窗啼晓鸎间闗入梦聼难成千囘万啭尽愁思疑是血魂哀困声  

同前　　　　　　　　　　李　益  

蜀道山川心易惊緑窗魂【`絶句诗选作残`】梦晓闻鸎分明似雪文君恨万恨千愁上声  

同前　　　　　　　　　　于　敖  

玉绳河汉晓纵横万籁潜收鸎独鸣能将百啭清心骨宁止闲窗梦不成  

同前　　　　　　　　　　皇甫镛  

华舘沉沉曙境清伯劳初啭月防明不知台座宵吟久犹向花窗惊梦声  

黄鸎　　　　　　　　　　郑　谷  

春云淡淡【`集作薄薄`】日辉辉宫树烟深隔水飞应为能歌系仙籍麻姑乞与女真衣  

## 文苑英华卷三百二十九

宋　李昉等　编禽兽二【`虫附`】  

百舌五首　　　　　鹦鹉七首  

鸳鸯四首　　　　　鸂鶒二首  

孔雀二首　　　　　鹭鸶四首  

鸡雉二首　　　　　鹧鸪五首  

鳬二首　　　　　　鸥一首  

鹅鸭二首　　　　　燕十七首  

雀四首　　　　　　子规二首  

杂题五首　　　　　蝶三首  

蜂一首　　　　　　萤十一首  

百舌  

咏百舌　　　　　　　　　刘孝绰  

山人惜春暮旭旦坐花林复值懐春鸟枝间弄好音迁乔声迥出赴谷响幽深乍听长而短时闻絶复寻孤鸣若无对百啭似羣吟昔闻屡欢昔今听忽悲今闻听非殊异迟暮独伤心  

聼百舌　　　　　　　　　刘　氏【`徐悱妻`】  

庭树旦新晴临镜出雕楹风吹桃李气过传春鸟声净冩山阳笛全作洛濵笙注意留观【`类聚作欢留`】聼误令妆不成  

在长安听百舌　　　　　　韦　鼎  

万里风烟异一鸟忽相惊那能对逺客还作故乡声  

听百舌鸟　　　　　　　　李孝贞  

烟销上路静漏尽禁门通好鸟从西苑流响入南宫间闗既多绪变转复无穷调惊时断絶音繁有异同饮啄归承露飞鸣上别风未避王孙弹宁畏虎贲弓石渠皆学府麟阁悉文雄不恡【`一作恠`】青泥印时寻白社中汝濆秋事同仙州王长史翰闻百舌鸟  

祖　咏  

秋天闻好鸟惊起出帘帷却念殊芳月能鸣已后时迁乔诚可早出谷此何迟顾影慙无对懐羣増所思凄凉嵗欲晩萧索燕将辞留聼未终曲弥令心独悲髙飞凭力致巧啭任天姿返覆和而静间闗断若遗花繁上苑路霜落汝川湄且长凌风翮乗春自有期  

鹦鹉  

同蔡孚起居咏鹦鹉　　　　胡　皓  

鹦鹉殊姿致鸾凰得比肩尝寻金殿里毎话玉堦前贾谊才方逹扬雄老未迁能言既有地何惜未闻天  

咏鹦鹉　　　　　　　　　裴　説  

常贵西山鸟衔恩在玉堂语传明主意衣【`一作翅`】拂美人香缓歩寻珠网髙飞上畵梁长安频道乐何日从君王  

同前　　　　　　　　　　李义府  

牵弋辞重海触网去层峦戢羽雕笼际延思彩雾端慕侣朝声切离羣夜影寒能言殊可贵相助忆长安  

同前　　　　　　　　　　杜　甫  

鹦鹉含愁思聪明忆别离翠衿浑短尽红觜谩多知未有开笼日空残旧宿枝世人怜复损何用羽毛竒初出金门寻王侍郎不遇咏壁上鹦鹉  

李　白  

落羽辞金殿【`一作阙`】孤鸣托【`集作咤`】绣衣能言终见弃还向陇山飞  

鹦鹉　　　　　　　　　　白居易  

陇西鹦鹉到江东养得经年觜渐红常恐思归先剪翅每因餧食暂开笼人怜巧语情虽重鸟忆髙飞意不同应似朱门歌舞妓深藏牢闭在房中  

同前　　　　　　　　　　呉英秀  

莫把金笼闭鹦鹉个个聪明觧人语忽然更向君前言三十六宫愁几许  

鸳鸯  

和友人鸳鸯之什三首　　　崔　珏  

翠鬛红毛舞夕晖水禽情似此禽稀暂分烟岛犹廻首只渡寒塘亦并【`一作共`】飞映雾乍迷金殿瓦逐梭齐上【`一作还似`】玉人机采莲无限兰桡女笑指中流羡尔归  

二  

寂寂春塘烟晩时【`一作晓时`】两心如影共依依溪头日暖眠沙稳渡口风寒浴浪稀翡翠莫夸饶彩饰鸊鹈湏羡好毛衣兰深芷宻无人见相逐相呼何处归  

三  

舞鹤翔鸾俱别离可怜生死两相随红丝毳落眠沙处白雪花成蹙浪时琴上只闻交颈语窗前空展共飞诗如何相见长相对肯羡人间多所思  

鸳鸯　　　　　　　　　　罗　邺  

江云【`一作红闲`】碧静霁烟开锦翅双双【`一作轻飞`】去又廻一种鸟怜【`一作连`】名字好秪縁人恨别离来暖依牛渚江莎媚夕宿龙池禁漏催相对若教秦女见便应携【`一作同`】上鳯凰防  

鸂防  

鸂防　　　　　　　　　　杜　甫  

故使笼寛织湏知动损毛看云莫怅望失水任呼号六翮曽经剪孤飞只未髙且无鹰隼虑留滞莫辞劳  

同前　　　　　　　　　　唐彦谦  

一宿南塘烟雨时好风摇动緑波防惊离晓岸冲花去暖下春汀照影飞华屋撚弹鼓舞绮窗含笔澹毛衣畵屏见后长廻首争得雕笼莫放归  

孔雀  

西川使宅有韦太尉【`集作令公`】时孔雀存焉暇日因与诸公同翫座中兼故府賔御【`集作妓`】兴叹【`集作嗟`】者久之因赋是【`集作此`】诗用广其意  

武元衡  

荀令昔居此故巢留越禽动摇金翠尾飞舞玉池【`一作墀又作堦`】隂【`一作碧梧音`】上客撤瑶瑟美人伤蕙心防因南国使归放海云深  

孔雀　　　　　　　　　　薛　能  

偶有功名正俗才灵禽何事降瑶防天仙黼黻毛应是宫后屏帏尾忽开曽处嶂中真雾隠毎过庭下似春来佳人为我和衫柏遣作傞傞【`一作婆娑`】送一杯  

鹭鸶  

鹭鸶　　　　　　　　　　张　祜  

深窥思不穷掲趾浅沙中一防山光净孤飞潭影空暗栖松叶露双【`一作轻`】下蓼花风好似沧波侣垂丝趣亦同  

同前　　　　　　　　　　郑　谷  

闲立春塘【`一作秧`】烟澹澹静眠寒苇雨飕飕渔翁归后沙汀晩【`集作汀洲晩`】飞下【`杂咏作上`】滩头更自由  

同前　　　　　　　　　　裴　説  

秋江清浅时鱼过亦频窥却为分明极翻成【`集作令`】所得迟浴偎红日色栖压碧芦枝防共鹓同侣翺翔应可期  

同前　　　　　　　　　　罗　隠  

斜阳澹澹栁隂隂风褭寒丝映水深不要【`杂咏作莫谩`】向人夸洁白也知长【`杂咏作常`】有羡鱼心  

鸡雉  

山鸡　　　　　　　　　　温庭筠  

石【`集作万`】壑动晴景山禽凌翠防绣翎翻草去红觜啄花归巢暖碧云色影孤清镜辉不知春树畔何处又分飞  

雉　　　　　　　　　　　李　峤  

白雉振朝声飞来表太平楚郊疑鳯出陈寳若鸡鸣童子懐仁至中郎作赋成兾君看饮啄耿介独含情  

鹧鸪  

鹧鸪啼　　　　　　　　　韦应物  

可怜鹧鸪飞飞向树南枝南枝日照暖北枝霜露滋露滋不堪栖使我夜常啼愿逄云中鹤衔我向寥廓愿作城上乌一年生九雏何不旧巢住枝弱不得【`一若`】作去何意道苦辛客子常畏人  

九子坂【`一作坡`】闻鹧鸪　　　　李羣玉  

落照苍茫秋草明鹧鸪啼处逺人行正穿屈曲﨑岖路又聼钩辀格磔声曽泊桂江深岸雨亦于梅岭阻归程此时为尔肠千断定是今宵白髪生  

鹧鸪　　　　　　　　　　郑　谷  

暖戏烟芜锦翼齐品流应得近山鸡雨昏青草湖边过花落黄陵庙里啼行客【`集作游子`】乍闻征袖湿歌【`集作佳`】人才唱翠眉低相呼相唤湘江濶【`集作相应湘天逺`】苦竹丛深春日西  

同前　　　　　　　　　　韦　庄  

南禽无侣似相依锦翅双双傍马飞孤竹庙前啼暮雨汨罗祠【`类诗作江`】畔吊残晖秦人只觧歌为曲越女空能畵作衣懊恼泽家【`鹧鸪之音泽类诗作浑`】非有恨【`非类诗作知`】年年长忆鳯城归  

放鹧鸪　　　　　　　　　罗　邺  

好傍青山与碧溪刺桐毛竹【`一作羽`】待双栖花时迁客伤离别莫向相思树上啼  

鳬  

赋得泛泛水中鳬　　　　　江　总  

归鳬沸卉同乱下方塘中出没时衔藻飞鸣忽飏风浮深或不息戏广若乗空春鹦徒有赋还笑在金笼  

鳬　　　　　　　　　　　李　峤  

飒沓睢阳涘浮游汉渚隈钱飞出井见鹤引入琴哀李陵赋【`单题诗作降将贻`】诗罢王乔曳舄来何当归太液翔集动成雷  

鸥  

咏白鸥　　　　　　　　　何　逊  

可怜双白鸥朝共水上游何言异栖息雌【`雌雌通用`】住雄不留孤飞出溆浦【`类聚作浦溆`】独宿下沧洲东西从此去影响絶无由  

鹅鸭  

题鹅　　　　　　　　　　李商隠  

眠沙卧水自成羣曲岸斜【`集作残`】阳极浦云那得【`集作觧`】将心怜孔翠【`集作雀`】羁雌长共故雄分  

花鸭　　　　　　　　　　杜　甫  

花鸭无泥滓堦前毎缓行羽毛知独立黒白太分明不觉羣心妒休牵众眼惊稻梁霑汝在作意莫先鸣  

鷰  

咏新鷰　　　　　　梁昭明太子【`类聚作梁简文帝`】  

新禽应节归俱向吹楼飞入惊钏响来窗疑【`类聚作碍`】舞衣  

咏鷰　　　　　　　　　　呉　均  

一鷰海上来一鷰髙堂息一朝相逢遇依然旧相识问尔【`类聚作余`】来何迟山川几纡直答言海路长风多【`类聚作驶`】飞无力  

咏檐鷰　　　　　　　　　庾肩吾  

双鷰集兰闺双飞髙复低向戸宜新箔登巢识故泥依櫩本相贺近幕愿同栖  

和晋安王咏鷰  

可怜幕上鷰差池弄羽衣夜夜同巢宿朝朝相背飞衔泥瞻乐善相贺奉音徽秋蝉行寂寞恋此未辞归  

啣泥双燕　　　　　　　　萧　诠  

啣泥金屋外表瑞玉筐中学飞疑汉妾巢幕惮呉宫爪截还犹短窠成常不空【`一作巢成新尚空`】讵并零陵石飞舞逐春风  

赋得戏燕俱宿　　　　　　虞世基  

大厦初构与云齐归燕双入正啣泥欲绕歌梁向舞阁偶为仙履徃兰闺千里争飞防难并聊向呉宫比翼栖  

燕　　　　　　　　　　　李　峤  

天女伺辰至衣澹碧空差池沐时雨颉颃舞春风相贺雕楹侧双飞翠幕中勿【`单题诗作忽`】惊留爪去犹兾识呉宫【`呉地记呉地人剪燕爪留之以记更来`】  

燕巢军幕　　　　　　　　宋之问  

非闗怜翠幕不是厌朱楼故来呈燕颔报道欲封侯  

春燕　　　　　　　　　　徐　璧  

双燕今朝至何时发海濵窥人向檐语【`一作窥檐向人语`】如道故乡春  

咏燕　　　　　　　　　　张九龄  

海燕何防眇乗春亦暂来岂知泥滓贱秪见玉堂开绣戸时双入雕梁【`集作华轩`】日几廻无心与物竞鹰隼莫相猜  

燕啣泥　　　　　　　　　冯　渚  

双燕碌碌飞入屋屋中老人喜燕归徘徊绕我床头飞去年为尔逐黄雀雨多屋漏泥土落尔莫厌老翁茅屋低梁头作窠梁下栖尔不见东家黄鸣啧啧虵盘瓦沟防穿壁豪家大屋尔莫居骄儿少妇探尔雏井旁泻水泥自足啣泥上屋随尔欲  

同前　　　　　　　　　　韦应物  

啣泥燕声喽喽尾涏涏秋去何所归春还复相见岂不觧决絶髙飞碧云里何为地上啣泥滓啣泥虽贱意有营杏梁朝日巢欲成不见百鸟畏人林野宿飜遭罗网俎其肉未若啣泥入华屋燕啣泥百鸟之智莫与齐  

赋得早燕送别　　　　　　李　益  

碧草漫【`一作缦`】如线来去【`集作去来`】双飞燕长门未有春先入班姬殿梁空绕复【`一作不`】息檐寒窥欲遍今至随红蘂【`集作萼`】昔还悲素扇一别与秋鸿差池讵相见  

咏燕示刘叟【`刘叟有爱子背叟逃走一作去叟甚悲念之叟少年时亦尝如是作  

燕诗以喻之`】　　　　　　　　白居易  

梁上有双燕翩翩雄与雌啣泥两椽间一巢生四儿四儿日夜长索食声孜孜青虫不易捕黄口无饱期觜爪虽欲敝心力不知疲须臾十来徃犹恐巢中饥辛勤三十日母瘦雏渐肥喃喃教言语一一刷毛衣一旦羽翼成引上庭树枝举翅不廻头【`集作顾`】随风四散飞雌雄空中鸣声尽呼不归却入空巢里啁啾终夜悲燕燕尔勿悲尔当反自思思尔为雏日髙飞背母时当时父母念今日尔应知  

洞房燕　　　　　　　　　张　祜  

清晓洞房开佳人喜燕来乍疑钗上动轻似掌中廻暗语临【`集作通`】窗户深窥傍镜台妆成【`集作新妆`】正含思莫拂画梁埃  

燕　　　　　　　　　　　郑　谷  

年去年来来去忙春寒烟暝度潇湘低飞緑岸和梅雨散【`集作乱`】入红楼拣【`一作择`】杏梁闲几砚中窥水浅落花径里得泥香千言万语无人防又逐流鸎过短墙  

巢燕　　　　　　　　　　　胡　汾  

燕来巢我檐我屋非髙大所贵儿童善保尔无殃祸莫巢孀妇家孀妇怨孤坐妒尔长双飞打尔危巢破  

雀  

咏雀　　　　　　　　　　沈　趋  

体【`类诗作肌`】薄少滋腴色浅非丹翠不惧越王羞宁懐秦后珥傍檐葺寒草循场啄余穂且欣大厦成焉湏鸿鹄志  

同前　　　　　　　　　　　李　峤  

大厦初成日嘉賔集杏梁啣书表周瑞入幕应王祥暮宿空【`集作江`】城里朝游涟水傍愿齐鸿鹄志希逐鳯凰翔  

义崔行和朱评事　　　　　　贾　岛  

鸟雌雄俱春雷惊蛰余口衔黄河泥室宜【`集作空即`】翔天隅一夕背【`集作皆`】暮归哓哓遗众雏双雀抱仁义哺之防劳劬【`集作哺食劳劬劬`】众雏既俪飞【`集作雏既逦迤飞`】云间声相呼燕雀虽防类【`集作燕感雀深恩`】感愧诚【`集作雀媿`】不殊贤禽难自彰幸防主人书  

檐雀　　　　　　　　　　　杨　发  

弱羽怯孤飞投檐幸所依衔环唯报德贺厦本知归红觜休争顾丹心自识机从来攀鳯足生死恋光辉  

子规  

摄山听子规　　　　　　　　顾　况  

栖霞山中子规鸟口中血出啼不了山僧夜后初入来【`一作定`】闻似不闻山月晓  

山中听子规　　　　　　　　　前　人  

野人爱向山中宿况在葛洪丹井西庭前有个长松树夜半子规来上啼  

子规　　　　　　　　　　　前　人  

杜宇寃亡积有时年年啼血动人悲若教恨魄皆能化何树何山看子规  

闻子规　　　　　　　　　　杜荀鹤  

楚天空濶月沉沦蜀魄声声似告人啼得血流无用处不如缄口过残春  

子规思　　　　　　　　　陈　陶  

春山杜防来几日夜啼南家复北家野人聼此坐惆怅恐畏踏落东园花  

闻子规　　　　　　　　　罗　邺  

蜀魄千年尚怨谁声声啼血向花枝满山明月东风夜正是愁人不寐时  

杂题  

望栖鸟　　　　　　　　　刘孝威  

夕鸟乱参差单雄杂寡雌聫翩归叶里出没噪林垂争栖时易树惊飞忽度枝无繋书重亦有含樱疲以兹憔悴力重逢轻薄儿珠丸苏合弹金缴青丝縻岂意翩翾羽遂免更羸危入懐欣得地依林窃愿知  

病鸱　　　　　　　　　　韩　愈  

屋东恶水沟有鸱坠【`集作堕`】鸣悲青泥掩两翅拍拍不得离羣童呌相召瓦砾争先之计校生平事杀却理亦宜夺攘不愧耻饱满盘天嬉晴日占光景髙风送【`集作恣`】追随遂【`集作疑`】陵鸾鳯羣肯顾鸿鹄【`集作鹄鴈`】卑今者运命穷遭逄巧丸儿中汝要害处汝能不得施于吾乃何有不忍乗其危救【`集作丐`】汝将死命浴以清水池朝飡辍鱼肉暝宿防狐狸自知无以致防徳久犹疑饱入深竹丛饥来傍【`集作上`】堦基谅无责报心固以聼所为昨日有气力飞跳防籓篱今辰忽径去曽不报我知徼幸非汝福天衢汝休窥京城事弹射竖子岂【`集作不`】易欺勿讳泥坑辱泥坑乃良规  

题戴胜　　　　　　　　　贾　岛  

星防花冠道士衣紫阳宫女化身飞能传上界春消息若到蓬山莫放归  

啄木儿　　　　　　　　　朱余庆  

丁丁向晩急还稀啄遍【`类诗作尽`】庭槐未肯归终日与【`类诗作为`】君除蠧害莫嫌【`集作嗔`】无事不频飞  

越鸟　　　　　　　　　　郑　谷  

背霜南鴈不到处倚棹北人初聼时梅雨满江春草歇一声声在荔枝枝  

蝶  

咏花蝶　　　　　　　　　温子升  

素蝶向林飞红花逐风散花蝶俱不息红素还相乱芬芬共袭予葳蕤徒可翫可慰行客心遽动离君【`疑作居`】叹  

蝶　　　　　　　　　　　罗　隠  

汉王刀笔精冩尔逼天生舞巧何妨急飞髙所恨轻野田黄雀虑山馆主人情此物那堪作荘周梦不成  

同前　　　　　　　　　　李商隠  

飞来绣戸隂穿过畵楼深重傅秦防粉轻涂汉殿金相兼唯栁絮所得是花心可要陵孤客邀为子夜吟  

蜂  

蜂　　　　　　　　　　　李商隠  

小【`集作沙`】苑华池烂漫通后门前槛思无穷宓妃腰细才胜露赵后身轻欲倚风红壁寂寥崖蜜尽碧檐【`集作`】迢递雾巢空青陵粉蝶休离恨长定【`一作是`】相逢二月中  

萤  

咏萤　　　　　　　　　　梁简文帝  

本将秋草并【`类聚作并`】今与夕风轻腾空类星霣拂树若花生屏疑神火照帘似夜珠明逄君拾光彩不怯此身轻  

月中飞萤　　　　　　　　纪少瑜  

逺度时依幕斜来如畏窗向月光还尽临池影更双  

咏萤　　　　　　　　　　沈　旋  

火中变腐草明灭靡恒调雨坠弗亏光阳升反夺照泊树类奔星集草疑余燎望之如可灼揽之徒有耀  

照帙秋萤　　　　　　　　杨　缙  

秋窗余照尽入暗早萤来忽聚还同色恒然讵落灰飞影黄金散依帷缥帙开含明终不息夜月空徘徊  

咏萤　　　　　　　　　　于季子  

卉草诚幽贱枯朽絶因依忽逄惜【`疑`】羽翼不觉生光辉直念恩华重长嗟报効防方思助日月为许愿曽【`二字疑`】飞  

同前　　　　　　　　　　李嘉祐  

映水光难定凌虗体自轻夜风吹不灭秋露洗还明向烛仍藏熖投书更有情犹将流乱影来此傍檐楹  

咏秋萤　　　　　　　　　虞世南  

的厯流光小飘飖弱翅轻恐畏无人识独自暗中明  

萤火　　　　　　　　　　杜　甫  

幸因腐草出敢近太阳飞未足临书卷时能防客衣随风隔幔小帯雨傍林防十月清霜重飘零何处归  

萤　　　　　　　　　　　罗　隠  

空【`集作秋`】庭夜未央防的【`集作防防`】度危【`集作西`】墙抱影何卑【`集作防`】细乗时忽发扬不思因腐草便拟倚孤光若道通文翰【`集作能通照`】车公业岂长  

同前　　　　　　　　　　唐彦谦  

日下芜城莾苍中湿萤撩乱起衰丛寒烟陈后长门闭夜雨隋家旧苑空星散欲陵前槛月影低如试北窗风羇人此夕方愁绪心似寒灰首似蓬  

同前　　　　　　　　　　周　繇  

熠熠与姢姢池塘竹树邉乱飞同曳火成聚却无烟防雨不灭轻风吹欲燃旧曽书案上频把作囊悬  

## 文苑英华卷三百三十

　宋　李昉等　编禽兽三【`虫鱼`】  

蝉二十二首　　　　促织二首  

蜘蛛一首　　　　　马三十三首  

猿三首　　　　　　獭一首  

鱼四首　　　　　　一首  

蝉  

咏蝉　　　　　　　　　　褚　澐  

避雀乔【`类聚作芳`】枝里飞空华殿曲天寒响屡嘶日暮声逾速【`类聚作促`】繁吟如欲尽长韵还相续饮露非表清轻身易知足  

后堂听蝉　　　　　　　　萧子范  

试逐微风逺聊随夏叶繁轻飞避楚雀饮露入吴园流音绕藂藿余响切髙轩借问边城客伤情宁可言  

同陆廷尉惊早蝉　　　　　沈君攸  

日暮野风生林蝉节鸣望枝疑数处寻空定一声地幽吟不断叶动噪羣惊独有河阳令偏嫌秋翅轻赋得新题寒树晩蝉踈　　　张正见  

寒蝉噪杨栁应朔吹【`类聚作朔吹犯`】梧桐叶迥飞难住枝残影共空声踈饮露后唱絶小园【`类聚作断`】中还因摇落处寂寞尽秋风  

赋得秋蝉喝栁应衡阳王教　前　人  

秋气爽遥天园栁集【`集作袅`】惊蝉竞噪长枝里争飞落叶前风髙知响急树近觉声连长杨流唱尽讵识蔡邕  

在狱咏蝉　　　　　　　　骆賔王  

西陆蝉声唱南冠客思侵那堪鬓影来对白头吟露重飞难进风多响易沉无人信髙洁谁为表清心【`集作予心`】  

始闻夏蝉　　　　　　　　韦应物  

徂夏暑未晏鸣蝉【`集作蝉鸣`】景已曛一聼知何处髙树但侵云响悲遇衰齿节谢属离羣还忆郊园日独向此【`集作涧`】中闻  

新蝉　　　　　　　　　　耿　湋  

今朝蝉忽鸣迁客若为情便觉一年谢能令万感生防风方满树落日【`类诗作叶`】稍沉城为问同懐者凄凉聼几声  

新蝉酬刘夣得见寄　　　　白居易  

开缄思浩然闲【`集作独`】咏晩风前人貎非昨【`集作前`】日蝉声似去年槐花新雨地栁影欲秋天聼罢无他计相思又一篇  

闻蝉寄贾岛　　　　　　　姚　合  

秋来吟更苦【`集作未秋吟更苦`】半咽半随风禅客嫌心【`集作心应`】乱游人愿耳【`集作耳愿`】聋雨晴髙树里日晩古城中逺思应难尽谁当与我同  

客中闻早蝉　　　　　　　于武陵  

江头一声起芳嵗已难留聼此髙林上遥知故国秋应催风落叶似劝客囘舟不是新蝉苦年年自可愁  

病蝉　　　　　　　　　　贾　岛  

病蝉飞不得向我掌中行折翼犹能薄酸吟尚极清露华凝在腹尘防误侵睛黄雀兼鸢鸟俱懐害尔情  

风蝉　　　　　　　　　　前　人  

风蝉旦夕鸣伴叶送新声故里客归尽水邉身独行噪轩髙树合惊枕暮山横聼处无人见尘埃满甑生  

早蝉　　　　　　　　　　薛　能  

不见上庭树日髙声忽吟他人岂无耳逺客自闗心暂落还因雨横飞亦向林分明去年意从此渐闻砧  

聼蝉　　　　　　　　　　赵　嘏  

噪蝉声乱日初曛管楼中永不闻争【`诗选作独`】奈愁人数茎鬓【`诗选作发`】故园秋隔五湖云  

蝉　　　　　　　　　　　雍　陶  

髙树蝉声入晩云不唯愁我亦愁君何时各得身【`类诗作心`】无事毎到闻时似不闻  

蝉　　　　　　　　　　　张　乔  

先秋蝉一悲长是客行时曽感去年者又鸣何处枝细聼残韵在廻望旧声迟断续谁家树凉风送别离  

蝉　　　　　　　　　　　许　棠  

造化全防物偏宜应侯名初离何处树又发去年声骚屑随风逺悠扬类叶轻报秋凉渐至嘶夜思偏清黙守疑相答防摇似欲行繁音人已厌朽殻蚁犹争朝士严冠饰宫嫔逞鬓名乱依西月噪多引北归情篠露凝潜吸蛛丝迸忽萦此时吟立久万绪一时生  

蝉【`集作聼新蝉寄张昼`】　　　　　　　方　干  

细声频断续审聼亦难分髣髴应移处从容却不闻兰栖朝咽露树隠暝吟云若【`集作莫`】遣乡愁起吾懐只是【`集作似`】君  

蝉　　　　　　　　　　　罗　邺  

才入新秋百感生就中蝉噪最堪惊能催时节凋双鬓愁到【`类诗作对`】江山聼一声不傍管拘醉态偏依杨栁挠【`类诗作引`】离情故园闻处犹惆怅况是经年万里行  

蝉　　　　　　　　　　　罗　隠  

天地工夫一不遗与君声调借君緌风栖露饱今如此应防当年滓浊时  

夜蝉　　　　　　　　　　唐彦谦  

翠竹髙梧夹后溪劲风危露雨凄凄那知北牖残灯暗又送西楼片月低清夜更长应未已逺烟寻断莫频嘶羇人此夕如三嵗不整寒衾待曙鸡  

促织　　　　　　　　　　杜　甫  

促织甚防细哀声何动人草根吟不稳床下夜相亲久客得无泪放【`集作故`】妻难及晨悲丝【`集作弦`】与急管感激异天真  

同前　　　　　　　　　　张　乔  

念尔无机自有情迎寒辛苦弄梭声椒房金屋何曾织偏向贫家壁下鸣  

蜘蛛　　　　　　　　　　孟　郊  

万类皆有性各各禀天和蚕身为尔【`集作与汝`】身尔身何大讹蚕身不为已尔心【`集作身`】不为他蚕丝为衣裳尔丝为网罗济物既无功害物日已多百虫虽有【`集作切`】恨其将奈尔何  

马  

西斋行马　　　　　　　　梁简文帝  

晨风白金络桃花紫玉珂影斜鞭照耀尘起足蹉跎任侠称六辅轻薄出三河风吹鳯凰袖日映织成靴逺江舻舳少遥山烟雾多云开玛瑙华【`类聚作叶`】水浄琉璃波广路拂青栁囬堂绕碧莎不効孙呉术宁湏赵李过  

系马　　　　　　　　　　前　人  

青骊流赭汗緑駬悬花蹄未垂青鞙尾犹挂紫障泥蹀足靽中愤摇头枥上嘶紫闗如未息直去取榆溪  

赋咏登山马　　　　　　　梁武帝  

登山马迳小迳小马终通汗赭疑沾勒衣香不逐风何殊陇头望遥识祁连东  

后园看骑马　　　　　　　同前  

良马出兰池连翩驱桂枝鸣珂随局驶轻尘逐影移香来知骤近汗敛觉风吹遥望黄金络悬识幽并儿  

赋得马　　　　　　　　　刘　删  

独饮临寒窟离羣思北风陈王欲观儛御史自随骢边声陨客泪果下益桃红恒持沛艾影觧向平陵东  

赋得边马有归心　　　　　沈　烱  

穷秋边马肥向寒甚思归连镳渡蒲海束舌下金徽已却鱼丽阵将摧鹤翼围弥忆长楸道金鞍【`类聚作鞭`】背落晖  

登山马　　　　　　　　　梁简文帝  

登山马间树玉勒黄金装草合宜韀短影转见鞭长何殊八公岫蹔上淮南王  

咏马　　　　　　　　　　杨师道  

寳马权竒出未央雕鞍照曜紫金装春草初生驰上苑秋风欲动戏长杨鸣珂屡度章防侧细蹀轻向濯龙傍徒令汉将连年去宛城今已馘【`初学记作献`】名王  

病马　　　　　　　　　　杜　甫  

乗汝【`集作尔`】亦已久天寒闗塞深尘中老尽力嵗晩病伤心毛骨岂殊众驯良犹至今物防意不浅感激【`集作动`】一沉吟【`英华题杜甫病马诗一首縂目同第一篇致此自僻逺又非珠玉装如何有竒怪毎夜吐光芒虎气必腾上龙身寕久藏风尘若未息持汝奉明王按本集乃蕃劒诗玩词意亦然其病马只是一首当时误编`】  

羽林骑　　　　　　　　　韩　翃  

骏马牵来御栁中鸣鞭欲过渭桥东红蹄乱踏春城雪花颔频嘶上苑风  

观调马　　　　　　　　　前　人  

鸳鸯赭白齿新齐晩日花中散碧蹄玊勒乍囘初喷沫金鞭欲下不成嘶  

奉和刘祭酒伤白马【`此马勅赐寕王转赠祭酒`】  

严　维  

沛艾如龙马来从上苑中棣华恩见赐伯舅礼仍崇镜防黄金眼花开白雪騣性柔君子徳足逸大王风色照鸣珂净声连喷玉雄食恩未尽过隙命旋终练影依云没银鞍向月空仍闻乐府唱犹念代劳功  

咏老马　　　　　　　　　沈　烱  

昔日从戎阵流汗几东西一日驰千里三丈防深溪渡水频伤骨翻霜屡损蹄勿言年齿暮寻途尚不迷  

咏饮马　　　　　　　　　唐太宗  

骏骨饮长泾奔流洒络缨细纹连喷聚乱荇绕蹄萦水光鞍上侧马影溜【`集作流`】中横翻似天池里腾波龙种生  

咏饮马应诏　　　　　　　杨师道  

清晨控龙马防影出花林躞蹀依春涧聫翩渡碧浔苔流染丝络水洁冩雕簮一御瑶池驾讵忆长城隂  

防裴相公【`集作司空`】赐马谨以诗谢  

张　籍  

緑耳新驹已有【`集作骏得`】名司空自选【`集作逺自`】寄书生逺【`集作乍`】离华廐移蹄澁初到贫家举眼惊毎见闲人多被【`集作来借`】问唯【`集作多`】寻古寺独骑行思量几夜【`集作长思嵗旦`】沙堤上得从鸣珂倚【`集作傍`】火城  

酬张秘书因寄马赠诗　　　裴　度  

满城驰逐皆求马古寺闲行独与君代歩本惭非逸足縁情何幸枉髙文若逄佳防从【`集作湏`】将换莫共驽骀角出羣飞控着鞭能顾我当时王粲亦从军  

和前　　　　　　　　　　李　绛  

髙才名价欲凌云上驷光华逺赠君念旧露垂丞相简感知星动客卿文纵横逸气宁称力驰骋长途定出羣伏枥莫令空度嵗黄金结束取功勲  

同前【`集作和张十八秘书得裴司空马`】　　　韩　愈  

司空逺寄养初成彩【`集作毛`】色桃花眼镜明落日已曽交辔语春风还拟并鞍行长令奴仆知饥渇湏着贤艮待性情旦夕公归申【`集作伸`】拜谢免劳骑去【`杂咏作去骑`】逐双旌  

同前　　　　　　　　　　张　贾  

阁下从容旧客卿寄来骏马赏髙情【`司空诗云古寺闲行独与君`】任追烟景骑仍醉知有文章倚便成歩歩自怜春日影萧萧犹起朔风声湏知上宰吹嘘意送入天门上路行  

同前　　　　　　　　　　元　稹  

丞相功髙厌武名牵将战马寄儒生四蹄荀距藏虽尽六尺须头见尚惊减粟偷儿憎未饱骑驴诗客骂先行劝君还却司空着莫遣衙叅傍子城  

同前　　　　　　　　　　白居易  

齿齐臕足毛头腻秘阁张家【`集作郎`】叱拨驹洗了颔花翻假锦走时蹄汗逹真珠青衫乍见曽惊否红粟难赊得饱无丞相寄来应有意遣君骑去上云衢  

同前【`集作裴相公大学士见示答张秘书谢马诗并羣公属和因命追作`】  

刘禹锡  

草门户少尘埃丞相并州寄马来初自塞垣啣苜蓿忽行幽径破莓苔寻花缓辔威迟去帯酒垂鞭躞蹀廻不与王侯与词客知轻富贵重清才  

驽骥吟　　　　　　　　　韩　愈  

驽骀诚龌龊市者何其稠力小苦易制价防良易酬渇饮一斗水饥食一束刍嘶鸣当大路志气若有余骐骥生絶域自矜无匹俦牵驱【`集作驱牵`】入市门行者不为留借问价几何黄金比崇【`集作嵩`】丘借问行几何咫尺视九州饥食玉山禾渇饮醴泉流问谁能为御旷世不可求唯昔穆天子乗之极遐游王良执其辔造父夹【`集作挟`】其辀因言天外事恍惚使人愁驽骀谓骐骥饿死余尔羞有能必见用有徳必见收孰云时与命通塞皆自由骐骥不敢言徘徊但垂头人皆劣骐骥共以驽骀优喟予独兴叹才命不同谋寄诗同心子为我商声讴  

答韩十八驽骥吟　　　　　欧阳詹  

故人舒其愤昨示驽骥篇驽以【`集作取`】易售陈骥以难知言委曲感既深咨嗟词亦殷伊情有逺澜余志逊其源室在周孔堂道通尧舜门调雅声寡同途遐势难翻顾兹万恨来假彼二物云贱贵而贵贱世人良共然巴【`集作芭`】蕉一叶妖茙葵一花妍毕【`集作异`】无才实资手植堦墀前楩柟十围瑰松栢百尺坚罔念梁栋功野长丘墟边伤哉昌黎韩焉得不迍邅上帝夲厚生大君方建元寳【`一作实`】将庇羣甿庶此规崇轩班尔图永安抡择期精専君看广厦中岂有树庭【`集作庭前`】萱  

有小白马乗驭多时奉使东行至稠桑驿溘然而毙足可惊伤不能防情题二十韵  

白居易  

能骤复能驰翩翩白马儿毛寒一团雪騣薄万条丝皂盖春行日骊驹晓从时双旌前独歩五马内偏骑芳草承蹄叶垂杨拂顶枝跨将迎好客惜不换妖姬慢控游萧寺闲驱醉习池睡来乗作梦兴发倚成诗鞭为驯难下鞍縁稳不离北归还共到东使亦相随赭白何曽变黄岂得知嘶风觉声急踏雪怪行迟昨夜犹刍秣今朝尚絷维卧槽应不起顾主遂长辞尘灭骎骎迹霜防皎皎姿度闗形未改过隙影难追念倍燕求骏情深项别骓银收钩臆帯金卸络头羁何处埋竒骨谁家觅敝帷稠桑驿门外吟罢涕双垂  

病马五首　　　　　　　　曹　唐  

騄駬【`一作緑耳`】何年到渥洼【`到一作别`】病来顔色半尘沙四蹄不凿金【`一作银`】砧裂双眼慵开玉筯斜堕月兎毛干觳觫【`一作轻觳防`】失云龙骨瘦查牙【`一作牙槎`】平原好放无人放嘶向秋风苜蓿花  

二  

垅上沙葱叶正齐腾黄犹自局羸蹄尾蟠夜雨红丝脆头掉秋风白练低力惫未思金络脑影寒空望锦障泥阶前莫怪垂双泪不遇孙阳不敢嘶【`又集作堦前莫错双垂耳不遇孙阳不用嘶`】  

三【`唐宋类诗指此篇为曹松作`】  

不剪焦毛鬛半飜何人别【`集作识`】是古龙孙风吹【`一作雪侵`】病骨无骄气土蚀骢花见卧痕未喷断【`一作得喷`】云归汉苑曽追轻【`一作已曽飞`】练过呉门一朝千里心犹在争【`一作谁`】肯潜忘【`一作施`】秣饲恩　　一作皆唐宋诗类  

四  

空被秋风吹病毛无因濯浪刷洪涛卧来摠怪龙蹄跙瘦尽谁惊虎口髙追电有心犹欵段逢人相骨强嘶号欲将鬃鬛重裁剪乞借新成利铰刀  

五  

病久无人着意看玉华彩【`疑作毛`】色欲凋残饮惊白露泉花冷吃怕清风豆叶寒长襜敢辞红锦重旧缰寕畏紫丝蟠王艮若许相防千里追风也不难  

马　　　　　　　　　　　陈　凝  

未明龙骨骏幸得到神州自有千金价宁防伯乐酬虽知殊欵叚莫敢比骅骝若遇追风便当轩一举头  

浴马　　　　　　　　　　喻　凫  

觧控复收鞭长津动细涟空蹄沉緑玊濶臆浸连钱沫漩桥声下纒盘栁影边常闻禀龙性固与白波便  

八骏图　　　　　　　　　罗　隠  

穆满当年物外程电腰风脚一何轻如今纵有骅骝在不得长鞭不肯行  

猿  

咏夜猿啼　　　　　　　　萧　诠  

桂月影才通猿啼迥入风隔岩还啸侣临潭自响空挂藤疑取饮吟枝似避弓别有三声泪霑裳竟不穷  

放猿　　　　　　　　　　许　浑  

慇懃觧金鏁别【`杂咏作昨`】夜雨凄凄山浅忆巫峡水寒思建溪毎寻红树宿深向【`类诗作入`】白云啼好去长江路【`类诗作好觅来时路又作好觅南归路`】烟萝更莫【`类诗作莫自杂咏作莫共`】迷  

巴江夜猿　　　　　　　　马　戴  

日饮巴江水还啼巴岸邉秋声巫雨断夜影楚云连雪滴青枫树山空明月天谁知泊帆者聼此不能眠  

獭  

有獭吟　　　　　　　　　刘禹锡  

有獭得嘉鱼自谓天见怜先祭不敢食捧鳞望青人立寒沙上心専眼悁悁【`集作短看肩`】渔翁以为妖举块投其咽呼儿贯鱼归与獭同烹煎闗闗黄金鹗大翅摇江烟下见盈寻鱼投身擘洪涟攫挐隠嶙去哺雏林岳巅鸱鸟欲伺隙遥噪莫敢前长居青云路弹射无由縁何地无江湖何水无鲔鳣天意不宰割菲祭徒防防空余知礼重载在淹中篇  

鱼  

赋得鱼跃水花生　　　　　张正见  

漾色桃花水相望濯锦流跃浦疑珠出依池似镜浮凌波衔落蘂触饵避沉钩方游莲叶外讵【`初学记作恒`】入武王舟  

赋得莲下游鱼　　　　　　阮　卓  

春色映澄陂涵泳且相随未上龙门路聊戏芙蓉池触浪莲香动乗流叶影披相防自有乐荘恵岂能知  

鱼　　　　　　　　　　　岑徳润  

劒影侵波合珠光帯水新莲东自可戱安用上龙津  

放鱼　　　　　　　　　　窦　巩  

黄金【`杂录作金钱`】赎得免刀痕闻道禽鱼亦报【`杂咏作感`】恩好去长江千万里不湏辛苦上龙门  

龟  

咏龟　　　　　　　　　　赵宗儒  

有堪作【`初学记作托`】夣无心觧自谋不能蓍下伏强从莲上浮【`初学记作游`】负图非所兾支牀空见留傥防一曳尾当为屡回头  

## 文苑英华卷三百三十一

宋　李昉等　编天  

雪二首　　　　雨六首　　　月五首  

云二首　　　　霹雳一首　　明河一首  

四时  

春三首　　　　秋四首　　　冬三首  

天  

白雪歌　　　　　　　　　朱孝亷  

凝云凌霄汉从风惊【`乐府作飞`】且散聮翩避幽谷徘徊依井干既兴楚客謡亦动周王叹所恨轻寒早不待春光旦【`乐府作春阳旦`】  

瑞雪篇　　　　　　　　　刘廷琦  

紫宸飞雪晓徘徊层阁重门雪照开九衢皛【`一作晶`】耀浮埃尽千品羌池贽帛来何处田中非种玉谁家院里不生梅埋云翳景无穷已因风落地吹还起先过翡翠寳房中转入鸳鸯金殿里美人含笑出聮翩艶逸轻相鬬容止罗衣防着浑是花玉手抟来半成水奕奕纷纷何所如顿忆阳园二月初羞同班妾【`一作女`】高秋扇欲照明王乙夜书姑射山中符圣寿芙蓉阙下降仙【`一作神`】车愿垂睿泽流无限长报丰年贵有余  

此诗一百五十五卷重出前已削去注异同为一作  

秋雨叹三首　　　　　　　杜　甫  

雨中百草秋烂死堦下决明顔色鲜着叶满枝翠羽盖开花无数黄金钱凉风萧萧吹汝急恐汝后时难独立堂上书生空白头临风三嗅馨香泣  

二  

阑风长【`音仗`】雨【`一作兰风伏雨飞`】秋纷纷四海【`一作万里`】八荒同一云去马来牛不复辩浊泾淸渭何当分禾头生耳黍穗黒农夫田父无消息城中防米抱【`集作换`】衾稠相许宁论两相直  

三  

长安布衣无此数反鎻衡门守寰堵老夫不出长蓬蒿稚子无忧走风雨雨声飕飕催早寒湘鴈翅湿高飞难秋来未曽【`集作省`】见白日泥污后【`集作厚`】土何时干  

夜两吟【`集作歌`】　　　　　　　陆蒙  

屋小茅干雨声大自疑身着蓑衣卧兼是【`集作似`】孤舟夜泊时风吹折苇来相佐我有愁衿【`集作襟`】无可那才成好夣刚惊破背壁寒灯不及萤重挑却向灯前坐  

和柯古穷居苦热喜雨　　　韦　蟾  

贞机澹少思雅尚防多僻揽葛犹不畏【`疑`】劳形同处瘠头燋讵是焚背汗宁关炙方欣见润础那虞悲铄石道与古人期情难物外适几懐朱邸绶颇旷金门籍淸兴已萧萧陈柯将槭槭玉律诗调正琼巵酒肠窄衣桁袭中单浴床抛下绤黎侯寓于衞六义非凡格  

秋霖歌　　　　　　　　　李　沇  

西方龙儿口犹乳初解驱云学行雨纵恣群阴驾老虬勺水蹄涔尽奔注叶破苔黄未休滴腻光透长狂莎色恨无长剑一千仭划断顽云看晴碧  

闲霄望月　　　　　　　　前　人  

卷箔舒红茵当轩翫明月懿哉深夜中静听歌初发苔含殿华湿竹影蟾光洁转扇来清风援琴飞白雪行愁景候变坐恐流芳歇桂影有余光兰灯任将灭  

拜新月　　　　　　　　　张夫人【`吉中孚妻`】  

拜新月拜月出堂前暗魄初【`一作深`】笼桂虗弓未引拜新月拜月妆楼上鸾镜始【`一作未`】安防蛾眉已相向拜新月拜月不胜情庭前风露淸月临人自老人望月【`一作望月更`】长生东家阿母亦拜月一拜一悲声断絶昔年拜月逞容【`一作仪`】华如今拜月防泪垂廻看众女拜新月忆却红闺年少时【`一作皆乐府`】  

明月　　　　　　　　　　李如璧  

三五月华流炯光可怜懐归郢路长逾江越汉津无梁遥遥永夜思茫茫昭君失宠辞上宫娥眉婵姢卧氊穹胡人琵琶弹北风汉家音信絶南鸿昭君此时怨画工可怜明月光朣胧节既秋兮天向寒沅有漪兮湘有澜沅湘纠合淼漫漫洛阳才子忆长安可怜明月复团团逐臣恋主心愈恪弃妾思君情不薄已悲芳岁徒沦落复恐红顔坐销铄可怜明月方照灼向影倾身比葵【`一作藜`】藿  

秋闺月　　　　　　　　　权德舆  

三五二八光【`一作月`】如练海上天涯人共见不知何处玉楼前乍入深闺瑇瑁筵露浓香迳知愁坐风动罗帷照独眠初卷珠看不足斜抱箜篌未成曲稍映妆防临绮牎遥知不语泪防防此时愁望知何极万里秋天同一色霭霭遥分陌上光迢迢对此闺中忆早晩归来欢防同可怜歌吹明月中此夜不堪肠断絶愿随流影到辽东  

洞庭秋月行　　　　　　　刘禹锡  

洞庭秋月生湖心层波万顷如镕金孤轮徐转光不定逰气蒙蒙隔寒镜是时白露三秋中湖平月上天地空岳阳城头暮角絶荡漾已过君山东山【`一作孤`】城苍苍夜寂寂水月逶迤绕城白荡桨巴童歌竹枝连樯估客吹羌笛势高夜久阴力全爽气肃肃开清躔浮云夜鸟归四裔首冠【`一作阚字`】星斗当中天天鸡相呼曙霞出剑影含光譲朝日日出喧喧人不闲夜来晴景非人间  

庆云章　　　　　　　　陈子昂  

昆仑元气寔生庆云大人作矣五色氛【`集作氤`】氲昔在妫帝【`集作帝妫`】南风既薰丛兮【`集作芳`】烂漫戫戫【`集作郁郁`】纷纷旷矣千祀庆云来止玉叶金柯阼我天子非我天子庆云谁昌非我圣母庆云谁光庆云光矣周道昌矣九万八千天授皇年  

白云歌寄陆中丞使君长源　释皎然  

一见西山云使人情意逺意高登咏何遥迢道妙有如君舒卷【`一作如君有卷舒`】萦空叠景多丽容众峯峯上自为峯洁白不由阴雨积高明肯共杂烟同万物有形皆有着白云有形无【`一作难`】系缚黄金被铄玉亦瑕一片飘然污不着或逢天上或人间人自营营云自闲忽尔飞来暂为侣忽然飞去莫能攀逸民对云效高致禅子逢云増道意白云遇物无偏颇自是人心见同异阊阖天门宜曙看华【`一作为`】缨作盖拥千官从龙合沓临清署就日逶迤绕露寒谁怜西山云亭亭处幽絶座右长看非我覊手中欲揽待君说贞白先生那得知觧向山中自怡悦  

霹雳引　　　　　　　　　辛德源  

出地声初奋乘干威更作云衔天笑明雨带星精落碎枕神无挠震楹书自若时闻明【`乐府作侧闻吟`】白虎逺观飞白鹤【`乐府作逺见舞元鹤`】  

明河篇　　　　　　　　　宋之问  

八月凉风天气晶万里无云河汉明昏见南楼清且浅晓落西山纵复横洛阳城阙天中起长河夜夜千门里复道连薨共蔽亏尽堂琼户特相宜云母帐【`一作屏`】前初泛滥【`一作灔`】水精帘外转逶迤倬彼昭回如练白复出东城接南陌南陌征夫【`文粹作人`】去不归谁家今夜捣寒衣鸳鸯机上踈萤度乌鹊桥邉一鴈飞鴈飞萤度愁难歇稍见星河【`文粹作星见明河又作坐见河倾`】渐微没已能舒卷任浮云不惜光辉流月明【`文粹作让流月`】明河可望不可亲愿得乘槎一问津更将织女支机石还访成都卖卜人  

四时  

春日篇　　　　　　　　　梁元帝  

春还春节美春日春风过春正【`类聚作心`】日日异春情处处多处处春芳动日日春禽变春意春已繁春人春不见不见懐春人徒望春光新春愁春自结春结讵能申欲道春园趣复忆春时人春人意何在空爽上春期独念春花落还似惜春时  

奉和湘东王春日篇　　　　梁鲍泉  

新燕始新归新蝶复新飞新花满新树新月丽新辉新光新气早新望新盈抱新水新緑浮新禽新听好新景自新还新叶复新攀新枝虽可结新愁讵解顔新思独氛氲新知不可闻新扇如新月新盖学新云新落连珠泪新防石榴裙  

春日行　　　　　　　　　李　白  

深宫高楼入紫淸金作蛟龙绣作【`集作盘绣`】楹佳人当牎弄白日将手语弹鸣筝春风吹落君王耳此曲乃是升天行因出天池泛蓬瀛楼船蹙沓浪波惊三千防娥献歌笑挝钟考鼔宫殿倾万姓聚舞歌太平我无为人自宁三十六帝欲相迎仙人飘翩下云軿帝不去畱镐京安能为轩辕独往入杳【`集作窅`】小臣拜献南山寿陛下万古垂鸿名  

秋辞【`后篇作秋气摇落见三百五十八卷`】　　　　梁元帝  

去秋行　　　　　　　　　杜　甫  

去秋涪江木落时臂苍【`集作抢`】走马谁家儿到今不知白骨处部曲有去皆无归遂州城中汉节在遂州城外巴人稀战塲寃魂每夜哭空令野营猛士悲  

秋日篇【`见一百五十八卷`】　　　　　　鲍　泉  

秋来　　　　　　　　　　李　贺  

桐风惊心志【`集作壮`】士苦衰灯络纬啼寒素谁看青简一篇书不遣花虫粉空蠧思牵今夜肠应直雨冷乡【`集作泪`】魂吊书客秋坟鬼唱鲍家诗恨血千年土中碧  

冬日伤志篇　　　　　　　邢子才  

昔时惰游士任性少矜裁朝驱玛瑙勒夕衔熊耳杯折花赠淇水抚琴望丛防繁华宿昔改衰病一时来重以三冬月愁云聚复开天高日色浅林劲鸟鸣【`类作声`】哀终风激檐响【`类聚作宇`】余雪满条枚遨游昔宛洛踟蹰今草莱时事方去矣抚已独懐哉【`初学记作伤懐`】  

冬夜吟　　　　　　　　　陈　陶  

黑帝天寒愁散玉东皇海上张仙烛侯家歌舞案梨园石氏賔寮醉金谷鲁家襜榆闇披水雪花灯下甘垂翅散帙高编折桂枝披纱宻甃青云地霜白溪松转斜盖铜龙唤曙咽声细八埏蝼蚁厌寒栖早晩青旗引春帝展转城乌啼紫天瞳蒙千骑衙楼前  

冬宵引　　　　　　　　　宋之问  

河有氷兮山有雪北户墐兮行人絶独坐山中兮对松月懐美人兮屡盈缺明月的的寒潭中青松幽幽吟劲风此情不向俗人説爱而不见恨无穷  

## 文苑英华卷三百三十二

宋　李昉等　编仙道  

华清词二首　　　　　夣仙謡二首  

懐仙歌一首　　　　　桃源行二首  

鼋头山神女歌一首　　马明生遇仙女歌一首  

天上謡一首　　　　　朝上清歌一首  

汉武帝杂歌三首　　　王子乔行一首  

玉华仙子歌一首　　　学仙难一首  

元丹丘歌一首　　　　仙人词二首  

谪仙词一首　　　　　王母歌一首  

华淸词　　　　　　　　　刘禹锡  

日出骊山东徘徊照温泉楼防相【`集作影`】玲珑稍稍开白烟言昔太上皇常居此祈年风中闻清乐往往来列仙翠华入五云紫气归上元哀哀生人泪泣尽弓劔前圣道本自我凡情徒颙然小臣感元化一望靑天  

同前　　　　　　　　　　顾　云  

祥云皓鹤盘碧空乔松稍稍韵微风绛节影来朱旛响丁东相公淸斋朝蘂宫太上符箓龙蛇散花天女侍香童隔烟遥望见云水璈吹鳯淸珑珑丹砂黄金世可度愿啓一言告仙翁道门弟子山中客长向山中礼空碧九色眞龙上汉时愿把霓幢引仙客【`一作烟防`】  

夣仙謡　　　　　　　　　李　沇  

海宫蹙浪收残月挈壶掌事传更歇银蟾半坠恨流咽六鳌披月撼蓬阙九炁眞翁骑白犀临池静听雌蛟啼桂花浥露曙香冷八牎玉朗惊晨鸡裁纱剪罗贴丹鳯腻霞逺闭瑶山夣露干欲醉芙渠塘廻首驱云朝正阳  

同前　　　　　　　　　　祝元膺  

蟾蜍夜作靑烛防蝀晴为碧落梯好个分明上天路谁教深入武陵溪  

懐仙歌　　　　　　　　　李　白  

一鹤东飞过沧海放心散漫知何在仙人浩歌望我来【`一作秋`】应攀玉树长相待尧舜之事不足惊自余嚣嚣眞【`集作直`】可轻巨鳌莫戴三山去我欲蓬莱顶上行  

桃源行　　　　　　　　　王　维  

渔舟逐水爱山春两岸桃花夹去【`一作古`】津坐看红树不知逺行尽淸溪忽值【`一作不见`】人山口潜行始隈隩山开旷望旋平陆遥看一处攅云树近入千家散花竹樵客初传汉姓名居人未改秦衣服居人共住武陵源还从物外起田园月明松下房栊净【`一作静`】日出云中鸡犬喧忽【`一作惊`】闻俗客争来集竞引还家问都邑平明闾巷扫花开薄暮渔樵乘水入初因避地去人间及至【`一作更闻`】成仙去【`一作遂`】不还峡里谁知有人事世中遥望空云山不疑灵境难闻见尘心未尽思乡县出洞无论隔山水辞家终拟长游衍自谓经过旧不迷安知岑【`一作峯`】壑今来变当时只记入山深靑溪几度【`一作几回`】到云林春来遍是桃花水不辨仙源何处寻  

一作皆文粹  

同前　　　　　　　　　　前　人  

武陵川径入幽遐中有鸡犬秦人家家傍流水多桃花桃花两边种来久流水一道何时有垂条落蕋暗春风夹岸芳菲至山口岁岁年年能寂寥林下青苔日为厚时有仙鸟来衔花曽无世人此携手可怜不知若为名君任【`一作徃`】从之多所更古驿荒桥平路尽崩湍怪石小溪行相见维舟登览处红堤緑岸宛然成多君此去从仙隐令人晩节悔营营  

鼋头山神女歌　　　　　　韦应物  

鼋头之山直上洞庭连青天苍苍烟树闭古庙中有蛾眉成水仙水府沉沉行路絶蛟龙出没无时节魂同魍魉潜太隂身与空山长不灭东晋永和今几代云髪素顔犹盼睐隂【`作沉`】深灵气静凝美的皪龙绡杂琼佩山精木魅不敢亲昏明响像如有人蕙兰琼芳积烟露碧防松月无冬春舟客经过奠椒醑巫女南音歌激楚碧水冥空见鸟飞长天何处云随雨红蕖緑苹芳意多玉灵荡漾陵淸波孤峯絶岛俨相向鬼啸猿啼垂女萝皓雪琼枝殊异色北方絶代徒倾国云没烟销不可期明堂翡翠无人得精灵变态状无方游龙宛转惊鸿翔湘妃独立九疑暮汉女菱歌春日长始知仙事无不有可惜吴宫空白首  

马明生遇神女歌　　　　　前　人  

学仙贵功【`集作工`】亦贵精神女变化感马生石壁千寻啓双检中有玉床铺玉簟【`集作堂`】立之一隅不与言玉体安穏三日眠马生一立心转坚知无丹白蒙哀怜安期先生来起居请示金珰玉佩天皇书神女呵责不合见仙子谢过手足战大瓜元枣冷如氷海上摘来朝暮凝赐仙复坐对食了【`集作讫`】颔之使去随云升乃言马生合不死少顷【`集作姑`】勑教令付尔安期再拜将生出一授素书天地【`一作章`】毕  

天上謡　　　　　　　　　李　贺  

天河夜转杓回星银浦流云学水声玉宫桂树花未落仙姿防女【`集作仙妾采春`】垂佩缨秦妃卷罗八方晓【`集作北牎晓`】牎前食桐青鳯小王子吹箫鹅管长呼龙耕烟种瑶草粉霞红绶藕丝裙青洲步拾兰苕春东指羲和能走马海云【`集作尘`】初生石城【`集作山`】下  

朝上淸歌　　　　　　　　顾　况  

洁服朝上清緑景开紫霞皇皇紫微君左右皆灵娥曼声流睇和清歌些至阳无谖其乐多些旌盖防沓箫鼓和些金鳯玉鳞欝骈罗些反风名香香气遐些琼田瑶草寿无涯些君着玉衣升玉车些欲降琼宫玉女家些其桃千年始着花些萧寥天清而灭云目琼琼兮情感佩随香兮夜闻肃肃兮愔愔啓天和兮洞灵心和为舟兮云为马君乗之觞于瑶池之上兮三光罗列而在下  

汉武帝杂歌三首　　　　　韦应物  

汉武帝好神仙黄金作防与天近玉母海上摘桃还【`集作摘桃海上还`】感之西过【`一作遇`】聊问讯欲来不来夜未央殿前青鸟先徊翔緑鬓萦云裙曳雾双节飘飖不仙步白日分明到世间碧空何处来时路玉盘捧桃将献君踟蹰未去留彩云海水桑田几翻覆此桃中间三四熟【`集作中间此桃四五熟`】可怜穆满瑶池防正值花开不得荐花开子熟焉【`集作安`】可期邂逅能当汉武时顔如芳花洁如玉心念武【`作我`】皇多嗜欲虽畱桃核桃有灵人间粪土种不生由来在道岂在药徒劳方士海上行掩扇一言相谢去如烟非烟不知处  

二  

金茎孤峙兮陵紫烟汉宫美人望杳然通天防上月初出承露盘中珠正圆珠可饮寿可永武皇南面曙欲分从空将【`集作下`】来玉杯冷世间采翠亦作囊八月一日仙人方仙人称上药【`集作方`】静者服之恒绰约栢梁沉饮自伤神犹闻驻顔八十春乃知甘醴【`集作醲又作酒`】皆是腐肠物独有淡泊之水能益人千载金盘竟何处当时铸金恐不固蔓草生来春复秋碧天何言空坠露  

三  

汉天子观风自南国浮舟大江屹不前蛟龙索闘风涛黑春秋方壮雄武才弯弧叱浪连山开愕然观者千万众举麾齐呼一矢中死蛟浮出不复灵舳舻千里江水清鼓鼙余响数日在天吴深入鱼鼈惊左有佽飞落霜翮右有弧儿贯犀革何为临深亲射蛟示威以夺诸侯魄威【`一作蛟`】可畏皇可尊平田校猎书犹谏【`集作陈`】此日从臣何不言独【`一作犹`】有威声振前【`集作千`】古君不见后嗣尊为武  

王母歌　　　　　　　　　李　颀  

武帝斋戒承华殿端拱须防王母见霓旌照耀麒麟车羽盖淋漓孔雀扇手指元梨遣帝食可以长生临防县上元头戴九星冠揔领玉童坐南面欲闻要言今告汝帝乃焚香请此语若能练魄去三尸后当见我天皇所顾谓侍女董双成酒防可奏云和笙红霞白日俨不动七龙五鳯来相迎惜哉志骄神不悦叹息马蹄与车辙复道歌钟杳将暮深宫桃李飞成雪但防青玉五枝灯盘螭吐火光欲絶  

玉华仙子歌　　　　　　　李康成  

紫阳仙子名玉华珠盘承霞饵丹砂转态凝情五云里娇顔千岁芙蓉花紫阳防女紟【`疑`】无数遥见玉华皆掩嫭高堂初日不成妍洛渚流风徒自怜瑶堦霓绮阁碧题霜罗幕仙娥桂树长自春王母桃花未尝落上元夫人賔上淸深宫寂歴厌曽城觧佩空怜郑交甫吹箫不逐许飞琼溶溶紫庭歩渺瀛防路兰陵贵士谢相逢济北书生尚廻顾沧洲傲吏爱金丹淸心廻望云之端羽盖霓裳一相识转【`疑`】情冩念长无极长无极永相随攀霄歴金阙弄影下瑶池夕宿紫府云母帐朝飡元圃昆仑芝不学兰香中道絶却教靑鸟报相思  

王子乔行　　　　　　　　髙允生  

仙化非常道其义出自然王乔诞神气白日忽升天晻暧御云气飘飖乘长烟寄想崆峒外翺翔宇宙间七月有佳节控鹤崇崖巅永与时人别一去不复还  

元丹丘歌　　　　　　　　李　白  

元丹丘爱【`集作好`】神仙朝饮颍川【`集作水`】之清流暮还嵩岑之紫烟三十六峯长周旋长周旋蹑星虹身骑飞龙耳生风横河矫【`集作跨`】海与天通我知尔心游【`集作游心`】无穷  

学仙难　　　　　　　　　韦应物  

昔有道士求神仙灵眞下试心确然千钧巨石一发悬卧之石下十三年存道忘身一试过名奏玉皇乃升天云气冉冉渐不见语子弟【`集作弟子`】但精坚  

谪仙词【`见二百二十五卷`】　　　　　陈　陶  

僊人词二首  

小仙皆云十洲客莓苔为衣双耳白淸编遗我忽隠身暮雨红霞一千尺  

二  

赤城门开六丁直晓日已红【`一作烧`】东海色朝天半路闻玉鸡星斗离离碍龙翼  

## 文苑英华卷三百三十三

宋　李昉等　编纪功  

七德舞一首　　　　　城西行一首  

平齐行二首　　　　　平蔡行三首  

征戍  

大汉行一首　　　　　老将行一首  

兵车行一首　　　　　疲兵篇一首  

古游侠歌一首　　　　木兰歌一首  

新丰折臂翁一首  

纪功  

七德舞　　　　　　　　　白居易  

七德舞七德歌传自武德至元和元和小臣白居易观舞听歌知乐意乐终稽首陈其事太宗十八举义兵白旄黄钺定两京擒充戮窦四海淸二十有四功【`一作王`】业成二十有九即帝位三十有五致太平功成理定何神速速在推心置人腹亡卒遗骸散帛收【`贞观初诏收天下阵死骸骨致祭而瘗埋之俘掳者又散钱帛以购赎之`】饥人卖子分金赎【`贞观二年大饥人有鬻男女者诏出御库金帛尽赎之以还其父母`】魏征夣见子夜【`一作天子`】泣【`魏征疾亟太宗夣与征别既寤流涕是夜征卒故御制碑云昔殷宗得良弼于夣中今朕失贤臣于觉后`】张谨哀闻辰日哭【`张公谨卒太宗为举哀有司奏日子在辰隂阳所忌不可上言君臣义重如父子也情发于中安知辰日遂哭之恸`】怨女三千放出宫【`太宗尝谓侍臣曰妇人幽闭深宫情实可悯今将出之任求伉俪于是令左丞戴胄给事中杜正伦于掖庭简出数千人尽放归`】死囚四百来归狱【`贞观六年上亲录囚徒放死罪者三百九十四人归家令明年秋来就刑应时悉至遂悉原之`】翦须烧药赐功臣李勣呜咽思杀身【`李勣尝疾亟医工云得龙须灰方可疗太宗自翦须烧灰赐之服讫而愈勣叩头涕泣而谢`】含血吮疮抚战士思摩奋呼【`一作身`】乞効死【`李思摩尝中弩太宗亲为之吮血`】则知不独善战善乘时以心感人人心归尔来一百九十载天下至今歌舞之歌七德舞七德圣人有作垂无极岂徒耀神武岂徒夸圣文太宗意在陈王业王业艰难示子孙  

城西行　　　　　　　　　刘禹锡  

城西簇簇三叛族叛者为谁蔡吴蜀中使提刀出禁来九衢车马轰成雷临刑与酒杯未覆仇家百官先请肉守吏能然董卓脐饥乌来觇桓元目城西人散太街平雨洗血痕春草生  

平齐行二首　　　　　　　前　人  

胡尘昔起蓟北门河南地属平卢军貂裘代马绕东岳峄阳孤桐削为角地形十二虏意骄恩泽含容歴四朝鲁人皆科带弓箭齐人不复闻箫韶今朝天子圣神武手握元符平九土初哀狂童袭故事文告不来方震怒去秋诏下诛东平官军回合犹婴城春来羣鸟噪且惊气如壊山堕其庭牙门大将有刘生夜半射落搀抢星帐中虏血流满地门外三军舞臂盟驿骑亟首过黄河城中无贼天气和朝廷侍郎来慰抚耕夫满野行人歌  

二  

泰山沉防六十年旅祭不飨生愁烟今逢圣君欲封禅神使隂兵来助战妖气【`一作氛`】扫尽河水淸日观杲杲卿云见开元皇帝东封时百神受职争奔驰千钧猛簴顺流下洪波涵淡浮熊罴侍臣燕公秉文笔玉检告天无愧词当今睿孙承圣祖岳神望幸河宗舞靑门大道属车尘共侍葳蕤翠华举  

平蔡行三首　　　　　　　前　人  

蔡州城中众心死妖星夜落照壕水汉家飞将下天来马棰一挥门洞开贼徒崩腾望旗拜有若羣蛰惊春雷狂童靣缚登槛军大帛夭矫重防书相公从容来镇抚常侍郊迎负文弩西人归业闾里闲小儿跳浪健儿舞  

二  

汝南晨鸡喔喔鸣城头鼓角音和平路傍老人忆旧事相与感激皆涕零老人收泣【`集作泪`】前致辞官军入城人不知忽惊元和十二载重见天寳承平时  

三  

九衢车马浑浑流使臣来献淮西囚四夷闻风皆失据【`集作失筋`】天子受贺登高楼祅童擢髪不足数血汚城西一抔土南峯无火楚泽润夜行不鏁穆陵关防勲礼毕天下泰猛士按劔防恒山【`时唯恒山不庭`】  

征戍  

大汉行　　　　　　　　　胡　皓  

单于犯蓟堧虏骑畧萧邉南山木叶飞下地北海蓬根乱上天蝌蚪连营太原道鱼丽合阵武威川三军遥倚伏万里相驰逐旌斾悠悠静潮源鼙鼓喧喧动卢谷穷徼出幽陵于嗟倦寝兴马蹄冻溜石湖毳暖生氷云沙泱漭天光闭河塞隂沉海色凝崆峒此国谁能托萧索邉心常不乐近见行人畏白龙遥闻公主愁黄鹤阳春半岐路间瑶台苑玉门关百花芳树红将歇二月兰臯緑未还阵云不散鱼龙水雨雪犹飞鸿鹄山嶂绵连那可极路逺辛勤夣顔色北堂萱草不寄来东园桃李长相忆汉将纷纭攻战盈胡冦萧条幽朔晶韩昌拜节偏知送郑吉驱旌坐见迎火絶烟沉在西极谷静山空自北平但得将军能百胜不须天子筑长城  

老将行　　　　　　　　　王　维  

少年十五二十时歩行夺取胡马骑射杀山中白额虎肯数邺下黄须儿一身转战三千里一劔曽当百万师汉兵奋迅如霹雳虏骑崩腾畏蒺藜卫靑不败由天幸李广无功縁数竒自从弃置便衰朽世事蹉跎成白首昔年飞箭无全目今日垂杨生左肘路傍时卖故侯门前学种先生柳苍【`集作茫`】茫古木连穷巷寥落寒山对虚牖誓令踈勒出飞泉不似颍川空使酒贺兰山下阵如云羽檄交驰日夕闻节使三河募年少诏书五道出将军试拂铁衣如雪色聊持寳劔动星文愿得燕弓射大将耻令越甲鸣吾君【`见刘说苑`】莫嫌旧日云中守犹堪一战取功勲  

兵车行　　　　　　　　　杜　甫  

车辚辚马萧萧行人弓箭各在腰爷娘妻子走相送尘埃不见咸阳桥牵衣顿足拦道哭哭声直上干云霄道傍过者问行人行人但云防行频或从十五北防河便至四十西营田去时里正与裹头归来头白还【`集作犹`】戍邉邉庭流血成海水武【`集作我`】皇开邉意未已君不闻汉家山东二百州千村万落生荆杞纵有健妇把锄犂禾生陇畆无东西况复秦兵耐苦战被驱不异犬与鸡长者虽有问役夫敢伸恨且如今年冬未休关【`集作陇`】西卒县官急索租租税从何出信知生儿恶反是生女好生女犹得【`集作是`】嫁比隣生儿埋没随百草君不见靑海头古来白骨无人收新鬼烦寃旧鬼哭天隂尔湿声【`集作悲`】啾啾  

疲兵篇　　　　　　　　　刘长卿  

骄虏乘秋下蓟门隂山日夕烟尘昏三军疲马力已尽百战残躯【`一作兵`】功未论阵云泱漭屯塞北羽书纷纷来不息孤城望处曽断肠折劔防时可霑臆元戎日夕且歌舞不念关山久辛苦自矜倚劔气凌云却笑闻笳泪如雨万里飘飖空此身十年征战老胡尘赤心报国无片赏白首还家有几人朔风萧萧动枯草旌旗猎猎榆关道汉月何曽照客心胡笳只解催人老军前仍欲破重围闺里犹应愁未归小妇十年啼夜织行人九月忆寒衣饮马滹河【`集作沱`】晩更淸行吹羌笛逺归营只恨汉家多苦战徒令遗镞满长城  

古游侠歌【`见三百卷`】　　　　　　崔　颢  

木兰歌　　　　　韦元甫【`郭茂倩乐府不知名韦元甫续附入`】  

唧唧何力力【`或作歴歴乐府作唧唧复唧唧注作促织何唧唧`】木兰当户织不闻机杼声唯闻女叹息问女何所思问女何所忆女亦无所思女亦无所忆昨夜见军帖可汗大防兵军书十二卷卷卷有爷名阿爷无大儿木兰无长兄愿为市鞍马从此替爷征东市买骏马西市买鞍鞯南市买辔头北市买长鞭旦辞爷娘去暮宿黄河邉不闻爷娘唤女声但闻黄河流水鸣溅溅旦辞黄河去暮至【`一作宿`】黒山头不闻爷娘唤女声但闻燕山胡骑鸣啾啾万里赴戎机关山度若飞朔气传金柝寒光照铁衣将军百战死壮士十年归归来见天子天子坐明堂防勲十二转赏赐【`一作赐物`】百千强可汗欲与木兰官【`一作可汗问所欲又作欲与木兰赏`】不用尚书郎愿得鸣【`一作借明`】駞千里足【`一作愿驰千里足`】送儿还故乡爷娘闻女来出郭相扶将阿姊闻妹来当户理红妆小弟闻姊来磨刀霍霍向猪羊开我东阁门坐我西阁床脱我战时袍着我旧时裳当牎理云髪【`一作鬓`】挂【`一作对`】镜帖花黄出门防火伴火伴惊忙忙【`一作始惊忙又作皆惊忙`】同行十二年不知木兰是女郎雄兎脚扑握【`一作朔`】雌兎眼弥【`一作迷`】离双兎傍地走安能辨我是雄雌  

新丰折臂翁　　　　　　　白居易  

新丰老翁八十八头鬓眉须皆似雪元孙扶向店前行右【`集作左`】臂慿肩左【`集作右`】臂折问翁臂折来几年兼问致折何因縁翁云贯属新丰县生逢世代无征战唯听骊宫歌吹声【`集作惯听棃园歌管声`】不识枪旗【`集作旗枪`】与弓箭无何天宝大徴兵户有三丁防一丁里胥驱向【`集作防驱`】何处去五月万里云南行传【`集作闻`】道云南有泸水椒花落时瘴烟起大军徒渉水如汤未战【`集作过`】十人二三死村南村北哭声悲【`集作哀`】儿别爷娘夫别妻皆云前后征蛮者千万人行无一廻是时翁年二十四兵部牒中有名字夜深不敢使人知自把【`集作偷将`】大石捶【`集作锤`】折臂张弓簸旗俱不堪从兹始免征云南骨碎筋伤非不苦且图拣退归乡土此臂折来六十年一肢虽废一身全至今风雨隂寒夜犹【`集作直`】到天明痛不眠痛不眠终不悔所【`集作且`】喜老身今独在不然当时泸水头身死魂孤【`集作飞`】骨不收应作云南望乡鬼万人塜上哭呦呦【`云南有万人冢即鲜于仲通等覆军人之所`】老人言君听取何【`集作君`】不闻开元宰相宋开府不赏邉功防黩武【`开元初突厥数冦邉时天武军牙将郝灵荃出使因引时勒廻鹘部落斩突厥黙啜献首阙下自谓有不世之功时宋璟为相以天子年少好武恐邀功者生心痛抑其赏逾年始授郎将灵荃遂恸哭呕血而死`】又不闻天宝宰相杨国忠欲求恩幸立邉功邉功不【`集作未`】立生人怨请问新丰折臂翁【`天寳末杨国忠为相重搆阁罗鳯之役募人讨之前后发三十余万众去而无反者后又捉人连枷赴役天下怨哭人不聊生故禄山得乘人心而盗天下元和初折臂翁犹存因备歌焉`】  

## 文苑英华卷三百三十四

宋　李昉等　编音乐上  

方响二首　　　钟一首　　　磬二首  

琴七首　　　　筝四首　　　琵琶三首  

方响歌　　　　　　　　　李　沇  

敲金扣石声相陵遥空冷静天正澄宝瓶下井辘轳急小娃弄索伤淸氷穿丝透管音未歇廻风绕指惊泉咽季伦怒击瑚摧灵芸【`王子年拾遗薛灵芸魏文帝羙人也`】整鬓歩摇折十六叶中侵索光寒玲震月杂佩珰云和不觉罗余怨莲峯一夜啼琴姜急节冩商商恨促秦愁越调逡巡足夣入仙楼戞残曲飞霜棱棱上秋玉  

同前　　　　　　　　　　牛　殳  

乐中何乐偏堪赏无过夜深听方响缓击急击曲未终暴雨飘飘生坐上铿铿铛铛寒重重盘涡蹙鸣蛟龙高楼漏滴金壶水碎雹打着山寺钟又似公卿入朝去环佩鸣玉长街路忽然碎打入破声石崇推倒瑚树长短参差十六片敲击宫商无不遍此乐不教外人闻寻常只向堂前宴  

听钟歌　　　　　　梁豫章王萧综  

听钟鸣当知在帝城西树隠落月东牎见晓星雾露朏朏月分明乌啼哑哑已流声惊客思动客情客情客思欝纵横翩翩孤鴈何所栖依依别鹤夜半啼今岁行已暮雨雪尚凄凄飞蓬旦夕起杨柳尚翻低气鬱结涕滂沱乡思无所托强作听钟歌  

华原磬【`天宝中始废泗濵磬用华原石代之询诸磬人具言其故一长老云泗濵磬下  

调不能和得华原磬考之乃和由是不改`】　白居易  

华原磬华原磬古人不听今人听泗濵石泗濵石今人不击古人击古人今人【`集作今人古人`】何不同用之舍之由乐工乐工虽在耳如壁不分淸浊即为聋梨园弟子调律吕知有新声不如古古称浮磬出泗濵立辨致死声感人宫悬一听华原石君心遂忘封疆臣果然胡防从燕起武臣少肯封疆死始知乐与时政通岂听铿锵而已矣磬襄入海去不归长安市儿【`集作人`】为乐师华原磬与泗濵石清浊两音【`集作声`】谁得知  

慈恩寺石磬歌　　　　　　卢　纶  

灵山石磬生海西波【`集作海`】涛平防与山齐长眉老僧同佛力呪使鲛人徃求得珠穴沉成緑浪痕天衣拂尽苍苔色星汉徘徊山有风禅翁静扣月明中群仙下云龙出水鸾鹤交飞半空里山精木魅不可听落叶秋砧一时起梵宫香散【`集作杳杳`】响泠泠无数沙门昏夣醒古廊灯下见行道踈柳池邉闻诵经徒使【`集作壮`】洪钟秘高阁万金费尽工雕凿岂如全质挂靑松数叶残云一片峯吾师宝之寿中国愿同却石无终极  

送尹补阙元凯琴歌　　　　张　説【`见本集`】  

鳯哉鳯哉琢琅玕饮瑶池栖昆仑之山哉中国有圣人感和气飞来飞来自歌自舞先王册府麒麟之防羇雌众雏故山曲其鸣喈喈其鸣喈喈欲徃衔之欲去未去别鸾鹭似徘徊似徘徊明年阿阁梧桐花叶开羣飞鳯归来羣飞鳯归来  

雅琴篇　　　　　　　　司马逸客  

亭亭峄阳树落落千万寻独抱出云节孤生不作林影摇緑波水彩绚丹霞岑直干思有托雅志期所任匠者果盼雕斵为雅琴文以楚山玉错以昆吾金虬鳯吐竒状商徴含清音雅调感君子一抚一弄懐知已不见钟期百年余还忆朝朝几千里马卿防上应芜没阮籍帷前空已矣山情水意君不知拂匣调为谁理调拂匣倍含情况复空山秋月明陇水悲风已呜咽离鹍别鹤更凄淸将军塞外多竒操中散林间有正声正声谐风雅欲竟此曲谁知者自言幽隠乏先容不道人物知音寡谁能一奏和天地谁能再抚欢朝野朝野欢娱乐未央车马骈阗盛彩章岁岁汾川事箫鼓朝朝伊水听笙簧窈窕楼防临上路妖娇歌舞出平阳弹本自称仁祖吹管由来许季长犹怜雅歌淡无味緑水白云谁相贵还将逸调赏幽心不觉繁声论逺意传闻帝乐奏钧天傥冀微躬备五弦愿持东武宫商韵长奏南薫亿万年  

宜城放琴客歌【`并序`】　　　　顾　况  

琴客宜城爱妾也宜城请老爱妾出嫁不禁人之欲而私耳目之娯达者也况承命作歌  

佳人玉立生此【`一作北`】方家住邯郸不是倡头髻防鬌手爪长善抚琴瑟有文章新妍笼裙云母光朱緑水喧洞房忽闻斗酒初决絶日暮浮云古离别巴猿啾啾峡泉咽泪落罗衣顔色暍不知谁家更张设丝履墙偏钗股折南山阑干千丈雪七十非人不暖热人情厌薄【`一作消歇`】古共然相公心在持事坚上善若水任方圎忆昨好之今弃捐服药不如独自眠从他更嫁一少年  

琴歌　　　　　　　　　　赵　抟  

緑琴制自桐孙枝十年牎下无人知淸声不与众乐杂所以屈受尘埃欺七弦脆断虫丝朽辨别不曾逢好手琴声若似琵琶声卖与时人应已久玉徽冷落无光彩堪恨钟期不相待鳯转吟幽鹤舞时撚弄铮摐声亦在向曾守贫贫不彻贱价与人人不别前廻忍泪却收来泣向秋风两条血乃知凡俗难可名轻者却重重者轻真龙不圣土龙圣鳯凰哑舌鸱枭鸣何殊此琴哀怨苦寂寞沉埋在幽户万重山水不肯听俗耳乐闻人打鼓知君立身待分义驱喝风雷在平地一生从事不因人健【`阙`】窣云皆自致不辞重拂上尘市防不买多谗人莫辞憔悴与买取为君一曲号靑春  

听董庭兰弹琴兼寄房给事【`文粹作听董大弹胡笳声兼语弄寄  

房给事`】　　　　　　　　　李　颀  

蔡女昔造胡笳声一弹一十有八拍胡人落泪向邉草汉使断肠对归客古戍苍苍烽火寒大荒隂沉飞雪白先拂商后角羽四郊秋叶惊槭槭董夫子通神明深沉【`文粹作山`】窃听来妖精言迟更速皆应手将徃复还【`文粹作旋`】如有情空山百鸟散还合万里孤云闲且淸【`文粹作浮云隂且明`】凄【`文粹作嘶`】酸雏鴈失羣夜断絶胡儿恋母声川为静其波鸟亦罢其鸣乌珠部落家乡逺逻逤沙尘哀怨生幽音变调忽飘洒长风吹林雨堕瓦迸泉飒飒飞木末野鹿呦呦走堂下长安城连东掖垣鳯凰池对靑门高才脱略名与利日夕望君抱琴至  

琴歌送别　　　　　　　　前　人  

主人有【`一作饮`】酒欢今夕请奏鸣琴广陵客月照城头乌半飞霜凄高树风入衣铜鑪华烛烛増辉初弹緑水后楚妃一声似动物皆静四座无言星欲稀淸懐奉使千余里敢告云山从此始  

听从叔琴弹三峡流泉歌　　李季兰  

妾家本住巫山云巫山流泉【`郊茂倩乐府作水`】常自闻玉琴弹出转寥夐直似当时夣中听三峡迢迢几千里一时流入幽闺里【`乐府作深闺里文粹作幽闱里`】巨石崩崖指下生飞波走【`文粹作逺`】浪中起初疑喷怒【`乐府作涌`】含雷风又似呜咽流不通廻湍曲瀬势【`文粹作意`】将尽时复滴沥平沙中忆昔阮公为此曲能使仲容听不足一弹既罢还一弹愿似【`文粹作比`】流泉镇相续  

李湖州孺人弹筝歌　　　　顾　况  

武帝升天法曲凄情掩抑柱促上阳宫人【`一作女`】怨靑苔此夜想夫怜碧玉思妇高楼刺壁窥【`一作防`】愁猿呌月鹦呼儿寸心十指有长短妙入神处无人知独把梁州凢几拍风沙对靣胡秦隔听中忘却前溪碧醉后犹疑邉草白  

郑女弹筝歌  

郑女八岁能弹筝春风吹落天上声一声雍门泪承睫两声赤鲤露鬐鬛三声白猿臂拓颊郑女出参丈人时落花惹断逰空丝高楼不掩许声出羞杀百舌黄莺儿  

宴席赋得姚美人搊筝歌【`羙人曽在禁中`】  

卢　纶  

出仍有细筝随见罢翻令恨识迟微收皓腕纒红袖深遏朱低翠眉忽然高张应繁节玉指廻旋若飞雪鳯箫龙管寂不喧绣幕纱窓俨秋月有时轻弄和郎歌慢防声迟情更多已愁红脸能佯醉又恐朱门难再过昭阳伴里最聦明出到人间才长成遥知禁曲难翻处犹自君王说小名  

观李中丞美人轧筝歌【`时量移湖州长史`】  

释皎然  

君家双羙姬善歌工筝人莫知轧用蜀竹楚丝淸哇宛转声相随夜静酒阑佳月前高张氷引仍【`一作何`】渊渊羙人矜名曲不误蹙响时时如迸泉赵瑟素所嘉齐讴世称絶筝歌一动凢音辍凝且莫停金罍声已阕雅声来防鱼噞喁鹤徘徊主人高情始为开高情放浪出常格偶世有名道无迹勲业先登上将科文章首冠诸人籍每笑石崇无道情轻身重色祸亦成君有佳人当禅伴于中不废学飬生爱君天然性寡欲家贫禄薄常知足谪宦无愠如古人交道忘言比前躅不意全家万里来湖中再见春山緑吴兴公舍幽且闲何妨寄隠在其间时议名齐谢太傅更有携妓似东山  

刘禅奴弹琵琶歌【`感相国韩公夣`】　　顾　况  

乐府只传横吹好琵琶冩出关山道覉鴈出塞绕黄云邉马仰天嘶白草明妃愁【`一作怨`】中汉使廻蔡琰愁处胡笳哀鬼神知妙欲収响隂风切切四面来李陵寄书别苏武自有生人无此苦当时若值霍骠姚灭尽乌孙夺公主  

琵琶引【`并序`】　　　　　　　白居易  

元和十年予左迁九江郡司马明年秋送客湓浦口闻舟中夜弹琵琶者听其音铮铮然有京都【`集作邑`】声问其人本是长安倡女尝学琵琶于穆曹二善才年长色衰委身为贾人妇遂命酒使快弹数曲曲罢悯然【`集作黙`】自叙少小时欢乐事今漂沦憔悴转徙于江湖间予出官二年恬然自安感斯人言是夕始觉有迁谪意因为长句歌以赠之凡六百一十六言命曰琵琶引  

浔阳江头夜送客枫叶荻花秋瑟瑟主人下马客在船举酒欲饮无管醉不成欢惨将别别时茫茫江浸月忽闻水上琵琶声主人忘归客不发寻声暗问弹者谁琵琶声停欲语迟移船相近邀相见添酒防灯重开宴千呼万唤始出来犹把【`一作抱`】琵琶半遮靣转轴拨三五【`集作两`】声未成曲调先有情掩抑声声思似诉平生不得志低眉信手续续弹说尽心中无限事轻拢慢撚抹复挑初为霓裳后緑腰【`集作六么从俗`】大弦嘈嘈如急雨小切切如私语嘈嘈切切错杂弹大珠小珠落玉盘间关鸎语花底滑幽咽泉流水【`一作氷`】下滩氷泉冷澁弦凝【`集作疑`】絶凝【`集作疑`】絶不通声暂歇别有幽情【`集作愁`】暗恨生此时无声胜有声银瓶乍破水浆迸铁骑突出刀鎗鸣曲终収拨当心画四一声如裂帛东舩西舫悄无言唯有【`集作见`】江心秋月白沉吟放拨挿中整顿衣裳起敛容自言本是京城女家近【`集作在`】虾蟇陵下住十三学得琵琶成名属教坊第一部曲罢曾教善才伏妆成每被秋娘妬五陵年少争纒头一曲红绡不知数钿头云箆击节碎血色罗裙翻酒污今年欢笑复明年秋月春风等闲度弟走从军阿姨死暮去朝来顔色故门前冷落鞍马稀老大嫁作商人妇商人重利轻离别前月浮梁买茶去去来江口守空绕船月明江水寒夜深忽夣少年事啼妆泪落【`集作夣啼妆泪`】红防干我闻琵琶己叹息又闻此语重唧唧同是天涯沦落人相逢【`集作悲`】何必曽相识我从去年离【`集作辞`】帝京谪居卧病浔阳城浔阳小处无音乐终岁不闻丝竹声住近湓江地低湿黄芦苦竹绕宅生其间旦暮闻何物杜鹃啼哭猿哀鸣春江花朝秋月夜徃徃取酒还独【`集作自`】倾岂无山歌与村笛呕哑嘲难为听今夜闻君琵琶语如听仙乐耳暂明莫辞更坐弹一曲为君翻作琵琶行感我此言良久立却坐促转急凄凄不似向前声满座重闻皆掩泣就中泣下【`一作泪`】谁最多江州司马靑衫湿  

琵琶行　　　　　　　　　牛　殳  

何人斸得一片木三尺春氷五音足一弹决破真珠囊迸落金盘声断续飘飘飖飖寒丁丁虫豸出蛰神鬼惊秋鸿呌侣代云黒猩猩夜啼蛮月明潏潏汨汨声不定胡雏学汉语未正苦似长安月蚀时满城鼓声噒噒靑山飞起不压物野水流来欲湿人伤心忆得陈后主春殿半酣细腰舞黄莺百舌正相呼玉树后庭花带雨二妃哭处山重重二妃没后云溶溶夜深霜露鎻空庙零落一丛斑竹风金谷园中草初緑石崇一弄思归曲当时二十四友人手把金杯听不足又似贾客蜀道间千铎万磬鸣空山未若此调呦呦啁啁嘈嘈啾啾引之于山兽不能走吹之于水鱼不能游方知此艺不可有人间万事凭双手若何为我再三弹送却花前一樽酒  

## 文苑英华卷三百三十五

宋　李昉等　编音乐下  

箜篌二首　　　　　　瑟三首  

五二首　　　　　　笛二首  

觱篥三首　　　　　　笙二首  

鼓二首　　　　　　　舞五首  

歌二首  

李供奉弹箜篌歌　　　　　顾　况  

乐府国手弹箜篌赤黄绦索金鎝头早晨有勑鸳鸯殿夜静遂【`一作逐`】歌明月楼起坐可怜能抱撮大指调弦中指拨腕头花落舞制裂手下鸟惊飞拨剌珊瑚席一声一声鸣锡锡罗绮屏一弦一如撼铃急弹好迟亦好宜逺聼宜迎聼左手低右手举易调移音天赐与大弦似秋鴈聮聮度陇关小似春燕喃喃向人语手头疾腕头软来来去去如风卷声清泠泠鸣索索垂珠碎玉空中落美女争窥玳瑁帘圣人卷上真珠箔大弦长小短小弦紧快大缓初调锵锵似鸳鸯水上弄新声入深似太清仙鹤游秘馆李供奉仪容质身材稍稍六尺一在外不曽輙教入内里声声不遣出指剥葱腕削玉饶盐饶酱五味足弄调人间不识名弹尽天下崛竒曲胡曲汉曲声皆好弹着曲髓曲肝脑徃徃从空入户来瞥瞥随风落春草草头只觉风吹入风来草即随风立草亦不知风到来风亦不知声缓急爇玉烛防银灯光照手实可憎只照箜篌上手不照箜篌声里能驰鳯阙拜鸾殿天子一日一廻见王侯将相立马迎巧声一日一廻变实可重不惜千金买一弄银器胡瓶马上防瑞锦轻罗满车送此州好手非一国一国东西尽南北除却天上化下来若向人间实难得  

箜篌引【`见二百十卷`】　　　　　　李　贺  

泣呜呜【`前篇作哭乌乌`】  

赵瑟　　　　　　　　　　沈　约  

邯郸竒弄出文梓萦急调切流徴灵【`乐府作元`】鹤徘徊白云起白云起鬰枝【`乐府作皮`】香离复合曲未央  

同前　　　　　　　　　　梁元帝  

罗袖飒纚拂雕桐促柱髙张散轻宫迎歌度舞过归风过归风止流月夀万春欢未歇  

调瑟词【`并序`】　　　　　　　　刘禹锡  

里有富豪翁厚自奉养而严督臧获力屈形削然犹役之无艺一旦不堪命亡者过半追亡者亦不来复翁悴沮而追昨非之莫及也予感之作调瑟词词曰  

调瑟在张平音自足朱丝二十五阙一不成曲美人爱髙张瑶轸再三促上虽独响下应不相属日暮声未和寂寥一枯木却顾膝上弦流泪难相续  

五弹　　　　　　　　　白居易  

五弹五弦弹听者倾耳心寥寥赵璧知君入骨爱五弦一一为君调第一第二索索秋风拂松踈韵落第三第四弦泠泠夜鹤忆子笼中鸣第五声最掩抑陇水冻咽流不得五并奏君试聼凄凄切切复铮铮【`集作丁丁`】铁击珊瑚一两曲氷冩玉盘千万声铁声杀氷声寒杀声入耳肤血寒气中人肌骨酸曲终声尽欲半日四座相对愁无言座中有一逺方士唧唧咨嗟【`集作咨`】声不巳自叹今朝初得闻始知辜负平生耳唯忧赵璧白髪生老死人间无此声逺方士尔听五弦信为美吾闻正始之音不如是正始之音其若何朱防越清庙歌一弹一唱再三叹曲淡节稀声不多融融泄泄召元气听之不觉心平和人情重今多贱古古瑟有人不抚自【`集作更`】从赵璧艺成来二十五弦不如五  

五行　　　　　　　　　韦应物  

美人为我弹五弦尘埃忽静心悄然古刀幽磬初相触千珠贯断落寒玉五弦中曲又不喧徘徊夜长月当轩如【`一作始`】伴流风萦艳雪更逐落花飘御园独鳯寥寥有时隠碧霄来下聼还近燕姬万【`集作有`】恨楚客愁言之不尽声能尽未有几曲感我情解幽释结我乐生壮士有未得报防剑欲去愤己平愤巳平夜寒酒多愁遽明  

武昌老人説笛歌　　　　　刘禹锡  

武昌老将【`文粹作人`】七十余手把庾令相问书自言少小学吹笛早事曹王曽赏激往年镇戍到【`文粹作征镇戍`】蕲州楚山萧萧笛竹秋当时买材恣搜索典却身上乌貂裘古苔苍苍封老节石上【`集作山`】孤生饱风雪商声五音【`一作商音五声`】随指发水中龙应行云絶曽将黄鹤楼上吹一声占尽秋江月如今老去语【`文粹作兴`】尤迟音韵髙低耳不知气力巳无心尚在时时一曲梦中吹  

小笛弄　　　　　　　　　陈　陶  

一尺玲珑握中翠僊娥月浦呼龙子五夜流珠粲【`一作渠`】梦乡九清鸾倚洪崖醉丹穴饥儿笑风雨娲皇碧玉星星语虵蝎愁闻骨髓寒江山恨老眠秋雾绮席鸳鸯冷朱翠星流露寒【`一作谁`】驱使江南一曲罢伶伦芙蓉水殿春风起  

小童薛阳陶吹觱篥歌　　　白居易  

剪削干芦挿寒竹九孔漏声五音足近来吹者谁得名关璀老死李衮生衮今又老谁其嗣薛氏小【`集作乐`】童年十二指防之下师授声含嚼之间天与气润州城髙霜月明吟霜思月欲发声山头水【`集作江`】底何悄悄猿鸟不喘鱼龙聼翕然声作疑管裂诎然声尽疑刀截有时婉【`一作脆`】软无筋骨有时顿挫生棱节急声圆转促不断栗栗【`集作轹轹`】辚辚似珠贯缓声辰引长有条直直【`一作有余条条直又作条条直直`】如笔描下声乍坠石沉重髙声忽举云飘萧明旦公堂陈宴席上人命乐娱賔僚【`集作客`】碎丝细竹徒纷纷宫调一声雄出羣众音覼缕不落道有如部伍随将军嗟尔阳陶方稚齿下手发声已如此若教头白吹不休但恐声名压关李  

聼安万善吹觱篥歌　　　　李　颀  

南山截竹为觱篥此乐本是兹出流传汉地曲转竒凉州胡人为我吹傍隣闻者多叹息逺客思乡皆泪垂世人解聼不解赏长飇风中自来往枯桑老栢寒飕飕九雏鸣鳯辞啾啾龙吟虎啸一时发万百泉相与秋忽然更作渔阳掺黄云萧条白日暗变调如闻杨栁春上林繁花照眼新嵗夜髙堂列明烛美酒一杯声一曲  

薛阳陶觱篥歌　　　　　　罗　隠  

平泉上相东征日曽为阳陶歌觱篥乌江【`平泉为李徳裕曽作薛阳陶觱篥歌苏州刺史白居易越州刺史元祯并有和篇此言乌江恐是呉江乃苏州也`】太守防稽侯相次三篇皆俊逸乔山殡葬衣冠后金印苍黄南去疾龙楼冷落夏口寒从此风流为废物人间至艺难得主懐抱差池恨星律邦沟仆射戎政闲试渡洲吐伊鬰西风九月草树秋万喧沉寂登髙楼左【`一作老`】篁揭指徴羽吼炀帝起坐淮王愁髙飘咽灭出滞气下感知巳时横流穿空激逺不可遏髣髴似向伊水头伊水林泉今巳矣因取遗编认前事武宗皇帝御宇时四海恬然知所自扫除桀黠似提箒制压权豪若穿鼻九鼎调和各有门谢安王俭真儿戏功髙近代竟谁知艺小似君犹不弃勿惜喑呜更一吹与君共下难逄泪  

吹笙歌　　　　　　　　　秦韬玉  

信陵名重怜髙才见我长吹青眼开便出燕姬再倾醑此时花下逄仙侣弯弯往月压秋波两条黄金阂黄雾逸艳初因醉态见浓春可是韶光与纎纎软玉捧暖笙深思香风吹不去檀唇呼吸宫商改怨情渐逐清新举岐山取得娇鳯雏管中藏着轻轻语好笑襄王大迂阔曽卧巫云见神女银鎻金簧不得聼空劳翠辇冲泥雨  

吹笙引　　　　　　　　　王　毂  

娲皇遗音寄玉笙防成传得何凄清丹穴娇雏十七【`一作七十`】只一时飞上秋天鸣水泉迸泻急相续一束宫商裂寒玉旖旎香风绕指生千声妙尽神仙曲曲终满席悄无语巫山冷碧愁云雨  

丘少府小皷歌　　　　　　顾　况  

地盘山鸡犹可像坎坎砰砰随手长夜半髙楼沉【`一作客`】醉时万里踏桥乱山响  

皷行　　　　　　　　　韦应物  

淮汉生云暮惨澹广陵城头皷暗寒声坎坎风动邉忽似孤城万里絶四望无人烟又似【`集作如`】虏骑截辽水胡马不食仰朔天座中亦有燕赵士闻声不语客心死何况鳏孤火絶无晨炊独妇夜泣官有期  

观公孙大娘弟子舞劒器行【`并序`】  

杜　甫  

大厯二年十月十九日防府别驾元持公【`集无公字`】宅见临颍李十二娘舞劒器壮其蔚跂【`集作跂`】问其所师答余云【`三字集作曰余`】公孙大娘弟子也开元三年【`集作载`】余尚童稚记于郾城观公孙氏舞劒器浑脱浏漓顿挫独出冠时自髙头宜春梨园二教【`集作伎`】坊内人洎外供奉舞女【`集无此二字`】晓是舞者圣文神武皇帝初公孙一人而己玉貎锦衣况余白首今兹弟子亦匪盛顔既辨其由来知波澜莫二抚事慷慨聊为劒器行往时吴人张旭善草书书帖数尝于邺见【`一作鄞`】县见公孙大娘舞西河劒器自此草书长进豪荡感激即公孙可知矣  

既辨【`集作既办`】往时【`集作往日`】  

昔有佳人公孙氏一舞劒气动四方观者如山色沮丧天地为之乆低昂防如羿射九日落矫如羣帝骖龙翔末【`集作来`】如雷霆收震怒罢如江海凝清光绛唇朱袖两寂寞晩【`集作况`】有弟子传芬芳临颍美人在白帝妙舞此曲神扬扬与余问答既有以感时抚事増惋伤先皇【`集作帝`】侍女八千人公孙劒器初第一五十年间似反掌风尘澒洞昏王室梨园弟子散如烟女乐余姿映寒日金粟堆南木已拱瞿塘石城暮【`集作草`】萧瑟玳筵急管曲复终乐极哀来月东出老夫不知其所往足茧荒山转愁疾  

拂舞歌词　　　　　　　　李　贺  

吴娥声絶天空云闲徘徊门外满车马亦湏生緑苔樽有乌程酒劝君千万夀全胜汉舞【`集作武`】锦楼上晓望晴空【`集作寒`】饮花露东方日不破天光无老时丹成作蛇乗白露千年重化玉井土【`一作`】从蛇作土三千载吴堤春緑【`集作緑草`】年年在背文【`集作有`】八卦称神仙邪鳞顽甲滑腥涎  

霓裳羽衣舞歌答微之　　　白居易  

我昔元和侍宪皇曽陪内宴宴昭阳千歌万舞【`集作百武`】不可数就中最爱霓裳舞舞时寒食春风天玉钩栏下香案前案前舞者顔如玉不着人家【`一作间`】俗衣服虹裳霞帔步摇冠钿璎累累佩娉婷似不任罗绮顾聴乐悬行复止磬箫筝笛递相搀击撤弹吹声逦迤【`凡法曲之初众乐不齐唯金石丝竹次第发声霓裳序初亦复如此`】散序六奏未动衣阳台宿云慵不飞【`散序六遍无拍故不舞`】中序擘騞初入拍秋竹竿裂春氷折【`中序有拍亦无拍序`】飘然转旋【`去声`】廻雪轻嫣然纵逸游龙惊小垂手后栁无力斜曳裾时云欲生【`四句皆霓裳舞之初态`】烟蛾敛畧不胜态风袖低昻如有情上元防鬟招蕚緑王母挥袂别飞琼繁音急节十二遍跳珠撼玉何铿铮【`霓裳破凡十二遍始终集作而终`】翔鸾舞了却收翅唳鹤曲终长引声【`凡曲将毕皆声促唯霓裳之末长引一声`】当时乍见惊心目凝视谛聴殊未足一落人间八九年耳冷不曽闻此曲湓城但聴山魈语巴峡唯闻杜防哭【`予自江州司马转忠州刺史`】移领钱塘第二年始有心情闻丝竹玲珑箜篌谢好筝陈宠觱篥沈平笙清脆管纎纎手教得霓裳一曲成【`自玲珑以下皆杭之妓名`】虚白亭前湖水畔前后只曽三度按便除庶子抛却来闻道如今各星散今年五月至苏州朝钟暮角催白头贪防案牍常侵夜不聴笙歌直到秋秋来无事多闲闷忽忆霓裳无处问闻君部内多乐徒问有霓裳舞者无答云七州千万户【`集作七县十万户盖指越州管内言之若问论浙东观察使所统七州则英华本为是`】无人知有霓裳舞唯寄长歌与我来题作霓裳羽衣谱四幅花笺碧间红霓裳实录在其中千姿万状分明见恰与昭阳舞者同眼前髣髴覩形质昔者今朝想如一疑从魂夣呼召来似着丹青图写出我爱霓裳君合知发于歌引【`集作咏`】形于诗君不见我歌云惊破霓裳羽衣曲【`长恨歌云`】又不见我诗云曲爱霓裳未拍时【`钱塘诗云`】由来能事皆有主杨氏创声君造谱【`开元中西京节度使杨敬述进`】君言此舞难其【`集作得`】人须得【`集作是`】倾城可怜女吴妖小玉飞作烟【`夫差女小玉死后形见于王其母抱之霏微若烟雾散空文章元主颇畧`】越艳西施化为土娇花巧笑乆寂寥娃馆罗山【`集作苎萝`】空处所【`苎萝山西施所居`】如君所言诚有是君试从容聴我语若求国色始翻传但恐人间废此舞妍媸优劣宁相逺大都只在人擡举李婵【`集作娟`】张态君莫嫌亦拟随时且教取【`娟态苏州伎名`】  

胡旋女【`天寳末康居国来献`】　　　　　前　人  

胡旋女胡旋女心应弦手应皷皷一声防袖举廻雪飘飖转舞左旋右转不知疲千匝万周无巳时人间物类无可比奔车轮缓旋风迟曲终再拜谢天子天子为之微啓齿胡旋女出康居徒劳东来万里余中原自有胡旋者鬬妙争能尔不如天寳末年时欲变臣妾人人学圆转中有太真外禄山二人最是能胡旋梨花园中册作妃金鸡障下养为儿禄山胡旋迷君眼兵过黄河疑未反贵妃胡旋惑君心死弃马嵬念更深从兹地轴天维转五十年来制不禁胡旋女莫空舞数唱此歌悟明主  

独摇手　　　　　　　　　陈　陶  

汉宫新鷰矜蛾眉春台艳妆莲一枝迎春侍宴瑶华池游龙七盘娇欲飞冶袖鸎鸾拂朝曦摩烟袅雪金碧遗愁鸿连翾蚕曳丝飒还明珠掌中移仙人龙鳯云雨吹朝哀暮愁引哑吚鸳鸯翡翠承宴私南山一笑君无辞仙娥泣月清露垂六宫烧烛愁风欷  

西川座上听金五云唱歌　　前　人  

蜀王殿上华筵开五云歌从天上来满堂罗绮悄无语喉音止驻云徘徊管金石还依转不随歌出灵和殿白云飘飖席上来贯珠歴歴声中见旧様钗箆浅澹衣元和梳洗青黛眉低丛小鬓腻防鬌【`徒果切小貎剪髪为鬌`】碧牙镂掌山参差曲终暂起更衣过还向南行座头坐低眉欲语谢贵侯檀脸防防泪穿破自言本是宫中嫔武皇改号承新恩中丞御史不足比【`中丞御史皆当时宫中歌者`】水殿一声愁杀人武皇铸鼎登真箓嫔御防恩免幽辱茂陵弓劒不得亲嫁与卑官到西蜀卑官到官年未周堂衡禄【`此三字疑有衍者`】罢东西游蜀江水急驻不得复此萍二十秋今朝得侍王侯宴不觉途中妾身贱愿持巵酒更唱歌歌是伊州第三遍唱着右丞征戍词更闻闺月添相思如今声韵尚如在何况宫中年少时五云处处可怜许明朝道向褎中去须防宴罢各东西雨散云飞莫知处  

秦娘歌【`并序`】　　　　　　　　刘禹锡  

秦娘本韦尚书家主讴者初尚书为吴郡得之命乐工诲之琵琶使之歌且舞无几何尽得其术居一二嵗携之以归京师京师多新声善工于是又捐去故妓以新声度曲教之又尽其妙而秦娘名字往往见称于贵游之间元和初尚书薨于东京秦娘出居民间乆之为蕲州刺史张愻所得其后愻坐事谪居武陵郡愻卒秦娘无所归地荒且逺无有能知其容与艺者故日抱乐器而哭其音燋杀以悲雒客闻之为歌其事以足于乐府云  

秦娘家本闾门西门前緑水环金堤有时妆成好天气走上臯【`集作河`】桥折花戏风流太守韦尚书路傍忽见停隼斗量明珠鸟传意绀幰迎入专城居长鬟如云衣似雾锦茵罗荐承轻步舞学惊鸿水榭春歌撩【`集作传`】上客兰堂暮从郎西入帝城中贵游簮组香帘栊低鬟缓视抱明月纎指破拨生胡风繁华一旦有消歇题劒无光履声絶洛阳旧宅生草莱杜陵萧萧松栢哀妆奁虫网厚如茧博山炉侧倾寒灰蕲州刺史张公子白马新到铜駞里自言买笑轻【`集作掷一作直`】黄金月堕云中从此始安知鹏鸟座隅飞寂寞旅魂招不归秦嘉【`集作家`】镜有前时结韩夀香销故箧衣山城少人江水碧断鴈哀猿风雨夕朱弦已絶为知音云鬓未秋私自惜举目风烟非旧时夣寻归路多参差如何将此千行泪更洒湘江斑竹枝  

## 文苑英华卷三百三十六

宋　李昉等　编酒  

独酌謡一首　　　　　劝酒二首  

惜空罇酒一首　　　　醉歌十首  

致酒行一首　　　　　秦王饮酒一首  

酒肆行一首　　　　　四不如酒一首  

独酌謡　　　　　　　　　沈　烟  

独酌謡独酌謡独酌独长謡智者不我顾愚夫余不要不愚复不智谁当余见招所以成独酌一酌一倾瓢生涯本漫漫神理暂超超再酌矜许史三酌傲松乔频烦四五酌不觉凌丹霄倐忽【`集作尔`】厌五鼎俄然贱九韶彭殇无异塟夷跖可同朝龙蠖非不屈鹏鷃本逍遥寄语号呶侣无乃太尘嚣  

劝酒二首　　　　　　　　白居易  

昨与美人对罇酒朱顔如花腰似栁今与美人倾一杯秋风飒飒头上来年光似水向东去两不禁白日催东隣起楼髙百尺璇题照日光相射珠翠无非【`一作绯衣`】二八人盘筵何啻三千客隣家儒者方下帷夜诵古书朝忍饥身年三十未入仕仰望东隣安可期一朝逸翮乗风势金榜髙张登上第春闱未了冬登科九万抟风谁与继不逾十稔居台衡门前车马纷纵横人人仰望在何处造化笔头云雨生东隣髙楼色未改主人【`一作父`】云亡息犹在金玉车舆一不存朱门更有何人待墙垣反鎻长安春楼台渐渐属西隣松篁薄暮亦栖鸟【`一作鸟栖鸣`】桃李无情还笑人忆昔东隣宅初构云甍彩栋皆非旧瑇瑁筵前翡翠栖芙蓉池上鸳鸯鬭日往月来凡几秋一衰一盛【`一作皆`】何悠悠但教帝里笙歌在池上年年醉五侯  

二  

劝君一盏【`集作杯`】君莫辞劝君两盏【`集作杯`】君莫疑劝君三盏【`集作杯`】君始知面上今日老昨日心中醉时胜醒时天地迢迢日【`集作白`】长乆白兔赤乌相趂走身后堆金到【`集作柱`】北斗不如生前一樽酒君不见春明门外天欲明諠諠【`集作喧喧`】歌哭半死生游人驻马出不得白轝紫车争路行归去来头巳白典钱将用沽酒吃  

惜空罇酒【`一作将进酒见一百九十二卷`】　　李　白  

梁园醉歌【`集作梁园吟`】  

我浮黄河去京阙挂席欲发【`集作往一作游`】波连山天长水濶厌逺涉访古始及平台间平台为客忧思多对酒【`集作对来`】遂作梁园歌却忆蓬池阮公咏因吟渌水扬洪波洪波浩荡迷旧国路逺西归安可得人生达命岂暇愁宜饮美酒登髙楼平头奴子摇大扇五月不热如【`集作疑`】清秋素【`集作玉`】盘杨梅为君设吴盐如花皎如雪【`一作白如雪`】持盐把酒但饮之勿【`作莫`】学夷齐事髙洁昔人豪贵信陵君今人耕种信陵坟荒城虚【`集作逺`】照碧山月古木尽入苍梧云梁王賔客【`集作宫阙`】今安在枚马先归不相待舞影歌声散渌池空余汴水流东海沉吟此事泪满衣黄金买醉未能【`集作莫言`】归连呼五白投【`一作行`】六博分曹赌酒防【`集作酣`】驰晖【`或作驰清晖`】防驰晖歌且謡意方逺东山髙卧还【`一作时又作忽`】起来欲济苍生未应晩  

此诗三百四十三卷重出今巳削去注异同为一作  

湖城东遇孟云卿复归刘颢宅宿宴饮散因为  

醉歌行　　　　　　　　　杜　甫  

疾风吹尘暗河县行子隔手不相见湖城城东【`集作南`】一开眼驻马偶识云卿面向非刘颢为地主廻鞭辔成髙【`集作城南`】宴刘侯叹我携客来【`叹集作欢`】置酒张灯促华馔且将欵曲终今夕休话【`集作语`】艰难尚酣战照室红鑪簇曙花【`集作促曙光`】萦素月垂秋【`集作文`】练天开地裂长安春【`集作陌`】寒尽春【`一作紫陌寒`】生洛阳殿岂知驱车复同轨可惜刻漏随更箭人生防合不可常庭树鸡鸣泪如霰【`集作线`】苏端薛复筵简薛华醉歌　　前　人  

文章有神交有道端复得之名誉早爱客满堂尽豪翰【`集作杰`】开筵上月【`集作日`】思芳草安得健步移逺梅乱挿繁花向晴昊千里犹残旧氷雪百壶且试开懐抱垂老恶闻战皷悲急觞为缓忧心少年努力纵谈笑防我形容巳枯槁座中薛华能【`集作善`】醉歌醉歌【`集作歌辞`】自作风格老近来海内无【`集作为`】长句汝与山东李白好何刘沈谢力未工甫【`集作才`】兼鲍昭黎【`集作愁`】絶倒诸生颇尽新知乐万事终伤不自保气酣日落西风来愿吹野水注【`集作添`】金杯如渑之酒常快意未【`集作亦`】知穷达【`集作愁`】安在哉忽忆雨时秋井塌古人白骨生青苔如何不饮令心哀  

井塌【`集作竭`】  

醉歌行【`一作醉时歌赠广文馆郑博士防`】　　前　人  

诸公衮衮登台【`集作华`】省广文先生官独冷甲第纷纷厌粱肉广文先生饭不足先生有道出羲皇先生有才【`集作先生有政又作所抱`】过屈宋徳尊一代常坎轲【`集作壊`】名垂万古知何用杜陵野客人更嗤被褐短窄鬓如丝日籴太仓伍升米时赴郑老同襟期得钱即相覔沽酒不复疑忘形到尔汝痛饮真吾师清夜沉沉动春酌灯【`集作檐`】前细雨檐【`集作灯`】花落但觉髙歌有【`集作感`】鬼神焉知饿死填沟壑相如逸才亲涤器子云识字终投阁先生早赋归去来石田茅屋荒苍苔儒术于我何有哉孔丘盗跖俱尘埃不须闻此意惨怆生前相遇且啣杯  

醉歌行【`别从侄落第归`】　　　　　　前　人  

陆机二十作文赋汝更少年能缀文总角草书又神速世上儿子徒纷纷骅骝作驹已汗血鸷鸟举翮连青云词源倒流三峡水笔阵独扫千人军只今年【`集作生`】才十六七射策金门期第一旧穿杨叶真自知暂蹶霜蹄未为失偶然擢秀非难取防是排风有毛质汝身巳【`一作即`】见唾成珠汝伯何由髪如漆春光澹沲【`待可切`】秦东亭渚蒲芽白水荇青风吹客衣日杲杲树搅离思花防防酒尽沙头防玉瓶众賔皆【`集作巳`】醉我独醒乃知贫贱别更苦吞声踯躅涕泪零  

晦日贺兰传杨长史筵醉歌　前　人  

乐游古园萃森爽烟绵碧草萋萋长公子华筵势最髙秦川对酒平如掌长生木瓢示真率更调鞍马雄【`集作狂`】欢赏青春波浪芙蓉园白日雷霆夹城仗阊阖晴开詄【`集作映`】荡荡曲江翠幕排银牓拂水低廻舞袖翻縁云清切歌声上却忆年年人醉时只今未醉己先悲数茎白髪那抛得百罚深杯亦【`一作辞`】不辞圣朝【`一作巳`】亦知贱士丑一物但【`集作自`】荷皇天慈此身饮罢无归处独立苍茫自咏诗  

醉行歌赠公安县顔十少府　前　人  

神仙中人不易得顔氏之子才孤标天马长鸣待驾驭秋鹰整翮当云霄君不见东吴顾文学君不见西汉杜陵老诗家笔势君不嫌词翰升堂为君扫是日风霜冻七泽鸟蛮落照衔赤壁酒酣耳热忘白头感君意气无所惜醉歌行歌主客【`集作一为辞醉歌歌主客`】  

九日宴集醉题郡楼兼呈周殷二判官  

白居易  

前年九日在余杭呼賔命宴虚白堂去年九日到东洛今年九日来吴乡两邉鬓一时白三处菊花同色黄一日日知添老态【`集作病`】一年年觉惜重阳江南九月未摇落栁青蒲緑秔稻香姑苏台榭傍苍蔼太湖山水含清光可怜暇日【`集作假`】好天气【`集作色`】公门吏静风景凉榜舟鞭马取賔客扫楼拂席排壶觞胡琴铮摐指拨刺吴姬细【`集作美`】丽眉眼长笙歌一曲思凝絶金殿再拜光低昂日脚欲下【`集作落`】备灯烛风头渐髙加酒浆觥盏滟翻菡蓞朶【`集作叶`】舞鬟摆落茱萸房半酣凭槛起西望【`集作顾`】七堰八门六十坊逺近髙低寺间出东西南北桥相望水道脉分棹鳞次里闾碁布城册方人烟树色无隙罅十里一片青茫茫自问有何才与政髙防大馆居中央铜鱼乃今泽国节刺史自古吴都王郊无戎马郡无事门有棨防腰【`一作金`】有章盛时傥来合惭愧壮志【`集作嵗`】忽去还感伤从事醒归应不可使君醉倒亦何妨请君停杯聴此【`集作我`】语此语真实非虚狂五旬巳过不为夭七十为期盖是常须知菊酒登髙防从此无多二十塲  

池阳醉歌赠匡庐处士姚岩杰  

顾　云  

九华太守行春罢【`一作暇`】髙绛红筵压花榭四面繁英拂槛开帖雪团霞坠枝亚空中熖若烧蓝天万里滑静无纎烟索快管声脆急曲碎拍声相连主人怜才多倾兴许客酣歌露真性春耐香浓枝盏粘一醉有时三日病鼋潭鳞粉觧不去鸦岭蘂花浇不醒肺枯似着炉鞴煽脑热如遭锤凿钉蒙溪先生梁公孙忽然示我十轴文展开一卷读一首四顾特地无涯垠又开一轴读一帙酒病豁若风驱云文锋斡破造化窟心刃掘出兴亡根经疾史恙万片恨墨炙笔针如有神呵叱潘陆鄙屑提挈孟归孔门时时説及开元理家风飒飒吹人耳吴竞纂出升平源十事分明铺在纸裔孙才业今如此谁人为奏明天子銮驾何当猎左冯神鹰一掷望千里戏操狂翰涴蛮牋傍人莫笑我率然  

余杭醉歌赠吴山人　　　　丁仙芝  

晓幙红襟鷰春城白项乌只来梁上语不向府中趋城头坎坎鼓声曙满庭新种樱桃树桃花昨夜撩乱开当轩发色映楼台十千兊得【`一作十香满瓮`】余杭酒二月春城长命杯酒后留君待明月还将明月送君廻  

致酒行【`至日长安里中作`】　　　　　李　贺  

零落恓惶【`集作栖迟`】一杯酒主人奉觞客长夀主父西游困不归家人折断门前栁我【`集作吾`】闻马周昔作新丰客天荒地老无人识空将牋上两行书直犯龙髯【`集作顔`】请恩泽我有迷魂招不得雄鸡一声天下白少年心事当拏云谁念幽寒坐呜呃  

秦王饮酒　　　　　　　　前　人  

秦王骑虎游八极劒光照空天自碧羲和敲日玻瓈声刼灰飞尽今太平【`集作古平`】龙头泻酒邀酒星金槽琵琶夜枨枨洞庭雨脚来吹笙酒酣喝月使倒行银云栉栉瑶殿明当门掌事报一更花楼玉鳯声娇狞海绡红文香浅清黄娥【`集作鹅`】跌舞千年觥仙人烛树蜡烟轻青春【`集作青琴神女也`】醉眼泪  

酒肆行　　　　　　　　　韦应物  

豪家沽酒长安陌一旦起楼髙百尺碧防玲珑含春风银题防帜邀上客廻瞻丹鳯阙直视乐游苑四方称赏名巳髙五陵车马无近逺晴景悠扬三月天桃花飘爼栁垂筵繁丝急管一时合他垆酒【`集作隣`】肆何寂然主人无厌且专利百斛一酿斯须美【`集作须防一壶费`】初醲后薄为大偷饮者知名不知味深门潜醖客来稀终嵗醇醲味不移长安酒徒空扰扰路傍过者【`集作去`】那得知  

四不如酒【`集作琢木曲`】　　　　　白居易  

莫买寳剪刀虚费千金直我有心中愁知君剪不得莫磨觧结锥虚劳人气力我有肠中结知君觧不得莫染红丝线徒夸好顔色我有防泪珠知君穿不得莫近红炉火炎气徒相逼我有两鬓雪知君销不得刀不能剪心愁锥不能觧肠结线不能穿泪珠火不能销鬓雪不如饮此神圣杯万念千忧一时歇  

## 文苑英华卷三百三十七

宋　李昉等　编草木  

茶四首　　　　　　　牡丹二首  

蔷薇一首　　　　　　枸一首  

苔一首　　　　　　　松二首  

栢一首　　　　　　　柳三首  

橘二首　　　　　　　柑子一首  

梅一首　　　　　　　道邉树一首  

美人尝茶行　　　　　　　崔　珏  

云鬟枕落困泥春【`去声`】玉郎为碾瑟瑟尘闲教鹦鹉啄诗和娇扶起浓睡人银瓶贮泉水一掬松雨声来乳花熟朱唇啜破緑云时咽入香喉爽红玉明眸渐开横【`一作转`】秋水手拨丝篁醉心起台时【`一作前`】却坐推金筝不语思量夣中事  

饮茶歌请崔石使君　　　　释皎然  

越人遗我剡溪【`一作山`】茗采得金芽防金鼎素瓷雪色飘【`一作缥`】沫香何似诸仙琼蘂浆一饮涤昏寐情思爽朗满天地再饮清我神忽如飞雨洒轻尘三饮便得道何须苦心破烦恼此物清髙世莫知世人饮酒徒【`一作多`】自欺好【`一作愁`】防毕卓瓮间夜笑向陶潜篱下时崔侯啜之意不巳狂歌一曲惊人耳孰知茶道全尔真唯有丹丘得如此  

饮茶歌送郑客　　　　　　前　人  

丹丘羽人轻玉食采茶饮之生羽翼【`天台记云丹丘出名大茗服之羽化`】名藏仙府世莫知骨化云宫人不识雪山童子调釡铛楚人茶经虚得名霜天半夜芳草折烂漫缃花啜又生常説【`一作赏名`】此茶祛我疾使人胷中荡忧栗日上香炉情未毕乱踏虎溪云髙歌送君出  

采茶歌【`一作紫荀茶歌`】　　　　　　秦韬玉  

天柱香芽露香发烂研瑟瑟穿荻篾太守怜才寄野人山童碾破团圆月倚云便酌泉声煑兽炭潜然蚌珠吐防着晴天早日明鼎中飒飒筛风雨老翠香尘下才热搅时绕筯天【`一作愁`】云緑躭书病酒两多情坐对闽瓯睡先足洗我胷中幽思清鬼神应愁歌欲成  

和李中丞慈恩寺清上人院牡丹花歌  

权徳舆  

澹荡韶光三月中牡丹偏自占春风时过寳地寻香迳已见新花出故丛曲水亭西杏园北浓芳深院红霞色擢秀全胜珠树林结根幸在青莲域艳蘂仙【`集作鲜`】房次第开含烟洗露照苍苔厐眉倚杖禅僧起轻翅萦枝舞蝶来独坐南台时共美闲行古刹情何巳花间一曲奏阳春应为芬芳【`杂咏作芳菲`】比君子  

牡丹芳　　　　　　　　　白居易  

牡丹芳牡丹芳黄金蘂绽红玉房千片赤英霞烂烂百枝绛熖【`集作艳`】灯煌煌照地初开锦綉叚当风不结兰麝囊仙人琪树白无色王母桃花小不香宿露轻盈泛紫艳朝阳照耀生红光红紫二色间深浅向背万态随低昂映叶多情隐羞面卧丛无力含醉妆低娇笑容疑掩口凝思怨人如断肠浓姿贵彩信竒絶杂卉乱花无比方石竹金钱何细碎芙蓉芍药苦寻常遂使王公与卿士游花冠盖日相望库车软轝贵公子【`集作主`】香衫细马豪家郎衞公宅静门东院西明寺深开北廊戏蝶防舞防花【`集作人`】乆残鸎一声春日长共愁日照芳难驻仍张帷【`集作罗`】幕垂隂凉花开花落二十日一城之人皆若狂三代巳还文胜质人心重华不重实重华直至牡丹芳其来有渐非今日元和天子忧农桑防下动天天降祥去嵗嘉禾生九穗田中寂寞无人至今年瑞麦分两岐君心独喜无人知可叹息我愿暂求造化力减却牡丹妖艳色少回卿士【`一作士女`】防【`集作爱`】花心同助【`集作似`】吾君爱稼穑  

明月湖醉后蔷薇花歌　　　英　才  

万朶当轩红烛烛晩隂照水尘不着西施醉后情不禁侍儿扶下蘂珠阁柔条嫩蘂【`一作叶`】轻鳃一低一昂合又开深红浅緑状不得日斜池畔香风来红能柔緑能软浓淡参差相宛转舞蝶防防谁唤来轻绡片片何人剪白发使君思帝乡驱妻领女游花傍持杯忆着曲江事千花万叶垂宫墙复有同心初上第日暮华筵移水际笙歌日日徴教坊倾国名娼尽佳丽我曽此处同诸生飞盂落盏纷纵横将欲得到上天路刚向直道中行去一朝失势当如此万事如灰壮心死谁知奏御数万言翻割符四千里丈夫达则贤穷则愚胡为紫胡为朱莫思身外穷通事且醉花前一百壶  

湛处士枸杞架歌　　　　　释皎然  

天生灵草生灵地设生人间人不贵独君井上有一根始觉人间众芳异拖緑垂丝宜曙防徘徊满架何春风亦解爱此物褭褭时来傍香实湿云缀叶摆不去翠羽啣花惊畏失肯羡孤松不凋色皇天正气肃不得我独全生异此軰顺时荣落不相背孤松自被斧斤伤独我柔枝保无害黄油酒囊石碁局吾湛生心出世俗撷芳坐影风洒懐其致翛然此中足  

苔歌　　　　　　　　　　顾　云  

槛前溪夺秋空色百丈潭心数砂砾松筠【`一作籁`】条条长碧苔苔色碧于溪水碧波廻梳开孔雀尾根细贴着盘陀石拨浪轻拈出少时一髻浓烟三四尺山光日华乱相射静缕蓝鬐匀襞积试把临流【`一作风`】抖擞防瑠璃珠子泪防滴如防玉女洗头处解破云鬟收未得即是仙宫欲制六铢衣染丝未倩鲛人织采之不敢盈筐箧苦把龙神河伯惜琼酥玉盐烂漫煑咽入丹田续灵液防待功成挿翅飞莱顶上寻仙客  

风入松　　　　　　　　　释皎然  

西岭松声落日秋千枝万叶风飗飗美人援琴弄成曲写得松间声断续清我魂流波壊陵安足论美人夜坐月明里含少商兮防清徴风凄清兮何飘飉搅寒松兮又夜起夜未央曲何长金徽更促声泱泱何人此时不得意意苦悲闻客堂  

涧底松　　　　　　　　　白居易  

青松百尺大十围生在涧底寒且卑涧深山险人路絶老死不逄工度之天子明堂欠梁木【`集作梀`】彼求此弃俱【`集作此求彼有两`】不知谁喻苍苍造物意但与之材不与地金张世禄黄宪贤【`集作黄宪贫`】牛衣【`黄宪本牛医儿诸本作衣恐误`】寒贱貂蝉贵貂蝉与牛衣髙下虽有殊髙者未必贤下者未必愚君不见沉沉水【`集作海`】底生瑚歴歴天上种白榆  

古栢行　　　　　　　　　杜　甫  

孔明庙前有老栢柯如青铜根如石霜皮溜雨四十围黛色参天二千尺君臣巳与时际防树木犹为人爱惜云来气接巫峡长月【`集作日`】出寒通雪山白忆昨路绕锦城【`一作亭`】东先主武侯同閟宫崔嵬枝干郊原古窈窕丹青户牖空落落盘踞虽得地防防孤髙多烈风扶持自是神明力正直元因造化功大厦如倾要梁栋万牛回首丘山重不露文章世已惊未辞剪伐谁能送苦心岂免容蝼蚁香【`一作宻`】叶终经宿鸾鳯志士幽人莫怨嗟【`一作伤`】古来材大难为【`一作皆难`】用  

杨柳歌　　　　　　　　　庾　信  

河邉杨柳百尺枝别有长条窈地垂河水冲激根株色【`疑作危`】倐忽河中风浪吹可怜巢里鳯凰儿无故当年老别离流槎一去上天池织女支机应见随谁信从来防数国直用东南一小枝昔日公子出南皮骏马翩翩西北驰左右弯弧仰月支何处相寻武陂鳯凰新箫管史吹朱鸟春玉女窥衔云酒杯赤码碯照日食螺紫琉璃君言丈夫无志气为问燕山那得知百年霜露掩离披一旦功名不可为定是懐王作计媸无事翻覆用张仪武昌南城谁可移官渡营前那得知尚忆落絮鹅毛色无复青丝马尾垂各与梅花留一曲共在长笛管中吹  

门前柳　　　　　　　　　前　人  

门前蜀柳先知春风澹暖烟愁杀人将谓止栽羣楼下不知迤逦连南津南津柳色连南【`一作溪`】市南去戎州三百里夷陬蛮落相连接故乡莫道心先死我今帝里还有家门前嫩柳挿【`一作披`】仙霞晨沾太一坛邉雨暮宿鳯凰城里鵶别来三载当谁道门前年年緑隂好春来定解飞雪花雨后还应庇烟草忆昔当年栽柳时新芽茁茁嫌生迟如今宛转拂着地常向緑隂劳夣思不道彼树好不道此树恶试将此意问野人野人尽道生处乐为报门前杨柳栽我应来嵗当归来纵今树下能攀折白发如丝心似灰  

隋堤柳　　　　　　　　　阙　名  

隋堤柳嵗乆年深尽衰朽风飘飘兮雨萧萧三株两株汴河口老枝病叶愁杀人曽经大业年中春大业年中炀天子种柳成行夹流水西自黄河东接【`集作至`】淮緑影一千三百里大业末年春暮月柳色如烟絮似【`作如`】雪南幸江都恣佚游应将此柳系【`一作夹`】龙舟紫髯郎将防锦缆青蛾御史直迷楼海内财力此时竭舟中歌笑何日休上荒下困势不乆宗社之危如缀旒炀天子自言欢乐殊未极岂知明年正朔归武徳天子自言福祚垂【`集作长`】无穷岂知后年皇子封酅公龙舟未过彭城阁义旗巳入长安宫萧墙祸生人事变晏驾不得归秦中土坟数尺何处吴公台下多悲风二百年来汴河路沙草和烟朝复暮后王何以鉴前王请防隋堤亡国树  

谅公洞庭孤橘歌　　　　　顾　况  

不种自生一株橘谁教渠向堦前出不羡江陵千木奴下生白蚁子上生青雀雏飞花薝卜旃檀香结实如缀摩尼珠洞庭橘树笼烟碧洞庭波月连沙白待取天公放恩赦侬家定作湖中客  

洞庭山维谅上人院堦前孤生橘树歌  

释皎然  

洞庭仙山但生橘不生凡木与梨栗真子无松自不栽感得一株堦下出细叶繁枝委露新四时常緑不关春若言此物无道性何意孤生来就人二月三月山初暖最爱低檐数枝短白花不用鸟啣来自有风吹手中满九月十月争破顔金实离离顔色殷【`一作色殷`】一夜天晴香满山天【`一作山`】生珍木异于俗俗士来逄不敢触清隂独步禅起时徙倚枝前防不足  

分柑子歌示诸小　　　　　前　人  

痴男騃女愁杀人偏呼小者大者嗔麤衣粝食尽须一何况异味兼时新今朝楼下柑初熟摘得一筐分不足儿童岂待父母施自各捻来【`一作各自捻将`】献兄叔就中小女有所翳【`阙`】  

梅　　　　　　　　　　　王　毂  

【`阙`】  

暑日题道邉树　　　　　　前　人  

火轮迸熖烧长空浮埃扑面愁朦朦羸童走马喘不进忽逄碧树含清风清风留我移时住满地浓隂懒前去却叹人无及物功不似团圆道邉树  

## 文苑英华卷三百三十八

宋　李昉等　　编书  

李潮八分小篆歌一首　懐素上人草书歌八首僧警先草书歌一首　　张伯英草书歌一首陈氏童子草书歌一首　萧郸草书歌一首  

李潮八分小篆歌　　　　　　杜　甫  

苍颉鸟迹既茫昧字体变化如浮云陈仓石皷又【`集作文`】已讹大小二篆生八分秦有李斯汉蔡邕中间作者寂不闻峄山之碑野火焚枣木传刻肥失真苦县光和尚骨立书【`集作尽`】贵瘦硬方通神惜哉李蔡不复得吾甥李潮下笔亲尚书韩择木骑曹蔡有隣开元以来数八分潮也奄有二子成三人况潮小篆逼秦相快劒长防森相向八分一字直百【`一作千`】金蛟龙蟠拏肉屈强吴郡张颠夸草书草书非古空雄壮岂知【`集作如`】吾甥不流宕丞相中郎丈人行巴【`作江`】东逄李潮逾【`作逾`】月求我歌我今衰老才力薄潮乎潮乎奈汝何  

懐素上人草书歌　　　　　王　  

衡阳防峡挿天峻青壁巉巉万余仞此中灵秀众所知草书独有懐素竒懐素身长五尺四嚼汤诵呪吁可畏铜瓶锡杖倚闲庭斑管秋毫多逸意或粉壁或防笺蒲葵绢素何相鲜忽作风驰如电掣更防飞花兼散雪寒猿饮水撼枯藤壮士拔山伸劲鐡君不见张芝昔日称独贤君不见近日张旭为老颠二公絶艺人所惜懐素传之得真迹峥嵘蹙出海上山突兀状成湖畔石一纵又一横一欹又一倾临江不羡飞帆势下笔长为骤雨声我牧此州喜相识又见草书多惠力懐素懐素不可得开卷临池转相忆  

又　　　　　　　　　　　戴叔伦  

楚僧懐素工草书古法尽能新有余神清骨竦意真率醉来为我挥健笔始从破体变风姿一一花开春景迟忽为壮丽就枯澁龙蛇腾盘兽屹立驰毫骤墨剧奔汹满座失声防不及心手相师势转竒诡形恠状翻合宜人人细问此中妙懐素自言初不知  

又  

几年出家通宿命一朝却忆临池圣转腕推増崛﨑秋毫茧纸常相随衡阳客舍来相访连饮百杯神转王忽闻风里度飞泉纸落纷纷如跕鸢形容脱略真如助【`一作脱落任真助`】心思周游在何处笔下唯防激电流字成只畏盘龙去恠状崩腾若转飞丝歴乱如廻风长松老死倚云壁蹙浪相翻惊海鸿于今年少尚如此歴观逺代无伦比妙絶当动鬼神泣崔蔡幽魂更心死  

又　　　　　　　　　　　鲁　收  

吾观文士多利用笔精墨妙诚堪重身上艺能无不通就中草圣最天纵有时兴酣发神机抽毫防墨【`一作吃墨`】纵横挥风声吼烈随手起龙蛇迸落空壁飞连拂【`一作佛`】数行势不絶藤悬查蹙生竒节划然放纵惊云涛或时顿挫萦毫发自言转腕无所拘大笑羲之用阵图狂来纸尽势不尽投笔抗声连呌呼信知鬼神助此道墨池未尽书巳好行路谈君口不容满堂观者空絶倒所恨时人多笑声唯知贱寳翻贵名【`疑`】观尔向来三五字颠竒何谢张先生  

同前　　　　　　　　　　窦　冀  

狂僧挥翰狂且逸独任天机摧格律龙虎慙因防画生雷霆却避锋铓疾鱼笺绢素岂不贵只嫌局促儿童戏粉壁长廊数十间兴来小豁胷【`作心`】襟气长防集贤豪至枕糟借麴犹半醉忽然絶呌三五声满壁纵横千万字吴兴张老尔莫颠叶县公孙我何谓如熊如罴不足比如虺如蛇不足拟防物为动鬼神泣狂风入林花乱起殊形恠状不易説就中惊燥尤枯絶邉风杀气同惨烈崩槎卧木争摧折塞草遥飞大漠霜胡天乱下隂山雪偏有【`一作防字`】能事转新竒郡守王公同赋诗枯藤劲鐡愧三舍骤雨寒猿惊一时此生絶艺人莫测假此常为防持力连城之璧不可量五百年知草圣当  

同前【`兼送谒徐广州`】　　　　　　　苏　涣  

张颠没在二十年谓言草圣无人传零陵沙门继其后新书大字大如斗兴来走笔如旋风醉后耳热心更凶忽如裴旻舞防劒七星错落纒蛟龙又如吴生畵鬼神魑魅魍魉惊本身钩鎻相连势不絶倔强毒蛇争屈鐡西河舞劒气凌云孤蓬自振唯有君今日华堂防洒落四座喧呼叹佳作廻首邀余赋一章欲令羡价齐钟张琅诵句三百字何似醉僧颠复狂忽然告我游南溟言祈亚相求大名亚相书翰凌献之见君絶艺必深知南中纸价当日贵只恐贪泉成墨池  

同前　　　　　　　　　　任　华  

吾尝好竒古来草圣无不知岂不知右军与献之虽有壮丽之骨恨无狂逸之姿中间张长史独放荡而不覊以颠为名倾荡于当时张老颠【`一作老颠老颠`】殊不颠于懐素懐素颠乃是颠人谓尔从江南来我谓尔从天上来负颠狂之墨妙有墨狂之逸才狂僧前日动京华朝骑王公大人马暮宿王公大人家谁不造素屏谁不涂粉壁粉壁摇晴光素屏凝晓霜待君挥洒兮不可弥忘骏马迎来坐堂中金盆盛酒竹叶香十杯五杯不解起【`一作意`】百杯已后始颠狂一颠一狂多意气大呌数声起攘臂挥毫倐忽千万字有时一字两字长丈二翕若长鲸拨刺动海岛歘若长蛇戍律透深草回环缭绕相拘连千变万化在眼前飘风骤雨相击射速禄飒拉动檐隙掷华山巨石以为防掣衡山阵云以为画兴不尽势转雄恐天低而地窄更有何处最可怜【`一作连`】褭褭枯藤万枝【`一作丈`】悬万枝【`一作丈`】悬拂秋水映秋天或如丝或如发风吹欲絶又不絶锋芒利如欧冶劒劲直浑是并州鐡时复枯燥何褵褷忽觉隂山突兀横翠微中有枯松错落一万丈倒挂絶壁蹙枯枝千魑魅兮万魍魉欲出不可何闪尸又如瀚海日暮愁隂浓忽然跃出千黒龙夭矫偃蹇入乎苍穹飞沙走石满穹塞万里飕飕西北风狂僧有絶艺非数仞髙墙不足以逞其笔势或逄花笺与绢素凝神执笔守恒度别多筋骨多情趣霏霏微微防长露三秋月照丹鳯楼二月花开上林树终恐绊骐骥之足不得展千里之步狂僧狂僧尔虽有絶艺犹当假良媒不因礼部张公将尔来如何【`二字一作平安`】得声名一旦諠九垓  

同前　　　　　　　　　　释贯休  

张颠颠后颠非颠直至懐素之颠始是颠师不谈经不坐【`一作説`】禅筋骨【`一作力`】唯于草书妙【`作朽`】颠狂恐却是神仙有神助兮神莫及鐡石画兮墨须入金罇竹叶数斗余半饮半倾山衲湿醉来把笔猛如虎粉壁素屏不问主乱拏乱抹无规矩罗刹石上坐子胥蒯通八字【`一作分手`】立对汉髙祖势崩腾兮不可止天机暗转锋芒里闪电光邉霹雳飞古栢身中旱龙死骸人心兮目眓【`上呼欝切下香激切`】顿人足兮神辟易乍如沙场大战后断枪橛箭何狼籍又如深山恠石上古病松枝挂鐡锡月兎笔天灶墨斜凿黄金侧【`一作色`】剉玉瑚枝长大如束天马娇狞不可勒东却西南又北倒还起断复续忽如鄂公捉【`一作唱`】住单雄信秦王肩上抢着枣木槊懐素师若不是星辰降瑞必是河岳孕灵固宜须冷笑逸少争不得醉骂伯英天台古杉一千尺崖崩岸折何峥嵘或微细僊衣缝绽金线垂或妍媚桃花半红公子醉我恐山为墨海为水天为笔兮书大地乃能略展狂僧意长恨师不相识一见此书空叹息伊昔张谓任华叶季良数子赠歌岂虗餙所不足者浑未曽道着其神力石桥被烧却【`一作烧`】良玉不土蚀锥画沙兮印印泥世人世人莫得知老师雄名在世间明月清风一【`一作有`】何极  

光大师草书歌　　　　　前　人  

雪压千横枕上穷困虽多还激壮防师逸迹两相宜髙适歌行李白诗海上惊驱山猛烧【`一作海上风惊驱猛烧`】吹断狂烟着沙草江楼曽见落星石几回试发将军炮别有寒雕掠絶壁提上元猿更生力又见吴牛磨角来舞槊盘刀初触击好文天子挥宸翰御制本多推玉案晨开水殿教题壁题罢紫衣亲宠锡僧家爱诗自拘束僧家爱畵亦局促唯师草圣艺偏髙一掬山泉心便足  

张伯髙草书歌　　　　　　释皎然  

伯英死后生伯髙朝防手把山中毫先贤草律我草狂风云阵发愁钟王须防变态皆自我写形类物无不可阆风游云千万朶惊龙蹵踏飞欲堕更覩邓林落叶【`一作花落`】朝狂风乱扰何飘飘有时凝然笔空握情在寥天独飞鹤有时取势气更髙忆得春江千里涛张生竒【`一作草`】絶再难遇【`王小令书草古今称草絶`】草罢临风展轻素隂惨阳舒如有道鬼状魑容若可惧黄公酒垆兴偏入阮籍不嗔嵇亦顾长安酒牓醉待书此日聘君千里步  

陈氏童子草书歌　　　　　前　人  

儒【`一作书`】家孺子有竒名天然文【`一作大`】章令人惊僧防老时把笔法孺子如今皆暗合飊飞电洒眼不及但觉毫端鸣飒飒有时作防险且能太行片石防欲崩偶然长掣浓又燥少室孤松欹不倒夏室炎炎少人欢山轩日色在防干桐花飞尽子规思主人髙歌兴不至浊醪不饮嫌昏沉欲翫草书开我襟龙爪状竒防须锐氷牋白晳越人惠王家小令草最狂为予挥洒【`一作洒出`】惊腾势  

萧郸草书歌　　　　　　　顾　况  

萧子草书人不及洞庭叶落秋风急上林花开春露湿花枝蒙蒙向水垂【`疑`】见君数行之洒落石上之松松下鹤若把君书比仲将不知谁在【`一作上`】凌云阁  

## 文苑英华卷三百三十九

宋　李昉等　编图畵  

畵山水七首　　　　　畵马五首  

畵牛一首　　　　　　畵竹一首  

畵桃花一首　　　　　丹青引一首  

山水粉图　　　　　　　　陈子昂  

山【`集作仙非`】图之白云兮若巫山之髙丘粉羣翠之鸿溶又似瀛海水之周流信夫人之妙道爱云山以水幽【`集作幽求`】  

新畵山水障歌【`奉先尉刘单宅作`】　　杜　甫  

堂上【`一作中`】不合生枫树恠底江山起烟雾闻君扫却赤县图乗兴遣畵沧洲趣畵师亦无数好手不可遇对此融心神知君重毫素岂但祈岳与郑防笔迹逺过杨契丹得非圃坼【`集作裂`】无乃潇湘翻悄然坐我天姥下耳邉巳似闻清猿反思前夜风雨急乃是蒲城鬼神入元气淋漓障犹湿真宰上诉天应泣野亭春还杂花逺渔翁暝踏孤舟立沧浪之水深且阔欹峯侧岛【`集作岸`】秋毫末不见湘妃鼓瑟时至今斑竹临江活刘侯天机精爱畵入骨髓自有两儿郎挥洒亦莫比大儿聪明到能添老树巅崖里小儿心孔开貎【`音邈`】得山僧及童子若耶溪云门寺吾独何为在泥滓青鞋布袜从此始  

戏题王宰畵山水图歌　　　前　人  

十日畵一水五日畵一石能事不受相促逼【`一作廹`】王宰始肯留真迹壮哉昆仑方壶【`一作丈`】图挂君髙堂之素壁巴陵洞庭日本东赤岸水与银河通中有云气随飞龙舟人渔子入浦溆山水尽亚【`集作带`】洪涛风尤工逺势古莫比咫尺应须论【`集作行`】万里焉得并州快剪刀剪取吴松半江水  

当涂赵炎少府粉图山水歌　李　白  

峨嵋西出髙极天罗浮直与南溟连名工逸思辉彩笔驰【`集作驱`】山走海置眼前满堂空翠如何【`一作可`】扫赤城日气苍梧烟洞庭潇湘意渺绵三江七泽情洄沿惊涛汹涌向何处孤舟一去迷归年征帆不动亦不旋飘如随风落天邉心摇目断兴难尽【`又作穷`】几时可到三山巅西风峥嵘喷流泉横石蹙水波潺湲东岸合防开【`集作蔽`】轻雾深林杂树空眠【`集作绵`】此中防昧失昼夜隠几寂聴无鸣蝉长松之下列羽客对坐不语南昌仙南昌仙人赵夫子妙年歴落青云士讼庭无事罗众賔杳然如在丹霄里【`集作青里`】五色粉图安足珍真山可以全吾身若待功成拂衣去武陵桃花笑杀人  

同族弟金城尉叔卿烛照山水壁畵歌  

前　人  

髙堂粉壁图瀛烛前一见沧洲情【`集作清`】洪波汹涌【`一作青`】山峥嵘皎若丹丘隔海望赤城光中乍言【`集作喜`】岚气灭谓逄山隂晴后雪廻溪碧流寂无喧又如秦人月下窥花源了然不觉清心魂秪将叠嶂鸣秋猿与君对此心【`一作欢`】未歇放歌闲【`一作行`】吟达明发却顾海客扬云帆便欲因之向溟渤  

范山人畵山水歌　　　　　顾　况  

山峥嵘水澄漫漫汗汗一笔耕一草一木栖【`一作凄`】神明忽如空中有物物中有声复如逺道望乡客夣绕山川身不行  

嵇山道芬上人畵山水歌　　前　人  

镜中【`一作湖`】真僧白道芬不服朱审李将军渌【`疑作漫`】汗平铺洞庭水笔头防出苍梧云且防八月十五夜月下防山尽如畵【`一作画分`】  

韦讽录事宅观曹将军畵马图歌【`集作引`】  

杜　甫  

国初巳来畵鞍马神妙独数江都王将军得名三十载人间不【`作入`】见真乗黄曽貎先帝照夜白龙池十日飞霹雳内府殷红玛瑙盘【`作盌`】媫妤传诏才人索盌【`作盘`】赐将军拜舞归轻纨细绮相追随【`集作飞`】贵戚权门得笔迹始觉屏障生光辉昔日太宗拳毛騧近时郭家师子花今之新【`集作画`】图有二马复令识者乆叹嗟此皆骑战一敌万缟素漠漠开风沙其余七匹亦殊絶迥若寒空杂霞【`集作动烟`】雪霜蹄蹴踏长楸间马官厮养森成列可怜九马争神骏【`作俊`】顾视清髙气深穏借问苦心爱者谁后有韦讽前支遁忆昔廵幸新丰宫翠华拂天来向东腾骧【`一作跃`】磊落三万匹皆与此图筋骨同自从献寳朝河宗无复射蛟江水中君不见金栗堆邉【`集作前`】松栢里龙媒去尽鸟呼风  

天育骠图【`集作骑`】歌　　　　　杜　甫  

吾闻天子之马走千里今之畵图无乃是是何意态雄且杰骏尾萧梢朔风起毛为緑骠【`集作缥`】两耳黄眼有紫熖防瞳方矫然【`集作矫矫`】龙性含【`集作合`】变化卓立天骨森开张伊昔太仆张景顺考牧攻【`集作监牧神`】驹阅清峻遂令大奴字天育别养骥子怜神骏当年四十万匹马张公叹其材尽下故独写真传世人见之座右乆更新年多物化空形影呜呼健步无由骋如今岂无騕褭与骅骝时无王良伯乐死即休  

梁司马畵马歌　　　　　　顾　况  

畵精神畵筋骨一团施风瞥灭没仰秣如上贺兰山低头欲饮长城窟此马昂然独出羣阿爷是龙飞入云黄沙枯碛无寸草一日行过千里道展处把笔欲描时司马一騧赛倾倒  

八骏图　　　　　　　　　白居易  

穆王八骏天马驹后人爱之写为图背如龙兮颈如鸟【`作象`】骨耸【`竦`】筋髙脂肉少【`集作壮`】日行万里速如飞【`集作疾如飞`】穆王独乗何所之四荒八极踏欲遍三十二蹄无歇时属车轴折趂不及黄屋草生弃若遗瑶池西追【`作赴`】王母宴七庙经年不亲荐壁台南与盛姬游明堂不复朝诸侯白雪【`云`】黄竹歌声动一人荒乐万人愁周从后稷至文武积徳累功世勤苦岂知才及五【`作四`】代孙心轻王业如灰土由来尤物不在大能荡君心即为害文帝却之不肯乗千里马去汉道兴穆王得之不为戒千里马【`集作八骏驹`】来周室壊至今此物尚【`集作犹`】称珍不知房星之精下为怪八骏图君莫爱  

苏君防观韩干马障歌　　　顾　云  

杜甫歌诗吟不足可怜曹霸丹青曲直言弟子韩干马【`一作畵`】畵马无骨但有肉今日披图见笔迹【`一作踪`】始知甫也真凡目秦王学士居武功六印名家声价雄乃孙屈迹宁百里好竒学古有祖风竹防斜日奕碁散延我直入书斋中屹然六幅古屏上歘见胡人牵入天廐之神龙麟鬐鳯臆真相似秋竹惨惨披两耳轻匀杏蘂糁皮毛细撚银丝挿鬃尾思量动步应千里谁见初离渥洼水眼前只欠燕雪飞蹄下如闻朔风起朱崖谪掾从亡殁更有何人鉴竒物当时若遇燕昭王肯把千金买枯骨  

杜秀才畵立走水牛歌　　　顾　况  

昆仑儿骑白象时时鏁着师子项奚奴跨马不撘鞍立走水牛惊汉官江村小儿好夸骋脚踏牛头上牛领浅草平田攃过时大虫着【`一作防`】钝几落井杜生知我恋沧洲畵作一障张床头八十老婆拍手笑妬他织女嫁牵牛  

畵竹歌【`并序`】　　　　　　　　白居易  

协律郎萧悦善畵竹举时无伦萧亦甚自秘重有终嵗求其一竿一枝而不得者予忝与好事忽冩一十五竿惠然见投予厚其意髙其艺无以答贶作歌以答【`集作报`】之凡一百八十六言歌曰【`二字集作云字`】举时【`文粹作举世`】  

植物之中竹难写古今虽畵无似者萧郎手下【`集作下手一作下笔`】独逼真丹青已【`集作以`】来唯一人人畵竹身肥拥肿萧畵茎瘦节节竦人畵竹梢死羸垂萧畵枝活叶叶动不根而生从意生不笋而成由笔成野塘水邉碕岸侧森森两丛十五茎婵姢不失筠粉态萧飒畵得风烟情举头忽防不似畵低耳静聴疑有声西丛七茎劲而健省向天竺寺前【`一作邉`】石上见东丛八茎踈且寒忆曽湘妃庙里雨中防幽姿逺思少人别与君相顾空长叹萧郎萧郎老可惜手战眼昏头雪色自言便是絶笔时从今此竹尤难得  

观脩处士畵桃花图歌　　　裴　谐  

一从天寳王维死于今始遇脩夫子能向鲛绡四幅中丹青暗与春争工勾芒若见应羞杀晕緑匀红渐分别堪怜彩笔似东风一朶一枝随手发燕支乍湿如含露引得娇鸎痴不去多少游蜂尽日飞防遍花心求入处工夫妙丽实絶竒似对韶光好时节偏宜留着待深冬铺向楼前殛霜雪  

丹青引赠曹将军霸　　　　杜　甫  

将军魏武之子孙于今为庶为清门英雄割据皆【`集作虽`】已矣文【`精`】彩风流犹尚存【`集作今尚存`】学书初学衞夫人但恨无过王右军丹青不知老将至富贵于我如浮云开元之年常引见承恩数上南薰殿凌烟功臣少顔色将军下笔开生面良相头上进贤冠猛将腰间大羽箭褒公鄂公毛发动英姿飒飒犹【`集作飒爽来`】酣战先帝天马玉花骢畵工如山貎不同是日牵来赤墀下迥立阊阖生长风诏谓将军拂绢素意匠惨淡经营中斯须九重真龙出一洗万古凡马空玉花却在御榻上榻上庭前屹相向至尊含笑催赐金圉人大仆皆惆怅弟子韩干早入室亦能畵马穷殊状【`集作相`】干唯畵肉不畵骨忍使骅骝气凋防将军畵善盖有神必逄佳士亦冩真即今漂泊干戈际屡貎寻常行路人途穷返遭俗眼白世上未有如公贫【`一作他富至今吾徒贫`】但防古来盛名下终日坎纒其身  

## 文苑英华卷三百四十

　宋　李昉等　编杂赠  

江总一首　　　　　　任华二首  

杜甫四首　　　　　　李白一首  

张谓一首　　　　　　崔颢一首  

王季友三首　　　　　僧鸾一首  

赠袁洗马篇【`见二百六十六卷`】　　　江　总  

杂言赠杜拾遗　　　　　　任　华  

杜拾遗名甫第二才甚竒任生与君别别来几多时何曽一日不相思杜拾遗知不知昨日有人诵得数篇黄绢词吾恠异竒特【`一作其特异`】借问果称是【`集作果然称`】杜二之所为势撄虎豹气腾蛟螭沧海【`一作波`】无风似鼔荡华岳平地欲奔驰曹刘俯仰慙大敌沈谢逡廵称小儿昔在帝城中盛名君一个诸人见所作无不心胆破郎官丛里作狂歌丞相阁中常醉卧前年皇帝归长安承恩阔步青云端积翠扈游花匼匝披香寓直月团栾英才特达承天睠公卿谁不相钦羡只縁汲黯好直言遂使安仁却为掾如今避地锦城隅幕下英寮每日相随【`集作就`】提玉壶半醉起舞捋髭须乍低乍昂傍若无古人制礼但为防俗士岂得为君设之乎而我不飞不鸣亦何以只待朝廷有知己亦曽读却无限书拙诗一句两句在人耳如今防之总无益又不能﨑岖傍朝市且当事耕稼岂得便从尔南阳葛亮为友朋东山谢安作隣里闲常把琴【`一作抱琴`】弄闷即携樽起莺啼二月三月时花发千山万山里此中幽广无人知火急将书慿驿吏为报杜拾遗  

杂言赠李白　　　　　　　前　人  

古来文章有奔逸气耸髙格清人心神惊人魂魄我闻当今有李白大鹏赋鸿猷文嗤长卿笑子云班张所作璅细不入耳未知卿云得在嗤笑限否登庐山观瀑布海风吹不断江月照还明余爱此两句登天台望渤海云垂大鹏飞山压巨鼇背斯言亦好在至于他所作多不拘常律振起摆腾既俊且逸或醉中扫纸或乗兴【`一作兴来`】走笔手下忽然【`一作有`】片云飞眼前划见孤峯出而我有时白日忽欲睡览之不觉歘然起攘臂任生知有君君还知有任生未中间闻道在长安及余戾止君已江东访元丹邂逅不得见君面毎常把【`一作有时`】酒向东望良乆见説往年在翰林胷中矛防何森森新诗传在宫人口佳句不离明主心身骑天马多意气目送飞鸿对豪贵承恩诏入凡几廻待诏归来仍半醉权臣妬盛名羣犬多吠声有勅放君却归隠沦处髙歌大笑出关去且向东山为外臣诸侯交迓驰朱轮白璧一防买交者黄金百镒相知人平生傲岸其志【`一无此二字`】不可测数【`一无此字`】十年为客未曽一日低顔色八咏楼中坦腹眠五侯门下无心忆繁花越台上细柳吴宫侧緑水青山知有君白云明月偏相识养髙兼养闲可见不可攀庄周万物外范蠡五湖间又闻【`一作人传`】访道沧海上丁令王乔时【`一作每`】还往莱经是曽到来方丈岂唯方一丈伊余每欲乗兴逺相寻江湖拥隔劳寸心今朝忽遇东飞翼寄此一章表胷臆傥能报我一片言但访任华有人识入奏行赠窦侍御【`时统检察使`】　　杜　甫  

窦侍御骥之子鳯之雏年未三十忠义俱骨鲠絶代无烱如一叚清氷出万壑置在迎风寒露之玉壶柘【`一作蔗`】浆归厨金盌冻洗涤烦热足以宁君躯政【`卞圜杜诗注作整`】用防通合典则戚聨豪贵躭文儒甲兵【`集作兵革`】未息人未苏天子亦念西南隅吐蕃慿陵气颇麤窦氏检察应时须【`一作才能俱`】运粮防桥壮士喜斩木火井穷【`集作寒`】猿呼八州刺史思一战三城守邉却可图此行入奏计未小宻奉圣主【`集作防`】恩宜殊绣衣春当【`卞氏注作飘飘`】霄汉立防服日向【`卞氏注作灿灿`】庭闱趋【`一有开济人所仰飞腾时正须十字`】省郎京尹必俯拾江花未落【`四字卞氏注作多暇`】还成都携酒肯访浣花老为君着衫捋髭须【`十四字一作肯访浣花老翁无为君酣酒满眼酤与奴白饭马青刍`】  

徒步归行赠李特进借马【`自鳯翔往鄜州途经邠州作`】  

前　人  

明公壮年值时危经济实借英雄姿国之社稷今若是武定祸乱非公谁鳯翔千官且饱饭衣马不复能轻肥青袍朝士最困者白头拾遗徒步归人生交契无老少论心【`集作交`】何必先同调妻子山中哭向天须公枥上追风骠  

此诗三百五十卷重出今已削去  

赠严二别驾相逄【`集作从`】歌　　前　人  

我行入东川十步一回首成都乱罢气萧瑟浣花草堂亦何有梓中【`卞氏杜诗作州`】豪贵【`卞氏作俊`】大者谁本州从事知名乆把臂开樽饮我酒酒酣击劒蛟龙吼乌防拂尘青螺【`卞氏注作织又注作骡`】粟紫衣将炙绯衣走铜盘烧蜡光【`卞氏注作炎`】吐日夜如何其初促膝黄昏始扣主人门谁谓俄顷【`卞氏注作我倾`】胶在漆万事尽付形骸外百年未及【`集作见`】欢娱毕神倾意豁真佳士乆客多忧今愈疾髙视乾坤又可【`卞氏注作何`】愁一躯交态何悠悠垂老遇君未恨晩似君须向古人求  

赠裴施州　　　　　　　　前　人  

廊庙之具裴施州宿昔一逄无此流金钟大镛在东序氷壶玉衡【`集作珩`】悬清秋自从相遇减【`集作咸`】多病三嵗为客寛邉愁尧有四岳明至理汉二千石真分忧几度寄书白监北苦寒赠我青丝【`集作羔`】裘霜雪回光避锦绣蛟龙【`集作龙蛇`】动箧蟠银钩紫衣使者辞复命再拜故人谢佳政将老已失子孙忧后来况接才华盛遥忆书楼碧池映【`集无此句`】  

忆旧游赠【`集作寄`】谁　　　　　李　白  

忆昔洛阳薰糟邱为余天津桥南造酒楼黄金白璧买歌笑一醉累日【`集作月`】轻王侯海内贤豪青云客就中与君【`一作一遇又作一见`】心莫逆廻山转海不作难倾情倒意无所惜我向淮南攀桂枝君留洛北愁夣思不忍别还相随相随迢迢访仙城三十六曲水廻萦一溪初入千花明万壑度尽唯松声银鞍金络到平地汉东太守来相迎紫阳之真人邀我吹玉笙飡霞楼上动仙乐嘈然宛似鸾鳯鸣袖长管吹欲轻举汉东【`集作中`】太守醉起【`一作酣歌`】舞手持锦袍覆我身我醉横眠枕其股当筵意气凌九霄星离雨散不终朝分飞楚关山水遥余既还山寻故巢君亦归家【`一作思归`】渡渭桥君家严君勇貔虎【`一作武`】作尹并州遏戎虏五月相呼度太行摧轮不道羊肠苦行来京北【`一作北京`】嵗月深感君贵义轻黄金琼杯绮食青玉案使我醉饱无归心时时出向西城【`集作城西`】曲晋祠流水如碧玉浮舟弄水箫皷鸣微波龙鳞莎草緑兴来携妓恣经过其若杨花似雪何红妆欲醉宜斜日【`一作如花落`】百尺清潭冩翠蛾翠蛾婵姢初月辉美人更唱舞罗衣清风吹歌入空去歌曲自绕行云飞此时欢【`一作行`】乐难再遇西游因献长杨赋北阙青云不可期东山白首还归去渭水桥南【`集作渭桥南头`】一遇君鄼台之北又离羣问余别恨今多少【`集作鸎飞求友满芳树`】落花春暮争【`集作送客何`】纷纷言亦不可尽情亦不可极【`集作情亦不可尽言亦不可极恐非`】呼儿长跪缄此词寄君千里遥相忆  

赠乔林　　　　　　　　　张　谓【`一作刘眘虗`】  

去年上策不见收今年寄食仍淹留羡君有酒能便醉羡君无钱能不忧如今五侯不爱【`文粹作待`】客羡君不过【`文粹作问集作爱`】五侯宅如今七贤方自尊羡君不过七贤【`两用七贤诸本皆作七贵`】门人生【`集作丈夫`】防应有知己世上悠悠何足论  

此诗三百五十三卷重出前已削去  

赠王威古【`见二百五十卷`】　　　　　崔　颢  

代贺令誉赠沈千运【`见二百五十二卷`】王季友  

滑州赠崔士灌【`前篇作　见二百髙士　　三十卷`】  

前　人  

赠【`一作酬`】李十六岐【`见二百四十四卷`】　前　人  

赠李粲秀才【`字辉册`】　　　　　僧　鸾  

陇西辉册真才子搜竒探险无伦比笔下铦磨巨阙锋胸中静滟西江水哀古乐清人耳月露漙漙激【`一作激寒哭`】秋鬼苔地无尘到晓吟杉松老叶风干起十轴示余三百篇金碧烂光烧蜀牋雄芒逸气测不得使我踯躅成狂颠大郊逺濶空无邉凝明淡緑收余烟旷懐相对景何限落日乱岑清倚天又惊大舶帆髙悬行涛擘浪陵飞仙回首瞥见五千仞扑下香炉瀑布泉何事古人夸八斗焉敢今朝定妍丑飒风驱雨暂不停始向场中称大手骏如健鹘鹗与雕拏云猎野翻重霄狐狸窜伏不敢动却下防鸣当迅飚愁如湘灵哭湘浦咽咽哀音隔云雾九嶷深翠转巍峩仙骨寒消不知处清同野客敲越瓯丁当急响清【`一作中`】愁鸾雏相引呌未定霜结夜防仍在楼髙若太空露云物片白激【`疑`】青皆髣髴仙鹤闲从净碧飞巨鼇头戴莱出前莗歌诗唯翰林神仙老格何髙深鞭驰造化绕笔转灿烂不为酸苦吟夣乗明月清沉沉飞到天台天姥岑倾湖涌海数百字字字不朽长摐金此日移【`一作多`】君可俦侣堆珠叠玑满圃终日并辔游昆仑十二楼中宴王母  

## 文苑英华卷三百四十一

宋　李昉等　编送行  

李白三首　　　　　杜甫三首  

释皎然一首　　　　刘禹锡一首  

白居易一首　　　　李贺一首  

韦应物二首　　　　韩翃一首  

卢纶一首　　　　　李颀三首  

鸣臯歌送岑征君【`时梁园三尺雪在凊冷池作`】  

李　白  

若有人兮思鸣臯阻积雪兮心烦劳洪河凌兢不可以径度氷龙鳞兮难容舠邈神仙【`集作邈仙山`】之峻极兮闻天籁之嘈嘈霜崖皜皎以合沓兮若长风扇海涌沧溟之波涛猿緑罴舑舕【`上他甘下吐覧切`】崟危【`集作岌`】咆柯振石骇胆栗魄羣呼而相号峰峥嵘以路絶挂星辰于岩防送君之归兮动鸣臯之新作交鼓吹兮弹丝觞清冷之池阁君不行兮何待若返顾之黄鹤扫梁园之羣英振大雅于东洛巾征轩兮厯阻折寻幽居兮越巘防盘白石兮坐素月琴松风兮寂万壑望不见兮心氛氲萝兮霰纷纷水横洞以下渌波小声而【`集作兮`】上闻虎啸谷而生风龙藏溪而吐云【`本集作沓`】寡鹤清唳饥鼯嚬呻块独处此幽黙兮愀空山而愁人鸡聚族以争食鳯孤飞而无隣蝘蜓嘲龙鱼目混珍嫫母衣锦西施负薪若使巢由桎梏于轩冕兮亦奚异乎夔龙防于风尘哭何苦而救楚笑何夸兮而却秦吾诚不能学二子沽名矫节以耀世兮固将弃天地而遗身白鸥兮飞来长与君兮相亲  

鸣臯歌奉饯从翁请【`集作清`】归五崖幽【`集作山居`】  

李　白  

昨忆鸣臯夣里还手弄素月清潭间觉时枕席非碧山侧身西望阻秦闗麒麟阁上春还早著书却忆伊阳好青松来风吹石道緑萝飞花覆烟草我家仙翁爱清真才雄草圣凌古人欲卧鸣臯絶世尘鸣臯微茫在何处五崖峡【`一作溪`】水横樵路身被翠云裘防拂紫云【`集作烟`】去去时应过嵩少间相思为折三花树  

西岳云台歌送丹丘子　　　李　白  

西岳峥嵘何壮哉黄河如丝天际来黄河万里触山动盘涡谷【`集作谷`】转秦地雷荣光休气纷五防千年一清圣人在巨灵咆哮擘两山洪波喷流射【`集作箭射流`】东海二峯却立如欲催翠崖丹谷髙掌开白帝金精运元气石作莲花云作台阁道窈人不到【`集作云台阁道连窈`】中有不死丹丘生明星玉女备扫洒麻姑搔背指爪轻我皇手把天地户丹丘谈天与天语九重出入生光辉东海【`集作求`】蓬莱复西归玉浆傥惠故人饮身骑第一龙上天飞【`集作骑二茅龙上天飞按初学记华山门列仙传呼予先者有仙人持二茅狗来骑之乃龙也`】  

送顾八分文学适洪吉州　　杜　甫  

中郎石经后八分盖憔悴顾侯运鑪锤笔力破余地昔在开元中韩【`择木`】蔡【`有隣`】同赑屭宗妙其书是以数子至御扎早流传揄扬非造次三人并入直恩泽各不二顾于韩蔡内辩眼工小字分日侍诸王钩深法更秘文学与我游萧踈外声利追随二十载浩荡长安醉髙歌卿相宅文翰飞省寺视我扬马间白首不相弃骅骝入穷巷必脱黄金辔一论朋友难迟暮敢失坠古来事反覆相见横涕泗向者玉珂人谁是青云噐才尽伤形骸【`集作体`】病渴污官位故旧独依然时危语【`集作话`】防踬我甘多病老子负忧世志胡为困衣食顔色少称遂逺作苦辛行顺从众多意舟檝无根蛟鼍好为祟况兼水贼繁特戒风颷驶崩腾戎马际往往杀长吏子干东诸侯劝勉防纵恣邦以民为本鱼饥费香饵请哀创【`集作疮`】痍深告诉皇华使使臣精所择进徳知厯试恻隠诛求情固应贤愚异列【`集作烈`】士恶苟得俊杰思自致赠子猛虎行出郊载酸鼻  

惜别行送向卿进奉端午御衣赴上都  

杜　甫  

肃宗昔在灵武城指挥猛将収咸京向公泣血洒行殿佐佑卿相乾坤平逆胡寞堕烟烬卿家兄弟功名振麒麟图【`集作阁`】鸿鴈行紫极出入黄金印尚书勲业超千古雄镇荆州继吾祖裁缝云雾成御衣拜跪题封贺端午向卿将命寸心赤青山落日江潮白卿到朝廷説老翁飘【`集作漂`】零已是沧浪客  

惜别行送刘仆射判官　　　前　人  

闻道南行市骏马不限匹数军中须襄阳幕府天下异主将俭省忧艰虞祗収壮健胜鐡甲岂因格鬬求龙驹而今西北自反胡麒麟荡尽一匹无龙媒真种在帝都子孙未落东南隅向非戎事偹征伐君肯辛苦越江湖江湖凢马多顦顇衣冠往往乘蹇驴梁公富贵于身踈号令明白人安居俸钱时散士子尽府库不为骄豪虚以玆报主寸心赤气却西戎廽北狄网罗羣马籍【`集作鸟籍`】马多气【`集作用`】在驱除出金帛刘侯奉使光推择滔滔才畧沧溟窄杜陵老翁秋系船扶病相识长沙驿强梳白发提胡芦手兼菊花路傍摘九州兵革浩茫茫三叹聚散临重阳当杯对客忍涕泪【`集有君子`】不觉老夫神内伤送顾处士【`吴与丘司议之女婿即况也`】　　释皎然  

吴门顾子予早闻风貌古眞谁似君人中黄宪与顔子物表孤髙将片云性背时人髙且逸平生好古无俦疋醉书在箧称絶伦神画开厨怕飞出谢氏檀郎亦可俦道情还似我家流安贫用晦读书坐不见将名干五侯知君别业长州外欲行【`去声`】秋田修畎浍门前便取觳觫乘腰上还将辘轳佩禅子有情非世情御荈贡余聊赠行满道喧喧遇君别争窥玊润与氷清  

送僧仲剬东游兼寄呈灵澈上人  

刘禹锡  

释子道成神气闲住持曽上清凉山晴空【`一作清室`】礼拜见眞像金毛玊髻卿云间西游长安僧籍本寺门前曲江碧松间白月照寳书竹下香泉洒瑶席前时学得经纶成奔驰象马开禅扃高筵谈柄一麾拂讲下门【`集作得`】徒如醉醒旧闻南方多禅【`一作长`】老次第来入荆门道荆州本自重诸【`集作弥`】天南朝塔庙犹依然宴坐东阳枯树下经行居止【`集作此`】故台邉忽忆遗民社中客为我衡阳驻飞锡讲罢同寻相鹤经闲来共蜡登山屐一旦扬眉望沃州自言王谢许【`集作与`】同逰凭将杂拟三十首寄与江南汤慧休  

送张山人归嵩阳　　　　　白居易  

黄昏惨惨天微雪循【`集作修`】行坊西皷声絶张生马瘦衣且单夜叩柴门与我别愧君冐寒来别我为君沽酒张灯火酒酣火暖与君言君何【`集作何事`】入闗又出闗答云前年偶下山四十余月客长安长安古来名利地空手无金行路难朝逰九城陌肥马香车欺杀客暮宿五侯门残茶冷酒愁杀人春明门外高城【`一作高`】处直下便是嵩山路幸有云泉客此身明日辞君且归去  

送韦仁实兄弟入闗　　　　李　贺  

送客饮别酒千觞无赭顔何物最伤心马首鸣金环野色浩无主秋明空旷间坐来壮胆破新月不能防行槐引西道青稍长攅攅【`一作青松稍长攅`】君子送秦水小人巢洛烟韦郎好兄弟叠玉生文翰我在山上舍一畒蒿硗田夜雨呌租吏春声闻暗闗谁觧念劳苦苍突唯南山送禇秘【`集作校`】书归旧山歌　　韦应物  

握珠不返泉匣玉不归山明时重士亦如此忽恠禇生何得还方称羽猎赋昨【`集作来`】拜兰台职汉箧亡书已暗传嵩丘遗简还能识朝朝待诏青鎻闱中有万年之树蓬莱池世人仰望栖此地生独徘徊意何为故山可往薇可采一自人间星嵗改藏书壁上【`集作中`】苔半侵洗药泉中月还在春风饮饯灞陵原莫厌归来朝市喧夫君不见东方朔避世从容金马门  

送孙徴赴云中　　　　　　韦应物  

黄騘少年无双防目视傍人皆辟易百战曽夸陇上儿一身复坐云中客寒风动地气苍茫横吹先悲出塞长敲石军中传夜火斧氷河畔汲朝浆前锋直指隂山外虏骑纷纷翦应碎凶【`疑`】奴破尽防君归金印酬功如斗大  

送客之江寕　　　　　　　韩　翃  

春流送客不应賖南过徐州见桞花朱雀桥邉防淮水乌衣巷里问王家千闾万井无多事闭户开门向山翠楚云朝下石头城江鷰双飞瓦棺寺呉士风流甚可亲相逢嘉赏日应新从来此地夸羊酪自有莼定却人  

此诗二百七十二卷重出前已削去  

送张郎中还蜀歌　　　　　卢　纶  

秦家御史汉家郎亲专两印征殊方功成走马朝天子伏槛论邉若流水晓离仙署趋紫防夜接髙儒读青史泸南五将望君还愿以天书示百蛮曲栈重江初过雨前旌后骑不同山迎车拜舞多耆老旧卒新营遍青草塞口云生火候迟烟中鹤唳军行早黄花川下水交横逺鴈孤霞蜀国晴卭【`集作笻`】竹笋长椒瘴起荔枝花发杜鹃鸣回首岷峨半天黒传觞接膝何由得空令豪士仰威名无复贫交恃顔色垂杨不动雨纷纷锦帐胡瓶争送君湏臾醉起箫笳发空见红旌入白云  

送陈章甫　　　　　　　　李　颀  

四月南方大麦黄枣花未落桐隂长青山朝别暮还见嘶马出门思旧乡陈侯立身何坦荡虬须虎眉仍大颡腹中贮书一万卷不肯低头在草莽东门沽酒饮我曹心轻万事皆鸿毛醉卧不知白日暮有时空望孤云髙长河浪头连天黒【`一作暗`】津口停舟渡不得郑国【`一作州`】游人未及家洛阳行子空叹息闻道故林相识多罢官昨日今如何  

送康生入京进乐府诗　　　李　颀  

识子十年何不遇只爱欢游两京路朝吟左氏娇女篇夜诵相如羙人赋长安春物旧相宜小苑蒲桃花满枝桞色偏浓九华殿莺声醉杀五陵儿曵此日从何所中贵由来尽相许白夹春衣仙史赠乌皮隠几台郎与新书乐府唱堪愁御妓应传鳷鹊楼西上虽因长公主终湏一见曲阳侯  

送山隂姚丞携妓之任兼寄苏少府  

李　颀  

东风香草路南客心容与白晳呉王孙青娥桞家女都门数骑出河口片防举夜簟眠橘洲春衫傍枫屿山隂政简甚从容到罢惟求物外踪落日花邉剡溪水晴烟竹里防稽峯才子风流蘓伯玉同官晓暮应相逐加飡共爱鲈鱼肥醒酒仍怜蔗熟知君练思本清新季子如今得为隣他日知寻始寜墅题诗早晩寄西人  

## 文苑英华卷三百四十二

宋　李昉等　编山  

虎牙行一首　　　　阆山歌一首  

阆水歌一首　　　　嵩山天门歌一首  

髙山引一首　　　　小山歌一首  

骊山行一首　　　　苔藓山歌一首  

望山歌一首　　　　太山路一首  

隂山道一首　　　　莲峰歌一首  

石  

石笋行一首　　　　石犀行一首  

青石一首  

隠逸  

逸人歌一首　　　　丁隠君歌一首  

柴溪翁歌一首  

佛寺  

道林寺三首　　　　岳麓寺一首  

山  

虎牙行　　　　　　　　　杜　甫  

北风歘吸吹南国天地惨惨无顔色洞庭扬波江汉廻虎牙铜柱皆倾侧巫峡隂岑朔漠气峰峦窈窕溪谷黒杜鹃不来猨狖寒【`集作啼`】山鬼幽忧雪霜逼楚老长嗟忆炎瘴三尺角弓两斛力壁立古【`集作石`】城横塞起金错旌竿满云直渔阳突骑猎青丘犬戎鏁甲围丹极八荒十年防盗贼征戍诛求寡妻哭逺客中宵泪霑臆  

阆山歌　　　　　　　　　前　人  

阆州【`一作山`】城东灵【`集作雪`】山白阆州城北玉台【`一作壶`】碧松浮欲尽不尽云江动将崩已【`集作未`】崩石那知根【`集作眼`】无鬼神防已觉气与嵩华敌中原格鬬且未归应结【`一作防`】茅斋防【`一作向`】青壁  

此诗一百五十九卷重出已削去注异同为一作  

阆水歌　　　　　　　　前　人  

嘉陵江色何所似石黛碧玉相因依正怜日破浪花出更复春从沙际归巴童荡【`集作荡`】桨敧侧过水鸡衘鱼来去飞阆巾胜事可肠断阆州城南天下稀  

嵩山天门歌　　　　　　　宋之问  

登天门兮坐盘石之磷前漎漎兮未半下漠漠兮无垠纷窈窕兮岩倚披以鹏翅洞胶葛兮峰崚层以龙鳞松移岫转左变而右易风生云起出鬼而入神吾亦不知其灵恠如此愿逰杳兮见羽人重曰天门兮穷崇廻合兮攅藂松万接兮柱日石千层兮倚空晩隂兮足风【`一作岚`】夕阳兮赩红试一望兮魂夺况众妙之无穷  

髙山引　　　　　　　　　前　人  

攀云窈窕兮上跻悬峰长路浩浩兮此去何从水一曲兮肠一曲山一重兮愁一重松槚邈已逺友于何日逢况满室兮童稚攅众虑【`一作愁`】于心胷天髙难诉兮逺负明徳却望函京兮挥涕龙钟  

小山歌　　　　　　　　　万　楚  

人説淮南有小山淮王昔日此登仙城中鸡犬皆飞去山上坛塲今宛然世人贵身不贵夀共笑华阳洞天口不知金石变长年谩在人间恋携手君能举防至淮南家住旴余先谙桐栢乱流平入海茱萸一曲沸成潭忆记来时魂悄悄想见仙山众峰小今日长歌思不堪君行为报三春鸟  

骊山行　　　　　　　　　韦应物  

君不见开元至化垂衣裳厌坐明堂朝万方访道灵山防圣祖沐浴华池集百祥千乘万骑被原野云烟草木生【`一作相`】辉光禁伏围山晓霜劲【`集作切`】离宫积翠夜漏长玉阶寂厯朝无事碧树葳蕤寒更芳三清小鸟传仙语九华真人奉琼浆下元昧爽漏【`一作编`】恒秩登山朝礼元室翠华稍隠天半云丹阁先【`集作光`】明海中日羽旗旄节憇瑶台清丝妙管从空来万井九衢皆仰望防云白鹤方徘徊慿髙覧古【`集作一望`】嗟寰防造化茫茫思攸哉秦川八水长缭绕汉氏五陵空崔嵬乃言圣祖授【`集作奉`】丹经以年为日亿万龄苍生咸夀隂阳泰髙谢前王出尘外英雄共理天下晏戎夷詟伏兵无战时丰薄赋【`集作赋敛`】未告劳海阔珍竒亦来献干戈一起文物乖懽娯已极人事变圣皇弓劔坠幽泉古木苍山闭宫殿纉承鸿业圣明君威振六合驱妖氛太平逰幸今可待汤泉岚岭还氛氲  

苔藓山歌　　　　　　　　顾　况  

野人夜夣江南山江南山深松桂闲野人觉后长叹息帖藓黏苔作山色闭门无事任盈虚终日欹眠观四如一如白云飞出壁二如飞雨岩前滴三如腾虎欲哮咆四如懒龙遭霹雳崄峭嵌空潭洞寒小儿两手扶栏干同裴观察东湖望山歌　　　前　人  

浴鲜积翠栖灵异石洞花宫横半空夜光潭上明星啓风雨坛邉树如洗水淹徐孺宅恒干绳坠洪崖井无底主人载酒东【`一作春`】湖隂遥望西山三四岑  

太行路　　　　　　　　　白居易  

太行之路能嶊车若比人心是坦途巫峡之水能覆舟若比人心是安流人心好恶苦不常好生毛发恶生疮与君结发未五载岂期【`集作忽从`】牛女为参商古称色衰相弃背当时羙人犹怨悔何况如今鸾镜中妾顔未改君心改为君薰衣裳君闻兰麝不馨香为君事容餙君防珠【`集作金`】翠无顔色行路难难重陈人生莫作妇人身百年苦乐由他人行路难难于山险于水不独人家【`集作间`】夫与妻近代君臣亦如此君不见左纳言右纳史朝承恩暮赐死行路难不在水不在山只在人情反覆间  

隂山道　　　　　　　　　前　人  

隂山道隂山道纥逻敦肥氷泉好毎至戎人进【`集作送`】马时道傍千里无纎草草尽泉枯马病羸飞龙但印骨与皮五十疋缣易一疋缣去马来无了日养无所用土【`集作飞去`】非冝毎嵗死伤十六七缣丝不足女工苦踈织短截充疋数藕丝蛛网三丈余廻纥【`集作鹘`】诉称无用防咸安公主号可敦逺为可汗频奏论元和三年下新勅内出金帛酬马值仍诏江淮马价缣从此不令踈短织合罗将军称【`集作呼`】万嵗捧受金银与缣防谁知胡【`集作黠`】虏啓贪心明年马来多一陪缣渐好马渐多隂山虏奈尔何  

莲峰歌　　　　　　　　　贾　岛  

锦砾潺湲玉溪水晓来防雨藤花紫冉冉山鸡红尾长一声樵斧惊飞起松刺梳空石差【`一作室`】齿烟香【`一作空`】风软人参蘃阳崖一夣伴云根仙菌灵芝夣魂里  

石  

石笋行　　　　　　　　　杜　甫  

君不见益州城西门陌上石笋防髙蹲古老【`集作来`】相传是海眼苔藓蚀尽波涛痕雨多往往有【`集作得`】瑟瑟此事恍惚难明论恐是昔时卿相墓【`集作家`】立石为表今仍存惜哉俗态好蒙蔽亦如小臣媚至尊政化错忤失大体坐防倾危受厚恩嗟尔石笋擅虚名后来未识犹骏奔安得壮士掷天外使人不疑见本根  

石犀行　　　　　　　　　前　人  

君不见秦时蜀太守刻石立作三犀牛自古虽有厌胜法天生江水湏【`集作向`】东流蜀人矜夸一千载泛滥【`集作溢`】不近张仪楼今年灌口【`集作注`】损戸口此事或恐为神羞终借隄防出众力髙拥木石当清秋先王作法皆正道诡恠何得参人谋嗟尔三犀不经济缺讹只与长川逝但见元气相【`集作恒`】调和自免洪涛恣凋瘵安得作者【`集作壮士`】提天纲再平水土犀苍【`集作奔`】茫  

青石　　　　　　　　　　白居易  

青石出自蓝田山兼车运载来长安工人磨琢欲何用石不能言我代言不愿作人家墓前神道碣坟土未干名已防不愿作官家道傍徳政碑不镌实录镌虚词愿为顔氏叚氏碑雕镂太尉与太师刻用【`集作此`】两片坚贞质状彼二人忠烈姿义心若石屹不转死节若石确不移如观奋击朱泚日似见叱呵希烈时各于其上题名字【`集作谥`】一置髙山一沉水陵谷虽迁碣犹【`集作碑独`】存骨化为尘名不死长使不忠不烈臣观碑改节慕为人慕为人劝事【`一作助`】君  

隠逸  

逸人歌赠李山人　　　　　张楚金  

上有尧兮下有由眠嵩阳兮漱頴流其貎古其心幽浩歌一曲兮林壑秋道险可惊兮人莫用乐天知命兮守岩洞时击磬兮嗟鸣鳯吾欲知往古之不可追自悠悠于元夣  

丁隠君歌　　　　　　　　陆龟蒙  

华阳道士南游归手中半卷青萝衣【`集作皮`】自言逋客持赠我乃是钱塘丁翰之连江【`集作天`】大抵多竒岫独话君家最孤秀盘烧天竺春笋肥琴倚洞庭秋石瘦草堂暗引龙溜老树根株若蹲兽霜浓果熟未容收往往儿童杂猿狖去嵗猖狂有黄防官军骇散无人鬬满城奔送翰之闲秪把枯松塞圭窦前度【`集作后非`】相逢正【`集作已非`】卖文一钱不直虚云云今来利作采樵客可以抛身麋鹿群丁隠君丁隠君【`集作昻`】昻头且莫变名氏即日便寻丁隠君  

紫溪翁歌　　　　　　　　前　人  

一丘之木其栖身也屋吾容不辱一溪之石其居平也席吾劳以息一窦之泉其音清也吾方在悬得乎人得乎天吾不知所以然而然先生侧弁而赓之曰采江之鱼兮朝舡有鲈采江之蔬兮暮筐有蒲左图且书右琴与壶夀欤贵欤贱欤歌阕而去  

佛寺　　　　　　　　　　　前　人  

岳麓山道林二寺行　　　　杜　甫  

玉泉之南麓山殊道林林壑争盘纡寺门髙开洞庭野殿脚挿入赤沙湖五月寒风冷佛骨六时天乐朝香炉地灵歩歩雪山草僧寳人人沧海珠塔刦宫墙壮丽敌石【`集作香`】厨松道清凉俱莲池【`集作花`】交响共命鸟金牓双廻三足乌方丈渉海费时节圃寻河知有无暮年且喜经行近春日兼防暄暖扶飘然斑白将【`集作身`】奚适傍此烟霞茒可诛桃源人家易制度橘洲田土仍膏腴潭府邑中甚淳古木守庭内不喧呼昔遭衰世皆晦迹今幸乐国养防躯依止老宿亦未晩富贵功名焉足图乆为谢【`集作野`】客寻幽惯细学何颙免兴孤一重一掩吾肺腑仙鸟仙花【`集作山鸟山花`】吾友于宋公放逐曽题壁物色分留待【`集作兴`】老夫  

道林寺　　　　　　　　　韦　蟾  

石门廻接苍梧野愁色隂深二妃寡广殿崔嵬万壑间长廊诘曲千岩下静聴林飞念佛鸟细防壁画防经马暖日斜明防蝀梁湿烟散羃鸳鸯瓦北方部落檀香塑西国文书贝叶冩壊栏迸竹醉好题窄路垂藤困堪把沈裴笔力阃雄壮宋杜词源两风雅他方居士来施斋彼岸上人投结夏悲我未离扰扰徒劝我休学悠悠者何时得与刘遗民同入东林逺公社  

同前　　　　　　　　　　崔　珏  

临湘之濵麓之隅西有松寺东岸无松风千里摆不断竹泉防入于僧厨宏梁大栋何足贵山寺难有山泉俱四时唯夏不敢入烛龙安敢停斯湏逺公池上种何物碧罗扇底红鳞鱼香阁朝鸣大法皷天宫夜转三乘书野花市井栽不着山鸡饮啄声相呼金槛僧廻歩歩影石盆水溅聮聮珠北临髙处日正午举手欲摸黄金乌遥江大船小于叶逺村杂树齐如蔬潭州城郭在何处东邉一片青模糊今来古往人满地劳生未了归丘墟长卿之门乆寂寞五言七字夸规模我吟杜诗清入骨灌顶何必湏醍醐白日不照耒阳县黄天厄死饥寒躯明珠大贝采欲尽蛤空满赤沙湖今我题诗亦无味懐贤覧古成长吁不如兴罢过江去已有好月明归途  

岳麓寺　　　　　　　　　沈传师  

承明年老輙自论乞得湘守东南奔为闻楚国富山水青嶂逦迤僧家园含香珥笔皆眷旧谦挹自忘台省尊不令执简候亭舘直许携手游山樊忽惊列岫晩来逼朔雪洗尽烟岚昏碧波廻屿三山转丹槛缭郭千艘屯华镳蹀狥砂歩大斾防错辉松门樛枝竞骛龙蛇势折干不防风霆痕相重古殿倚岩腹别引新径萦云根目伤平楚虞帝防情多思逺聊开罇危细管逐歌飏画皷绣靴随节翻锵金七言陵老杜入木八法蟠髙轩嗟余潦倒乆不利忍复感激论元元  

## 文苑英华卷三百四十三

宋　李昉等　编楼防宫阁  

楼四首　　　防三首　　　宫三首  

阁二首　　　园二首　　　亭五首  

经行  

封丘作一首　　　　发阆中歌一首  

金陵歌一首　　　　梁园歌一首  

襄阳歌一首　　　　长安歌一首  

邺城引一首　　　　鸿门行一首  

顾渚行一首　　　　武源行一首  

过荆门歌一首  

陪侍郎叔华登楼歌【`集作宣州谢眺楼饯别校书叔云`】  

李　白  

弃我去者昨日之日不复留乱我心者今日之日足繁【`集作多繁`】忧长风万里送秋鴈对此可以酧【`集作酣`】髙楼蔡氏【`集作蓬莱`】文章建安骨中间小谢又清发俱懐逸兴壮思飞欲上青云【`集作天`】览明月抽刀断水水更流举杯销愁愁复【`集作更`】愁男儿【`集作人生`】在世不称意明朝举棹还沧洲【`集作散髪弄扁舟`】  

越王楼歌　　　　　　　　杜　甫  

绵州州府何磊落显庆年中越王作孤城西北起髙楼碧瓦朱甍照城郭楼下长江百丈青山头落日半轮明君王旧迹今人赏转见千秋万古情  

江楼曲　　　　　　　　　李　贺  

楼前流水江陵道鲤鱼风起芙蓉老晓钗催【`一作催`】鬓语南风抽防归来一日功鼍吟浦口飞梅【`一作遇飞`】雨竿头酒旗换青纻箫骚浪白云差池【`一作参差`】黄粉油【`集作防`】衫寄郎主新槽酒【`一作曲`】声苦【`一作善`】无力南湖一顷菱花白眼前便有千里愁小玉开屏见山色  

上官昭容书楼歌【`贞元十四年友人崔仁亮于东都买得研神记一卷有昭  

容列名书缝处因用感叹而作是歌`】　　　　吕　温  

汉家媫妤唐昭容工诗能赋千载同自言才艺是天真不服文夫胜妇人歌防舞罢闲无事纵恣优防【`一作柔`】弄文字玉楼寳架中天居缄竒秘异万卷余水精编帙緑钿轴云母纸黄金书风飘【`一作吹`】花露清旭时绮髙挂红销帷香囊盛烟绣结络翠羽拂案碧【`集作青`】琉璃吟披啸卷纷无已皎皎渊机破【`一作碎`】妍理词萦防翰紫鸾廽思耿寥天碧云起碧云起心悠哉境深转苦坐自催金梯珠【`一作玉`】履声一断瑶瑎日夜生青苔青苔閟九闗曽比群玉山神仙杳何许遗逸满人间君不见洛阳南市卖书肆有人买得研神记纸上香多蠧不成昭容题处犹分明令人惆怅难为情  

春防引【`寒食集毕录事宅作`】　　　　　陈子昻  

感阳春兮生碧草之油油懐宇宙以伤逺登髙防而冩忧迟美人兮不见恐青嵗之遂【`集作还`】遒从毕公以酣饮寄林塘而一留防芳荪于北渚忆桂树于南洲何云木之英丽而池舘之崇幽星防秀士月旦诸子嘉【`一作喜`】青鸟之辰迎火龙之始挟寳书与瑶琴芳蕙华而兰靡乃掩白蘏借緑芷酒既醉乐未巳击青钟歌渌水怨青春之萎絶赠瑶防之旖旎愿一见而道【`集作尊`】意结众芳之绸缪曷余情之荡漾【`集作瀁`】独青云以増愁怅三山之飞鹤忆海上之白鸥且曰群仙去兮青春頺嵗华歇兮黄鸟哀富贵荣乐防时兮朱宫碧堂生青苔白云兮归来  

姑苏防　　　　　　　　　释皎然  

古防不见秋草凄却忆呉王全盛时千年月照秋草上呉王在时防廻望至今月出君不还世人空对姑苏山山中精灵安可覩辙迹人踪麋鹿聚婵娟西子倾国容化作寒陵一堆土  

司天防　　　　　　　　　白居易  

司天防仰观俯察天人际羲和死来职事废官不求贤空取艺昔闻西汉元成间下陵上替【`集作上陵下替`】谪见天北辰防暗少光色四星煌煌如火赤耀芒动角射三台半见【`集作上台`】半防中台坼是时非无太史官眼见心知不敢言明朝趋入明光殿唯奏庆云夀星见天文时变两如斯九重天子不得知不得知安用防髙百尺为  

连昌宫词　　　　　　　　元　稹  

连昌宫中满宫竹嵗乆无人森似束又有墙头千叶桃风动落花红簌簌宫邉老翁为余泣少年选进【`集作进食`】因曽入上皇正在望仙楼太真同凭栏干立楼上楼前尽珠翠炫转荧煌照天地归来如夣复如痴何暇备言宫里事初过寒食一百六店舍无烟宫树緑夜半月髙索鸣贺老琵琶定塲屋力士传呼覔念奴念奴潜伴诸郎宿湏臾覔得又连催特勅衘中许燃烛春娇满眼【`一作眠`】睡红销掠削云鬟旋装束飞上九天歌一声二十五郎吹管逐逡廵大遍梁州彻色色兹轰緑续李謩擪笛傍宫墙偷得新飜数般曲平明大驾发行宫万人皷舞在途【`集作途路`】中百官队仗避岐薛杨氏诸姨车鬬风明年十月东都破御路独【`一作犹`】存禄山过驱令供顿不敢藏万姓无言【`集作声`】泪潜堕两京定后六七年却寻家舍行宫前庄园烧尽有枯井行宫门闭【`文粹作闼`】树宛然尔后相传六皇帝不到离宫门乆闭徃来年少説长安元武楼成花蕚废去年勅使因破竹偶值门开暂相逐荆榛栉比塞池塘狐兎骄痴縁树木舞榭欹倾基尚在【`集作存`】文窻窈窕纱犹緑尘埋粉壁旧花钿鸟啄风筝碎珠玉上皇偏爱临砌花依然御榻临阶斜蛇出鷰巢盘闘拱菌生香案正当衙寝殿相连端正楼太真梳洗楼上头晨光未出帘影黒至今反挂瑚钩指似【`集作向`】旁人因恸哭却出宫门泪相续自从此后还闭门夜夜狐狸上门屋我闻此语心骨悲太平谁致乱者谁翁言野父何分别眼见耳闻为君説姚崇宋璟作相公劝諌上皇言语切爕理隂阳禾黍丰调和中外无兵戎长官清强【`集作平`】太守好防选皆言由相公开元欲【`集作之`】末姚宋死朝廷渐渐由妃子禄山宫里养为【`集作`】儿虢国门前閙如市弄权宰相不记名忆得依稀【`集作依稀忆得`】杨与李庙谋【`集作谟`】颠倒四海摇五十年来作疮痏今皇神圣丞相明诏书才下呉蜀平官军又取淮西贼此贼亦除天下寕年年耕种宫前道今年不遣子孙耕老翁此意深望幸努力庙谋休用兵  

骊宫髙　　　　　　　　　白居易  

髙髙骊山上有宫朱楼紫殿三四重迟迟兮春日玉甃暖兮温泉溢嫋嫋兮秋风山蝉鸣兮宫树红翠华不来嵗月乆墙有衣兮瓦有松吾君在位已五载何不一幸乎其中西去都城防多地吾君不来【`集作□`】有深意一人出兮不容易六宫从兮百司偹八十一车千万骑朝有宴饫暮有赐中人之产数百家未足充君一日费吾君修已人不知不自逸兮不自嬉吾君爱人人不识不伤财兮不夺【`集作伤`】力骊宫髙兮髙入云君之来兮为一身君之不来兮为万民【`集作人`】  

滕王阁歌　　　　　　　　王　勃  

滕王髙阁临江渚佩玉鸣鸾罢歌舞画栋朝飞南浦云珠暮卷西山雨闲云潭影日悠悠物换星移度防秋阁中帝子今何在槛外长江空自流  

两朱阁　　　　　　　　　白居易  

两朱阁南北相对起借问何人家贞元双帝子帝子吹箫双得仙五云飘飖迎【`集作飞`】上天第宅亭防不将去化为佛寺在人间妆閤【`集作阁`】妓楼何寂静桞似舞腰池似镜花落黄昏悄悄时不闻皷【`集作歌`】吹闻钟磬寺门勑牓金字书尼院佛庭寛有余青苔明月多闲地比屋齐【`集作疲`】人无【`一作何`】处居忆时平阳宅初置呑并平人防家地仙去双双作梵宫渐恐人家【`集作间`】尽为寺  

南园　　　　　　　　　　李　贺  

方领蕙帯折角巾杜若已老兰芷【`集作苕`】春南山削秀蓝玉合小雨归去飞长【`集作凉`】云熟杏暖香梨叶老草销【`集作梢又注作满`】竹栅鏁池根【`集作痕注作漘`】郑公乡老开酒盎坐泛楚奏【`集作酒`】吟招防  

金谷园歌　　　　　　　　韦应物  

石氏灭金谷园中水流絶当时豪右争骄侈锦为歩障四十里东风吹花雪满川紫氛【`集作气`】凝阁朝景妍洛阳陌上人廽首丝竹飘飖入青天晋武平呉恣懽醼余风靡靡朝廷变嗣世衰防谁肯忧二十四友日日空追逰追逰讵可足共惜年华促祸端一发埋恨长百草无情春自緑  

劳劳送亭歌【`亭在江寕南十五里古送别之所一名临凔观`】  

李　白  

金陵劳劳送客堂蔓草离离生道傍古情不尽东流水此日悲风愁白杨我乗素舸同康乐朗咏清川飞夜霜昔闻牛渚吟五章今来何谢袁家郎苦竹寒声动秋月独宿空归夣长　　此日【`集作此地`】  

宿东溪李十五山亭　　　　王季友  

上山下山入山谷溪中落日留我宿松石依依当主人主人不在意亦足名花出地两重阶絶顶平天一小斋本意由来是山水何用相逢语【`一作话`】旧懐  

奉和礼部李尚书酬杨著作竹亭歌  

权徳舆  

直城朱戸相逦连九逵丹毂声阗阗春官自有花源赏终日南山当目前晨摇玉佩趋温室暮入竹蹊【`集作溪`】疑洞天烟销雨过防不足晴翠鲜颷逗深谷独謡一曲泛流霞闲对千竿连净緑萦廽疏凿随胜地石磴岩扉光景异虚斋寂寂清籁吟幽涧纷纷杂英坠家承麟趾贵劔有龙泉赐上奉明时事无事人间方外兴偏多能以簮缨狎薜萝尝通内学青莲偈更奏新声白雪歌风入松云归栋鸿飞灭处犹目送蝶舞闲时忽成夣【`集作夣忽成`】兰防有客叙交情返照中林曵履迎【`集作声`】直为君恩【`集作思`】催造膝东方辨色谒承明  

萧常待瘿栢亭歌　　　　　卢　纶  

栢之异者山中灵好人截断为君亭云翻浪卷不可识鸟兽成形花倒植莓苔旧防色尚青霹雳残痕节犹黒金貂主人汉三老构此穷年下朝早心规目制不暂疲匠者受词无一词清晨拂匣菱生镜落日凭栏星满池攅薨闘拱无斤迹根瘿联悬同素壁数层乱冩云里万片争呈雪中石重不动自飘香似到洲白雪【`集作玉`】堂水精如意方同【`集作全`】色云母屏风遂掩光四堦绵绵被纎草草上依防众山道松间汲井烟翠寒洞里围碁天景好愚儒敢欲贺成功鸾鳯栖翔固不同应念废材今接地一枝思寄戸庭中  

白沙亭逄呉叟歌　　　　　韦应物  

龙池宫里上皇时罗衫寳帯香【`一作春`】风吹满朝豪士今已尽欲话旧逰人不知白沙亭上逄【`一作遭`】呉叟爱客脱衣且沽酒问之执防亦先朝零落艰难却负樵亲观文物蒙雨露见我昔年侍丹霄冬狩春祠无一事欢逰洽醼多颁赐尝陪夕月行宫斋毎返温泉防陵醉星嵗再周十二辰尔来不语今为君盛时忽去良可恨一身【`集作生`】坎何足云  

经行　　　　　　　　　　　髙　适  

封丘作  

我本渔樵孟诸野一生自是悠悠者乍可狂歌草泽中寜堪作吏风尘下只言小邑无所为公门百事皆有期拜迎官长心欲破【`集作碎`】鞭挞黎庻令人悲归【`集作悲`】来向家问妻子举家尽笑【`集作道`】今如此生事湏依【`集作应湏`】南畆田世情付与东流水夣想旧山安在哉为衘君命日【`集作且`】迟廽乃知梅福徒为尔却【`集作转`】忆陶潜归去来  

发阆中歌　　　　　　　　杜　甫  

前有毒蛇后猛虎溪行尽日无村坞江风萧萧云拂地山木惨惨天欲雨女病妻忧归意速秋花锦石谁复数别家三月一书来【`集作得书`】避地何时免愁苦  

金陵歌送别范宣　　　　　李　白  

石头巉岩如虎踞陵波欲过沧洲【`集作江`】去钟山龙盘走势来秀色横分厯阳树四十余帝三百秋功名事迹随东流白马小儿【`集注作金鞍`】谁家子泰清之嵗来闗囚【`集注作吹唇虎啸鳯凰楼`】金陵昔时【`集作日`】何壮哉席卷英豪天下来冠盖散为烟雾尽金舆玉座【`一作辇`】成寒灰扣劔悲吟空咄嗟梁陈白骨乱如麻天子龙沉景阳井谁歌玉树后庭花此事伤【`一作北地悲`】心不能道城【`集作目`】下离离长春草送尔长江万里心他年来访南山皓  

梁园吟【`见三百三十六卷`】　　　　　李　白  

襄阳歌【`见二百一卷`】　　　　　　李　白  

长安道【`见一百九十二卷`】　　　　　韦应物  

邺城引　　　　　　　　　张　鼎  

君不见汉家失綂三灵变魏武争雄六龙战荡海呑江制中国廽天运斗应南面隠隠都城紫陌开迢迢分野黄星见流年不驻漳河水明月俄终邺国宴文章犹入管弦新帷座空销狐兎尘可惜望陵歌舞处松风四靣暮愁人  

鸿门行　　　　　　　　　袁　瓘  

少年买意气百金不辞费学劔西入秦结交北逰魏秦魏多报人与代亦殊伦由来不相识皆是暗相亲寳马青丝辔狐裘貂防服【`一作皮`】晨过剧孟逰暮投咸阳宿然诺本云云诸侯莫不闻犹思百战术更逐李将军始从防陵下遥遥度朔野北风闻楚歌南庭见胡马胡马秋正肥相邀夜合围战酣烽火灭路断救兵稀白刄纵横逼黄尘飞不息虏骑血洒衣单于泪霑臆献凯云防中自言塞上雄将军行失势部曲遂无功新人不如旧新【`一作旧`】人不相救万里长飘飘十年计不就弃置难重论驱马度鸿门行防楚汉事不觉风尘昏寳劔中夜抚悲歌聊独舞此曲不可终曲终泪如雨  

顾渚行寄裴方舟　　　　　释皎然  

我有云泉隣渚山山中茶事颇相闗鶗鴂鸣时芳草死山家渐欲収茶子伯劳飞日芳草滋山僧又是采茶时由来惯采无近逺隂岭长兮阳崖浅大寒山下叶未生小寒山中叶初卷【`二山名`】吴姹携笼上翠防蒙蒙香刺罥春衣迷山乍被落花乱度水时惊啼鸟飞家园不逺乗露摘归时露防犹滴沥初看抽出欺玉英更取煎来胜金液昨夜西风雨色过朝寻新茗复如何女宫露澁青芽老尧市人稀紫笋多紫笋青芽谁得识日暮探【`疑作采`】之长太息清冷真人待子元【`仙传清冷真人裴君与道人真子元为友`】贮此芳香思何极  

武源行　　　　　　　　　前　人  

昔年群盗阻江东呉山动摇楚泽空齐人示戴【`二字疑`】蜂虿毒羙稷化为荆棘丛匃匃四顾多窑宂浮云白波不妨同万人死地当虎口一旦生涯悬皷中昨日将军狥死节悉何生昏【`二字疑`】防成血胷中豹畧张阵云握内蛇矛挥白雪长州南去接孤城居人散尽皷謲【`疑`】惊三春不见芳草色四面惟闻刁斗声此时狂防纷如市君当要冲固深垒纵横计出皆获全士卒身先毎轻死扫平氛祲望呉门人闲嵗羙桑柘繁比屋全生受君赐连营罢战顶君恩如何弃置功未录通籍无名滞江曲灞亭不重李将军汉爵犹轻苏属国荒营寂寂隠山椒春意空惊故栁条野战攻城只如此即今谁是霍嫖姚  

过荆门歌　　　　　　　　李　绅  

荆江水阔烟波转荆门路绕山葱蒨防势侵云防又明山呈【`疑作程`】背日昏黄见青青麦垅啼飞鸦寂寞野迳棠梨花行行驱马万里逺渐入烟岚危栈賖林中有鸟飞幽谷月上千岩一声哭肠断思归不可闻人言恨魄来巴蜀我聴此鸟祝我魂死勿学此声衘寃纵为羽族莫栖息直上青云呼帝阍此时山月如衘镜岩岫参差互辉映皎防深防入涧泉分明细见樵人迳隂森鬼庙当邮亭鸡豚日宰闻羶腥愚夫祸福自迷惑魍魉慿何通百灵月低山晓问行客已酧椒浆拜荒陌惆怅忠贞徒自持谁祭山头望夫石  

## 文苑英华卷三百四十四

宋　李昉等　编兽  

马十首　　　　　　　牛二首  

犀一首　　　　　　　虎一首  

豹一首  

羸骏篇　　　　　　　　　乔知之  

喷玉长鸣西北来自言当代是龙媒万里鐡闗行入贡九重金阙【`一作门`】为君开蹀朝驰过上苑防瞑走发章防玉勒金鞍荷装餙路傍观者无穷极小山桂树比权竒上林桃花况顔色忽闻天将出龙沙汉主持将驾皷车去去山川劳日夜遥遥闗塞断烟霞山川闗塞十年征汗血流离赴月营肌肤销逺道膂力尽长城长城日夕苦风霜中有连年百战塲摇珂齿勒金覊尽争锋足顿鐡菱伤垂耳罢轻赍弃置在寒谿大宛蒲海北滇壑旧【`一作隽`】岩西沙平留缓歩路逺闇频嘶从来力尽君湏弃何必寻途我已迷嵗嵗年年奔逺道朝朝暮暮催疲老扣冰晨饮黄河源拂雪夜食天山草楚水檀溪征战事吴塞乌江辛苦地持来报主不辞劳宿昔立功非重利丹心素节本无求长鸣向君君不留秪应漫【`一作澶`】漫归田里万里低昻任生死君王傥若不见遗白骨千金犹可市  

沙苑行　　　　　　　　　杜　甫  

君不见左辅白沙如白【`集作白如`】水缭以周墙百余里龙媒昔是渥洼生汗血今称献于此苑中騋牝三千匹丰草青青寒不死食之豪健西城无毎嵗攻【`一作収`】驹冠邉鄙王有虎臣司苑门入门天廐皆云屯骕骦一骨独当御春秋二时归至尊至尊内外马盈亿伏在坰空大存逸羣絶足信殊杰倜傥权竒难具论累累塠阜藏奔突往往坡陀纵超越角壮翻腾麋鹿游浮深簸荡鼋鼍窟泉出巨鱼长比人丹砂作尾黄金鳞岂知异物同精气虽未成龙亦有神  

老【`集作瘦`】马行　　　　　　　前　人  

东郊老【`集作瘦`】马使我伤骨骼硉兀如堵墙绊之欲动转欹侧此岂有意仍腾骧细防六印帯官字众道三军遗路傍皮干剥落杂泥滓毛暗萧条连雪霜去嵗奔波逐余防骅骝不惯不得将士卒多骑内廐马惆怅恐是病乗黄当时厯块悮一蹷委弃非汝能周防见人惨澹苦【`集作苦`】哀诉失主错莫【`集作汉`】无精【`集作晶`】光天寒逺放鴈为伴【`集作侣`】日暮未【`集作不`】收乌啄疮谁家且养愿终惠更试明年春草长  

李鄠县丈人胡马行　　　　前　人  

丈人骏马名胡骝前年避贼【`集作胡`】过金牛廻鞭却走见天子朝饮汉水暮灵州自矜胡骝竒絶代乘出千人万人爱一闻説尽急难材转益愁向驽骀軰头上鋭耳批秋竹脚下高蹄削寒玉始知神龙【`一作龙神`】别有种不比【`集作似`】俗马空多肉洛阳大道时再清累日喜得俱东行鳯臆麟须【`集作龙髻`】未易识侧身注目长风生  

骏马歌【`集作騘马行`】  

高都防騘马行  

右二诗合入此卷歌行门而英华误编在二百九卷乐府门今不重录  

驱马篇　　　　　　　　　戴　暠  

神哉彼泰山五岳专其名隆高贯云霓嵯峨出泰清流六二候间【`此句疑`】高置十二亭上有涌醴泉玉石扬华英东北望吴野西望观日精王者已归天効厥元功成  

舞马篇　　　　　　　　　薛　曜  

星精龙种竞腾骧双眼黄金紫艶光一朝逄遇升平代伏阜御图事帝王我皇盛徳苞六羽俗泰时和虞石拊昔闻九伐有余名【`山海经夏后启舞九代马伐疑是代字`】今日百兽先来舞钩陈周卫俨旌眊钟鏄陶匏声殷地承云嘈骇日灵调露铿鈜动天驷若麟螭蹑景追风忽见知咀衘拉鐡并权竒被服雕章何陆离紫玉鸣珂临寳镫青丝防络帯金覊随歌皷而电【`一作霓非`】惊逐九劔而飚驰态聚【`普胡切马蝶迹`】还急骄凝骤不移光敌白日下气拥緑烟垂婉转盘殊未已悬空歩骤红尘起惊鳬翔鹭不堪俦矫鳯廻鸾那足拟蘅垂桂褭香氛氲长鸣汗血尽浮云不辞辛苦来东道秪为箫韶朝夕闻阊阖间【`一作门`】玉台侧承恩煦兮生光色鸾锵锵车翼翼偹国容兮为戎餙充云翘兮天子庭荷日用兮情无极吉良乘兮一千嵗神是【`一作芝`】得兮天地期大易占云南山夀防共乐圣明时  

望云骓马歌【`并序`】　　　　　　元　稹  

徳宗皇帝以八马幸蜀七马道毙唯望云骓来徃不顿贞元中老死天廐臣稹作歌以记之  

忆昔先皇幸蜀时八马入谷七马疲肉绽筋挛四蹄脱七马死尽无马骑天子防尘天雨泣巉岩道路淋漓湿峥嵘白草眇难期洞黄泉安可入【`白草洞并骆谷中地名古谚云洞入黄泉`】朱泚围兵抽未尽懐光冦骑追行及嫔娥相顾倚树啼鹓鹭无声仰天泣圉人不【`疑`】进望云骓衫色【`一作袍衫`】顦顇众马欺上前喷吼如有意耳尖卓立节踠竒君王试遣廻胷臆撮骨锯牙骈两肋蹄悬四距胫颗方胯竦三山尾扶直圉人畏诮仍相感此马无良空有力频频齧掣辔难施往往跳趫骑【`集作鞍`】不得色沮声悲仰天诉天不遣言君未识亚身受取白玉鞍【`集作覊`】开口衔将紫金勒君王自此方敢骑似遇良臣乆凄恻龙腾鱼鼈咸震【`集作踔然`】惊骥眄驴骡少顔色七圣心迷运方厄五丁力尽路犹窄骆駞山上斧刃堆望秦岭下锥头石五六百里真符县八十四盘青山驿掣开流电有辉光突过浮云无朕迹地平隘【`集作险`】尽施黄屋九九属车十二纛齐映前导引骓头严震迎号抱骓足路傍垂白天寳民望骓礼拜见骓哭皆云【`集作言`】元宗当时无此马不免骑骡来幸蜀雄雄猛将李令公收城杀贼豺狼空天旋地转日再中天子却坐明光宫朝廷无事忘征战校猎朝廻暮毬宴御马齐登拟用槽【`廐中号乘舆之副曰拟用槽`】君王自试宣徽殿圉人还进望云骓性强歩濶无方便分鬃摆【`集分騣作摆杖`】头太髙擘肘廻颅【`集作头`】项难转人人共恶难回跋潜遣飞龙减刍秣金【`集作银`】鞍绣韂不复施空尽【`兹引切`】天年御槽活当时鄙谚已有云【`集作言`】莫倚功能【`集作高`】浪开濶登山纵似望云骓平地湏饶红儿驋【`集作拨`】长安三月花垂草果下翩翩紫骝好千官暖热李令闲百马生狞望云老望云骓尔之种类世世竒当时项王乘尔祖分配英雄【`集作豪`】称覇主尔身今日逄圣人从幸巴渝归入秦功成事遂身退天之道何必随羣逐队到死踏红尘望云骓用与不用各有时尔勿悲  

瘦马行　　　　　　　　　李　端  

城傍牧马驱未过一马徘徊起还卧眼中有泪皮有疮骨毛焦瘦令人伤朝朝放在儿童手谁觉举头防故乡往时汉地相驰逐如雨如风过平陆岂意今朝驱不前蚊蚋满身泥上腹路人识是名马衰【`一作儿`】畴昔三军不得骑玉勒金鞍既已过追奔获兽有谁知终身枥上食君草遂与驽骀一时老使伯长鸣陇上风犹期一战安西道  

放牛歌　　　　　　　　　陆防【`见集本`】  

江草秋穷似秋半十角呉牛放江岸邻肩抵尾乍依偎横去斜奔忽分散荒陂断堑无端入背上时时孤鸟立日暮相将帯雨归田家烟火微茫湿  

官牛　　　　　　　　　　白居易  

官牛官牛驾官车浐水岸邉驱【`集作般`】载沙一石沙防斤重朝驾【`集作载`】暮载将何用载向五门官道西緑槐隂下填【`集作铺`】沙堤昨来新拜右丞相恐畏泥深【`集作恐怕泥涂`】污马蹄右丞相马蹄踏沙虽净洁牛领牵车欲流血右丞相但能济人理国调隂阳官牛领穿亦无妨  

驯犀【`贞元丙子嵗南海献驯犀诏纳苑中至十三年冬大寒驯犀死`】  

白居易  

驯犀驯犀通天犀躯貌骇人角骇鸡海蛮闻有明天子驱犀乘传来万里一朝得谒大明宫欢呼拜舞自论功五年驯养始堪献六译语言方得通上嘉人兽俱来逺蛮馆四方犀入苑防以瑶刍锁以金故乡迢递君门深海鸟不知钟皷乐池鱼空结江湖心驯犀生处南方热秋无白露冬无雪一入上林三四年又逢今嵗苦寒月饮氷卧霰苦踡局角骨冻伤鳞甲缩驯犀死蛮童【`集作儿`】啼向阙再拜顔色低奏乞生归本国去恐身冻死似驯犀君不见建中初驯象生还故【`集作放`】林邑【`建中元年诏尽出苑内驯象放归南方`】君不见贞元末驯犀冻死蛮儿泣所嗟建中异贞元象生犀死何足言南阳小将张彦硖口镇税人塲射虎謌  

韦　庄  

海内昔年狎太平横目穣穣何峥嵘天生天杀岂天怒忍使朝朝喂猛虎关东驿路多丘荒行人最忌税人塲张彦雄特制残暴见之叱起如叱羊鸣霹雳越幽阻往往依林犹旅拒草际旋防委锦茵腰间不更【`一作见`】抽白羽老饕已毙众雏恐童稚揶揄皆自勇忠良効顺势亦然一劒猜狂敢轻动有文有武方为国不是英雄伏不得试征张彦作将军几个将军愿策勲  

腊日观咸寕王部曲娑勒擒豹歌  

卢　纶  

山头曈曈日将出山下猎围照初日前林有兽未识名将军促骑无人声潜形踠伏草不动双雕转旋羣鵶鸣隂方质子才三十译语受词蕃语揖舍鞍觧甲疾如风人忽虎蹲兽人立歘然扼颡批其頥牙委地涎淋漓既苏复吼拗仍怒果叶英谋生致之拖自深丛目如电万夫失容千马战传呼贺拜声相连杀气腾陵隂满川始知缚虎如缚防贩虏降羗皆目覩【`一作在眼前`】祝尔嘉词尔无苦献尔将随犀象舞苑中流水禁中山期尔攫抟开天颜非熊之兆度无极愿纪雄名传百蛮  

## 文苑英华卷三百四十五

宋　李昉等　编禽  

鳯一首　　　　　　鸎三首  

鹤二首　　　　　　杜鹃二首  

鹘二首　　　　　　百舌一首  

鸢一首　　　　　　秦吉了一首  

白鹇一首　　　　　水鸟一首  

朱鳯行　　　　　　　　　杜　甫  

君不见潇湘之山衡山髙山防【`卞圜注杜诗作岩`】朱鳯声【`集作鸣`】嗷嗷侧身长顾求其曹翅垂口噤心甚劳【`一作劳劳`】下愍百鸟在网罗黄雀最小犹难逃愿分竹实及蝼蚁尽使鸱枭相怒号  

侍游冝春苑奉诏赋龙池栁色初青听新鸎百  

啭歌　　　　　　　　　　李　白  

东风已緑瀛州草紫殿红楼觉春好池南栁色半青青萦烟褭娜拂绮城垂丝百尺挂雕楹上有好鸟相和鸣间闗早得春风情春风卷入碧云去千门万戸皆春声是时君王在镐京五云垂晖耀紫清仗出金宫随日转天廻玉辇绕花行始向蓬莱防舞鹤还过茝若听新鸎新鸎飞绕上林苑愿入箫韶杂鳯笙  

听鸎歌　　　　　　　　　僧灵彻  

新鸎傍檐晓更悲孤音清冷啭素枝口邉血出语未尽岂是怨恨人不知不食枯桑椹不衔苦李花偶然弄枢机婉转陵烟霞众雏飞鸣何局促自觇逰鳞啄枯木猿何事朝夜啼白鹭长在汀洲宿黒雕黄鹤岂不高金笼玉钩伤羽毛三江七泽去不得风烟日暮生波涛飞去来莫上高城头莫下空园里城头鸱鸟拾羶腥空园鷰雀争泥滓愿当结舌含白云五月六月一声不可闻  

听鸎歌【`集作曲`】　　　　　　　韦应物  

东方欲曙花冥冥啼鸎相唤亦可听乍去乍来时近逺才闻南陌又东城忽似上林翻下苑绵绵蛮蛮如有情欲啭不啭意自娇羗儿弄笛曲未调前声后声不相及秦女学筝指犹澁湏臾风暖朝日暾流音变作百鸟喧谁家懒妇惊残夣何处愁人忆故园伯劳飞过声局促戴胜下时桑田緑不及流莺日日啼花间能使万家春意闲有时断续听不了飞去花枝犹褭褭还栖碧树鎻千门春漏方残一声晓  

仙鹤篇　　　　　　　　　武三思  

白鹤乘空何处飞青田紫盖本相依缑山七月虽长去辽水千年防忆归缑山杳杳翔寥廓辽水累累叹城郭经随羽客歩丹丘曽逐仙人游碧落迢迢碧落断氛埃霞堂云閤【`疑`】防重开欲寻东海黄金灶仍向西山白玉防九臯独唳方清切五里惊群俄断絶月下分行似度云风前飏影疑廻雪风前月下路漫漫水宿云翔去防般宛转能倾呉门市徘徊巧拂汉皇坛琴中作曲从来易皷里传声有甚难夜夜恒飞银汉曲朝朝常饮玉池澜别有闻箫出紫烟还如化履上青天霜毛忽控三神下玉羽俄防二客旋鷰雀终迷横海志蜉蝣岂识在隂年莫言一举湏千里为与三山送九仙  

鹤媒歌　　　　　　　　　陆蒙  

偶系江【`集作渔`】船汀树枝因防射鸟令人悲盘空野鹤忽然下背翳见媒心不疑媒闲净立如无事清唳时时入遥吹徘徊未忍遇南塘且应同声与【`集作就`】同类防翎宛若相逢喜只怕才来又惊起窥鳞啄藻乍低昻注定当胷流一矢媒欢舞跃势离披似謟功能腰弩儿云飞水宿各自物妬侣害羣犹尔为何况【`集作异`】人间有名利外头笑语中猜忌君不见荒陂野鹤防良媒同类同声真可畏  

杜鹃行　　　　　　　　　杜　甫  

君不见昔日蜀天子化作杜鹃如【`集作似`】老乌寄巢生子不自啄群乌至今与哺雏虽同君臣有旧礼骨肉满眼如【`集作身`】覉孤业工窜伏深树里四月五月偏号呼其声哀痛口流血所诉何事常区区尔岂摧残始发愤羞帯羽翮伤形愚苍天变化谁料得万事反覆何所无万事反覆何所无岂忆当殿羣臣趋  

同前　　　　　　　　　　司空【`又见杜甫集`】  

古时杜宇称望帝魂作杜鹃何防细跳枝窜叶树木中抢翔【`集作佯`】瞥捩雌随雄毛衣惨黑自顦顇众鸟安肯相尊崇漏【`集作隳`】形不收栖华屋短翮唯愿巢深丛穿皮啄朽觜欲秃苦饥始得食一虫谁言养雏不自哺此语亦足为愚防声音咽【`平声`】哕若【`集作咽咽如`】有谓号啼略与婴儿同口干垂血转廹促欲似【`集作似俗`】上诉于苍穹蜀人闻之皆起立至今相効传防风【`集作斆学传遗风`】乃知变化不可穷岂思昔日居深宫嫔妃左右如花红  

呀鹘行　　　　　　　　　杜　甫  

病鹘卑飞俗眼丑毎夜江邉宿衰栁清秋落月【`集作日`】已侧身过鴈归鵶错廻首脑雄姿迷所向踈翮稀毛不可状强神迷复皁雕前俊材早在苍鹰上风涛飒飒寒山隂熊罴欲絷【`集作蛰`】龙池深念尔此时有一掷失声溅血非其心  

义鹘行　　　　　　　　　前　人  

隂崖二苍【`集作有苍又作有`】鹰飬子黒栢巅白蛇登其巢吞噬资朝飡【`集作恣朝餐`】雄飞逺求食防者鸣辛酸力强不可制黄口寜【`集作无`】半存其父从西归【`集作来`】翻身入长烟斯湏领徤鹘寃愤【`集作痛愤又作愤懑`】寄所宣斗上捩孤影无声【`集作噭哮`】来九天修鳞脱逺枝巨颡拆老拳高空得蹭蹬短草辞蜿蜒折尾能一掉饱肠皆已【`集作已皆`】穿生虽灭【`集作减`】众雏死亦垂千年物情有报复快意贵目前兹实鸷鸟最急难心烱【`集作皎`】然功成失所往用舍何其贤近经潏水湄此事樵人【`集作夫`】传飘萧觉素髪凛若【`集作欲`】冲儒冠人生许与【`一作计有`】分亦在【`集作只在又作亦存`】顾盼间聊为义鹘行永【`集作用`】激壮士肝  

百舌吟　　　　　　　　　刘禹锡  

晓星寥落春云低初闻百舌间闗啼花枝满空迷处所摇动繁英坠红雨笙百啭音韵多黄鹂吞声鷰无语东方朝日迟迟升迎风弄影如自矜数声不尽又飞去何许【`一作处`】相逄緑杨路绵蛮宛转似娯人一心百舌何纷纭颜侠少停歌听堕珥妖姬和睡闻可怜光景何时尽谁能低廻【`文粹作徊`】避鹰隼廷尉张罗自不闗潘郎挟弹无情损天生羽族尔何防舌端万变乘春辉南方朱鸟一朝见索漠【`集作寞`】无言蒿下飞  

飞鸢操　　　　　　　　　前　人  

鸢飞杳杳青云里鸢鸣萧萧风四起旗尾飘扬势渐髙箭头砉划声相似长空悠悠霁日悬六翮不动凝飞【`集作飞凝`】烟游鶤翔鴈出其下庆云清景相廻旋忽闻饥乌一噪聚瞥下云中争腐防腾音砺吻相喧呼仰天大吓疑鹓雏畏人避犬投髙处俛啄无声犹屡顾青鸟自爱玉山禾仙禽徒贵华亭露朴樕危巢向暮时毰毸【`文粹作陪鳃`】饱腹蹲枯枝游童挟弹一麾肘臆碎羽分人不悲天生众禽各有类威鳯文章在仁义鹰隼仪形蝼蚁心虽能戾天何足贵  

秦吉了　　　　　　　　　白居易  

秦吉了出南中彩毛青黒花颈红耳聦心惠舌端巧鸟语人言无不通昨日长爪鸢今朝大觜乌鸢捎乳鷰一巢【`集作窠`】覆乌啄母鸡双眼枯鸡号堕地鷰已【`集作惊`】去然后拾卯攫【`一作获`】其雏岂无雕与鹗嗉中肉饱不肯抟亦有鸾鹤群闲立高飏如不闻秦吉了人云尔是能言鸟岂【`一作尔`】不见鸡鷰之寃苦吾闻鳯凰百鸟主尔竟不为鳯凰之前致一词【`集作言`】安用嗏嗏【`集作噪噪又作喋喋`】闲言语  

放白鹇篇　　　　　　　　宋之问  

故人赠我緑绮琴兼致白鹇鸟琴是峄山桐鸟出呉溪中我心松石清霞里弄此幽弦不能已我心河海白云垂怜此珍禽空自知著书晩下麒麟阁防稚娇痴侯门乐乃言物性不可违白鹇愁慕刷毛衣玉徽闭匣留为念六翮开笼任尔飞  

水鸟歌　　　　　　　　　陆防  

水鸟山禽虽异名天工各与双翅翎雏巢呑啄即一例游处髙卑殊不停别有觜钩爪防劲立直视者击抟挽裂图羶腥如此等色恣豪横竦身徃徃陵青冥为人罗绊取材力韦韝防绶悬金铃三驱不以鸟捕鸟天下先得闻诸经超然可继义勇后恰似有意【`集作志`】行天刑鸥闲鹤散两自遂意思不受人丁寜今朝棹倚塞江汀舂鉏翡翠参防防孤翘侧睨瞥灭没未是即肯驯轩楹妇女衣襟便侫舌始得金笼日提挈精神卓槊【`一作荦`】背人飞合【`集作冷`】抱帘葭宿烟月我与时情大乖剌秪是江禽有眉髪慇懃谢尔莫相猜归来长短同羣活  

## 文苑英华卷三百四十六

宋　李昉等　编愁怨  

怨四首　　　　　　弃妇一首  

苦妇一首　　　　　緑珠篇一首  

飞鷰篇一首　　　　春女歌一首  

静女歌一首　　　　情人玉清歌一首  

卢姬篇一首　　　　防草春一首  

郑樱桃歌一首　　　絶缨歌一首  

李夫人一首　　　　郑姬歌一首  

长恨歌一首  

姬人怨　　　　　　　　　江　总  

天寒海水惯相知空床明月不相冝庭中芳桂憔悴叶井上踈桐零落枝寒灯作花羞夜短霜鴈多情恒结伴非为陇水望秦川真置【`前篇作至`】思君肠自断  

姬人怨服散篇  

薄命夫婿好神仙避【`类聚作逆`】愁髙飞向紫烟金丹欲成犹百錬玉酒新熟防千年妾家邯郸念【`类聚作好`】轻薄时逢【`类聚作时忿`】仙童一丸药自悲行处緑苔生何悟啼【`前篇作不悟悌`】多红粉落莫轻年少【`类聚作小妇`】狎春风罗韈也知【`类聚作得`】歩河宫云车欲驾应相【`前篇作冝`】待羽衣未去幸湏【`前篇作华胥`】同不学萧史还楼上防逐【`前篇作与`】姮娥戱月中  

此卷英华二百五十六卷与此卷皆重出前已削去其江总姬人怨二诗本集及艺文类聚共是一篇今题目既有増减当以英华为正分为二首  

闺怨篇　　　　　　　　　前　人  

寂寂青楼大道邉纷纷白雪绮前池上鸳鸯不独自帐中苏合还空然屏风有意障明月灯火无情照独眠辽西水冻春应少蓟北鸿来路防千愿君闗山及早度念妾桃李片时妍  

后庭怨　　　　　　　　　王　諲  

君不见红闺少女端正时夭夭桃李仙容姿幸得君王怜巧笑披香殿里荐蛾眉蛾眉双双人共进常恐妾身从此摈甄妃【`一作后`】为妬出层宫班女因猜下长信长信宫门闭不开昭阳歌吹风送来夣中魂魄犹言是觉后精神尚未廻念君娇爱无终始使妾长啼后庭【`一作宫`】里独立毎防斜日尽一坐直至孤灯死秋日闻虫翡翠春晴照靣鸳鸯水红颜旧来花不胜白髪如今雪相似传闻纨扇思【`一作恩`】未歇预想蛾眉上初月如君贵伪不贵真还同弃妾逐新人借问南山松叶意何如此砌槿花新  

弃妇词　　　　　　　　　前　人  

古人虽弃妇弃妇有归处今日妾辞君辞君欲何去本家零落尽恸哭来时路忆昔未嫁君闻君甚周旋及与同【`一作君`】结髪值君适幽燕孤魂托飞鸟两眼如流泉流泉咽不燥万里闗山道及至见君归君归妾已老物情弃衰贱新宠方妍好拭泪出故房伤心剧秋草妾已顦顇捐【`一作貌`】羞将旧【`一作故`】物还余生欲有寄谁肯相留连空床对虚牖不觉尘埃厚寒水落芙蓉秋风堕【`一作脆`】杨栁记得初嫁君小姑始扶床今日君弃妾小姑如妾长廻头语小姑莫嫁似兄夫  

【`右弃妇辞李白集中亦有之比顾况甚详未知竟谁作今注于后古来有弃妇弃妇有归处今日妾辞君辞君遣何去本家零落尽恸哭来时路忆昔未嫁君闻君却周旋绮罗锦绣叚有赠黄金千十五许嫁君二十移所天自从结髪日未防离君缅山川家家尽欢喜孤妾长自怜幽闲多怨思盛色无十年相思若循环枕席生涙泉流泉咽不噪独夣闗上道及此见君归君归妾已老物华衰贱新宠方妍好掩泪出故房伤心剧秋草自妾为君妻君东妾在西罗帏到晓恨玉貌一生啼自从离别乆不觉尘埃厚常嫌瑇瑁孤犹羡鸳鸯偶嵗华逐霜霰贱妾何能久寒沼落芙蓉秋风散杨栁以此顦顇顔空持旧物还余生欲何寄谁肯相攀牵君恩既断絶相见何年月悔倾连理杯虚作同心结女萝附青松贵欲相依投浮萍失緑水教作若为流不叹君弃妾自叹妾縁薄忆昔初嫁君小姑才倚床今日妾辞君小姑如妾长廻头语小姑莫嫁如兄夫`】  

苦妇词　　　　　　　　　刘言史  

地逺易骄崇用刑匪精研哀哉苦妇身夫死百殃纒草草催出门衣堕髪披肩独随军吏行当夕余【`一作途`】欲迁来时已猒生【`一作坐`】到此自不全临江卧黄砂二子死在邉气哕不发声背头血涓涓有时强为言秪是尤青天藁蓐无一枝冷气两悬悬穷荒夷教卑骨肉病弃捐况非本族姻肌露谁为怜事痛感行賔住得贪程船必当负严法岂有胎孕篇游畋复释麛羔兎尚免鹯何处摈逐深一罪三见颠校尉勲望崇幕府才且贤兰裙间珠履食玉处花筵但勿轻所暏莫虑无人焉  

緑珠篇　　　　　　　　　乔知之  

石家金谷重新声明珠十【`一作万`】斛买娉婷此【`一作昔`】日可怜君自许此时可喜得人情君家闺閤未曽难常将歌舞借人防意气雄豪非是许【`一作分理`】娇矜【`一作奢`】势力横相干辞君去去终未忍徒劳掩袂伤铅粉百年离别在髙楼一代红颜为君尽  

飞鷰篇　　　　　　　　　王　翰  

孝成皇帝为娇奢行幸平阳公主家可怜女儿三五许【`一作年三五`】丰茸惜【`一作借`】是一园花歌舞来时由不贵一旦逄君感君意君心见赏不见忘姊妹双飞入紫房采女不得见专荣固宠昭阳殿红妆寳镜瑚防青鎻银簧云母扇日夕风传歌舞声只扰长信忧人情长忧人气欲絶君王歌吹终不歇朝弄琼箫下防云夜踏金梯上明月月下薄蚀阳精昬娇妬倾人惑至尊已在白虹横紫极复闻飞鷰啄王孙王孙【`汉书作皇孙`】不死鷰啄折女弟一朝如火絶明明天子咸戒之赫赫宗周褒姒灭古来贤圣叹狐裘一国荒滛万国羞安得尚方断马劔斩取木门公子头  

春女歌【`郭茂倩乐府作春女行`】　　　　前　人  

紫防穹跨连緑波红轩铪匝垂纎罗中有一人【`一作名`】金作靣隔幌玲珑遥可见忽闻黄鸟鸣且悲镜邉含笑着春衣罗防婵娟似无力行拾落花比容色落花一度无再春人生作乐湏及辰君不见楚王防上红颜子今日皆成狐兎尘  

静女歌　　　　　　　　　张南容  

静女乐于静动合古人则妙年工诗书弱嵗勤组织端居愁若痴【`一作愁废礼又作似愁痴`】谁复理容色十五坐幽闺四隣不相识天夭隣家子百花【`一作家`】装首餙日日淇上游笑人不逾阈河水自浊济自清仙防蛾眉秦镜明为照齐王门下丑何如汉帝掌中轻  

情人玉清歌　　　　　　张南容【`郭茂倩乐府作毕耀`】  

洛阳城中有一人名玉清可怜玉清如其名善踏斜柯能独立婵娟花艶无人及珠为裙玉为缨临春风吹玉笙悠悠满天星黄【`乐府作万`】金阁上晓妆成云和曲中为曼【`一作慢`】声玉梯不得踏摇两盈盈城头之日复何情  

卢姬篇　　　　　　　　　崔　颢  

卢姬少年魏王家緑红唇桃李花魏王绮楼十二重水精箔绣芙蓉白玉栏杆金作柱楼上朝朝学歌舞前堂后堂罗防人南牎北牖花发青翠幌珠帘鬬丝管一奏一弹云欲断君王日晩下朝归鸣环佩玉生光辉人生今日得娇贵谁道卢姬身细防  

防草春【`并序`】　　　　　　　顾　况  

陇西李迅者别宅监奴为刺史配嫁监奴投井而死因作防草春【`丽情集作陇西李迅者纳别宅监奴出不喜迅欲访故人为刺史强而配焉既归而不合监奴投井而死因作防草春歌以悲之`】  

防草春杳容与江南艶歌京【`一作凉`】西舞执心轻子都信节冠秋胡议以腰支嫁时论自有夫蝉蛾眉明【`一作洞`】井底燕裙【`一作下`】赵【`一作赵帯又作越帯`】萦辘轳李生闻之泪如绠不忍廻头防此井月中桂树落一枝池上防防唳孤影露桃秾李自【`一作日`】成蹊溪【`一作流`】水终天不向西翠帐緑寒寂寂锦茵罗荐夜凄凄防草春丹井逺别后相思意深浅  

郑樱桃歌　　　　　　　　李　颀【`见郭茂倩乐府`】  

石季龙僣天禄擅雄豪羙人姓郑名樱桃羙颜香且泽娥娥侍寝专宫掖后庭卷衣三万人翠眉清镜不得亲官军女骑一千疋繁花照耀漳河春织成花映红纶巾【`载记季龙以女骑一千为卤簿皆着紫纶巾五文织成鞾`】红旗掣曳卤簿新鸣鼙走马接飞鸟铜釱琴瑟随去尘鳯阳重门如意舘百尺金梯倚银汉自言冨贵不可量女为公主男为王赤花双簟瑚床盘龙斗帐琥珀光滛昏伪位神所恶防石者陵终不误邺城苍苍白露微世事飜覆黄云飞  

絶缨歌　　　　　　　　　前　人  

楚王宴客章华防章华羙人善歌舞玉颜艶艶空相向满堂莫逆不得语红烛灭芳酒阑罗衣半醉春夜寒絶缨觧帯一为欢君王舍【`一作赦`】过不之罪暗中珠翠鸣始爱贤不爱色青娥买死谁能识果却三军全社稷  

李夫人　　　　　　　　　李　贺  

紫皇宫殿重重开夫人飞入琼瑶防緑香绣帐何时歇青云无光宫水咽翩聮桂花逐【`一作坠一作堕`】秋月孤鸾晓【`集作惊`】啼啇【`集作防`】发空【`集作红`】壁防悬佩珰歌防小妓遥相望玉蟾滴水鸡人唱露华兰叶参差光  

许公子郑姬歌【`郑园中请贺作`】　　　前　人  

许史世家外亲贵宫锦千端买沉醉铜駞酒熟烘明胶古堤大栁烟中翠桂开客【`集作精闻容`】花名郑防入洛闻香鼎门口先将芍药献妆防复醉【`集作后觧`】黄金大如斗莫愁中许【`一有作`】合欢清十五为君弹弹声咽春弄君骨骨兴牵人上马鞍两马八蹄踏兰苑情如合竹谁能见夜光玉枕栖鳯凰祫罗当门刺纯线长翻【`一作糊`】蜀纸卷明君转角含商破碧云自从小靥来东道曲里长眉少见人相如塜上生秋栢三秦谁是言情客蛾眉【`一作鬟又作`】醉眼拜诸宗为谒皇孙请曹植  

长恨歌　　　　　　　　　白居易  

汉王重色思倾国御宇多年求不得杨家有女初长成养在深闺人未识天生丽质难自弃一朝选在君王侧廻头一笑百媚生六宫粉黛无颜色春寒赐浴华清池温泉水滑洗凝脂侍儿扶起娇无力始是新承恩泽时云鬓花冠【`集作颜`】金歩摇芙蓉帐里暖【`一作度`】春宵春宵苦短日髙起从此君王不早朝承欢侍寝【`一作宴`】无容【`一作闲`】暇春从春游夜专夜后【`一作汉`】宫佳丽三千人三千宠爱在一身金屋妆成娇侍夜玉楼宴罢醉和春姊妹弟兄皆列土可怜光彩生门戸遂令天下父母心不重生男重生女骊宫髙处入青云仙乐风飘处处闻缓歌慢舞凝丝竹尽日君王听【`集作防`】不足渔阳鞞皷动地来惊破霓裳羽衣曲九重城阙烟尘生千乘万骑西南行翠华摇摇行复止西出都门百余里六军不发知【`一作无`】奈何宛转蛾眉马前死花钿委地无人収翠翘金雀玉搔头君王掩面救不得廽防血泪相和流黄埃散漫风萧索云栈萦廻登劔阁蛾眉山上【`川文粹作下`】少行人旌旗无光日色薄蜀江水碧蜀山青圣主朝朝暮暮情行宫见月伤心色夜雨闻铃肠断声天旋地转廻龙驭到此踌躇不能去马嵬坡下尘【`一作泥`】土中不见玉颜空死处君臣相顾尽沾衣东望都门信马归归来池苑皆依旧太液芙蓉未央栁芙蓉如靣栁如眉对此如何不泪垂春风桃李花开日【`一作夜`】秋雨梧桐叶落时西宫南内【`一作苑`】多秋草落叶【`集作夜`】满阶红不扫棃园弟子白发新椒房阿监青娥老夕殿萤飞思悄然秋【`一作孤`】灯挑尽未成眠迟迟钟漏初长夜耿耿星河欲曙天鸳鸯瓦冷霜华重旧枕故衾【`集翡翠作衾寒`】谁与共悠悠生死别经年魂魄不曽来入夣临卭方【`一作道`】士鸿都客能以精神致魂魄为感君王展转恩【`一作思`】遂教方士慇懃覔排空【`集作云`】驭气奔如电升天入地求之遍上穷碧落下黄泉两处茫茫皆不见忽闻海上有仙山山在虚无缥渺间楼殿【`一作阁`】玲珑五云起其间绰约多仙子中有一人名玉妃【`川文粹作字玉真一作字太真`】雪肤花貌参差是金阙两【`集作西`】厢叩玉扃转教小玉报双成闻道汉家天子使九华帐下夣中【`一作防`】惊揽衣椎枕起徘徊珠箔银钩【`一屏作`】迤逦开云髻半偏新睡觉花冠不整下堂来风吹仙袂飘飘【`一作飖`】举犹似霓裳羽衣舞玉容寂寞泪阑干梨花一枝春帯雨含情凝睇谢君王一别音容两渺茫昭阳殿里恩爱絶蓬莱宫中日月长廻头下问【`集作望`】人寰处不见长安见尘雾空持【`一作唯将`】旧物表深情钿合金钗寄将去钗留一股合一扇钗擘黄金合分钿但教【`一作令`】心似金钿坚天上人间会相见临别慇懃重寄词词中有誓两心知七月七日长生殿夜半【`一作半夜`】无人私语时在天愿为【`一作作`】比翼鸟在地愿为连理枝天长地久有时尽此恨绵绵无尽【`集作絶`】期  

## 文苑英华卷三百四十七

宋　李昉等　编服用  

镜五首　　　　　　劔六首  

刀子三首　　　　　屏二首  

枕二首  

灵防家兄古镜歌　　　　　薛　逢  

一尺圆潭深墨色篆文如丝人不识耕夫云住赫连城赫连城下亲耕得镜上磨莹一月余日中渐见菱花舒金膏洗拭鉎澁尽黒云吐出新蟾蜍人言此是千年物百鬼闻之形暗栗玉匣曽经龙照来岂宜更鍳农夫质有时霹雳半夜惊中飞电如晦明盘龙鳞胀玉匣溢牙爪触风时有声耕夫不觧珍灵异翻惧赫连神作祟十千卖与灵防兄百丈灵湫坐中至溢匣水色如玉倾児童不敢窥澄寒光照人近不得坐愁雷电湫中生吾兄吾兄湏爱惜将来慎勿虚抛掷兴云致雨防有时莫遣红妆秽灵迹  

百錬镜　　　　　　　　　白居易  

百錬镜【`一本叠此三字`】镕范非常规日辰置处灵且寄【`集作处所灵且祗非`】江心波上舟中铸五月五日日午时琼粉金膏磨莹已化为一片秋潭水镜成将献蓬莱宫扬州长史手自封人间臣妾不敢照背有九五飞天龙人人呼为天子镜我有一言闻太宗太宗常以人为镜鍳【`集作覧`】古鍳今不鍳容四海安危居掌内百王理乱悬心中乃知天子别有镜不是扬州百錬铜  

摩镜篇　　　　　　　　　刘禹锡  

流尘翳明镜嵗久防如漆门前负局生为我一摩拂萍开緑池满晕尽金波溢白日照空心圆光走幽室山神妖气沮野兽【`集作魁`】真形出却思未摩时瓦砾来唐突  

昏镜词　　　　　　　　　前　人  

镜之工列十镜于贾奁发奁而视其一皎如其九雾如或曰良苦之不侔甚矣工觧頥谢曰非不能尽良也盖贾之意唯售是念今夫来市者必厯鍳【`集作覧`】周睐求与已冝彼皎者不能隠芒杪之瑕非美容不合是用什一其数也余感之作昏镜之词词曰  

昏镜非美金漠然防其晶陋容多自欺谓若他镜明瑕疵既不见妍态随意生一日四五照自言羙倾城饬带以纹绣装匣以琼瑛秦宫岂不重非适乃为轻  

古镜篇　　　　　　　　　陈　陶【`一作涛`】  

紫皇玉镜蟾蜍字堕地千年光不死发匣身沉古井寒悬防日照愁成水海户山防梳绾菱花开落何人见野老曽耕【`疑`】太白星辰孤夜哭秋天片下国青铜旋磨灭廻鸾万影成枯骨防待抟风雨沉寥长恐莓苔蚀明月  

寳劔篇　　　　　　　　　李　峤  

呉山开越溪涸三金合冶成寳锷淬緑水鍳红云五采焰起光氛氲背上铭为万年字胷中防作七星文甲参差白蛇色辘轳宛转黄金饰文犀中断寕方利骏马羣騑未拟直风霜凛凛匣上清精气遥遥斗间明避灾朝穿晋帝屋逃乱夜入楚王城一朝运偶逄大虎吼龙鸣腾上天东皇提升紫防座西王佩下赤城田承平乆息干戈事侥幸得充文武备除灾辟患冝君王益夀延龄后天地  

古劔歌　　　　　　　　　郭元振  

君不见昆吾铁冶飞炎烟红光紫气俱赫然良工鍜錬经【`文粹作凡`】防年铸得寳劔名龙泉龙泉颜色如霜雪良工咨嗟叹竒絶瑠璃玉匣吐莲花错金环生明月正逄天下无风尘幸得周防君子身精光黯黯青蛇色文章片片緑鳞非直结交游侠子亦常【`文粹作曽`】亲近英雄人何言中路遭弃捐零落漂沦古狱邉虽复沉埋无所用犹能夜夜气冲天  

仗劔行　　　　　　　　　万齐融  

昨夜星宫动紫防今年天子用武威登车一呼风雷动遥振隂山撼巍巍胡骄子当见旄头蚀应死愿骑单马仗天威挼取长绳缚虏归仗劔遥叱路傍子匈奴头血溅君衣  

春坊正字劔子歌　　　　　李　贺  

先軰匣中三尺水曽入呉江【`集作潭`】斩龙子隙月斜明刮露寒练帯平铺吹不起蛟螭老皮【`集作蛟胎皮老`】蒺藜刺鸊鹈淬花白鹇尾真【`集作直`】是荆轲一片心莫教【`一作分明`】照见春坊字挼丝团金悬防神光欲截蓝田玉提出西方白帝惊嗷嗷鬼姥【`集作母`】秋郊哭  

鵶九劔　　　　　　　　　白居易  

欧冶子死千年后精灵暗授张鵶九鵶九铸劔呉山中天与日时神借功金铁腾光【`集作精`】火翻熖踊跃求为莫耶劔劔成未试十余年有客持金买一观谁知闭匣长思用三尺青蛇不肯蟠客有心兮劔无口客代劔言报【`集作告`】鵶九君勿矜我玉可切君勿夸我钟可刜不如持我决浮云无令漫漫蔽白日为君使无私之光及万物蛰虫昭苏萌芽出  

古劔行　　　　　　　　　韦应物  

千年土中两刄铁土蚀不入金星灭沉沉青劔鳞甲满蛟龙无足蛇尾断忽欲动时中有灵豪士得之敌国寳仇家有【`集作举`】意半夜鸣小児女子不敢【`集作可`】近龙蛇变化此中隠夏云奔走雷阗阗恐成霹雳飞上天  

难绾刀子歌　　　　　　　卢　纶  

黄金鞘里青芦叶防若剪成铦且防【`集作翣`】轻氷薄玉状不分一尺寒光堪决云吹毛可试不可触似有虫锼缺裂文淬之几坠前池水焉知不是蛟龙子割鸡刺虎皆苦空愿应君心遂君指并州难绾竟何人毎成此物如有神  

割飞二刀子歌　　　　　　前　人  

我家有剪刀人云鬼国铁裁罗裁绮无纯时用来三年一股折南中匠人淳用钢再令盘屈随手伤改鍜割飞二刀子色迎霁雪锋含霜两条神物秋氷薄刃淬初蟾鞘金稍越防呉钩不足夸斩犀切玉应懐怍日试曽磨汉水邉掌中恄慓声冷然神惊魄悸却收得刄头已吐防防烟刀乎刀乎何魑魅湏藏恠湏慑若非良工变尔形只向裁缝委箱箧  

防季膺古刀歌　　　　　　韦应物  

古刀寒锋青摵摵少年结交平陵客求之时【`一作年`】代不可知千痕万宂如星离重叠泥沙更剥落纵横鳞甲相参差古物有灵知所适貂裘拂之横广席隂森白日掩云虹错落池光动金碧知君寳此夸絶代求之不得心常爱厌见今时绕指柔片锋拆刃犹堪佩髙山成谷沧海填英豪埋没谁所捐呉钩断焉不知处几度烟尘今独全夜光投人人不畏知君独识精灵器酧恩结思心自知死生好恶不相弃白虎司秋金气清髙天寥落云峥嵘月肃风凄古堂净精芒切切如有声何不跨蓬莱斩长鲸世人所好殊辽阔千金买铅徒一割  

素屏謡　　　　　　　　　白居易  

素屏素屏孰为乎不文不饰不丹不青当世岂无李阳氷之篆文张旭之笔迹邉鸾之花鸟张藻之松石吾不令加一防一画于其上欲尔保真而全白吾于香炉峯下置草堂二屏倚在东西墙夜如明月入我室晓如白云围我牀我心乆养浩然气亦欲与汝表里相辉光尔不见当今侯家主【`三字集作甲`】第与王宫织成歩障银屏风缀珠防钿贴云母五金七寳相玲珑贵豪待此方悦目晏然寝卧乎其中素屏素屏物各有所冝用各有所施尔今木为骨兮纸为面舍我草堂欲何之  

屏风曲　　　　　　　　　李　贺  

蝶栖石竹银交闗水凝鸭緑瑠璃钱周廽六曲抱银【`集作膏`】兰觧【`集作将`】鬟镜上掷金蝉沉香水【`集作火`】暖茱萸烟酒余【`集作觥`】绾帯新承欢月风吹露屏外寒城上乌啼楚女眠  

花石长枕歌荅章居士　　　释皎然  

楚山有石郢人琢琢成长枕知是玉全疑氷片睡恐销间发花丛惊不足赠予比之金琅玕琼花烂烂浮席端吾师遣吾不执寳今日感君因执防试叩铿然应清律纎尘不留蝇敢拂万物皆因造化资如何独负清贞质南山有云鹄在空长松为我生凉风髙支抱咏乐其中行住四仪皆道意不觉小乘西竺【`一作曲`】士唯将此物安坐隅取次闲眠有禅味  

桃花石枕歌赠康【`疑`】从事　　前　人  

卞山幽石产竒璞荆人至死采不着何人琢枕持赠君片片桃花开未落劔工见兮可为劔玉工辨兮知非石至寳由来鍳者稀今君独鍳应欲惜何辞售与韦【`疑`】天真幸得提携亲玉人河中弃置君不顾天生秀色徒璘玢四座喧喧争自悗巧过造化称一絶莫言昨日因错磨防取从来无玷缺六月江南暑未防一尺花氷试枕防髙正午风飒变室中不减春天寒主人所重重枕徳文章外饰徒相惑更有坚真不易心与君天下为士则  

## 文苑英华卷三百四十八

宋　李昉等　编博戱  

碁三首　　　　　　长行二首  

打毬二首　　　　　竞渡二首  

险竿二首　　　　　西凉伎一首  

杂歌上  

汾隂行一首　　　　畴昔篇一首  

江南遇天寳乐叟歌一首  

弹碁歌　　　　　　　　　韦应物  

圆天方地局二十四气子刘生絶艺难对曹客为歌其能请从中央起中央转鬬颇【`集作破`】欲防零落势背谁敢【`集作能`】弹此中举一得六七旋风忽散霹雳疾履机乘变安可当置之鬬地翻取强不见短兵反掌收已尽唯有猛士守四方四方又何难横击且縁邉岂知【`集作如`】昆明与碣石一箭飞中隔逺天神安志惬动十全满堂惊视谁得【`一作能`】然  

观碁歌送儇师西游　　　　刘禹锡  

长沙男子东林师闲读艺经工奕碁有时凝思如入定暗覆一局谁能知今年访余来小桂方防中贮新势山城无事秋日长白昼懵懵眼【`一作眼在`】匡床因君临局防鬬智不觉迟景沉西墙自从仙【`集作山`】人遇樵子直到开元王长史前身后身付余习百变千化无穷【`一作防不`】己初疑磊落天星次见搏击三秋兵鴈行布阵众未晓虎穴得子人皆惊行尽三湘不逄敌终日饶人损机格自言防阁有知音悠然逺起西逰心髙山夏木隂寂寂好处徘廽驻飞锡忽思争道尽平沙独笑无言心有适蔼蔼京城在九天贵逰华士足华筵此时一行出人意赌取名声不要钱  

弹碁歌　　　　　　　　　李　颀  

崔侯能【`一作善`】弹碁巧妙尽于此蓝田羙玉滑如砥白黑相分十二子聨翩百中皆造防魏文手中不足比縁邉度陇未可嘉鸟跂星悬危复斜廽风转指速飞电拂取五四如旋花座上齐声称絶艺仙人六慱何曽继一别恒山道路遥为余更作三两势  

薛卿教长行歌【`时景移湖州别驾`】　　释皎然  

桂阳仙栁道家説昔传蘓君今是薛聊将握槊偶时人却【`一作便`】被人间称冠絶黄杨文局螭蟠琢成头子双琅玕初疑月破云中堕复怪星移指下攅谁识兵竒势可保坐防将军占一道【`长行有将军梁`】有时彩王【`去声`】非所希笑击单于出重围鳬惊隼击疾若飞左顾右盼生光辉家本聨姻汉戚里身是长安贵公子名髙艺絶何翩翩几廻决胜君王前屡【`作防`】游长乐与祈年人望青云白日邉谪官江南嵗隂晩还将此道聊自遣由来君子行最长【`长行经有君子行小人行`】予亦知君子寄逺【`一作寄心逺`】  

废长行【`笺云辨其惑于无益之戏而不务恤民也`】　赵　传  

紫牙镂合方如斗二十四星衘月口贵人迷此华筵中运木手交如阵鬬不筭劳神运枯木且废为官恤惸独门前有吏吓孤穷欲诉门深抱寃哭耳厌人催坐衙早才闻此戱身先到理人似爱长行心天下安平多草草何当化局为明镜挂在髙堂辨邪正何当化子作笔锋常在手中行法令莫令终日迷如此不治生民负天子  

打毬篇　　　　　　　　　蔡　孚  

【`臣`】谨按打毬者徃之蹴踘古戱也黄帝所作兵势以练武士知有材也窃美其事谨奏打毬篇一章凢七言九韵  

徳阳宫北苑东头云作髙防月作楼金锤玉蓥千金地寳杖雕文七寳毬窦融一家三尚主梁冀频封万户侯容色由来荷恩顾意气平生事侠逰共道甲兵如断蔗俱能走马入长楸红鬛锦鬟风騄骥黄络青丝电紫骝奔星乱下花埸里初月飞来尽杖头自有长鸣湏决胜能驰迅足满先筹薄暮汉宫愉乐罢还归尧室晓垂旈  

酬韩校书愈打毬歌　　　　张建封  

仆本修文持笔者今来帅领红旌下不能无事习蛇矛闲就平埸学使马军中伎痒骁智材竞驰骏逸随我来防军对引相向去【`一作出`】风呼月旋朋先开俯身仰击复傍击难于古人左右射齐观百歩透短门谁羡养由遥破的儒生疑我新发狂武夫爱我生雄光杖移鬃底拂尾后星从月下流中塲人【`一本叠字`】不约心自一马【`一本叠马`】不鞭蹄自疾凢情莫辨防中能拙目翻惊巧时失韩生讶我为斯艺劝我徐驱作安计不知戎事意【`疑作竟`】何成且媿吾人言一惠  

竞渡歌　　　　　　　　　刘禹锡  

五月五日天晴明杨花绕江啼晓莺使君未出郡齐外江上早闻齐和声使君出时皆有凖马前已被红旗引两岸罗衣破鼻香银钗照日如霜刃皷声三下红旗开两龙跃出浮水来棹影干波飞万劔皷声劈浪鸣千雷皷声渐急标将近两龙望标目如瞬波上人呼霹雳惊竿头防挂虹蜺晕前船抢水已得标后船失势空挥挠疮眉血首争不定输岸一朋心似烧只将输嬴赏两岸十舟五来往湏臾戱罢各东西竞脱文身请书上吾今细观竞渡児何殊当路权相持不思得所各休去防到摧舟折檝时  

竞渡曲【`竞渡始武陵至今举檝而相和之音咸呼何在斯招屈之义事见图经`】  

刘禹锡  

沉江五月平堤流邑人相将浮防舟灵均何年歌已矣哀謡振檝从此起桴【`集作抱`】击节雷阗阗乱流齐进声轰然蛟龙得雨鬐鬛动防蝀饮河形影聨刺史临流展【`一作褰`】翠帏揭竿命爵分雄雌先鸣余勇争皷舞未至衘杖颜色沮百胜本自有前期一飞由来无定所风俗如狂重此时纵观云委江之湄防旂夹岸照蛟室罗韈陵波呈水嬉曲终人散空愁暮招屈亭前水东注  

险竿歌　　　　　　　　　顾　况  

宛陵女儿擘飞手长竿横空上下走已能轻险若平地岂肯身为一家妇宛陵将士天下雄一下定却长稍弓翻身挂影恣腾蹋反绾头髻盘旋风盘旋风撇飞鸟惊猿绕树枝褭头上打皷不闻时手蹉脚跌蜘蛛丝忽雷掣断流星尾矐睒划破蚩尤旗若不随仙作仙女即应嫁贼生贼儿中丞方略通变化外戸不扃从女嫁  

险竿行　　　　　　　　　栁　曽  

山险惊摧辀水险能覆舟奈何平地不肯立走上百尺髙竿头我不知尔是人耶复猱耶使我为尔长叹嗟我闻孝子不许国忠臣不爱家尔今轻命重黄金忠孝两亏徒尔夸始以险技悗君目终以贪心媚君禄百尺髙竿百度縁一足参差一家哭险竿児听我语更有险徒险于汝重于权者失君恩落向天涯海邉去险竿児尔湏知险途欲徃尔可思上得不下下得上【`一作不得`】我谓此軰险于竿児  

西凉伎　　　　　　　　　白居易  

西凉伎西凉伎假面胡人假狮子刻木为头丝作尾金镀眼睛银贴齿奋迅毛衣摆双耳如从流沙来万里紫髯深目羗【`集作两`】胡児皷舞跳梁前致词道是凉州未防日安西都防进来时湏臾云得新消息安西路絶归不得泣向狮子双涕【`集作涕双`】垂凉州防没知不知狮子廽头向西望哀吼一声观者悲贞元邉将爱此曲醉坐笑防不足悮【`集作享`】賔犒士宴监军狮子胡児长在目有老【`集作一`】征夫年七十见弄凉州低面泣泣罢敛手白将军主忧臣辱昔所闻自从天寳兵戈起犬戎日夜呑西鄙凉州防来四十年河陇侵将九千里平时安西万里疆今日邉防在鳯翔【`平时开逺门外立侯去安西九千九百里以示戎人不为万里行其实就盈数也今畨汉使往来悉在陇州交易矣`】縁邉空屯十万卒饱食厚【`集作温`】衣闲过日遗民肠断在凉州将卒相防无意收天子毎思长痛惜将军欲説含慙羞奈何仍防凉州【`集作西凉`】伎取笑资欢无所愧纵无智力未能收忍取西凉弄为戱  

杂歌上  

汾隂行　　　　　　　　　李　峤  

君不见昔日西京全盛时汾隂后土亲祭祠斋宫宿寝设储【`一作厨`】供撞钟鸣皷树羽旗汉家四叶才且雄賔延万灵服九戎栢梁赋诗髙宴罢诏书法驾幸河东河东太守亲扫除奉迎至尊导銮舆五营夹道【`一作将校`】列容卫三河纵观空里闾廽旌驻驆降灵懐椒奠柱【`一作樊香奠醑`】邀百祥金鼎发色【`一作食非`】正焜煌灵只摛【`一作虑`】景光埋玉陈牲礼神毕举麾上马乘舆出彼汾之曲嘉可逰木兰为檝桂为舟棹歌防吟防鹢浮箫皷哀鸣白云秋观娯宴赐洽群后家赐【`一作家`】复除户牛酒声鸣【`集作明`】动天乐无有千秋万嵗南山夀自从天子向秦闗玉辇金车不复还珠帘羽帐长寂寞鼎湖龙髯何处【`一作安可`】攀千年【`一作龄`】人事一朝空四海为家此路穷雄豪意气今何在坛场宫观【`一作舘`】尽蒿蓬道邉故【`一作路逄古`】老长叹息世事回环不可识【`一作测`】昔时青楼对歌舞今日黄埃聚荆棘山川满目涙霑衣冨贵荣华能几时不见即【`一作只`】今汾水上唯有年年秋鴈飞【`一作皆文粹`】  

畴昔篇　　　　　　　　　骆賔王  

少年重英侠弱嵗贱衣冠既托寰中贵方承膝下欢敖逰防水【`集作陵`】曲风月洛阳端且知无玉馔谁肯逐金丸金丸玉馔盛【`一作信`】繁华自言轻侮季伦家五覇争驰千里马三条竞骛七香车掩映飞轩乘落【`一作夜`】照参差歩障列朝霞池中旧水明月【`集作悬镜`】屋里新妆不让花意气风云倐如昨嵗去年来【`集作月嵗春秋`】屡囬薄上苑频经栁絮飞中园几见【`集作畨去声`】梅花落当时门客今何在畴昔交朋【`集作游`】已踈索不【`集作莫`】见顦顇损容仪防在【`集作得`】髙秋云雾廓淹留坐帝郷无事度【`集作积`】炎凉一朝披短褐六载赋长杨【`集作奉长廊`】赋文慙昔马执防叹【`集作慕`】前掦挥戈出武帐荷笔入文昌文昌隠隠皇城里由来奕奕多才子潘陆词锋骆驿飞曹张文【`集作张曹翰`】苑纵横起卿相未曽识王侯寕见拟垂钩成白首翁负薪何处逄知己【`二句集作徒劳倦负薪何处逄知己`】判【`一作谁`】将运命赋穷通从来竒【`一作命`】舛任西东不应【`一作岂言`】永弃同刍狗且复飘飘类转蓬客【`集作容`】鬓年年异春华嵗嵗同荣亲未尽礼狥主欲申功脂车秣马辞乡【`集作京`】国防【`集作萦`】辔西南吏卭玉垒铜梁不易攀地角天涯渺难测鹦啭蝉鸣【`集作吟`】有悲望鸿来鴈度无音息阳闗积雾万里昏劔阁连山千种色蜀路何悠悠岷峯阻且修廽肠随九折迸泪下双流寒光【`一作云`】千里暮雾气二江秋长途防防【`一作来`】马平水见沉牛华阳旧地标神制石镜峨眉偏【`集作真`】秀丽诸葛才雄已号龙公孙跃马轻称帝五丁卓荦多竒力四士【`蜀都赋云江汉炳灵世载其英蔚若相如皭若君平王褒韡而秀发杨雄含章而挺生四士指此一本作皓非兼末句有商山四翁之句`】英灵冨【`集作用`】文艺云气横开八阵形桥影遥分七星势川平烟雾开游戱锦城隈墙髙歩转【`集作牖髙龟望山`】水静鴈文廽寻姝入酒肆访客上琴防不识金貂重偏惜玉山颓他乡荏苒销年月帝里悠悠限【`集作沉沉恨`】城闗不见猿声助客啼唯闻旅思将花发我家迢逓闗山里闗山迢逓不可越故园梅栁尚余香【`集作春`】来时勿使芳菲歇觧鞅【`集作秧`】欲言归执怆多违北梁俱握手南浦共沾衣别情伤去盖离念惜徂【`集作光`】晖知音何所托木鴈荐【`集作木落有`】南飞囬来望平陆春来酒应熟相将菌阁卧【`集作望`】清溪且用藤柸泛黄菊十年不逹【`集作调`】为贫贱百日屡迁随倚仗秪为湏求负郭田使我再干州县【`集作郡`】禄百年郁郁少腾迁万里遥遥【`集作迢迢`】入镜川呉江拂潮冲白日淮海长波接逺天丛竹凝朝露孤山起暝烟頼有邉城月来【`集作常`】傍客旌悬东南羙箭称呉防名都隠轸三江外涂山执玉应昌朝【`集作期`】曲水开襟重文防仙镝流音鸣鹤岭寳劔分晖若蛟瀬未防白马对芦刍且觉浮云似车盖江南节序多文酒屡经过莫【`集作共`】踏春江曲但【`集作俱`】唱采菱歌舟移疑入镜棹举若乘波风光无限数【`集作极`】归檝碍池荷眺听烟霞正流眄即从王事归舻转芝田花月【`集作发`】屡徘徊金谷佳期【`集作徳明非`】重逰衍登髙北望【`集作南适`】嗤梁叟慿轼西征想潘椽峯开华岳耸疑莲水激龙门急如箭人事谢光隂俄遭霜露侵偷存七尺影分没九泉深穷途行泣玉愤路未藏金茹茶空【`集作`】有叹懐橘独伤心年来嵗去成销铄懐抱心期渐寥落挂冠裂冕已辞荣南畆东臯事耕凿賔阶客院常踈散径柴扉终寂寞自有林泉堪隠栖何必山中事丘壑我住青门外家临素浐濵遥瞻丹鳯阙斜望黒龙津荒衢通猎骑穷巷抵樵轮时有桃源客来访竹林人昨夜琴声奏悲调旭旦含嚬不言【`集作成`】笑果乘騘马发嚣书复道郎官禀纶诏【`集作诰非`】冶长非罪曽缧絏长孺然灰也经溺于【`集作髙`】门有阅不图封峻笔无闻欲敷妙适离京兆谤还从御史【`集作府`】弹炎威分【`集作资`】夏景平曲况秋翰画地终难入书空自不安吹毛犹【`集作未`】可待摇尾且求飡丈夫坎多愁疾契阔迍邅尽今日慎罚寕慿两造词严科直挂三章律邹衍衔悲系燕狱李斯抱怨拘秦桎不应白髪顿成丝直为黄沙暗如漆紫禁终难呌朱门不可【`集作易`】排惊魂闻叶落危魄逐轮霾【`集作理`】霜威遥有励雪枉遂【`集作更`】无阶含寃欲谁道饮气独居懐忽闻驿使发闗东传道天波万里通涸鳞去辙还【`集作先`】逰海幽禽释网更【`集作便`】翔空舜泽尧曦方有极才言巧侫谠【`疑`】无穷谁能局蹐依三辅防就商山访四翁  

江南遇天寳乐叟　　　　　白居易  

白头病叟泣且言禄山未乱入黎园能弹琵琶和法曲多在华清随至尊是时天下太平乆年年十月坐朝元千官起居环佩合万国防同车马奔金钿照矅石瓮寺兰麝薰煑温汤源贵妃宛转侍君侧体弱不胜珠翠繁冬雪飘飘锦暖春风荡漾霓裳翻欢娯未足燕防至弓劲马肥胡语喧豳土人迁避夷狄鼎胡龙去哭轩辕从此飘沦落【`集作漂沦到`】南土万人死尽一身存秋风江上浪无限暮雨舟中酒一鐏涸鱼久失风波势枯草曽沾雨露恩我自秦来君莫问骊山渭水如荒村新豊树老笼明月长生殿暗鎻黄昏红叶纷纷盖欹瓦緑苔重重封壊垣唯有中官作宫使毎年寒夕一开门  

## 文苑英华卷三百四十九

宋　李昉等　编杂歌中  

江畔老人怨一首　　镊白曲一首  

金铜仙人辞汉歌一首  

金井歌一首　　　　闾里謡一首  

无可奈何一首　　　冯燕歌一首  

杂歌一首　　　　　散人歌一首  

刈获行一首　　　　天威行一首  

筑城篇一首  

江畔老人怨　　　　　　　崔　颢  

江南少年十八九乘舟欲渡青谿口青谿口邉一老翁眉皓白已衰朽自言家代仕梁陈垂朱拖紫三十人两朝出将复入相五世叠皷乘朱轮父兄三叶皆尚主子女四代为妃嫔南山赐田接御苑北宫甲第连紫宸直言荣华未休歇不山崩海将竭兵戈乱入建康城烟火连烧未央阙衣冠士子防锋刃良将名臣尽埋没山川改易失市朝衢路纵横填白骨老人此时尚少年脱身走得投海邉罢兵嵗余未敢出去郷三载方流旋蓬蒿忘却五城宅草木不识青谿田虽然得归到乡土零丁贫贱长辛苦采樵屡入厯阳山刈稻常过新林浦少年欲知老人嵗岂知今年一百五君今少壮我已衰我昔少年君不覩人生贵贱各有时莫见羸老相轻欺感君相问为君説説罢不觉令人悲  

镊白曲　　　　　　　　　薛　逢  

去年镊白鬓镜里犹堪认【`一作浑`】年少今年镊白髪两眼昏昏手战挑【`疑作挥`】满酌浓酧假颜色颜色不扬翻自笑少年曽读古人书本期独善安有余虽盖长安一片瓦未遑卒嵗容寕居前年依亚成都府月请俸緍六千五妻儿骨肉愁欲来偏梁阁道归得否长安六月尘亘天池塘鼎沸林欲燃合家恸哭出门送独驱匹马陵山巅到官只是推诚信终日竞竞幸无恡丞相知怜为小心忽然奏佩专城印专城俸入一倍多况兼职禄霜峩峩山妻稚女悉迎到时列緑罇酣酒歌醉来便向罇前倒风月满头丝皓皓虽然减得阖门忧又加去国五年老五年老知奈何来日少去日多金锤锤碎黄金镊更唱罇前老去歌  

金铜仙人辞汉歌　　　　　李　贺  

魏明帝青龙元年八月诏宫官牵车西取汉孝武捧露盘仙人欲立置前殿宫官既拆盘仙人临载乃澘然泪下唐诸王孙李长吉遂作金铜仙人辞汉歌  

茂陵刘郎秋风客夜闻马嘶晓无迹画栏桂树悬秋香三十六宫土花碧魏官牵车指千里东闗酸风射眸子空将汉月出宫门忆君清泪如铅水衰兰送客咸阳道天若有情天亦老携盘独出月荒凉渭城已逺波声小  

金井歌　　　　　　　　　刘　商  

文明化洽天地清和气【`一作元和`】氤氲孕至灵【`一作精`】瑞雪不散抱层岭阳谷霞光射山顶薙草披沙石窦开生金曜日明金井虞衡相贺为祯祥畏人采攫持殳戕【`疑作拆`】羊驰马走尘满道郡邸封章开建章君王俭徳先简易赡国肥家在仁义山泽藏金与万人宣言郡邑无专利闾阎少长竞奔凑黄金满防家富有驩心蹈舞歌皇风愿载讴謌青史中  

闾里謡【`効古歌`】　　　　　　　李　绅  

乡里儿桑麻郁禾黍肥冬有防夏有絺兄鉏弟耨妻在机夜犬不吠开蓬扉乡里儿醉还饱浊醪初熟劝翁媪【`一作嫂`】鸣鸠拂羽知年好齐和杨花踏春草劝少年乐耕桑使君为我剪荆棘使君为我驱狼林中无虎山有鹿水底无蛟鱼有鲂父子猎归白日暮明月处处舂黄粮乡里儿东家父老为尔言皷腹那知生育恩莫令太守驰朱轓悬皷一鸣卢鹊喧恶声主吏噪尔门唧唧力力烹鸡豚乡里儿莫悲咤上有明王颁诏下重选贤良恤孤寡春日迟迟驱五马留犊投钱以为谢乡里儿终尔词我无却巧惠无私举手一挥临路岐  

无可柰何歌　　　　　　　白居易  

无可柰何兮白日走而朱颜颓少日往兮老日催生者不住兮死者不回况乎宠辱丰顇之外物又何尝不一去而一来去不可挽兮来不可推无可柰何兮已焉哉惟天长而地乆前无始而【`文粹作兮`】后无终嗟吾生之几何寄瞬息乎其中又加太仓之稊米委一粒于万钟何不与道逍遥委化从容纵心放志泄泄融融胡为乎分爱恶于生死系忧喜于穷通倔强其骨髓龃龉其心胷合氷炭以交战祗自苦乎厥躬彼造物者于何不为而此【`文粹作此与`】化者云何不随【`阙`】或吸或吹或盛或衰虽千变与万化委一顺以贯之为彼何非为此何是谁冥此心夣蝶之子何祸非福何吉非防谁逹此观防马之翁俾吾为秋毫之杪吾亦自足不见其小俾吾为太山之阿吾亦无余不见其多是以逹人静则脗然与隂合迹动则浩然与阳同波委顺而已孰知其他时耶命耶吾无柰彼何随【`文粹作委`】耶顺耶彼亦无奈吾何夫两无奈何然后能冥至顺而合大和故吾所以饮大和扣至顺而为无柰何之歌  

冯燕歌　　　　　　　　　司空图  

【`丽情集作沈亚之歌中亦云为感词人沈下贤良歌更与分明説下贤沈亚之字也`】  

魏中义士有冯燕游侠幽并最少年避讐偶作滑防客嘶风跃马来翩翩此时恰遇鸎花月堤上轩车昼不絶两靣髙楼语笑声指防行人情暗结掷果潘郎谁不慕朱门别见红妆露故故推门掩不开似教欧轧传言语冯生敲镫防笼鞭半拂垂杨半惹烟树间青鸟知人意的的心期暗与传传道张婴偏嗜酒从此春【`一作香`】闺为我有梁间客鷰正相欺屋上鸣鸠空自鬬婴归醉卧非讐汝岂知负过人懐惧燕依户扇欲潜迯巾在枕傍指令取谁言狠戾心能【`集作难`】忍待我情深情不隠回身本为【`集作谓`】取巾难倒柄方知授霜刃冯君抚劔即持【`集作迟`】疑自顾平生心不欺尔能负彼必相负假手他人复在谁间红艶犹可掬孰视花钿情不足唯将大义断胷襟粉颈初廻【`集作过`】如切玉鳯凰钗碎各分飞怨魄娇魂何处追【`集作归`】陵波如唤游金谷羞彼椰榆泪满衣新人藏匿旧人起白昼喧呼骇隣里诬执张婴不自明贵免生前遭考捶官将赴市拥红尘掉臂人来擗防人传声莫遣有寃滥盗杀婴家即我身初闻僚吏翻忧叹【`集作忧翻疑`】呵叱风狂词不变缧囚觧防自犹【`集作犹自`】疑疑是夣中方【`集作云`】脱免未死劝君莫浪言临危不顾始知难已为不平能割爱更将身命救深寃白马贤侯贾相公长悬金帛募才雄拜章朗读【`集作清读`】冯燕罪千古三河激义风黄河东注无时歇注尽波澜名不防为感词人沈下贤长歌更与分明説此君精爽知犹在长与人间留烱诫铸作金燕香作堆焚香酧酒听歌来  

杂歌　　　　　　　　　　李　端  

汉水至清泥则浊松枝至坚萝则弱十三女子事他家颜色如花终素漠兰生当门莺巢幕兰芽未吐燕泥落为姑偏忌诸嫂良作妇翻嫌壻家恶人生照镜湏自知无监何用妬西施秦庭野鹿忽为马巧伪乱眞君试思伯奇掇蜂贤父逐曾参杀人慈母疑沽酒千日人不醉琴弄一心已悲常闻善交无尔汝谗口甚甘良药苦山鸡锦翼岂鳯凰陇鸟人言止鹦鹉向栩非才徒隠田文有命那闗戸犀烛江行见鬼神木人登席上歌舞乐生东丁终居赵阳虎北辕翻适楚世间反覆不易陈缄此贻君泪如雨  

散人歌　　　　　　　　　陆防  

江湖散人天骨奇短髪柧【`集作搔`】来蓬半垂手提孤葟曵寒蠒口诵太古沧浪词词云太古万万古民性甚野无风期夜栖止与猛兽【`集作禽`】杂独自构架纵横枝因而称曰有巢氏民共【`一作相与`】敬贵如君师当时只效鸟鹊軰岂是有意陈尊卑无端后圣穿凿破一派前导千流随多方恼乱元气死日使文字【`文粹作父子`】生奸欺圣人事业转销耗尚有渔者存熈熈风波不独困一士凡百器用皆能施罛踈沪腐鲈鳜脱正失检驭非谗疵人间所谓好男子我见妇女留眉须奴颜婢膝真乞丐反以正直为狂痴所以头欲散不散冠【`文粹作弁`】峩巍所以腰欲散不散佩陆离行【`一作心`】散任之适坐散从倾欹语散空谷应笑散春云披衣散单便食散酸醎宜书散混真草酒散醇醨屋散势斜直树散行参差客散忘簮履禽散虚笼池外物一以散中心散何冝不共诸侯分邑里不与天子专隍陴静则守桑柘乱则逃妻儿金镳具【`文粹作绅集作具`】帯未曽识白刃杀我穹生为或闻蕃将负恩泽号令铁马如风驰大君年少丞相少当轴自请诸旌旗神锋悉出羽林仗绘画日月蟠龙螭太宗基业甚牢固小丑背叛当殱夷禁军近自肃宗置【`文粹作置`】抑遏辅国争雄雌必然大叚剪凶逆湏召劲勇扶军麾四方贼垒犹占地死者骨生寒饥归来輙拟荷锄笠诟吏已责租钱迟兴师十万一日费不啻千金何以支秪今利口且箕敛何暇俛首哀惸婺均荒补败岂无术布在方防撑頺氷霜袴易反掌白面诸郎殊不知江湖散人悲古道悠悠幸寄羲皇傲官家【`集作吾皇`】未议活苍生拜赐江湖散人号  

刈获行【`一作歌`】　　　　　　　前　人  

自春徂秋天弗雨廉廉早稻裁【`集作才通用`】遮畆芒粒稀踈熟更轻地与【`集作上`】禾头未【`集作不`】相住我来愁筑心如堵更听农夫夜深语防年是物即为灾【`集作菑通用`】百阵野鳬千宂防平明抱杖入田中十穗萧条【`集作然`】九穗空敢言一嵗囷仓实不了而【`集作如`】今朝暮舂天职谁司下民籍苟有区分官析析【`集作防扸通用`】本作耕耘意若何虫豸兼教食人食古人为邦湏蓄积鲁饥尚贵【`集作责`】如齐籴今之为政异当时一任流离恣徴索平生早【`集作幸`】遇华阳客向日飡霞亦肥白欲卖耕牛弃水田移田且傍三茅宅  

天威行　　　　　　　　　顾　云  

蛮岭髙蛮海阔去舸廻艘投此歇一夜舟人得夣间草草相呼一时发风忽起云颠狂波涛摆掣鱼龙僵海神怕急上岸走山灵股栗入石藏金蛇飞状霍闪过白日倒挂银防长轰轰砢砢雷车转霹雳一声天地战风定云开始望防万里青山分两片车遥遥马阗阗平如砥直如云雨八国万部落皆知此路来朝天耿防拜出井底水广利刺开山上泉若论终古济物意二将之功皆小焉  

筑城篇　　　　　　　　　前　人  

三十六里西川地围绕城廓峩天横一家人率一口甓版筑才兴城已成役夫登登无倦色馔饱觞酣方暂息不假神出指踪尽慿心匠为筹画画阁团团真鐡瓮堵阔巉岩【`一作巉巉`】齐石壁风吹四面旌旗动火熖相烧满天赤散花楼晚挂残虹濯锦秋江澄倒壁西川父老贺子孙从玆始是中华人  

## 文苑英华卷三百五十

　宋　李昉等　编杂歌下  

丽人行一首　　　　白丝行一首  

忆惜行一首　　　　百忧集一首  

徒歩归行一首　　　偪仄行一首  

负薪行一首　　　　最能行一首  

狂歌行一首　　　　扶风豪士歌一首  

君不见一首　　　　老去也一首  

追昔行一首　　　　醉春风一首  

隣相反行一首　　　马嵬行一首  

丽人行　　　　　　　　　杜　甫  

三月三日天气新长安水邉多丽人态浓意逺淑且贞肌理细腻骨肉匀绣罗衣裳朝暮春蹙金孔雀银麒麟头上何所有翠为匌【`集作□`】叶垂鬂唇背后何所见珠压腰支【`集作衱`】穏称身就中云幕椒房亲赐名大国虢与秦紫驼之峯出翠釡水精之盘行素鳞犀筯厌饮乆未下銮刀缕切空纷纶黄门飞鞚不动尘御厨丝络【`集作络绎`】送八珎箫皷哀吟感鬼神賔从合呇【`集作杂遝`】实要津后来鞍马何逡廵当道【`集作轩`】下马入锦茵杨花雪落覆白苹青鸟飞去衘红巾炙手可热势絶伦慎莫向【`集作近`】前丞相嗔  

白丝行　　　　　　　　　前　人  

缲丝湏长不湏白越罗蜀锦金粟尺【`集作矜赫燡`】象床玉手乱殷红万草干花动凝碧已悲素质随时改【`集作染`】裂下鸣机色相射羙人细意熨帖平裁缝防尽针线迹春天衣着为君舞蛱蝶飞来黄鹂语落絮游丝亦有情随风照日冝【`集作疑`】轻举香汗清尘似防污【`集作轻尘污顔色`】开新合故置何许君不见志【`集作才`】士汲引难恐惧弃捐忍覊旅  

忆昔行二首　　　　　　　前　人  

忆昔先皇廵朔方千乗万骑入咸阳隂山骄子汗血马长驱东胡胡马藏邺城反覆不足怪闗中小儿壊纪纲张后不乐上为忙至今今上犹拨乱劳身【`集作心`】焦思补四方我昔近侍叨奉引兵出【`集作出兵`】整肃不可忘【`集作当`】为留猛士守未央致使岐雍防西羌犬戎直来坐御床百官跣足随天王愿见北帝傅介子老儒不用尚书郎  

二  

忆昔开元全盛日小邑犹藏万家室稻米流脂粟米白公私仓廪俱丰实九州道路无豺虎【`集作狼`】逺行不劳吉日出齐纨鲁缟车班班男耕女桑【`一作蚕`】不相失宫中圣人奏云门天下朋友皆胶漆百余年间未灾变叔孙礼乐箫何律岂闻一绢值万钱有田种谷今流血洛阳宫殿焚烧【`集作烧焚`】尽宗庙新除狐兎穴伤心不忍问耆旧复恐初从乱离説小臣鲁钝无所能朝廷记识防禄秩周宣中兴望我皇洒血【`一作涙`】江汉身衰疾  

百忧集行　　　　　　　　前　人  

忆年十五心尚孩徤如黄犊走复来庭前八月梨枣熟一日上树能千廽即【`集作只`】今倐忽已五十坐卧只多少行立强将笑语供主人悲见生涯百忧集入门依旧四壁空老妻覩我顔色同痴儿未知父子礼呌怒索饭啼门东  

徒歩归行【`见三百四十卷`】  

偪仄行【`赠毕耀`】  

未敢【`前篇作不敢`】已令请给防通籍【`集作已令把牒还诸假`】速宜【`集作经湏`】此诗合入歌行门縁英华误编在二百一十卷今不重录  

负薪行　　　　　　　　　前　人  

夔州处女髪半华四十五十无夫家更遭防乱嫁不售一生抱恨堪【`集作长`】咨嗟土风坐男使女立应门当户女出入十犹【`集作有`】八九负薪归卖薪得钱应【`集作当`】供给至老双鬟只垂颈野花山叶银钗并筋力登危集市门死生射利兼塩井靣装首饰杂地痕地衣寒困石根若道巫山女麤丑【`集作澁`】何得此有昭君村  

最能行　　　　　　　　　前　人  

峡中丈夫絶轻死少在公门多在水冨豪有钱驾大舸贫穷取结行艓子小儿学问止论语大儿结束随商旅欹防侧柂入波涛撇旋梢濆无险阻朝发白帝暮江陵顷来目击信有徴瞿唐漫天虎须【`集作眼`】怒归州长年与【`集作行`】最能此乡之人噐【`集作气`】量窄悮竞南风踈北客若道土无英俊才何得山有屈原宅  

狂歌行【`赠四兄`】　　　　　　　前　人  

与兄行年校一嵗贤者是兄愚者弟兄将富贵等浮云弟功切名好权势长安秋雨十日泥我曽【`集作曹`】鞲马听晨鸡公卿朱门未开鎻我曹已到肩相齐吾兄睡穏方舒膝不韈不巾踏晓日男啼女哭莫我知身上湏缯腹中实今年思我来嘉州嘉州酒重【`一作香`】花绕楼楼头吃酒楼下卧长歌短歌【`集作咏`】还相酬四时八节还拘礼女拜弟妻男拜弟幅巾鞶帯不挂身头脂足垢何曽洗吾兄吾兄巢许伦一生喜怒长任真日斜枕肘寝已熟啾啾唧唧何为人  

扶风豪士歌　　　　　　　李　白  

洛阳三月飞胡沙洛阳城中人怨嗟天津流水波赤血白骨相撑如乱麻我亦来奔溧溪上【`集作东奔向呉国`】浮云四塞道路賖东方日出啼早鵶城门人开扫落花梧桐杨栁拂金井来醉扶风豪士家扶风豪士天下竒气意相倾山可移作人不倚将军势饮酒岂顾尚书期雕盘绮食防众客呉歌赵舞香风吹原尝春陵六国时开心冩意君所知堂中各有三千士明日报恩知是谁抚长劔一扬眉清水白石何离离脱君【`集作吾`】防向君笑饮君酒为君吟张良未遂【`集作逐`】赤松去圯桥【`集作桥邉`】黄石知我心  

君不见　　　　　　　　　薛　逄  

君不见马侍中气呑河朔称英雄君不见韦太尉二十年前镇蜀地一朝防漠归下泉功业声名两憔悴奉诚园里蒿棘生长兴街南沙路平当时帯砺在何处今日子孙无地耕或闻覊旅常调簿尉文参各天表清明纵便天使来一把纸钱风树杪碑文半缺碑堂催祁连塜象狐兎开野花似雪落何处棠棃树下香风来马侍中韦太尉盛去衰来片时事人生倐忽一夣中何必深深固权位  

老去也　　　　　　　　　前　人  

惆怅人生不满百一事无成头雪白廻防防累与老妻俱是途中逺行客匣中旧镜照胆明昔曽见我髭未生朝巾暮栉不自省老皮皱皱文纵横合掌髻子蒜许大此日方知非是我暗数七旬能防何不觉中肠热如火老去也争柰何敲酒盏唱短歌短歌未竟日已没月映西南庭树柯  

追昔行　　　　　　　　　前　人  

朝光如飞犹尚可暮更如箭不容卧揵为穿城更漏频一一皆从枕邉过一夕凡防更一更凡几声青春枉向镜中老白髪虚从愁里生曽窥帝里东隣女自比桃花镜中许一朝嫁得征戍儿荷戈千里防秋去去时只作旦暮期别后生死俱不知风惊粉色入蝉鬂愁送镜花潜堕枝前年因出长安陌见一女人头雪白日中扶杖憇树隂髣髴形容认相识向予吁嗟还独语曽与君家隣舍住当时妾嫁与征人几向墙头诮夫主花开叶落何推迁屈指数当三十年头眉薤叶同枯叶琴上朱弦成断弦嫁时寳镜依然在鹊影菱花满光彩夣里长嗟离别多愁中不觉顔容改叹息人生能几何喜君顔貎未蹉跎因君下马重相顾请奏青门肠断歌  

醉春风　　　　　　　　　前　人  

去年春似今年春依旧野花愁杀人犍为县里古城上开是好花飞是尘戱蝶狂蜂相徃返一枝花上声千万时节先从暖处开北枝未发南枝晩江城太守须髯苍忽然置酒开华堂歌儿舞女亦随后暂醉始知天地长顷年曽作东周掾同舍寻春屡开宴斗门亭上栁如丝洛水桥邉月如练洛阳风俗不禁街骑马夜归香满懐坐客争吟云碧句羙人醉赠瑚钗日徃月来何草草今年又校三年老槽中骏马不能骑惆怅落花开满道为报时人知不知防花对酒定无疑君防野外孤坟下石羊石马是谁家  

隣相反行　　　　　　　　前　人  

东家有儿年十五只向田园独辛苦夜开沟水绕稻田晓叱耕牛垦塉土西家有儿才弱龄仪容清峭云鹤形渉书猎史无早暮坐期朱紫如拾青东家西家两相诮西儿笑东东又笑西云养志与荣名彼此相非不相调东家自云虽辛苦躬耕早暮及所【`一作莫及`】亲男舂女防二十载堂上未为衰老人朝机暮织还充体余者到兄还及弟春秋伏腊长在家不许妻孥暂违礼尔今二十方读书十年取第三十余往来途路长离别几人便得升公车纵令得官【`一作贵`】身湏老衘恤终天向谁道百年骨肉归下泉万里枌榆长秋草我今躬耕奉所天耘锄刈获当少年面上笑添今日喜肩头薪续厨中烟纵使此身头雪白又有儿孙还稼穑家藏一卷古孝经世世相传皆得力为报西家知不知【`一作不`】何湏谩笑东家儿生前不得供滑殁后扬名徒尔为  

马嵬行　　　　　　　　　刘禹锡  

緑野扶风道黄尘马嵬驿路邉杨贵人坟髙三四尺乃问里中儿皆言幸蜀时军家诛佞幸天子舍妖姬群吏伏门屏贵人牵帝衣低徊转羙目风日为无晖贵人饮金屑倐忽蕣英暮平生服杏丹顔色真如故属车尘已逺里巷来窥觑共爱宿妆妍君王尽眉处履綦无复有履组光未防不见岩畔人空见凌波韈邮童爱踪迹私手解鞶结传防千万眼缕絶香不歇指环照骨明首饰敌连城将入咸阳市犹得贾胡惊  

## 文苑英华卷三百五十一

宋　李昉等　编问答一  

七契八首　　　　　　七励八首  

七契　　　　　　　　　　梁昭明太子  

奚斯逸士肥遁弃荣莲峯于焉刬迹灌木是用庇形口不悦于五味心不娱于八声鄙巢父之称哲笑苏门之为英鹄盖龙旂初不关意鳯吹鼍鼓终不屑情跨四海而擅美迈三古而振名居山林而不返终无虑而无营于是辩博君子词若涌泉言逾却秦之鲁辩超稷下之田欲抑则大鹏垂趐欲抗则尺鷃冲天闻逸士之懐寳乃拂衣而造焉驾两骖之如手乗轻车之若流爰自畿甸径造山周傍瞻虹见俯眺云浮鸣禽聒耳零雾蔽眸唯一壑之为阻无三迳之可求于是披榛陟路援萝践防虽防渉而不休覩逸士之所托其为居也寂焉而靡所听瞑然而无所瞻三春蔓戸八桂攅檐荜门鸟宿圭窦狐潜风来室摇雾下窻霑实人迹之罕至逸士于此而独淹君子曰盖闻智士不希狷介仁者莫有迷邦傅説终受殷爵吕望遂啓齐封余敬吐诚而毕虑子能留志而见从乎逸士曰鄙人固陋自潜幽薮必枉话言敬聆金口君子曰若夫夹钟之节春景依迟碧树初蘂緑草含滋春防之乐信矣熈熈于是百金之士万钟之家招摇隆富徴集豪华驾紫骝之马乗青盖之车出自髙宇行无挟斜陶嘉月而结交逰借芳辰而宴朋友望宜春以随肩入长杨以携手金盘荐美借之珍玉杯沉缥清之酒义曰和神事非爽口于是娱乐未终留【`一作曦`】光将夕飞觞引满奋袖举白投辖安坐甚促席以防雕虫之賔加有清谈之客论同炙輠藻若凌云戴凭不能髙其説相如不能擅其文无不析无细不分搦简玉振下笔兰芬乃亦六郡莫拟非直三蜀蔑闻属虞泉气晩朗月潜曜清巵未阑宵景方照竒舞逓作名讴斯召约绰妍姿婵嫣宜笑绮縠风吹珠玑星耀齐竽飏参差之响赵瑟奏铿锵之妙兹亦游防之至娱子能偕此而为乐乎逸士曰轻荡游观非予所躭得性行乐从好山南君子曰辅性和神实惟至味非直方今见重乃亦【`一作其`】自古攸贵不周之禾调肠补【`一作辅`】胃杂以龙肝玃炙豹【`一作貊`】舌猩唇刘氏之醢范公之麟鸧出云际鲟来江岷蒲葅芬馥古圣所珍其酒则苍梧九醖中山千日取譬湛露拟之饴蜜百味交驰三雅间出若其珍异则脩筵斯溢千品万类不可详悉西母灵桃南楚萍实东陵之北燕之栗湖畔之柿江隂之橘张掖白柰恒阳黄黎河东洗犬陇蜀蹲鸱并怡神甘口穷美极滋加以伊公调和易氏燔防传车渠之椀置青玉之案瑶爼旣已丽竒雕盘复为美玩子能与【`一作从`】予而享之乎逸士曰甘膬肠腐五味口爽伊人素蓄无羡方丈  

君子曰千里之驹出自余吾伯乐所选伏波所模通肩合相平腹应图激电比速蹑景竞驱腾黄弗敢拟骏赤兎莫与争途异态蹥踡竒姿猗倚逸足骤反逰云移驶形函逰华日不暇徙廼饰金覊之昭晣加以玉鞍之辉焕连干丽靡轻苏粲烂逸气既为胜瞩美饰重成壮观蹄蹶红尘膺流绛汗风起龙骧灰声鸟散自古迄今人谁不玩逸士能就【`一作从`】予而乗之乎逸士曰游逸轻佻策马争驱粤今乐静岂能感娯【`一作岂感吾娯`】  

君子曰光形饰体莫过鲜衣冠鵕防之长缨若层云之零霏琅玕珩佩言饰于背飘飏轻裾是用曜躯方空之绶弱纨之蕉暑才炎而已却风未至而先摇既唯照丽兼以轻锵似朝霞之发彩若夕景之舒光至夫杪秋既谢寒绪中人则轻狐称美丰貂表珍斯乃赤也所以去鲁孟尝所以出秦歩光之妙櫑具之华君子武备所用御邪标以珠玉饰以莲花其任则百冶精鋭利拟秋霜岂止在身为美服袭称臧固乃龙跃于襄水见气于南昌幽通神化其妙难详将与逸士服之以相徉逸士曰紾絺避暑緼袍御冬鲜丽绮靡未之或从  

君子曰寔有乔桐抽叶青葱结根善地擢干华嵩栖鳯层山之侧藏龙平陵之东拂靉叇之髙云鼓梢杀之雄风岧亭万仭实造天中乃使匠石运斤班输琢锤制起脩形逾緑绮与金石而铿锵共丝竹而曼靡托北方之佳人命髙楼之杞氏闲以巴陇才僮邯郸妙妓骋兽为之辍驰飞禽为之不徙加以荆和之饰照耀柘丝之弦激扬三声吐韵四结流唱辞髙薰奏响溢芝房竹来嶰谷律写归昌再鼔而鹤集九成而仪鳯翔初音鱼踊余妙绕梁何止田文慨慷刘靖心伤而已哉中山青曲若折而和扬美目以流眄啓玉齿而安歌歌曰阳阿奏兮激楚流望洛水兮有好仇纵轻櫂兮泛龙舟将与逸士陟彼华堂憇诸闳馆玉宇明华文阶灿烂璇题昭晣珠彪焕身托瑇瑁之筵目寓琼华之玩且以悦诸和性之乐岂非绮丽之观哉逸士曰居兹四郭宁辨五音靡曼不极君子弗钦虽闻赡辞之鋭无防野人之心君子曰白藏肃杀天髙野清玉树始落金蘂初荣幕鷰北反沙鴈南征实秋收之美节将校猎以娱情使枥无伏马巷靡遗行执戈于眠之野弯弧于旷浪之隂养由轻盼则林摧鸷兽蒲且效技则虚下翔禽腾猿蹷其足虓虎不择音掩兎辚鹿旣蔑古之乌有填坑满谷亦昔之上林至于轻缴才飞则连鸿解羽防纎始放则并鳞失波岂论泉之则宁愿将遨之歌弭节言旋禽不可筭周旋眺覧足为京观子虽山栖其从此玩逸士曰解网垂仁殷王美则闻声不食孔圣淑音害蠢类而为乐岂君子之用心  

君子曰盖闻地美养禾君人爱士泽被无垠光照郊鄙蒲轮必邹鲁之儒宗纡青必洛阳之才子大汉愧得人之盛有周慙以宁之美万国若翕从【`一作同从流`】四海同使指刑措弗用囹【`一作理`】圄斯虚既讲礼于太学亦论诗于石渠代有载戢史无絶书铜律应度玉烛调和黄发击壌青衿兴歌元帅竒士庠序鸿生求礼仪之汲汲行仁义之明明隆采椽之义却瑇瑁之荣当朝有仁义之睦邉境无烟尘之惊信如四气明并三光厨萐挺茂堦蓂比芳瑞鹿摛素祥熊耀黄灵禽乐囿仪鳯栖堂太平之瑞寳鼎乐协之应玉羊丹乌表色玉露呈瀼野丝垂木嘉苖贯桑固以徳苞子姒道迈虞唐六合宁防四宇咸康不烦一防东瓯膜拜讵劳一卒西域献琛鹿蠡稽颡以悛恶楼兰面防而革音吾【`疑`】皆去鼻饮之穴弃乌举之深固已泽流无外恩被遐方福比嵩岱道则穹苍岂有闻若斯之化而藏其皮冠哉逸士曰鄙人寡识守节山隅不闻智士之教将自潜以糜躯请伏道而从命愿开志以涤虑  

七励　　　　　　　　　　梁简文帝  

藏名外臣体道好异遁迹埋影刬心人事任性于蓼水之侧放心于自得之情苞六合徳贯九方岩栖谷饮絶际濠梁于是寂镜公子闻而徃説乃飞车翠盖翔驾绛螭丹旌鳯转碧幔云移映玉轪之绮靡照银车之陆离经九桥【`一作峤`】之夐阻历五曲之防危路入阆风道经通谷桥涂泱漭路林萧肃石磴穹窿松关重复羊肠望断邃路迂余非林税驾乃遇藏名之所居其居则藓苔没砌幄叶斜林千峯沓顶万仞悬深南危碧流北障芳林左荣重陆右背髙岑烟霞罩日石涧笼隂声音百籁响弄千禽寂镜公子曰盖闻智者不懐道没志遗俗埋名迷邦碎寳却粒辞荣今欲説子以黙语之术宁欲闻乎藏名曰仆虽幽栖逺纡名徳宁忘防已以受至言公子曰夫怡情托体实寄闲宫跨危楼于枍诣挂日景于迎风玩灵华于仙掌度窈窕于飞虹金枝照曜玉璧玲珑文窓洞右飞阁陵东桂柱通光雄梁亘日璧镜钮悬抽荷井出中宿锦筵长廊周宻青钱碧影金墀玉律冬闺温煦夏室含霜图以珍恠画以祯祥琼茅秋蘤緑蕙春香植宜男于粉阁树君子于椒房廻风烟于璇题垂珠玑于玉箱文鱼水宿锦鸟云翔乃登陟逰践望逺通踈擢素藕于石镜搴蔓草于康衢若荆山之琢玉似隋水之弄珠若斯宫之闲丽子能与我而共居外臣曰仆游心蓬苇未暇斯处公子曰夫靓妆严服托体必嘉五丝擅美独玺称华组帷粲防缇服含葩丹墀聚叶镂槛飞花至如稷下缝掖泗上章甫雉缉霜鲜秦丝园缕鳯色龙分鸳文鹄聚雕纷瑶席绮饰琼佩齐都滑石南海瑇瑁散似缀珠离如并缋蜘蛛弄巧越女调枢夏则桃笙竹席冬则青莞金须温丽琼台宻华承寝当户之縠大文之锦华蒲萄之绮衾防芬若之丹枕金苏翠幄玉案象牀子能从我乐此芬芳外臣曰带索披裘自得山性雕章防服未敢攸同  

公子曰五餁调神三芝辅性用康仁夀以贞正乃使有伊之徒调尝鼎味九州珍杂八方丰贵名亷天地之声殽竭山海之味蝉鸣秋稻鷰颔玉精离红之脍勺药之羮防山擅重灌水传声桂蠧石琼龙胎鳯肺四膳八珍五肉七菜累似縠杂切均鲜绘色若紫兰纷如红綷若乃越梅变实楚醴方添陈晨鳬之美味荐隽鷰之肥甜洗以三危之露水调以大夏之香盐霜薤沸烈露葵繁舒芳菰之菜白露之茹澄琼浆之素色杂金笋之甘葅素醥浮气酃醪凝清献三爵之逾雅等千日之芳醴酌玉斗之英防照银柸之轻虮【`一作蚁`】此亦天下之美味子能从我而享之乎外臣曰藜藿可膳薇蕨堪飡五味口爽宁假玊盘  

公子曰若夫钧台之乐葛天之歌飞七盘之妙节动六变之清和緑绮防琴丹山寳瑟镂噐倕雕孤【`一作孙`】枝伶律奏白雪之楚缓陈亭蓆之吴疾跃鸟追飞潜鱼伴出将使渐离击筑雍门鼔琴鸣绕梁之妙响发愁户【`一作眉`】之清音至如五陵金穴六郡豪家逺【`一作表`】流歌于东夏出秘舞于京华金钿设【`一作没`】翠歩摇藏花遥同暮雨逼似朝霞髪鬓如防纎成削玉齿笑容红妆绰约疾趋巧歩雾袖芬披舒蛾眉之窈窕委弱骨之逶迤戴金翠之婉婵珥瑶珰之陆离芬芳于梧【`一作吾`】春之苑灼烁于长洲之中于时斜光西委薄雾舒红隋珠照影罗衣从风观者方堤覩者盈淇令二鷰之缀翼使八鹤之增悲明君为之敛泣西施为之解眉于是兰闺寂晩曲韵相和对轻风之落景望明月以清歌歌曰酣醑半兮乐既陈长歌促节绮罗人拂镜弄影情未极廽簮转笑思自亲此亦声音之尽妙子能从我而聴之乎外臣曰滛声乱耳未足入聴方追山壑永弄林泉  

公子曰夫心游百氏理奥六经枢机性道隂阳窅昭玉牒于年史覧石记而照情若夫邹枚上客掦马俊人挥金入赵易服归秦卖舌弹劔买义追仁商权万古弋钓陶甄池中水黒席上称珍判二气之氛氲辨六爻之终始鸟变龙工鳯书云纪辞八索辨崇三耳至如范睢折脇豫譲拉齿礼竭中心报深国士碎玉争城臧图解劔见碣石之金堤望楚都之环堑美陈平之反间揖子房之智谋想秦君之传噐仁汉后之解裘此亦天下之奥籍得性之林圃子能同覧悦目以齐此心外臣于是色动清顔顿解髙意曰仆虽野陋颇悦带经但负薪多疾未甘斯説  

公子曰夫氛氲构象纯杂不同共工折柱虽播英风自古而然曽何足道但吹沙役冦抑自牺年吐雾藏妖闻之尧日至于今者昌运天啓握历寳年风猷驾层美道徳漏重泉至如蹄外境紫舌顽人悖而无礼不沬皇仁于是腾三泉之窅漫戴五旗之飘扬引玉车于西陇鸣金鼓于北邙拭龙泉之雄劔莹魏国之寳刀铦逾巨阙利拟豪胄至如牵钩壮气斗胆豪心縁腰白玉带佩黄金酬恩报死尅逺长岑騕褭白鷰耀跃青离五玉察善十相无遗连腰锦带半足尘飞标威于鴈门之境振旅于龙突之乡若乃惊沙絶岸苦雾绵长秋河晓碧落蕙山黄红顔素改鬓斑霜征夫抵掌而饮膳壮士愤气而沸肠回云鸟之宻阵背却月而相望旗才转而漂杵锋未至而骖伤前锋纷其易帜后骑决其沙囊何汤雪之能比岂拾尘之可方于是呼韩顿颡兹衘璧羊牵既袒熊山已积九截同文八极齐轨帝曰念功班茅赐履青紫如拾赏归诏美此亦天下之壮绩子能从我而效之乎外臣曰葛伯不祀虽闻汤诰野叟力弱未敢振衣  

公子曰尧舜垂拱焕彼前闻今惟圣厯万代一君壁仪照气玉井珠分徳合天地道方华勲沧海碧彻黄河【`一作流`】黛文爱人育徳泽等春云【`一作工`】宣尼茂典周姬礼容黄裳进士清襟俊童邦知改俗国化移风卖药无藏名之老河泗无洗耳之翁徳星夜映庆云昼色异草防条灵禽比翼狐尾既九茅脊复三金船漾寳银瓮呈甘康歌壌笑悦礼枢谈隆周谢徳盛汉知慙慈照无疑生化湛灵觉散漓淳拯浇敦朴国被仁寿家欣无学三明鍳道六度风出尘照苦入观空善识无尽因性必通天不爱寳地无隐瑞百神受职三苖奉义石防【`一作萦`】紫泥绳金玉刺或托讽梁甫权卧徳而龙盘或织箔渭濵耻藏名而鳯跂于是露防饴宻溜澄于玉掌云垂五采覆旖旎于仙楼漾醴泉于浪井拂垂杨于御沟或联七叶一姓五侯外臣于是观色内动神貎外移忽正山巾而言曰盖闻幽居独善见机徃圣傥不遗朦叟亦愿顺来命  

## 文苑英华卷三百五十二

宋　李昉等　编问答二  

七召八首　　　　　　对蜀父老问一首  

七召　　　　　　　　　　何　逊  

假是先生负兹劲挺状羣飞之噐【`吉吊切高声大呼也一本作□古防字`】侣似独行之迷迳神忽忽而若忘意冲冲而不定鍳丹緑其无主闻钟鼓以失听至乃冬霰积庭室靡人声春花满野地无行者圜堵常闭曲突无烟同生刍之暂有共死灰之壹【`一作曀`】燃笃论公子闻而崛起虽道术之可忘亦切磋之所耻命徒御以络绎将有事于岩中车煜爚而流水马泮涣以追风乃逾汗漫入防茏至深潭之澳溟有洞室之穹崇居隠磷而出没望嵚岑而下上竹距石以斜通水韵松以含响地不寒而萧瑟日无云而曭朗于是整容投刺屣履【`一作倒屣`】排门扬眉就席举袂而言曰若五秀禀其生灵六情通其爱恶憎共集于鄙老嗜同归于美乐今足下羣鸟兽以为娯处贫贱而不怍欲賔实于孤介乃贻讥于陨获至乃喀喀死于道边瞀瞀填乎沟壑削松笔以画虎鼓铅刀而刻鹤身既劳而不勌事何感而莫惩欲模名于带索岂知命于泥防何异走长衢以避影流水以求氷今欲道足下以衞生之秘术怡神之妙道譬愈疫于寒植同起尸于仙草宁愿闻乎先生曰有为之生已逼无益之虑常劳若见明于碍滞幸求救于肓膏公子曰千门始构百常洞啓激洛开渠防山抗陛延袤水陆旷望东西下临江海上属云霓百丈杳冥以飞跨九层欝律以阶梯歩三休而更廽涂中宿而方迷雕墙屈曲以交牙网户周流以重积既隂涔而影响亦呌啸而廻【`一作辟`】易沙板金铺紫柱玉舄炜煌熻赩碅磳抟敞图云雾之蔽亏状神仙之来徃璧珰自耀珠缀恒响蜉蝣动而昼喧熠燿飞而夜朗既临下以寥沈亦慿髙而泱漭闻疾雷于阶陛【`一作板`】弄犇星于帷幌亘以曲堂周以洞房北负连闼南注长廊绮防交映镂槛相望鷰飞莲井日照杏梁阳乌鶱其将动云鳯矫而欲翔若乃后沼开源延石崇壤拟昆阆之防比沧溟之防瀁其中则有桂宫栢寝呉台柘馆复道耿介而连云阿阁穹隆而仰汉望虬栏之映水见丹鹤之出岸艳草竒色台树珎名长生灵寿男华女贞河栁垂叶山榴发英翫竒花之春满摘甘实于夏成此实宫苑之壮丽岂能从我而为荣先生曰多言反道辩口伤实惧贻弊于蔀家且自安乎容膝  

公子曰铜瓶玉井金釡桂薪六彞九鼎百果千珍熊蹯虎掌鸡跖猩唇防【`子林切`】鱼两味犀五肉拾卵鳯巢剖胎豹腹三脔甘口七葅惬目蒸饵十字汤官五熟梅椒鲁防河盐蜀姜剂水火而调和糅苏蔱以芬芳脯追复而不尽犊稍割而无伤鼋羮流歠蜒酱先尝鲙温湖之美蚶切丙穴之嘉鲂落爼霞散逐刅飞扬轻同曵玺白似飞霜蔗有盈丈之名桃表兼斤之实杏积魏国之贡菱为钜野所出衡曲黄梨汶垂苍栗陇西白榛湘南朱橘荔枝沙棠蒲萄石蜜称素腕之美枣有细腰之质并抗吻以除烦亦咀牙而消疾于是三雅陈席百味开印玉玑星稀兰英缥润既夷志于坎亦懐忘于鄙恡此盖滋防之极珍岂能従予而共进先生曰不贵媮食宁甘醇酒既深悟于腐肠岂自迷于爽口  

公子曰秦氏独立燕姝絶世如短如长不秾不细信耳目之妖冶乃古今之佳丽妍姿艳逸淑性闲华效施颦于宋里经【`一作髻`】堕马于梁家折纎腰以防歩【`一作于歩障`】里【`一作揎`】皓腕乎轻纱临池正领拂镜防花观堵墙以防沓倾城国以諠哗墨欲归而抽軨【`车拦也疑作轸车后横木也`】惠将返而廻车至廼郑衞繁声抑扬絶调足使风云变动性灵感召撃哀响则春台之人怆焉而雪泣【`一作涕`】起欢情则崩城之妇嫣然而防笑嶰谷调【`一作栖`】鳯之竹【`一作管`】龙门独鹄之柯緑珠绛树宋猎韩娥青春婉娩上客经过开洞房以命赏召才人而合宴举轻幔以徐来隔珠而可见牀披珠【`一作珍`】象簟展罗荐听促柱之方进闻广声之始啭歩想象以顿足腕蹒连【`一作蹁跹`】而拂靣托斜视于遗簮寄含情而举扇俄而夕乌东反落日西悬绮霞暎水蛾月升天觧鸳鸯之绣被拂蛩距之长氊烛中【`一作羽`】帏而动烂香山【`一作薰蕙`】帐而防烟愿横施以自眤脱斜领于君前此乃声色之妖荡将不从我而留连先生曰淫声非笃论之防丽色本余情所弃伐国不问仁人此言从何而至  

公子曰嵗晩农休时闲务隙山火已燎野霜初白聊效杀于秋冬乃从禽于草泽蜀地五丁齐国二子气动山漂汗挥雨起渥洼流頳【`一作赭`】兰池照血蹑飞影于未形赴犇星于欲灭革车隠隠毂骑阗阗鼔噪諠而振地烝徒骇而聒天割玉之刀饮石之箭罝罗布其一目罟网周及三靣犬号骧螭鹰名奔电暂离已合忽隠仍见赴回超危冲林防援草随足起山从眼转跨蹑冈涧电举陵陆鸟不及飞兽不遑伏既前轥而后赴亦左排而右蹴跖【`疑作蹠`】实骇而自救腾虚乱而相扑视洒血之丹地见飞毛之暗目傍穷刼剞势极搜求文皮坐裂膬尾生抽手羇铁顶足批铜头象折牙而陵遽貊拉齿而夷由擒髙楼之度索走大树之神牛鴈闻而跕堕猨抱木而啾啁笑楚王之云梦耻汉帝之中流此武材之矫猛岂能从我而畋逰先生曰驰骋伤仁好杀非勇幸广内之丰乐何禽荒之足重  

公子曰踆乌始照宫槐遽而欲舒顾兎才满庭英纷而就落【`一作踆乌始照宫槐遽吹舒顾兎而才满盻庭柯而就落`】譬光影于飞浮比生灵于栖托扰扰摩肩辚辚方驾立怵廹于毁誉独慇勤于用舎嗟向有而今无叹后荣而前谢清歌雅舞暂同于梦寐广厦髙堂俄成于幻化若夫洗精服食慕道逰仙寻玉尘于万里守金灶于千年三尸可度九转难传飞腾水陆咀嚼灵若乃壁上真辞枕中秘要弹压神鬼吐纳灵妙既变丑以成妍亦反老而为少虬驾夭矫而出没霓裳飒沓而容与接鹄驭于后乗追鳯箫于前侣雨散漫以霑服云霏防而袭宇瞰芝阙以窈窕见玉台之相拒盖排烟而渐防旌拖风而未举值觧佩于江濵逄弄珠于汉渚薄逰圃弭节太华列神童于羽帐侍玉女于仙车涧采兮危实苑防兮廻花聴弱水之晨浪望昆山之夕霞穷北辰而比夀指中岳以为家此神仙之恍惚岂从我而蠲邪先生曰捕影之言莫测繋风之论难尽未尝留意于死生岂复稍论于椿菌  

公子曰洙泗遗文邹鲁余烈其道未逺其风不絶方领圆冠金口木舌谈章句之逺防搆纷纶之雅说陈五礼明六诗贯穿防妙辨析毫厘既待问以重席亦覃思而下帏醖借恺悌和乐缉熈生徒肃肃賔友师师并接袵以闻道俱援手而受辞心絶内战事无外欲横经者比肩拥帚者继足丑申韩之法令陋桓文之风俗六郡溱其衣冠五陵穷其轨躅信斯文其若水实斯人之如玉若夫珠玑产于蚌蛤珪璧出于山渊未有玉不莹而为寳人无学而称贤盖持身之管籥进徳之舟船响如钟而待叩明似镜而常悬此见重于经术宁降志于吾贤先生曰诚此言之甚美比斯道之为旷耻见嘲于腐儒岂求珍于席上  

公子曰我大梁之啓基方邃古而无匹先天定始比殷周而余裕揖让受终考唐虞而不失道徳有序宪章咸秩六府孔脩百司尽毕搜求儒雅招拾遗逸旰食思治虽闻之于昔谈昧旦临朝乃见之乎兹日荡荡薰风泱泱大典道含而广被泽汪濊而傍阐采舆人之片言纳匹夫之小善事在防而毕照然无幽而不显若夫下车布徳伐罪吊民风无偃稼雨不破尘覩胜残于朞月见成俗于浃辰含【`一作幽`】羣生兮如海养万类其犹春郷无豕食之禄野靡狼顾之民樵者目金而知耻耕夫让畔以成仁何大庭之足竞岂栗陆之能隣璧水道庠序之风石渠啓珪璋之盛竒士辐凑而骋足异人间出而効命小大之狱无寃民翾飞之物无夭性故能睦之以九世齐之以七政坦坦恢恢巍巍赫赫政徳洽于霜风教义穷于足迹望云气而欵关候海水而重译所谓府不辍贡史无虚帛天瑞磊砢而相寻地符氛氲而不少収六穗于征赋翫九茎于池沼三足应感而来仪一角知时而自扰映景星于初月聆鳯音于将晓若乃亭毒不疪合天地而并施陶钧日月与造化而齐功故非言辞之可具尽笔札之所能穷懐真独徃之夫犇走而从事灭迹藏名之士颠倒而向风二汉有同于儿戱魏晋无碍于胷中言未毕先生摄衣而起曰子前所说似玉巵之无当徒费辞而难领譬由背日而视秋毫却行而求鄢郢一闻皇王之盛则豁然神悟而理摅志无时而可卷邦有道而宜舒敢以浅智请从【`一作附`】后车  

对蜀父老问  

龙集荒落律纪蕤賔余自酆镐归于五津从王事也丁丑届于升仙桥上送客宇即相如所谓不乗赤车驷马不出汝下者也遇蜀父老皤然厐眉华发者休于斯谓余曰子非衣冕之族欤文章之徒欤饰仁义以干时乎懐诗书以邀名乎吾闻诸夫子曰邦有道贫且贱焉耻也当今万方日用九有风靡主上垂衣裳正南靣而已矣庸非有道乎而子爵不登上造位不至中防藜羮不厌裋褐不全容非贫贱乎吾视子形容憔悴顔色疲怠心若渉六经眼若营四海何其无耻也何其不一干圣主效智出竒何栖栖营黙自苦若斯吾闻克为卿失则烹何故区区冗冗无所成名余笑而应之曰井鱼不可以语于海者拘于墟也夏虫不可以语于氷者笃于时也盖闻智者不背时而徼幸明者不迂道以干非是以圣贤驰骛莫彻三家之辙匹夫髙抗不屈万乘之威道在则箪瓢匪陋义存则珪组斯违或立谈以邀鼎食或白首而甘布衣或委辂而仕属论都之防或射钩以相遇匡覇之机亦有朝为伊周暮为桀跖当其时也袭珩佩之锵锵失其时也委沟渠而喀喀故使龙丘先生羞闻拥篲鴈门太守不知缝掖孟轲偃蹇为王者师范睢匍匐为诸侯客富贵者君子之余事仁义者贤逹之常迹来不可违类鸿鴈之随阳去不可留同白驹之过隙行苏张之辨于委燧之年则迂矣用韩彭之术于尧舜之朝则舛矣守夷齐之节于汤武之时则孤矣抱申商之法于成康之日则过矣彼一时也此一时也易时而处失其所以大唐之有天下也出入三代五十余载月竁来庭风丘欵塞金革已偃羽檄已平虽有亷白之将孙呉之兵百胜无遗策千里不留行无所用也社首既禅介邱既封创明堂立辟雍虽有阙里之圣淹中之儒叔孙通之蕝公玊带之徒将焉设也咸英并作韶武毕用奏之方泽而地祗登升之圜丘而天神降虽有伶伦伯延陵子期操雅曲则风云动激凄音则草木悲又何施也画衣莫犯囹圄不脩虽有咎繇仲甫之噐释之定国之俦金科在握丹笔如流非急务也人归东户家沐南薰山泽无蹊隧鸡犬不相闻虽有文翁黄覇之述职子游子贱之歌政成礼让俗被雍和固无取也干戈已戢礼乐已兴刑罚已措梁父已升公卿常伯庶政其凝虽有鸿才大畧丽句【`一作藻`】丰辞发言盈乎百代濡翰周乎四时畧无益于今日而适足以拂之是故天子恭已羣臣演成攘袂而陵稷卨抚掌而笑阿衡无为而万物皆遂不言而品彚咸亨莫不称賛鸿烈揄扬颂声言殊者拓【`疑作招`】累行危者相倾効智者辍谈于草泽出竒者裹足于山楹许由去而尧仁不少善卷逃【`一作避`】而舜徳不轻夫周冕虽华猿猴不之好也夏屋虽崇骐骥不之处也载鼷以车马不如放之于薮穴也乐鷃以钟鼓不如栖之以深林也此数物者岂恶荣而好辱哉盖不失其天真也若余者十五而志于学四十而无闻焉咏羲农之化翫姬孔之篇周逰几千里驰骋数十年时复陵霞泛月搦札弹随时上下与俗推迁门有张公之雾突无墨子之烟虽吾道之穷矣夫何妨乎浩然今将授子以中和之乐申子以封神【`疑作禅`】之篇终慙乎措地窃所慕于谈天于是蜀父老再拜而谢曰鄙夫陋长自愚惑习俗遐陬不逰上国闻主人之休防聴皇猷之允塞亦犹献雉而遇司南衘龙而光有北请终余论永告卭僰  

## 文苑英华卷三百五十三

宋　李昉等　编问答三  

钓矶应诰文一首　　　进学觧一首  

释言一首　　　　　　答问一首  

学觧嘲对书一首  

钓矶应诰文　　　　　　　骆賔王  

余以三伏晨行至七里滩此地即新安江口也有严子陵钓矶焉澄潭至清洞彻见底徃徃有羣鱼戱歴歴如水行耳人有钓者试取饵而投之或有防【`集作浮`】而不顾者或有含而复吐者或有亷隅莫之近者或有贪【`集作而`】輙吞之者引竿而举因以获焉其始出也掉尾鬐有若恃力而自免【`集作勉`】其小退也则皷鳃濡沫有似屈体而求哀嗟乎势牵于人道穷乎我将欲以下座而歌冯子又安能中辙而呼庄周哉余乃祝之曰猛兽搏也拘于槛穽鸷鸟撄也絷于笼樊素灵也被发阿门【`庄子宋元君梦人被发向阿门即白也`】白龙神也挂豫且网【`白龙为豫且所网事具説苑集作置非`】何不潜泥而沉处何故贪饵而吞钓乎于是放之江流尽其生生之理时同行者顾诰余曰夫至人之处世也拟迹而后投隠心而后动始终不易其业【`集作道`】悔吝不生其情而吾子沉缗于川登鱼于陆烹之可以习政术羞之可以助庖厨曩求之将何图今舍之将何欲余笑而应之曰圣人不凝滞于物智士必推移于时知几之谓神舎生之谓道殷乙圣人也囚于夏孔子贤人也畏于匡且夫明哲之贤尚罹幽忧之患况乎鳞羽之族宁无弋钓之累哉故曩吾有心也恐求之而不得今吾无心也使【`集作既`】得之而亡求夫求与舍不亦双美乎烹与羞不亦两伤乎况疗饥者半菽可以充肠为政者一言可以兴邦亦何必因小鲜而后明三异之规勦大命而后冀一飡之饱擒而不杀可不谓仁乎获而不飨可不谓亷乎且夫垂竿而为事者太公之遗术也形坐磻溪之石兆应渭【`集作滋`】水之璜夫如是者将以钓川耶将以钓国耶然后知古之善钓者其惟太公乎又有妙于此者其惟文王乎夫文王制六合为钓悬四履而为饵筮之于清庙投之于巨川一引而获太公再举而登尚父由此观之蹲防稽而沈辖者鲍肆之徒也踞沧溟【`集作海`】而得鼇者渔父之事也斯盖【`集作并`】小者之所习安知大丈夫之所为哉  

进学觧　　　　　　　　　韩　愈  

国子先生晨入太学招诸生立馆下诲之曰业精于勤荒于嬉行成于思毁于随方今圣贤相逄治具毕张防去凶邪登崇俊良占小善者率以录名一艺者无不庸爬罗剔抉刮垢磨光盖有幸而获选孰云多而不扬诸生业患不能精无患有司之不明行患不能成无患有司之不公言未既有笑于列者曰先生欺予哉弟子事先生于兹有时【`集作日`】矣先生口不絶吟于六艺之文手不停披于百家之编记事者必提其要纂言者必钩其贪多务得细大不捐焚膏油以继晷恒矻矻以穷年先生之于业可谓勤矣觝排异端攘斥佛老补苴罅漏张皇幽寻坠绪之茫茫独旁搜而逺绍障百川而东之【`一作走`】廻狂澜于既倒先生之于儒可谓劳矣沉浸醲【`一作酿`】郁含英咀华作为文章其书满家上窥姚姒浑浑亡涯周诰殷盘佶屈聱牙春秋谨严左氏浮夸易竒而法诗正而葩下逮庄骚太史所录子云相如同工异曲先生之于作【`集作文`】可谓宏其中而肆其外矣少始知学勇于敢为长通于方左右具宜先生之于人可谓成矣然而公不见信于人私不见助于友防前防后【`集作踬`】动輙得咎暂为御史遂窜南夷三年博士冗不见治命与仇谋取【`集作其`】败几时冬暖而儿号寒年登【`集作丰`】而妻啼饥头童齿豁竟死何禆不知虑此而反教人为先生曰吁子来前夫大木为杗细木为桷欂栌侏儒椳闑扂楔各得其施【`集作宜`】施于成室者匠氏之工【`文粹作功`】也玉札丹砂赤箭青芝牛溲马勃败鼔之皮俱收并蓄待用无遗者医师之良也登明选公杂进巧拙纡余为妍卓荦为杰校短论【`集作量`】长唯噐是适者宰相之方也昔者孟轲好辨孔道以明辙环天下卒老于行荀卿宗王【`集注一作守正`】大伦是【`一作伦以兴`】逃防于楚废死兰陵是二儒者吐辞为经举足为法絶类离伦优入圣域其遇【`一作进`】于世何如也今先生学虽勤而不繇其统言虽多而不要其中文虽竒而不济于用行虽脩而不显于众犹且月费俸钱歳靡【`集作糜`】廪粟子不知耕妇不知织乗马从徒安坐而食踵长途之促促【`文粹作役役`】窥陈编以盗窃然而圣主不加诛宰臣不见斥此非其利哉【`文粹作幸欤`】动而得谤名亦随之投闲置散乃分之宜若夫商财贿之有亡计班资之崇庳忘已量之所称指前人之瑕疵是所谓【`集作犹`】诘匠氏之不以杙为楹而訾医师以昌阳引年欲进其豨苓也  

释言　　　　　　　　　　韩　愈  

元和元年六月十日愈自江陵法曹诏拜国子博士始进见今相国郑公公赐之坐且曰吾见子某诗吾时在翰林职亲而地禁不敢相闻也今为我尽冩子诗书为一通以来愈再拜谢退录诗书若干篇择日时以献于后之数月【`集作日`】有来谓愈者曰子献相国诗书乎曰然曰有为谗于相国之坐者曰韩愈曰相国征予文予不敢匿相国岂知我哉子其慎之愈应之曰愈为御史得罪徳宗朝同迁于南者凡三人愈为先收用相国之赐大矣百官之进见相国者或立语以退而愈辱赐坐语相国之礼过矣四海九州之人自百官以下欲以其业彻相国左右者多矣皆惮而莫之敢独愈辱先索相国之知至矣赐之大礼之过知之至是三者于敌以下受之宜以何报况在天子之宰相乎人莫不自知凡适于用之谓才堪其事之谓力愈于二者虽曰【`集作日`】勉焉而不近束带执笏立于士大夫之行不见斥以不肖幸矣其何敢傲于言乎夫傲虽凶徳必有恃而敢行愈之族亲鲜少无攀【`集作夕`】联之势于今不善交人无相先相死之友于朝无宿资蓄货以钓声势弱于才而腐于力不能奔走承机抵以要权利夫何恃而傲若夫狂惑丧心之人蹈河而入火妄言而骂詈者则有之矣而愈人知其无是疾也虽有防言【`集作此字`】者百人相国将不信之矣愈何惧而慎欤既累月又有来谓愈者曰有防子于翰林舎人李公与裴公者子其慎欤愈曰二公者吾君朝夕访焉以为政于天下而阶太平之治【`集作理`】居则与天子为心膂出则与天子为股肱四海九州之人自百官以下其孰能【`一作此字`】不愿忠而望赐愈也不狂不愚不蹈河而入火病风而妄骂不当有防者之说也虽有防者百人二公将不信之矣愈何惧而慎既以语应客夜归私自尤曰咄市有虎而曽参杀人防者之效也诗曰取彼防人投畀豺虎豺虎不食投畀有北有北不受投畀有昊伤于防疾而甚之之辞也又曰乱之初生僣始既涵乱之又生君子信防始疑而终信之之谓也孔子曰逺佞人佞人不能逺则有时而信之矣今我恃直而不戒祸其至哉徐又自觧之曰市有虎聴者庸也曽参杀人以爱惑聪也巷伯之伤乱世是逢也今三贤方与天子谋所以施政于天下而阶太平之治听聪而视明公正而敦大【`集作尾下同`】夫聪明则听视不惑公正则不迩谗邪敦大则有以容而思彼谗人者孰敢【`集作散`】进而为谗哉虽进而为之亦莫之听矣我何惧而慎【`二字集作为`】既累月上命李公相客谓愈曰子前彼言于一相今李公又相子其危哉愈曰前之谤我于宰相者翰林不知也后之谤我于翰林者相国不知也今二公合处而防言若及愈者【`集作此字`】必曰韩愈亦人耳彼傲宰相【`集作相国`】又傲翰林其将何求必不然吾乃今知免矣【`集无此字`】既而谗言果不行  

答问　　　　　　　　　　　栁宗元  

有问栁先生者曰先生貌类学古者然遭有道不能奋厥志独被罪辜废斥伏匿交游解散羞与为戚生平向慕毁书灭迹他人有恶指诱増益身居下流为谤薮泽骂先生者不忌陵先生者无讁遇揖目动闻言心惕时行草野不知何适独何劣耶观今之贤智莫不舒翘扬英推类援朋叠足天庭魁垒恢张羣驱连行竒谋髙论左右抗声出入翕忽拥门填扄一言出口流光垂荣岂非伟耶先生虽读古人书自谓知理道识事机而其施为若是其悖也狼狈摈僇何以自表于今之世乎先生答曰敬闻命然客言仆知理道识事机过矣仆懵夫屈伸去就触罪受辱幸得联支体完肌肤犹食人之食衣人之衣用人之货无耕织居贩然而活给羞媿恐栗之不暇今客又推当世贤智以深致诮责吾缧囚也逃山林入江海无路其何以容吾躯乎愿客少假声气使得详其心次其论客曰何敢先生曰仆少尝学问不根师説心信古书以为凡事皆易不折之以当世急务徒知开口而言闭目而息挺而行踬而伏不穷喜怒不究曲直冲罗防穽不知颠踣愚惷狂悖若是甚矣又何以恭客之教而承厚徳哉今之世工拙不欺贤不肖明白其显进者语其徳则皆茫洋深闳端贞鲠亮苞并涵养与道俱徃而仆乃蹇浅窄僻跳浮嚄【`胡陌切`】唶【`侧伯切`】抵瑕防厄固不足以趦趄批捩【`力结切`】而追其迹举其理则皆谟明渊沉剖防穷深劈析是非校度古今而仆乃缄钳塞黙耗眊窒惑扶异探怪起幽作匿攸攸恤恤卒自旤【`即祸字`】贼固不足以睢盱激昻而效其则言其学则皆揔揽罗络横竪杂博天旋地缩鬼神交错而仆乃单庸撇莩离防空虚窃听道涂颛嚚防愚不知所如固不足以抗顔摇舌而与之俱称其文则皆汗漫辉煌呼嘘隂阳轇轕三光陶镕帝皇而仆乃朴鄙艰澁培塿潗湁【`丑入切`】毫聮缕缉尘出坱入固不足以摅摛踊跃而渉其级兹四者悬判虽庸童小女皆知其不及而又裹以罪恶纒以覊絷客从而挤之不亦忍乎且夫白蚁騄耳之得康庄也逐奔星先飘风而跛驴不出泥滓黄钟元间之登清庙也铿天地动神祗而鸣呜咬哇不入里耳西子毛嫱之蹈后宫也皎朝日焕浮云而无盐逐于乡里蛟龙之腾于天渊也弥六合泽万物而虾与蛭不离尺水卓诡倜傥之士之遇明世也用智能显功烈而麽连蹇颠顿披靡固其所也客又何怪哉且夫一渉险阨惩而不再者烈士之志也知其不可而速已者君子之事也吾将窃取之以没吾世不亦可乎乃歌曰尧舜之修兮禹益之忧兮能者任而愚者休兮蹮蹮蓬藋乐吾囚兮文墨之彬彬足以舒吾愁兮已乎已乎曷之求乎客乃笑而去  

学觧嘲对书　　　　　　　　沈亚之  

客有以今廪食之不充漕挽不胜于弊是劳逺而惰近以为问者余于是发愤数日故缕言而对曰昔汉徙山东豪富兼并之家以奉园邑凡百二十四万户又有南北东西军及匈奴杂虏以国众来归者仰给于汉未闻尝俟漕挽于呉越而后给也今以三十【`集作此`】千人食劳输江淮嵗贡三十万斛迎流陵【`集作越`】险覆败轭【`集作軏`】不得十半自渭以东督稽之官凡四十七署署吏不下数百歳费钱千【`集作十`】万为大数而部吏舟佣相逾为奸鞭榜流血酸苦之声相闻禁锢连嵗不觧嵗千余人虽赦宥而狱死者不可胜多矣甚非圣人【`集作仁圣`】之所以牧人也乃者燕人叛宗南渉巴蜀肃宗劳兵于灵武及二【`集作三`】驾神逰代宗临陜关中流离羸牛一缰当市钱二百千故有转输之法虽救一时然终转入于祸诚可以痛今虽未可去且冝以三辅粟为贡重资于农则耕稼自勤耕稼自勤则甸服无旷土游人矣如此九年之蓄可以储又何劳输挽于逺哉客曰敬闻其防  

## 文苑英华卷三百五十四

宋　李昉等　编骚一  

五悲文五首　　　　　吊屈词三章  

五悲文【`并序`】　　　　　　　　卢照隣  

自古为文者多以九七为题目乃有九歌九辨九章七发七啓其流不一余以为天有五星地有五岳人有五章【`一作常`】礼有五礼乐有五声五者亦在天地之数今造五悲以申万物之情传之好事耳  

悲才难  

一悲曰恭闻古之君子兮将逺适乎百蛮何故违父母之宗国从禽兽于末班将矫词兮不徃将背俗兮不还宁曲成而薄防不直败以厚顔彼圣人兮犹若此况不肖于中间古徃今来邈矣悠哉生玉折顔子兰摧人兮代兮俱尽代兮人兮共哀【`一作人代代兮俱尽代人人兮共哀`】至如左丘失明冉耕有疾兵法作而犹膑史记修而下室髙明者鬼瞰其门正直者人怨其笔虽为镜于前代终抱痛于今日别有汉阳计掾邠国台卿抗希代之竒节负超时之令名坎九死离披再生伊才智之为患故贤哲之所婴若乃贾长沙之数竒崔亭伯之不偶思欲削鲁史之髙行钳杨墨之辨口为书为礼驱季俗于三古之前垂誉垂声正頺纲于百王之后天子闻之而欲用羣公畏之而莫取徒窘蠢于泥沙竟龙钟于尘垢异乎稽之古人则如彼考之今代又如此近有魏郡王公曰方华隂杨氏曰亨咸能博逹竒伟覃思研精探孔门之礼乐吞鬼谷之纵横岳秀泉澄如川如陵髙谈则龙腾豹变下笔则烟飞雾凝王则官终于郡吏杨则官止于邑丞何异夫操太阿以烹小鲜飞夜光而弹伏翼灼金兮访兆邀玉骐兮骋力虽劳形而竭思吾固知其不得予之昆兮曰杲之余之季兮曰昻之杲也杲杲兮如三足之鸟昻也昻昻焉如千里之驹杲之为人也风流儒雅为一代之和玉昻之为人也文章卓荦为四海之隋珠并兰馨兮桂郁俱龙驹兮鳯雏生于战国则管乐之噐长于阙里则游夏之徒以方圆异用遭遇殊时故才髙而位下咸黙黙以迟迟青青子衿兮时向晩黄黄我绶兮鬓如丝昆兮何责坐干封兮老矣季兮何负横武陵而弃之举天下兮称屈何暗室之足欺为小人之所笑为通贤之所悲童子尚知其不可矧衡镜与蓍故曰至道之精窅窅至道之极昏昏黙黙焚符破玺而人朴鄙剖斗折衡而民不争捩【`庄子作俪`】工倕之指而天下始巧胶离朱之目而天下始明然后除其矫黠之患安其性命之精太平之代万物肫肫凡圣脗合贤愚滑昏公卿不接友长吏不迎尊当成康勿用何暇谈其兵甲典谟既作焉得耀其书论虽有晏婴子产将顿伏于闾巷虽有冉求季路且耕牧于田园彼寻常之才子又焉可以胜言命鸾鳯兮逐雀驱龙骥兮捕防使掌事者校其功兮孰能与隼狸而齐举金为舟兮瑇瑁楫不可以渉丘陵些珠为衣兮翡翠裳不可以混樵蒸些何噐用之乖剌悼斯人之勤奓【`一作些`】倚长岩以为枕兮吸流光以髙卧见城市以盈虚若蚊防之相过当其时也巢由满野不知稷禹之尊周召盈朝莫救夷齐之饿若夫管仲不遇齐桓则城阳之赘婿太公不遭姬伯亦棘津之渔夫一义一仁柴也来兮由也醢一忠一孝防子去兮箕子奴圣人百虑而一致君子同归而殊途推既焚兮胥既溺桀亦放兮文亦拘笙簧六籍则秦谷有坑儒之痛黼藻百行则汉家有党锢之诛邺都倾覆飞祸纒于髙鼻洛阳板荡横死坐其无须喔吚栗斯口含天宪睚眦虿芥尸僵路隅变化与屈伸交逐穷逹与存亡并驱因其所有而有之则万物无不有就其所无而无之则万物无不无有窍而生宁唯混沌无用而饱何独侏儒是以蘧伯玉卷兮长卷寗武子愚兮更愚庭有树兮树有荆园有鸟兮鸟有鸰鸰其鸣矣思诸兄矣荆其顇矣思诸季矣岩有芳桂隰有棠棣枝巃嵸兮相樛叶翩翻兮相翳天之生胡宁不惠何始吉兮初征悲终防于未济  

悲穷通  

二悲曰流泪公子伤心乆之歴万古以抽恨横八荒而选悲有幽岩之卧客兀中林而坐思形枯槁以﨑峨足聮踡以缁厘悄悄兮忽怆怆兮惆怅超遥兮独蹇淹留兮空谷天片片而云愁山幽幽而谷哭露垂泣于幽草风含悲于拱木徒观其顶集飞尘凥埋积雪骸骨半死血气中絶四支萎堕五官欹缺皮襞积而千皱衣聮褰而百结毛落须秃无叔子之明眉唇亡齿寒有张仪之羞舌仰而视睛翳其若瞢俯而动身羸而欲折神若存而若亡生不生而不防其所居也不防其所狎也非人古树为伴朝霞作隣不隂森以多晦傍恍惚兮无根枌门草合石路苔新公子方抚其背兮曵其裾曰子非有唐之文士欤燕地之髙门欤昔也子之少则玉树金枝及其长则龙章鳯姿立身则淹中不足言其礼挥翰则江左莫敢论其诗每兢兢于暗室恒诩诩于明时常谓五府交辟三台共推朝纡防稽之绶夕献长杨之辞痛私门之祸速惜公车之诏迟岂期晦明乖序寒燠愆度鳞伤羽折筋变肉蠧离披于丹涧之隅觳于薮山之路已焉哉已焉哉昆山玉石忽摧頺事去矣事去矣古今圣贤悲何已天道如何自古相嗟项羽帐中之饮荆卿昜水之歌何壮夫之懦节伊儿女之情多借如苏武生还温序死节王陵之母伏劔杞梁之妻泣血事盖廹于功名情有并于贞烈若关羽汉隂田横海岛孤城已廹疲兵尚老离离碣石之鸿羃羃江潭之草廽首永诀吞声何道及夫献帝偷生懐王客死哀西都之城阙忆南荆之朝市鳯凰楼上陇山云鹦鹉洲前呉江水一离一别兮汉家宫掖似神仙独坐独悲【`一作独愁独怨`】兮楚国英华竞桃李别有士安多疾顔竒不起马援困于壸头冉耕悲于牖里平生书劔宿昔琴樽研精殚于玉册博思浃于铜浑思欲为为镜立徳立言成天下之亹亹定古今之谆谆一朝溘卧万事宁论君徒见丘中之饶朽骨岂知陌上之有游魂假使百年兮【`一作之`】上寿又何足以存存  

悲昔游  

三悲曰竒峯合沓半隠天緑萝防茏水潺湲因嵌岩以为室就芬芳以列筵川谷萦廽兮迷径路山嶂重复兮无人烟当防顤之洞壑临泱咽之奔泉中有幽忧之子长寂寞以思禅容色踳踳形神绵绵形半生而半死气一絶而一连自言少小【`一作年`】游宦来从北燕淮南芳桂之岭岘北明珠之川东鲁则过仲尼之故宅西蜀则耕武侯之薄田旧乡旧国白云邉飞雪飞蓬暗逺天蹔辞蓟门千万里少别昭丘三十年昔时人物都应谢闻道城隍今可怜忽忆扬州扬子津遥思蜀道蜀桥人鸳鸯渚兮罗绮月茱茰湾兮杨桞春烟波淼淼带平沙门栈【`一作閤道`】连延狭复邪山头交让之木浦口同心之华严君平之卜肆戴安道之贫家月犯少微吊呉中之隠士星干织女乘海上之仙槎长安绮城二十重金作鳯凰铜作龙荡荡千门如锦綉岩岩双阙似芙蓉题字于扶风之柱繋马于骊山之松防池则金人列岸太华则玉女临峯平明共戱东陵陌薄暮遥闻北阙钟洛阳大道何纷纷荣光休气晓氛氲交衢近投东西署道遥通南北军汉帝能拜嵩邱石陈王巧赋洛川云河水河桥木兰栧金闺金谷石榴裙曾入西城防歌舞也出东郊送使君一朝顦顇无气力曝骸委骨龙门侧当时相重若鸿钟今日相轻比蝉翼驱代情兮共此何余哀之能得使我孤猿哀怨独鹤惊鸣萝月寡色风泉罢声嗟昊天之不吊悲后土之无情松架森沉兮户内【`一作何`】掩石楼摧折兮柱将倾窃不敢当雨露之恩专长痛恨于此生  

悲今日  

四悲曰倾盖若旧白头如新尝为【`疑作谓`】谈过其实辨而非真自髙枕箕颍长揖交亲以蕙兰为九族以风烟为四邻朝朝独坐惟见羣峯合沓年年孤卧常对古树轮囷相吊相哭则有饥鼯啼夜相庆相贺则有好鸟歌春林麌麌兮多鹿山苍苍兮少人时向西溪汲水或就东岩负薪百年之中皆为白骨千里之外时见黄尘平生连袂宿昔啣杯谈风云于城阙弄花竹于池台皆是西园上客东观髙才超班匹贾含邹吐枚一琴一书校竒踪于既徃一歌一咏垂妙制于将来弦将调而雪舞笔屡走而云回自谓兰交永合松契长并通宵扼腕终日盱衡骂萧朱为贾竪目张陈为老兵悲苍黄兮骤变恨消长之相倾贵而不骄人皆共推晏平仲死且不朽吾毎独称杨【`疑相范`】巨卿及其蹇产推聮支离括撮已濡首兮将死尚摇尾兮求活庄西贷而鱼穷姬东徂而狼防今皆庆吊都断存亡永濶凭驷马而不追寄双鱼而莫逹向时之清谈尚存今日之相知已没则有河濵漂母陇上樵夫盘食【`一作飡`】带粟粥面兼麸藜羮一簋浊酒一壶夫负妻戴男欢女娱攀重峦之岝防歴飞涧之﨑岖哀王孙而进馈问公子之所湏因谓予曰哀哉可怜圣人之过乆矣君子之罪多焉诗书礼乐适足衰人之神用宗族朋友不足驻人之頺年削迹伐卫孔席由来不暖摩顶至踵墨突何时有烟一朝至此万事徒然自昔相逢把臂谈【`六字一作相逢把臂相见谈`】横雕龙于翠札飞缟鳯于琼筵各自云腾羽化谷变鸎迁鸣香车于阙下曵珠履于君前岂忆荒山之幽絶宁知枯骨之可怜传语千秋万古寄言白日黄泉虽有羣书万卷不及囊中一钱  

悲人生  

五悲曰礼乐既作仁义不死生有命富贵在天一变一化一亏一全去其外物归于内篇【`一作归其自然`】儒与道兮方计于前其书万卷其学千年钟鼔玉帛蹩躠邉【`一作蹁`】蹮金木水火混合推迁六合之内慕其风兮如市百代之后随其流兮若川三界九地徃返周旋四生六道出没牵聮硠硠蠢蠢翾翾受苦受乐可悲可怜有超然之大圣歴旷刼以为期戒定惠觧非隂入慈悲喜舍非见思闻儒道之髙论乃撞钟而应之曰止止善男子观向时之华説乃天子之辩士请弄宜僚之丸以合两家之美若夫正君臣定名色威仪爼豆郊庙社稷适足夸耀时俗奔竞功名使六艺相乱四海相争我者遗其无我生者哀其无生【`二句一作有者遗其无死者哀其生`】孰与乎身肉手足济生人之涂炭国城府库恤贫者之经营舍其有爱以至于无爱舍其有行以至于无行若夫呼吸吐纳全身养精反于大素飞腾上清与乾坤合其寿与日月齐其明适足増长诸见未能永证无生孰与夫离常离断不始不终恒在三昧常游六通不生不住无所处不去不防无所穷放毫光而普照尽法界与虚空苦者代其劳苦防者导其愚防施语行事未尝称倦根力觉道不以为功所言未毕儒道二客离席再拜稽首而言曰大圣哉孔晩闻道聃今已老徒知其一未究其术何异夫戴盆望天倚杖逐日苍苍之气未辩昭昭之光已失呜呼优优羣品遑遑众人虽凿其窍未知其身来从何道去止何津谁为其业谁作其因一翻一覆兮如掌一生一死兮若轮不有大圣谁起大悲请北面而趋伏愿终身而教之  

吊屈原辞三章【`并序`】　　　　　刘　蜕  

吁三闾大夫之事司马相如【`集作长卿`】班孟坚各有言蜕不载故也噫大夫之贤懐王之事蜕得之涕泗下衣濡毫沥辞【`集作血`】噫大夫之为臣千万年其谁肖宋玉淮南王刘向东方朔王褒继有悼语蜕一小儒也思贤人之作悲哿【`集作苛`】人之侫着吊屈原【`集无此字`】辞三章吊公之志也雨蒙湘波浮檝摇歌既【`集无既字`】而悲伸纸披辞祈公兮采之  

哀湘竹  

怅二妃之泪竹圆红滴滴兮临乎烟沚竦枝与脩干兮吟哀风之不已摇劲节而锦舒兮垂髙防【`集作隂`】而自美招翔鸾之与翠鳯兮缉晴霞之数里繁柯重乎舜祠兮瘦影叠乎湘水谅髙节之自任【`集作佳`】兮匪庭篠之云比鄙众防之延接兮耻凡羽之栖止入清溪之浪声兮无笙簧之相拟恨叶翻波兮骚屑之风露滴烟防兮濯缨之子怅灵均之节兮依然想眞姿兮千年若此  

下清江  

清江之上兮心夷犹清江之下兮烟波浮风软雨丝兮湘波髙云昏竹暗兮鬼神愁逺霞开兮乌【`一作鸟`】防随碧江平兮桂檝移带隠虹兮衣凝云披【`一作被`】薜荔兮扈江蓠岁华髙兮水东注秋色下兮红兰渡瓴甋合兮荆和防岐鳯翔兮龙媒去又曰心既防兮道云端水之浪兮人之【`集无之字`】波澜浪可平兮人心不可平波澜一翻兮孰测其情水之深兮不曰深怅前恨兮泪沾襟  

招魂【`集作招帝子`】  

招湘灵兮澄澜之渚云蔽烟沉兮明月之浦唱宵歌兮抚云珰击鸣根兮荐清醑鸾去鳯飞兮云不归九疑叠翠兮横湘雨防轻颷兮扬防波激楚怨兮下湘娥缉荷盖兮集云坛防桂席兮纫芳【`一作奠椒`】兰霞为裳兮琼为佩举云旗兮持风幡若有来兮窸窣敲悬珂兮张孔盖兮临瑶防月凝袖兮云裁冠目眇眇兮千里春怅【`集作恨`】无言兮苍梧滨戢蕙带兮握芳芬抚【`集作拂`】瑶琴【`集作瑟`】兮泪斑筠乗桂櫂兮下清湘拖无【`集作金`】波兮渉沧浪【`集作茫`】九疑之翠兮不可寻懐沙之水兮恨之深  

## 文苑英华卷三百五十五

宋　李昉等　编骚二  

释疾文三篇　　　　　祝疟疠文一首  

释疾文【`并序`】　　　　　　　　卢照隣  

余羸卧不起行已十年宛转匡床婆娑小室未攀偃蹇桂一臂连踡不学邯郸歩两足匍匐寸歩千里咫尺山河每至冬谢春归暑阑秋至云壑改色烟郊变容輙舆出户庭悠然一望覆焘虽广嗟不容乎此生亭育虽繁恩已絶乎斯代赋命如此几何可凭今为释疾文三篇以贻诸好事盖作昜者其有忧患乎删书者其有栖遑乎国语之作非瞽瞍之事乎骚文之兴非懐沙之痛乎吾非斯人之徒欤安可黙而无述故作颂曰  

粤若  

粤若稽古帝列仙【`一作山`】兮逺矣大矣臣太岳矣钦哉良哉有太公兮卷舒龙豹奄经营乎四履有先生兮乗骑日月期汗漫乎九垓尚书抗节兮属炎灵之道防中郎含章兮遇金行之纲頺彼圣贤之相续信古徃而今来人何代而不贵代何人而不才欝律崛岉兮似昆陵之玊石泮涣粲烂兮象星汉之昭回尔其为广也碧海云蒸而地合尔其为峻也赤城霞起而天开暨中朝之颠覆家不坠乎良箕绍金柯而玊秀穆兰馨而菊滋弥九叶而逮余兮代增丽以光熈清风振乎终古妙誉薰乎当时皇考庆予以弄璋兮肇锡予以嘉词名余以照隣字余以升之余防服此殊惠兮遂阅礼而闻诗于是裹粮寻师搴裳访古探旧篆于南越得遗书于东鲁意【`一作音`】有缺而必刋简无文而咸补入陈适衞百舎不厌其栖遑累玺重胝千里不辞于劳苦既而屠龙适就刻鹄初成下笔则烟飞云动落纸则鸾廽鳯惊通李膺而窃价造张华而假成郭林宗闻而心服王夷甫见而神倾俯仰谈笑顾盼纵横自谓明主以令仆相待朝廷以黄散为轻及观国之光利用賔王谒龙王于武帐挥鳯藻于文昌先朝好史予方学于孔墨今上好法予晩受乎老庄彼圆凿而方枘吾知龃龉而不当是时也天子案劔方有事于八荒驾风轮而梁弱水飞日驭【`一作羽`】兮苑扶桑戈船万计兮连属铁骑千羣兮啓行文臣防窜猛士鹰扬故吾甘栖栖以赴蜀分黙黙以从梁其后雄图无毕登封礼日方欲访髙议于云防考竒文于石室销兵车兮为农器休牛马兮崇儒术屡下蒲帛之书值余有幽忧之疾盖有才无时亦命也有时无命亦命也时也命也自前代而痛诸道之乖也则贤人君子伏斧锧而不暇时之来也则屠夫饿作王侯而有余三人猖狂兮为奴为戮八子狼狈兮为醢为葅长劔以防尚想华亭之鹤孤舟欲近遥忆阊门之鱼史迁下于蚕室邓艾徴于槛车康既幽而媿孙登宣屡困而慙寗蘧故有闭门少事蹈沧海而辞组开卷独得归茂陵而著书起清流之浩漫长愿嗟乎灵胥重曰积怨兮累息茹恨兮吞悲怨复怨兮坎乎今之代愁莫愁兮侘傺乎斯之时皇穹何亲兮诞而生之后土何私兮鞠而育之何故邀余以好学何故假余以多辞何余庆之不终兮当中路而废之彼有初而鲜克兮贤者其犹不欺况镕【`一作陶`】钧之匠物胡不贞而谅之岂其始终爽徳苍黄变色无心意乎簮履有悲哀乎杨墨已焉哉天盖髙兮不可问地盖广兮不容人钟鼓玉帛兮非吾事池防花鸟兮非我春寂兮寞嵗嵗年年长少乐荒兮惚朝朝暮暮生白发怆怳懭恨兮无所见【`一作迷`】宛转聮踡兮独向隅状若重狴圆扉之受絏又似干池涸井之相濡鸾鳯之翮已铩兮徒奋迅于笼槛骐骥之足已蹇兮空怅望于廷衢龙门之桐半死邓林之木全枯苟含情而禀气兮孰能不伤心而疾首乎歌曰嵗将晏兮欢不再时已晩兮忧来多东郊絶此麒麟笔西山秘此鳯凰柯死去死去今如此生兮生兮奈汝何  

悲夫  

悲夫事有不可得而已矣是以古之聴天命者饮泪含声而就死推不言兮焚于介山地不偶兮跂【`一作岐`】于嶷【`一作疑`】水仰天而叹员愤骨于呉江下泪交頥卿悲歌于燕市天无雷兮闻蚁聚于床下家非牧兮见防生于奥里支离防之五官已败哀骀駞【`庄子作他`】之六骸不美求时夜兮求鸮炙兮何逼迫之如此为防肝兮为虫臂兮何鍜链之如彼欝弗【`阙`】滑兮中瞀乱蟠薄烦寃兮长愤惋出户庭兮逰息千万里兮无极杳兮霭川绵旷兮水如带防兮籁山防兮云似盖萋兮緑春草生兮长河曲试一望兮心断续晩兮晼夕鸟没兮平郊逺试一望兮魂不返蘼芜叶兮紫兰香欲徃从之川无梁日云暮兮涕沾裳松有萝兮桂有枝有美一人兮君不知气欲絶而何为孟夏兮恢台杨桞散兮芙蓉开叶初成兮蚕宛转花落尽兮燕徘徊望夫君兮不来形枯稿兮意催頺天何为兮愁苦麦将秀兮多风梅将黄兮屡雨日色旰烂兮流金而烁石地气燠煜兮满室而充户神翳翳兮似灰命绵绵兮若缕一伸一屈兮比艰难乎尺蠖九生九死兮同变化乎盘古万物繁茂兮此时余独何为兮膓邅廽而屡腐围棋废兮时不可兮再来鸣琴停兮人何时以重抚秋风起兮野苍苍蒹葭变兮露为霜蝉悲翳兮声断鴈迷云兮路长摧折萧条兮林寡色顦顇芸黄兮草不芳停劔兮懐旧友天外兮思故乡愿一见兮终不得侧身长望兮泪浪浪遥兮逺山谷萦回兮屡转状若登蓟门兮望胡苑断兮连井邑丘墟兮知几年又似登龙首兮见秦川木叶落兮长年悲红顔谢兮鬓如丝王孙来兮何迟迟思公子兮涕涟洏风嫋嫋兮雨凄凄萤火飞兮乌夜啼牵牛西北兮星已转织女纵横兮河欲秋夜迢迢兮秋未极愁人耿耿兮愁不息有所思兮在天汉欲徃从之兮无羽翼欝金栧兮木兰舟青莎裳兮白羽裘戱緑波兮坐芳洲欢不停兮人不留怅容与兮徒离忧冬兮隂气凝沸泉结兮炎州氷郊野昏兮寒沙涨河海暗兮繁云兴严风急兮宻雪下墐户闭兮无留者盼城郭兮琼为树兮玉为楼瞻通路兮驾素车兮乗白马时眇眇兮嵗昼杳杳兮夜丁丁庭有霜兮月华白室有人兮灯影青披重衾兮魂悄悄卧空床兮目荧荧御熏鑪兮长不暖对巵酒兮忧恒满悲缭绕兮从中来愁纒绵兮何时断重曰四时兮代谢万物兮迁化聴春鸟于春朝闻秋虫于秋夜花覆地兮无代【`一作待`】河倾天兮不借无灵草兮驻朽质乎千年无雕戈兮廻踆乌乎三舎夏日长兮绳绳炎风暑雨兮相蒸草不扶疏兮如此余独兰驒【`二字疑`】兮不自胜月兮祈寒穷急景兮摧残霰雪雰雰兮长委积人事寥寥兮怅漫漫春秋冬夏兮四序寒暑荣悴兮万端春也万物熈熈焉感其生而悼死夏也百草榛榛焉见其盛而知其阑秋也严霜降兮殷忧者为之不乐冬也隂气积兮愁顔者为之鲜欢圣人知性情之纷紏故叹之曰予欲无言吾将焉徃而适耳箕有峯兮颍有澜歌曰嵗去忧来兮东流水地乆天长兮人共死明镜羞窥兮向十年骏马停驱兮几千里麟兮鳯兮自古吞恨无已  

命曰  

命曰昊天不佣兮降此鞠防昊天不惠兮降此大戾不先不后兮为瘥为瘵痛之抚兮孰知其厉木之柔兮緍之丝之人之温兮黼之藻之自天佑之兮无不利一者之来兮云何二野有鹿兮其角兟兟林有乌兮其羽习习余独何为兮悲攅栾兮忧戢孴南山巃嵸兮树轮囷北津清泚兮石磷磷天之生我兮胡宁不辰少克已而复礼无终食兮违仁既好之以正直兮谅无负于神明何彼天之不吊兮哀此命之长勤百罹兮六极横集兮我身长挛圈以偃蹇永伊欝以呻嚬天道何从自古多卭为臧兮匪祐匪仁兮覆庸蹻狠戾兮南汜跖叛涣兮东风并强大兮熏赫咸夀考以从容勋则天兮朱已矣韶尽美矣均忽焉公侯之系兮必复尧舜之后兮何干执谏兮辛载蕃抗议兮灵年忠于【`一作与`】贞兮何复俱不得其死焉牛一变而为虎鼈三化而作防触民居蜗而争地龙伯钓鼇而诉天何变化之殊族而大小之相悬长无述焉将不死而为贼贤哉囬也今不幸而早亡明夷何辜兮羑里洪范何恃兮佯狂我视于天兮亦孔之痒与溺兮殊贯单与张兮相诡纷纭緫緫兮若兹羌未得其已盛之孝兮姚何感而遂开合之恭兮昆何嫌兮不起圣人不议姬旦愤于鸱鸮君子无忧周南歌于芣苡五鹿云折退守平陵之田三都已成归入宜春之里干不穆兮一为戌一为辰坤不恒兮三成田三成水何斯柱之危脆一夫触之而云折东南眇其既倾西北豁其中裂有杞者国竟未掬其乌蟾有歴其都奄以成其鱼鳖共何壮兮而损其盈娲何神欤而补其阙天且不能自固地且不能自恃安得而有万物安得而运四时彼山川与象纬其孰为之主司生也既无其主死也云其告谁何必拘拘而局局可浩然而顺之吾知恶之不能为恶故去之曰羣生之所蠧吾知善之不能为善故就之曰有生之大路虽粉骨而糜躯终不改乎此度重曰予既昧此杳寘兮迷之不知其所届将寄命于六师访真诀乎遐外见流星以为旗邀白云而为盖玉虬纷其旖旎青鸾俨其容裔霓为裳兮羽为旗雷为车兮电为斾噂噂兮上驰遥遥兮横厉忽若梦兮有觉与巫阳兮相防巫阳为予兮挈【`一作防`】告予以双支朱雀摇而金跃青龙发而火驰虵登栖兮鸡入穴云北走兮水西垂巫阳曰反兮覆兆不告灵蔡诚不能知造化之心数朽骨焉足以定古今之倚伏请导列缺之前旌部丰隆之后毂披上帝之键考中皇之秘箓于是排云旌兮呌诸阙登紫翠兮伏瑶坛灵乌果其将驾东皇厘其既观余敷枉而未决兮东皇颔而不言玉女申之以琼蘂灵妃贶之以琅玕怅容与而不驻肃云轪于南轩窈窕徘徊邈矣悠哉下临兮星雨上絶兮氛埃傍徨兮三清之舘缥缈兮八风之防俯观兮故国洞峥嵘兮无极长懐兮故人涕潺湲兮霑轼横天苑歴北辰经市楼兮一息停余车之辚辚渉明河之清浅过织女而问津巫阳曰左招摇兮右天驷太一之居兮无不利其道也枫为天兮枣为地盍徃从之兮导君意太乙方握髯眉右手拄【`一作搘`】頥或以日临命以嵗加时再转兮再攷三命兮三推华盖防明兮君子居贞之位太阳隂主兮天人厄运之期若夫一气鸿防万化缁厘此星精与木局又何足以知之巫阳曰太上有老君焉其名曰伯阳逰阆风之琼圃处倒景之琳堂披拂日月咀嚼烟霜抚千载兮为朝为暮济万物兮若存若亡古之聦明博逹而不死者将与君子造昆仑之大荒迨而容与弭节翺翔俄参元而下降济弱水之汤汤瞵轩防而右转对玉槛之锵锵伯阳欣然见予曰升之来何迟何故疲惫之如是何故枯槁之若兹吾适以尔小别今将千二百朞昔者尔为翟吾固知尔防防焉无益其后尔为舟吾欲告尔休休焉不留名已登乎仙格尔身常蹇乎中州噫哉甚可痛甚可哭多智也命之斧斤多才也身之桎梏尔形骸之在地也每矍矍然求媒精魂之于天也又遑遑焉访卜何异仪丹鳯于胶柱饲鱼于森木何晩晤之逶迤何早计之觳觫呜呼何异防其亲也掲竿而求诸海失其子也击鼔而访诸道途之逺矣曷其云苏与影捕逐可不谓悲乎夫道之动也翂翂翐翐静也若防若失曭兮不以死生为二块兮若以天地为一生于万物之后不为缓死于太古之前不为疾弊万类也不谓之防利四海也不谓之吉夫如是则巨浸稽天而不溺鸿灾冶地而不然生死不能为其夀夭变化适足寄其腾迁化而为鱼也则跃龙门而横碣石化而为鸟也则陪【`庄子作培`】羊角而负青天为社也则长无斤斧之患为瓠也则泛乎泱漭之川物无可而不可何必守固以拳拳余于是乎防然而防其偶倐尔而失其知思故池之渌水忆中园之桂枝栩栩然若有得茫茫然若有亡叹彷佛兮觉悟魂已归乎北乡其徃也人皆为之避席其返也鸟不为之乱行歌曰茨山有薇兮頴水有漪儒【`一作夷`】为栢兮秋有实叔为桞兮春雨【`一作向`】飞倐尔而笑泛沧浪兮不归焉【`一作此字`】  

祝【`集作祀`】疟疠文【`并序`】　　　　皮日休  

昔夏后氏铸鼎象物使民知神奸或魑魅之外魍魉之余匿天命窃帝威罔不见形于鼎上者自夏后氏去继为祸于人间被之者始若处氷槛【`集作滥`】复若落炎井瞀荧惑视之累形聴者重声骨节怠【`集作殆`】重如山已倾始或醒时夺人之情防人之精兀若木偶昏如宿酲噫或饮食不节哀乐失所病于人者上则汤剂次则矿艾愈矣凡有【`集作非`】是病者人也又非天也汤剂不可理矿艾不可攻呜呼疠之能祸人是必有知也既有知奚不效神为聪明正直不加祟于君子焉遂为文祝【`集作祀`】而逐之曰疠乎疠乎有事君不尽节事亲不尽孝出为叛臣入为逆子天未降刑尚或窃生尔宜疠之有转禄树威僣物行机上弄国权下戱民命天未降刑尚或窃生尔宜疠之有卖交取禄謟交结族一言不善祸发如镞天未降刑尚或窃生尔宜疠之美曼之色媚于君侧巧笑未已足亡于国天未降刑尚或窃生尔宜疠之柔佞之言惑于君前委顺未足国歩移焉天未降刑尚或窃生尔宜疠之四星之臣【`集作□`】奉于紫宸萧墙起祸帝座防尘天未降刑尚或窃生尔宜疠之见灾幸乆开祸乐成含羞冐贵忍姤贪荣天未降刑尚或窃生尔宜疠之疠乎疠乎尔目不盲尔耳不聋如向来之所陈奚不祸于其躬仁者必有厄义者必有穷见仁义而无疠遇奸佞而肆凶非惟去乎物患抑亦代乎天工疠乎疠乎苟依吾言而若是吾将逹尔于帝聪  

## 文苑英华卷三百五十六

宋　李昉等　编骚三  

吊屈原一首　　　　　九讽系述一首  

九讽九篇　　　　　　反招魂一首  

悼贾一首  

吊屈原　　　　　　　　　柳宗元  

后先生盖千祀兮余再逐而浮湘求先生之汨罗兮擥蘅若以荐芳愿荒忽之顾懐兮冀陈辞而有明【`集作光`】先生之不从世兮惟道是就支离抢攘兮遭世孔疚华虫荐壤兮进御羔褏牝鸡咿嚘兮孤雄束咮哇咬环观兮蒙耳大吕堇喙以为羞兮焚弃稷黍岸【`诗宜岸宜狱集作犴非`】狱之不知避兮宫庭之不处防涂借秽兮荣若绣黼榱折火烈兮娯娯【`集作娭娭`】笑舞谗巧之哓哓兮惑以为咸池便媚鞫恧兮美愈【`集作逾`】西施谓谟言之恠诬兮反寘瑱而逺违匿重痼以讳避兮进俞缓之不可为何先生之凛凛兮厉鍼石而从之【`一有但字`】仲尼之去鲁兮曰吾行之迟迟柳下惠之直道兮又焉徃而可施今夫世之议夫子兮曰何隐忍而懐斯惟逹人之卓轨兮固僻陋之所疑委故都以从利兮吾知先生之不忍立而视其覆坠兮又非先生之所志穷与逹固不渝兮夫惟服道以守义矧先生之悃愊兮蹈大故而不贰沉璜瘗佩兮孰幽而不光荃蕙蔽匿兮胡乆而不芳先生之貎不可得兮犹髣髴其文章托遗编而叹喟兮涣余涕之盈睢呵星辰而驱诡恠兮夫孰救于崩亡何挥霍夫雷电兮苟为是之荒茫耀姱辞之矘朗兮世果以是之为狂哀余姱之坎坎兮独愠愤而増伤谅先生之不言兮后之人又何望中【`集作忠`】诚之既内激兮抑咸【`集作衘`】忍而不长为屈之几何兮胡独焚其中肠吾哀今之为仕兮庸有虑时之否臧食君之禄畏不厚兮悼得位之不昌退自服以黙黙兮曰吾言之不行既媮风之不可去兮懐先生之可忘  

此篇第一千卷哀吊门重出今已削去  

九讽系述　　　　　　　　皮日休  

在昔屈平既放作离骚经正诡俗而为九歌辨穷愁而为九章是后词人摭而为之皆所以嗜其丽词撢【`集作探`】其逸藻者也至若宋玉之九辨王褒之九懐刘向之九叹王逸之九思其为清怨【`集作愁`】素艳幽快【`集作抉`】古秀皆得芝兰之芬芳鸾鳯之毛羽也自屈原已【`集作以`】降继而作者皆相去数百祀足知其文难述其词罕继者矣大凡有文人不择难易皆出于毫端者乃大作者也扬雄之文孔孟乎而有广骚也梁竦之词班马乎其【`一作而`】有悼骚也又不知王逸奚罪其文不以二家之述为离骚之两派也昔者圣贤不偶命必著书以见志况斯文之怨抑欤噫吾之道不为不明吾之命未为未【`文粹作不`】偶而见志于斯文者吾惧来世任臣之君因【`一作用`】谤而去贤持禄之士以猜而逺徳故复嗣数贤之作以九为数命之曰九讽焉呜呼百世之下复有脩离骚章句者乎则吾之文未过不为乎广骚悼骚也  

九讽  

正俗  

粤句亹之薄俗兮其风狡而且苦吾欲以直道揠【`乌入切`】其邪心兮皆逞容而莫顾前而诲行兮后止髙而逾【`集作喻`】仰兮下俯咸为【`疑`】吾之儇【`音翾`】为愚兮竝以吾之防【`音埋`】为伛羗灵脩之乃吾知兮先职我而为辅奈其臣之狺狺【`鱼巾切`】兮乃不知吾之所抚【`亡辅切`】吾欲以明喆之性辨君臣之分兮定文物之数吾欲以正直【`集作訏`】之道兮进忠贤而退奸竖吾欲以醇酿之化兮反当今而为徃古吾欲以忖度之志兮定觚圜而反规矩念儓覆【`上台下匐文粹作覈`】之在位兮若枭羊之当路内灼怛以如倳【`侧吏切`】兮复何知其所愬乃指天而鬰悠兮将天夺乎国之祐永惄惄以何言兮将求知于吾祖  

禺谤  

有肪兮墨而谓之不防有泉兮壅而谓之不决有茝兮轥而谓之不芳有轴兮锲【`苦结反`】而谓之不辙声咺【`呼逺切`】唏【`呼几切`】以无音兮气郁悒而空咽【`集作噎`】既□□【`鱼觐切川文粹作惄惄`】以憎惧兮又谩谩而不诀诬彭祖以为孺兮谲殇子以为老伙众人之难信兮挦夸者之不悦侫为赘兮何去奸为厐兮莫劀讟为辔兮莫衘谤为玉兮何切彘既防【`而羊切`】而必烹兮木方【`子公切`】兮必折心以【`集作而`】似车兮思绵绵而如瓞手欲动兮似拲足将行兮如絏既不辨于【`文粹作其`】顔跖兮遂一贯于尧桀吾哀生之不逄兮奚至死而惙惙念帝座之不爣【`他郎切`】兮胡【`集作故`】交光于卷舌既何路以自辨兮遂没齿而痨剌  

见逐  

靳尚之言兮美于【`集作如`】防子兰之气兮醲于酲既怒【`音绵`】以相向兮遂裹足而南征靣防防【`音匿`】以奚【`文粹作美`】色兮心【`音荣`】以【`集作而`】何情耳方聪兮忽瞆【`集作揆`】目正【`集作方`】视兮忽肓日当午兮便是天方昼兮不明欲泣兮有血将啼兮失声望灵修兮似失出国门兮若惊轫识怨兮欲缓驷知愁兮复明既徜徉兮夏水复眷恋兮南荆嗟余夙禀于大训兮渍国之忠贞既贸者之莫余容兮向重苍而自明既惏仁以慿义兮遂鈲【`匹歴切汉书钩鈲折乱注鈲破也`】信而槻【`音规`】诚将眞宰者【`一无此字`】之不仁兮胡为役余以此生彼鸴【`音预`】斯之蟊贼兮固不能容乎鸧鹒彼茨菉之藂秽兮固不能让于杜蘅已矣乎国无人兮莫我留将诉帝于玉京  

悲游  

荷为裯【`丁牢切`】兮芰为摆【`彼皮切`】荃为防【`居匆切`】兮薜为袆弭吾棹兮沣之浦驻吾檝兮湘之湄悲莫悲兮新去国怨莫怨兮新相思幽篁萧兮静晩清渏澹兮去迟湘君欲出兮风水急帝子不来兮烟雨防芷既老兮深【`一作白`】药日将暮兮红萎朝浮乎鹘【`音啼`】夕呌乎覉雌【`集作`】漾漾兮不止潢【`音黄`】悠悠兮何之日出没兮北渚云依稀兮九疑既无人以辨余兮又何心而怨咨退不觧其防【`音怿`】【`音悸`】进不知其忸怩寒蜩怨而无声兮古木凄其寡枝嗟吾魄之不返兮千秋万嵗湘中驰  

悯邪  

慨天道之不明兮何独生此大侫若防貐之能冠兮当一国而持柄见乱臣之反诈兮信其主以不竞辙已覆而又遵兮仡将飜而不整不思心腹之疾兮又玩膏肓之病竟客死于咸阳兮终不作毒王之幸既养防【`音莬`】以遗患兮遂倒釬【`音犴`】而授柄将谀臣之肆祸兮岂上天之付命粤吾大以为不可兮彼以灾而为庆傥灵脩之魄有知兮刷吾耻于下暝  

端忧  

有一美人兮端忧千喑万惄兮曾不得以少休肠结多以莫廻兮泪啼而不流王孙何处兮碧草极目公子不来兮清湘满楼汀邉月色兮晓复【`一作将`】晓浦上芦花兮秋复秋天泬寥以似悴兮峯巉崒以如抽筼筜飒兮两岸杜若死兮霜洲遗余程兮沣之侧整余陌兮湘之幽望汝嬃兮秭归梦懐宋玉兮荆门愁欲向天以噭咷兮寸晷不可以少留又不知吾魂之所处兮永寞寞以悠悠  

纪祀  

山之巅兮水之涘桂为祠兮兰为位【`一作祀`】执玉桴兮扣雷鼔奠金【`音摩`】兮滴蜉蚁荐琼芳兮望暮云献椒醑兮拜寒水祝肹蠁以恠谈兮巫妖冶而魅醉波倐忽【`集作闪倐`】兮湘君风【`集作竹`】萧踈兮帝子日将暮兮河伯秋正深兮山鬼神之化兮何方人之艰兮至此胡不化其邪而为直【`集作正`】兮胡不返其戾而为义胡不转其亡而为兴兮胡不易其乱而为治但血食于下国兮曾不少禆于有为【`集作位`】吾将乗青螭而驾白虬兮将谒帝而诉神之累请天弧发镞兮天棓行棰神速悔尤俾吾灵脩而昜志  

舍慕  

粤吾秉心兮防于瑾瑜芬其徳而芳其道兮荣于蘼芜将兴国以见罪兮拟佐王而蒙辜彼羣小之茸茸兮如慕之蚍蜉以大鹏为雀兮以康瓠为防以衮衣为褋兮以黎丘为墟以郑姬为丑兮以子产为愚以鲍焦为贪兮以孔圣为诬吾将奋鳞于太空兮奚独慕此江湖吾将发荣于蟠桃兮奚独守此蒿蒌吾将荡其魄兮骖风轨【`集作轫`】与干【`一作虬`】车谒帝于之中兮秉其生杀之枢将飘飘以髙逝兮亦何必懐此奸【`文粹作侫`】邪之故都  

防死  

尧死兮舜防禹殄兮汤絶似玉兮将沉似金兮永折【`集作没`】行以仁兮止以义生以贞兮死以防念余曾不足以蹈圣阃兮亦慕兹而自恱湘浦兮烟沉沅江兮风切顾影兮自怜抚躬兮永诀鬼惨兮天愁【`一作神悲`】雨泣兮泉咽竟汨没以奫沦兮永幽忧而拂郁湘之山兮未尽湘之流兮不竭千秋兮愁云万古兮明月灵均之寃兮孰能销其气灵均之愁兮孰能释其结来者之取【`集作自`】鉴兮无致恨于牙孽  

反招魂【`并序`】　　　　　　　　前　人  

屈原作大招魂【`或云景差作疑不能明`】宋玉作招魂皮子以为忠放不如守介而死奚招魂为故作反招魂一篇以辨之辞曰承溟涬之命兮付余才以【`一作而`】辅君君既不得乎志兮余飘飘而播迁余将荡大空而就防兮君又招余俾复身余诣帝以请诀兮帝俾巫阳以筮云巫阳御【`一作语`】余以不可归兮故作词以招魂【`集作君`】乃下招曰君【`集作余`】兮归来故都愼不可留些其君雄虺兮其民封狐些食民之肝膈以为其肉兮摘民之发肤以为其衣些朝刀锯而暮鼎镬兮上暧昧而下墨呆【`上眉下痴`】些君兮来归故都愼不可留些余昔为比干之魂兮干僇而余去些未闻干贪生以自招兮余竟防其所处些君兮归来故都愼不可留些余昔为伍胥之魂兮胥僇而余逝些未闻胥贪位以惜生兮执属镂而不滞些君兮归来故都愼不可留些余昔为演之魂兮演自残而余行些未闻演惜命以不死兮俾其义而义明些君兮归来故都愼不可留些帝命余以辅君兮亦以君之忠介自今以忠而见闻欤尚盘桓而有待些将自富贵而入覊旅兮其志乃悔些将恋骨肉而惜家族兮何不自裁【`去声`】些枭食母而镜【`集作獍`】食父兮见禽兽之为生些苟凶残者眉夀兮食枭镜【`集作獍`】之【`集作而`】同名些君乎愼勿懐故都之恋归来乎余为君存千古忠烈之荣名【`集作枯`】些  

悼贾【`并序`】　　　　　　　　　前　人  

余尝读贾谊新书见其经济之学大矣哉真命世王佐之才也自汉氏革嬴髙祖得于矢石不暇延儒生【`文粹作人`】及为天子制缺度弛处华而夷是时独有叔孙生能定朝仪其制未悉唯生草其书欲以制屈诸侯推定正朔调革舆服通流货币天不祐汉绛灌兴谤竟枉其道出傅湘南【`集作沅`】生自以不得志哀屈平之放逐及渡沅【`文粹无此字`】湘沉文以吊之故其辞曰【`丑离切`】九州而相君兮何必懐此都也【`一作此故都`】噫余释生之意矣当战国时屈平不用于荆则有齐赵秦魏矣何不舍荆而相他国乎余谓平虽遭靳尚子兰之谗不忍舎同姓之邦为他国之相宜矣然则生之见弃又甚于平当汉时舎乎帝则为诸侯矣如适诸侯则新书之文抑诸侯而尊天子也舍诸侯则胡越矣如适胡越则新书之文防胡越而崇中夏也是以其心切其愤深其词隠而丽其藻伤而雅余悲生哀平之见弃又生不能自明【`一作用`】其道呜呼圣贤之文与道也求知与用苟不在于一时而在于百世之后者乎其生之哀平欤余之悲生欤吾之道也废与用幸未可知但不知百世之后得其文而存之者复何人也咸通癸未中南浮至沅湘复沉文以悼之其词曰粤炎绪之妈绵兮其国度之未彰天锡生以命理兮冀其道之益光伟呉公之知贤兮道其名于文皇既【`音刃`】【`音轸`】以召之兮遂位之于上庠愍耄儒之憃窒【`集作愚`】兮对天问【`文粹作怼天间`】之不臧既羣愚之让俊兮驰其誉之煌煌叹【`集作嗟`】大汉之丕绪兮蚪其贤于污潢上下溷而不分兮议削制于骄王杀僇棼而不制兮断捽胡与【`集作其`】冦攘羗虏坌以侵华兮曾不能以抑强饵其嗜之延延兮寔【`一作定`】三代之计良念五徳之更承兮论尵结而不纲乃秉臆以兴说兮数用五而色上【`文粹作尚`】黄又诸侯以开国兮输其租于咸阳曾不得以抚民兮俾其君兮可忘请纡【`音愚`】以乗印兮各驰化于所疆上既说而欲大通兮遭绛灌于东阳道既摈兮何明何出传于三【`集作于阮`】湘侼【`音敖`】沅波之滃【`集作翁`】洫兮或渔【`集作漾`】棹以夷犹望灵均之没所兮顮【`音频`】其心之怊怊临汨罗之浩漾兮想懐沙之幽忧森【`一作卉`】樛萝以蓊郁兮时狖以相号雾雨暗于北渚防毒乎芳洲景黯沮以不明兮若夫悼乎离骚香依依兮杜若韵凄凄【`集作萋萋`】兮防【`上音栗下音劳`】山隠隠以扫空兮烟防防而澹【`集作淡`】秋吾不知所感兮泪懭悢以横流当抱愤于渺藩兮曽无足以少休既菼薍以伤思兮闻【`集作又`】鸺鹠而动愁呜呼哀哉世既不平颔【`吾感切`】吾道以为非兮吾复何依苹兰憔悴兮稂莠繁滋麟鳯匿迹兮枭镜【`文粹作獍`】腾威愦【`文粹作哲`】匠罢斤【`文粹作斧`】兮拙者搆之离娄闭目兮瞽者扬眉子都蒙袂兮敦洽骋姿呜呼哀哉亦先生之尤也贻其世之不可兮何不觧而去位文垂万世之名兮取舎在此奚自取谤于童羖兮乃悯然而为累盖伊尹三就五就之心兮冀其民之可治奈惛惛之不悟兮又被之以非议幸一人之再觉兮答受厘之奥义既孱王以堕驾兮乃寃恸而已矣讯曰君不明兮莫我知幽都寂兮和涕归文悬日月兮俟后圣用之大故忽兮其何足悲  

## 文苑英华卷三百五十七

宋　李昉等　编骚四  

谗风伯一首　　　　　愬螭一首  

哀溺一首　　　　　　憎王孙一首  

逐毕方一首　　　　　骂尸虫一首  

招海贾一首  

谗【`一作讼`】风伯　　　　　　　韩　愈  

维兹之旱兮其谁之由我知其端兮风伯是尤山升云兮泽上气雷鞭车兮电摇帜雨濅濅兮将欲坠风伯怒兮云不得止旸乌之仁兮念此下民閟其光兮不鬬其神嗟风伯兮其将【`集作独`】谓何我于尔兮岂有其他求其时兮脩祀事羊甚肥兮酒甚防食足饱兮饮足醉风伯之怒兮谁使云屏屏兮吹使醨之气将交兮吹使离之铄之使气【`集作云`】不得化寒之使云【`集作气`】不得施嗟尔风伯兮欲逃其罪其又何辞上天孔明兮有纪有纲我今【`集作今我`】上讼兮其罪谁当天诛加兮不可悔风伯虽【`一作之`】死兮人谁汝【`一作尔`】伤  

愬螭【`并序`】　　　　　　　　　桞宗元  

零陵城西有螭室于江法曹史唐登浴其崖螭牵以入一昔【`集作夕`】浮水上吾闻凡山川必有神司之抑有是耶于是作愬螭投之江曰  

天明地幽孰主之兮夀善夭殇终何为兮堆山酾江司者谁兮突然为人使有知兮畏危虑害趋走祗兮父母孔爱妻子嘻兮出入公门不获非兮浟浟湘流清且防兮隂幽洞石蓄怪螭兮胡濯益热卒无归兮亲戚呌号闾里思兮魂其安防觐湘累兮嗟尔怪螭害江湄兮游【`集作延`】泳重澜【`集作渊`】物莫威兮蟉形决目潜伺窥兮膏血是利私自肥兮嵗既大旱泽莫施焉妖猾下民使颠危焉充心饱腹肆敖嬉兮洋洋徃复流逶迤兮惟神髙明胡纵斯兮蔑弃无辜逞恠姿兮胡不降罚肃川坁兮舟者欣欣游者熈兮蒲鱼浸用吉无疑兮牲牷玊帛人是依兮匪神之愬将安期兮神之有亡于是推兮投之北流心孔悲兮  

哀溺【`并序`】　　　　　　　　　前　人  

永【`集作零陵`】之氓咸善防一日水甚有五六氓乗小船絶湘水中济船破皆游【`集作浮`】其一氓尽力而不能寻常其侣曰汝善游最也今何后为曰吾腰千钱重是以后曰何不去之不应摇其首有顷益怠已济者立岸上呼且号曰汝愚之甚蔽之甚身且死何以货为又摇其首遂溺死吾哀之且若是得不有大货之溺大氓者乎于是作哀溺文  

吾哀游【`集作溺`】者之死货兮惟大氓之为忧泄涛鼔以风涌兮浩滉荡而无舟不让禄以辞富兮又旁窥而诡求手足乱而无如兮负重逾乎崇丘既摇【`集作浮`】頥而灭膂兮不忍【`集作欲`】释利而离尤呼号者之莫救兮愈摇首以沉流发披鬟以舞渊【`集作澜`】兮魂伥伥而焉游鼋互进以争食兮鱼鲔族而为羞始贪赢而【`集作以`】啬厚兮终负祸而懐雠前既没而后不知惩兮更揽取而无时休哀兹氓之蔽愚兮反贼已而从仇不量多以自谏兮姑指幸者而为谋夫人固灵于鸟鱼兮胡昧罻而蒙钩大者死大兮小者死小善游虽最兮卒以道夭与害偕行兮以死自绕推今而鍳古兮鲜克以保其生衣寳焚纣兮専利灭荣豺狼死而犹饿兮牛腹尸而不盈民既贸贸而无知兮故与彼咸諡为氓死者不足哀兮兾中人之为余再更噫  

憎王孙【`幷序`】　　　　　　　　前　人  

猨王孙居异山徳异性不能相容猨之徳静以恒类仁譲孝慈居相爱食相先行有列饮有序不幸乖离则其鸣哀有难则内其柔弱者不践稼蔬木实未熟相与视之谨既熟啸呼羣萃然后食衎衎焉山之小草木必环而行遂其植故猿之居山恒欝然王孙之徳躁以嚣勃诤号呶唶唶疆疆虽羣不相善也食相噬齧行无列饮无序乖离而不思有难推其柔弱者以免好践稼所过狼藉披攘木实未熟輙龁齩捉【`集作投`】注窃取人食皆知自实其嗛【`以颊贮食曰嗛`】山之小草木必陵挫折挽使之瘁然后已故王孙之居山恒蒿然以是猨羣众则逐王孙王孙羣众亦齚猨猨弃去终不与抗然则物之甚可憎莫王孙若也余弃山间乆见其趣如是作憎王孙云湘水之浟浟兮其上羣山胡兹欝而彼瘁兮善恶异居其间恶者王孙兮善者猨环行遂植兮止残王孙兮甚可憎噫山之灵兮胡不贼旃跳踉呌嚣兮冲目宣龂外以败物兮内以诤羣排鬪善类兮哗骇披纷盗取民食兮私已不分充嗛果腹兮骄傲驩欣嘉华美木兮硕而繁羣披竞齧兮枯株根毁成败实兮更怒喧居民厌苦兮号穹旻王孙兮甚可憎噫山之灵兮胡独不闻猨之仁兮受逐不校退优游兮惟徳是效亷来同兮圣囚禹稷合兮防诛羣小遂兮君子违大人聚兮孽无余善与恶不同乡兮否防既兆其盈虚伊细大之固然兮乃祸福之攸趋王孙兮甚可憎噫山之灵兮胡逸而居  

逐毕方【`幷序`】　　　　　　　　前　人  

永州元和七年夏多火炎日夜数十发少尚五六发过三月乃止八年夏又如之人咸无安处老弱燔死晨不防暝不烛皆列座屋上左右视罢不能【`集作得`】休盖类物为之者讹言相惊云有恠鸟莫实其状山海经云章义之山有鸟如鹤一足赤文白喙其名曰毕方见则其邑有譌火若今火者其可谓譌欤而人又有【`文粹作有以`】鸟传者其毕方欤遂邑中状而图之禳而磔之为之文而逐之  

后皇庇人兮敬授其材大施栋宇小蔽草莱各有攸宅兮时阖而门火炎为用兮化食生【`一作先`】财胡今兹之怪戾兮日十爇而穷灾朝储清以聮邃兮夕荡覆而为灰焚伤羸老兮炭死童孩呌号隳突兮户骇人哀祖夫狂走兮倐忽徃来欝攸孽【`音剥`】兮混合恢台民气不舒兮僵踣防颓休炊息燎兮仄伏煨煤门甍晦黑兮啓伺奸回若坠之天兮若生之鬼令行不讹兮国恐盍已问之禹书毕方是祟嗟尔毕方兮胡肆其志皇亶聪明兮念此下地灾皇所爱兮僇死无贰幽形扇毒兮隂险诡异汝今不惩兮众愬咸至皇斯震怒兮殄絶汝类祝融悔祸兮囬禄屏气太隂施威兮冥行事汝虽赤其文只其趾逞工巧莫救汝死黠知亟去兮愚乃止此髙飞兮翺翔逺伏兮无伤海之南兮天之裔汝优游兮可卒嵗皇不恕兮永汝世日之良兮今速逝急急如律令  

骂尸虫【`并序`】　　　　　　　　前　人  

有道士言人家有尸虫三处腹中伺人隠防失误輙籍记日庚申幸其人之昬睡出谗于帝以求飨以是人多谪过疾疠夭死桞子特不信曰吾闻聪明正直者为神帝神之尤者其为聪明正直宜大也安有下比【`集作以非`】隂秽小虫纵其徂诡延其变诈以害于物而又悦之以飨其为不宜也殊甚吾意斯虫若果为是则帝必将怒而戮之投于下土以殄其类俾夫人咸得安其性命而苛慝不作然后为帝也余既处卑不得质之于帝而嫉斯虫之説为文而骂之来尸虫汝曷不自形其形隂幽诡仄而寓乎人以贼厥灵膏肓是处兮不择秽卑潜觑黙聴兮导人为非冥持札牍兮摇动祸机卑陬拳缩兮宅体险防以曲为形以邪为质以仁为防以僣为吉以滛谀謟诬为族类以中正和平为罪疾以通行直遂为颠蹶以逆施反鬪为安佚僣下谩上恒其心术妬人之能幸人之失利昬伺睡旁睨窃出走谗于帝遽入自屈羃然无声其意乃毕求味已口胡人之恤彼脩蛕恙心短蛲穴胃外搜疥疠下索瘘痔食人肥膏【`集作侵人肌肤`】为已得味世皆祸之则惟汝类良医刮杀聚毒攻饵旋死无余乃行正气汝虽巧能未必为利帝之聪明宜好正直宁悬嘉飨答汝谗慝叱付九关贻虎豹食下民舞跃荷帝之力是则宜然何利之得速收汝【`集有之字`】生速防汝【`集有之字`】精蓐收震怒将勑雷霆击汝酆都糜烂纵横俟帝之命廼施于刑羣邪殄夷【`一作殊`】大道显名害气永革厚人之生岂不圣且神欤祝曰尸虫逐祸无所伏下民百禄惟帝之功以受景福尸虫诛祸无所庐下民其苏惟帝之徳万福来符臣拜稽首敢告于都  

招海贾　　　　　　　　前　人  

咨海贾兮君胡以利易生而卒离其形【`一作刑`】大海荡汨兮颠倒日月龙鱼倾侧兮神怪隳突苍茫无形兮徃来卒隂阳开阖兮氛雾滃渤君不返兮逝恍惚舟航轩昻兮下上飘鼔腾趠【`一作踔`】峣嵲兮万里一覩崒入坳兮视天若亩奔螭出抃兮翔鹏振舞天呉八【`一作九`】首兮更笑迭怒垂涎闪舌兮挥霍旁午君不返兮终为虏墨齿栈【`集作黑齿`】齴鳞文肌三角骈列耳离披反龂义牙踔嵚崖虵首狶鬛虎豹皮羣没互出讙遨嬉臭腥百里雾雨弥君不返兮以充饥弱水蓄缩其下不极投之必沉负羽无力鲸鲵疑畏滛滛嶷嶷君不返兮卒自贼恠石森立涵重渊髙下列【`集作迾`】置滔危颠崩涛搜疏剡戈铤君不返兮砉沉颠【`叠用防字义不同`】其外大泊泙奫沦终古廻薄旋天垠八方易位更错陈君不返兮乱星辰东极西倾海流下【`集作不`】属冺冺超忽纷荡沃殆而一跌兮沸入汤谷舳舻霏觧梢若木君不返兮魂焉薄海若啬货号【`一作兮`】风雷巨鼇颔首岳山颓猖狂震虩翻九垓君不返兮糜以摧咨海贾兮君胡乐出幽险而疾平夷恟骇愁苦而以忘其归上党昜野恬以舒蹈蹂厚土坚无虞岐路脉布弥九区出无入有百货俱周游傲睨神自如撞钟击鲜恣欢娯君不返兮欲谁须胶鬲得圣捐塩鱼范子去相安陶朱吕氏行贾南面孤羊心计登谋谟煑盐大冶九卿居禄秩山委收国租贤智走诺争下车逍遥纵傲世所趋君不返兮谥为愚咨海贾兮贾尚不可为而又海是图死为险魄兮生为贪夫亦独何乐哉归来兮宁君躯  

## 文苑英华卷三百五十八

宋　李昉等　编骚五  

秋风摇落一首　　　　拟招隠士一首  

狱中学骚体一首　　　招北客文一首  

文祝延一首　　　　　为人譔乞巧文一首  

湘中怨觧一首　　　　迎潮送潮词一首悯祷辞一首  

秋风摇落　　　　　　　　梁孝元皇帝  

秋风起兮寒雁归寒蝉鸣兮秋草腓萍青兮水澈叶落兮林稀翠为盖兮玳为席兰为室兮金作扉水周兮曲堂花交兮洞房树参差兮稍宻紫荷纷披兮疏且黄双飞兮翡翠并泳【`一作某`】兮鸳鸯神女云兮初度雨班妾扇兮始藏光且淹留兮日云暮对华烛兮欢未央  

此篇三百三十一卷重出前已削去注异同为一作  

拟招隠士　　　　　　　　范　缜  

修竹苞生兮山之岑缤纷葳蕤兮下【`一作不`】交隂木茏藂兮巍峩川泽泱漭兮云雾多悲猨鸣噪兮啸俦侣攀折芳条兮聊停伫夫君兮不还蕙华兮雕残嵗晏兮忧未开【`疑作阑`】草虫鸣兮凄凄萧兮森兮磵深怅徬徨兮沉吟纷纷【`一作纷纭`】兮庵薆【`一作晻暧`】穷岩穴兮熊窟幽林杳兮吁可畏嵚崟兮崄防岌峩兮倾欹飞泉兮激沫散漫兮淋漓弱萝兮修葛亘蔓兮长枝緑林兮被崖随风兮纷披猛兽兮封狐眈眈兮视余扶藤兮直上岩岩兮嶷嶷【`一作拟拟`】霏霏兮敷敷赤豹兮文貍攀腾兮相追思慕公子兮心迟迟寒风厉兮鸱枭吟鸟悲鸣兮离其羣公子去兮谁与亲行露厌浥兮似中人  

狱中学骚体　　　　　　　卢照隣  

夫何秋夜之无情兮皎晶悠悠而太长圜户杳其幽邃兮秋【`疑作愁`】人披此严霜见河汉之西落闻鸿【`一作鸣`】雁之南翔山有桂兮桂有芳心思君兮君不将忧与忧兮相积欢与欢兮两忘风嫋嫋兮木纷纷凋緑叶兮吹白云寸歩千里兮不相闻思公子兮日将曛林已暮兮鸟羣飞重门掩兮人径稀万族皆有所托兮蹇独淹留而不归  

招北客文　　　　　　　　岑　参【`文粹作独孤及`】  

蜀之先曰蚕藂兮纵其目【`一作号`】以穪王当周室陵頽兮乱无纪纲洎乎杜宇从天而降鼈灵泝江而上相禅而帝防有南国之九世【`二字一作地`】蜀本南夷人也皆左其袵而椎其髻及通乎秦也始于惠王之代五牛琢【`文粹作椓`】而秦女至一蛇死而力士毙二江双注羣山四蔽其地卑湿其风胜脆蛮貊杂处滇为隣地偏而两仪不正寒薄而四气不均花叶再荣秋冬如春暮夜多雨朝旦多云阳景罕开隂气恒昏以暑以湿为瘵为疠气浥热以中人吾知虚膇之疾兮将婴尔身蜀之不可徃北客归去来兮其东则大江沄沄下絶地垠百谷相吞出于荆门突怒吼划附于太白渤潏硼砰防于沧溟跳喷浩淼上溅飞鸟蹙缩盘涡下漩鼋鼍三峡两壁乱峯如防槎枒屹崪澒洞划拆髙干天霓云外水积尽日无光其下黑窄瞿塘无底浅处万尺啼猿哀哀膓断过客复有千歳老蛟能变其身好饮人血化为妇人衒服靓妆逰于水濵五月之间白帝之下洪涛塞峡不见灔滪翻天蹙地震吼雷怒亦有行【`一作巨`】舟突然而去人未及顾棹未及举瞥见阳防不辨云雨千里一歇日未亭【`文粹作移`】午须臾黑【`一作狂`】风暴起防树震山石走沙飞波腾浪翻舟子失防摧樯折竿漩入九泉没而不还支体糜散荡入石间水族呀呀拨【`文粹作防`】剌争飡蜀之东兮【`文粹无兮字`】不可以徃北客归去来兮其西则髙山万重峻极属天西有昆仑其峯相连日月廻环碍【`文粹作阂`】于山巅峦崖盘嵚天壁夐絶阳和不入隂气固闭千年增氷万古积雪谿寒地坼谷冻石冽夏月草枯春天木拆苍烟凝兮黑雾结人堕指兮马伤骨江水喷激廻盘纡欝【`文粹作萦`】栈壁縁云钩连相撑绳梁嶫虚俦【`文粹作傍`】沓杳下不见底空闻波声过者矍然亡魂丧精复引一索其名为笮人悬半空度彼城壑或如鸟兮或如玃倐徃还来幸不落后【`文粹作或`】有豪猪千羣突出如牛脩角如劔饿虎争肉吼怒阚阚复有髙崖坠石兮声如雷之軯轰上敲下磕似火迸兮满山流星磵谿忽兮倒流林岸为之頽倾惊【`文粹作碎非`】腾狖与过鸟骇木魅兮山精深榛努【`一作怒`】鬛射人寒态孔硕登树自掷见人则擘巨糜飞石压人兮不可行西有犬戎与此山通行貎类人言语不同氊庐隆穹毳裘防茸啜酪啖肉持鎗挟弓依草及泉务战与攻其声如犬其聚如蜂中国之人兮或流落于其中岂知掘防茹雪以为食终当铍其足而累其胸泣汉月于西海思故乡于北风蜀之西不可以徃北客归去来兮其南则有卭崃【`文粹作笮`】之关天设险难少有平地连延长山横亘泸江傍隔百蛮吁彼汉源上当漏天靡日不雨四时霶然其人如鱼爰处在泉终年霖霪时复日出防防诸犬向天吠日人皆湿寝偏死腰疾复有阳山之路毒瘴下凝白日无光其气瞢瞢暑雨下湿黄茅上蒸南方之人兮不敢过岂止走兽踣兮飞鸟堕吾不知造化兮何致【`文粹作知`】此方些蜀之南兮不可以居【`文粹作蜀之南不可以徃`】北客归去来兮其北则有劔山巉巉天凿之门二壁谽谺髙崖嶙峋上柱南斗榜镇于坤下有长道兆逹于秦秦地神州中有圣人左右伊臯能致我君双阙峩峩上覆庆云千官锵锵朝于紫宸玉楼鳯凰金殿麒麟布徳垂泽搜贤修文皇化欣欣煦然如春蜀之北兮【`一作不`】可以徃北客归去来兮  

文祝延【`并序`】　　　　　　　　沈亚之  

文祝延之指本有【`集作其本又作有本`】俦祀闽人歌其贤也闽侯居政得民民防而安他日侯恙在体巷野之祈祀于神者皆以侯请盖忧焉后得间而祠乃舒其俗以为言俚不足自道或谓军副者亚之能变风从律善阐物志因耋耆为请于是与闻之【`二字作文`】以通其意且以古之得人者众皆祝延之今复用言命为篇目其词二【`集有闚字`】闽山之枕杭兮水淜淜吞荒抱大兮沓叠层腾气清浑兮朝昏神生其中兮宅幽凝居如山兮惠如水处端卓兮赴下而忘鄙集【`集作集`】人之祈兮从人之所市攀清明兮咋髣髴我民请兮期吉日愿聴诚兮陈所当侯临我兮恩如光照导兮煦覆惠流吾兮乐且康恭闻侯兮饮食失常民防【`集作萦`】忧兮心若疮饱我之饥兮侯由百【`集作有`】糓神有泽兮宜隂【`集作防`】沃脱侯之恙兮归侯之多福羣卑勤之防防【`集作防防`】兮鉴镇盟乎山行  

右一阕为祈神  

兕载吹兮音咿咿铜铙呶兮睋呼眓睢樟之盖兮麓下云垂幄兮烟为帷合吾民兮将安惟吾侯之康兮乐欣肴盘列兮合【`集作答`】神神摆渔皇兮降拂崒崒右侍妓兮左夫人态修邃兮佻眇调丹含琼兮瑳【`上声`】使笑馨炮羶燔兮溢按豆爵盎无虚兮果摭杂佑杖【`集作秋`】云清醉兮流融光巫裾旋兮觋袖翔瞪虚凝兮鉴廻阳【`集作覧回阳`】语神欢兮酒云【`集作味`】央望吾侯兮遵赏事朝马驾兮搦寳辔干弥函兮森导骑吾何乐兮神轩维吾侯之康兮居游自遂  

右一阕为酬神  

为人譔乞巧文【`和史舘陈学士作`】  

邯郸人伎妇李客【`集作容`】子七夕祀织女作穿针戱取苕葟芙蓉杂致席上以望巧所降其夫以为沈下贤工文【`集有又字`】能剏窈窕之思善感物态因请譔为情语以道所欲词曰惟云渚之震【`集作晨`】秋兮天旷碧以凝慕悬韶桂于姹月明泪之新【`集作清`】露即河【`集作何非`】房之将期俨龙轮以就驭防闻司巧之多方妾修馨香以奉具窃独溺于自私希灵娥之所付羽【`集作珚`】碧凝其异质兮韵隆虹【`集作虹隆`】于霾霁假文羽于孔雀兮而使擅夫佳丽载云蝉之重緌兮蛮金于绮篲细绡缕于藕肠兮差莲跗以齿致【`集作様齿`】而纎之丝虫兮【`集作命纎之虫丝兮`】褭檐机之夕缀是物之巧功善饰愿赐妾于针纫也葩蕚鬰于浓妍包多宜以善喜【`一作矣匪`】引纎吹于轻颷若将翔而复倚醉光春之流景播清香于万里霓烟出乎无间缥窈眇以斐亹若披若曵兮撦平林兮横晓水【`一作若曵乎平林撦兮回若横于晓水`】袭霁旦之繁芳兮因文【`集作隐`】映而增绮澹冉冉其伙容【`一作澹凝其冶容兮`】世无容【`集作隠`】以皆此是物之巧容善态愿委妾于态媚也短蒲狭涘兮曲溜溢防防鹓鶵兮引乳娣戱音【`一有声字`】清谐兮荡【`一有演字`】曵牵游裾之低凝兮蔓春心于淇裔枯寒劲干兮忆气摆风呌夜兮留澡雪留韵凄澁兮映咽吟梦语之连【`一作清`】涟感霜钟之流越是物之巧音善感愿付妾于管弦也  

湘中怨觧【`并序`】  

湘中怨者事本恠媚为学者不当【`集作未尝`】有述然而淫溺之人徃徃不悟今欲慨其所论以着诚而已从生常敖喜【`集作善`】譔乐府故牵而广之以应其咏  

垂拱年中驾在上阳宫太学进士郑生晨发铜駞里乗晓月度洛桥闻桥下有哭甚哀生下马循声察【`集作索`】之见艳女【`三字集作见有丽情集作见其`】翳然防袖【`丽情集作袂`】曰我孤飬于兄嫂恶常苦我【`丽情集作嫂恶视我`】今欲赴水故留哀须臾生曰能遂【`集作逐`】我归之乎应曰婢御无悔遂载与居号曰汜人所【`丽情集作能`】诵楚人九歌招魂九辨之书亦尝拟其调赋为怨词其词丽絶【`丽情集作亦尝拟词赋为怨歌其词艳丽`】世莫有属者因譔风光【`集作光风`】词曰隆佳秀兮昭【`丽情集作招`】盛时播薰【`一作芳`】緑兮淑华归故里荑【`集作英`】与处蕚兮潜重房以饰姿见雅【`集作推`】态之韶羞【`丽情集作容`】兮防长蔼【`集作霭`】以为帏醉融光兮渺渺弥弥迷千里兮涵湮媚晨陶陶兮暮熈熈舞姚娜之秾条兮嫂【`集作骋`】盈盈以披迟酡游【`丽情集作容`】顔兮倡蔓冉縠【`流蒨`】电兮石髪髓施【`丽情集作随`】生居贫汜人尝觧箧出轻缯一端与卖胡人酬之千金居数歳生游长安是夕谓生曰我湘中蛟宫之娣也谪而从君今歳满无以乆留君所欲为诀耳相倚【`二字集作即相持`】啼泣生留之不能【`丽情集作啼泣留之`】竟去后十余年生之兄为岳州刺史防上已日与家徒登岳阳楼望卾渚张宴乐酣生愁思吟之曰情无垠兮荡荡洋洋懐佳期兮属三湘声未终有画舻浮漾而来中为【`丽情集作有`】防楼髙百余尺其上施帏帐栏栊尽【`集作画`】饰帷褰有弹弦鼔吹者皆神仙娥眉被服烟电【`丽情集作霞`】裙【`丽情集作裾`】袖皆广长【`丽情集作又`】其中一人起舞含嚬凄怨【`丽情集作怨望`】形类汜人舞而歌曰泝清风【`集作青山丽情集作青春`】兮江之隅拖湘波兮褭緑裙荷拳拳兮情未舒匪同归兮将焉如舞毕敛袖翔然凝望楼中纵观方悟眙【`二字丽情集作临槛`】须臾风涛崩怒遂迷所徃元和十三年余闻之于朝【`集作朋`】中因悉补其词题之曰湘中怨盖欲使南昭嗣烟中之述【`集作志`】为偶唱【`集作偈`】也  

迎潮送潮辞【`并序`】　　　　　　陆蒙  

余耕稼所在松江南旁田庐门外有涛通浦溆而朝夕之潮至焉天弗雨则干而留之用以涤濯灌溉及物之功甚钜其形状迟速系望晦盈虚也用之则顺而进舍之则黙而退有类乎君子之道翫而感之作迎潮送潮二辞以寄声于骚人之末云【`集作耳`】  

迎潮  

江霜严兮枫叶丹潮声髙兮墟落寒鸥巢卑兮鱼箔短逺岸没兮光烂烂潮之徳兮无涯际既充其大兮又充其细没幽迳【`集作没幽岸文粹作宻幽`】兮欵柴门寂寞留【`集作流`】连兮依希旧痕余波【`集作濡腴文粹作濡余`】泽槁兮潮之恩不尸其功兮归于混元  

送潮  

潮西来兮又东下日染中流兮红洒洒汀葭苍兮屿蓼枯北风骚牢兮愁烟以孤大几望兮防将晦翳睨【`文粹作`】瀛溶兮敛然而退爱长波兮数数一幅巾兮无缨可濯防生尘兮檝有衣怅潮之还兮吾犹未归  

悯祷辞【`有序`】　　　　　　　　刘　蜕  

小子出都城见邑大夫为民之祷者属石燕不飞啇羊不舞民有焦心请大夫祈龙波祠以厌民望彼巫歌伶吹竹鼔栧呼空者讫唱屡夕俄然防洒轻霎芳神之来意似悯巫之役是也作辞以吊民云  

公邑之南兮祷龙之潭空波隣天兮云物中涵鳞飔糓碧兮渊恠相叅风翼轻翔兮带直烟岚吏不政兮胥为民蚕政不绳兮官为胥酣彼民之不能口舌兮为胥之缄进不得理兮若结若钳隂戾阳返兮民之不堪燥【`集作烁日`】日流熖兮赫奕如惔奫泉沸涌兮如汤而炎役巫女兮鼍鼔坎坎【`平声叶韵`】风笛摇空兮舞袂衫衫胥不防祈兮官资笑谭胡不戮狡胥兮狥此防严胡不罪已之不正兮去此贪婪荷天子之优禄兮胡为而不亷又何役女巫而【`集作兮`】祷此空潭  

## 文苑英华卷三百五十九

宋　李昉等　编帝道  

拟剧秦美新一首　　　玊谍真纪一首  

唐真符觧一首　　　　唐天志一首  

拟剧秦美新　　　　　　　岑文本  

伊太极草昧元气氤氲二仪肇辟三才乃分火化之风既徃结绳之政无闻遐哉邈矣故靡得而云也逮乎书契兴爻彖辨皇王着谥号阐歴选列圣逖聴贵篆牺农崇行道之化尧舜揖譲之风汤武以干戈而称尽美成康以刑厝而表成功虽歩骤殊时浇淳异世【`一作帝`】道有文质政有隆替不在天文因人垂制规模焕其有章声实渺其难继异哉秦氏之为政也恃崤函之作固因襄文之余烈穷起剪之兵纳鞅斯之邪説兼两州之地削六雄之辙先王之道废曩圣之徳防利觜长距殚苍生之命刮语焚书愚黔首之性海内訾其凶灭天下苦其苛政于是懐道挟术之士背三秦而逺迹抱朴飬素之夫窜九夷而自适赵髙阎乐啓其乱陈胜呉广伺其隙丧六玺于二代隳七庙于一掷永鉴其吁其剧欤粤若汉祖之龙飞践宸极居大寳感素灵之符行圣之道靖大乱以永宁济斯人于难老洎文景之纂厯乃守文之有声逮武宣之继统亦王功之有成然而阙皇王之要道慙天地之至精仍踵秦之制度尚沿秦之章程既无闻于改作孰与发其声明虽时乗于六位实绐诮于三灵者矣我有新之创业也累功而防帝圗积徳而膺寳命政化洽于岩廓惠泽溢于号令四表荷其亭毒万物遂其正性帝典阙者既补王纲弛者咸正其徳也弥厚其道也弥盛若夫文轨大同夷狄向风武功也制礼裁乐迁风变俗文教也肇改正朔爰变服色至圣也尽礼郊禋致敬鬼神大孝也幽人咸洎竒士毕至濬哲也既厝刑书亦废囹圄鸿徳也是以天不爱其道地不爱其寳威浮洛飞黄服皁一角九尾之瑞朝夕埛牧并柯共穗之祥日月畿服超邃古之芳英迈前王之简牍其天意也如此其人事也如彼谅可以披緑图诏青史降齐郊下嬴里登介邱以昭徳同梁甫以播美摛记牒于无穷播歌诵而盈耳俾夫千载之上徃圣恶其鸿名百代之后下王奉其英声固皇极于造化合至道于神明岂不美哉岂不美哉  

玉谍真记　　　　　　　　谢　偃  

粤一气未分之前二仪肇辟之始绵哉邈矣固无得而称焉洎乎立极断鼇补天炼石三光抱日之帝九色乗云之皇文发而八封成鸟迹命而六体备于是书契着矣文籍兴焉是以褒贬定于一言美恶在乎千里或揖让以崇文徳或干戈而擅武功虽五运代昌三正更袭质文殊轨驰骤异规莫不详诸典防可备而言矣爰自近代迄乎周秦兵革迭兴英雄【`一作某`】互起假名窃号者三分有二干纪乱常者十居其九是以八维幅裂四海分玊垒称王金陵谋帝重以中原涂炭戎羯凭陵衣冠礼乐扫地将尽数百年间未闻【`一作定`】正朔我圣王之受命也则九服翘心三灵竚睠振干维以缀象举地络以笼人曩者炎运将终九域沦防于是披丹霄而轩鹏翼驾海而截鲸鳞俯防嵩华仰廽星汉纳风云于懐抱鼔雷电于胷臆流雕矢于日谷横文劔于天外所以八狄乗风九夷请朔固可以包镇虞夏跨蹑殷周于是体天制作顺时立极进力牧于沮泽求风后于海隅所以三杰并臻十乱咸集故能佐命垂统饰化开业也所以神功茂绩通幽洞反无为于上皇复淳朴于太素是以歌五英则八风顺奏六徳则百兽舞至于素毳丹羽极飞走之祥頳蕚华丛穷草木之瑞天无所秘地无所隠图史【`一作籍`】所莫纪篆谍所未详莫不昭晰相晖纷纶交映充庭满囿盈郊洽野岂止二气运而景星出三文着而神鳯仪而已哉于皇上帝于始月首日乃负斧扆御华轩驻金根陈五辇千门既啓万国咸萃金石备列琛赆毕陈于是九司三事羣公百辟相与端绂理缨趋而进曰臣闻惟天为大圣人所以取则谓地盖厚皇王所以受图是知仰观俯察明灵斯在上戴下履福应攸归莫不顺之者获昌违之者致咎臣逖聴邃古遐观徃谍睿君哲主无易兹道虽复七十二代书契莫司至于登介丘基孕地建显号施尊名展礼告成其义一也此乃百王之壮观万古之丕业昔齐桓以三代之功处诸侯之位尚睥睨梁甫睠顾太山况乎扼四海吞万国宠九域括八荒如何湮没而无闻哉夫登封者所以昜姓奉继兴絶崇功不可阙也是可阙也则神可诬而天可欺矣今陛下乃欲贬恶百灵拒絶羣议亏厥真纪昧兹懿徳使泰山指望梁甫失幸金绳脱检玉牒收文瑞日潜晖徳星晦色此非所以发荣舒徳应天顺时垂裕百代激流千祀者也臣等尽虑悉心不敢奉诏胷计腹议切欲献忠徃者九章沦次五纬【`一作纪`】失方遂令归余爽终履端乖始陛下既考之以玉律又则之以金仪定千载之差辰正百王之废朔符洛下之明验复容成之妙防此又圣徳之感也伏愿陛下上祗天休下顺坤徳叶羣神之里从亿兆之心清跸云亭鸣銮岱岳肆射牛之礼展大泽之诗垂绀幄而伫羣神谒紫坛而陈众瑞使白云朝起灵光夜烛应千龄之期流万歳之响则四溟受福天下称泰臣等敢资灵贶合符瑞之至极愿以固请于是乃凛然动色曰过乎何辞之饰也朕闻惟徳弗逮罔有克惟言弗审罔有徴观乎周汉之苟进退足恶矣纵天命有在予将崇让焉于是搢绅之徒俯而谢仰而颂徳曰  

明明圣范巍巍至徳化难名神功靡测上包干防下括坤城五岳尘销四溟波息仁风绵浃惠泽下霈船海极琛梯山穷贝九译同徳万里齐信宿彗收芒朝云觧陈阶蓂晦落庭轶晨鲜氤氲和气萧索非烟输重璧合星次珠聮鸿名始茂景祚方延雾辟云岸霞褰日观山川效祉人神叶賛灵贶凝祥光华啓旦播美贞石驰芳柔翰徳盈弥损道积逾中礼成思大乐变推功譲为政始益寡谦终千龄展美万古承风  

唐贞符觧　　　　　　　　栁宗元  

负罪臣宗元惶恐【`一作惧`】言所贬州【`三字文粹作贬所`】量移流人呉武陵为臣言董仲舒对三代受命之符诚然非耶臣曰非也何独仲舒尔自司马相如刘向杨雄班彪彪子固皆沿袭嗤嗤推古瑞物以配受命其言类淫巫瞽史诳乱后代不足以知圣人立极之本显至徳大公【`一作功`】甚【`一作皆`】失厥趣臣为尚书郎时尝着贞符言唐家正徳受命于生人之意累积厚乆宜享年无极之义本末闳阔防贬逐中辍不克究备武陵即扣头邀臣此大事不宜以辱故休缺使圣王之典不立无以抑诡类防正道表覈万代臣不胜奋激即具为书念终冺没蛮夷不闻于时独【`一作犹`】不为也苟一明大道施于人代【`集作世`】臣死无所憾用是自决臣宗元稽首拜手以闻曰  

孰称古初朴防倥侗而无争厥流以讹越乃奋敓【`文粹作击`】鬪怒振动专肆为滛威曰是不知道惟人之初摠摠而生林林而羣云霜【`文粹作霜雪`】风雨雷电其外于是乃知架巢空穴挽草木取皮革饥渇牝牡之欲敺其内于是乃知噬禽兽咀菓谷合隅而居交焉而争际【`文粹作暌`】焉而鬪力大者抟齿利者齧爪刚者决羣众者轧兵良者杀披披借借草野涂血然后强有力者出而治之徃徃为曹于险阻用号令起而君臣什伍之法立徳绍者嗣道怠者夺于是有圣人焉曰黄帝游【`集作道`】其兵车交贯乎其内一统类齐剂量然犹大公之道不克建于是有圣人焉曰尧置州牧四岳持而纲之立有徳有功有才【`集无此二字`】有能者叅而维之运臂率指屈伸把握莫不统率尧年老举圣人而禅焉大公乃克建由是观之厥初罔匪【`一作不`】极乱而后稍可为也而非徳不树故仲尼叙书于尧曰克明峻徳于舜曰濬哲文明于禹曰文命祗承于帝于汤曰克寛克仁彰信万民于武王曰有道曾孙稽揆典誓贞哉维兹徳实受命之符以奠永祀后之妖淫嚚昏好恠之徒乃始陈大电大虹鸟巨迹白狼白鱼流火之乌以为符斯皆诡谲阔诞甚可羞也而莫知本于厥贞汉用大度克懐于有氓登能庸贤濯痍煦寒以廖以熈兹其为符也而其妄臣妾乃下取虺蛇上引天光推类号休用夸诬于无知之垊増以驺虞神鼎胁敺纵防俾东之太山石闾作大号谓之封禅皆尚书所无有莽述成効卒奋骜逆其后有贤帝曰光武克绥天下复承旧物犹崇赤伏以玷厥徳魏晋而下厐乱钩裂厥符不贞邦用不靖亦罔克乆駮乎无以议【`文粹作讥`】为也积大乱至于隋氏环四海以为鼎跨九垠以为鑪防以毒燎煽以虐熖其人沸涌灼烂号呼腾蹈莫有救止于是大圣乃起丕降霖雨濬涤荡【`集作荡`】沃蒸为清氛疏为冷风人乃漻然休然相晞【`文粹作归`】以生相持以成相弭以宁刳【`集作琢`】屑屠剔膏流节离之祸不作而人乃克完平舒愉尸其肌肤以逹【`集作逞`】于夷途焚折抵掎奔走转死之害不起而人乃克鸠类集族歌舞悦怿用祗于元徳徒奋袒呼犒迎义旅讙动六合至于麾下大盗豪据阻命遏徳义威殄戮咸坠厥绪无刘于虐人乃并受休嘉去隋氏克归于唐踯躅讴歌灏灏和宁帝庸威栗惟人之为敬奠厥赋积藏于下是谓丰国乡为义廪敛发谨饬嵗丁大祲【`集作侵`】人以有年简于厥初刑不残而惩是谓严威小属而支【`文粹作小厉而有非`】大生而孥恺悌祗敬用底于理凡其所欲不谒而获凡其所恶不祈而息四夷稽服不作兵革不竭货力丕扬于后嗣用垂于常【`一作帝`】式十圣济厥治孝仁平寛惟祖之则泽乆而逾深仁增而益髙人之戴唐永永无穷是故受命不于天于其人休符不于祥于其仁惟人之仁匪祥于天匪祥于天兹惟贞符哉未有丧仁而乆者也未有恃祥而夀者也啇之王以桑谷昌以雉雊大宋之君以徳【`文粹作法`】星夀郑以龙衰鲁以麟弱白雉亡汉黄犀死莾恶在其为符也不胜唐徳之代光绍明濬深鸿厐大保人斯无疆冝荐于郊庙文之雅诗祗告于徳之休帝曰谌哉乃黜休祥之奏贞符之奥思徳之所未大求仁之所未备以抵于邦治以敬于人事其诗曰【`此下集有六字`】于穆敬徳黎人皇皇【`集作之`】惟贞厥符浩浩将将【`集作之`】仁函于肤刄莫毕屠泽熯【`文粹`】于防沸【`一作鬻`】炎以澣殄厥凶徳乃敺乃夷懿其休风是煦是吹父子熈熈相宁以嬉赋彻而藏厚我糗粮【`集作粮`】形轻以清我完【`文粹作俾我`】靡伤贻我子孙百代是康十圣嗣于理神后之子子思孝父文亦患已【`集作昜患于已`】拱之戴之神具尔宜【`集作神其祐焉`】载于雅承天之嘏天之诚神宜鉴于仁神之曷依宜仁之归涤讼【`集作濮沿`】于北祝栗于南幅员西东祗一乃心祝唐之纪后天罔坠祝皇之夀与地咸乆曷徒祝之心诚笃之户【`文粹作神`】恊人同道以告之【`阙`】弥【`文粹有亿字`】万年不震不危我代之延永永毗之人増以崇曷不尔思有号于天佥曰呜呼咨尔皇灵无替厥符  

唐天志　　　　　　　　　欧阳詹  

天虽覆育生生如有【`集作其`】情则或与或否其与也非徒与其否也非徒否受命有生生者率其道反其道之致焉率则与反则否斯理也固必信至皇帝以孚皇唐百七十有五载皇帝御宇之十四祀也嵗在辛未实贞元七年其受命率道天与生生如其情之秋欤神哉灵哉明允惠和哉是嵗之天也亭乎其正洞九霄之清澈清澈之中若有同夫有求者欝乎其变浮五色以薰郁薰郁之中若有察夫所厌者称物之性应时之欲手足之赴人心羽翼之循鸟情农夫在畦蚕妇在林啇或舟车工或烻艧愿燥愿湿罔不从志其余则三光流序六气时行上至事事下洎营营羽毛鳞介勾甲芽萌求诸濡渥则常雨求诸煦旭则常晴求诸吹荡则常风求诸恬谧则常宁求诸烟云则常隂求诸日月则常明非不雨也非不晴也非不风也非不宁也非不隂也非不明也合雨而后雨物不乏其雨合晴而后晴物不乏其晴合风而后风物不乏其风合宁而后宁物不乏其宁合隂而后隂物不乏其隂合明而后明物不乏其明实皇帝知上帝以生生为已物与其祸福配已得失而之钦若兢若温如穆如心性二仪支体四时似续上之効【`文粹作命`】与夫人心能领天之忧承父之命继堂绍构得其心赠遗献酧惬其中则财贿器物惟意是役【`一作用`】牧圉台唯意是用【`一作役`】以其役无不当也以其用无不宜也土徳胜天寳随维唐皇帝则唐天子第九子也既克负荷上天所以雅意焉且烟云风雨亦天之财贿也日月星辰亦天之器物也神祗精灵亦天之牧圉台也是以皇帝动息神祗莫不随防趣精灵莫不由肃穆寂寥络绎虚无囊箧日月管钥风雨敬恭诛责而啓闭多少之故将防庥施烟云若自请帷幕而使张矣将洒润散气风雨若自请盆翣而使浇扇矣将烜清昼布阳徳若自请炉灶而使燀灼矣将光幽夜啓隂灵若自请灯烛而使昭明矣处植维兹含灵不折以莓莓熈熈盖子祗父慈相为福厘也凡书恶纪善虽史官之职箴淫述徳或人所通规鲰生则人之一匹夫耳讴吟日月而为之志若简防已载复何言哉傥犹未也庶补其阙是嵗也扶风窦公叅河中董公晋辅政之三年赵郡李公纾为天官之四年范阳卢公徴为地官之元年范阳张公蒙为春官之二【`集作三`】年昌黎韩公佪为夏官之三年呉郡陆公贽同为夏官之二年京兆杜公黄裳为秋官之二年清河张公式【`文粹作或`】为冬官之五年夫太宰六官于天子之为理棼【`一作亦`】澄派而清洪流者故列于斯志之末  

## 文苑英华卷三百六十

宋　　李昉等　编明道  

金镜一篇　　　　　　读荀卿子一篇  

讼忠一篇  

杂説一  

通儒道説一篇　　　　儒义説一篇  

相孟子説一篇　　　　寓卫人説一篇  

仲由不得配祀説一篇　鍼子云时説一篇  

诘鳯一篇　　　　　　大儒评一篇  

明道  

金镜　　　　　　　　　　唐太宗  

朕以万机暇日游心前史仰六代之髙风观百王之遗迹兴亡之运可得言焉每至轩昊之无为唐虞之至治未尝不留连讃咏不能已已及于夏殷末世秦汉恭君使人懔懔然兢惧如履朽薄然人君在上皆欲永享其万乗之尊以垂百王之后而得失异趣兴灭不同者何也盖短于自见不闻逆耳之言故至于防亡终身不悟岂不惧哉覩治乱之本源足【`一作是`】为明镜之鉴戒乱未尝不任不肖治未尝不任忠贤任忠贤则享天下之福用不肖则受天下之祸临危之主各师其臣若使觉悟社稷安有危亡之覆【`一作忧`】特由不留心于任使翻属意于遨游岂不哀哉若以遨游将为任使以任使将为遨游岂不善哉古人言舜禹不爱于声不贪于色予谓不然将为爱也人云桀纣躭于声色予将为不好也何以知之然桀纣命不终于天年乐不终于一世以此为不好也舜禹夀命于终乐毕于世予谓之爱也夫人有强躁寛弱之志愁乐贪欲之心思情有聪哲之才此乃天命其性有善有不善者也由是观之尧舜禹汤躬行仁义治致隆平此禀其善性也幽厉桀紨乃为炮烙之刑刳孕妇剖人心斮朝渉脯鬼侯造酒池糟丘为长夜之饮此其受于天不善之性也夫立身之道在乎折衷不在乎偏射【`一作邉忱`】呉起曰昔桑氏之君修徳废武以灭其国有扈氏之君恃众好勇以丧社稷仲尼曰寛以济猛猛以济寛仁义之道犹不得偏何况于左道乎何况于不仁乎为君之道处至极之尊以亿兆为君以万邦为意理人必以文徳防边必以武威孔子曰夫文之所加者深则武之所服者大徳之所施者博则武之所制者广不可以威武安民不可以文徳备塞大鲸出入必废游波之功鸿鹄沈泥定无陵空【`一作云`】之効若使各令遂志不失其能【`一作若使各令遂心并不失其志`】古人云欲构大厦者先择匠然后栋材为国家者先择佐然后定民大匠构屋必以大材为栋梁以小材为欀橑【`一作桷`】所有中【`三字亦作苟有所患`】尺寸之木无弃此善治木者也非独屋有栋梁国家亦然大徳为宰相亦国家之栋梁也予思三代以来君好仁人必从之【`一作君有所好民必从之`】在上留心防榭竒巧之人必至致精游猎驰骋之人逺臻存意管弦郑卫多进降懐粉黛燕赵斯来塞切直之路为忠者必少【`一作亢`】开謟谀之道为佞者必多古人云君犹器也民犹水也方圎在于器不在于水以是而言足为永诫夫玊不琢不成器人不学不知道仲尼师于郯子文王学于虢叔圣人且犹如此何况于凡人者乎治主思贤若农夫之望歳哲后求才若旱苖之思雨乱君疾胜已如雠视不肖如子懐之中心何日蹔忘王莽伪行仁义之道有始无终孙皓权施恩惠之风有初无末二子犹胶船之泛巨浪【`一作流四海`】毁在不遥若驽马之奔千里困其将至古人云升不盛石小智不可谋大【`一作小升不可以盛石小智不可以谋大`】巧诈不如拙诚信非谬矣有明主有闇主髙祖摄衣于郦生比干剖心于辛纣殷汤则留情于伊尹龙逄则被诛于夏桀楚庄暇隙而懐忧武侯罢朝而含喜闇主防短而永愚明主思短而长善观髙祖殷汤仰其徳行譬若隂阳调四时防法令均万民乐则麒麟呈其祥汉祖殷汤岂非麒麟之类乎观夏桀啇辛嗟其悖恶之甚犹时令不行寒暄失序则猛兽肆毒蟊螟为害夏桀啇辛岂非猛兽之俦乎予以此观之岂非大道之类也虽曰天时抑亦人事成汤之世有七年之旱剪爪为牺千里降雨【`一作雨降`】太戊之时桑谷生朝惧而修徳遂使十有六国重译而来此岂非人事者也【`一作哉`】或云为君难或云为君易人君处尊髙之位执赏罚之权用人之才用人之力何为不成何求不得此言之实易论之实难何者轻陵天地众精显其妖忽慢神灵风雨应其【`一作异`】是以帝乙有震雷之祸殷纣致飞沙之焚多营池观逺求异寳民不得耕耘女不得蚕织田荒业废兆庶凋残见其饥寒不为之哀覩其劳苦不为之感苦民之君也非治民之主也薄赋轻徭百姓家给【`一作给是`】上无暴令之徴下有讴歌之咏屈一身之欲乐四海之民忧国之主也乐民之君也此其所以为难也且用人之道又为未易已之所谓贤未必尽善众之所谓毁未必全恶知能不举则为失材知恶不黜则为祸始又人才有长短不必兼通是以公绰优于大国之老【`一作臣`】子产善为小邦之相绛侯木讷卒安刘氏之宗啬夫利口不任上林之令舍短取长然后为美【`一作善`】夫人刚柔之情各异曲直之性不同古今奔驰贵贱不等为上之孝与下岂均上则匡国宁家志存崇礼下则承顔悦色止存敬飬虞舜孝也不为慈亲所安曾参仁也不为宣尼所善孔子曰子从令者不得为孝臣苟顺者不得为忠如斯之例不可不察也逆主耳而履道戮孔懐以安国周公是也顺上心而安身随君情以杀子易牙是也弃已之命安【`一作有`】君之身纪信是也挟国谋事以报私讐袁【`一作爰`】盎是也子【`一作挺`】身而执节孤直【`一作立`】而自毁屈原是也外显和睦之端内懐汤火之意宰嚭是也忠謟之道以此观之足为永鉴【`一作镜`】白起为秦平赵乃被昭王所杀亚夫定七国之乱卒为景帝所诛文种设防灭吴翻遭越王所戮伍胥【`一作员`】竭力【`一作诚`】为国终罹赐劔之祸乃是君之过也非臣之罪也至若赵髙韩信黥布陈豨之俦此则自贻厥衅非君之滥刑也髙祖失于存功之能光武获于置将之妙臣安君社稷之固【`一作国`】君处臣危亡之地岂是相酬之道也为天下之君处万民之上安可易乎背道违礼非惟损已乃为贤人之所笑卑身励行实为君子又为庸夫之所讥越品进官其类必为深怨偏与人语众望以为曲私任使贤良则为偶得委仗庸夫则言愚闇言数则谓【`一作为`】太繁辞寡则讲道薄恣情忿怒则朝野战栗留心寛恕则法令不行民乐则官苦官乐则民劳四海之内莫非王土要荒为枝叶畿内乃根本古人云皮之不存毛将安傅当使本固根深委之内相而伊尹傅説人【`一作世`】所希逄至如镇积水之塞守飞雪之边而魏尚李牧当今罕遇遣人逺抚则眷恋而不忍愍而不遣则枝叶落而不存二宜之间致心何所【`一作在`】是用晨兴夕惕无忘斯事为上犹然何况臣下易云书不尽言言不尽意今畧陈梗槩以示心之所存耳古语云劳者必歌其事朕非故烦翰墨以见文藻但学以为已聊书【`下所尽`】所懐想逹见羣贤不以为嗤也  

读荀卿子説　　　　　　　韩　愈  

始吾读孟轲然后知孔子之道尊圣人之道易行王易王覇易覇也以为孔子之徒没尊圣人者孟子而已矣晩得扬雄书盖尊信孟子因雄书而孟子益尊则雄也者亦圣人之徒欤圣人之道不传乎世周之衰好事各以其説干时君纷纷籍籍相乱六经与百家之説错杂然老师大儒犹在火于秦黄老于汉其存而醇者孟轲氏而止耳扬雄氏而止耳及得荀氏书于是又知有荀氏者也考其辞时有若不醇粹要其归与孔子异者鲜矣仰其犹在轲雄之间乎孔子删诗书笔削春秋合于道者着之离于道者黜之故诗书春秋无疪予欲削荀氏之不合者附于圣人之籍亦孔子之志欤孟氏醇乎醇者也荀与扬大醇而小疪【`集作孟氏醇如也荀与雄文大醇而小疪`】  

讼忠　　　　　　　　　　牛僧儒  

春秋周大夫苌之城成周也晋女叔寛谓违天不免也国语卫彪徯又云苌叔支天有咎也攴天壊违天也人道补天反常也诱人城周诳人也左邱明皆然其言某以为一言防邦其例由斯矣若是则帝王不务为政而务称天命下不务竭忠而务别兴衰矣虽欲不亡其亡固翘足而俟矣必谓天壊不攴自古无中兴之君乎衰运不辅自古无持危之臣乎殷太戊周宣王胡以承天壊而兴乎殷傅説周吉甫胡以持襄运而夀乎二君二臣天岂私之乎且徯谓臣谋其君为违天则危而不扶为顺天乎人道补天为反道则舎人徴天为合道乎诱人勤王为诳人则劝人叛王为信人乎辞之悖乱有至是者夫人道迩也忠者人伦纪纲也天道逺也谈者人伦虚诞也假天道以助人伦犹虑论诬于失也况舍人事徴天道弃迩求逺无禆于教者也又谓不得终果由支天壊也则赵髙秦之助壊者也董贤汉之助壊者也曹爽魏之助壊者也贾谧晋之助壊者也咸家族身戮者天不夀之夫天之所与岂有亲者以道承天则天无壊者以乱承天则天无支者故支壊非天也兴衰由人也但有人不支而败无天不可支也呜呼无殷宗周宣以任之位卑大夫不为王卿士卒令强晋廹胁非道残勦士死难于为得矣奈何丘明不讥周杀忠臣所以国危也晋杀王臣所以国分也但纪之戮死是神彪徯叔寛反常之説也谨按魏子赏贾辛以定王室也夫子曰其命也忠当有后于晋国也赏忠有后则身终不谓反【`一作支`】天戮也是知丘明谬闻偏见失圣之防甚逺恐史册乆谬诬惑为臣者将求事之得不以文字申讼哉  

杂説一  

通儒道说　　　　　　　　李　观  

古今儒家多弃黄老岂必乎天徳未必者道上圣存于中而外施训凡仁义礼智四者流于道道外而流于道以四化外俱复于天下为羲农不道而上徳则尧舜并知至徳则不列于圣教决无四数矣凡骈行之为仁为义为信为礼并行之为徳愈徳臻靖为道故二为儒之臂四为徳之指若忘源而决沠薙茎而掩其本树难矣则冲虚利害于本末然老氏摽本孔氏囘末不能尤过者自中而息岂前无路哉及列氏庄氏展而针之空清泊中非典经与家风鄙而窥外俱逹谊也  

儒义说　　　　　　　　　来　鹄  

天下之命修文士曰儒士其言书曰儒书是谬乆矣夫儒者可器之士之号矣何者以其不逹于事濡滞焉且以诗书之法未尝言以周易春秋之文未尝载斯明矣唯论语言当为君子儒毋为小人儒礼记儒行篇如是非仲尼之言也夫圣人言君臣父子夫妇兄弟朋友賔主之法而已矣是儒者无定不约其事而制之何必曰儒苟若是则曰儒曰佛曰道何恠耶夫士之出也进道徳行礼乐以治其身心能语言明仁义则曰儒士不善而为武夫夫控荷戈贱之徒也苟修其文而不知武乌得为君子孔子曰有文事者必有武备有武备者必有文事夫文所以遵乎忠孝若武所以戢乎叛逆二事之用以求于是而已某是知古今之人虑或未精故也輙建斯议以为世式  

相孟子说  

孟子之爱人也细縁其言而不精以为习而有利则心唯恐其利至于伤人则曰术不可不愼也呜呼术焉得愼愼则情背也心则可愼愼则惟术之恶而不利其伤也为仁人之心由术使之可动则咎繇之术治黥割也而咎繇岂利人之刑周公之术治缞绖也而周公岂利人之防以为爱人者必有其备故也术善可以化其心欤则师之术所以遵善也潘崇因师以杀楚子医之术可以治生也晋人因医以酖卫侯是师医之所术岂不愼欤然而亦何尝心之善欤果以利能固人心而唯禁其术则函不卫无敌之体是亦利其敌也巫不祝非病之人是亦果利其病也岂矢匠之心而已矣既以为不利而动心则矢匠【`一作人`】之利亦不欲杀凾人之利亦不欲死已有心矣然良其工不得不有其时而利其杀与死也以弧矢所以威天下则征不义而后可杀也棺椁所以封中野降杀有礼而后死可利也呜呼为臣而倍叛为臣而倍其家人之心畏其情背也故术乌可使民愼古人济其备所以教天下之爱也故尊生送死爱道尽此而孟子之爱也细为诛矢匠之意欤圣人所以使匠人【`一作函人`】也爱尽其道何如  

寓卫人説　　　　　　　　李　甘  

于卫有人焉污羣防独师圣友贤不明于诸子间或从孟轲游在贫逃官将仕不妻宜若狂然乡之君子以言谲曰若虽不明于诸子然且从轲轲为书曰仕非为贫也而有时乎为贫娶妻非为飬也而有时乎为飬今闻若推飬于弟避媒窜禄圣邪孟轲邪俱不识也对曰此吾母也吾母教我曰无以贫故不择官滋汝以偷也无以飬故不择婚滋汝以累也孝在便吾心也孝不在便吾身也愉愉授枕者便吾身也孶孶受道术者便我心也若便然汝不见马牛羊狶乎同费刍豢也马牛则免也羊狶则不免无他牛以耕免马以驾免岂惟刍豢为然人有大焉汝当勤其道者也我对曰某闻防盟则牲马宗庙则牺牛如此不以免奈何吾母嗟曰汝诚得列于防盟荐于宗庙虽不免吾言讙我固受教于吾母矣不然我何以得专此如牵人言而戾母心不知其子也乡之君子退曰吾闻曾子能飬志者也若人曾子哉  

仲由不得配祀説　　　　　来　鹄  

语曰民生于三视之如一父生之师教之君食之惟其所在则致死焉孔氏之徒囬圣也赐辨也商贤也子我才也曾闵孝也及诸子言志夫子皆信而从之唯由教而励之以成也故夫子训由而功倍始衣戎服则摄齐始卫以劒则卫以仁为蒲宰劳民以箪食壶浆孔子恐私以食馈民是明君之无惠使子贡止之其于教亦至矣由也诚宜葆死焉以俟乎致保身以全乎用何取临于卫门非召忽之死而至尽【`疑作尽`】圣人之心叹曰自吾有由恶言不闻于耳尝围于陈蔡胡以不如卫之于夫子邪且诸侯有相灭亡者桓公不能救则耻之夫诸侯有堑垒以遏冦有甲兵以御侮而小白犹能为辞其耻而终为覇主以救之矧夫子累然若防家之狗无堑垒无甲兵脱载为宋卫所匡季陵刼则由也不得施其后浪死于燔防何齐桓能救异侯之耻而由反不能终缓孔子之穷使夫子以由在则曰恶言不闻于耳今日【`一作由`】也岂恶言不日闻乎又奚用白羽若月赤羽若日之多为哉祭法曰捍大患则祀之素王道穷患非大乎由不终捍岂为祀乎赐曰商汝何无罪今由也而汝亦何无罪宜贬其祀以观来者  

鍼子云说  

或曰扬子云不思尧舜成康之世而自论以不遭苏张范蔡之时岂儒者之为邪曰雄诚得素臣之事矣夫居四海之安处九层之高上鉴冲漠下瞰苑囿既其静息则必思事云亭追轩穆者矣列多士之朝齿无用之秩才畧不用名表莫闻既其静息则必思征虏功效雍丘者矣斯皆君臣居位之高下而所思则治乱亦不同盖位之极者思冲漠而欲无为也位之下者思功伐而欲有为也无为诚君之体有为诚臣之事如孔子曰大道之行也与三代之英丘未之逮也而有志焉扬雄则自论以不遭苏张范蔡之时噫孔子真素王扬雄真素臣哉孔子思三代之英是犹处尊位而道极事云亭追轩穆者也雄之论不遭苏张范蔡之时是犹居散秩而才闲思征虏功效雍丘者也素王诚得王体素臣诚得臣事然臣事何事邪曰子贡使吴越孟轲辟杨墨皆事也今不知雄思苏张范蔡之时者其欲自为苏张范蔡之人邪其欲折以正道使弭兵扩文归吾域邪苟自为苏张范蔡之人则叛矣又何臣事哉  

诘鳯　　　　　　　　　　陈　黯  

尝得扬雄云君子在理【`文粹作治`】若鳯在乱亦若鳯谓隠见之得宜也将欲神之以为鉴逮览其剧秦美新则有异乎是【`句`】雄仕汉遇新室之乱既不能去之又祸及【`文粹作反`】乃为斯文以媚而取容呜呼鳯固若是邪果若是则鳯遇矰缴而犹回翔其间邪夫君子之仕也所以行其道道之不行也则可以明其节彼莽之不臣雄时在列宜以君臣之义兴亡之理匡救之以行其道苟畏其威爱其死则可投簪高谢以明其节讵有苟禄贪生狥非饰诈广引秦过以誉恶徳是稔其簒逆也与古之持颠扶危死名节者背而驰也则向者所着若鳯之説得不为诬鳯也哉鸡常禽也晦晓而不昧其候鳯灵鸟也理乱而不知其时邪噫言之不思有如是邪或曰古之人临危制变亦有权焉雄知莽之不可臣也故矫为其辞姑务脱祸是亦权也子何过之深欤曰不然夫权者圣人有焉所以不失其道未见舍其道而从其权昔仲尼仕鲁以季桓子荒齐乐知其不可匡也乃去之曾不闻矫为其辞以求庸于是【`文粹作鲁`】虽仲尼日月其徳人之不侔然亦慕仲尼之教者以著书立言为事得自易哉夫立言者岂不欲人放从【`文粹作从教`】邪且已不能信人况求信于人乎语曰君子先行其言而后从之岂斯言可欺也哉  

大儒评　　　　　　　　　陆防  

世以孟轲氏荀卿子为大儒观其书不悖孔子之道非儒不可【`文粹作而何`】然李斯尝学于荀卿入秦干始皇帝并天下用为右丞相一旦诱诸生聚而坑之复下令【`集作禁`】曰天下敢有藏百家语诣守尉烧之偶语诗书者弃市昔孔子之于弟子自仲由冉求以下皆言其可使之才及其仁则曰不知也斯闻孔子之道于荀卿位至丞相是行其道得其志者也反焚灭诗书坑杀儒士为不仁也甚矣不知不仁孰谓况贤知而传之以道是昧观听也虽斯且五刑而况【`况字集作荀矧`】得称大儒乎吾以为不如孟轲  

## 文苑英华卷三百六十一

宋　李昉等　编杂説二  

杂説四篇　　　　　　本政一篇  

爱直一篇　　　　　　论书一篇  

受命于天説一篇　　　寄言一篇  

释辩  

释疑一篇　　　　　　公狱説一篇  

善恶鉴一篇  

杂説　　　　　　　　　　韩　愈  

善医者不视人之瘠肥察其脉之病否而已矣善计天下者不视天下之安危察其纲纪理乱【`一作纪纲之善否`】而已矣天下者人也安危者肥瘠也纪纲者脉也脉不病虽瘠不害脉病而肥者死矣通于此説者其知所以为天下乎夏殷周之衰也诸侯作而战伐日行矣传数十王而天下不倾者纪纲存焉耳秦之王于【`集无此字`】天下也无分势于诸侯聚兵而焚之传二世而天下倾者纪纲亡焉耳是故四支虽无故不足恃也脉而已矣四海虽无事不足矜也纪纲而已矣忧其所可恃惧其所可矜善医善计者谓之天扶【`集作扶持`】与之易曰视履考祥善医者善计者为之  

二  

龙之气成云云固弗【`集作不`】灵于龙也然龙乗是气而茫洋穷乎【`文粹作文`】间薄日月伏光景感震电神变化水下土汨陵谷云亦灵恠矣哉云龙之所能使为灵【`一作云`】也若龙之灵则非云之所能使为灵也然龙弗得云无以神其灵矣失其所凭依信不可欤异哉其所凭依乃其所自为也易曰云从龙既曰龙云从之矣  

三  

谈生之为【`文粹作云`】崔山君传称鹤言者岂不恠哉然吾观于人其能尽其性而不类于禽兽异物者希矣将愤世嫉邪长徃而不来者之所为乎昔之圣人者其首有若牛者其形有若蛇者其喙有若鸟者其貌有若蒙倛者彼皆貌似而心不同焉可谓之非人耶有平胁曼肤顔如渥丹美而很者其貌则人【`文粹作貌则人矣`】其心则禽兽又恶可谓之人耶【`集作也`】然则观貌之是非不若论其心与其行事之可否为不失也恠神之事孔子之徒不言余将特取其愤世嫉邪而作之故题之云尔  

四  

世有伯乐然后有千里马千里马常有而伯乐不常有故虽有名马祗辱于奴人【`集无人字`】之手骈死于槽枥之间不以千里称也马之千里者一食或尽粟一石今食马者不知其能千里而食也是马【`集有也字`】虽有千里之能食不饱力不足材美不外见且欲与常马等不可得安求其能千里也防之不以其道食之不能尽其材鸣之不能通其意执防而临之曰天下无良马呜呼其真无马耶其真不识【`一作知`】马耶  

本政　　　　　　　　　　前　人  

周之政文既其也后世不知其承大敷古先遂一时之术以明示民民始惑教百氏之説以兴其言曰天下可为也彼之政仁矣反于谊此之政敬矣戾于忠我其周从乎曰周不及殷其殷从乎曰夏曰虞曰陶唐曰三皇氏曰邃古之初暴孽情饰淫志枝辞琢正纷紊纠射以僻民和以导民乱呜呼道之去世其终不复矣乎长民者发一号施一令民莫不悱然矣谓不可守遽变而从之譬将适千里及门而复后虽矻矻决不可暨原其始固有启之者也闻于师曰古之君天下者化之不示其所以化之之道及其也易之不示其所以易之之道政以是得民以是淳其有作者知教化之所由废抑诡恠而畅皇极伏文貌而尚忠质茫乎天运窅尔神化道之行也其庶已【`集作矣`】乎  

爱直赠李君房别　　　　　前　人  

左右前后皆正人也欲其身之不正乌可得耶吾观李生在南阳公之侧有所不知知之未尝不为之思有所不疑疑之未尝不为之言勇不动于气义不陈乎【`集作于`】色南阳公之举错施为不失其宜天下之所窥观称道洋洋者抑亦左右前后有其人乎凡在此趋公之庭议公之事者吾既从而游矣言而公信之者谋而公从之者四方之人则既闻而知之矣李生南阳公之甥也人不知者将曰李生之托婚于富贵之家将以充其所求而止耳故吾乐为天下道其为人焉今之从事于彼也吾能为南阳公爱之又未知人之举李生于彼者何辞彼之所以待李生者何道举不失辞待不失道虽失之此足爱惜而得之彼为驩欣于李生道犹若也举之不以吾所称待之不以吾所期李生之言不可出诸其口矣吾重为天下惜【`集作爱`】之  

论书　　　　　　　　　　刘禹锡  

或问书曰书足以记姓名而已工与拙何损益于数哉答曰此诚有之盖举下之説耳非蹈中之説亦犹言居室曰避燥湿而已言衣裳曰适寒燠而已言饮食曰充腹而已言车马曰代劳而已言禄位曰代耕而已今犬考居室必以闶门丰屋为美笥衣裳必以文章遒【`文粹作鲜`】泽为申评饮食必以精良海陆为贵第车马必以华辀絶足为高迁禄位必以重侯累封为意是数者皆不行举下之説奚独于书也行之耶礼曰士依于徳游于艺徳者何曰敏曰至曰孝之为【`一无此字`】谓艺者何礼乐射御书数之为【`一无此字`】谓是则艺居三徳之后而士必游之也书居数之上而六艺之一也语曰饱食终日无所用心难乎【`集作矣`】哉不有博奕者乎为之犹贤乎已是则博奕不得列于艺差愈于饱食无所用心耳吾观今之人适有靣诋之曰子书居下品矣其人必逌尔而笑或謷然不屑有诋之曰子握槊奕碁居下品矣其人必然而媿或艴然而色是故特【`集作时`】敢以六艺斥人不敢以六博斥人嗟乎众尚之移人也问者曰然则彼魏晋宋齐间亦尝尚斯艺矣至有君臣争名父于不譲何哉答曰吾始欲求中道耳于寜以尚之之规我欤且夫信者羙徳也秦缪尚之而贤臣莫赎黄老者至道也窦后【`集有好字`】尚之而儒臣见刑道徳且不可尚矧由道徳以下者哉所谓中道而言书者何防之文学之下六博之上材钧而善者得以加誉遇钧而善者得以议能所加在乎誉非实也不黩于赏所议在乎过非罪也不紊于刑夫如是庶乎六书之学不堙坠而已乎  

受命于天说　　　　　　　黄　颇  

孔子曰唯天子受命于天士受命于君故君命顺则臣有顺命君命逆则臣有逆命呜呼君人者得不鍳戒于是言乎王者将顺天行道而臣下自脩徳矣苟逆于天命而臣下随所化矣然忽汤文居其下则将因是逆以原于徳摇民心于宇内为其上者无危乎故为君不昜而作臣者知难不易则徳明知难则畏命是故夏殷周秦汉魏晋宋齐梁陈隋末之为理内逆于心外乱于身岂不以受天命者耶故夫十二朝之亡也十二朝之作矣虽小民女童必知其过矣何者为君以为贤为臣以为然常不观于前无虑于后大涣一时之荣而已矣歴以度之咸失于此呜呼君人者得弗鍳戒于是言乎  

寄言　　　　　　　　　　韦端符  

孺子道成人之言父母必怜夸焉非直父母也乡人亦异而指之矣是何也非所以期孺子也待以孺子而言成人也则父母加之【`一作怜`】如乡人指异即有魁然成人而事孺子是何人哉其所以待之视之用何心也移是而言小人不能为君子固也防乎罪诛非暴逆狠戾【`一作陵戾`】而窘于咽喉之空尺寸之肤受之不仁仁人【`一有一字`】不悯怜之也今有一乡之吏遇孺子把【`满巴切`】弄土涂折挽草木则呵而批之曰何尔也成人者有妄毁淫取顾不敢动睫而过之是诚不了一乡矣吾欲世之大人无独见乡吏之不了一乡而不自见所不理无喝怒于孺子之为而恬视魁然成人挽折大草淫取大物者本其所以待之之心从而校之天下几苏息  

下篇  

今有人负病于此则其亲戚者忧之闻善医则不逺燕越而求之欲其病之速瘳若嘘毛掇叶之易是直智无所施耳然则忧者虽甚不能为也善为者又非所忧也不忧非薄人也非其地耳彼诚善医也安得人人而忧之必居其地而耻不能则将悉其技而为之与忧者之心不异故病甚忧戚之得善为之医则几乎平理矣不得善医者百十旦夜坐环之而药谋无所晓其云死防几何故曰忧不能为技不习也为者不必忧非其地也必得善为之者处忧之之地然后知病之间也不日矣昔之为天下国家而病者岂无善之者耶不得处忧之之地耳漆室女诚忧矣不能为鲁也鸱夷子尝工为越矣陶朱公则视犹渉者之视车使尝得善为天下国家者处忧之之地何败亡之有  

释疑　　　　　　　　　　权徳舆  

记曰君子居易以俟命语曰君子坦荡荡此盖视履考祥而不忧不惧也易曰思患而豫防之语曰季文子三思而后行此又戒慎若厉之义也言岂一端而已哉亦各以【`集作有`】所当在明者审之而已或不能深惟【`集作推`】本末而疑吾自若则舟有溺骑有坠寝有魇饮有醉食有饐行有蹷其甚则皆可致毙无非危机其可以尽废此而如土偶木寓耶不然则忧可既乎忧可既乎  

公狱説　　　　　　　　　杨　防  

缙绅先生牧于东郡防【`防誉也`】属吏有公于狱者某适次于座承间谘其所以为公之道先生曰吾毎窥辞牒意其曲直指而付之彼能立具牍无不了吾意亦可谓尽其公矣某居席之末不敢以非是为决因退而辩其公且传曰君所谓否臣献其可君所谓可臣献其否是欲弥缝其不至也及君可亦可君否亦否故平仲罪丘防踵君之意叔向讥乐王鲋从君者也所以智询于愚以其或有得也尺先其寸或有长也皆庸其涓滴将助其广大也况末世纎狡内外荏刚乌有不尽其辞而能必究其情乎使居上者得其情属踵而诘之可谓合于理未足言公也忽居上者异于见逺于理亦随而鞫之取叶于意所谓明于不法乌可为公哉且不师古之言非不可为也为之不能逺不由礼之事非不可行也行之不能久故君子尽心法古动必本礼将逺而不泥久而不乱也若乃告诸狱任意以为明其属狥已以为公是使懐幸者有窥进之路挟邪者有自容之门矣矧藂棘之内辛楚备至何湏而不克而况承执政指其所欲哉呜呼欲人之随意者吾见乱其曲直矣乐人之附已者吾见汨其善恶矣而犹伐其治誉其公无乃瞽者别诸五色乎  

善恶鍳　　　　　　　　　前　人  

众曰善未必善观其善之为也众曰恶未必恶观其恶之由也行诈以自取媚于小人其足为善乎任直以独立取恶于非类其足为恶乎故择善采于誉则多党者进去恶信于言则道直者退王莽折已以下士而诸父失其权彼言善者可慿乎京房守正以极諌而嬖幸指为逆彼愬恶者可听乎故能鍳其善者必观于众之所恶能鍳其恶者必取于众之所善所以众谓之悖也非孟子之贤无以旌章子之孝众谓之智也非国侨之明无以诛史何之诈呜呼道之大非遇于贤明何常不汨哉  

## 文苑英华卷三百六十二

宋　李昉等　编杂说三  

志过一首　　　　　　天说一首  

防说一首　　　　　　朝日说一首  

乗桴说一首　　　　　读韩愈毛頴传一首  

画谏一首　　　　　　代河湟父老奏一首  

说凤尾诺一首　　　　原晋乱说一首  

祭祀祈说一首  

志过　　　　　　　　　　权徳舆  

辛酉嵗予以吏役道于上饶时左司郎中博陵崔公出守郡佐与予语及世道次及人伦大节因曰延州之譲不其至矣【`集作哉字`】或者言吴以太伯譲而兴季子譲而亡此乃狥于一方而不蹈乎大方也原夫太伯避季歴奔荆蛮以就文武之大业则知太伯因天下之尊周以成周也岂以兴吴【`一作周`】为念季子因天下之去譲以全譲也岂以亡吴为念然则太伯季子皆以天下之心为心吴之兴亡曽不屑虑彼或者之论诚未通其防焉予曰诚哉是言然【`集作况`】季子之歴聘也闻乐章辩歌诗皆审其盛衰以造乎精防明闳建物无所逃数有所极耳又何区区异论于其间哉答曰子之言过矣若季子以兴亡必然力不能支乗此而后三譲是利于将亡因以沽名者也岂可为君子言之过矣存之予亡之【`集作岂可为君子言之也且以吴之存而季子亡之`】以譲之发【`集作废`】而季子全之向使勤一国之理理于勾吴今亦化为古墟鞠为榛芜曷与夫礼譲之大使千古是式贪以之亷以之仁忍垢冐荣者以之知惧其于为理也不其逹【`集作逺`】欤予乃拜受其论退书所闻且以志过名篇庶乎闻义能徙之义  

说天　　　　　　　　　　柳宗元  

韩愈谓柳子曰若知天之说乎吾为子言天之说今夫人有疾痛倦辱饥寒甚者因仰而呼天曰残民者昌佑民者殃又仰而呼曰何为使至此极戾也若是者举不能知天夫果蓏饮食既壊虫生之人之血气败逆壅疷为痈疡赘瘘痔亦【`一无此字`】虫生之木朽而蝎中草腐而萤飞是岂不以壊而后出耶物壊虫由之生元气隂阳之壊人由之生虫之生而物益壊食齧之攻穴之虫之祸物也滋甚其有能去之者有功于物者也繁而息之者物之讐也人之壊元气隂阳也亦滋甚垦原田伐山林凿泉以井饮窽墓以送死而又穴为偃溲筑为墙垣城郭防榭观游防为川渎沟洫陂池燧木以燔革金以镕陶甄琢磨悴然使天地万物不得其情幸幸冲冲攻残败挠而未尝息其为祸元气隂阳也不甚于虫之所为乎吾意有能残斯人使日薄嵗削祸元气隂阳者滋少是则有功于天地者也繁而息之者天地之讐也今夫人之【`一无此字`】举不能知天故为是呼且怨也吾意天闻其呼且怨则有功者受赏必大矣其祸焉者受罚亦大矣子以吾言为何如【`集作如何`】柳子曰子诚有激而为是耶则信辨且美矣吾能终其说彼上而者世谓之天下而黄者世谓之地浑然而中处者世谓之元气而寒暑者世谓之隂阳是虽大无异果蓏痈痔草木也假而有能去其攻穴者是物也其能有报乎繁而息之者其能有怒乎天地大果蓏也元气大痈痔也隂阳大草木也其乌能赏功而罚祸乎功者自功而祸者自祸欲望其赏罚者大谬矣【`集无此字`】呼而怨欲望其哀且仁者愈【`文粹作亦`】大谬矣子而信于之仁义以游其内生而死尔乌置存亡得防于果蓏痈痔草木耶  

防说  

栁子为御史主祀事将防进有司以问防之说则曰合百神于南郊以为嵗报者也先有事必质于户部户部之辞曰旱于某水于某虫蝗于某疠疫于某则黜其方守之神不及以祭余甞学礼盖思而得之则曰顺成之方其防乃通若是古矣继而叹曰神之貌乎吾不可得而见也祭之飨乎吾不可得而知也是其诞漫憋怳防防焉不可执取者夫圣人之为心也必有道而已矣非于神也盖于人也以其诞漫怳防防焉不可执取而犹诛削若此况其貌言动作之块然者乎是设乎彼而戒乎此者也其防大矣或曰若子之言【`集作云`】则旱乎水乎虫蝗乎疠疫乎末有黜其吏者而神黜焉而曰盖于人者何也余曰若子之云旱乎水乎虫蝗乎疠疫乎岂人为之耶故其黜在神暴乎耗乎沓贪乎罢弱乎非神为之也故其罚在人今夫在人之道则吾不知也不明斯之道而存乎古之数其名则存而教之实则隐以为非圣人之意故叹而云也曰然则致雨反风蝗不为灾虎负子而趋是非人之为则何以余曰子欲知其以乎所谓偶然者信矣必若人之为则十年九潦八年七旱者独何如人哉其黜之也苟明乎教之道虽去古之数可矣反是则诞漫之说胜而名实之事防亦足悲乎  

朝日说  

栁子为御史主祀事将朝日其僚问曰古之名曰朝日而已今而曰祀朝日何也余曰古之记【`文粹作说`】者则朝拜之云也今而加祀焉者则朝旦之云也今之所云非也问者曰以夕而偶诸朝或者今之是乎余曰夕之名则朝拜之偶也古者旦见曰朝暮见曰夕故诗曰邦君诸侯莫肯朝夕左氏传曰百官承事朝而不夕礼记曰日入而夕又曰朝不废朝暮不废夕晋侯将杀竪防叔向夕楚子之留干谿右尹子革夕齐之乱子我夕赵文子砻其椽张老夕智襄子为室美士茁夕皆暮见也汉仪夕则两郎向闱拜谓之夕郎亦出是名也故曰大采朝日少【`集作小`】采夕月又曰春朝朝日秋夕夕月若是其【`集作之`】类足矣又加祀焉盖不学者为之也僚曰欲子之书其说吾将施于世可乎余从之  

乗桴说  

子曰道不行乗桴浮【`集作于`】海从我者其由也欤子路闻之喜子曰由也好勇过我无所取材説曰海与桴与材皆喻也海者圣人至道之本所以浩然而游息者也桴者所以游息之具也材者所以为桴者也易曰复其见天地之心乎则天地之心者圣人之海也复者圣人之桴也所复者桴之材也孔子自以极【`集作拯`】生人之道不得行乎其时将复于至道而游息焉谓由也勇于闻义果于避世故许其从之也其终曰无所取材者言子路徒勇于闻义果于避世而未得所以为复者也此以退子路兼人之气而明复之难耳然则有其材以为其桴而游息于海其圣人乎子谓顔渊曰用之则行舍之则藏唯我与尔有是夫由是而言以此追庶几之説则囘近得矣而曰其由也与者当是叹也回死矣夫或问曰子必圣人之云尔乎曰吾何敢吾以广异闻且使遯世者得吾言以为学其无闷也揵焉而已矣  

读韩愈所着【`集作作`】毛頴传后题  

自古居夷不与中州人通书有来南者时言韩愈为毛頴传不能举其辞而独大笑以为恠而吾久不克见杨子诲之来始持其书索而读之若捕龙蛇搏虎豹急与之角而力不敢暇信韩子之恠于文也世之摸拟窜窃取青嫓白肥皮厚肉柔筋脆骨而以为辞者之读之也其大笑固宜且世人笑之也不以其俳乎且【`一作而`】俳又非圣人之所弃者诗曰善戱谑兮不为虐兮太史公书有滑稽列传皆取乎有益于世者也故学者终日讨说【`文粹作论`】答问呻吟习复应对进退掬溜播【`文粹作掩`】洒则罢惫而废乱故有息焉游焉之说不学操缦不能安有所拘者有所纵也太羮酒体节之荐味之至者而又设以竒异小虫水草柤棃橘柚苦咸酸辛虽蜇吻裂鼻缩舌澁齿而咸有笃好之者文王之昌蒲葅屈到之芰曽晢之羊枣然后尽天下之竒味以足于口独文异乎韩子之为也亦将弛焉而不虐欤息焉游焉而有所纵欤尽六艺之竒味以足于【`文粹作其`】口欤而不若是则韩子之辞若壅大川焉其必决而放诸陆不可以不陈也且凢古今是非六艺百家大细穿穴用而不遗【`一作匮`】者毛頴之功也韩子穷古书好斯文嘉頴之能尽其意故奋而为之传以发其鬱积而学者得之【`集作以`】励其有益于世欤是其言也固与异世者语而贪常嗜者犹呫呫然动其喙彼亦劳甚矣乎  

画諌　　　　　　　　　　卢　硕  

汉文帝时未央宫永明殿画古者五物【`两汉故事文帝三年于永明殿画屈轶草进善旌诽谤木敢諌皷獬豸凢有五色物也`】成帝阳朔中尝坐羣臣于下指之曰予慕尧舜理故目是以自况大司马阳平侯王凤拜舞而贺曰陛下法古为治上稽唐虞仁逺乎哉行之斯至旌皷之属在陛下建之而已矣至于神草灵兽臣知不日当产于明庭以彰上天之允答也防臣不胜鳬藻之抃御史大夫张【`张忠`】出次而言曰斯无用之物也臣请即日圬之且是画肇于太宗之时凢八圣矣开眼而覩之者皆靣【`一作背靣`】而违之未闻有禆于治也臣敢为陛下条举臣尝闻文帝时雒阳人贾谊为博士能诵诗属书尝为上陈古先帝王之道汉朝正朔之法上以公卿之任无以易谊俄绛灌冯敬之伍害其贤而毁之遂踈而不信傅卑湿之国后虽徴还卒不得大用防志而死至今负才藏器之徒犹以为愤此则善虽进而不能用也帝又降诏除诽谤之令许人言事迨中宗朝大臣杨恽盖寛饶以讥刺辞语皆坐大辟先帝在东宫言其法太深刻中宗竟不悔此则木虽旁午人不敢书上也初元帝恭石専权乱政前将军望之嫉其奸邪讽上除之不从望之反罹其过【`一作廹`】以自杀此又邪不可触之之验也前日安昌侯禹居陛下师傅之尊不能率已以俭而乃决泾引渭广开田畴便身娱耳多置侈乐平陵朱云上书请斩其首陛下怒不可忍遽将诛之云仓卒无防乃至防胆失魂臣意列圣用此乃类是乎臣之狂瞽欲陛下言而必行丹艧之设不足以留连圣念也且大司马亲勲之望朝野所倚不能因事而谏返以为贺佞孰甚焉臣谨以指之若斧锧将及是陛下误屈轶也臣不敢就僇  

代河湟父老奏　　　　　　陈　黯  

臣等世籍汉民也虽地没戎虏而常畜归心时未可谋则俛僶偷生既遭休运讵可缄黙伏思中国之患邉戎其来久矣唐虞夏殷之前则淳风未漓夷夏自判故干戈不兴事亦宜矣由周以降或侵或伐无代无之然则享国长久君臣有谋唯是其余不足徴也周汉讨邉之事臣知之矣请较而论之以为国朝比且周之伐猃狁也以斥逐为心不常事之故进则遄征退则息兵致其邉鄙无备壁垒不营此乃周之谋失于不固矣汉之讨匈奴也乗时之丰恃兵之雄深入穷荒莫计逺迩故雪山青海皆为内封其后财匮力殚厥功不就遂交和亲之好自凂帝属延法后时斯为汉之谋失于太广矣唐有天下迈于周汉之道一家其六合一心其兆人唯兹犬戎未能无患当开元中有将臣善于攻战振张皇威殱殄丑虏自秦地而西有地数千里此则展拓周疆剪截汉域所谓广袤得其中矣其后国家以内冦时起不遑西顾其蕃戎伺隙侵【`一作复`】掠邉州臣等由此家为虏有然虽力不支而心不离故居河湟间世相为训今尚传留汉之冠裳每歳时祭享则必服之示不忘汉仪亦犹越翼胡蹄有巢嘶之异噫其怨慕也有是陛下新统寰区以慈仁化育闻之得不恻然而轸念乎夫事有可行势有必尅苟懈而不为是失古人见几之义今国家无事三方底寜独取邉陲犹反掌耳矧故老之心觖望复然傥天兵一临孰不面化今陛下采臣之言则先选良将不以前负勲业者与更授节制【`一作刺史`】者为之何者彼功崇矣彼位极矣复将悉力营之哉以此临事必多自顾愿陛下诏班行之中噐识有殊筹画可用者逾一资一级授钺将兵俟见功庸而后【`一作厚`】加之爵赏必能摧凶破敌无所爱矣戎翟者亦天地之间一气耳不可尽灭可以斥逐之伊周汉之事如前所陈今之所取愿止于国朝已来所没秦渭之西故地朗画疆域牢为备御然后辟邉田饱士卒可以为永逺【`一作永永`】之谋出周汉之右则臣得弃戎即华世世子孙无流离之苦生死幸甚  

说凤尾诺　　　　　　　　陆蒙  

或问予曰凤尾诺为何防物图耶书耶对曰余之所闻自晋讫于梁陈以来藩邸之书也凡封子弟为王则开府辟僚属取当时士有学行才藻者中是选其所下书东宫则曰令上书则曰牋诸王下书则曰教上书则曰启应和文章则曰应令应教下其制一等故也其事行则曰诺犹汉天子肯【`集作可非`】臣下之奏曰可也凤尾则所诺牋之文也綷縩防褷然织与绘莫的知既肯其行必有褒异之辞若今之批荅案耳晋元帝为琅邪王时帝美其才令通习外事常使批凤尾诺南齐江夏王锋髙帝第十二子甚怜之年五歳使学凤尾诺下笔便工帝大悦以玉麒麟赐之余未见其出凤尾牋当畨薄缕轻其制作想精妙靡丽而非牢固者也殆将五百年必不能保而存之好事者或云织【`集作识`】妄矣且传云仲尼在鲁与陈有问缶羊楛矢者皆知之及脩春秋则逺者畧近者详故曰立于定哀而指隠桓之日逺矣盖圣人作大典不可不慎则前所传亦【`一作之`】妄矣余学圣人之文者求其诚而已矣又安可诈别数百年前事自以为贤哉君子慎所传无易  

原晋乱説　　　　　　　　杨　防  

晋室南迁制度草剏永嘉之后嚣风未除廷臣中犹以谢鲲轻佻王澄旷诞竞相祖习以为高逹卞壸厉色于朝曰帝祚流移社稷倾荡职兹浮伪致此隳败犹欲崇慕虚诞汚蠧时风奏请鞠之以正頺俗王导庾亮抑之而止噫西晋之乱百代所悲移都江左是塞【`一作防`】源端本之日也犹乃翼虚驾伪宗【`文粹作崇`】扇佻薄蹑诸败迹踵其覆辙以此剏立朝纲基构王业何异登胶船而泛巨浸操【`一作拉`】朽索以驭奔驷乎设使从卞壸之奏黜屏浮伪登进豪贤【`文粹作淳实`】左右大法维持纪纲则晋亦未可量也其后王敦作逆苏峻继乱余以为晋之乱不自敦峻而稔于导亮  

祭祀不祈説　　　　　　　沈　顔  

夫祭典之兴所以奉祖宗而表有功也非所以祈明神而邀福佑也故王者郊天地而立七庙诸侯奉社稷而置五庙士庻人各以其家功施于民则祀之以死勤事则祀之以劳定国则祀之昔列山氏之子曰柱能植百糓夏兴也周继之故祀于稷共工氏为九域其子曰后土能平九土故祀于社舜勤事而野死鲧障洪水而殛死禹勤其官而水死有虞氏禘黄帝而祖颛顼郊尧而宗舜夏后氏亦禘黄帝而祖颛顼郊鲧而宗禹商人禘舜而祖禹郊禹而宗汤周人禘喾而郊稷祖文王而宗武王故所谓奉祖宗而表有功也非所以祈明神而邀福祐也必以明神可祈福祐可量【`一作丰`】则三代不易世秦汉不更氏王者无明暗卿士无贤愚能尽其祭祀则享其福祚矣神必私于祷祈悦于肥腯而降其禧祥则王者尽尧舜也侯者尽桓文也水不为潦也火不为灾也年无夀天也民无贫富也战无不胜也守无不固也祸无不殄也疾沴不生也国家无危亡也宗祀无废絶也是皆祈而不得祷而无应明矣然则经百代而不易其俗传百王而不革其风者诚有以也夫两国相持必有其胜也万邦各治必有其康也祈年者必有其丰也祈病者必有其瘳也祈仕者必有其迁也祈货者必有其饶也有一于此咸以神之佑也而不知人事之起匪成即败匪得即失用之有巧拙智之有后先嵗有丰俭运有否泰非神之所置也于是废业而不为非竭产而不为悔奸巫乗之以语祸福竟不能明寖以成俗得非上失其正下效其为者乎  

## 文苑英华卷三百六十三

宋　李昉等　编辩论一  

贤之用舍一首　　　　君之牧人一首  

国之兴亡一首　　　　材之小大一首  

原道一首　　　　　　原性一首  

原毁一首　　　　　　原鬼一首  

贤之用舍　　　　　　　　李　华  

上之于贤也患不能好之好之也患不能求之求之也患不能知之知之也患不能任之任之也患不能终之终之也患不能同其心而化于道是故士贵夫遇惧夫遇而不尽也  

君之牧人  

古之帝者非不欲厚其飬泰其身固揣于变化之原而要之以极亦至矣盖以为上逸则下困困百众逸一人【`一作而逸一人`】非天意也极非天意亦不忍为也故下逸而上困帝者甘心焉况百姓逸君孰与困书曰元后作民父母父母劳于养子则襁褓之疾弭【`阙`】则父母之心泰推是而求之圣人志于俭薄不得不尔也  

国之兴亡  

为国者同于理身身或不和则药石之鍼灸之若夫扶病【`文粹作疾`】而不攻疾病则毙扶之者尸也齐隋之亡也以贞于终始为惑苟而无耻为明慢于事职为高贤见义不为为长者防违用法则附强而溃弱也议于得失则异寡而同众也尚学希古谓之诞趣便时中【`文粹作中时`】谓之工观其燥湿而轻重之候其成败而褒贬之肉食之尊以滋味糊其口忍危亡而侥禄利自是而下则曰上司犹如之我于国何有设能愤发则逆为备豫动阂关【`文粹作动开关`】束气沮志衰亦从以【`文粹作志亦从`】化幸于生者炎炎而四合死于正者求援而无继麒麟悲鸣凤鸟垂翅鸱鼓害翼犬呀毒喙则虵鸩虎狼之炽【`文粹作徒`】其可向耶嗟乎心腹支体一也为病者万焉虽有岐缓而不请岐缓视之而不救噫齐隋不亡得哉返是而理则王道易易也  

材之小大【`此篇七百四十五卷重出今已削去`】　前　人  

攀巢之雏羽翼将成习飞而从其母不幸为乌鸢所震堕于尘辙阀阅【`一作伐氷`】之家有侈女焉雕车绣茵过于中陌遇而怜之藏以玉笥粒以红稲【`一作荐以白玉之笥粒以清江之稲`】胡然而然材小为贵养而翫之易为力也轭【`一作辕`】之牛望若山行其生也任重致逺以利天下其死也筋角皮骨皆为器用水旱寒暑之不时艰难驱【`一作鞭驱竭`】乏登降重冈踣起涂潦蹄离节坼力气皆顿病矣目犹睨人盗乌爪其背嘴其肉犹恨啄噉之未逞鵶【`一作乌`】鵶而相呼羣犬引其腹【`一作肠`】胃狺狺而争之车马徃复于傍以千万计不顾也胡然而然材大为累扶而救之难为功也向若不惮斯湏之劳而存之其利固厚矣悲夫材之大也为累材之小也为贵戾于理悖于道莫甚焉君天下者辩而返之则不世而仁矣  

原道　　　　　　　　　　韩　愈  

博爱之谓仁行而宜之之谓义由是而之焉之谓道足乎已无待于外之谓徳仁与义为定名道与徳为虚位故道有君子有小人而徳有吉有凶老子之小仁义非毁之也其见者小也坐井而观天曰天小者非天之罪也彼以煦煦为仁孑孑为义其小之也则宜其所谓道道其所道非吾所谓道也其所谓徳徳其所徳非吾所谓徳也凡吾所谓道徳云者合仁与义言之也天下之公言也老子之所谓道徳云者去仁与义言之也一人之私言也周道衰孔子没火于秦黄老于汉佛于晋宋齐梁魏隋之间其言道徳仁义者不入于杨则入于墨不入于墨则入于老不入于老则入于佛入于彼必出于此入者主之出者奴之入者【`作则`】附之【`一作隆`】出者污之【`集者作则`】噫后之人其欲闻仁义道徳之说孰从而听之老者曰孔子吾师之弟子也佛者曰孔子吾师之弟子也为孔子者习闻其说乐其诞而自小也亦曰吾师亦尝师之云尔不惟举之于其口而又笔之于其书噫后之人虽欲闻仁义道徳之说其孰从而求之甚矣人之好恠也不求其端不讯其末惟恠之欲闻古之为民者四今之为民者六古之教者处其一今之教者处其三农之家一而食粟之家六工之家一而用器之家六贾之家一而资焉之家六奈之何民不穷且盗也古之时人之害多矣有圣人者立然后教之以相生养之道为之君为之师驱其虫蛇禽兽而处之中土寒然后为之衣饥然后为之食木处而颠土处而病也然后为之宫室为之工以赡其器用为之贾以通其有无为之医药以济其夭死为之塟埋祭祀以长其恩爱为之礼以次【`一作节`】其先后为之乐以宣其湮为之政以率其怠倦为之刑以锄其强梗相欺也为之符玺斗斛权衡以信之相夺也为之城郭甲兵以守之害至而为之备患生而为之防今其言曰圣人不死大盗不止剖斗折衡而民不争呜呼其亦不思而已矣如古之无圣人人之类灭久矣何也无羽毛鳞介以居寒热也无爪牙以争【`集有其字`】食也是故君者出令者也臣者行君之令而致之民者也民者出粟米麻丝作器皿通货财以事其上者也君不出令则失其所以为君臣不能行君之令而致之民则失其所以为臣【`一无此七字`】民不出粟米丝麻作器皿通货财以事其上则诛今其法曰必弃而君臣去而父子禁而相生养之道以求其所谓清浄寂灭者呜呼其亦幸而出于三代之后不见黜于禹汤文武周公孔子也其亦不幸而不出于三代之前不见正于禹汤文武周公孔子也帝之与王其号名【`集作虽字`】殊其所以为圣一也夏葛而冬裘渇饮而饥食其事虽殊其所以为智一也今之【`一作其`】言曰曷不为太古之无事是亦责冬之裘者曰曷不为葛之之易也责饥之食者曰曷不为饮之之易也传曰古之欲明明徳于天下者先治【`一作理`】其国欲治其国者先齐其家欲齐其家者先脩其身欲脩其身者先正其心欲正其心者先诚其意然则古之所谓正心而诚意者将以有为也今也欲治其心而外国家天下者灭其天常子焉而不父其父臣焉而不君其君民焉而不事其事孔子之作春秋也诸侯用夷礼则夷之夷而进于中国则中国之经曰夷狄之有君不如诸夏之亡也诗曰戎狄是膺荆舒是惩今也举夷狄之法而加之先王之教之上几何其不胥而为夷也夫所谓先王之教者何也博爱之谓仁行而宜之之谓义由是而之焉之谓道足乎已无待于外之谓徳其文诗书易春秋其法礼乐刑政其民士农工贾其位君臣父子师友賔主昆弟夫妇其服丝麻其居宫室其食粟米蔬果鱼肉其为道易明而其为教易行也是故以之为已则顺而祥以之为人则爱而公以之为心则和而平以之为天下为国家无所处而不当是故生则得其情死则尽其常郊焉而天神假庙焉而人鬼享曰斯道也何道也曰斯吾所谓道也非向所谓老与佛之道也尧以是传之舜舜以是传之禹禹以是传之汤汤以是传之文武周公文武周公传之孔子孔子传之孟轲轲之死不得其传焉荀与杨也择焉而不精语焉而不详由周公而上上而为君故其事行由周公而下下而为臣故其説长然则如之何其可也曰不塞不流不止不行人其人火其书庐其居明先王之道以导之鳏寡孤独废疾者有养也其亦庶乎其可也  

原性  

性也者与生俱生也情也者接于物而生也性之品有三而其所以为性者五情之品有三而其所以为情者七曰何也曰性之品有上中下三上焉者善焉而已矣中焉者可导而上下也下焉者恶焉而已矣其所以为性者五曰仁曰义曰礼曰智曰信上焉者之于五也主于一而行于四中焉者之于五也一不少有焉则少反焉其于四也混下焉者之于五也反于一而悖于四性之于情视其品情之品有上中下三其所以为情者七曰喜曰怒曰哀曰惧曰爱曰恶曰欲上焉者之于七也动而防其中中焉者之于七也有所甚有所亡然而求合其中者也下焉者之于七也亡与甚直情而行者也情之于性视其品故孟子之言性曰人之性善荀子之言性曰人之性恶扬子之言性曰人之性善恶混夫始善而进恶欤始恶而进善欤始也混而今也善恶欤皆举其中而遗其上下者也得其一而失其二者也叔鱼之生也其母视之知其必以贿死杨食我之生也叔向之母闻其号也知必灭其宗越椒之生也子文以为大戚知若敖氏之鬼不食也人之性果善乎后稷之生也其母无灾其始匍匐也则岐岐焉嶷嶷然文王之在母也母不忧既生也传不勤既学也师不烦人之性果恶乎尧之朱舜之均文王之管蔡习非不善也而卒为奸瞽瞍之舜鲧之禹习非不恶也而卒为圣人人之性善恶果混乎故曰三子之言性也举其中而遗其上下者也得其一而失其二者也曰然则性之上下者【`集有其字`】终不可移乎曰上之性就学而愈明下之性畏威而寡罪是故上者可学而下者可制也其品则孔子谓不移也曰今之言性【`集有情字`】者异于此何也曰今之言性者杂佛老而言也杂佛老而言者奚言而不异  

原毁  

古之君子其责已也重以周其待人也轻以约重以周故不怠轻以约故人乐为善闻古之人有舜者其为人也仁义人也求其所以为舜者责于已曰彼人也予人也彼能是而我乃不能是早夜  

以思去其不如舜者就其如舜者闻古之人有周公者其为人也多才与艺人也求其所以为周公者责于已曰彼人也予人也彼能是而我不能是蚤夜以思去其不如周公者就其如周公者舜大圣人也后世无及焉周公大圣人也后世无及焉是人也乃曰不如舜不如周公吾之病也是不亦责于已者重以周乎其于人也曰彼人也能有是是足为良人矣能善是是足为艺人矣取其一不责其二即其新不究其旧恐恐然惟惧其人之不得为善之利一善易脩也一艺易能也其于人也乃曰能有是是亦足矣曰能善是是亦足矣是不亦待于人者轻以约乎今之君子则不然其责人也详其待已也亷详故人难于为善亷故自取也少已未有善曰我善是是亦足矣已未有能曰我能是是亦足矣外以欺于人内以欺于心未少有得而止矣是不亦待其身者已亷乎其于人也曰彼虽能是其人不足称也彼虽善是其用不足称也举其一不计其十防其旧不图其新恐恐然惟惧其人之有闻也是不亦责于人者已详乎夫是之谓不以众人待其身而以圣人望于人吾未见其尊已也虽然为是者有本有原怠与忌之谓也怠者不能脩而忌者畏人脩吾尝试之矣尝试语于众曰某良士某良士其应者必其人之与也不然则其所踈逺不与同其利者也不然则其畏也不若是强者必怒于言懦者必怒于色矣又尝语于众曰某非良士某非良士其不应者必其人之与也不然则其所踈逺不与同其利者也不然则其畏也不若是强者必悦于言懦者必悦于色矣是故事脩而谤兴徳高而毁来呜呼士之处此世而望名誉之光道徳之行难矣将有作于上者得吾説而存之其国家可几而理也【`一作可几于理也欤`】  

原鬼  

有啸于梁从而烛之无见也斯鬼乎曰非也鬼无声有立于堂从而视之无见也斯鬼乎曰非也鬼无形有触吾躬从而执之无得也斯鬼乎曰非也鬼无声与形安有气曰鬼无声也无形也无气也果无鬼乎曰有形而无声者物有之矣土石是也有声而无形者物有之矣风霆是也有声与形者物有之矣人兽是也无声与形者物有之矣鬼神是也曰然则有怪而与民物接者何也曰有是二説【`集有鬼物有四字`】漠然无形与声者鬼之常也民有忤于天有违于民有爽于物逆于伦而感于气于是乎鬼有托于形有慿于声以应之而下殃祸焉皆民之为【`集有之字`】也其既也又反乎其常曰何谓物曰成于形与声者土石风霆人兽是也反其无声与形者鬼神是也不能有形与声不能无形与声者物恠是也故其作而接于民也无恒故有动于民而为福亦有动于民而为祸亦有动于民而莫之为祸福适丁民之有是时也作原鬼  

## 文苑英华卷三百六十四

宋　李昉等　编辩论二  

设渔者对智伯瑶一首　复吾子松说一首  

夀顔子辩一首　　　　私辩一首  

华心一首　　　　　　塞废井文一首  

祀灶解一首　　　　　春秋决疑十篇  

设渔者对智伯瑶【`集无此字`】　　　柳宗元  

智氏既灭范中行志益大合韩魏围赵水晋阳智伯瑶乗舟以临赵且又徃来观水之所自务速取焉群渔者有一人坐渔智伯恠而【`集作之`】问焉曰若渔几何曰臣始渔于河中渔于海今主大兹水臣是以来曰若之渔何如曰臣防而好渔始臣之渔于河有魦鱮鳣鰋者不能自食以好臣之饵日收者百焉臣以为小去而之龙门之下伺大鲔焉夫鲔之来也从鲂鲤数万垂涎流沫后者得食焉然其饥也亦返吞其后愈肆其力逆流而上慕为螭龙及夫抵大石乱飞涛折鳍秃翼颠倒顿踣顺流而下宛委冒懵环坻溆而不能出向之从鱼之大者幸而啄食之臣亦徒手得焉犹以为小闻古之渔有任公子者其得益大于是去而之海上北浮于碣石求大鲸焉臣之具未及施见大鲸驱群鲛逐肥鱼于渤海之尾震动大海掉巨岛一啜而食若舟者数十勇而未已贪而不能止北蹙于碣石槁焉向之为食者反相与食之臣亦徒手得之【`集作焉`】犹以为小闻古之渔有太公者其得益大钓而得文王于是舍而来智伯曰今若遇我也如何渔者曰向者臣已言其端矣始晋之侈家若栾氏祁氏郤氏羊舌氏以十数不能自保以贪晋国之利而不见其害主之家与五卿尝裂而食之矣是无异魦鱮鳣鰋也脑流骨腐于主之故鼎可以惩矣然而犹不肯寤又有大者焉若范氏中行氏贪人之土田侵人之势力慕为诸侯而不见其害主与三卿又裂而食之矣脱其鳞鲙其肉刳其肠防其首而弃之鲲鲕遗育莫不备爼豆是无异夫大鲔也可以惩矣然而犹不肯寤又有大者焉吞范中行以益其肥犹以为不足力愈大而求鱼愈无餍驱韩魏以为羣鲛以逐赵之肥鱼而不见其害贪肥之势将不止于赵臣见韩魏惧其将及也亦幸主之蹙于晋阳其目动矣而主乃慠然以为咸在机爼之上方磨其舌抑臣有恐焉今辅果舎族而退不肯同祸叚规怨深【`集作深怨`】而造谋主之不寤臣恐主为大鲸首解于邯郸鬛摧于安邑胷披于上党尾断于中山之外而肠流于大陆为鱻藁以充三家子孙之腹臣所以大惧不然主之勇力强大于文王何有智伯不悦然终以不寤于是韩魏与赵合灭智氏其地三分  

复吾子松说  

子之疑木肤有恠文与人之贤不肖夀夭贵贱果气之寓欤为物者裁而为之欤余固以为寓也子不见夫云之始作乎勃怒冲涌击石薄木而肆乎空中偃然为人拳然为禽敷舒为林麓嵑为宫室谁其传【`文粹作抟`】而斵之者风出洞窟流离百物经清触浊呼召窍宂与夫草木之俪偶纷罗雕葩剡芒臭朽馨香采色之赤碧白黄皆寓也无裁而为者又何独疑兹肤之竒诡与人之贤不肖夀夭贵贱参差不齐者哉是固无情不足穷也然有可恨者人或权褒贬黜陟为天子求士者皆学于圣人之道皆又以仁义为的皆曰我知人我知人披辞窥貎逐其声而覈其所蹈者以升而降其所升恒多防瞀祸贼僻邪罔人以自利者其所降率恒多清明冲淳不为害者彼非无情物也非不欲得其升降也然犹反戾若此逾千百年乃一二人幸不出于此者徴之犹无以为告今子不是病而木肤之问为物者有无之疑子胡横讯过诘扰扰焉如此哉  

夀顔子辩　　　　　　　　皇甫湜  

土与水火风杂为千品万殊大凢太虗之中形而有者皆主于土挥而动者皆主于风液而通者皆主于水跃而养者皆主于火天地之与稊米醯鸡之与【`集作于`】应龙虽殊大小必质四者具四者之性然后为一物动焉不动焉抑四者能为质不能为知者也【`集作动焉四不动焉四者能质不能知`】有虚而灵者合焉以为物知凡四者之合而有也而【`一无此字`】合乎是为知若角若鳞若飞若走举为其属不合乎是为无知若草若木若金若石举为其属最灵者人人之中知为心心之知为神人之生也质乎土风水火而心乎知【`集作主`】其于死也气旋乎【`集作于`】虚而反于土风水火之性各旋其所质固化而无矣若心之知则未知其处焉而人见其质之化也谓知亦从而亡岂不过【`集作愚`】甚矣哉彼繇心所以知者虚而灵其不可为无也较然矣【`三字集作如`】其质也游冥而化迁者乎【`集作也`】夫心犹水也水清则挠而不浊浊则不清【`集作挠而浊者不存存则不清`】心犹镜也镜明则尘埃不止止则不明圣与愚受于【`一作乎`】初一也圣人莹其心而濶于【`集作窒其`】诱是以能照天下之理故其心清而定愚者负其心而薄于外是以闭天下之理故其心尘而结清而定者离其质也玲珑乎【`集作兮`】太虚之中动而合则为文王仲尼止而安则必终始【`集作始终`】天地尘而结者离其质也狂攘乎【`集作兮`】太虚之中转而合乎【`集作于`】有则为禽为兽其于人也为愚为凡于草木者无所不为矣虽欲少安得乎【`集作安得于理`】推是而言则彭祖为夭而顔子为夀盗跖为杀而比干为终  

私辩　　　　　　　　　　牛僧孺  

近古之人所谓私者为【`文粹作谓`】茍萃【`一作牟`】于利茍处于逸茍润其屋者也僧孺以为斯皆小人之私非圣人之私也夫圣贤无私而不自知其私也何者必公其身而私【`一作以利`】于人是不私一身而使天下私之【`一作之私`】也胡以言之夫婴儿见保傅之母则咤然而识非有知而亲之利其乳而私之也枥马见厮养之夫则奋然而嘶非有知而亲之利其刍粟而私之也夫天下之人非复乳孩枥马之愚也茍有公其身而利之者孰不利而私之乎故贤君良相必私天下而公其身故天下之人皆私而亲之暗君愚臣必公天下而私其身故天下之人皆公而踈之人踈之者多故天下任其亡也亲之者多故天下欲其昌也【`二十四字文粹作踈之者多天下欲其昌也难矣恐非`】昔大禹之手足胼胝是公其身于理水也咎繇之謩明弼谐是公其身于规谏也傅说之对王庭是公其身于辅佐也周公之吐握勤俭【`文粹作拳`】是公其身于礼贤也宣父之作春秋删诗书是公其身于垂教也故有夏之人思大禹之功有虞之人思臯陶之直有殷之人思傅説之政有周之人思周公之勤有道之人思宣父之教或开国之尊其嗣【`一作祠又作道`】而私之或建祠崇【`文粹作饰`】其像而私之至于殷辛之聚财鹿台是以【`一作私`】天下之利私于已也故天下公而踈之秦始皇之废弃诸侯是以天下之爵私于身也故天下亦公而踈之故武王公天下之财而散之而天下之兆庶皆私而亲之高皇帝公天下之爵而封之而天下之英雄亦皆私而亲之是以自私者人公而亡也自公者人私而昌也夫圣贤非必公其身私在其中不得不公也天下非必私于一人公在其中不得不私也余谓亡国之君亡家之臣亡身之人俱不得私之道也非圣贤之无私也  

华心　　　　　　　　　　陈　黯  

大中初年大梁连帅范阳公得大食国人李彦升荐于阙下天子诏春司考其才二年以进士第名显然常所賔贡者不得拟或曰梁大都也帅硕贤也受命于华君仰禄于华民其荐人也则求于夷岂华不足称也耶夷入独可用也耶吾终有惑于帅也曰帅真荐才而不私其人也茍以地言之则有华夷也以教言之有华夷乎夫华夷者辩在乎心辩【`一作夫`】心在察其趣向有生于中州而行戾乎礼义是形华而心夷也生于夷【`一作外`】域而行合乎礼义是形夷而心华也若卢绾少卿之叛亡其夷人乎金日防之忠赤其华人乎由是观之皆任其趋向耳今彦升也来从海外能以道祈知于帅帅故异而荐之以激夫戎狄俾日月所烛皆归于文明之化盖华其心而不以其地也而又夷焉作华心  

塞废井文　　　　　　　　杜　牧  

井废辄不塞于古无所据【`一作称`】今之州府防事【`一作署`】有井废不塞居第在堂上有井废亦不塞或匣而防之或横木以土【`二字文粹作上`】覆之至有歳久木朽防人以至于死世俗终不塞之不知出何典故而井不可塞井虽列在五祀在都邑中物之小者也若盘庚五迁其都若社稷宗庙尚毁其旧而独井岂不塞耶古者井田九顷八家环而居之一夫食一顷中一顷树蔬凿井而八家共汲之所以借齐民而重泄地气以小喻大人身有疮不医即死木有疮久不封即亦死地有千万疮于地何如哉古者八家共一井今家有一井或至大家至于四五井十倍多于古地气漏泄则所产脆薄人生于地内今之人不若古之人浑刚坚一寜不由地气泄漏哉易曰改邑不改井此取象言安也非井不可塞也天下每州春秋二时天子许抽常所上赋锡宴其刺史及州吏必廓其地为大宇以张其事黄州当是地有古井不塞故为文投之而实以土  

祀灶解　　　　　　　　　陆龟防  

灶壊炀者请新之既成又请择吉日以祀告之曰灶在祀典闻之旧矣祭法曰王为群姓立七祀其一曰灶逹于庶人庶士立一祀或立户或立灶饮食之事先自火化以来生民頼之祀之可也説者曰其神居人间伺察小过作谴告者又曰灶鬼以时录人功过上白于天当祀之以祈福祥此近【`集作仅`】出汉武帝时方士之言耳行之惑耶【`集作也`】茍行君子之道以谨【`集无以谨二字`】养老以【`集作而`】慈抚【`集作抚字`】幼寒同而饱均防有哀祭有敬不忘礼以约已不忘乐以和心室闇不欺屋漏不媿虽歳不一祀灶其诬我乎茍为小人之道尽反君子之行父子兄弟夫妇人执一防以自糊口専利以饰诈崇奸而树非虽一歳百祀灶其私我乎天至高灶至下帝至尊严鬼至幽仄果能欺而告之是不忠也聴而受之是不明也下不忠上不明又果可以为天帝乎  

春秋决疑十篇　　　　　　皮日休  

夫赵盾弑君莒仆弑父春秋显书其过何则楚公子围弑其君郏敖子驷弑其君僖公齐人弑其君悼公各以疾赴春秋皆书曰卒评曰人之生也上有天地下【`集作次`】有君父君父可弑是无天地也乃生人之大恶有识之宏耻亦由汉书二律无妻母之文圣人所不书是也且赵盾反不讨贼董狐谓为弑君莒仆以其寳来奔里革谓其【`一作之`】弑父斯二者罪名已彰仲尼承彰而书耳斯三逆者【`説云子围郑人子驷齐人也`】弑君以疾赴仲尼非可诬也据赴而书者不忍也故不忍也者耻在其中焉惩在其中焉夫春秋弑君三十六其余之逆亦据赴而书耳夫赵孟以无辞伐国伯以夷礼来朝春秋皆贬之曰人曰子何至其罪大者为之隐【`谓弑君者`】其过小者必以书曰伐国无辞専君之命也君而可专孰有其国得不贬之乎若【`集有夫字`】罪大者为之隐推亡也其罪小者必以书固存也  

夫齐茶野幕之弑事起阳生楚灵干谿之缢祸因常夀而春秋归罪于陈乞公子比者【`齐之陈乞楚之公子比`】不其逺乎曰野幕之弑罪归陈乞阳生之罪可知矣干谿之缢罪归子比常夀之罪可知矣春秋之防譬酷吏决狱髠钳之刑尚犹不舍刀锯之僇何自而逃  

夫齐桓救卫不书狄灭晋文召王而云狩于河阳曰狄实灭卫因桓救而获全斯不灭矣文实召王因王来而称狩斯不召矣茍桓不能救卫文不能匡王必书狄灭卫晋人召天王于河阳矣故春秋之时灭人国者众救人国者鲜仲尼旌其防患也背【`文粹作侮`】周者众朝周者鲜仲尼旌于【`一作其`】勤王也  

夫哀八年及十三年公再与吴盟皆不书【`八年注云不书盟耻吴夷十三年注云盟不书诸侯耻之故不录也`】桓二年公及戎盟于唐则书曰吴实华族其道夷也以强要盟不曰夷乎戎实夷族其道华也以道好盟不曰华乎故耻而不书惩也以戎而书劝也  

夫桓二年书曰宋华督弑其君与夷及其大夫孔父僖十年又书曰里克弑其君卓及其大夫荀息夫君者称弑也而云及者是君臣无别也曰弑之者罪臣下也夫孔父以夺室见杀荀息以立君被诛是无辜之怨【`一作死`】是以及【`一作反`】褒之者【`一作也`】何自臣及君也【`一作君及臣者`】盖贬华父与里克也俾孔父之死如与夷之死荀息之死如卓子之死及之者贵之也  

夫姜氏滛奔子般夭酷鲁之丑也讳之可也至如公送晋塟为齐所止为邾所败皆讳之者何曰周之有塟鲁送可也如晋以盟主而臣鲁讳之者讳乎以诸侯而事诸侯也诸侯有过则削地有逆则夷宗齐鲁一体讳之者讳乎以诸侯而止于诸侯也夫天下有道小国事大国邾小国也而鲁大国也讳之者讳乎以大国而败于小国也  

夫定【`一有公字`】六年郑灭许以许男归而哀元年又书许男与楚围蔡曰郑实灭许而后或复之当复之时其赴不至于鲁故不书耳凡国有来赴者虽小必书宋之六鹢退飞是也国无来赴虽大亦阙晋之灭狄灭霍灭魏是也夫楚实灭陈后复封之狄实灭卫后复全之斯亦许之类是也  

夫春秋之防获君曰止诛臣曰刺杀其大夫执我行人郑弃其师陨石宋五【`其事出竹书纪年郑弃其师出璅语也`】若斯者即古史之全文也奚在其笔削乎曰仲尼因鲁史而脩春秋足明不诬于人也又曰知我者亦以春秋罪我者亦以春秋其是之谓乎若扬子之草其数则易其文则是也  

夫宋襄执滕子而诬之以得罪春秋则承赴而书何至鲁之君也弑者五逐者二【`弑者隐闵般赤恶逐者昭襄也`】竝阙而不书茍如是惩恶劝善何以为的乱臣贼子何以知惧曰夫仲尼修春秋而依防其防固有俟尔茍无丘明发决其奥廓通其亦赴来而责实也非可诬也如自书其鲁之弑逐者则鲁人攘羊仲尼证之矣【`集作也`】  

## 文苑英华卷三百六十五

宋　李昉等　编辩论三  

复性书三篇　　　　　君子无荣辱解一首知道一首  

复性书上篇　　　　　　　李　翺  

人之所以为圣人者性也人之所以惑其性者情也喜怒哀惧爱恶欲七者皆情之所为也情既昏性斯匿矣非性之过也七者循环而交来故性不能充【`文粹作统`】也水之浑也其流不清火之烟也其光不明非水火清明之过沙不浑流斯清矣烟不鬱光斯明矣情不作性斯充【`文粹作统`】矣性与情不相先也虽然无性则情无所生矣是情由性而生情不自情因性而情性不自性由情以明性者天之命也圣人得之而不惑者也情者性之动也百姓溺之而不能知其本者也圣人岂其无情也【`集作耶`】圣人者寂然不动不徃而到不言而神不耀而光制作叅乎天地变化合乎隂阳虽有情也未尝有情也然则百姓者岂其无性耶百姓之性与圣人之性弗差也虽然情之所昏交相攻伐未始有穷故虽终身而不自覩其性焉火之潜于山石林木之中非不火也江河淮济之未流而潜于山非不泉也石弗【`集作不`】木不磨则不能烧其山林而燥万物泉之源弗防则弗【`集作不`】能为江为河为淮为济东汇大壑浩浩荡荡为弗测之深情之动弗息则弗能复其性而烛天地为不极之明故圣人者人之先觉者也觉则明否则惑惑则昏明与昏谓之不同明与昏性本无有则同与不同二皆离矣夫明者所以对昏昏既灭则明亦不立矣是故诚者圣人之性【`集作性之`】也寂然不动广大清明照乎天地感而遂通天下之故行止语黙无不处于极也复其性者贤人循之而不已者也不已则能归其源矣易曰夫圣人者与天地合其徳日月合其明四时合其序鬼神合其吉防先天而天弗违后天而奉天时天且弗违而况于人乎况于鬼神乎此非自外得者也能尽其性而已矣子思曰唯天下至诚为能尽其性能尽其性则能尽人之性能尽人之性则能尽物之性能尽物之性则可以賛天地之化育可以賛天地之化育则可以与天地参矣其次致曲曲能有诚诚则形形则着着则明明则动动则变变则化惟天下至诚为能化圣人知人之性之皆善可以循之不息而至于圣也故制礼以节之作乐以和之安于仁【`集作安于和乐`】乐之本也动其中【`集作动而中礼`】礼之本也故在车则闻和鸾之声行歩则闻佩玉之音无故不废琴瑟视聼言行循礼法而动所以教人忘嗜欲而归性命之道也道者至诚而不息也至诚而不息则虗虗而不息则明明而不息则照【`一叠照字`】天地而无遗非他也此尽性命之道也哀哉人人皆可以及于【`集作乎`】此莫之止而不为也不亦惑耶昔者圣人以【`集作之字`】传于顔子顔子得之拳拳不失不逺而复其心三月不违仁子曰回也其庶乎屡空其所以未到于圣人者一息耳非力不能也短命而死故也其余升堂者盖皆传也一气之所飬一雨之所膏而得之者各有浅深不必均也子路之死也石乞盂黡以戈击之防缨子路曰君子死冠不免结缨而死由【`集有也字`】非好勇而无惧也其心寂然不动故也曽子之死也曰吾何求焉吾得正而毙焉斯已矣此正性命之言也子思仲尼之孙得其祖之道述中庸四十七篇以传于轲轲曰我四十不动心轲之门人逹者公孙丑万章之徒盖传之矣遭秦焚【`集作灭`】书中庸之弗焚者仅有【`集作一篇`】存焉于是此道废缺其教授者唯节文章句【`集作节行文章章句`】威仪击劔之术相师焉性命之源则吾弗能知其所传矣道之极于剥也必复吾岂复之时耶吾自六嵗读书但为词句之学志于道者四年矣与人言之未尝有是我者也南观涛江入于越而吾郡陆参【`集作傪`】存焉与之言之陆参【`集作傪`】曰子之言尼父之心也东方【`集有如字`】有圣人焉不出乎此也南方【`集有如字`】有圣人焉亦不出乎此也唯子行之不息而已矣呜呼性命之书虽存学者莫能明是故皆入于荘列老释不知者谓夫子之徒不足以穷性命于【`集作之`】道信之者皆是也有问于我我以告之所知而传焉遂书于书以开诚明之源而缺絶废弃不扬之道几可以传于时命曰复命书以治【`集作理`】乎其心以传乎其人于戯夫子复生不废吾言矣  

复性书中篇  

或问曰人之昏也久矣将复其性者必有渐也敢问其方曰弗虑弗思情则不生情既不生乃为正思正思者无虑无思也易曰天下何思何虑又曰闲邪存其诚诗曰思无邪曰已矣乎曰未也此斋戒其心者也犹未离于静焉有静必【`集有有字`】动有动必【`集有有字`】静动静不息是乃情也易曰吉防悔吝生乎动者也焉能复其性耶曰如之何曰方静之时知心无思者是斋戒也知本无有思动静皆离寂然不动者是至诚也中庸曰诚则明矣易曰天下之动贞于一者也问曰不思不虑之时物格于外情应于内如之何而可止也以情止情其可乎曰情者性之邪也知其为邪本无其心寂然不已【`四字集作心寂不取`】邪思自息惟性明照邪何所生如以情止情是乃大情也情之【`集作互`】相止其有已乎易曰顔氏之子其殆庻几乎有不善未尝不知知之未尝复行也易曰不逺复无祗悔元吉问曰本无有思动静皆离然则声之来也其不闻乎物之形也其不见乎曰不覩不闻是非人也视聴昭昭而不起于见闻者斯可矣无不知也无弗为也其心寂然光照天地是诚之明也大学曰致知在格物易曰无思也无为也寂然不动感而遂通天下之故非天下之至神其孰能与于此曰敢问致知在格物者何谓也曰物者万物也格者来也至也物至之时其心昭昭然明辨焉而不应于物者是致知也是知之至也知至故意诚意诚故心正心正故身脩身脩而家齐家齐而国理国理而天下平此所以能参天地者也易曰与天地相似故不违智周乎万物而道济天下故不过旁行而不流乐天知命故不忧安土敦乎仁故能爱范围天地之化而不过曲成万物而不遗通乎昼夜之道而知故神无方而易无体一隂一阳之谓道此之谓也曰生为我说中庸曰不出乎前矣曰我未明也敢问何谓天命之谓性曰人生而静天之性也性者天之命也率性之谓道曰【`集无此字`】何谓也率循也循其源而反其性者道也道也者至诚也至诚者天之道也诚者定也不动也脩【`集作修`】道之谓教曰何谓也曰教也【`集作诚之`】者人之道也诚之者择善而固执之者也循【`集作修`】是道而归其本者明也教也者则可以教天下矣顔子其人也道也者不可湏防离也可离非道也説者曰其心不可湏防动焉故也动则逺矣非道矣【`集作也`】变化无方未始离于不动故也是故君子戒慎乎其所不睹恐惧乎其所不闻莫见乎隐莫显乎防故君子慎其独也説者曰不覩之覩见莫大焉不闻之闻闻莫甚焉其心不【`集作一`】动是不覩之覩弗闻之闻也其复之不逺矣故慎其独慎其独者守其中也问曰昔之注解中庸者与生之言皆不同何也曰彼以事解者也我以心通者也曰彼亦通于心乎曰吾不知也曰如生之言修之一日则可以至于圣人乎曰十年扰之一日止之而求至焉是孟子所谓以一杯水而救一车薪之火也甚哉止而不息必诚诚而不息必明明与诚终歳不违则能终身矣造次必于是颠沛必于是则可以希于至矣故中庸曰至诚无息不息则乆乆则徴徴则悠逺悠逺则博厚博厚则高明博厚所以载物也高明所以覆物也悠久所以成物也博厚配地高明配天悠久无彊如此者不见而章不动而变无为而成天地之道【`集有故字`】可一言而尽【`集有之字`】也问曰凡人之性犹圣人之性欤曰桀纣之性犹尧舜之性也其所以不覩其性者嗜欲好恶之所昏也非性之罪也曰为不善者非性耶曰非也乃情所为也情有善而【`集无此字`】不善【`集有而字`】性无善而【`集无此字`】不善焉孟子曰人无有不善水无有不下夫水搏而跃之可使过颡激而行之可使在山是岂水之性哉其所以导引之者然也人之性皆善其不善亦犹是也问曰尧舜岂不有情耶曰圣人至诚而已矣尧舜之举十六相非喜也流共工放驩兠殛鲧窜三苖非怒也中于节而已矣其所以皆中节者设教于【`集作于`】天下故也易曰知变化之道者其知神之所为乎中庸曰喜怒哀乐之未发谓之中发而皆中节谓之和中也者天下之大本也和也者天下之逹道也致中和天地位焉万物育焉易曰唯深也故能通天下之志唯几也故能成天下之务唯神也故不疾而速不行而至圣人之谓也问曰人之性犹圣人之性嗜欲爱恶之心何由而生也曰情者妄也邪也曰邪与妄则无所因矣妄情灭息本性清明周流六虚所以谓之能复其性也易曰乾道变化各正性命【`又集作论`】语曰朝闻道夕死可矣能正性命故也问曰情之所昏性则【`文粹作即`】灭也何以谓之犹圣人之性也曰水之性清激其【`文粹作而`】浑之者泥沙也方其浑也清性既遂无有耶久而不动泥沙自沉清明之性鍳于【`集作于`】天地非自外来也故其浑也性本不失及其复也性亦不生人之性亦犹水之性也问曰人之性本皆善而邪情昏焉敢问圣人之情将复为嗜欲所浑乎曰不复浑矣情本邪也妄也邪妄无因人不能复圣人既复其性矣知情之为邪邪既为明所觉矣觉则无邪邪何由而【`一无此字`】生也伊尹曰天之道以先知觉后知先觉觉后觉也予天民之先觉者也予将以此道觉此民也非予觉之而谁也如将复为嗜欲所浑是尚不自觉者也而况能觉后人乎曰敢问死何所之耶曰圣人之所不明书于防者也易曰原始反终故知死生之説精气为物游防为变是故知鬼神之情状斯尽之矣子曰未知生焉知死然则原其始而反其终则可以尽其生之道生之道既尽则死之説不学而自通矣此非所急也子脩之不息其自知之吾不可以章章然言非【`集作且`】书矣  

复性书下篇  

昼而作夕而休者凡人也作乎非【`集无此字`】作者也【`集无此字`】与万物皆作休乎非【`集无此字`】休者也与万物皆休吾则不类于凡人昼无所作夕无所休作非吾作也作有物休非吾休也休有物作耶休耶二者皆离而不存予之所存者终不亡且离矣【`集作也`】人之不力于道也【`集作者`】昏不思也天地之间万物生焉人之于万物一物也其所以异于禽兽虫鱼者岂非道徳之性全乎哉受一气而成形一为物而一为人得之甚难也生乎世又非深长之年也以非深长之年行甚难得之身而不専専于大道肆其心之所为则其所以自异于禽兽虫鱼者亡几矣昏而不思其昏也终不明矣吾之生二十有九年矣思十九年时如朝日也思九年时亦如朝日也人之受命其长者不过七十八十年九十百年者则稀矣当百年之时而视乎【`一作其`】九十【`集无此字`】年时也与吾此日之思于前也逺近其能大相悬耶其又能逺于朝日之时耶然则人之生也虽享百年若雷电之惊相激也若风之飘而旋也可知矣况千百人而无一及百年之年者哉故吾之终日志于道徳犹惧未及也彼肆其心之所为者独何人耶  

君子无荣辱解　　　　　　韦端符  

所谓荣与辱者贤不肖之辨也朝暮之所存也君子小人所以异道而殊名也君子无荣辱小人有辱而无荣志意脩术业明徳行备饰是荣之自内者也由之而爵列尊谷禄厚无择而不宜是荣之自外者也君子有诸内而外者至焉犹是艺之耨之镈之水泽以时而苖之猥大者也而世谓之荣是果不足为君子荣也以至贵于天下立国家偃然若固有之者彼脩之非一日也得之诚有术也吾所以待之无愧也又何荣乎哉阨穷詈侮暴怒横逆以至于繋【`一作击`】捽逐磔世所谓之辱者是又果不足为君子辱也问其逄何物也其遭何时也吾之所以不容用吾之所修可于尧禹孔子而不可于斯时也吾又何辱乎哉君子无荣非不荣也所以为荣者出于吾道耳异乎世之所谓幸而荣者也谓种而收者幸可乎君子无辱非不辱也吾之道大彼不足用吾之説粹彼不足闻辱诚有所在也犹河海之不可内于涔也是岂河海辱哉故曰君子无荣辱由是为説也小人有辱无荣曲哆险诡突诞嫉贼是辱自内者也由之而得刑杀流放是亦有诸内而外者至焉是犹薉芜之欝澁之而蓬乱疽结也谓饭肉【`一作茹`】死者不幸可乎幸而集【`一作售`】奸容邪盗有位势则当时之贤者隂指而黙笑之愤之甚者笔之于书以示戒于后视其所处如防之肥肆于廪也豕之腯泽于栏也其荣乎哉故曰小人有辱无荣也小人之有辱无荣内外备至而不容説焉然则就是説吾又有明焉君子非有荣者有仁义之荣而无势仕【`一作任下同`】之荣也在吾之修者尧禹孔子吾将坦荡荡而君师之立其朝跻其堂悟【`一作恬`】而有之流千万世鼻口吾芳醲故曰有仁义之荣也若势与仕吾又恶取哉得之吾不屑也流千万世不遂者称道而自信焉恶在乎得与否也故曰无势仕之荣也若小人则无适而不辱也学者述道行吾説而审取焉君子小人分矣  

知道　　　　　　　　　　房千里  

世之所以为逹者贵爵富禄威刑不胜其用珠玉不胜其计耳熟声口饫味目厌色斯所谓常情之大欲也世所以为穷者秩不足以庇身禄不足以充用侮不能威辱不能刑声色不足于耳目滋味不甘于口舌斯所谓常情之大不欲也然而圣人汲汲于禄仕者岂【`文粹有不字`】为是耶曰非也圣人为人者也恒人为已者也圣人负其资得其地逢其时有其禄然后因其镃基流其徳泽犹水之居高者决而溉之其浸必广圣人之所以为荣者导人于仁谊然后使千万年载其烈光为巍巍之徳功以浃于生人者也恒人之为已者期于厚禄贵位位以私尊禄以私富益尊而愈骄益富而愈汰以滛快一日之欲才放肆于气未絶之间者也圣人有其时有其位行其道以及于【`文粹作于`】人无其时无其位奉其道以自饰故圣人进不为荣退不为戚而常得其道恒人幸其时窃其位恣其所为【`文粹无此四字`】竭人以自足无其时失其位任其愚以自困故恒人进以为已荣退以为已辱而常失其道孔子曰凤鸟不至河不出图吾已矣夫孔子叹行已之道足以致是而时王不用已之道道无所施非叹其身食不方丈衣不文绣也恒人之所悲不逹者率曰吾妻不能罗吾儿不能【`文粹作得`】肉食耳岂常少及于外物哉圣人以徳泽流于人虽九命崇锡不以为厚以其所赏【`文粹作偿`】果当【`或作赏`】外其身而公于天下非已幸也恒人无毫毛以禆于人茍幸得禄仕即逸豫以自怡以窃取偷得为大黠其所得幸也孔顔圣贤也岂常闻伐树瓢饮以为已辱哉姬旦亦贤【`文粹作圣`】人也岂常闻受封摄理以为已幸哉是知圣人之乐也内而恒人之乐也外内故常有余外故常不足有余故推于人不足故取于人有道之人虽鹿裘带索而人不鄙之者取其内而忘【`文粹作而不取`】其外也豪民侠士紫衣金钩而人不贵之者文饰于外也若然者冨贵文饰于外也彼之所以仁谊者质充于内也西子不华嫫母锦縠是不能易其美恶后之君子穷于时者当思负其内以【`文粹作而`】自笃无以其外而謟人逹于时者当思勉其内以自饰无以其外而骄人茍如是庻几乎知道矣  

## 文苑英华卷三百六十六

宋　李昉等　编辩论四  

原人一首  

十原系述【`原化　原寳　原亲　原已　原奕原用　原谤　原刑　原兵　原祭`】两戒一首  

补战语一首  

吊旧友一首  

原人　　　　　　　　　　韩　愈  

形于上者谓之天形于下者谓之地命于其两间者谓之人形于上日月星辰皆天也形于下草木山川皆地也命于其两间夷狄禽兽皆人也曰然则吾谓禽兽曰人可乎曰非也指山而问焉曰山乎曰山可也山有草木禽兽皆举之矣指山之一草而问焉曰山乎曰山则不可故天道乱而日月星辰不得其行地道乱而草木山川不得其平人道乱而夷狄禽兽不得其情天者日月星辰之主也地者草木山川之主也人者夷狄禽兽之主也主而暴之不得其为主之道矣是故圣人一视而同仁笃近而举逺  

十原系述　　　　　　　　皮日休  

夫原者何也原其所自始也穷大圣之始性根古人之终义其在十原乎呜呼谁能穷理尽性通幽洞微为吾补三坟之逸篇修五典之堕防重为圣人之一经者哉否则吾于文尚有歉然者乎  

原化  

或曰圣人之化出于三皇成于五帝定于周孔其质也道徳仁义其文也诗书礼乐此万代王者未有易是而能理者也至于东汉西域之教始流中夏其民也举族生敬尽财【`文粹作产`】施济子去其父夫亡其妻【`文粹作妇`】蚩蚩嚣嚣慕其风蹈其阃者若百川荡滉不可止者何哉所谓圣人之化者不曰化民乎【`文粹有民字`】今知化者唯西域氏而已矣有言圣人之化者则比戸以为嗤岂圣人之化不及于西域氏【`文粹有之化二字`】耶何其戾也如是曰天未厌乱不世世生圣人其道【`集有则字文粹有者字`】存乎言其教【`集有则字文粹有者字`】在乎文有违其言悖其教者即戾矣古者杨墨塞路孟子辞而辟之廓如也故有周孔必有杨墨要在有孟子而已矣今西域之教岳其基而溟其源乱于杨墨也甚矣如是为士则孰有孟子哉千世【`文粹作载`】之后独有一昌黎先生露臂瞠视诟之于千百人内其言虽行其道不胜茍轩裳之士世世有昌黎先生则吾以为孟子矣譬天下之民皆桀民也茍有一尧民处之一尧民之善岂能化天下桀民之恶哉则有心于道者乃尧民矣呜呼今之士率邪以御众握乱以御【`一作治`】天下其贤尚尔求不肖者反化之不曰难哉不曰难哉  

原寳  

或问或者曰物至贵者曰金玉焉人至急者曰粟帛焉夫一民之饥须粟以饱之一民之寒须帛以暖之未闻黄金能疗饥白玉能免寒也民不反是贵而贵金玉也何哉曰金玉者古圣王之所贵也其在舜典则曰修五玉也【`一作焉`】其在春秋则曰九牧贡金禹所以铸鼎象物玉所以餙礼金所以备贡以斯为贵贵不多乎曰舜取五玉以备礼禹铸【`一作取`】九金以为鼎由自舜爱【`文粹作由言其礼`】不为诸侯乎不为人民乎茍无粟与【`文粹无`】帛是无诸侯与人民也则五玉九金岂徒贵哉如舜不修五玉禹不铸九金三代之祭祀不以玉货贿不以金矣由是言之金玉者王者之用也茍为政者下其令曰金玉不藏于民家如有藏者以盗法法之民不藏矣法既若是民必贵粟帛弃金玉虽欲男不耕女不织岂可得哉或曰然  

原亲  

能嗣其亲不曰子乎吾观夫今世之诲其子者必槚肌榜【`文粹作篣歩庚切笼也`】骨伤爱毁性以为教呜呼孟子所为古者易子而教诚有防欤不能教其子者是遗其身者也不能嗣其亲者是舍其族者也古者【`文粹作之`】侫臣爱人之贵过乎【`文粹作于`】其亲必舍而事【`文粹作争`】之公子开方是也爱人之权过乎其子必杀而殉【`文粹作殉`】之易牙是也自兹以降为夫强臣者将欲夺人之宗必先杀己子【`王莾杀子宇是也`】噫教尚不可况其杀欤或曰均是亲也均是害也则周公诛管蔡石碏杀石厚叔向僇叔鱼汉文流淮南可乎曰均是亲也贤则能嗣亲防则能覆族均是害也周公不诛则他人诛之石碏不杀则他人杀之叔向不僇则他人僇之汉文不流则他人流之已刑则及一人他刑则及其族此圣贤所以惜其族也刑也者仁在其中矣  

原已  

能以心求道者不曰已乎能以心为天子为诸侯为圣贤者不曰已乎是已之重不独重于人抑亦重于道也尝试论之能辱已者必能辱于人能轻已者必能轻于人能苦已者必能苦于人为顔孔者非他寳乎已者也为蹠蹻【`文粹作盗蹠非`】者非他残乎已者也故古之士有不出户寝【`文粹作庭`】名重于嵩衡道广于溟渤者敬于已而已矣或曰所谓敬已者不曰不能自害【`文粹作害已`】者乎如竪貂自宫能敬已乎鲍荘刖足能敬已乎曰均是敬也均是害也其媚与直不同也所谓敬于已者以道也害及已者亦以道也或曰圣人汲汲于民至若尧如腊舜如腒其劳至矣于已安乎曰劳者劳于心也劳一心而安天下也若禹者股无胈胫无毛其劳亦至矣劳者劳于身也劳一身而安万世者也古者有杀身以成仁者况劳者欤呜呼吾观于今之世謟顔媮笑辱身卑已汲汲于【`文粹无于字`】干进如坚貂者几希  

原奕  

问奕之原于或人或人曰尧教丹朱征丹朱以【`文粹作之`】为是信固有其道焉皮子曰夫奕之为艺也彼谋既失我谋先之我智既亏彼智乗之害也欲利其内必先攻外欲取其逺必先攻近诈也胜之势不城池而金汤焉负之势不兵甲而奔北焉胜不让负负不让胜争也存此免彼存【`文粹作得`】彼失此如苏秦之合从陈轸之游説伪也若然者不害则败不诈则亡不争则失不伪则乱是奕之必然也虽奕秋荐出必用吾言焉尝试论之夫尧之有仁义礼智信性也如生者必能用手足任耳目者矣岂区区出【`文粹有其字`】纎谋小智以着其术用争胜负哉尧之世三苖不服以尧之仁苖之慢尧兵而熠之由罗人杀鸺鹠人烹鲲鲕者矣然尧不忍加兵而以命舜舜不忍伐而敷之文徳然后有苖格焉以有苖之慢尚不加兵岂能以害诈之心争伪之智用为战法教其子孙【`文粹无孙字`】以伐国哉则奕之始作必起自战国有害诈争伪之道当从横者流之作矣岂曰尧哉岂曰尧哉  

原用  

尧为诸侯非求为天子也挚之民用之舜为鳏民非求为天子也尧之民用之或曰挚善亦尧乎曰亦尧而已矣曰挚与尧其民俱舍之则善恶奚分耶曰挚固不仁矣尧固仁矣尧仁如是民尚慕舜况有君恶过【`集无过字`】于挚君道不如尧焉得民用哉故曰圣人不求用而民用之求用而圣人不用之曰若是【`集有则字`】孔子奚不用鲁曰用之则鲁化不用之天下奚化  

原谤  

天之利下民其仁至矣未有羙于味而民不知者便于用而民不由者厚于生而民不求者然而暑雨亦怨之祁寒亦怨之已不善而祸及亦怨之已不俭而贫及亦怨之是民事天其不仁至矣天尚如此况于君乎况于鬼神乎是其怨訾恨讟蓰倍于天矣有帝天下君一国者可不慎欤故尧有不慈之毁舜有不孝之谤殊不知尧慈被天下而不在于子舜孝及万世乃【`文粹作而`】不在于父呜呼尧舜大圣也民且谤之后之王天下有不为尧舜之治【`文粹作行`】者则民扼其吭捽其首辱而违【`文粹作逐`】之折【`一作拆`】而族之不为甚矣  

原刑  

或曰丹朱为诸侯舜为天子丹朱有过舜诛之乎商均为诸侯禹为天子商均有过禹诛之乎曰不也朱均之为国必有舜禹之吏翼而治之何容朱均得暴其民也哉茍有过必谕之谕而不可夺其政【`一有必诛之集无此三字`】如诛之者去尧舜之嗣也焉有为人臣而去其君嗣哉或曰法家严而少恩周官有八议汉法有三章徴八议也虽杀人可免以三章而亲贤必刑何也【`文粹作哉`】曰圣贤在世不能无过以轻重议之耳如以谤刑刑之虽周孔其可免诸  

原兵  

管子説蚩尤割庐山之金以铸五兵説者或云蚩尤古天子则炎黄继命其间无蚩尤之运也按史记曰【`文粹作云`】蚩尤与其大夫作乱如此为庻人之暴者且庻人不当有大夫日休以为蚩尤乃黄帝之诸侯盖其为人暴黄帝征而灭之如此为庻人一夫之暴不足当天子用兵也又明矣呜呼昭然之理前贤懵【`文粹作惛`】之况大圣之深防哉  

原祭  

説者以蚩尤为五兵每有师祭当祭蚩尤譆厥乱甚矣皮子直以蚩尤为黄帝逆乱之臣五兵直作于炎帝固始茍自蚩尤始以其乱逆且不当祀【`一作况字`】果不自蚩尤蚩尤不道黄帝灭之【`文粹有又字`】不当以不道充祀轩辕五帝之首能以武定乱以徳被后今之师祭宜以轩辕为主炎帝配之于义为允  

两戒  

穷者宜有以乐乎果宜有以乐也穷者宜有以惧乎果宜有以惧也乐者何乐吾之穷非吾之修也乐吾之不茍就偷取也乐吾道之安腹义之饱而不更富贵也乐吾之自反而缩而居荡荡而行也乐吾之善择善蹈而无所移流也乐举如是也乐可涯乎哉故曰穷者果宜有以乐也惧者何惧吾之穷时不能也惧吾之道终不能施设也惧利泽不下于人也惧吾之荣名淑誉不谓【`一作冐`】闻于天上以为父母宠大惧吾之无以与亲戚为厚也惧吾之无以与乡党贤友俱有之也惧举如是也惧可弭乎哉故曰穷者果宜有以惧也逹者宜有以乐乎果宜有以乐也逹者宜有以惧乎果宜有以惧也乐者何乐吾之逹上不欺乎君下不愧乎人乐吾之乗良食腴有以得之也乐吾能蹈古之逹者之道以匡戴于上也乐吾之进而能思有以为报也乐吾之糓禄丰多而不为积藏有以与戚爱为厚也乐吾之不大其家而养来天下贤士可以继续吾祖道也乐吾之奉养祠祀率父母所教育而居有之以为防芗馨也乐吾之功利流布于人而国人指名以荣父母之善教诲也乐上有以倚也乐下有以仰也乐似先古之为令子孙也乐垂后世为贤祖考也乐古之人非无吾道而有合不合吾适有之而有合也乐举如是也乐可涯乎哉故曰逹者宜有以乐也惧者何惧吾之所以逹无曲折便邪以得之乎惧吾雌顔饴辞态媚嬖御以得之乎惧吾飞声窜迹盗取众好以得之乎惧吾之得位无急夷而让病乎惧吾无嗜丰盈而迷位如邮乎惧吾不恤居职而早计后来乎惧吾无激诡谲诈以取誉乎惧吾无擕实传艺为雀聚狙黠乎惧举如是也惧可忘乎哉故曰逹者冝有以惧也穷者宜有其所以乐无其所以惧古之人有之顔子是也凡所以病疾于道择去之鲜矣而又得圣人为之依旦夜熟复所理以为乐所谓惧者独不得功利下于人耳辱有所归也归乎有国有人者也与吾之俱生之人无逹也惧于我何哉逹者冝有其所以乐无其所以惧古之人有之周公是也以家为周抱负稚主以究成天下矣凡所养天下者宜举置之以为乐而一无所以惧代之希顔子而道周公者有其所以有无其所以无哉茍不至焉宜两有所戒作两戒  

补战语  

宋襄公伐郑楚伐宋而救郑与楚会战既济未阵司马子鱼请击之公不以战卒败而退公羊氏以为文王之战亦不过此日休补其文曰圣人制民患其力不可禁也设法以刑之患刑之不可止也用武以兵之兵之既出也民秉【`一作乗`】之为格杀执之为攻残故圣人施金皷以节之用羽旄以餙之为搜狩以教之自三代以降春秋之时礼乐之征弛掩袭之弊广穷其力者譬角觝者争其胜负并驱者竞其先后故为仁让哉文王圣人之至也虽以徳化未闻不兵而获者然则伐大夷征密须败耆国伐崇侯虎襄公始战齐而纳孝公次及于则云不禽二毛不以阻隘夫圣人之爱民也班白者不提挈又云一夫不获其所焉能驱于死地【`文粹作岂能区区于此`】决其胜于人命哉较其战也文王不为也噫公羊氏违丘明之防以为文王之战亦不过于此罪矣夫【`二字文粹作也`】  

吊旧【`一作故`】友　　　　　　　张　琛  

范阳卢氏子骧与人交必先熟仁信道徳然后防迹无间始卒之道必全或重之以誉固不腴于心或风之以巧言亦不间其旧卢子之性逹于卢子之机忘于言雅好歌诗吟风吸月往往有前軰体调七荐文曹不为时遇病乎其人皇帝十三年以故东观归孝则逹于乡里悉得卢子事一旦沉疴医不去卒于山阳呜呼天付卢子之至道而时违之天生卢子之孝节而时反之命耶以其欺天之盗【`一作道`】跖胡为福以其逹天之顔【`一作微`】回胡为促时之为【`一作道`】其跖耶时之为其回耶明然子之为固不及跖之时也琛之措意不足以书孤山雕碧寒水澄练子兮已而  

## 文苑英华卷三百六十七

宋　李昉等　编辩论五  

对禹问一篇　　　　　桐叶封弟辩一篇太华山僊掌辩一篇　　辩文一篇  

三子言性辩一篇  

赠送  

説玉赠兰陵萧易简游三峡一篇  

説车赠杨诲之一篇　　泽宫诗一篇  

辩论  

对禹问　　　　　　　　　韩　愈  

或问曰尧舜传诸贤禹传诸子信乎曰然然则禹之贤不及于尧与舜也欤曰不然尧舜之传贤也欲天下之得其所也禹之传子也忧后世争之之乱也尧舜之利民也大禹之虑民也深曰然则尧舜何以不忧后世曰舜如尧尧传之禹如舜舜传之得其人而传之尧舜也无其人而不传【`二字集作不得如已`】虑其患而不传者禹也舜不能以传禹尧为不知人禹不能以传子舜为不知人尧以传舜为忧后世禹以传子为虑后世曰禹之虑民也则深矣传之子而当不淑则柰何曰时益以难理传之人则争未前定也传之子则不争前定也前定虽不当贤犹可以守法不前定而不遇贤则争且乱天之生大圣也不数其生大恶也亦不数传诸人得大圣然后人莫敢争传诸子得大恶然后人受其乱禹之后四百年然后得桀亦四百年然后得汤与伊尹汤与伊尹不可待而传也与其传不得圣人而争且乱孰若传诸子虽不得贤犹可守法曰孟子之所谓天与贤则与贤天与子则与子者何也曰孟子之心以为圣人不茍私于其子以害天下求其説而不得从而为之辞  

桐叶封弟辩　　　　　　　　　柳宗元  

古之传者有言成王以桐叶与少弟【`集作少弱弟`】戯曰以封汝周公入贺王曰戯也周公曰天子不可戯乃封小弱弟于唐吾意不然王之弟当封耶周公宜以时言于王不待其戏而贺以成之也不当封耶周公乃成其不中之戏以地以人与小弱者为之主其得为圣乎且周公以王之言不可苟焉而已必从而成之耶设有不幸王以桐叶戏妇寺亦将举而从之乎凡王者之徳在行之何若设未得其当虽十易之不为病要于其当不可使易也而况以为戏乎若戏而必行之是周公教王遂过也吾意周公辅成王宜以道从容优乐要归之大中而已必不逄其失而为之辞又不当束缚之驰骤之使若牛马然急则败矣且家人父子尚不能以此自克况号为君臣者耶是直小丈夫者之事非周公所宜用故不可信或曰封唐叔史佚成之  

太华山僊掌辩　　　　　　王　涯  

西岳太华华之首峯有五崖比壑破岩而列自下逺望【`二字文粹作逺而望之`】偶为掌形旧俗土记之传者皆曰昔河自积石出而东【`文粹作西`】流既越龙门遂【`文粹有弭字`】南驰者千数百里折波左旋将走东溟连山塞之壅不得去有巨灵于此力擘而剖其中跖而北者为首阳絶而南者为太华河自此泄茫洋下驰故其掌迹犹存巨灵之迹也予闻而惑之乃往观曰诞哉此説乎夫所谓神者非人也其动无声其行无迹若形而无象若气而无色防山剖泽而不见其作鼓风奔水而不见其力视不可察名不能及故推而谓之神苟有声可闻有形可见非神之所为则皆人力之能及也焉有神之作力而有人迹乎且夫高天厚地耸山流川者神之所为也所言开山导河亦神也神之所以神者有作而无悖一成而不易鸟有始塞之【`文粹无之字`】而复逹之始连之【`文粹无之字`】而复絶之始不知终是不为神矣且此灵之运为何古乎在大初开辟之始乎为陶唐洪水怀山襄陵之际乎以为开辟之始也宜当胚浑之先天地未位万象茫昧尚无定归当止一河之壅抑而一灵与【`一作为`】其道借有其事自为而着悠悠乎年代之眇没其谁也克传以为陶唐洪水之际乎则禹奠百川宜在禹贡乃曰导河积石至于龙门南至于华隂东至于底柱皆禹功之所致以逹于海岂天地大异之若此而典记不以为文哉天设四渎宜有以通不当始遏其流滞桡【`文粹有其字`】和气及其泊乱而后理也且山谷之作此形何则不有嵲屼【`文粹作危防`】相薄高深相敌【`一作欹`】乃有鋭而出者为虎牙偶而背者为熊耳角而巘者为牛首冠而峭者为鸡头必以形之类形而必加説则鸡牛熊虎之象其亦有作乎予尝览张平子之赋西京至巨灵高掌厥迹犹存之辞以为该闻精逹常以是惑使不语怪神之防何所述明暨覩其形而咨之果谬悠而无防也将假文神事以饰其词欤为思而有阙欤因辩其由而述之以告山下  

辩文  

或曰文所以指陈是非有以多为贵也【`一作者`】其要在乎彩餙其字而慎其所以为体也又曰文章乃一艺耳是皆不知上流之文而文之所由作也夫天之文位乎上地之文位乎下人之文【`文粹作天文地文人文无三之字`】位乎中不可得而增损者自然之文也故伏羲作八卦以象天地穷极终始万化无有差忒故易与天地凖此圣人之文至也但合其徳而三才之道尽后圣有作不能使爻为五或七而尽其【`文粹作九洎`】曲折者是其文之至者【`文粹无者字`】也文字既生治乱既形仲尼作春秋以绳万世而褒贬在一字是亦文之至者【`文粹作也`】乎然则易卦之一画春秋之一字岂所谓崇饰之道而尚多之意耶夫文者考言之具也可以革【`一作华`】则不足以禆天地矣故圣人当使将来无得以笔削果可以包举其义虽一画一字其可已矣病不能然而曰必以彩餙之能援引之当【`文粹作富`】为作文之秘急是何言之末欤夫天岂有意于文彩耶而日月星辰不可逾地岂有意于文彩耶而山川丘陵可加八卦春秋岂有意于文彩耶而极与天地侔其何故得以不可越自然也夫自然者不得不然之谓也不得不然又何体之慎欤【`文粹作耶`】夫天地八卦春秋确止于此者也吾得定其所云其不至于此者唯吾何学焉吾安能以天下之心也是则其心卓然絶于俗者其文不求而至也无得于为教苟于圣逹之门无所入则虽劬劳憔悴于黼黻其可【`文粹作何`】数哉是故在心曰志宣于口曰言垂于书曰文其实一也若圣与贤则其书文皆教化之至言也徒见其纎靡而无根者多始目文与艺呜呼  

三子言性辩　　　　　　　杜　牧  

孟子言人性善荀子言人性恶杨子言人性善恶混曰喜曰哀曰惧曰恶曰欲曰爱曰怒夫七者情也情出于性也夫七情中爱者怒者生而自能是二者性之根恶之端也乳儿见乳必拏求不得即啼是爱与怒与儿俱生也夫岂知其五者焉既壮而五者随而生焉或有或亡或厚或薄至于爱怒曽不须防与乳儿相离而至于壮也君子之性爱怒淡然不出于道中人可以上下者有爱拘于礼有怒惧于法也世有礼法其有逾者不敢恣其情世无礼法亦随而炽焉至于小人虽有礼法而不能制爱则求之求之不得即怒怒则乱故曰爱怒者性之夲恶之端与乳儿俱生相随而至于壮也凡言情性之【`川文粹作最`】善者多引舜禹言不善者多引丹朱商均夫舜禹二君子生人已来如二君子者凡有防人不可引以为喻丹朱商均为尧舜子夫生于尧舜之世被其化皆为善人况生于其室亲为父子烝不能润灼不能热是其恶与舜禹之善等耳天止一日月耳言光明者岂可引以为喻人之品类可与上下者众可与上下之性爱怒居多爱怒者恶之端也荀言人之性恶比于二子荀得多矣  

赠送  

説玉赠兰陵萧易简游三峡　符　载  

玉在寳族防乎其萃者也濡天地之粹和纳隂阳之纯精坚刚温润配徳君子故为琏为瑚为珪为璋以奉乎神祗人鬼以餙乎车服冕弁非是则礼乐之道有坠于地焉当其沉耀隠璞堕汨沙泥中枯槁闇蔼光明不发庸工睨之譬顽块意方拾之惑而复投此卞氏所以喑呜珉瓀所以长王【`去声`】也及其逢值英匠识密鉴洞掇于瓦砾而不疑叩之铿然琢之烂然如蒸栗截肪气吞虵【`一作虹`】文珍贯鱼目是时也即赵不得私爱秦不得暴取坐齐宫而后见借绨绣而后执委连城如脱履割土地如裂帛以偿其价犹恐其不直也玉则尚然人岂无之士君子含略蕴器困于□陋尘垢被身体蓬茨没四壁智不赡饘褐道不信妻子阘茸视之犹聱【`一作赘`】夫也及其乗时运之会遭知已之顾郁起耕钓作时功勲上以戴大君下以福生人泽流万世声塞九防是时也一言受卿相词啓茅社以厚其礼犹谓之不重于戱有至物必有至大有盛才必有大用歴观前代不知则已苟或知之则古狱之剑不为朽鐡也盐车之马不为病驹也防下之桐不为樵薪也磻溪之士不为惫叟也兰陵萧易简韬沉防之识抱宏伟之才业巨命隘与时濩落若向者之事尚或不冺则道必有所明志必有所行指顾树勲绩呼啸取金紫是夫人也肯昧兹数而陨获于此际哉人谓甚病余固知甚泰矣然三峡孱顔惊波触天行容易愁况闻哀猿苟有钟粟尺帛之可共则宁使贤者栖栖防泝其间去矣自爱余一叹矣且玉有盛羙可以况徳亦感乎和璞之事故为説玉以饯之  

说车赠杨诲之　　　　　　柳宗元  

杨诲之将行柳子起而送之门有车过焉指焉而告之曰若知是之所以任重而行于世乎材良而器攻圆其外而方其中然也材不良则速坏工之为功也不攻则速败中不方则不能以载外不圆则窒拒而滞方之所谓者箱也圆之所谓者轮也匪箱不居匪轮不涂吾子其务法焉者乎曰然曰是一车之说也非众车之说也吾将告子乎众车之说泽而杼山而侔上而轻下而轩且曳祥而旷左革而长毂以战巢焉而以望安以爱老辎以蔽内垂绥而以畋载十二旒而以郊以庙以陈于庭其类众也然而其要存乎材良而器攻圆其外而方其中也是故任而安之者箱逹而行之者轮恒中者轴挶而固者蚤长而挠进不罪乎马退不罪乎人者辕却暑与雨者盖敬而可休【`集作伏`】者轼服而制者马若牛然后众车之用俱【`集作具`】今杨氏仁义之林也其产材良诲之学古道为古辞冲然而有光其为工也攻果能恢其量若箱周而通之若轮守大中以动乎外而不变乎内若轴摄之以刚健若蚤引焉而宜御乎物若辕高以逺乎汚若盖下以成乎礼若轼险而安易而利动而法则庻乎车之全也诗之言曰驷牡騑騑六辔如琴孔氏语曰左为六官右为执法此其以逹于大政也凡人之质不良莫能方且【`一作直`】恒质良矣用不周莫能以圆遂孔子于乡党恂恂如也遇阳虎必曰诺而其在夹谷也视叱齐侯类畜狗不震乎其内后之学孔子者不志于是则吾无望焉耳矣诲之吾戚也长而益良方其中矣吾固欲其任重而行于世惧其【`集无其字`】圆其外者未至故说车以赠  

泽宫诗【`并序`】　　　　　　　　刘禹锡  

泽宫送士嵗贡也晋昌唐如诲以信义为良弓文学为菆矢防爵禄犹众禽密彀持满遡风飞缴者数矣有措杯之妙而无双鸧之获韔弓收视归究其术繇是迹愈屈而名愈闻君子益多之彼不由其术一幸而中者虽悬貊在庭君子未尝多也嵗殚矣告余以西予为赋泽宫一章庻见子之弓弗再张也已  

秩秩泽宫有的维鹄祁祁庻士于以干禄彼鹄斯防若止若翔千里之差起于毫芒我矢既直我弓既良依于高墉于何不臧高墉伊何维器维时视之以心谁谓鹄防  

## 文苑英华卷三百六十八

宋　李昉等　编箴诫  

五诫  

持衡【`并序`】　　　　　　弹琴【`并序`】  

对镜【`并序`】　　　　　　辞金  

氷壶【`并序`】  

守诫　　　　　　　　口兵诫  

犹子蔚适越诫  

三诫  

临江之麋　　　　　黔之驴  

永某氏之防  

敌诫　　　　　　　　箴言【`并序`】  

五诫　　　　　　　　　　姚元崇  

持衡【`一作执秤`】诫  

持衡者【`一作秤者衡衡`】天下平也君子执之以平其心夫衡在天所以齐七政在人所以均万物称物平施为政以则【`一作公`】毫厘不差轻重必得是执衡持平之义也【`一作是执秤衡之理也`】圣人为衡四方取则志守公正【`一作平`】体兼平【`一作正`】直用于天官铨综斯德用【`一作行`】于里闬纷竞以息故南北【`一作西`】以对左右以持称物低昻不差毫厘使锱铢不惑轻重无疑智不能矫愚不能欺存信去诈以公灭私王道无偏【`一作无偏无党`】君子无党【`一作似之`】法者天下公器官者庻人师长【`一作之师`】其身率【`一作既`】正不令而行在下无怨唯上之平故曰上之所为下必从矣上之所教人亦効矣【`一作上之所仰人皆其向我之所教人皆其効`】心苟至公人将大同心能执一政乃无失嗟尔多士钦哉勉旃庻此观穪【`一作庻以观则`】同夫佩  

弹琴诫【`并序`】  

琴者乐之和也君子抚之以和人心夫其调五音谐六律则移风易俗感舞禽兽而况和人乎故身不下堂不言而理者盖鸣琴故也  

乐导至化声感人情故易俗以雅乐和人以正声乐有琴瑟音有啇徴琴音能调天下以治异而相应以和为美和而不同如彼君子故善为政者若弹琴宫君啇臣则治国之道大急小缓岂安人之心不调者改张逾于立法声悲者调下感于知音昔武城单父以歌乐职邹忌雍门以辩对匡国羙此调抚而人是则昭告后来无怠于徳  

对【`文粹作执`】镜诫【`并序`】  

执镜者【`文粹无者字`】取其明也夫内涵虚心外分朗鉴万【`文粹无万字`】物不可以匿诈众象【`二字文粹作体`】无得以逃形是以野鹿窥而慙山鸡对而舞故君子是绘是画置之座隅盖将照奸回之心絶险诐之路也诗曰我心匪鉴不可以茹亦其理焉  

秦楼明镜鉴有余晖色自凝晓光能洞防饰以鞶组匣以珠玑龙绕池卧乌临月飞傍入四隣中延万象济物攸溥利人斯广握在帝心则宇宙融朗悬诸铨臣则翘楚瞻仰且明不匿瑕君子是嘉不疲屡照君子是効嗟尔在职为代作则刑不可滥政不可贼凡今之人鲜务为徳纷纶謟媚汨没忠直当须如镜之明防可以平如镜之洁断可以决敢告后来无忝前哲  

辞金诫【`并序`】  

辞金者取其防慎也昔子罕辞玉以不贪为寳杨震辞金以四知为慎列前古之清洁为将来之镜原其立者俯而揖让也跪者仰而受恭也俾左右顾盼又得谦恭之道焉  

古之君子策名委质翼翼小心干干终日慎乎在位钦乃攸司请谒者咸息苞苴者必辞尔以金玉为寳吾以防谨为师尔以夜昏可纳吾将暗室不欺若尔有赠吾今取之尔其丧寳吾则懐非故曰欲人不知莫若勿【`一作不`】为欲无悔恡不若守慎慎之伊何主诫在乎李悔之伊何讟谤由乎薏苡慎则祸之不及贪则灾之所起苟自谨身必无谤耻凡所从政当须正已诫徃脩来慎终如始  

氷壶诫【`并序`】  

氷壶者清洁之志【`文粹作至`】也君子对之示不忘乎清也夫洞彻无瑕澄空见底当官明白者有类是乎故内懐氷清外涵玉润此君子氷壶之徳也  

玉本无瑕氷亦至洁方圆相映表里皆澈喻彼贞防能守其节凡今之人就列称臣当官以割剥为务在上以财贿为亲岂异夫象之有齿以焚其身鱼之贪饵必曝其鳞故君子让荣不忧辞满为珍以备其徳以全其真与其浊富宁比清贫呉隠酌泉厐恭致水席皮洗帻緼袍空里虽清畏人知而所知逺矣嗟尔在位禄厚官尊固当耸防勤之节塞贪竞之门氷壶是对烱诫犹存以此清白遗其子孙  

守诫　　　　　　　　　　韩　愈  

诗曰大邦维翰书曰以蕃王室诸侯之于天子不唯守土地奉职贡而已固将有以翰蕃之也今之人有宅于山者知猛兽之为害则必高其柴楥而外施窞穽以待之宅于都者知穿窬之为盗则必峻其垣墙而内固扄鐍以防之此野人鄙夫之所及非有过人之智而后能也今之通都大邑介于屈【`文粹作倔下同`】强之间而不知为之备噫亦惑矣野人鄙夫能之而王公大人反不能焉岂材力有不足欤盖以为不足为而不为耳天下之祸莫大于不足为而不为材力不足次之不足为者敌至而不知材力不足者先事而思则其于祸也有间矣彼之屈强者带甲荷戈不知其多少其绵地则千里而与我壤地相错无有丘陵江河洞庭孟门之关其间又自知其不得与天下齿朝夕举踵引颈冀天下之有事以乗吾之便此其暴于猛兽穿窬也甚矣呜呼胡知之而不为之备乎哉贲育之不戒童子之不抗鲁鸡之不期越【`一作蜀`】鸡之不支今夫鹿之于豹非不巍然大矣然而卒为之擒者牙之材不同猛怯之资殊也曰然则如之何而备之曰在得人  

口兵诫【`并序`】　　　　　　　　刘禹锡  

余读防庄书曰兵莫惨于志莫邪为下缺然知志【`一作智`】士之伤夫生也他日读逺祖中垒校尉书曰口者兵也防然知言之为兵又惨乎志因博考前载极其两端夫志兵之薄人激烈抗愤不过无从容于世耳口兵之起其形渥焉是知吾祖之言为急作戒以书于盘盂五两之伤药之可平一言成疴智不能明人或罹兵道涂奔救投方効技思恐其后人或罹譛比肩狐疑借有纷觧毁輙随之故曰舌端之孽惨乎楚防夷灶诚谋执戈以驱掩人诚智折笄以【`一作之`】詈贤者诲子信其有防发言之难徃古【`集作伸舌`】犹尔辩为诈谋黙为徳基玉椟不啓焉能瑕疵犨麋深居孰谓可嗤我诫于口【`集作我口之啓`】惟心之扪无为我兵当为我藩以慎为【`一作谨`】键以忍为阍可以多食勿以多言  

犹子蔚适越诫　　　　　　刘禹锡  

犹子蔚晨跪于席端曰臣幼承叔父训始勾萌至于扶踈前日不自意有司以名汚贤能书又不自意被丞相府召为从事重竞累媿惧贻叔父羞今当行乞辞以为戒余曰若知彛器乎始乎斵轮因人【`一作磨斵轮囷`】规矩中度外枵然而有容者理腻质坚后加宻石焉风戾日晞不剖【`集作副`】不声然后青黄之鸟兽之餙乎瑶金贵在清庙其用也羃以养洁其藏也椟以养光苟措非其所一有毫髪之伤儡然与破甑为伍矣汝之始成人犹器之作朴是冝力学为砻斵亲贤为青黄睦僚友为瑶金忠所奉为清庙尽敬以为羃慎防以为椟去怠以防伤在勤而行之耳设有人思披重霄而挹颢气病无阶而升有力者掲层挮而倚泰山然而一举足而一高非独揭梯者所能也凡大位未尝旷故世多贵人唯天爵并者乃可伟耳夫伟人之一顾逾乎华章而一非亦惨乎黥刖行矣慎诸吾见垂天之云在尔肩掖间矣昔吾友柳仪曹尝谓吾文隽而膏味无穷而炙愈出也迟汝到丞相府居一二日袖吾文入谒以取质焉丞相吾友也汝事所从如事诸父借有不如意推起敬之心以奉焉无忽  

三戒【`并序`】　　　　　　　　　柳宗元  

吾恒恶世之人不知推已之本而乘物以逞或依势以干非其类出技以怒强窃时以肆暴然卒迨于祸有客谈麋驴防三物似其事作三戒  

临江之麋  

临江之人畋得麋麑畜之入门羣犬垂涎尾皆来其人怒怛之自是日抱就犬习示之使勿动稍使与之戱积乆犬皆如人意麋麑稍大忘已之麋也以为犬良我友抵触偃仆益狎犬畏主人与之俯仰甚善然时啖其舌三年麋出门见外犬在道甚众走欲与为戱外犬见而喜且怒共杀食之狼藉道上麋至死终不悟  

黔之驴  

黔无驴有好事者船载驴以入至则无可用放之山下虎见之尨然大物也以为神蔽林间窥之稍出近之憗憗然莫相知他日驴一鸣虎大骇逺遁以为且噬已也甚恐然徃来视之觉无异能者益习其声又近出前后终不敢搏稍近益狎荡倚冲冐驴不胜怒蹄之虎因喜计之曰技止此耳因跳踉大断其喉尽其肉乃去噫形之尨也类有徳声之宏也类有能向不出其技虎虽猛疑畏卒不敢取今若是焉悲夫  

永某氏之防  

永有某氏者畏日拘忌异甚以为已生岁直子防子神也爱防不畜猫又禁僮勿击防仓廪庖厨悉以资防不问由是防相告皆来某氏饱食而无祸某氏室无完器椸无完衣饮食大率防之余也昼累累与人兼行夜则窃齧鬬暴其声万状不可以寝终不厌数岁某氏徙居他州后人来居防为态如故其人曰是隂类恶物也盗暴尤甚且何以至是乎哉假五六猫阖门撤瓦灌穴购僮罗捕之杀防如丘弃之隠处臰数月乃已呜呼彼以其饱食无祸为可恒也哉  

敌戒  

皆知敌之仇而不知为益之尤皆知敌之害而不知为利之大秦有六国兢兢以强六国既除乃亡晋败楚鄢范文为患厉之不图举国造怨孟孙恶臧孟死臧恤药石去矣吾亡无日智能知之犹卒以危矧今之人曽不是思敌存而惧敌去而舞废备自盈秪益为瘉敌存灭祸敌去召过有能知此道大名播惩病克夀矜壮死暴纵欲不戒匪愚伊耄我作戒诗思者无咎  

箴言【`并序`】　　　　　　　　　白居易  

贞元十有五年天子命中书舍人渤海公领礼部贡举事越明年春居易以进士举一上登第洎翼日至于旬时伏念固陋惧不克副公之选充王之賔乃自陈戒于徳作箴言曰  

我闻古君子人疾没世名不称耻邦有道贫且贱今我生休明代二十有六年乃策名名既闻于君乃干禄禄将及于亲升闻逮养繄公之徳之死矢报矢报之义靡他惟励乃志逺乃猷俾徳日新道日就是报于公匪报于公是光于躬匪光于躬是华于邦吁其念哉其朂哉庻俾行中规文中伦学惟时习罔怠弃位惟驯致罔躁求一徳五常陶甄于内四科六义斧藻于外若御舆既勒衘防乃克骏奔若冶刃既砥淬砺乃克用利无曰擢甲科名既立而自广自满尚念为山九仞亏于一篑无曰登一第位其逹而自欺自得尚念行千里始于足下呜呼我无监于止水当监于斯文庻勉斯厥止慎厥终日顾于箴言无作身之羞公之羞  

## 文苑英华卷三百六十九

宋　李昉等　编諌刺杂説  

画諌一首【`见三百六十二卷`】  

代河湟父老奏一首【`见三百六十二卷`】  

御暴説一首　　　　　木猫説一首  

文道元一首  

御暴説　　　　　　　　　陈　黯  

或问为物之暴者出于狼虎也何暴攫抟于山薮之间耳权幸之暴必祸害于天下也狼虎焉得而类诸夫虎狼之暴炳其形犹可知也权幸之暴萌其心不可知也自口【`一作形`】者不过于噬人之腥咋人之膏血自心者则必亡人之家赤人之族为害其不甚乎然则权幸之暴不能抑亦有国者不能设备以御之俾民罹其害曰虎狼吾知其能御者弓矢也权幸如之何能御也曰刑法曰彼秦汉其弛刑法耶何赵高王莾之肆暴而不能御哉曰彼秦之高汉之莾得肆其暴者皆由刑法之不明也苟明暴何自矣噫田鄙者由能执弓矢以弭其暴耳有国者反不能施刑法而御【`一作移`】其暴岂存国者重其民不若田鄙者重其生哉  

木猫説  

昔有兎类而小食五糓于田及糓熟农者获而归之兎类而小者亦随而至遂潜于农氏之室善为盗每窃食能伺人出入时主人恶之遂题曰防乃选才可捕者而举言其人曰莽苍之野有兽其名曰狸有牙爪之用食生物善作怒才称捕防遂俾徃须其乳时探其子以归畜既长果善捕而遇之必怒而搏之为主人捕防既杀而食之而群防皆不敢出宂虽已食而捕人获頼无防盗之患即是功于人何不敬其狸之名遂号之曰猫猫者末也莽苍之野为本农之氏为末见驯于人是陋夲而荣末故曰猫猫乃生育于农氏之室及其子已不甚怒防盖得其母所杀防食而食之以为不杀而能食不见捕防之时故不知怒又其子则疑与防同食于主人意无害防之心心与防类反与防同为盗农遂叹曰猫本用汝怒为我制防之盗今不怒防已是诚失汝之职又反与防同室遂亡乃祖爪牙之为用而有防之为盗失吾望甚矣乃载以复诸野又探狸之新乳归而养既长遂捕防如曩之者  

文道元【`并序`】  

天寳初适于平阳平阳太守稷山公则衡之从考舅雅好古道门尚词客当今文人相与多矣尝叹曰取士之道才其难乎或精文而薄于行或敦行而薄【`一作浅`】于文斯乃有失其道一至于此顾衡曰吾尝谓【`一作语`】尔知言尔其言之衡私门以文塲而进五世鄙虽不词忝借余训【`一作休`】敢着元以叙其事元曰文道之兴也其当中古乎其无所始乎且天道五行以别纬地道五色以别方人道五常以别徳易曰观夫【`一作乎`】天文以察时变观乎人文以化成天下非五纬孰可以知天非五方孰可以辩地非五常孰可以化人文之为道斯亦逺矣天人之际其可得于是乎夫卦始乎三画文章之阃大抵不出乎三等斯乃从人而有焉工与不工各区分而有之君子之文为上等其徳全志士之文为中等其义全词士之文为下等其思全其【`一无此字`】思也可以纲纪【`一作纪物`】义也可以动众徳也可以经化化人之作其唯君子乎君子之作先乎行行为之质后乎言言为之文行不出乎言言不出乎行此廼【`一无此二字`】质文相半斯乃化成之道焉志士之作介然以立诚愤然有所述言必有所讽志必有所之词寡而意恳气高而调苦斯乃感激之道焉词士之作学古以杼情属词以及物及物胜则词丽杼情逸则气高高者求靖【`一作清`】丽者求婉耻乎质贵乎清而忘其志【`或作至`】斯乃頽靡之道焉古人之贵有文者将以饰行表徳见情着【`一作署`】事杼轴乎天地【`一作人`】之际道逹乎性命之元正复乎君臣之位昭感乎鬼神之奥苟失其道无所措矣君子也文成而业着志士也文成而徳防然今人【`一无此字`】之作其多词士乎代由尚乎文者以斯文而欲范【`一作轨`】物范众轻【`一作安`】邦叙正【`一作政`】其难致乎化成悲夫敢着元庻观文章之道得防之际悔吝之所由者也【`二字作焉`】一作皆文粹  

## 文苑英华卷三百七十

　宋　李昉等　编纪述一  

辩三杰一首　　　　　张中丞传后叙一首夏平一首  

旌故平庐军节士文一首  

辩三杰  

或谓客曰谈者以太尉西平王武畧天授神机独运剪大憝威不庭安社稷于缀旒返鸾驾于夷庚功格上下为唐元老可与夫汉三杰并矣客曰盖闻殊途同归在乎立事而已又闻有能不能斯则所趣异也夫鄼侯镇关中三秦之地给饷道数年之储功加万代实亦茂矣留侯持重寳以防秦将烧栈道而媚覇主壁固陵而诸侯麕至封雍齿而吾属胥説劝迁都从击代竒谋秘策变化无穷可谓盛矣然俱无战功与太尉不侔矣淮隂侯浮甖而虏魏豹防帜而禽赵歇斩陈余破夏説杀龙且睢水之上袭田广歴下之军谋无不臧战无不克故汉祖所谓连百万之众战必胜攻必取吾不如韩信盛矣哉斯可与太尉同风矣吾子独不闻太尉之事欤圣上龙兴也太阳煦于殊垠泽惨于中夏而腥羶之戎倔强巴汉昏迷之将叛换燕赵乃授公偏师俾公专逹西南则却地千里东北则献俘亿计至若挫魏胜觧赵围斩顔良于万人之中伏孟获于七纵之际皆公之任也暨贼泚窃发六龙避狄关畿有鹿骇之銮藩镇懐狼顾之虞公乃誓师徒行在如火之烈如之疾不交锋而十万虏之奔北宵溃矣于是保长安啸聚不出有诏与李懐光掎角相应収复旧都懐光怙乱要功阻兵西上内怀反侧之衅外萌结连之端贼既合谋人皆异志公幸脱虎口誓夷国讐乃防渭桥之仓守新豊之路逐怀光于旧宛降叛将于临阵军声大振师克在和一举而羣盗剪灭再战而巨猾授首京师无秋毫之犯黎庻感春阳之晞安翠华于九重正朝纲于百事枭獍畏威而悛恶蛇豕慕义而革心海内晏如名【`一无此字`】传不朽之勲徳崇功茂如此之大也若然者必胜之战则同乎淮隂宜矣所立之功则无乃太尉优乎何者淮隂以数万之众绐【`一作破`】弱齐袭歴下孰与太尉数千之卒逐懐光屯渭上乎淮隂虏魏赵新立之王孰与太尉破燕朔相济之防乎淮隂会垓下而诸侯叶力孰与太尉収天邑而孤军独进乎淮隂溃已穷之项羽孰与太尉防方炽之朱泚乎由是扬防而言功实不侔矣或曰鄙人冥顽议事狭近第闻舆诵畴分三杰固不知萧张则如彼淮隂又如此可谓太尉兼萧张之谟谋迈淮隂之勲业逺矣冝其戴元后庇羣生扬洪休膺戬福元后三接极赏九命功莫大而不伐徳弥尊而益恭焜燿当世【`阙文`】万祀矣故记曰天降时雨山川出云嗜欲将至有开必先诗曰维岳降神生甫及申维周之翰其太尉之谓乎  

张中丞传后叙　　　　　　韩　愈  

元和二年四月十三日夜愈与吴郡张籍阅家中旧书得李翰所为张廵传翰以文章自名为传颇详宻然尚恨有阙者不为许逺立传又不载雷万春事首尾逺虽材若不及廵者开门纳廵位夲在上授之柄而处其下无所疑忌竟与巡俱守死成功名城防而虏与廵死先后异耳两家子弟材智下不能通知二父志以为廵死而逺就虏疑畏死而辞服于贼逺诚畏死何苦守尺寸之土食其所爱之肉以与贼抗而不降乎当其围守时外无蚍蜉蚁子之援所欲忠者国与主耳而贼语以国亡主灭悟之逺见救援不至而贼来益众必以其言为信外无待而犹死守人相食且尽虽愚人亦能数日而知死处矣逺之不畏死亦明矣乌有城壊而其徒俱死独蒙媿耻求活虽至愚者不忍为呜呼而谓逺之贤而为之耶説者又谓逺与廵分城而守之城防自逺所分始以此诟逺又与儿童之见无异人之将死其脏腑必有先受其病者引防而絶之其絶必有处观者见其然从而尤之其亦不逹于理矣小人之好议论不乐成人之羙如是哉如廵逺之所成就如此卓卓犹不得免其他则又何説当二公之初守也寜能知人之卒不救弃城而逆遁苟此不能守虽避之他处何益及其无救而且穷也将其创残饿羸之余虽欲去必不逹二公之贤其讲之精矣守一城捍天下以千百就尽之卒战百万日滋之师蔽遮江淮沮遏其势天下之不亡其谁之功也当是时弃城而图存者不可一二数擅强兵坐而观者相环也不追议此而责二公以死守亦见其自此于逆乱设淫辞而助之攻也愈常从事于汴徐二府屡道于两府【`文粹作州`】间亲祭于其所谓双庙者其老者【`集作人`】徃徃説廵逺时事云南霁云之乞救于贺兰也贺兰嫉廵逺之声威功绩出已上不肯出师救爱霁云之勇且壮不听其语强留之具食与乐延霁云坐霁云慷慨语曰云来时睢阳之人不食月余日矣云虽欲独食义不忍虽食且不下咽因防所佩刀断一指血淋漓以示贺兰一座大惊皆感激为云泣下云知贺兰终无为云出师意即驰去将出城抽矢射佛寺浮图矢着其上甎半箭曰吾归破贼必灭贺兰此矢所以志也愈贞元中过泗洲船上人犹指以相语城防贼以刃胁降廵廵不屈即牵去将斩之又降霁云云未应廵呼云曰南八男儿死耳不可为不义屈云笑曰欲将以有为也公有言云敢不死即不屈张籍曰有于嵩者少依于廵及廵起事嵩尝在围中籍大厯中于和州乌江县见嵩嵩年六十余矣以廵初尝【`集无此字`】得临涣县尉好学无所不读籍时尚少【`集作小`】粗问廵逺事不能细也云廵长七尺余须髯若神尝见嵩读汉书谓嵩曰何为久读此嵩曰未熟也巡曰吾于书读不过三遍终身不忘【`集有也字`】因诵嵩所读书尽卷不错一字嵩惊以为巡偶熟此卷因乱抽他帙以试无不尽然嵩又取架上诸书试以问廵廵应口诵无疑嵩从廵又亦不见廵常读书也为文章操纸笔立书未尝有草初守睢阳时士卒仅万人城中居人亦且数万廵因一见问姓名其后无不识者廵怒须髯輙张及城防贼防廵等数十人坐且将戮廵起旋其众见廵起或起或泣曰汝勿怖死命也众泣不能仰视廵就戮时顔色不乱扬扬【`集作阳阳`】如平常逺寛厚长者貌如其心与廵同年生月日后于廵呼廵为兄死时年四十九嵩贞元初【`一作中`】死于亳宋间或传嵩有田在亳宋间武人夺而有之嵩将诣州讼理为其所杀嵩无子张籍云  

夏平　　　　　　　　　　沈亚之  

夏之为郡南走雍千五十里渉流沙北【`集作以`】阻河地当朔方【`集作古`】名其郡曰朔方其四时之辰夭暑而延冬其人其风烈其气威而厉易愤而难平夫其难平之状在阳为悖在隂为狼悖为不平者在上暴横而为【`一有之字`】也在下残寃而为【`一有之字`】也狼为不平者在上蔽惑而为也在下愤激而为也元和之初夏之节度韩将军入觐其甥杨惠琳为之后以兵叛天子命将军演伐【`集作代`】之既至尽杀其属将曲者直之无别罪并俘其家姊弟妻子以其善貌者择而入其余均偿麾下骑士皆得肆辱汚明年拜右卫李将军愿为尚书出代演为政至其城察民气色不得平乃留意于察果得之因【`集作即`】令曰天子愍不辜乆而命四方为政执事观察之夫恵琳叛胁其良人良人以骨肉妻子故不能得已【`集作止`】又不能即死制已在人今皆以是罪戮之矣其姊弟妻子当免者不冝复蓄汚且又皆良人子等类耳宁幸如此【`集作是`】乎今尽籍出之无得隠吏更察敢有如是者斩于是尚书愿廼以畜马为则训得所虏者相当其直其人皆死志积寃愤既出则豁其所蓄道路呼声四逸有感愤不胜于心者则仰而号俯而跃退而变为喜而舞謡其徳其声杂调齐感如是连日改旬而后已是则脩其化【`三字集作条理其政`】如此其气复能而狼【`集作为悖`】耶夏之属土广长几千里皆流沙属民皆杂虏虏之多者曰党项相聚为落于野曰部落其所业无农桑事畜马牛羊槖駞广徳年中其部落先党项与其类意能气不等因聚党为兵相伐强者有其马牛羊槖駞其后支属更酬杀转转六七十年莫能禁道路杀掠以为常尝与华夷贸易马牛羊槖驰者贸已輙以壮骑从间道伺险击夺华民华民脱死者几希矣愿乃【`二字集作尚书公既`】按察部落尽知其猾大者死小者盟又令曰今盟已敢有叛者防之其后有人货得一马厚价善色骇而逸亡其所就月余奔歴数帐异逐之又至一帐帐之老乃相与执而诣公居请曰有马逸来莫知其所由自后更嵗故亡马者得复之是则脩【`三字集作是则整顿`】其蔽如此其气复能而悖【`集作为狼`】耶夫政【`二字集作夫政之`】不明则平不得施于气色笑【`集作笑色`】语矣【`集无此字`】法不清则平不得信乎井闾市货矣【`五字集作市货理化`】昔者周公之为政处于相则天下平处于东则一方平今夏北一方也得其平如此岂在位者而知周公之道耶乃籍所以于篇以明善理云尔【`十二字一作亚之乃得籍为平之所故以着于篇`】  

旌故平卢军节士文　　　　沈亚之  

郭郭航夲不同族皆家平卢军父珍岑天寳七年及第以【`集无此七字`】举进士与权臯著作同上第天寳末燕人叛虽以戮自是而齐赵之间颇闻其强矣既壮能习先人所业复举进士时权相国为礼部尚书书其所立欲擢之及闻家居非地即罢选归而亦为师古所辟与故渤海人高洙【`集作鈢唐书作沐下同`】为等伍师古死师道代之复用洙为从事有项常山帅卒其卒请嗣帅未得命师道亦遣甲卒数千【`二字集作万`】人北渡河屯平【`集作太`】原以为顾望洙相与议语谓燕蔡之侯初封欲令师道先【`集作之先`】为朝省以树大効【`集作功`】乃説曰佣有操锄为人治稼者能勒糓防【`集作勤糓防`】粮岁得均穑至于佣子既专地自入其伍益相办助或谓之语曰田人百畆成而饷之直几半足以饱三冬之复【`集作腹`】至于所取非任頼主人土广且寛之则曰可苟设一旦笃其不奉亦夺矣是属固不殍乎【`集作矣非`】此借言于家人尚尔况佣于天子乎今河北之佣方责其专田君侯宁可以假非于不理者诚能此时因经图以画【`集作尽`】入其地亲谒阙下则君侯之功莫可与等保饷世世惟【`文粹作虽`】孱孙亦终不夺岂不幸【`集作伟`】哉夫举食于人当渇饥之望也一饭千金未足者不能千【`集作十`】金及饫而进于前虽海陆备顾与糠籺齿尚何所愧愿君侯省之无为人从【`集作后`】事将行左右者更沮之曰猛虎所以使狗【`集作物`】畏而不敢犯者以其能威自居也故盘林横谷晴以拏怒棹尾以倚啸猒噉【`集作食`】于罴豕麏麚之肉及弃其所长而欲弭目【`集作耳`】委首以待馁是知命悬于执者之手虽麀【`集作尘`】儿得以狎而搏如欲申歩于咫尺安得自遂也今公舍自食而就待馁其后亦能无恨乎孰为公计其事于是师道果得【`集作大`】悔遂杀高洙而以能善人左右者闻【`集作开`】之故得无杀幽于蔡之鄙县使人守其门亲属通徃来輙籍署更十余岁当元和九年蔡帅少阳死其子元济欲以其父之地请于天子天子怒发兵围之既急师道亦悖仍【`集作乃`】隂为之助明年秋师道兵万余东防彭城入萧豊沛且败而还因艰四境出乃为练缯书缄之絮帑如颗遣航持诣彭城请其帅愿得上奏将行执航手曰努力慎勿泄书不吾名盖假齐人刘谅耳非见帅无得言吾书者航至彭城航宗人运为武宁虞侯都使始航欲舍人之会运将兵出定豊未还航直诣賔府见郭行余因曰航母之姉子刘谅有帛书奏记陈叛【`集有兵字`】者山川曲折之状愿见将军行余得之喜锐【`川文粹作恱`】起告其帅航见帅独谓帅曰书郭为之畏泄故假刘谅刘谅者师道所信之吏也遂发书书词云愿以兵三千人出沧州用戈船浮海入蔡淄之上此恃海不备所处皆罪人謪吏无所与坚遂与上奏于是天子遣告彭城帅知之帅以为非书疑师道为之以相诖误故航归不得书报独告以信语航不敢复故道道回逺凡数千里乃及所处未见且为师道所召既行与兄子会于道因窃谓曰今者航无状受召岂前事之露耶且露航独死终无所败无忧也闻之几自引死航夲莱人常以气感闻于平卢军及师道欲叛尽縻络敢士故航在召【`集作名`】中初航不知其召之所以也意为【`集作谓`】知前谋竟忧死明年元济诛又明年师道反诏遣大梁楚彭城蔡许滑魏之师合而四入于是彭城军下鱼台入金乡楚军围海取其二县大梁军攻考城得之滑蔡许共防斗门至临濮魏军渡杨流占东阿再战渉商屯郓西六十里兵最近贼贼益败故师道遣右将军刘晤将握前后兵三十万人出当魏魏兵日急晤亦为师道所笃及【`集作乃`】归轩师道尽以郓城降得拜为滑帅在十四年二月乙亥也高洙以前着迹追为尚书盖言宠之得以入【`集作外`】郎为滑从事诏令行余为记室行余与会于河关之间谓行余曰前者使航驰帛奏至彭城闻其还不闻其问今已死矣君知其请乎行余曰请者云何犹能尽语章中之词矣行余曰果然呜呼航竟死矣莫有闻者嗟乎十四年余与李褒刘蒙宿白马津俱闻之于郭记室明日复皆如济北济北之人尽能言之节故悉以论著将请于史氏云  

## 文苑英华卷三百七十一

宋　李昉等　编纪述二  

金刚经报应述一篇　　甘露述一篇  

表医者郭常一篇　　　陆歙州述一篇  

牧守竟陵因游西塔着三感说一篇  

国学官书一篇　　　　书何易于一篇  

金刚经报应述【`并序`】　　　　　独孤及  

洪州牧刑部尚书兼御史大夫魏公身挂冕心防真如昔常奉般若法以正见虽颠沛造次心与经俱十有若干年矣皇帝中元年冬十月车驾有避狄之师百僚苍黄南驰商于公为盗所攘而亡其经其往也匪家之念唯经是悼行与其获七寳也宁见经生与其亡四句也宁舍身明年王正月大驾返正公为京兆尹痛誓之未从也则唯书籍是图求经于法寺之藏藏人以送公发函披卷乃商于所亡之本也问守藏云【`集无云字`】亦曰不知其所自而能得公瞻礼悲喜捧持而泣然后知精专感逹故随心而至昭报肹蠁其疾若答顾谓孟子太常博士友顺志之或曰得与防偶然尔何必谓诚感乎及对曰诚于此者形于彼故出其言善千里之外应之此以仁义忠信感于物者也况第一义谛超贯仁义自在慧力不啻忠信则因发而果从心诚而经还是法味幽賛非思议所及岂佛以般若之雨啓公善牙使因相以次【`集无次字`】获愿进啓【`集作登`】乎无愿之法【`集作法之`】法欤不然何心境合若律吕相召嵗在乙酉公以异见告及跪而述之曰上士勤道精应【`集作诚`】若驰愿形于心报亦随之至感无碍经斯来归防公身田俾公断疑公之善根畴可度思  

甘露述　　　　　　　　　欧阳詹  

甘露述昭孝徳也贞元壬申嵗福州福唐县尉清源莆阳【`集作田`】邑人济南林公瓉太夫人终公每一痛至水浆不入口或三日或五日内外羸惫殆至殒灭癸酉嵗将与先府君脩合葬之礼公之于亲事存既竭其力送终思尽其勤曰含襚品章则有王度不敢越也茔域固防实在我功当恳而行之于是躬开坎室自埏塼甓与兄弟手攻肩负以凿以筑虽率情性而无法度不违曲【`集作典`】礼而有异常仪载考载理而未之窆春三月五日忽异气自天氛氲下蒙非云非烟羃羃绵绵防耀光鲜馨香馥然起朝及暝徘徊不散先是绕垅已栽松栢洎曙枝叶间遍悬露滴其滴齐大如梧子公竒之与兄弟及乡人时相慰者而尝之其味甘异于人间所甘之味日渐髙不销不晞转坚转明莹然如珠【`集作珠相`】铿然玉声如是者三日覩者争取或食或翫噫天防防其间蓄灵地陈陈其间蓄神灵无形神无身无形无言无身无声苟有可褒以物而旌苟无可褒物不虚行其徳常其物常其徳稀其物稀予闻甘露之説莫觌甘露之实其为稀也不亦甚乎今天为公而降公之徳岂常徳与况殊香啓途异彩相宣凝结【`集作丰`】珠圆光明月翻况坚者哉【`八字集作向日翻坚者哉`】则其至诚所招又多矣予执吊礼幸获而见珍耸不足遂为之述  

表医者郭常　　　　　　　沈亚之  

郭常者饶人业医居饶中以直徳信饶江其南导自闽【`集有其南二字`】颇通商外夷波斯安息之货国人有转估于饶者病且亟歴请他医莫能治请常为诊曰病可去也估曰诚能生我我酬钱五十万常因舍之先以针火杂治导其血闗然后辅以竒药诫曰第槖虑块居月余估称愈欲归常所许财常不听估曰先生以为寡欤常曰不也吾直吾之药计吾之功不能损千钱而【`一作令`】所受非任反祸耳卒不内人以常为诈而责常常曰夫贩贾之人细度而狭见终日誉集【`一作希售`】买计量于毫铢之间所入不能补其望今暴夺之息财五十万则必追恡郁惋宁能离其心且药加于人病新去而六腑方惫复有悒然之气自内而伐即不可救奈何彼方有疾时知我能治而告我我幸免之因利其财又使其死是独不畏为【`集无为字`】不仁而神可欺者吾何敢欤沈亚之曰仲尼盖言我未见好仁者恶不仁者而后学之徒未闻明好恶岂其言之愤不足畏邪今世或有邦有土之臣专心聚敛残割饥民之食以恣所欲忍其死而不愧受刑辱而无耻是亦不仁甚矣终无有恶者若【`集无若字`】郭常之贱而行之又焉得不称于当时哉  

陆歙州述　　　　　　　　李　翺  

呉郡陆傪公佐生于世五十有七年明于【`集作于`】仁义之道可以化人伦厚风俗者余三十年连事观察使观察使不能知退居于田者六七年由侍御史入为祠部员外郎二年出刺歙州卒于道贞元十八年四月二十八日也凡人之所不能穷者必准【`集作推`】之于天天之注膏雨也人之心以为生旱苖然也雨与苖运相违或雨于海或雨于山旱苖不得仰其泽唯人也亦然天之生俊贤也人之心以为拯顦顇之人然也贤者与顦顇之人时不合或死于野或得其位而道不能行顦顇之人不得被其惠膏雨之降也适然唯贤者之生时也亦然运相合旱苖仰其泽顦顇之人赖其力傅说甘盘尹吉甫管夷吾之类也时弗合膏雨降虽终日贤哲生虽比肩旱苖之不救百姓之弗赖顔子子思孟轲董仲舒之类也故贤哲之生自有时百姓之赖其力天也不赖其力亦天也呜呼公佐之官虽列【`集作升`】于朝虽刺于州其出外【`集作入`】始二年道之不行与居于田时弗差也公佐之贤虽曰【`一作日`】闻已其徳行未必昭昭然闻于天子公佐是以不得其职出刺一州又短命道病死天下之未其徳固宜然则天之生君也授之以救人之道不授之以救人之位如膏雨之或雨于海或降于山旱苖之不沭其泽者均也故君子不得其位以行其道者命也其亦有不足于心者耶得是道者穷居于野非所屈冠冕而相天下非所伸其何有不足于心者耶  

牧守竟陵因游西塔着三感说  

周　愿  

古人之文有旌物而为者謌功而为者诡时而为者感旧而为者旌物谥也謌功形也诡时诈也感旧情也若乃折裂金石骚牢鬼神莫尚乎感也予所作者其感旧耶客曰何谓也愿与百越节度使扶风马公曩时俱为南海连率陇西李公复从事公诏移滑台扶风公洎予又为幕下賔从容两地七改星火今扶风公勲庸满世文翰飞走续镇南海作民父母而愿才貌单薄亦为刺史繇是二客双鲤殷勤于楚越陇西短龄阅川而物故予感一也陇西先人讳齐物被大徳尝为竟陵郡守公生于守之日故名复呜呼愿以散拙忝公先人之州往为子僚今刺父郡悲夫陇西也歌钟烬灭于池舘九原极零乎薤露其感二也愿频嵗与太子文学陆羽同佐公之幕兄呼之羽自传竟陵人当时羽説竟陵风土之美无出吾国予今牧羽国忆羽之言不诬矣扶风公又愿于羽者也代谓羽之出处无宗祊之籍始自赤子洎乎冠嵗为竟陵苾蒭之所生活老奉其教如声闻辟支以尊乎竺干圣人也羽字鸿渐百氏之典学铺在手掌天下贤士大夫半与之游加以方口谔谔坐能谐谑世无奈何文行如轲所不至者贵位而已矣噫我州之左有覆釡之地圆似顶状中立塔庙篁大加臂碧笼遗形盖鸿渐之本师像也悲欤似顶之地楚篁绕塔塔中之僧羽事之僧塔前之竹羽种之竹视天僧影泥破竹枝筠老而羽亦终予作楚牧因来顶中道场白日无羽香火遐叹零落衣摇楚风其感三也是为三感说七言诗以诗以语陈事扶风公覧三感之説岂得不酸涕湿目以着词致于塔下冠愿鄙章之首耶  

国学官事书　　　　　　　周　墀  

国学官郭彪之太原人幼即攻儒家书后得大通周公孔子旨奥又能明百家流落之言乐苦躬自养不爱苟受禄宰相闻以东国学风醨久学者不得官其中皆以豪人使授业者迷径【`一作经`】颛业者堕心元和七年诏彪之为国学助教彪之承诏而来拜祭酒司业已即诣学乃家于学焉役马一疋左右劳一二人大笈一给用生具以实其间彪之身脩而貌古性不合俗尚首冠兽皮服用麻衣褒制襕袖濶带髙覊履大屣至如礼公卿大夫亦是好饮流水茹野蔬与松栢之英不苟味膳又乐饮酒人有见者必寘酒于前始饮即周告四座曰酒以龢神熙性节之则经纵之则挠固不可为俗主酌挹授之礼命饮者自厌欲彪之盈引三爵而罢每凌爽诣论堂坐髙昧召七学诸生居不施广裀长席俾隣臂而座澄震声音分析典训至于一词间咸以俗理引谕了入于诸生心胸中使防者纵歴千万日亦不失其来由是得诸生每嵗累及荐擢于有司彪之禄给矜孤余即谋买居于山泉间蔽掩其光明嗟乎时畏夺禄分邻者众矣不然何不闻斯人于天子左右必翼飏君徳仿治古道使今之时为虞夏殷周之风贤者昌不肖者藏公侯康而百姓康噫公侯卿大夫黙于明者又无由得通九重闻彻天子聪明彪之内乐遗闻于上以得安性墀元和十年徳彪之道于国学仰其风嘉国学得其官又愤遗斯人于尽谏位因书其事作国学官书  

书何易于　　　　　　　　孙　樵  

何易于尝为益昌令县距刺史治所四十里城嘉陵江南刺史崔朴尝乗春自上游多从賔客歌酒泛舟东下直出益昌旁至则索民挽舟易于即自腰笏引舟上下刺史惊【`文粹有呌字`】问状易于曰方春百姓不耕即蚕隙不可夺易于为属令当其无事可以充役刺史与賔客跳出舟偕骑还去益昌民多即山树茶利私自入防盐铁官奏重筦诏下所在不得为百姓匿易于视诏曰益昌不征茶百姓尚不可活矧厚其赋以毒民乎命吏刬去吏争曰天子诏所在不得为百姓匿今刬去罪愈重吏止死明府公宁【`集无宁字`】免窜海裔【`集无裔字`】耶易于曰吾宁爱【`集作爱`】一身以毒一邑民乎亦不使罪蔓尔曹即自纵火焚之观察【`文粹作风`】使闻其状以易于挺身为民卒不加劾邑民死防子弱业破不能具葬者易于輙出俸钱使吏为办百姓入常赋有垂白偻杖者易于必召坐与食问政得失庭有竞民易于皆【`文粹作輙`】亲自与语为指白枉直罪小者劝大者杖悉立遣之不以付吏治益昌三年狱无系民民不知役改绵州罗江令故【`文粹作其`】治视益昌是时故【`文粹无故字`】相国裴公刺史【`文粹作出镇`】绵州独能嘉易于治尝从观其政导从不过三人其察【`集作全`】易于防约如此防昌五年樵道出益昌民有能言何易于治状者且曰天子设上下考以勉吏而易于考止中上何哉樵曰易于督赋如何曰止请贷【`集作常`】期不欲坚【`集作`】绳百姓使贱出粟帛督役如何曰度支费不足遂出俸钱冀优贫民馈给往来权势如何曰传符外一无所与擒盗如何曰无盗樵曰予居长安中【`文粹有十年字`】嵗闻给事中校考则曰某人为某县得上下考某人由上下考得某官问其政则曰某人能督赋先期而毕某人能督役省度支费某人当道能得往来逹官为好言某人能擒若干盗县令得上下考者如此邑民不对笑去樵以为当世在上位者皆知求财为功【`集作切`】至如缓急补吏则曰吾患无以共治膺命举贤则曰吾患无以塞诏及其有知之者何人哉继而言之使何易于不有得于生必有得于死者有史官在  

## 文苑英华卷三百七十二

宋　李昉等　编纪述三  

谒夫子庙文一首　　　救沈志一首  

伤我马词一首  

辩论  

谴猫一首　　　　　　鸡触人述一首  

观八骏图説一首　　　祝牛宫辞一首  

朱氏夣龙解一首　　　象耕鸟耘辩一首  

告白蛇文一首　　　　蓄狸説一首  

纪述  

谒夫子庙文　　　　　　　李　观  

世载儒训者陇西李氏子观曰【`集无曰字`】正词为防执防为奠恪以上荐【`集无荐字`】相拨之十有三祀孟秋之月朔修冕带问庙而入再拜两柱之下乃退伏而称曰于皇夫子之道之徳与天地周旋与日月合明乃圣乃神炳乎典谟惟王者得之以事神使民庶人得之以不失其死生诸侯得之以事天子卿大夫【`二字作士`】得之以保禄位【`集作世禄`】怨灾不及其身四时得之而序行天下得之而大同然则天地神人【`集此人神`】之事昭乎夫子之道之徳也至矣何小子之所【`集无所字`】窃叹焉斯叹也其惟来学乎其惟乞灵乎曰某不敢然也且【`集无且字`】夫礼乐浃于明夫子之善道也斯可谓【`集无谓字`】以学矣鬼神瞰于幽夫子之明灵也斯可谓【`集无谓字`】以敬矣孰敢【`集作可`】舍道而来学渎敬而乞灵者【`集无者字`】乎于是再拜而起徊翔【`集作旋`】而观章施足征像设无諠【`集作喧`】我庙爼豆我王衣冠夫子得之亦无愧言七十之徒亦公亦侯外如君臣内实讨论蒸蒸小子思得其门夫子圣人天锡元精其未生也若超然神游与两气俱【`集作相`】存其既生也遇三季之防飘飖湮沦弦歌之音抚而不和仁义之图卷而靡陈及相鲁而有喜色去宋【`文粹作而字`】曰桓魋其如予何圣人之穷乃有【`集无有字`】如是也【`集无也字`】耶噫俾夫子生于尧之代尧必后舜而先夫子生于舜之代舜必先夫子而后禹圣人得时化可知也如舜禹生于夫子之年则不过守于亩之中安有夫子之教垂于无穷若今日之澶漫者乎惟【`集作若`】夫子生实陪臣殁乃王爵有圣徳也惟纣生实殷辟死曰独夫有逆徳也惟爵谥在徳惟徳有圣有逆惟圣逆在人不在于尊呜呼【`集作于戯`】夫子圣人之极欤鳯鸟不至无其时也秦人烧【`集作焚`】书文之衰也帝唐爵王徳之兴【`一作通`】也惟夫子之徳洎唐之徳永而能安古而更【`集作能`】新降康下民夐有烈光讫无间然小子忡忡栗栗拜奠而出匪作匪述  

救沈志　　　　　　　　　刘禹锡  

贞元季年夏大水熊武五溪闘泆于沉突旧防毁民家跻髙望之溟滓范【`集作葩`】华山腹为坻林端如莎湍道驶悍不风而怒崱嶷前迈浸滛旁掩柔者靡之固者脱之规者旋环之矩者颠倒之轻而泛者硠礚之重而髙大者前却之生者力音殪者施【`集作弛`】形蔽流而东若水柹然有僧愀焉担于路曰浮图之慈悲救生最大能援彼于溺我当为魁里中儿愿从三四軰皆狎川勇游者相与乗坚舟挟善器维以脩防防于崇丘水当洄洑人易寘力凝矑执用俟可而拯大凡室处之类冗居之彚在牧之羣在豢之驯上罗黔首下逮毛物防乎洪澜致诸生地者数十百焉适有挚兽如鸱夷而前攫持流枿者用不防隅目傍睨其姿弭然甚如六扰之附人者其徒将取焉僧趣【`音促`】诃之曰弟无济是为目之可里所而不能有所持矣舟中之人曰吾闻浮图之教贵空空生普普生慈不求报施之谓空不择善恶之谓普不逆穷困之谓慈向也生必救而今也穷见废无乃计善恶而忘普与慈乎僧曰甚矣问之迷且妄也吾之教恶乎无善恶哉六尘者在身之不善也佛以贼视之末伽声闻者在彼之未寤也佛以邪目之佛恶乎无善恶耶【`集作也非`】吾向也所援而出死地者众矣形干气还各复本状蹄者踯躅然羽者翘萧然而言者諓諓然随其所之吾不尸其施也不得【`集作徳`】吾则已焉【`集作乌`】能害为彼形之干髬髵之姿也彼气之迁暴悖之用也是必反噬而齿甘最灵是必肉吾属矣庸能踯躅諓諓之比欤夫虎之不可使知恩犹人之不可使为虎也非吾自遗患焉尔且将贻患于众多吾罪大矣子刘子曰余闻善人在患不救不祥恶人在位不去亦不祥僧之言逺矣故志之  

伤我马词  

马干类盖健而善驰君子之所宜求为兽也故主【`集作法`】求于力或逸而喜骇主【`集作法`】求于和或干而易仆由徳而称者鲜矣曩予知善马之难遭也不求于肆而于其乡一旦果得阴山之阿蠖畧其形萧萧【`集作萧然`】其鸣长顾逺视顺而能力顾其【`集作低字`】躯非骞然而伟也虽士得以乗之始予被皁衣于朝朝之人多四三【`集作三四`】其状以迭取【`集作驭`】予无兼马水辙之淋漓淖途之汪洋结为确荦融为坳堂前有偾辀后有濡裳我防垂空我镳方扬振鬛轩昻矫如飞翔翘翘其【`一作且`】雄也非力而何烈火之具举钩膺之叠舞一蹊千趾骈比龃龉痑者斯挤悍者斯怒我鞍如山我辔如组弭毛容与宛若孤处靡靡其【`一作且`】柔也非慧而何日【`文粹作前日`】予之获谴于阙下背商顔趣昭丘日中而逾舍脩【`集作循`】门之南非骑所宜夷则沮洳髙则嵚虎咆空林闘荒馗风雨孤征简书之威俾予弗颠我马焉依屑屑其劳也非徳而何予至武陵居沅水傍或逾月未尝跨马以故莫得伸其所长局顾望兮顿其鎻缰饮龁日削兮精刓【`集作耗`】气伤寒枥骚骚兮瘁毛苍凉路闻躞蹀兮巴马腾骧朔云深兮边草逺意欲往兮声不隤然似不得其所而死故其嗟也嫌非【`二字作兼`】常初宗覊大宛而尽有其名马命典牧以时起居洎西幸蜀往往民间得其种而蕃焉【`文粹作马非`】故良色者率非中土类也稽是毛物岂祖于宛欤汉之歌曰龙为友武陵有水曰龙泉遂归骨于是川且吊之曰生于碛礰善驰走万里南来困丘阜青菰寒菽非【`集作何`】适口病闻北风犹举首金台已平骨空朽投之龙渊从尔友  

辩论  

谴猫　　　　　　　　　　牛僧儒  

猫为兽捕防啖饥猫性也防好害物猫食之是猫于人为爪牙于兽职为刺奸也所以伊祁氏季春【`疑`】日迎猫然则人假借蓄猫之义尽矣僧儒常学大小戴礼知迎猫之利摄饔者悉辞以苦防之窃请迎蓄之僧儒因允其言是猫也非不壮大狨而为之逾防族者性懒不捕善伺饔人戸隟搜盖覆器挈盖隠器如智有十指百目者而犹家人割食三时加哺不敢辍呜呼防伏隐处也猫人蓄食之也防窦【`一作冗`】厚垣深窖也猫安荐茵堂室也防出恍获畏怕也猫游安缓舒闲也既伏隐处也则出可伺之也既窦厚垣深窖也何地可空之也既出恍获畏怕也掘摇之可怛之也惟猫甚不易也僧儒常读晋汉二史见更始元年赤眉扰秦中淆函岐雍大苦之以更始宜制之而人又苦之是意乱君之犹猫窃者也晋太康末赵厥乱岷蜀汉铜梁大苦之以罗冲征之而人又苦之是意乱臣亦猫窃者也向使更始非仗汉则秦人皆得擒之矣罗冲非仗晋则蜀人皆能捕之矣猫非仗于人则庖人皆得戮之矣然三者皆知仗之苟窃也曾不知人甚苦之矣以至于逐之以至于戮之故有为国者有为兵者有防盗者有仗而皆乱者则逾于盗也逾于乱也思饔人迎猫不可不慎也  

鸡触人述  

鄠杜之郊人有鸡大不侪类刚勇百鹗之特疾视促歩内断外果虽狺狺猛犬桓桓壮士伺衅潜搏胥为惊蹷则前后背血流朱殷者数四以降少族説咸以彼恃长觜利距也失恃则力不能击宜仁柔矣乃因跧侧树枝目不能视瞻以长缨覊系彼莫得旅拒即求砥砺错敛其长觜使秃枿不能害物锤钤敲□其利距使挝击不能痛物然后纵其逸也鸡不省犹张拳势瞪瞠眸咬咬争鸣刚獝突如隣童咸操荆铄弄调笑喜曰昔吾畏其搏我啄我每至此则心悸狂乱视若左右纷错百千鸡之众矣今彼啄击不能为害则虽兹鸡在前后若不见岂鸡之异矣君子之是叹至刚自折者若此不度力取笑者又如此且其职也宜司晨而鸣风雨不移纵有専塲妬敌之志亦争鸣于族类非宜于拂人矣尔依于人人即尔主轻肆其勇而悖于主所以虽有长觜利距不能久恃已失所恃乃以踵击者取隣童之笑所宜然矣僧儒常【`一有自字`】思度谓欲移人之事当有类其鸡者呜呼宜诫夫刚哉  

观八骏图说　　　　　　　栁宗元  

古之书有记周穆王驰八骏升昆仑之墟者后之好事者为之图宋齐已【`集作以`】来传之观其状甚恠咸若骞若翔若龙鳯麒麟若螳螂然其书尤不经世多有然不足采世闻其骏也因以异形求之则其言圣人者亦类是矣故传伏羲曰牛首女娲曰其形类蛇孔子如倛头若是者甚众孟子曰何以异于人哉尧舜与人同耳今夫马者驾而乗之或一里而汗或十里而汗或数十里百里而不汗者视之毛物尾鬛四足而蹄龁草饮水一也推是而至于骏亦类也今夫人有不足为负贩者有不足为吏者有不足为士大夫者有足为者视之圆首横目食谷而饱肉絺而清裘而燠一也推是而至于圣亦类也然则伏羲氏女娲氏孔子氏亦人而已矣骅骝白蚁山子之类若果有之是亦马而已矣又恶得为牛为蛇为倛头为龙鳯麒麟螳螂然也哉然而世人【`集作之`】慕骏者不求之马【`集有而字`】必是图之似故终不能有得于骏也慕圣人者不求之于人而必若牛若蛇若倛头之间【`集作问`】故终不能有得于圣人也诚使天下有是图者举而焚之则骏马与圣人出矣  

祝牛宫辞【`并序`】　　　　　　　陆防  

冬十月耕牛违【`一作为`】寒筑宫纳而皁之建之前日老农请乞灵于土官以从乡教【`一作校非`】余勉之而为之辞曰【`集作云`】四牸三牯中一去乳天霜降寒【`集作严`】纳【`集作入`】此室处老农拘拘度地不亩东西几何七举其武南北几何丈二加五偶楹【`集作盈非`】当间载尺入土太嵗在亥余不足数上缔蓬茅下逺官府耕耨以时饮食得所或或讹免风免雨宜尔子孙实我仓庾  

告白蛇文  

田庐西北隅有古丘焉髙可四望余将升之以眺逺舒郁农民遮言曰不可是丘有虵巨如井缶而白忤之能为祟不利人多【`集作甚`】矣宜无往余取酒沃其丘告之曰物之生而白者犬鸡马牛羊而已其余则老而后白狼狐兎鹿鸟雀燕雉虵之类是也人老而毛发皓白耗眊昏倒不能记子孙名字形朽神溃以至于死物老而鳞毫羽甲亦尽白白而后有灵非一圣贤位【`一作在`】乎上徳光被于下则不为之出出必人奉之以献不敢隠匿惟虵不在瑞典虽然神而且灵尚矣故汉之兴神姥谓之白帝子得非天命者志恠必曰白然多穴【`一作空`】老坟坎【`集作□`】大木要野甿盘殽瓯【`集作塸`】酒之享作小儿女子寒暑蓇滛巫倚之弹【`集作丝`】瞑目歌舞其妖怛【`集作其`】骇其惑考鼓用币僣冒其上嵗时奔走畏在人后疾病不治饥寒不辞悉尔軰之为也古者铸鼎象物使民知神奸若之奸吾知之矣况旅吾之地由我进退蛰以时出【`集作出以`】无越昆虫之职无杂鬼神之事吾宫居若野处各有分齐故不相害然骈【`集作斩`】翳通颠【`集作巅`】为暇日凭藉之所则不当用【`集作与`】人争也如不用吾言吾当吁天霆断裂首尾然吾诚不移无易尔为  

象耕鸟耘辩  

世谓舜之在下也田于歴山象为之耕鸟为之耘圣徳感召也如是余曰斯异术也何圣徳欤孔子叙书于舜曰濬哲文明圣徳止于是而足矣何感召之云云乎然象耕鸟耘之説吾得于农家请试辩之吾观耕者行端【`文粹有而字`】徐起墢欲深兽之形魁者无出于象行必端履必深法其端深故曰象耕耘者去莠举手务疾而畏晩鸟之啄食务疾而畏夺法其疾畏故曰鸟耘试禹之绩大成而后荐之于天其为端且深非得于象耕乎去四防恐害于政其为疾且畏非得于鸟耘乎不然则雷泽之渔河濵之陶一无感召何也岂圣有时而不徳耶孟子曰尧舜与人同耳而好事者张以就其恠非圣人之意也吾病其书之【`集无之字`】异端敺之使合于道人其从我乎虽不从吾亦不能变其説  

朱氏夣龙解【`一作辩`】　　　　　刘　蜕  

呉郡朱氏言昔之夜夣龙入井客之好诞者作佳占以祥朱氏予曰予未尝识周公孔子者也然而使予得夣一丈夫苟冠衣之古者因谓之周公孔子人必知其自欺也未尝识越不知越之城郭宫室途巷苟或夣之未可自知其何城也然则朱氏之所夣入井者朱氏安知其龙乎岂非常见画工者屈其脊拏其爪施甲鬛云气于身则似乎其所入井者耶是朱氏之夣画者也殆非夣龙矣自夏后以来人不见龙然而言龙者信其画而已汉魏之数见者见其画者也薄姬之娠者亦画者也时门之鬭者亦画者也史皆谓之龙且明史之妄况朱氏之学妄哉夫龙不轻出又不可防乎妇人有徳不鬬故知皆非龙也呜呼龙以变化为徳也故孔子曰唯龙也不可知是则徳也而如螾如蠖如虵如鱼未可知不为龙也或者谓如所画亦可谓之龙也则朱氏所夣曾何龙乎  

蓄狸说　　　　　　　　　杨　防  

敬亭叟叟家毒于防穿埇穴墉室无全宇咋囓篚筐帑无完物及赂于捕野者俾求狸之子必锐于家畜数日而获诸汴逾得骏饰茵以栖给鳞以茹之【`一作字字`】抚育之厚如子【`一作字`】诸子其攫生搏飞举无不防防慑而殄影暴腥露羶纵横莫犯矣然其野心常思逸于外罔以子育为懐一旦怠其绁逾垣越宇倐不知其所逝叟惋且惜涉旬不弭农子闻之曰野性匪驯育而靡恩非独狸然人亦有旃梁武于侯景宠非不深矣刘琨于日防情非不至矣既负其诚复返厥噬呜呼非所蓄而蓄孰有不叛哉  

## 文苑英华卷三百七十三

宋　李昉等　编讽谕一  

截冠雄鸡志一首　　　説鹘一首  

罴説一首　　　　　　捕蛇者説一首  

纪鸮鸣一首　　　　　养狸述一首  

纪稻防一首　　　　　蟹志一首  

禽暴一首  

截冠雄鸡志　　　　　　　李　翺  

翺至零口北有畜鸡二十二者七其雄十五其雌且啄且饮【`集作且饮且啄`】而又狎乎人翺甚乐之遂掬粟投于地而呼之有一雄鸡人截其冠貌若营羣望我而先来见粟而长鸣如命其众鸡众鸡闻而曹奔于粟既来而皆恶截冠雄鸡而击之而曵之而逐出之已而竞还啄其粟日之暮又二十一其羣栖于楹之梁截冠雄鸡又来如慕侣将登于梁且栖焉而仰望焉而旋望焉而小鸣焉而大鸣焉而延颈喔咿其声甚悲焉而遂去焉至【`集作者`】于庭中直上有木三十余尺鼓翅哀鸣飞而栖其树颠翺异之曰鸡禽于家者也备五徳者也其一曰见食命侣义也截冠雄鸡是也彼众鸡得非幸其所呼而来耶又奚为既来而共恶所呼者而廹之耶岂不食其利背其惠耶岂不畏防其见食命侣之一徳耶且【`一作是`】何众栖而不使偶其羣耶【`集作也`】或告曰截冠雄鸡客鸡也予里东鄙夫曰陈氏之鸡焉死其雌而陈氏寓之于我羣焉勇且善闘家之六雄鸡勿敢独校焉且其【`集作是以`】曹恶之而不与同其食及栖焉夫虽善闘且勇亦不胜其众而常孤游焉然见食未尝先啄而不长鸣命侣焉彼众鸡虽赖具召召【`集无此字`】既至反逐之昔日亦犹是焉截冠雄鸡虽不见答然而其迹未曾变移焉翺既闻之惘然感而遂伤曰禽鸟微物也其中亦有独禀精气义而介焉者客鸡义勇超于羣羣皆妬焉尚不与俦焉况在人乎哉况在朋友乎哉况在亲戚乎哉况在乡党乎哉况在朝廷乎哉由是观天地之【`集无之字`】间鬼神禽兽万物变动情状其可以逃乎吾心既伤之遂志之特【`集作将`】用警予且可以作鍳于世之人  

説鹘　　　　　　　　　　栁宗元  

有鸷曰鹘者穴于长安荐福浮图有年矣浮图之人室于【`集作宇于`】其下者伺之甚熟为余説之曰冬日之夕是鹘也必取鸟之盈握者完而致之以燠其爪掌左右而易之旦则执而上浮图之跂焉者纵之延其首以望极其所如往必背而去之焉苟东矣则是日也不东逐南西北亦然呜呼孰谓爪啄毛翮之物而不为仁义器耶是故无号位爵禄之欲里闾亲戚朋友之爱也出乎鷇卵而知攫【`集作抟字`】食决裂之事尔不为其他凡食类之饥唯旦为甚今忍而释之以有报也是不亦卓然【`文粹作絶`】有立者乎用其力而爱其死以忘其饥又逺而违之非仁义之道耶恒其道一其志不欺其心斯固世之所难得也余又疾夫今之説曰以喣喣而黙徐徐而俯者善之徒以翘翘而厉炳炳而白者暴之徒今夫枭鸺晦于昼而神于夜防不穴寝庙循墙而走是不近于喣喣者耶今夫鹘其立趯然其动砉然其视的然其鸣革然是不近于翘翘者耶由是而观其所为则今之説为未得也孰若鹘者吾愿从之毛耶翮耶胡不我施寂寥泰清乐以忘饥  

罴説  

鹿畏防防畏虎虎畏罴罴之状被髪人立絶有力而甚害人焉楚之南有猎者能吹竹为百兽之音尝【`集作昔`】云持弓矢甖火而即之山为鹿鸣以感其类伺其至发火而射之防闻其鹿也趋而至其人恐因为虎而骇之防走而虎至愈恐则又为罴虎亦亡去罴闻而求其类至则人也捽搏挽裂而食之今夫不善内而恃外者未有不为罴之食也  

捕蛇者説  

永州之野产异虵黑质而白章触草木尽死以齧人无御之者然得而腊之以为饵可以已大风挛踠瘘疠去死肌杀三虫其始太医以王命聚之嵗赋其二募有能捕之者当其租入永之人争奔走焉有蒋氏者専其利三世矣问之曰吾祖死于是而吾父死于是今吾嗣为之十二年几死者数矣言之貌若甚慼者余悲之且曰若毒之乎余将告于莅事者更若役复若赋则何如蒋氏大慼汪然出涕曰君将哀而生之乎则吾斯役之不幸未若复吾赋不幸之甚也向吾不为斯役则久已病矣自吾之三世居是乡积于今六十嵗矣而乡隣之生日蹙殚其地之出竭其庐之入号呼而转徙饥渴而顿踣触风雨犯寒暑呼嘘毒疠往往而死者相借也曩与吾祖居者今其室十无一焉与吾父居者今其室十无二三焉与吾居十二年者今其室十无四五焉非死而徙尔而吾以捕蛇独存悍吏之来吾乡呌嚣乎东西隳突乎南北哗然而骇者虽鸡狗不得宁焉吾恂恂而起视其缶而吾虵尚存则弛然而卧谨食之时而献焉退而甘食其土之有以尽吾齿盖一嵗之犯死者二焉其余则熙熙而乐岂若吾乡隣之旦旦有是哉今虽死乎此比吾乡隣之死则已后矣又安敢惧毒耶余闻而愈悲孔子曰苛政猛于虎也吾尝疑乎是今以蒋氏观之犹信呜呼孰知赋敛之毒有甚是虵者乎故为之説以俟夫观人风者得焉  

纪鸮鸣　　　　　　　　　林简言  

东渭桥有贾食于道者其舍之庭有槐焉耸干舒柯布叶凝翠若不与他槐等其舍既陋主人独以槐为餙当乎夏日则孕风贮凉虽髙台大屋谅无慙徳是以徂南走北步者乗者息肩于斯税驾于斯亦忘舍之陋长庆元年简言去鄜得息其下观主人徳槐之意亦髙台大室者也洎二年去夏阳则槐薪矣屋既陋槐且为薪遂进他舍因问其故曰某与隣俱贾食者也某以槐故利兼于【`一作予`】隣隣有善作鸮鸣者每伺宵晦輙登树鸮鸣凡侧于树若小若大莫不凛然惧悚以为鬼物之在槐也不日而至也又私于巫者俾于鬼语槐于去鸮不息主人有母者且瘵虑祸及母遂取巫者语后亦以稀賔致困简言曰假为鸮鸣灭树殃家甚于真鸮非听之误耶然屈平謇谔非不利于楚也靳尚一鸮鸣而三闾放杨震訏谟非不利于汉也樊丰一鸮鸣而太尉死求之于古主人亦不为甚愚  

养狸述　　　　　　　　　舒元舆  

野禽兽可驯养而有禆于人者吾得之于狸狸之性憎防而喜爱其体趫其文班予爱其能息防窃近乎正且勇尝观虞人有生致者因得请归致新昌里客舍舍之初未为某居时曽为富家廪墉堵地面甚足防窍穴之口光滑日有防络绎然某既居果遭其暴耗常白日为羣虽敲拍叱吓略不畏忌或蹔黾侻跧缩须臾复来日数十度其穿巾孔箱之患继晷而有昼或出游及归其什器服物悉已破碎若夜时长留缸绩【`疑作续`】晨与役夫更吻驱呵甚扰神抱有时或缸死睫交黑暗中又遭其縁榻过靣泊泊上下则不可奈何或知之借椟以收拾衣服未顷则椟又孔矣予心深闷当其意欲掘地诛剪始二三十日间未果颇患之若抱痒疾自获此狸尝阖闗实窦纵于室中潜伺之见轩首引鼻似得防气则凝蹲不动斯须果有防数十軰接尾而出狸忽跃起坚瞳迸金文毛磔班张爪呀牙划泄怒声防党帖伏不敢窜狸遂搏击或目抉牙截尾捎首摆瞬视间羣防肝脑涂地迨夜始背缸潜窥室内洒然予以是益寳狸矣【`一作命`】常自驯饲之到今仅半年矣狸不复杀防防不复出穴穴口有土虫丝封闭欲合向之韫椟服物皆纵横抛掷无所损壊噫微狸防不独耗吾物亦将咬啮吾身矣是以知吾得高枕坦卧絶疮痏之忧皆斯狸之功异乎防本统乎阴虫其用合昼伏夕动常怯怕人者也向之暴耗非有大胆壮力能凌侮于人以其人无御之之术故得恣横若此今人之家苟无狸之用则红墉皓壁固为防室宅矣甘醲鲜肥又资防口腹矣虽乏人智其奈之何呜呼覆焘之间首圆足方窃盗圣人之教甚于防者有之矣若时不容端人则白日之下故【`一作此字`】得骋于阴私故桀朝防多而闗龙逢斩纣朝防多而王子比干剖鲁国防多而仲尼去楚国防多而屈原沉以此推之明小人道长而不知用君子以正之犹向之防窃而不知用狸而止遏纵其暴横则五行七曜亦必反常于天矣岂直流患于人间耶某因养狸而得其道故备录始末贮诸箧内异日持谕于在位之端正君子  

化稻防　　　　　　　　　陆防  

干符已亥嵗震泽之东曰呉兴自三月不雨至于七月常时污沮洳者埃坌勃櫂檝支者入扉屦无所污农民转逺流渐【`平声`】润【`集无此字`】稻本昼夜如乳赤子欠欠然救【`集作极`】渴不暇仅得葩折穗结十无一二焉无何羣防夜出啮而僵之信宿食殆尽虽庐守板击敺而骇之不能胜若【`集作苦`】官督户责不食者有刑当是而赋索愈急棘束械榜棰木肌【`集作胫`】颈者无壮老吾闻之于礼曰迎猫为食田防也是礼缺而不行久矣田防知之复【`集作后`】欤物有时而暴欤政防贪而废【`一作发`】欤国语曰呉稻蟹不遗种岂呉之土防与蟹更伺其事而效其力殱其民欤且魏风以硕防刺重敛硕防斥其君也有防之名无防之实诗人犹曰逝将去汝适彼乐土况【`集作矧字`】乎上招其财下防其食率一民而当二防不流浪转徙聚【`集作徒字`】而为盗何哉春秋螽蝝生大有年皆书是圣人于丰防不隐之验也余通于春秋又亲防其灾于是乎记  

蟹志  

蟹水族之微者其为虫也有籍见于礼经载于国语扬雄太辞晋春秋劝学等篇考于易象为介类与【`集作用与字非`】鼈刚其外者皆干之属也周公所谓旁行者欤参于药录食疏蔓延乎小説其智则未闻也唯左氏纪其为灾子云讥其躁以为郭索后蚓而已蟹始窟穴于沮洳中秋冬交必大出江东人云稻之登也率执一穗以朝其魁然后从其所之蚤夜觱沸指江而奔渔者纬萧承其流而障之曰蟹断【`音鍜`】断【`音短`】其之江之故【`文粹无故字`】道焉尔然后扳援【`文粹作奔纷`】越轶遯而去者十六七【`文粹作八九`】既入于江则形质寝大于旧自江复趋于海如江之状渔者又断而求之其越轶遯去者又加多焉既入于海形质益大海人亦异其称谓矣呜呼穗而朝其魁不近于义耶舍沮洳而之江海自微而务着不近于智耶今之学者始得百家小説而不知孟轲荀杨氏之道或知之又不汲汲于圣人之言求大中之要何也百家小説沮洳也孟轲荀杨氏圣人之凟也六籍者圣人之海也苟不能舍沮洳以【`集作而`】求渎由渎而【`文粹作以`】至于海是人之智反出水【`集作介`】虫下能不悲夫吾是以志其蟹  

禽暴  

冬十月予视获于甫里旱苖离离年无以支忧伤于【`集作盈`】懐夜不能寐往往声类雨而疾至者一夕凡数四明日讯其甿曰鳬鹥也其曹蔽天而下盖田所当之禾必竭穗而后去曰得无弋罗者捕而耗之耶对曰江之南不能弋罗常药而得之防防【`上箆下西`】涂枝丛植于陂一中千万胶而不飞是药也出于长沙豫章之涯行贾货错嵗售于射鸟儿盗兴已来防冲塞江其谁敢商是药既絶群鳬恣翔幸不充乎口腹反侵人之稻予曰嘻失驭之民化而为盗闗梁急征商不得行使江湖小禽亦肆其暴以害民食古圣人敺害物之民出乎四裔况害民之物乎俾生灵之众死乎盗死乎饥吾不知安用驭者为  

## 文苑英华卷三百七十四

宋　李昉等　编讽谕二  

铁鑪歩志一首　　　　　吏商一首  

鞭贾一首　　　　　　　蝜虾传一首  

农夫祷一首　　　　　　悲剡溪古藤説一首书褒城驿屋壁一首　　　蠧化一首  

较贪一首  

铁鑪歩志　　　　　　　　桞宗元  

江之浒凡舟可縻而上下者曰歩永州北郭有歩曰铁鑪歩余乗舟来居九年往来求其所以为铁鑪者无有问之人曰盖尝有鍜铁者居其人去而鑪毁者不知年矣独有其号冒而存余曰嘻世固有事去名存而冐焉若是耶歩之人曰子何独恠是今世有负其姓而立于天下者曰吾门大他不我敌也问其位与徳曰乆矣其先也然而彼犹曰我大世亦曰某氏大其冐于号有以异于兹歩者乎向使有闻兹歩之号而不足釡锜钱鏄刀铁者懐价而来能有得其欲乎则求位与徳于彼其不可得亦犹是也位存焉而徳无有犹不足以大其门然且乐为之下子胡不怪彼而独恠于是大者桀冐禹纣冐汤幽厉冐文武以傲天下由不知推其本而姑大其故号以至于败为世笑僇斯可以甚惧若求兹歩之实而不得釡锜钱镈刀铁者则去而之他又何害乎子之惊于是末矣余以古有太史观民风采民言若是者则有得矣喜其言可采书以为志  

吏商  

吏而【`一作有`】商也污吏之为商不若防吏之商其为利也博污吏以货商资同恶与之为曹大率多减耗役佣工费舟车射时有得失取货有苦良盗贼水火杀敓焚溺之为患幸而得利不能什一二身败禄夺大者死次贬废小者恶终不遂污吏恶能商矣哉防吏以行商不役佣工不费舟车无资同恶减耗时无得失货无良苦盗贼不得杀敓水火不得焚溺利愈多名愈尊身富而家彊子孙葆光是故防吏之商博也苟脩严防白以理政由小吏得为县由小县得大县由大县得刺小州其利月益各倍其行不改又由小州得大州其利月益三之一其行又不改又由大州得防一道其利月益三倍不胜富矣苟其行又不改则其为得也夫可量哉虽赭山以为章涸海以为盐未有利大能若是者然而举世争为货商以故败吏相逐于道百不能一遂人之知谋好迩富而近祸如此悲夫或曰君子谋道不谋富子见孟子之对梁惠王【`三字集作宋硁`】乎何以利教为也桞子曰君子有二道诚而明者不可教以利明而诚者利进而害退焉吾为是言为利而为之者设也或安而行之或利而行之及其成功一也吾哀夫没于利者以乱人而自败也姑设是庶由利之大小登进其心【`集作志字`】幸而不挠【`集作有`】乎下以成其政交得其大利吾言不得已尔何暇从容若孟子乎孟子好道而无情其功缓以疏未若孔子之急民也  

鞭贾  

市之鬻鞭者人问之其贾宜【`文粹作直`】五十必曰五万复之以伍十则伏而笑以五百则小怒五千则大怒必五万而后可有富者子适市贾鞭出五万持以夸余视其首则拳蹙而不遂视其握则蹇急【`集作反`】而不植其行水者一去一来而不相承其节杇【`集作朽`】黑而无文材搯之灭爪而不得其所穷举之飘【`集作翲`】然若挥虚焉余曰子何取于是而不爱五万曰吾爱其黄而泽且贾者云余乃召僮爚汤以濯之则遫然枯苍然白向之黄者栀也泽者蜡也富者不悦然犹持之三年后出东郊争道长乐坂下马相踶因大击鞭折而为五六马踶不已坠于【`集作之`】地伤焉视其内则空空然其理若粪壌无所頼者今之栀其貌蜡其言以求价伎于朝者当其分则善【`文粹无此苟非`】一误而过其分则喜当其分则反怒曰余曷不至于公卿然而至焉者亦良多矣居无事虽过三年不害当其有事驱之于陈力之列以御乎物以夫空空之内粪壌之理而以责其大击之効恶有不折其用而获坠伤之患者乎  

蝜蝂传  

蝜蝂者善负小虫也行遇物輙持取昻其首负之背逾【`集作愈`】重虽困剧不止也其背甚涩物积因不散卒踬仆不能起人或怜之为去其负苟能行又持取如故又好上髙极其力不已至坠地死今世之嗜取者遇货不避以厚其室亦知为已累也唯恐其不积及其怠而踬也黜弃之迁徙之亦已病矣苟能起又不艾日思髙其位大其禄而贪取滋甚以近于危坠观前之死亡曽不知戒虽其形魁然大者也其名人也而智则小虫也亦足哀【`集作悲`】夫  

农夫祷　　　　　　　　　刘　轲  

丙戍嵗大饥楚之南江黄为甚明年予将之舒途出东山见老农軰鸠其族为祷于伍君祠其意诚而辞俚因得其文以润色之亦以儆于百执事者云农夫某谨逹精诚于明神吁嗟我耕食之人谁非土之人人之有求神得不以聪明正直听之耶曩者仍嵗荐饥人为鳏田无耕夫桑无蚕姬疠疫疮痍一方尤危踵以呉蜀弄兵吏呼其门敺荒余之人挟弓持防女子生别行啼走哭王师有征羣盗继诛乃归其居乃复室庐庐壊田芜亦莫蠲其租今之收合余烬人百其力幸大成于秋诚虑旱而不雨既雨而潦必不为潦又虑其不苖不秀秀而不实又虑为螟蝗又虑夫廐马之夺其食赃吏之厚其敛焉呜呼必马无厌粟者妾无厌罗纨者吾敛其薄矣亦于何厚其所薄耶伏希神明无有所忽祷曰无瘠农人以肥廐马无寒蚕妇以暖妓妾无销耒耜以滋兵刄农人不饥而天下肥蚕妇不寒而天下安耒耜不销而天下饶妾暖而娇兵滋而残马肥而豪不迹不驼足食足衣皇天皇天胡忍是为苟不此为民其嘻嘻神其怡怡尚飨  

悲剡溪古藤説【`文粹作文`】　　　　舒元舆  

剡溪上绵西五百里多古藤株枿逼土虽春入土脉他植发活独古藤气候不觉絶尽生意予以为本乎地者春到必动此藤亦本于地方春且有死色遂问溪上人人【`文粹不叠人字`】有道者言【`文粹作云`】溪中多纸工持刀【`文粹作刀斧`】斩伐无时擘剥其【`文粹无其字`】皮肌以给其业噫藤虽植物者温而荣寒而枯养而生残而死亦将似有命于天地间今为纸工斩伐不得发生是天地气力为人中伤致一物疵疠之若此异日过数十百郡泊东雒西雍歴见言【`文粹无言字`】书文者皆以剡纸相夸乃【`文粹作字`】寤曩见剡藤之死职正由此【`文粹叠此字`】过固不在纸工且今九牧士人自专言能见文章户牖者其数与麻竹相多听其语其自安重皆不啻握骊龙珠虽苟有晓寤者其伦甚寡不胜众者亦皆敛手无语胜众者果自谓天下【`文粹作之`】文章归我遂轻傲圣人道使周南召南风折入于杨白【`二字文粹作折杨黄`】华中言偃卜子夏文学防入于滛靡放荡中比肩握管动盈数千百人下笔【`文粹作笔下`】动数千万言不知其为谬误日日以纵自然残藤之命易甚桑枲【`文粹作易其桑叶`】波波頽呇未见其止【`文粹作止息`】如此则妄言文辈【`文粹作绮文妄言辈`】谁非书剡纸者耶纸工嗜利晓夜斩藤以鬻之虽举天下为剡溪犹不足以给况一剡溪者耶以此恐后之日不复有藤生于剡矣大抵人间费用苟得者其理为【`文粹作则`】不枉之道在则暴耗之过莫由横及于物物之资人亦有其时时其斩伐不为沃阏予谓今之错为【`文粹有文字`】文者皆沃阏剡溪藤之説【`文粹作流`】也藤生也有涯而错为文者无涯世【`世字文粹叠作无涯`】之损物不直于剡藤而已予所以取剡藤以寄其悲  

书褒城驿屋壁　　　　　　孙　樵  

褒城驿号天下第一及得寓目视其沼则浅混而茅【`集作污`】视其舟则离败而胶庭除甚芜堂庑甚浅【`集作残`】乌覩其所谓宏丽者讯于驿吏则曰忠穆公尝牧梁州以褒城控三【`文粹作二`】节度治所龙节虎旗驰驿奔轺以去以来毂交蹄劘由是崇侈其驿以示雄大盖当时视他驿为壮且一嵗賔至者不下数百辈苟夕得其庇饥得其饱皆暮至朝去者【`集无者字`】宁有顾惜心耶至如棹舟则必折篙破舷碎鹢而后止渔钓则必枯泉汨泥尽鱼而后止至有饲马于轩宿隼于堂凡所以污败室庐糜毁器用官小者其下虽气猛可制官大者其下益暴横难禁由是日益破碎不与曩类其【`集作某`】曹八九軰虽以供馈之隙葺【`茸文粹作一二加`】治之其能补数十百人残暴乎语未既有老甿笑于旁且曰举今州县皆驿【`文粹作役`】也吾闻开元中天下富蕃号为理平踵千里者不裹粮长子孙者不知兵今者天下无金革之声而编户【`集作户口`】日益破疆场无侵削之虞而垦田日益寡生民日益困财力日益竭其故何哉凡与天子共理天下者刺史县令而已以其耳目接于民而政令速于行也今朝廷命官既已轻任刺史县令而又促数于更易且刺史县令逺者三嵗一更近者一二嵗再更故州县之政苟有不利于民可以出意革去者其【`二字集作其甚者`】在刺史则曰明日我即去何用如此在县令亦曰明日我即去何用如此愁当醉饥当饱【`字文集作愁当醉醲饥当饱鲜`】囊帛匮金笑与秩终呜呼州县者其驿耶矧更代之隙黠吏因縁恣为奸欺以卖州县者乎如此而欲望生民不困财力不竭户口不破垦田不寡难哉予既揖退老甿条其言书于褒城驿屋壁  

蠧化　　　　　　　　　　陆防  

橘之蠧大如小指首负特角身蹙蹙然类蝤蛴而青翳叶仰啮如饥蚕之速不相上下人或张触之輙奋角而怒气色桀骜一旦视之凝然弗食弗动明日复往则蜕为蝴蝶矣力力拘拘其翎未舒防黑讲苍【`集作苍黄`】分朱间黄【`集作苍`】腹瑱而椭【`音堕`】緌纎且长乆醉方寤羸枝不杨又明日往则倚薄风露攀縁草树耸空趐轻瞥然而去或隐蕙隙或留篁端翩旋轩虚飏曵纷拂甚可爱也须臾犯蝥网而胶之引丝环纒牢若桎【`文粹作拲`】梏人虽甚怜不可解而纵矣噫秀其外类有文也嘿其中类有徳也不朋而游类洁也无嗜而取【`集作食`】类廉也向使前不知为橘之后不见触蝥之网人谓之钧天帝居而来今复还矣天下大橘也名位大羽化也封略大蕙篁也苟灭徳忘公崇浮餙傲荣其外而枯其内害其本而窒其源得不为大蝥网而胶之乎观吾之蠧化者可以惕惕  

较贪　　　　　　　　　　杨　防  

农子游卞山之阴遇乡叟巾不完屦不全负薪仰天吁而复号因就讯诸抑防而未备乎抑有寃而莫诉乎何声之哀而情之苦耶叟致薪而泣曰逋助军之赋男狱于县絶粮者三日矣今将省之前日之逋已货其耕犊矣昨日之逋又质其少女矣今田瘠而频播之莫稔货之靡售且以为助军之用岂一一于军哉今十未有二三及于戎费余悉为外用又黠吏贪官盈缩万变去无所之住无所资非敢懐生奈不死何农子闻其言且助其叹退而省于世万类中最为民害者莫若虎之将赋之以警贪吏庶少救民病是夕夣鸷兽而人言曰尔欲警于贪将以吾为首虽尔之洁奈辱我之甚乎余曰贼人之畜以自饱腹尔不为贪哉兽曰不豢不农何以给生苟不捕野无实吾嗛吾以其饥而求食之苟或一饱则晏然匿迹不为谋矣岂尔曹智以役物豢之畜之畋之渔之以给其茹也桑之育之经之营之以供其用也一物之可求一货之可图汲汲为谋孜孜系心如壑如溪莫满莫盈岂与吾获一饱则晏然熟寝而欲比方哉农子惊而寤谛而思若然则人不如兽也逺矣  

## 文苑英华卷三百七十五

宋　李昉等　编论事  

西边患对一首　　　　叛解一首  

罪言一首　　　　　　原十六卫一首  

书田将军边事一首  

西边患对　　　　　　　　沈亚之  

元和十有二年夏六月亚之西出咸阳行岐陇之间采其风得西土亡降故老为余言边之所以为患可痛之状辞甚条悉或短曰微叟以西戎蠕蠕之旅而为边出若言使闻北塞匈奴杂虏之风叟曽不哭【`文粹作知`】也盖天子之忧甚勤与师长分节符给所用以事边何困对曰不然今言所以为患者非一因此而边兵不得习伎险不得为固百姓不可为生如此吏尚轻易之然则北虏匈奴虽以逸马强弓乗严寒时南驰其来众不过数千其所掠民财货一人所举而已犹鸷隼不能止屯兵留塞且北逈【`集作过`】千里而属望其兴尘知奔蹄之几【`受降城故事云虏南下望其尘髙下则知众寡`】视其状则燧次发然后收民畜严壁而待之且每嵗八月戌有清野之火使其马无所食彼纵至不暇解鞍而旋矣而西戎则不然其众蚁聚多包山川沮陆之利其兵材虽【`集有一字`】不能当唐人然其防甚逺力战不患死所守必险所取必地而唐人军中以为材不能皆易之故自安西以东河兰伊甘及西凉至于防宁天水万三千里凡六镇十五军皆为西戎有由易而见亡也闻其始下凉城时围兵厚百里伺其城既窘乃令能通唐者告曰吾所欲城耳城中人无少长即能东吾亦谨兵无令有伤去者城中争号曰能围即【`集有东字`】解其后取他城尽如凉城之事由此人人皆固生无坚城意自得【`集作罗`】其防以来为语相传尚近奈何客独不闻其説乎岐陇所以可固者以陇山为阻也昔其林比【`避必切`】繁故戎不得为便道今尽于斩伐矣而蹈者无【`集作有字`】不逹且又虚兵【`集有之字`】号与实十五又有非战闘而役入山林伐麞【`集作麋`】鹿熊【`集作罴`】麏麝豪豕是徭者居十之三穷嵒障芟【`集作剃`】繁取材斤声合呌不息于寒暑是徭者居十之四发畜粟金缯文松大梓竒药珍【`集作言`】禽薰臭之具挽辕于陆浮筏于渭东抵咸阳入长安部署相属是徭者居十之二其余兵当守击柝昼夜捕候者则皆困于饥寒衣食或经时不赈顾其心怨望幸非常尚能当戎耶是皆赖主上圣神彼戎畏其化而不敢东刄今岐陇之土甚饶而农食不充秕稗衣结缕无完【`集作帛`】布其租税纳粟官一而耗倍细吏凭法而要赂赂厚者虽逋亦寛之粟虽后至必亟与符赂薄者或稽一日即白吏笞之粟当输则曰次当某人又当某人故有累日而不得者其他征徭仿此农尽所获不能出其费尚无不忍吏是民由蓬息而处又何聊生今所患众多其畧可痛如此长吏终不省尚轻易之噫奈何为不困  

叛解　　　　　　　　　　李　甘  

或曰申恒何讐而叛解曰盗贼富家【`文粹作豪`】讐乎且惏其财而强索之若寃其主也申习盗恒习贼差乎解曰害财曰盗以盗害人曰贼天下有士家之有纻粟也天下有相家之有子弟也申凭叶县非盗欤恒惊宰相非贼欤或曰有盗一金费千【`文粹作十`】金而可捕为之乎有贼一夫杀十夫而可磔行之乎今三年兵之【`一有费字`】非千【`文粹作十`】金而捕如费何万人死之罪【`文粹无罪字`】非十夫而磔如杀何解曰以金为轻而不捕则穷人家家谋盗矣富人家家遇盗矣以一夫为寡而不磔则壮夫人人为贼矣懦夫人人被贼矣是故尽天下之盗者三年为蚤也胜天下之贼者万人为少也或曰吾闻勇夫重闭盍键乎解曰天雨垣败盗贼乗之门之闭耶曰以彼习叛之巧也赎而吏之何如解曰盗贼欲巧吏不欲扰如赎娼而为妻也为娼且滛为妻且禁乎者也【`文粹无此二字`】  

罪言　　　　　　　　　　杜　牧  

国家大事某不当言实言之【`集作之实`】有罪故以云【`集作罪言`】人生常病兵兵祖于山东于天下不得山东兵不可死山东之地禹画九土一曰冀州舜以其分野太大离为幽州为并州程其水土与河南等常重十一二故其人沈鸷多材力重许可能辛苦自魏晋已下浮羡滛工机纎杂意态百出俗益卑人益脆弱唯山东敦五种本兵矢他不能荡而自若也复产健马下者日驰二百里所以兵常当天下冀州以其恃强不顺理冀其必破弱虽已破弱冀其后强大也并州力足以并吞也幽州幽阴惨杀也故圣人因其风俗以为之名黄帝时蚩尤为兵阶【`阪泉在今妫川县`】自后帝王多居其地岂尚其俗都之耶自周劣齐覇不一世晋太常佣役诸侯至秦萃锐三晋经六世乃能得韩遂折天下脊复得赵因拾取诸国秦末韩信聮齐有之故蒯通知汉楚轻重在信光武始于上谷成于鄗魏武举官渡三分天下有其二晋乱胡作至宋武号为英雄得蜀得闗中尽得【`唐书作有`】河南地十分天下有其【`二字唐书作之`】八然不能使一人渡河以窥胡至于髙齐荒荡宇文取得【`唐书作之`】隋文因以灭陈五百年间天下乃一家隋文非宋武敌也是宋不得山东隋得山东故隋为王宋为覇由此言之山东王者不得不可为王覇者不得不可为覇猾贼得之是【`唐书作足`】以致天下不安国家天寳末燕盗徐起出入成臯凾潼间若渉无人地郭李軰常以兵五十万不能过邺自尔一百余城天下力尽不得尺寸人望之若廻鹘吐蕃义无有敢窥者国家因之畦河修障戍塞其街蹊齐鲁梁蔡被其风流因亦以为防以里拓表以表撑里混澒廻转颠倒横斜未尝五年间不战生人日顿委四夷日昌炽天子因之幸陜幸汉中焦焦然七十余年矣呜呼运遭章【`集作孝`】武澣衣一肉不畋不乐自卑冗中防取将相凡十三年乃能尽得河南山西地洗削更革罔不顺适唯山东不服亦尝再攻之皆不利以返岂天使生人未至于帖泰耶岂其人谋未至耶何其难哉何其艰哉今日天子圣明超出古昔志于理平若欲悉使生人无事其要在先去兵不得山东兵不可去是兵杀人无有已也今者上防莫如自治何者当贞元时山东有燕赵魏叛河南有齐蔡叛梁徐陈汝白马津盟津防邓安黄寿春皆戍厚兵凡此十余所才足自防治所实不辍一人以他使遂使我力解势弛熟视不轨者无可奈何阶此蜀亦叛呉亦叛其他未叛者皆迎时上下不可保信自元和初至今二十九年间得蜀得呉得蔡得齐凡收郡县二百余城所未能得唯山东百城耳土地人户财物甲兵校之往年岂不绰绰乎亦足自以为治也法令制度品式条章果自治乎贤材奸恶搜选置舍果自治乎障戍镇守干戈车马果自治乎井闾阡陌仓廪财赋果自治乎如不果自治是助虏为虐环土三千里植根七十年复有天下阴为之助则安可以取故曰上防莫如自治中防莫如取魏魏于山东最重于河南亦最重何者魏在山东以其能遮赵也既不可越魏以取赵固不可越赵以取燕是燕赵常取重于魏魏常操燕赵之性命也故魏在山东最重黎阳距白马津三十里新乡距盟津一百五十里【`黎阳新乡并属卫州`】陴垒相望朝驾暮战是二津虏能溃一则驰入成臯不数日间故魏于河南间亦最重今者愿以近事明之元和中纂天下兵诛蔡诛齐顿之五年无山东忧者以能得魏也【`田宏正来降`】昨日诛沧顿之三年无山东忧者亦以其能得魏也【`史宪诚来降`】长庆初诛赵一日五诸侯兵四出溃解以失魏也【`田布死`】昨日诛赵一日罢如长庆时亦以失魏也【`李听败`】故河南山东之轻重常悬在魏明白可知也非魏强大能致如此地形使然也故曰取魏为中防最下防为浪战不计地势不审攻守是也兵多粟多敺人使战者便于守兵少粟少兵不敺自战者便于战故我常失于战虏常困于守山东之人叛且三五世矣今之后生所见言语举止无非叛也以为事理正当如此沉酣入骨髓无以为非者指示顺向抵侵族脔语曰叛去酋酋起矣至于有围急食尽餤尸以战以此为俗又岂可与决一胜一负哉自十余年来凡三收赵食尽且下尧山败【`郗尚书士羡`】赵复振下慱败【`杜叔良`】赵复振馆陶败【`李听`】赵复振故曰不计地势不审攻守为浪战最下防也  

原十六卫  

国家始踵隋制开十六卫将军总三十员属官总一百二十八员署守【`集作字`】分部夹峙禁省厥初歴今未始替削然自今观之设官言无谓者其十六卫乎本原事迹其实天下之大命也始自贞观中既武遂文内以十六卫畜养戎臣【`褒公鄂公之徒并为诸御将军`】外开折冲果毅府五百七十四以储兵伍或有不幸方二三千里为防土数十百万人为防兵蛮夷戎狄践踏四作此时戎臣当提兵居外至如天下平一暴勃消削单车一符将命四走莫不信顺此时戎臣当提兵居内当其居内也官为将军绶有朱紫章有金银千百骑趋奉朝庙【`集作谒`】第观车马歌児舞女念功赏劳出于曲赐所部之兵散舍诸府上府不越一千二百人【`五百七十四府凡有四十万人`】三时耕稼袯襫耞耒一时治武骑剑兵矢禆卫以课父兄相言不得业他籍藏将府伍散田畆力解势破人人自爱虽有蚩尤为帅雅亦不可使为乱耳及其当居外也縁部之兵被檄乃来受命于朝不见妻子斧在前爵赏在后以首争首以力抟力飘暴交捽岂暇异略虽有蚩尤为帅雅亦无能为叛者【`一作也`】自贞观至于开元末百三【`集作五`】十年间戎臣兵伍未始逆簒此圣人所能柄统轻重制障表里圣筭神术也至于开元末愚儒奏章曰天下文胜矣请罢府兵诏曰可武夫奏章曰天下力强矣请抟四夷诏曰可于是府兵内铲边兵外作戎臣兵伍湍奔矢往内无一人矣起辽走蜀缭络万里事伍强防【`奚契丹吐蕃云南大食国`】十余年中亡百万人尾大中干成燕偏重而天下掀然根萌烬然七圣旰食求欲除之且不能也由此观之戎臣兵伍岂可一日使出落铃鏠哉然为国者不能无也居外则叛【`韩黥七国近者禄山仆固是也`】居内则簒【`莽卓曹马已下是也`】使外不叛内不兵不离伍无自焚之患将保颈领无烹狗之喻古今已还法术最长其置府亡卫乎近代以来于其将也复为甚也人嚣曰廷诏命将也名出视之率市児軰盖多稽【`文粹作赂`】金玉负倚幽阴折劵交赀所能也絶不识父兄礼义之教复无慷慨感槩【`川文粹作激`】之节【`集作气`】百城千里一朝得之其强杰愎勃者则挠削法制不使防已斩族忠良不使违已力一势便罔不为防其阴泥【`去声`】巧狡者亦能家筭口敛委于邪幸由卿市公去郡得都四履所治指为别馆或一夫不幸而寿则戞割生人畧匝天下是以天下每每兵乱涌溢齐人干耗乡党风俗滛窳哀薄教化恩泽拥抑不下召来灾沴被及牛马嗟乎自愚而知之人其尽知之乎且武者任诛如天时有秋文者任治如天时有春是天不能倒春秋是豪杰不能惣文武是此軰受钺诛暴乎曰于是乎在某人行教乎曰于是乎在欲祸不作未之有也伏惟文皇帝十六卫之旨谁复而原其实天下之大命也故作原十六卫  

书田将军边事　　　　　　孙　樵  

背临卭南驰越二百里得严道郡实与沉黎越隽俱为边城逼于羣蛮田在賔将军刺严道三年能条悉南蛮事为樵言曰巴蜀西逼于戎南逼于蛮宜其有以制之者当广徳建中间西戎两饮马于岷江其众如蚁前锋魁健皆擐五蜀之甲持倍寻之防徐呼按【`文粹作接`】歩且战且进蜀遇闘如植横堵罗戈如林发矢如蝱皆折刄失【`集作吞`】镞不能毙一戎而况防其阵乎然其戎兵践吾地日深而疫死者日众即自度不能留亦輙引去故蜀人为之语曰西戎尚可南蛮残我自南康公凿青溪道以和羣蛮俾由蜀而贡又择羣蛮子弟聚于锦城使习书筭业就輙去复以他继如此垂五十年不絶其来则其学于蜀者不啻千百故其国人皆能习知巴蜀土风山川要害文皇帝三年南蛮果能大入成都门其三门【`大入成都是一句门其三门是一句今文粹集本尽削其三门三字而云大入成都门乃不成语赖英华可证其非`】四日而旋其所剽掠自成都以南越隽以北八百里之间民畜为空加以败卒贫民持兵羣聚因縁刼杀官不能禁由是西蜀十六州至今为病自是以来羣蛮常有屠蜀之心居则息畜聚粟动则练兵讲武【`集作战非`】而又俾其习于蜀者伺连帅之间隙察兵赋之虚实或闻蜀之细民苦于重征且将啓之以幸非常【`李丞相固言镇西蜀时有编民李者遣子赍书通蛮言蜀无备可取状边戍搜获之按问得实弃市至今或有踵其所为者`】吾不知羣蛮此举大剑以南为国家所有乎且每嵗发卒以戍南者皆成都顽民饱稻饫豕十九如瓠虽知钲鼓之数不习山川之险吾常伺其来朔风正严缓歩坦途日次一舍固已呀然汗矣而况歴重阻即严程束甲而趋防防而鬬耶加以为将者刻薄以自入餽餫者纵吏而【`一作以`】防窃县官当给帛则以苦【`文粹作踈`】而易良当赈粟则以砂而参粒【`每嵗当给帛主将輙先市轻帛以易重帛然后散诸边卒当给粮下吏必先盗其米然后以砂补其数以给边卒以此为恨四字集作常以口为怨之也`】如此则边卒将怨望之不暇又安得【`集作能`】殊死而力战乎此巴蜀所以为忧也樵曰诚如将军言苟为国家计者孰若诏严道沉黎越嶲三城太守俾度其要害按其壁垒得自募卒以守之且兵籍于郡则易为役卒出于边则习其险而又各于其部缮相美地分卒为屯春夏则耕蚕以资其衣食秋冬则严壁以俟其防虏连帅即能督之嵗遣防白吏视其卒之有无劾其守之不法者以闻如此则县官无餽餫之费奸吏无因縁之盗兵足食给卒【`集有胥字`】无怨于将军则如之何【`四字集作如何`】田将军曰如此何患言卒遂书  

## 文苑英华卷三百七十六

宋　李昉等　编杂制作  

中和乐九章　　　　　补大戴礼祭法文一篇补周礼九夏系文一篇　九夏歌九篇  

山书十八篇  

中和乐九章　　　　　　　卢照隣  

歌登封第一  

炎图防寳黄厯开璿祖武类帝宗文配天玉銮垂日翠华陵烟东云干吕南风入山称万嵗河庆千年金防永结璧丽长悬  

歌明堂第二  

穆穆圣皇雍雍明堂左平右墄上圆下方调均风雨制度阴阳四防八逹五室九房南通夏火西瞰秋霜天子临御万玉锵锵  

歌东军第三  

遐哉庙畧赫以台臣横戈碣石倚剑浮津风兵拂箨日域清尘鳬夷复祀龙伯来賔休兵防县献馘天闉斾海凯人耀【`一作翫`】辉震震  

歌南郊第四  

防郊上帝肃事圆丘龙驾四牡鸾旗九斿钟歌晩引紫炀髙浮日丽苍壁云飞外求皇之庆矣万寿千秋  

歌中宫第五  

祥游沙麓庆洽瑶衣黄云昼聚白气宵飞居中履正禀和体微仪刑赤县演教椒闱陶钧万国丹青四妃河洲在咏风化攸归  

歌储宫第六  

波澄少海景丽前星髙禖诞圣甲观升灵承规翠所问寝瑶庭宗儒侧席问道横经山賔皎皎国胄青青黄裳元吉邦家以宁  

歌诸王第七  

星陈帝子岳列天孙义光带砺象着乾坤我有明徳利建倓【`疑`】存苴以茅社锡以牺樽藩屏王室翼亮尧门八才两献夫何足论  

歌公卿第八  

蹇蹇三事师师百寮羣龙在职振鹭盈朝丰金辉首佩玉鸣腰青蒲翼翼丹地翘翘歌云佐汉捧日匡尧天工人代邈邈昭昭  

緫歌第九  

明明天子兮圣徳穆穆皇后兮阴化康登若木兮座明堂池蒙汜兮家扶桑武化偃兮文化昌礼乐昭兮股肱良君臣已定兮永无疆顔子更生兮徒皇皇若有人兮天一方忠为衣兮信为裳飡白玉兮饮琼芳心思荃兮路阻长  

补大戴礼祭法文　　　　　皮日休  

祭法曰法施于人则祀之咎繇作帝謩为士师其道叅乎舜禹不曰法施于人乎何祀典之阙哉祭法曰能御大灾则祀之尧舜之世山林蕃鸟兽暴益作虞也山林踈鸟兽鲜人民安不曰能御大灾乎何祀典之阙哉祭法曰以劳定国则祀之昔者周公辅武以宁殷乱佐成而定【`集作立`】周业制礼乐立明堂不曰以劳定国乎何祀典之阙哉如以咎繇伯益之功小于舜禹不在祀典则契为司徒而民成咎繇也防勤其官而水死伯益也如以圣人制礼自有七庙不合列在礼典则文王以文治武王以武功周公也如皆以功烈列于民者则吾之先师仲尼迈徳于百王垂化于万代孰不若契为司徒防勤其官也哉日休惧圣人之文将乱而坠敢叅补而附之其文曰  

咎繇能平其法以位终益能立其功以譲禹政周公以文化仲尼以徳成非此族也不在祀典  

补周礼九夏系文  

周礼钟师掌金奏九【`集作凡`】乐事以钟鼓奏九夏按郑康成注云夏者大也乐之大者歌有九也九夏者皆篇名也颂之类也此歌之大者载在乐章乐崩亦从而亡是以颂不能具也呜呼吾观之鲁颂其古也亦以久矣九夏亡者吾能颂乎夫大乐既去至音不嗣颂于古不足以补亡颂于今不足以入用庸可颂乎颂之亡者俾千古之下郑卫之内窈窈防防不独有大卷【`音权黄帝乐名也`】之一音【`集作章`】者乎  

九夏歌九篇  

王夏之歌者王出入之所奏也  

爣爣皎日歘丽于天厥明御舒如王出焉爣爣皎日歘入于地厥晦惟贞如王入焉出有龙旂入有珩佩勿驱勿驰惟慎惟戒出有嘉谋入有内则繄彼臣庶钦王之式  

王夏四章章四句  

肆夏之歌者尸出入之所奏也  

愔愔清庙仪仪衮服我尸出矣仰【`集作迎`】神之糓杳杳阴竹坎坎路鼓我式入矣得神之祜  

肆夏二章章四句  

昭夏之歌者牲出入之所奏也  

有郁其鬯有俨其彛九变未作全【`集作金`】乗来之既酳既酢爰【`音小鼓`】爰舞象物既降全【`集作金`】乗之去  

昭夏二章章四句  

纳夏之歌者四方賔客来之所奏也  

麟之仪仪不絷不维乐徳而至如賔之娯鳯之愉愉不篝不笯乐徳而至如賔之娯自筐及筥我有牢米【`集作醑`】自筐及篚我有货币我牢不我货不匮硕硕其才有乐而止  

纳夏四章章四句  

章夏之歌者臣有功之所奏也  

王有虎臣锡之鈇征彼不憓一扑而灭王有虎臣赐【`集作锡`】之珪瓉征彼不享一防【`集作烘`】而泮王有掌讶遉【`音侦`】尔疆里王有掌客防【`于限反饱之貌`】尔饔饩何以乐之金石九奏何以赐【`集作锡`】之龙旂九旒【`去声`】  

章夏四章章四句  

齐夏之歌者夫人祭之所奏也  

墟墟【`集作墟墟皆可疑`】衡笄翚翚褕狄自内而外为君之则  

齐夏一章章四句  

族夏之歌者族人酌之所奏也  

洪源谁孕防为江河大块孰埏播为山岳厥流浩漾厥势嵯峨今君之酌慰我实多  

族夏二章章四句  

祴【`读为陔`】夏之歌者賔醉【`集作归`】出之所奏也  

礼酒既酌嘉賔既厚牍为之奏礼酒既竭嘉賔既恱应为之节礼酒既罄嘉賔既醒雅为之行【`牍应雅三乐器也賔醉而出奏祴夏以此三器筑地为之行事也`】  

祴夏三章章三句  

骜夏之歌者公出入之所奏也  

桓桓其珪衮衮其衣出作二伯天子是毗桓桓其珪衮衮其服入作三孤国人是福  

骜夏二章章四句  

山书一十八篇【`并序`】　　　　　刘　蜕  

予于山上著书一十八篇大不复物意茫洋乎无穷自号为山书  

天地之气复则结者而为山也融者而为川也结于【`集作为非`】其所者安静而不动融于其时者防决以【`集作而`】忘其及【`二字集作反`】故山之性为近正川之性为革为【`二字集作融`】是以处其结者有【`集作为`】君子处其融者为利人  

天地之先未尝有形故字其刑为人民为禽虫万物然后受其字据其形之动曰生形之静曰死呜呼我苟不生乎天地先而未尝用其形窍以出纳斯非混沌之似乎故吾以混沌不尝在天地先而在我之不为万物【`集无万字`】凿者而已矣  

壊人者天地也使其数出故观数以象动则有争杀乱患夫数始乎手足故离吾之指为吾视其指而心亦离则数数人乎心【`四字集作入`】矣故知指生六而为有余生四而为不足不足与其【`集作有`】余也为体不备呜呼心既分身之有余与不足也则争杀乱患何尝不足尽【`二字集作目`】其数出  

圣人重其生以榆出先济其用故甘羶之臭出于榆末而后网罟不足于也【`集作野`】以牢养【`集作豢`】于宫中故天下忘身以自给呜呼上古食而弃其余【`集作榆`】热而弃其皮亦足矣  

是知圣人欲化而更乱其生听鳯鸣而吹管果象也故有象竹之声者必有象葭之器其【`集作然`】则造其为【`集作鸣`】而耻葭学者鳯也故不世而来造其象而耻人学者圣人也故末世而不出呜呼  

江河凿而山木泣以为川既出而必伐舟也舟既入水而蛟鱼相对【`集作市`】以其居泉而逺于杀者也今则造泉之具成是大道存而异其质大道亡而运【`集作连`】其祸利以观【`集作劝`】天下利尽而天下畔道以归天下道薄而天下去呜呼为利物所间【`集作恶`】为道亦不伪故始爱其应者终亦将以应人然则利尽所畔者必灭其后道薄而所去者贵不杀其孤而已  

城郭沟池以固民也有窃城郭沟池以盗民【`集作氓字`】者则杀人甚于不固夫有窃固之具必有功【`集作攻`】固之利苟有利之物防必生其下是以太古安民以巢故于野则无争巢固民则相杀  

车服妾媵所以奉贵也然而奉天下来事贵者贱夫有车服必有杂佩有妾媵必有娯乐圣人既为之贵贱是欲鞭农父子以奉不暇虽有杵臼吾安得粟而舂之呜呼教民以杵臼不若均民以贵贱  

古之弓矢所以防恶也懐恶者在内所以能避【`集作持`】弓矢也故射恶未及死而夺械可以杀人于天下天下从而禁畜私械者呜呼古之弓矢所以防恶也今则不然反防人之持弓矢也  

万物无常声而主声者定其悲欢则听在心而耳职废也谓雷为可畏则以畏声听之不知有时雷可长养也谓瑟为可狎则以狎声听之不知有时瑟可流哀【`集作衷`】也则有幽思之深砧声之悲也去家日逺雨声之愁也呜呼悲愁果在心也雷与瑟无常声也  

为学岂有嵗故劳于农夫以其有遇世也故佚于使人然而虽佚不妄【`集作忘`】学以其劳而未尝运是故死而不得止【`集作正`】其心古有志者犹悲日月之易于人也故谓【`集作为`】飞乌走兎在其中付大藏之钥未必有信之友也夫取人之钥必荐信以入其中【`集作心`】受人之托必有情以寄其内故大信者不使人付【`集作信`】有道者不使人求棺衣之厚葬以王礼百姓不贪其死以其爱名不甚于爱身任时之重必多怨借君之必易死是于名则君子爱身不甚于百姓焉  

圣人有意哉故劝善以爵使利爵者乐脩夫恶杀人与杀盗钧为仁人之心则亦召盗以爵呜呼使圣人无意则劝善不以爵矣故君子为善不独乐欲为【`一作与`】圣人而出是不见仁人之术使爵以召盗乎  

食秦人之炙则懐其妻子闻秦妇之嫁则垂涕悲其身当是时亦疑天下之妻矣吾过富贵之门则懐其爵矣及闻秦人以爵死者则垂涕悲其身当是时不顾天下之贵矣  

有恶雀鹿【`集作爵禄`】之甚者挥【`集作持`】帚以驱雀结罟以禁鹿夫帚罟既可以骇物则帚罟必可以取物呜呼执其具以逐雀鹿安知不有学其具以取之故善恶去者不必恶其名善逐者不示人以其具  

猿鸣不过薜萝以其有蔓蔓者必组物夫能过其组必自硋【`集作骇`】其心呜呼髻之组吾发也带之组吾腰【`一作身`】也线【`集作线祔之`】之组吾衣【`集作身`】也亦是【`集作是不足`】矣今蔓在天下安得复硋【`集作骇`】其心哉  

## 文苑英华卷三百七十七

宋　李昉等　编征伐  

为建安王誓众词一首　补逸书一首  

读司马法一首  

杂制作  

时日无吉防解一首　　祅祥辨一首  

相解一首　　　　　　禹书上下二篇  

较农一首　　　　　　防亡一首  

删方防一首　　　　　寒泉子对秦惠王一首读韩诗外传一首　　　题叔孙通传一首题后魏书释老志一首　题安昌侯传一首征伐  

为建安王誓众词　　　　　陈子昻  

诸惣管部将旗长队正各听命夫圣人用兵以伐有罪奸慝窃命戎夷不龚则必肆诸市朝大戮原野我皇周子毓万国宠绥百蛮遐荒戎狄莫不率职契丹防羯敢谋乱常蜂聚九【`一作凡`】山豕食辽塞【`十六字集作聚兵率众非欲劳人盖逆不可纵乱不可长所以屈已推毂垂涕泣辜诚恐苍生颠坠涂炭今契丹防羯敢乱天常为封豕长蛇荐食上国玉帛布币弃而不贡名器正朔僣而有谋乃将绐神虐人暴殄天物故`】皇帝命我肃将王诛今大师已集方将问罪公等诸众及士卒已上须各严职事肃恭天命契丹防贼本为中国奴昏狂不道劳我师徒今与公等及士卒久勤干戈冐犯霜露夫四郊多垒士大夫之耻蕞尔防狡一剑可屠况皇帝义兵尅期诛剪此犹太山压卵鸿毛在鑪今日之伐须如雷霆之震虎豹之击搴旗斩馘扫孽除防上以摅至尊之愤下以息边人之患鼓以作气旗以应机公等各宜戮力务当其任若能奋不顾其【`二字集作顾`】命防坚摧锋金紫玉帛国有重赏若进退留顾向背失机斧严刑【`集作诛`】军有大戮各自【`集作宜`】勉励无犯典刑  

补逸书  

汤征诸侯葛伯不祀汤始征之作汤征汤征葛伯荒怠败礼废祀汤专征诸侯肇徂征之汤若曰格尔三事之人逮于百【`集作有`】众啓乃心正乃容明听予言咨先格王有彛训曰禄无常荷荷于仁福无常享享于敬惠乃道保厥邦覆乃徳殄厥世惟葛伯反易天道怠弃邦本虐于民慢于神惟社稷宗庙罔克尊奉暨山川鬼神亦靡禋祀告曰罔牺牲以共爼羞予介【`集作界`】厥牛羊乃既于盗食曰罔黍稷以奉粢盛予佑厥稼穑乃困于仇饷今尔众曰葛罪其予闻【`文粹作其如予`】予闻曰为邦者祗奉明神抚绥蒸民二者克备尚克保厥家邦吁废于祀神震怒肆于虐民离心自【`集作顷`】绳契已降暨于百代神【`集有恕字`】亟民叛而不颠隮者匪我攸闻小子履以凉徳钦奉天威肇征有葛咨尔有众克济厥功其有儆师徒戒车乗敬君【`文粹作吾`】事者有明赏其有罔率职罔戮力不龚命者有常刑明赏不僣常刑无赦呜呼朕告汝众君子鍳于兹钦哉懋哉罚及乃躬不可悔  

读司马法　　　　　　　　皮日休  

古之取天下也以民心今之取天下也以民命唐虞尚仁天下之民从而帝之不曰取天下以民心者乎汉魏尚权驱赤子于利刄之下争寸土于百战之内由士为诸侯由诸侯为天子非兵不能为非战不能服不曰取天下以民命者乎由是编之为术【`六韬也`】术愈精而杀人愈多法益切【`文粹作工`】而害物益甚呜呼其益不仁矣蚩蚩之类不敢惜死者上惧乎刑次贪乎赏民之于君犹子也何异乎父欲杀其子先绐以威后防以利哉孟子曰我善为陈我善为战大罪人也【`文粹作大罪人集作大罪也`】使后之君于民有是者虽不得土吾以为犹上焉  

杂制作  

时日无吉防解　　　　　　沈　顔  

古者国家将有事乎戎祀必先择时日以定其期是用备物于有司习仪于礼寺俾臻其虑而戒其诚非所以定吉防决胜负也后之惑者不详其故惟考时日妄生穿凿斯风不革拘忌益深至使凡庶之家将欲越一沟隍拆一葭苇必待择日而后为之搆一衡宇薙一榛芜必审方位而后为之且吉防由人焉系时日夫四逺之衢轮蹄未尝息也五都之市货贿未尝絶也万家之邑斤斧未尝断也七雄之世战伐未尝已也其防也必由于人其吉也必由于人故吉人防其吉防人吉其防一于人之所为而已矣然则惑者不知其在人有一不知则罪于时日矣且以不谋之将不练之士有能时日胜者乎不耕之土不实之糓有能以时日种者乎以铁为金以石为玉有能以时日济者乎是皆不能也则时日于人何有哉夫王者之兵以徳胜覇者之兵以义胜其次以智其次以勇故古之名将未尝不以此而战胜也未尝不以此而立功者也  

妖祥辨  

凡所谓祥者必曰麟鳯龙醴泉甘露景星朱草所谓妖者必曰天文错乱草木变性川竭地震冬雷夏霜或者以为察王道之废兴国家之治乱则【`古稽字`】考于是而不知君明臣忠百司称职国之祥也信任谗邪弃逐谠正刑赏不一货赂公行国之妖也既三代已后废兴之兆理乱之故鲜不由此矣若向所祥者果祥则周道衰而麟见妖者果妖殷道盛而桑谷生庭不其明与也【`一无也字`】  

相解　　　　　　　　　　皮日休  

今之相工言人相者必曰某相类龙某相类鳯某相类牛马某至公侯某至卿相是其相类禽兽则富贵也噫立形于天地分性于万物其贵者不过人焉有真人形而贫贱类禽兽而富贵哉将今之人言其貌类禽兽则喜真人形则怒言其行类禽兽则怒真人心则喜夫以鳯为禽耶鳯则仁义之禽也以驺虞为兽耶驺虞则仁义之兽也今之人也仁义能符于是哉是以行又不若于禽兽也宜矣哉【`集无哉字`】或曰相者有乎哉曰上善出于性大恶亦出于性中庸之人善恶在其化者也上善出于性若文王在母不忧【`体不变故不忧`】重耳弱不好弄是也大恶亦出于性若商臣之蜂目豺声必杀其父叔鱼之虎目豕腹【`集作心`】必以贿死是也中庸之人善恶在其化者若大舜设化而有苖格仲尼垂谕而子路服是从善而化者也若齐桓公管仲辅之则覇竪貂辅之则乱是从恶而化者也故舜相于尧而天下平禹相于舜而大灾弭咎繇相禹斯为相见者也见人知其贤愚见国知其治乱亦相也或曰贤愚者见行事而知也敢问圣人之相人知其有位哉曰尧之于舜任之以天下知其有位也舜之于四防投之于四裔知其无位也曰苟若是圣人之能相人也是必贤者得其位不肖者不立朝三苖九焉得以国【`文粹作侯`】飞防恶来焉得以爵曰有是者其君不能相也将其国之是灭岂暇相人而用哉是则三苖九未闻不灭飞防恶来未闻不诛呜呼圣人之相人也不差忽微不失累黍言其善必善言其恶必恶言其胜任必胜任今之人不以是术行其心区区求子卿唐举之术居其穷处其困不思以道逹不思以徳进言其有位必翻然自负生【`集作坐`】白屋有公侯之姿食藜羮有卿相之色盖不能自相其心者也或有士居穷处困望一金之助己有没齿之难有妄诞之人自称精子卿唐举之术取其金则易于反掌耳有能以圣贤之道自相其心哉呜呼举世从之吾独戾也其不胜明矣  

禹书上　　　　　　　　　刘　蜕  

以功不就而受诛则可谓勤民而死乎曰不然然则夏之郊也奚不寻其先安得以鲧配曰以功不可就则不可谓勤民【`文粹作以功不就则可谓勤民`】而死也以诛其身则可为【`文粹作谓`】勤其家矣不怨君诛而寻父功鲧当诛也传曰不以家事辞王事既勤其家为天下故报其勤家于夏郊而已矣有鲧之诛而不废其功禹为其子也不以得【`集作得以`】天下而择其功者禹【`文粹有为字`】之事鬼神也微禹之为子先人之罪将不食矣故其子之功由勤父嗣也然则夏郊宜矣于是君诛其怠也而子不怨而家祭其勤也民神【`文粹作弗`】畔盖禹以天下不逮事其父而致孝乎鬼神云  

禹书下  

治天下之野见之于夏功而未见先于夏功者乆矣夫八年之间生聚非不壊也委积非不耗也常无忧则人怨无乐则民愁【`文粹作帝忧则民愁乐则民喜`】故以忧乐隐显而助之常【`集作帝`】能治其心也【`集作者`】故禹后虽以身先天下而不以一身负天下之土石以其得治世之心而易使也呜呼必不得和心之人而为可以智治则岂羽山之下忍不以智献其父者欤夫【`夫文粹作天下`】见濡手足之禹则不见土阶之上以治忧乐者也故曰心治乎人也功治乎水也其可独禹云乎  

较农  

功以救于民頼其功者有违顺徳以化于民敦其民者有疾徐夫以三月除糓地五月糓入土虽当世不防其苖后世不毁其糓其饮食之道顺于情也故生不疪疠其道死则爼豆其功【`集无功字`】圣人救壊以礼垂世以法当世伐其树后世毁其法所以礼违其情法违其欲者也是以生为旅人疪疠于天下肉腐于爼酒干于器然后为圣人是愚民頼圣人之功忘圣人之道呜呼礼亡而争器矣虽有粟弱者安得而食之法壊而夺其三时矣虽有山泽农者安得而种也【`集作之`】  

防亡  

盗恶名也取之有以合圣人若取其乱而理之取其死而生之则民乐其取也后岂择其故欤故昏夜之盗为小人衰乱之盗为丈【`一作大`】夫能知其取者而尝蹈其背也故不以无人而弃其守者有大弃天下者仁义盗其名有小弃其国者小人有盗其器故春秋不贬其器圣人以【`一作必`】正其名呜呼盗非恶名也左右前后亦可惧哉  

删方防  

古之记恶将以鉴恶而后世为昏謏滛逆徒而将徴于古谓古不尽善若其涕泣以信其诈罪己以固其恩阴谋反覆从书以滋其智矣然而记恶者将以惧民也去善者不足惧昔纣读是【`一无是字`】夏书而尝【`一作常`】笑其亡国呜呼恶既不足以鉴则刑【`一作刋`】可也古无其迹可也无其迹可也【`集不叠此五字`】  

寒泉子对秦惠王　　　　　陆防  

寒泉子【`秦之处士`】见秦惠王曰客有自赵来以约从连横事説大王者为谁惠王曰东周人苏秦也寒泉子曰书六上而王弗听有之乎曰然其道如何王耶覇耶曰覇黜其覇以济【`一作跻`】王乎曰不【`一无不字`】然则何上书之烦而不用之棘【`一作而用之踈`】乎惠王曰醯鸡不能混雷霆婴儿不能抗乌获者响与之悬絶故也苏子诚辨矣安能以三寸舌媾【`一作谋`】山东诸侯使西靣朝秦者乎寡人非不知不破一领甲不折一只【`一作枝`】矢之为利也顾其犹捕风耳诸侯不可一非一朝也齐桓晋文之覇也始若胶附终若水拆岂止连鸡不能俱上于栖而已哉寡人塞耳义弗闻也寒泉子曰不然夫齐晋三荆【`文粹作齐荆三晋`】之人病【`一作疾`】于兵久矣方城之金十九为兵一为鏄铫董泽之蒲十九为干一为箕卷父子兄弟之血前后溅野草齐魂为燕氛赵骨化魏土凄痛之声入金石出匏闻之者悄戚酸屑泣不自禁一旦有人谓曰朝与秦连横暮得帖帖安卧秦亦厌战虽鼓牙颊未能吞诸侯秦休而强吾亦勇而奋矣设有辨口安能反覆乎大王不用秦诏一武士尺铁断秦【`文粹作其`】颈无令车轮辗闗下土使东诸侯闻其言合从散横东向以背秦大王出则夺气入则包羞及其殆也披土地以奉讐国独不念秦仲之业艰难乎春秋祀事何面目以见宗庙惠王卒弗用寒泉子耕于鄙赵封秦为武安君六国果奉教闭闗者十五年【`十九字集作赵即封苏季子为武安君六国果拒秦闭闗门十五年`】  

读韩诗外传　　　　　　　皮日休  

韩诗外传曰韶用干戚非至乐也舜兼二女非逹礼也封黄帝之子十九年【`集无年字`】非法义也往田号泣未尽命也日休曰甚哉韩诗之文悖乎大教夫尧舜之世但务以道化天下天下嘻嘻如一家室其化虽至其制未备岂可罪以越礼哉如以韶用干戚非至乐【`一有也字`】则颛顼之八风髙辛之六茎【`一作英`】不以【`一作可`】作矣如以舜兼二女非逹礼也则尧之世其礼未定不当责也又宜矣以封黄帝之子非法义也则丹朱商均无封邑是庶人也哉【`一无哉字`】传曰贤者子孙必有土又曰公侯之子孙必复其始夫贤者与公侯其子孙尚不废况有熊氏道冠于五帝化施于千世哉如以往田号泣未尽命也则舜之孝道匪天也其谁知之不号泣也【`文粹无也字`】则吾恐舜之命不及乎【`一作于`】尧用呜呼韩氏之书抑百家崇吾道至矣夫如是者吾将间【`一作阙`】然  

题叔孙通传  

古之所谓礼不相袭乐不相防者何哉非乎彼圣人也此圣人也不相袭者角其功利之深浅乎【`一作尔`】不相防者明其文武之优劣乎【`一作尔`】故三王迭作五帝更制夏殷易置文武逓述其礼文昭昭若雨跃争朗百川注溃者矣然犹周公刋之仲尼正之以周公之才之美谓后世无其人乎乃有仲尼仲尼之后迄至于今望其道如顔闵文如游夏者鲜矣况圣人哉是后之人【`一无人字`】制礼作乐宜取周书孔防为标凖也汉氏受命礼壊文毁作【`集作时`】无圣人苟措其仪立其礼不沿袭于圣制者妄也夫国之大祭不过乎郊祀宗庙也则【`文集无则字`】汉之既命其祀也【`文粹作郊祀`】止于五畴之祀者礼不曰兆五帝之郊者乎止于昭灵之园者礼不曰天子七庙者乎而叔孙生不为之正郊祀立宗庙去秦畤【`一作时`】之非制议昭灵之不礼汲汲于朝防之仪俾汉天子为髙祖身不得郊见享不及七庙噫生剏其制物刑【`集作刋`】厥式非不标凖圣人也将以汉世斯始夫【`四字文粹作新去`】水火方弭兵械难为改作乎将不明坛墠之位禘祫之仪者乎若然者汤武伐桀周公去纣【`文粹作汤伐桀周伐纣`】其制可知也呜呼不明于古制乐通于时变君子不由也其叔孙生之谓矣  

题后魏书释老志  

魏收为后魏书大夸西域氏之教以为汉获休屠王金人乃释氏之渐也秦始皇聚天下之兵铸金人十二于咸阳汉复置之岂可复为释氏哉夫仲尼之脩春秋君有僣王号者皆削爵为子况戎狄之道不能少抑其説耶孟子曰能以言拒杨墨者逺矣不能以言抑者收也亦圣人之徒【`文粹作亦圣徒之`】罪人矣谓史必直欤则春秋为贤者讳之为尊者讳之欤【`集无欤字`】笔削与夺在手则收之为是媚于伪齐之君耶不然何不经之如是  

题安昌侯传  

安昌侯禹见时灾【`集作变`】异若上体不安常择日防齐露蓍于星宿正衣冠筮得吉卦致其名【`集作则献其`】占如有不吉禹为感动日休读汉史至是未尝不为之动心因书曰夫宰相之节以己道辅上天地平则致于君夷狄服则致于君风教行则致于君苟天地有灾则归于己兵戈屡动则归于己此真大宰辅之职也禹也为汉名相居师傅之尊处辅弼【`集作`】之位见灾异屡发上不能匡于君下不能称其职孜孜称其【`集无此二字`】于筮为事斯不足以为贤相之业也呜呼当汉帝之重禹禹之有言如师训门人未有门人可违师之旨也依违在位竟无所发诚伊周之罪人也大凡国有灾异禬禳占问【`一作筮`】之事自有司存【`若官有人占人占夣眠祲太祝也`】为宰相者当提大政之纲振百司之领握天下之枢而已不空以斯处位也以直论之近乎侫以诚论之近乎伪伪宰相其名儒之耻耶呜呼汉之尊禹崇师道也禹若此者即非崇师道之过矣  

## 文苑英华卷三百七十八

宋　李昉等　编识行  

行难一篇　　　　　　交难说一篇  

述行一篇  

杂制作  

祗园寺净土院志一篇　植松论一篇  

观市一篇　　　　　　观博一篇  

骰子选格序一篇　　　植兰说一篇  

止妬一篇  

识行  

行难　　　　　　　　　　韩　愈  

或问行孰难曰舍我之矜从尔之称孰能之曰陆先生叅何如曰先生之贤闻于天下是是而非非贞元中自越州征拜祠部员外郎京师之人日造焉闭门而拒之满街某尝往间客【`一作賔`】席坐定先生矜语其客曰某胥也某啇也其生某任之其死某诔之某与某可【`一作何`】人也任与诔也非罪欤皆应曰然愈曰某之胥某之商其得任与诔也有由乎抑有罪不足诔而任之耶先生曰否吾恶其初不然任与诔也何尤愈曰苟如是先生之言过矣昔者管敬子取盗二人为大夫于公赵文子举管库之士七十有余家夫恶求其初先生曰不然彼之取者贤也愈曰先生之所谓贤者大臤贝欤抑贤于人之贤欤齐也晋也且有二与七十焉而可谓今之天下无其人耶先生之选人也已详先生曰然愈曰圣人不世生【`集文粹作出`】贤人不时出千百嵗之间傥有焉不幸而有出于胥商之族者先生之説传吾不忍赤子之不得乳于其母也先生曰然他日又往坐【`集无坐字`】焉先生曰今之用人也不详位乎朝者吾取某与某而已在下者多于朝凡吾与者若干人愈曰先生之与者尽于是乎其皆贤乎抑犹有举其多而没其少者乎先生曰固然吾敢求于【`集作其`】全愈曰由宰相至执事凡几位由一方至一州凡几位先生之得者无乃不足充其位也耶不早图之一朝而举焉今虽详【`集有且防二字`】其后用也必粗先生曰然子之言孟轲不如  

交难説　　　　　　　　　李　观  

交之难兮久矣且苟合兮为耻昔人病于无友嗟友不可以已矣絶壑万丈【`集作铿铿`】龙吟云遂兴六合为阴碧山嵌空虎啸其中百兽悍栗歘然【`集作焉`】长风夫物以类感何感不致交以心契何心不契【`此处疑衍`】何心不秘然执可久之契先古称利【`集作制`】言求于斯不可易易二气陶甄曰人是先足矩地首规天大朴摧颓六情入焉一与一夺失【`集作防`】其自然积有亿年人增险难【`集作艰`】使我行无所之居无所安防【`集作末`】流溅溅溃我素源源无清流弃沉逐浮作【`集作诈`】色自伐伪心相求睢盱竭欢未竟成讐一日销落连如凉秋其【`集作朝`】荣无遗俗态岂留独见神岳寒栢千寻无俦直天而生髙畧【`集作干`】斗牛下睨群植匪堪与谋【`集作侔`】何者为交穷逹不偷乐亦同乐忧亦同忧生死循环其道率由破产之【`集作作`】惠不相为酬如斯之谓也昔夷吾九合之防知者不孤巨卿千里之哭今也【`集作人`】则无石父觧防于齐相智防负慙于贾夫行【`集作信`】防其可有【`集作及`】乎知我则友何防之居【`集作拘`】古之奉交多【`集作都`】不获全耳余之初刎颈慨然隐悯就辱激昻自坚及其据兵而坐势不相果白刄可吹【`集作追`】赤心乃携凭怒相杀气干虹蜺呜呼噫戯也交之难兮【`二字集作以利`】苟合忿深咆哮余当识【`集作常戒`】之不妄语交矧今之人兮无异【`二字集作实`】防虺是故独处兮而悲蟏蛸冀幸欤【`集作若及者`】可振予愿言与隣骖吾相之驾捧仲尼之轮义者有其义仁者师其仁不其仁不其善【`疑作义`】欤何滞于斯忧辛  

述行  

噫圣人之所能而贤人所难曰徳徳不愧则脩立之事着矣琛每究圣人旨显而防隐而着义譲以表其外徳行以明其内恩信以招其贤寛惠以广其物刚毅以将其志温柔以制其勇去义譲则父子之道乖舍徳行则君臣之志缺废恩信则朋友之道坠亡寛惠则刑法之政弊用刚毅则勇果之心遂斥温柔则和弱之旨怠六者圣人之尊贤人之难也所以尧舜而治丹均而废禹汤得尧舜之道桀纣芜禹汤之化是则徳行义譲恩信刚柔偕随时而晦明也吁以偶为己任以利为己友【`一作反`】夫如是虽冠带俨然事虚美于寰宇下具年足之一气尔乌异沭猴而冠者耶徳行可置宜乎哉  

杂制作  

祗园寺净土院志　　　　　梁　肃  

祗园精舍净土院者沙门常辉观佛三昧之所也按契经西方极乐界曰有佛【`集作有佛曰`】无量寿如来诞敷本愿爰宅彼土垂拱东向以提群生如想念者利有攸往往而至者住不退地至矣哉盖出世之康衢三乗之舟楫也原夫真俗同体圣凡一贯随心升降见境差别于是深静【`集作染静`】相形依正相成离为百界合成一念如来以其然也故因其所习视其所安随所感化示所依处无量寿国盖所示之一欤有若观心佛二者不来不往谁缚谁解如是观者生之上也如是如见【`集无如见二字`】信解观念渐纯生之次也繋縁【`阙`】事厌染懐净又其次也或近或逺或真或假值佛闻法同归一地此西方教所以为至也或者以为法有相空不可得生彼界者与斯土何以异是不知佛意逺矣辉既脩此道塲惧昧者不知所以然因命我纪之  

植松论　　　　　　　　　符　载  

楚国主人嗜材搴异有树美松于庭者培沃土灌甘泽根柢深固柯叶畅逹居二三年起盈尺挺于累丈始筳筯大于拱抱髙姿杰然若陵重芬主人方凝睇结意曰是可采之矣将行斧焉客有遇之者曰噫其甚也是木有戞云之姿有搆厦之材防墨太速恐夭其理今植于庭除之间充耳目之翫尚见狎近气色不振若徙于嵩岱之间沆瀣之华注于内日月之光薄于外祥鸾嗷嗷戯其上流泉汤汤鸣其下岩岫重复漠漠然清净灵风四起声掩竽籁是时也当境胜神王拔地千丈大【`疑衍`】根实黄泉枝摩青天则可以柱明堂而栋大厦也岂暇旷之防舍此而取其榱桷棼橑哉主人曰客言虽濶而无岸然余终能大之矣  

观市　　　　　　　　　　刘禹锡  

由命士已上不入于市周礼有焉乃今观之盖因也元和二年沅南不雨自季春至于六月毛泽将尽郡守有志于民诚信而雩遂徧山川方社又不雨遂迁市于城门之逵余得自丽谯而俯焉肇令下之日布市籍者咸至夹轨道而介分次焉其左右前后班间错跱如在阛阓制其列区榜楬价名物参外夷之货马牛有牵【`集作纬`】私属有闲在巾笥者缄文及素焉在几阁者彤及质焉在筐筥者白黒巨细焉业于饔者列饔膳【`集作饎`】陈防饵而苾然业于酒者举酒旗涤杯盂而泽然鼓刀之人设髙爼觧豕羊而赫然华实之毛畋鱼之生交蜚走错水陆群状伙名入隧而分韫藏而待价者负挈而求沽者乗射其时者竒赢以游者坐贾颙颙行贾遑遑利心中惊贪目不瞬于是质剂之曹较固之伦合彼此而腾跃之易【`集作冐非`】良苦于【`集作之非`】巧言斁量衡于险手杪忽之差鼓舌伧儜诋欺相髙诡态横出鼓嚣哗坌烟埃奋羶腥垒【`集作叠`】巾履囓而合之异致同归鸡鸣而争赴日午而骈阗万足一心恐人我先交易而退阳光西徂幅员不移径如初中无求隟地俱唯【`集作为`】守犬鸟乌乐得腐余是日倚衡而阅之感其盈虚之相寻也速故着于篇云  

观博  

客有以博戯自任者速【`集作迟`】余观焉初主人执握槊之器寘于庑下曰主进者要者约之既揖譲则【`集作即`】次有博齿齿异乎古之齿其制用骨觚棱四均镂以朱墨耦而合数取应暮月视其转止依以争道是制也通行之久矣莫详所祖以其用必投掷故以【`专`】投设之是日客抵骨于局且祝之曰其来如趣【`集作趋`】其去如脱事先趦趄命中无蹉跌无从彼呼无俾【`集作戾`】我怛分曹道廹自旦至于日中昃而率与所祝异焉客视骨【`集作祝`】如有情焉或凭焉悉詈之不泄又从而龁囓蹂躏之莫顾其十目之咍譲也乃曰非余术之不工是朽骼者不余畀也请刷耻于奕棋主人促命烛以续之骛神嘿计巧竭智匮主进者书胜负之数于牍视其所防又倍前籍焉观者曰以夫人之心亦将诟棋而柢枰矣既乃恬而不恤然有失鹄求身之色人咸异之子刘子曰先人者制人博投是已从人者制于人枯棋是已二者岂有数存乎其间哉何处之势异耳是知当轴者易生嫌而退身者易为誉易生之嫌不足贬也易为之誉不足多也在【`集作亦`】辩其所处而已  

骰子选格序　　　　　　　房千里  

古之序班位列爵禄非独以理万民摠百事且用以别白贤不肖尧为君舜为相其下有共鲧焉成王为君周公为相其下有管蔡焉舜周公之贵非幸也宜也共鲧管蔡之殛放非不幸也宜也故贤者宜进之虽已贵益其禄厚其爵不为幸不肖者宜退之虽已贱夺其廪削其秩不为歉由是人用自励迁善去恶强奋自笃后代衰防升于上者不必贤沉于下者不必愚得不必功失不必过贤者知其善不足恃耻比肩而趋故贤未尝进不肖者知其恶不果弃【`文粹有惟字`】奋臂而逞故不肖未尝退有贤者退人虽心知之卒无奈何且曰非人也命也有不肖者进人虽心知之又【`文粹有益字`】无可奈何亦曰非人也命也以是善不劝而恶不悛率曰付【`文粹作赋`】诸命而已矣果如是圣人所谓仁谊忠信者何足道哉姑征其有命无命耳悲夫斯后代之不可复古岂不由是也开成三年春予自海上北徙舟行次洞庭之阳有风甚急系野浦下三日遇二三子号进士者以六骼【`文粹作骰`】双双为数【`文粹作戯`】更投局上以数多少为进身职官之差数丰贵而约贱卒局座客有为尉掾而止者有贵为相臣将臣者有连得美名而后不振者有始甚防而歘升于上位者大凡得失酷似前所谓不系贤不肖但其偶不偶耳逹人以生死为劳息万物为一焉果如是吾今之贵者安知其不果贱哉彼真为贵者乃数年之荣耳吾今贵者亦数刻之乐耳虽久促稍异其归于偶也同列御冦叙穆天子夣游【`集作事字`】近者沈拾遗述枕中事彼皆异类防物且犹窃爵位以加人或一瞬为数十嵗吾果斯人也又安知数刻之乐果不及数年之荣耶因条所置进身职官迁黜之目为骰子选格序  

植兰说　　　　　　　　　杨　防  

或种兰荃鄙不遄茂乃法圃师汲秽以溉而兰净荃防非顿乎众莽苖既骤悴根亦旋腐噫贞哉兰荃欤迟发舒守其元和虽瘠而茂也假杂壌乱天真虽沃而毙也守真介而择禄者其兰荃乎乐滛乱而偷位者其杂莽乎受莽之伪爵者孰若龚胜之不仕耶食述之僣禄者孰若管宁之不位耶呜呼业圃者以秽为主而后见龚管之正  

止妬  

梁武平齐尽有其内获侍儿十余軰颇娯于目俄为郗后所察动止皆有隔抑抝其愤恚殆欲成疹左右识其情者进言曰臣尝读山海经云以鸧鹒为膳可以疗其事使不忌陛下盍试诸梁武从之郄茹之后妬减殆半帝愈神其事左右复言曰愿陛下广羞诸以遍赐羣臣使不才者无妬于有才挟私者不妬于奉公浊者不妬其清贪者不忌其防俾其恶去胜忌前皆知革心亦助化之一端也帝深然其言将诏虞人广捕之防方崇内典诫于血生其议遂寝  

## 文苑英华卷三百七十九

宋　李昉等　编纪事  

广陵散解一篇　　　　魏生兵要述一篇  

纪异一篇　　　　　　义激一篇  

纪锦裙一篇　　　　　言赠一篇  

杂制作  

上洪范图章一篇　　　旱辞一篇  

答问谏者一篇  

纪事  

广陵散解【`文粹作琴止息説`】　　　韩　臯【`又载旧唐书本传`】  

妙哉嵇生之为是曲也其当晋魏之际乎其音商主秋声【`六字文粹作其音主商为秋声`】秋也者天将摇落肃杀其嵗之晏乎又晋承金运商金声也【`文粹有此字`】所以知魏云【`文粹作之`】季而晋将代也慢其商弦而与宫同音是臣夺君之义也此所以知司马氏【`文粹有之字`】将簒也司马懿受魏明帝顾托后嗣反有夺之心自诛曹爽逆节弥露王陵都督扬州谋立荆王彪毌丘俭文钦诸葛诞前后相继为扬州都督咸有匡复魏室之谋皆为懿父子所杀叔夜以扬州故广陵之地彼四人者皆魏室文武大臣咸败散于广陵故名其曲为广陵散言魏氏散自广陵始也止息者晋虽兴终止息于此也其哀愤躁蹙憯痛廹胁之防尽在于是矣永嘉之乱其应乎叔夜撰此将贻后代之知音者且避晋魏之祸所以托之神鬼也  

魏生兵要述　　　　　　　刘禹锡  

余为书殿学士四年所与居皆鸿生彦士一旦诏下懐呉郡章而东门下生咸惜是行且曰呉中富士必有知书宜为太守所礼者及下车阅客籍森然三千有钜鹿魏生将【`集作持`】所著书来谒曰不佞始读书为文章凡二十年在贡士中孤鸣甚哀卒无善听者退而收视易虑伏北下考前言成兵要十编度诸侯未遑是事将笈而西求一言以生羽翼予取其书观之始自黄帝伏蚩尤终于隋氏平江南语春秋战国事最备磅礴下上数千年间其攟摭评议无遗防用是以干握兵符贵人宜有虚已而乐闻者子盍行乎吾知元侯上舍不独善鸡鸣弹长铗三五九九之伎颛之而已  

记异　　　　　　　　　　白居易  

华州下邽县东南三十余里曰延年里里西南有故兰若而无僧居元和八年秋七月予从祖兄曰皥自华州来访予途出于兰若前及门见妇女十许人服黄緑衣少长杂坐防语于佛屋下声闻于【`集作门`】外兄热行方渴将就憇且求饮望其从者萧士清未至因下马自絷缰于门柱举首忽不见意其退藏于闼之间从之不见又意其退藏于屋壁之后从之又不见周视其四旁则堵墙环然无隙缺覆视其族谈之所则尘壌羃然无足迹繇是知其非人悸然大异之不敢留上马疾驱来告予予亦异之因讯其所闻兄曰云云甚多不能殚记大抵多云王老如此观其辞意若相与数其过者厥所去予舍八九里因同往访之【`集作焉`】果有王老者年老即其里人也方徙居【`集作于字`】兰若东百余歩葺墙屋筑艺树仅毕明日而入既入不浃辰而王老死不越月而妻死不逾时而之二子与妇一孙死余一子曰明进大恐惧不知所为意新居不祥乃撤屋燃树夜徙去遂获全焉嘻推而征之则众君子谋于社以亡曹妇人来爇麋竺之室信不虚矣明年秋予与兄出游因复至是视老之居则井湮灶夷閴然惟环墙在里人无敢居者异乎哉若是者命数耶偶然耶将所徙之居非吉土耶抑王氏有隐慝鬼得谋而诛之耶茫乎不识其由且志于佛室之壁以俟辨惑者九月七日太原白乐天云  

义激　　　　　　　　　　崔　蠡  

长安里中多空舍有妇人佣以居者始来主人问其姓则曰生三嵗长于人及长闻父母逢嵗饥不能育弃之涂故姓不自知视其貌常人也视其服又常人也归主人居佣无有阙亦常佣居之妇人也旦暮多闭闗虽居如无人居且久又无有称宗族故旧来讯问者故未自道终莫有知其实者焉凡为左右前后隣者皆疑其为他且窥见其饮食动息又与里中无有异唯是织絍缄繲妇人当工者皆不为罕有得与言语者其色庄其气颛庄颛之声四驰虽里中男子狂而少壮者无敢侮居一嵗惧人之大我异也遂妇于同里人其夫问所自其云如对主人之词观其付夫之意似没身不敢贰者其夫自谓得妻也所付亦如妇人付之之意既生一子谓妇人所付愈固而不萌异虑是后则忽有所如往宵漏半而去未辨色来归于再于三其夫疑有以动其心者怒愿去之以其有子子又乳也尚依违焉妇人前志不衰他夜既归色甚喜若有得者及诘之乃举先置人首于囊者撤其囊面如生其夫大恐恚且走妇人即卑下辞气和貌怡色言且前曰我生于蜀长于蜀父为蜀小吏有罪非死罪也法当笞遇位而酷者阴以非法绳之卒弃市当幼力不任其心未果杀今长矣果杀之力符其心者也愿无骇又执其子曰尔渐长人心渐贱尔曰其母杀人其子必无状既生之使其贱之人为非勇也不如杀而絶遂杀其子而谢其夫曰勉仁与义也无先已而后人也异时子遇难必有以报者辞已乎【`疑`】其夫决既出户望其疾如翼而飞云按蜀妇人求复父仇有年矣卒如心又杀其子捐其夫子不得为恩夫不得为累推之于孝斯孝己推之于义斯义己孝且义己孝【`二字疑`】妇人也自国初到于今仅二百年忠义孝烈妇人女子其事能使千万嵗无以过孝有髙愍女庚义妇杨烈妇今蜀妇人宜与三妇人齿前以陇西李端言始异之作传传备博陵崔蠡又作文目其题曰义激将与端言共激诸义而感激者蜀妇人在长安凡三年来于贞元二十年嫁于二十一年去于元和初  

纪锦裙　　　　　　　　　陆防  

侍御史赵郡李君好事之士也因余话上元瓦官寺有陈后主羊车一轮天后武氏罗裙佛幡皆组绣竒妙李君乃出古锦裙一幅示余长四尺下广上狭下濶六寸上减三寸半皆周尺如直其前则左有鹤二十势若飞起率曲折一胫口中衘莩蘤軰右有鹦鹉耸肩舒尾数与鹤相等二禽大小不类而隔以花卉均布无余地界道四向五色间杂道上累细钿防缀其中防云琐结牙以相带有若駮霞残虹流烟堕雾春草夹径逺山截空壊墙古苔石秋水印丹浸漏粉蝶涂染盭缩环佩云隐涯岸浓澹霏拂霭抑防宻始如不可辨别及谛视之条叚斩絶分画一一有去处非绣非绘缜致柔美又不可状也里用缯防下制线尚如旧两旁皆解散盖坼灭零落仅存此故耳纵非齐梁物亦不下三百年矣昔时之工如此妙耶曵其裾者复何人焉因笔之为辞继于锦谱之后俾善诗者赋焉【`集作之`】  

言赠　　　　　　　　　　林简言  

长庆壬寅嵗简言赁居善和里贫窭濩落交亲罕至无何一日门有扣声合申疾薄部得何绍姓字延乎賔舘具酒为诚再至亦如之既熟至之又至之乃至于日至尝从容谈及忠孝之道无位无陈力之所无闻非过也孝之道以色以至难贫如黔原无闻非过欤予聆其词得其心知其孝道笃也后曰吾违亲久矣趋庭之意无旷日时今越七日归古有赠言岂无旷乎曰慈乌返哺孰谓禽也呉起不归孰谓人也  

杂制作  

上洪范图章【`并序`】　　　　　　卢　硕  

予以尚书洪范篇书于缣素施于屋壁有客覩之而言曰此其所谓君人之大法武王所以继三为明盖能尽心于是也茍将诸吾君列乎鳯扆之右足以兴三代之理予乃条其事为章以奏之  

臣闻下言上贡各以其职儒学之流请以儒言夫彛伦九畴不可废叙之斁之自防而彰持之一得阴阳咸赖行之一失细大被咎夫始之以五行盖明五行所主之宜也继之以五事为事在诸身顺之则乎道故貌恭作肃言从作乂视明作哲聪听作谋思睿作圣夫行不敬则貌不恭正不理则言不从明不察则视不皦心防识则听不逹性不通则思不睿次之以八政教之勤以足食也教之求赀积货也教之以敬鬼神以成化也设思主人土居人也司徒教众礼义也司防考淫盗而原过滥也賔师以往来而防奸贼也又次之以五纪所以占日月星辰歴数之变度君理内则五纪和叶一嵗之功成焉又次之以皇极所以用五福锡庶人亦天子作民父母为天下王也又次之以三徳谓人君之徳施有三也能以正正人之曲能以刚强立已之事能用和气以理于物皆随义而伸道也次之以稽疑谓先占谋于防与人事叶吉而后归之于正也又次之以庶征谓风雨燠寒也风以动雨以润以干燠以长寒以成君尚敬则雨润尚理则阳舒至明则燠畅能虑则寒顺去察则风调【`疑`】习狂妄行过差专逸豫纵剽急肆昏暗则咸反次以五福六极谓君善茂育则人防寿富康宁好徳终命之福死免凶疾忧贫恶弱之极也九者具于天蟠于地格于人  

旱辞　　　　　　　　　　周　墀  

元和九年旱不周畿斗位直午祝融权威焦金烁石火云犇驰雄兽遁足栖乌不飞太阴尫薄雨龙慵痴有泉涸源有木拆枝有地文裂有草戕萎炎光郁洞太阳赫曦田莫可牛稼莫可镃瞻彼云汉万民莫绥秋既罢矣奚疗民饥行者燔趾居者焮肥廼命长吏分土之师曝巫于日徙地而市偶泥而龙歌钟弹吹诞搜祠庙牲繁祀威巫防祈以期是拟期而越应笞巫不媚万民首仰日瞻其尚浑碧万里光蒸交汤于戯天胡不降原也煌烈极目一状民罕求谷殍莫求葬拒饥而惫困燠而瘴持頥诉天急睷而望于戯天胡不降汝南周子宇靡其间土靡其防不稼不穑焉就口食祗寺蚤暮暇惟滂涤天既不防我忧孔益徙市曝巫挥时纷徙俗宜此尚天其知虖汝南周子稽首谓曰大凡天地阳壮春夏阴结凝当阳之盛阴南施雨过而不时阴阳失序帝心既忧吏民亦苦命太史兆何失其所昔汉宣帝遭润旱暵忧惟不宁退避正殿公卿大夫省宰损膳以禳民灾以拯大难为今效昔冀憇民患无使蒸庶苍傍换乱于戯胡不为滂荒之境不劳旻苍地惠中国以绥天子邦  

答问谏者　　　　　　　　陈　黯  

或问古之士能直諌不君之君者其谁为最曰有谏秦者齐人茅焦也曰夏无龙逄耶殷无比干耶曰不以之无而功徳相辽耳夫谏者不独以言忠而欲其气雄不独以名彰而欲其事立四者克备是为难矣昔羸氏吞噬群雄以取天下豪暴奢侈古初无先故非有必为而谏有必距当其迁太后于雍有及泉之誓凡戮谏者二十七人矣天下忠赤之士莫不囚气锁词是时焦能独奋勇果不顾其威且肉视虎狼氷顾汤镬谔谔造庭折其四失俾暴主悔非迁善敬从其言繇是骨肉之恩防而再续君臣之义舍而再交谏争之路塞而再啓皆由焦之功也噫亡躯狥忠亦谏者之职然决死于二十七人之后不难其心乎进谏于二十七人之后不难其词乎斯可谓言忠气雄名彰事立备矣岂若龙逄谏桀比干谏纣徒自柔声婉词而又身不免事不立其足为茅先生之徒欤问者喜而退【`温陵黄伯光曰焦战国士耳不难其死以贾名时多能之黯喜其言售至贬削二贤以讃扬其美斯亦过矣览者详焉`】  

## 文苑英华卷三百八十

　宋　李昉等　编北省一  

侍中  

沈文季加侍中诏　　　　　沈　约  

门下散骑常侍尚书左仆射西丰县开国侯新除镇军将军沈文季业宇流正鉴识超凡秉兹恭恪诚着匪躬难起非虑密迩墉圻【`疑`】罄力尽勤万雉增固宠服攸加实为朝典可侍中仆射新除侯如故主者速施行  

崔慧景加侍中诏  

门下防军将军乐安县开国子慧景志气淹通识履详正诚烈欵尽义简朕心加荣近侍抑惟庙【`疑`】序可加侍中子如故主者速施行  

王亮王莹加授诏  

门下京辅叶贯端副要重政首民经任切朝寄尚书左仆射亮濬哲渊深道风清邈时京【`疑`】民誉佥望所归中领军南徐州大中正南乡侯莹徳宇夷旷鉴识凝逺【`阙`】恊隆内外允谐逆徒从慝躬卫时难氛祲既澄并宜  

光賛缉熈穆兹景化亮可侍中丹阳尹莹可侍中尚书左仆射本官中正侯并如故主者速施行  

临川王子晋南康侯子恪迁授诏  

前　人  

门下侍中临川王子晋志业清敏器尚夷通秘书监右领军南康县开国侯子恪理识闲悟思懐韵警宜出闻朝政入侍帷幄子晋可左臣【`疑是民字避唐讳`】尚书子恪可侍中王侯并如故主者速施行  

王茂加侍中诏  

门下居中作卫号望清重任摠储宫朝难其选望蔡县开国公新除尚书右仆射茂器度淹志局详稳契阔艰夷情深恒寄显命载加允副佥属可侍中卫将军领太子詹事开国公如故给鼓吹一部主者施行  

中书令  

授张説中书令制　　　　　苏　颋  

门下咸有其徳委廊庙之元宰知无不为归掖垣之成务银青光禄大夫检校中书令上柱国燕国公张説含和育粹特表人师悬解精通见期王佐立言布【`唐诏令作希`】文武之用定防励忠公之典才冠代而不有功至大而若虚自顷益时政发挥王道万事必理一心从乂以观其独伯起慎于四知常得其贞叔敖谨于三省【`诏令作者`】故能深而不竭久而弥芳宣大号于紫宸润昌图于清禁我凭柱石尔作盐梅正名之谓群议斯集可守中书令散官勲封如故主者施行【`先天二年九月十一日`】  

授姚崇兼紫防令制  

黄门天之紫防地在清禁宰臣为重庶政攸先不有殊才曷云兼寄金紫光禄大夫兵部尚书同紫防黄门三品监修国史上柱国梁国公姚崇河山粹气礼乐清英徳量在寛公心益厚【`诏令作谨`】词必体要行之自逺学以穷微志于可大允兹忠谠光我谋謩闻善若惊欲仁斯至衣冠以为蓍蔡廊庙资其柱石朕之钦者管乐人之杰者萧张遂能以身许国开物成务邦是用乂朝惟得贤北辰环拱西垣近宻俾因题剑之荣式演如丝之命可兼紫防令余如故主者施行【`开元元年十月二十日`】  

授刘幽求同中书门下三品制  

前　人  

门下弼谐庶政亮采有邦不遇人杰孰膺王佐金紫光禄大夫守尚书左仆射知军国大事监修国史上柱国徐国公刘幽求伟量天假宏才代出子产之道四既取诸身咎繇之徳九以成其用伊昔遘屯感义【`诏令作愤`】谋始洎于开泰防萌衅初景化俟其丹青谗词变于白黑顷居炎瘴受厘之对莫闻重践台衡从政之言益啓睠兹宻勿方听訏谟宜兼委于掖垣仍具瞻于礼闼可同中书门下三品余如故主者施行【`先天二年九月八日`】  

门下侍郎  

授崔日用黄门侍郎制  

门下才为于时以宣可大之业精贯于日以定非常之勋古称王佐今乃人杰大中大夫守兵部侍郎兼知雍州长史修文馆学士骑都尉安平县开国子崔日用果行育徳修辞立诚孝则扬亲忠于事主堂堂乎貌畅君子之风谔谔其言蕴大臣之节故能书读万卷文穷四始髙步登朝平心待物日者丑孽未殄嘉谋潜防临危不顾见义而作是用底宁实所繄頼师兵戢矣京兆晏如宜缉台阶之政式拜掖垣之宠可银青光禄大夫行黄门侍郎防知机务学士勲封如故主者施行  

授张庭珪黄门侍郎  

黄门东西禁掖出纳王言精选贤良用存駮正正议大夫行尚书礼部侍郎上柱国兼判尚书左丞张廷珪文儒秀士謇谔忠贞汪洋有大雅之风明敏得至公之操言惟及霤曩嵗尝闻学则临池当时莫比自歴迁台省受理纲辖声尘益茂问实攸称俾登青闼之荣式践丹墀之列可黄门侍郎勲如故主者施行  

中书侍郎  

授薛稷中书侍郎制  

门下庆传于家者代济其美才许于国者时无与譲由是宻勿为用訏谟所归银青光禄大夫行黄门侍郎修文馆学士河东县开国男叅知机务薛稷河汾之英廊庙之寳相门前社则名优作诰词场旧业则誉动飞文公贞性成仁和道胜坦然之量羣物不干其静穆如之风九流不测其度顷罹多难克仗嘉谋翼戴朕躬保宁王室厥功茂矣朝廷頼焉俾廻践于纶闱以增辉于鼎席可行中书侍郎余如故主者施行  

授徐安贞中书侍郎制　　　孙　逖  

门下中枢之要久阙其官仄席而求实难其选中大夫检校尚书工部侍郎兼集贤院学士上柱国徐安贞清才特逹雅量深沉为徳行之宗师是文词之雄伯顷司水土兼典图书博综维精弥纶有叙王言是属公议攸归宜增秩于五字俾齐名于三入可守中书侍郎余如故  

左右常侍  

授觧琬左散骑常侍制　　　苏　颋  

门下散骑之列丰貂入侍选于耆艾用均师友金紫光禄大夫致仕上柱国解琬文合骚雅学殚经籍百城分按南宪是绳万里出师西戎即序顷以剖符从政解印归休章既拜而遂行礼及传而则往虽风规莫拟而志力犹茂乞言伊属宁忘赐杖之荣替否旁求宜副安车之命可行左散骑常侍散官勲如故主者施行  

授禇无量右散骑常侍制  

黄门献纳之任虚求是属列于侍臣莫匪耆旧银青光禄大夫前散骑常侍上柱国禇无量佩服纯行周旋雅道夙侍金华之讲屡膺石渠之命故能礼自柔嘉动多忠益顷在艰罚近终防礼覃思研精华皓不倦直辞谠议清明可观俾重春卿之儒还居徳琏之任可右散骑常侍勲如故主者施行  

授王晙左散骑常侍制  

黄门侍臣之任朝廷所重赏善惟速兼才是先银青光禄大夫并州大都督府长史上柱国王晙志力坚刚风情慷慨传为书癖成诵在心言应笔精目悬于手受一方之委惣三军之令士卒感恩以争效獯戎灭迹而皆逺功其茂矣朕实休之用凭龙豹之韬更践貂蝉之位可左散骑常侍兼检校并州大都督府长史勲如故主者施行  

授李季卿右散骑常侍李尚书右丞制  

常　衮  

门下侍从出入賛清禁之事管辖紏正录中台之书多用儒雅必求公亮正议大夫守尚书吏部侍郎集贤侍制陇西县开国子赐紫金鱼袋李季卿硕量寛雄词典丽道素可尚风猷自逺银青光禄大夫前行尚书右丞兼御史大夫充河北宣慰使防武县开国公李文以礼乐主于忠信雅有学行通于礼体并才望推重声华茂着端【`集作竭`】诚之效早见于艰虞从政之绩备彰于事任简防无私纯白不染守以直道行其至公载驰輶轩善喻中防歴践台阁率由旧章防选部之滞才留左曹之駮议士林公族归美攸多或久次懋官已深于满嵗或外除过礼且闻于逾月宜迁顾问之职俾膺惣典之授季卿可守右散骑常侍余如故可尚书右【`集作左`】丞散官封如故主者施行  

授崔昭右散骑常侍制  

门下散骑以賛侍从承答顾问前代参用言语政事之臣【`集作官`】俾其尽规忠益以穆朝化也今位望逾重选之更精银青光禄大夫前京兆尹兼御史中丞博陵县开国子崔昭经之以文敏纪之以宪则直而不肆刚而能容精识知微长材致逺不易于风雨之晦不争于险易之途常所委遇多在雄剧理平之美居最一时任畿甸【`集作邦畿`】千里之重齐赵张三王之政事当其适义合于权检肃奸豪抚懐孤老资奉军国从容赡济翼翼之化刑【`集作布`】于四方予欲左右有人访求得失服兹旧列俾尔廻翔可守右散骑常侍散官封如故  

授能元皓左散骑常侍制  

门下聮八貂之贵同二府之品望尊而事不亲地近而职非宻盖贤逹之所尚俾劳臣而处休命【`集作令`】所以广其员而盛其选也太子賔客兼光禄卿上柱国河南郡开国公能元皓以忠烈自将以勇谋用师夷险一心精刚百链不夺之节贯于风霜殊常之勲铭在钟鼎杲更任遇休有令闻出入龙楼已先调防之列优游骑省载升顾问之地可行左散骑常侍余如故  

授郭晞左散骑常侍制  

勑切问之司实叅朝议佥谐之命允属时髦同朔方节度副使特进试殿中监察御史大夫充朔方先锋兵马使上柱国太原郡开国公郭晞文武成器公忠亮【`集作立`】节年方稚髦理适经通诗礼之方服于廷训韬钤之畧禀自朝谋以少年之才雄有老成之持重俾张我武克定西疆业其勲以象贤大其门而出将兵严既解朝选攸归举以令闻允兹近侍可行左散骑常侍散官勲封如故  

授蒋涣右散骑常侍制  

门下献纳之重周爰是咨必择通贤用光近对银青光禄大夫光禄卿上柱国汝南郡开国公蒋涣徳礼器学贯儒流孝友彰其令名文词是其余力合大雅之明哲逹中庸之隠防清方有恒华皓益固直道而处风猷自髙爰借论思之才用膺侍从之事副予良选伫尔嘉言可右散骑常侍散官勲封如故  

授裴向左散骑常侍制　　　元　稹  

勑周文王侍从之臣无可使结韈者我知之矣左右前后无非令人朕以将壮之年臣妾天下司其忽【`集作忿`】速其在于持重温良之士以鉴之乎前陜虢等州都防御观察处置等使中散大夫陜州大都督府长史兼御史中丞万全县【`河东有万泉县无万全县`】开国子赐紫金鱼袋裴向缙绅之徒言其闺门之行仅至于衣无常主儿无常父矣推是为政仁何逺乎是以发自王畿至于陜服多歴年所终无尤违每移孝友之风以惩强暴之俗甘棠之下防譲兴焉予欲用垂珰夹乗之官以代吾盘盂韦之戒不亦可乎守左骑常侍散官封赐如故  

授孔戣右散骑常侍制　　　白居易  

勑昔齐桓公心体懈堕则隰朋侍汉武帝【`众本虽同疑是`】亲重儒术则刘向从今之常侍是其任【`集作选`】矣中吾选者莫匪正人【`集作称其任者唯正人乎`】大中大夫守尚书吏部侍郎上柱国赐紫金鱼袋孔戣言行谨直风操端庄肃然礼容清庙之器始自筮仕至【`集作迄`】于天官虚舟为心利刄在手全材具美时论多之可使珥貂立于【`集作吾`】左右从容侍从以备顾问隰朋刘向岂逺乎哉可右散骑常侍  

授归登右散骑常侍制  

勑近侍之列骑省为贵歴代迄今选任颇重必询望实而后命之工部侍郎归登朴忠沉厚心无适莫【`集作诡诈`】介圭不饰止水无波澹然自居以致名称抱此素行歴践清贯掌议左掖贰职冬官嵗时滋深体望益茂可以备顾问应对之选列言语侍从之臣冠貂附蝉立之于右访诸时论佥以为然可守右散骑常侍  

授赵真龄右散骑常侍制　　杜　牧  

勑仲尼曰慎择迩臣为人之道【`集作导`】夫言语应对之选为顾问耳目之官若非善良必致壅害朝散大夫守太子賔客上柱国汉中郡开国公食邑二千户赐紫金鱼赵真龄其先君子祗事祖宗出入屏毗余四十载尔为令嗣克肖素风好学颇专树善不倦凡曰贤彦无不与游云水登临多闻放志风尘趋竞殊不萦心是以长人有慈惠之名处官无纎介之失其为行已斯亦多矣丹墀文陛之内貂羽金蝉之荣超以授之无忝所举可守右散骑常侍散官勲封赐如故  

授令狐定右散骑常侍制　　崔　嘏  

勑前西川节度副使令狐定夫言语侍从之臣朝夕论思献纳必求明诚端厚文而不佻者以备吾之顾问今以定业茂儒素道光缙绅恬于晋取之机郁有贞方之誉践歴华贯周旋正途佐台席而筹画居多登副车而声猷甚畅从知既久毕志方归嘉其委质之诚宠以附蝉之贵阮貂换酒潘直逢秋既荣髙阁之居亦有逹人之美勉思清切以遂优游可依前件  

授裴廷裕左散骑常侍制　　钱　翊  

勑具官裴廷裕国之用材在乎称职况词臣之任君命所垂苟详慎之有乖系事机而实重既闻舆论得以移官以尔学植素深文锋甚锐自居侍从亦谓勤劳乃推游刄之功庶叶匿瑕之道未能降秩且复立朝珥貂犹假于宠光夹乗仍亲于左右将存大体以息多言可依前件  

授李澥右【`总目作左`】散骑常侍制　薛廷珪  

勑国家龙朔中有侍极官今之左右常侍也前代崇宠秩比侍中宻叅帷幄之谋时号清重之选从容献纳允属名儒今执政言尔具官李澥地实华腴性惟贞介聚学为已修礼藩身清明照物以忘疲澹泊居贞而有守来司纶诰润色推工去卧云山含章见誉增重价诚由于合柜固深根颇异夫揠苖久漏搜罗几为遗逸升之近署官以丰貂宜俟并伸勉从虚伫可守右散骑常侍  

## 文苑英华卷三百八十一

宋　李昉等　编北省二  

给事中  

授于惟谦给事中制　　　　李　峤  

鸾台文昌右司郎中于惟谦局量宏深理识精逺干能兼备词学并优防府提纲虽伫才用鎻闼待问更资益宜登侍从之职以光清切之署可朝请【`一作议`】大夫守给事中  

授于经野给事中制　　　　苏　颋  

门下尚书兵部郎中上柱国于经野雅量端实闲机宻静有恒其操无择斯言理必中于防墨才见推于扎翰中台奏草已承更直之荣左曹顾问宜接双逰之美可朝请大夫守给事中勲如故  

授李懐让给事中制  

黄门朝议大夫尚书兵部郎中上柱国李懐让直方自守贞独不羣理可析于毫芒文可成于藻绘虽手挥繁综而心寄闲逺丝纶所属尝推起草之能駮正是司更接逰兰之宠可守给事中散官勲如故  

授桞涣给事中制  

勑朝议郎守尚书司门郎中桞涣学思优博礼容庄敬蕴公直之志有亷正之风早以声华亟从推择丹墀列侍必迁英髦青闼命官宜叅顾问可守给事中散官勲如故  

授褚廷诲给事中制　　　　孙　逖  

门下朝议大夫守谏议大夫上柱国禇廷诲师臣旧业官序良才文儒实百行之资翰墨当一时之妙駮正为务畴咨所难宜迁左禁之荣式允中朝之望可守给事中散官如故  

授裴遵庆给事中制　　　　贾　至  

勑礼部郎中裴遵庆清正介直公才雅望智能利物行可检人今东夏务宰臣任重是资髦士以佐輶轩宜居駮议之职仍领铨衡之务可给事中  

授崔防给事中制  

门下防稽太守崔防识敏而周器清而直有冉季之政事兼应刘之词藻累升台省咸以才迁骤歴藩僚时惟徳举左曹枢近爰司駮正宜择士林之秀俾参鸾渚之荣可给事中  

授张孚给事中制  

勑司膳郎中张孚果行育徳疏通知逺是瑚琏之良器抱豫章之美才文以藻身屡得词塲之隽公而持操更推吏道之能誉洽礼闱风清宪简宜擢拜于青俾駮议于黄枢可给事中  

授贺若察给事中制　　　　　常　衮  

门下中散大夫行尚书吏部郎中贺若察讲求学术藻餙艺文顾言行以检身酌知能以经务任叅六典选重一时从容管剧每识通而理当逹练起草亦体大而思精声猷并茂公望惟允分曹殿中职在论駮尚书奏议俾尔平之可给事中散官如故主者施行  

授崔侁萧直给事中制  

门下银青光禄大夫御史中丞东都留台崔侁峻而能通和而有节朝议郎守太子左庻子赐紫金鱼袋萧直性资髙朗识诣冲妙各以文儒致用贞亮处心【`集作自处`】持纲宪府必执其中赞事宫坊允归于正彰闻望于公器振英华于士林顾兹掖垣素用髦彦文昌奏议多所论駮俾承并命式副良选侁可行给事中防官如故直可守给事中防官赐如故主者施行  

授赵防给事中制  

门下朝议郎检校尚书吏部郎中兼御史中丞赐绯鱼袋赵防纯白髙朗儒林表仪炳文扬彩时谓清防早以贤良茂异服我周行歴践三台之列尝叅二陜之佐其于事典多所精详顷毗荆舒寻罢戎务近侍方缺选才正难评南宫之上书次东厢之奏事夙夜思职尔无面从可守给事中散官赐如故  

授韦谔给事中制  

门下通议大夫行尚书吏部郎中彭城郡开国公韦谔在人之徳承家积厚先致羙以施政终秉彛以存诚朝之清序多所阶歴叅我六典冠于诸曹学以辨异文以决滞五年勤职时谓淹才宜守【`集作侍从`】殿中以平台议诏书未当实得封还官能守常事尠失中是有选用尔其扬之可行给事中散官封如故主者施行  

授郑覃给事中制　　　　　白居易  

勑给事中之职凡制勑有未【`集作不`】便于时者得封奏之刑狱有未合于理者得駮正之天下寃滞无告者得与御史纠理之有司选补不当者得与侍中裁退之率是而行号为称职故不专于掌侍奉讃诏令而已中大夫行諌议大夫云骑尉荥阳县开国男食邑三百户郑覃清节直行正色审词【`集作寡言`】先臣之风蔼然犹在自居首諌益励謇谔擢领是职必有可观亦欲天下闻之知吾奨骨鲠之臣来諌诤之道也可行给事中防官勲如故  

授孔戣等给事制  

勑浑金璞玉方圭圆珠虽性异质殊皆国寳也是故能官人者亦辨而用之諌议大夫孔戣静专贞白不渉声利执言守事无所依违驾部郎中薛存诚亷洁直方饬以词藻中立不倚介然风规吏部员外郎王涯端明精实加之以敏懿文茂学尤推于时并歴践朝行恪勤官次諌垣郎署蔼其休声宜加公奨擢在近侍左右禁闼可以同升必能评奏台议发扬纶诰临事有立属词可观各随所长分命以职祗奉乃事无替厥猷戣存诚并可给事中涯可兵部员外郎知制诰  

授窦易直给事中制  

勑前御史中丞窦易直器质识智厚重开敏文合法要学通政经累践防郎擢司邦宪寛猛举措甚得其中官不易方府无留事前因病免今以才迁俾升闱用【`集作以`】备顾问凡制令奏议官狱典章茍有依违皆得駮正所任不细宜敬乃官可给事中  

授崔璹给事中等制　　　　崔　嘏  

勑闱冠三省之髙太常列九寺之右凡所选擢必俟才贤惟尔璹以賔筵雅度早践霜防俦以正殿雄词超升省署文雅当于题柱列郡洽于褰帷迭居二尹之雄并处亚卿之列而皆本以明敏发为文学玉在湼而不缁金投火而弥劲眷言乆次【`一作春闱既乆`】是用迁升我有丝纶期汝论駮我有金石资尔谐和无沗官常自贻公譲【`一作议`】璹可给事中俦可太常少卿  

諌议大夫  

授薛稷諌议大夫制　　　　苏　颋  

门下中散大夫行尚书礼部郎中脩文馆直学士河东县开国男薛稷奕代雄词身济其羙光时雅量士慕其风故能悬帐絶伦升堂覩奥掖垣宻勿字列黄缣仙闼从容文【`一作云`】飞赤管箴阙之任惟贤是择俾登才子式宠諌臣可諌议大夫余如故主者施行  

授吴竞諌议大夫制  

黄门朝议大夫前行尚书水部郎中兼脩国史上柱国长垣县开国男吴竞雅思周宻素风清旷著书微婉东观是称起草闲逹南宫所重宜列諌臣之位复膺良史之才可守谏议大夫兼脩国史防官勲如故主者施行  

授尹愔諌议大夫制　　　　孙　逖  

门下右省署掌諌之官立司过之史所以书君举箴王阙不次而授唯才是与道士尹愔识洞微妙心逰淡泊袛服言敷圣教虽浑齐万物独诣于清真而博通九流兼逹于儒墨朕方贵无名之璞期不言之化资其妙道寘彼周行宜居纳诲之职仍存记言之地可朝请大夫守諌议大夫集贤院学士兼知史官事  

授宋浑谏议大夫制  

门下朝议大夫前行尚书驾部郎中上柱国襄国县开国男宋浑清才敏识人望时英未可易量将其必复顷辞省闼言侍庭闱虽私心则然而公用乆阙筞名委质非无古人之训移孝为忠宜在诤臣之列可守諌议大夫防官如故  

授杨慎矜諌议大夫制  

门下太子右赞善大夫兼御史专知大府出纳权知御史中丞事杨慎矜坚正有才通明足用乆持天宪兼掌国泉竭忠公之一心杜讹伪之千变爰升独坐用肃具寮而潜恳固辞执谦难夺愿收恩于后命祈尽节于前功得失不惊将敦薄俗始终如一以勤守官特遂由之诚仍居出纳之任【`一作纳諌之职`】可行諌议大夫兼侍御史仍依旧知大府出纳  

授髙适諌议大夫制　　　　贾　至  

勑监察御史髙适右【`一作立`】节贞峻直躬髙朗感激効【`一作懐`】经济之畧纷纶瞻风【`一作文`】雅之才长防逺圗可云大体谠言毅【`一作义`】色寔谓忠良【`一作臣`】宜廽紏逖之任俾超諌诤【`一作风谕`】之职可守諌议大夫　　　一作皆旧唐书  

授张镐諌议大夫制  

门下侍御史南汝【`疑`】节度判官张镐崇徳广业宣慈恵和主善为师志古之道或直而温可以居諌诤之任或强而谊可以在凖防之职或理而敬可以司草奏之繁官得其人鲜有败事列于鸳鹭佥曰惟允可諌议大夫  

授畅璀【`总目作杨璀`】諌议大夫制  

勑为川者决之使为臣者宣之使言故尧有敢谏之鼓诽谤之木此其所以圣也楚灵称凡百箴諌吾尽知之无怫吾虑此其所以败也朕嗣守鸿业时方艰难实頼有位之士匡其不及故注意諌臣必求诸道关内盐河判官畅璀頥真餋正精洁恵和有质直而无流心秉忠信而持谠议顷嵗去职晦迹丘园爱其身以有待餋其志以有为厥徳不囬允谐司议可兼諌议大夫余如故于戏宫之竒懦不能强諌春秋以为之失常臧僖伯继论纳郜鼎君子称必有余庆予违汝弼汝无面从【`旧唐书有畅传尝为諌议大夫`】  

授王延昌諌议大夫兼侍御史制  

前　人  

门下古者天子有诤臣七人而事君有犯无隠故能献可替否从諌则圣京兆少尹知杂王延昌学于古训秉心塞渊以文艺之资饬干时之器顷者弥纶省闼纲纪防宪旧章克举雅望攸归贰政浩穣虽借其条理列职防讽更思其谠直諌大夫之宻侍御史之雄尔宜兼之以匡予理可諌议大夫兼侍御史知杂余并如故  

授宋晦諌议大夫制　　　　常　衮  

勑通议大夫检校尚书兵部郎中兼侍御史上柱国宋晦忠洁简恵和而不流理畅思精适于羣务位以才逹政以礼成徃者理军岐阳赞我戎事【`集无此字`】重艰贞之操义有可懐防阁更拜乆于清秩外掌邦赋任居其艰【`集作难`】底慎均节以资经费事皆求当虑不及私积劳可书责实当进加以亮直行之有恒属諌臣之髙选叅髦士之大用以匡不逮无伏嘉言可行諌议大夫防官勲如故  

授李收諌议大夫制  

勅书曰后徳惟臣不徳惟臣实頼左右前后有位之士匡其不及天子有诤臣职在司过若有犯无隠献可替否则旷然丕变时惟休哉中防大夫前行尚书兵部郎中赞皇县开国男李收敏而好学文以彰之清澹寡欲不以得防千虑徃属时难保兹艰贞事君之节足以存劝歴践郎署率由旧章而仗雅居正可叅讽议无或尸官以防闻当【`阙`】见以箴阙也可諌议大夫防官封如故  

授崔郾諌议大夫制　　　　元　稹  

勅朝防大夫守尚书吏部郎中上防军崔郾昔我太宗文皇帝以魏徴为人镜而奸胆形于下逆耳闻于上及徴没而犹叹过失之不闻夫以朕之不敏不明托于人上月环其七而善恶蔑然岂諌议之臣未尽规于不徳耶朕甚惧焉以尔郾端愿【`集作厚`】诚明济之文学柔而能立谦而逾【`集作愈`】光命汝弼予式冀无过于戱宋景公一诸侯耳尚感列星【`集作而陈星退`】之词齐威王独何人哉能辨日闻之候尔其极諌无隠朕不漏言可守谏议大夫防官勲如故  

授元晦諌议大夫制　　　　李徳裕  

勅昔汲黯薄【`一作为`】淮阳守愿出入禁闼补过拾遗则諌诤之任实资谅直我求其比今得正人吏部郎中元晦徃在内庭甞感先顾奋发忠恳不私形骸伏俯青蒲至于雪涕数共工之罪不蔽尧聦辨垣平之诈益彰文徳近因旌别邪正宰弼上言以鲁公藏罟莫如寘革于左右汉后辑槛孰若列□于公卿是用命尔登于文陛其副我宠擢不替初心勿沽小名以枉大节勉服官业期于有终可諌议大夫  

授李方右諌议大夫等制　　崔　嘏  

勅居諌纳之地副铨综之司致予聦明适彼伦要自非端方正直之士检身御众之才则何以输及霤之忠诚奉提衡之藻鍳尔等皆擢秀瑶林飞华桂苑早登俊造共许清贞入宪府而自竦孤标歴文昌而更光列宿分符茂绩逺稽于龚黄视草雄词旧推于贾马是用擢居右省陟彼首曹尔宜徴五諌之司佐三铨之任无疑逆耳必在精心勉服宠光益扬善价可依前件  

授姚朂右諌议大夫等制  

勅朕髙居穆清端拱思理尚虑旒纩蔽吾聦明故精求諌纳之臣投我药石之语而天官正郎地连藻镜职佐铨衡必资明干之才以副经通之目以朂端方雅厚正以操心以简求和易周旋敏于临事而皆富文奥学早升俊造之科利用长才累处重难之任是用擢于粉署置在禁垣升自外郎膺兹首选尔其详求五諌左右三铨勉思及霤之志更致提衡之羙朂可右諌议大夫简求可吏部郎中  

授董禹左諌议大夫制　　　薛廷珪  

勅朝廷具位之臣得直言天子过失太平之基也矧司我諌议列吾轩墀啓乃心而沃我心尽尔言而攻我过眷求之道时惟艰哉具官董禹叠中词科优有艺文西汉故事甘泉遗仪闻其讨论多所详悉逮事先帝颇扬直声徴还周行歴践防阁靡所附丽能精典坟公论推其才术乡校言乎淹恤今擢尔为諌议大夫置朕左右勉扬厥职徃副旁求夫立肺石挹兽樽扶将颠祛未寤在履正直务去将迎尔或推公朕岂惮改书绅铭座服我训词伫称人情勿【`阙`】　　可右諌议大夫  

## 文苑英华卷三百八十二

宋　李昉等　编北省三  

中书舎人  

授郑勉紫微舍人等制　　　苏　颋  

黄门朝议大夫守给事中郑勉措【`一作留`】心精覈尤明理体朝议大夫尚书库部郎中戴令言属词方雅深逹政端咸蕴公忠备闻学行紫闱星拱必伫贤臣青闼云连实旌竒士【`阙`】　　专文事【`阙`】　　　中防官各如故主者施行  

授崔琳紫微舎人制  

黄门正议大夫行尚书屯田郎中上柱国魏县开国子崔琳素履【`一作履操`】纯懿清心谅直文辞为从政之端忠孝是立身之本分符作牧共頼仁明赐笔题工咸推练习掖垣近宻禁省旁求宜迁振鹭之行用集栖鸡之地可行紫微舎人防官勲封如故主者施行  

授王丘紫微舎人制  

勅通直郎紫微舎人内供奉王丘思防风云文成典謩介独为操直方【`阙`】　　　近其华望自【`阙`】　青事宻黄缣颉颃嵗年籍甚声听俾词禁之羙宜正掖垣之秩可守紫微舎人防官如故  

授齐澣紫微舎人制  

勑朝议郎守给事中内供奉齐澣运心孤迈懐器独立属词毎穷其雅实临事益表其甄明故能早负声猷备经推择左曹駮议常接于双逰右掖词言伫光于五字可守紫微舎人散官如故  

授逹奚珣中书舎人制　　　孙　逖  

勅朝议大夫守职方郎中兼试知制诰逹奚珣文学素优忠勤克着自经试用备闻详宻草奏南宫已擅一时之妙掌纶西掖愈彰五字之能宜就列于即真俾正名于近侍可守中书舎人防官如故  

授贾登中书舎人制  

门下朝请大夫守给事中骑都尉贾登脩词自逹守道为师有大雅之文章禀中和之徳行駮正之地已着能名纶綍之司更膺髙选可守中书舎人  

授梁淑中书舎人制  

勅朝议郎守尚书兵部郎中梁淑通明致用博雅为文才冠时英望髙人誉五字之选一台所推宜旌起草之能俾效司纶之职可中书舎人防官如故  

授韦斌中书舎人制  

门下国子司业韦斌贞规不杂敏识惟精标丽则以工文秉直声而济羙乆从防秩未展清才岂避亲遂妨公用宜特升于禁掖俾专事于司言可行中书舎人  

授李元成中书舎人制  

勅朝议郎守尚书考功郎中仍试知制诰兼知史官事李元成中和有裕直道自然文章为致用之资慎宻是周身之本乆司纶綍深惬器能宜拜命于即真俾甄才于试可可守中书舎人兼知史官事  

授杜鸿渐崔倚中书舎人制　贾　至  

勅知中书舎人鸿渐等忠肃恭懿羙秀而才蕴清通之理义兼真固之干能用制军诰允属夏卿持衡审官时惟小宰慎择多士佥曰尔谐宜当铨综之仍掌丝纶之任鸿渐可守中书舎人判武部倚守中书舎人判文部侍郎  

授裴敦复中书舎人制　　　王　丘  

勅朝议郎检校吏部郎中裴敦复等并行标纯一材蕴经通或学辩文防核综兼于隠赜或词握灵蛇光晖映于等夷职居要剧声振发挥近宻之职搜择宜精俾对掌于丝纶兼聨华于省闼可依前件  

授崔翘中书舎人制  

门下朝议大夫守给事中崔翘学行自中方直形外明而能晦简不违谦始方蔚于文章终激扬于吏道駮议既乆要宻逓迁宜自珥貂之司俾叅鸣鳯之掖可守中书舎人防官如故  

授李彭年等中书舎人制　　王从敬  

门下朝请大夫守给事中李彭年等噐业深风规頴秀士林桢干文苑英髦并综覈前言闲习政事闱駮正既称详宻画省弥纶允推精练俾迁掌于纶綍咸列侍于轩墀可依前件  

授裴度中书舎人制　　　　白居易  

勅司勲郎中知制诰裴度以茂学懿文润色训诰体要典丽甚得其宜施之四方朕命惟允况中立不倚道直气平介然风规有光近侍台郎满嵗班列当迁纶阁之职所宜直授可中书舎人  

授崔群中书舎人制  

勅库部郎中知制诰翰林学士崔群端厚和敏节以文学温良忠敬得侍臣之风自列内朝兼司诰命事烦而益宻职乆而弥精六年于兹勤亦至矣况小大之事常所访问尽规极虑益居多所宜崇以正名式光近职敬乃嘉命其惟有终可  

授贾餗等中书舎人制  

勅叅掌宥宻斧藻训诰侍立于文陛之下挥翰于禁署之中非第一流不在其位朝散大夫守太常少卿知制诰上柱国贾餗器范温雅词藻严朝散大夫守尚书职方郎中知制诰上柱国清河县开国男食邑五百户崔咸学探奥防文有正声而皆公论所归清规擅称比羙玉而光彩外溢服华组而焕耀扬辉【`阙`】荀大章之才【`阙`】　　识王濬冲之质则损乎文伫尔酌中明吾试可无使相如视草专羙于前时也其承之餗可守中书舎人散官勲如故咸可守中书舎人防官勲如故  

授李渤给事中郑涵中书舎人等制  

前　人  

勅举才命官得人斯重询事考绩称职为难况駮正违失典司文诰叅我宻命为吾近臣非望实兼优则不在兹选朝议郎守諌议大夫知匦使上骑都尉赐绯鱼袋李渤清标雅裁器韵不群赡学积文泉源益濬有济人经国之术资通时利物之才朝散大夫守尚书司封郎中知制诰上柱国郑涵藻履坚明雄文炳蔚虚懐宏逹雅思冲深立言尝见其着诚秉志颇闻其经逺夫澄其源者必清其流端其本者必正其末其便蕃禁掖润色王猷君不可以私其人臣不可以虚其受简才既因于朕志当官爰俟于尔能其有嘉闻以光茂选渤可守给事中防官勲赐如故涵可守中书舎人防官勲如故  

授李讷中书舎人李言大理少卿制  

崔　嘏  

勅礼部郎中知制诰李讷等彰施帝载润色王猷朝出乎九重夕驰于四表必资其金相玉立之器懐其腾蛟吐鳯之才以发挥人文流布天泽而臯繇作士谟明以賛至理定国持刑公平而昌后嗣使匹妇无霣霜之叹遐甿离束湿之寃隂阳气和手足可措必在乎理狱之官明慎用刑哀矜守法今讷言等皆以器能犀利文彩光华演纶推倚马之工剖竹着悬鱼之化以兹迁擢谁曰不然勉吾右文恤刑之意也讷可守中书舎人言可大理少卿  

授裴谂中书舎人制  

勅居禁宻之地闻善则迁当演纶之工有劳斯陟此所以光吾侍从荣彼缙绅翰林学士司封郎中知制诰裴谂家承茂勲身有羶行早袭弓裘之业克隆堂构之基闲澹自居嚣浮不染自擢居内署掌兹制命谨宻无旷馨香有闻问对备见其一心敏防共推其七歩况臧孙有后且闻得鳯之音枚乗多才雅蓄雕龙之妙爰因满嵗授以正名尔宜思用以致君励精诚而正已慎尔闻见奉吾周旋无彰温树之名克保词林之羙可依前件  

授秘书少监赐紫卢光啓守中书舎人制  

钱　珝  

勅西省设官之重实代吾言故脩禁之章漏泄居其首而稽缓次之受选者率用靖黙专敏之士然后若【`疑作为`】得具官卢光啓励精不怠处黙有伦定志而静专其谋好古而敏求其要緫是四善谨于一心则攻学与文尝试之于禁闼矣能于【`一作能居又作而能`】防地自安素风不去乃资公论复典训辞夫入官惟勤执事惟敬茍视禁以无犯则立身而有章行之克终利亦焉徃可依前件授祠部郎中知制诰赐绯王钜守中书舎人制  

前　人  

勅迁不欲速则人将竞迁而不安其职也掌诰故事多用外郎嵗满而升乃正郎位嵗又满始得其秩所以持重官次展张辞业有毛羽者不亦乐于翺翔乎具官王钜敏于内而秀于外其发也为文章栖于禁垣奋以健笔若夫规格防有轻浮试之三年未尝乱日且闻讲学必务本根今掌诰再迁一如故事论诸防官于尔甚优兼佩金章俾光飞歩自兹而徃厥路弥髙敬而行之何患不到可依前件  

授翰林学士郑延昌守本官兼中书舎人制  

刘崇望  

勅以尔彯缨著称梦笔为文富以羙才披其禁闼典由中之诏成布下之言方谓得人雅当入侍葢闻羊祜议谋是草皆焚周仁重厚其言不泄亲近之地慎宻为先尔既不能何爽居外西省亦吾教诰之地戒之可矣可依前件  

授膳部郎中知制诰钱珝守中书舎人制  

薛廷珪  

勅具官钱珝孟子不云虞舜闻一善言见一善行若决江河沛然莫之能御也朕凝神穆清躭味坟史用尔掌纶诰时推得人观其书词夐絶尘滓褒贬尽春秋之要指指归决训诰之源流传闻四方平视三代而秉守甚正韬藏有程介然独行卓尔清峙阅尔之能事多矣聆尔之嘉猷蔼然信乎虞舜之心若江河之不能御也俾即【`一作尔`】真秩斯为旧章夫参賛枢衡典司纶綍职业弥重扶摇渐崇勉副东求无孤宠待可中书舎人  

知制诰  

授庾凖杨炎知制诰制　　　常　衮  

勅中大夫行尚书吏部郎中上柱国庾凖检校尚书兵部郎中充山南【`集作劒`】副元帅判官赐绯鱼袋杨炎防诏令之重润色攸难其文流则失正其词质则不丽固宜酌风雅之变叅汉魏之作发挥纶防其在兹乎尔各以茂才硕学敏识纯行俾其对掌可谓得人仍转郎位式光朝选凖可行尚书职方郎中知制诰防官勲如故炎可守尚书礼部郎中知制诰赐如故  

授郗昻知制诰制  

勅朝防大夫检校尚书司勲郎中郗昻冲和简朴不餙其外有雄俊之才可变风雅有精深之学实防儒加以忠敬兼之亮直率由兹道可谓正人夫化成天下在于文匡朕不逮主于諌敷畅纶防箴规朝阙所掌皆重尔其懋哉可守諌议大夫知制诰防官如故  

授韦觊给事中庾敬休兵部郎中知制诰  

白居易  

勅职之要莫先于駮正文之选莫难于司言将使朝纲有条朕命惟允在二者得人而已中大夫使持节苏州诸军事守苏州诸军刺史上骑都尉韦觊精微专直通乎事典可使平奏议而坐右曹朝散大夫守尚书礼部郎中上柱国庾敬休温裕端明饰以词藻可使书诰命而立西序【`集作而专右席`】而轮辕凿枘各适所宜夫惟刺史守列城郎官应列宿选任倚注【`一作寄`】非不荣重然吾左右前后方求正人如觊敬休不宜疎逺亦犹有声之玉无纇之珠不置佩服之中掌握之上【`集作不置于佩服掌握之间`】皆非其所也宜自敬重无忝吾言觊可行给事中散官如故敬休可尚书兵部郎中知制诰防官如故  

授独孤郁守本官知制诰制  

勅考功员外郎史舘脩撰独孤郁为人沉实敏行寡言粲然文藻秀出于众累升諌列再秉史笔洎掌丝纶率以直闻求之周行不可多得而掖垣近职纶阁重选俯询时议尔宜居之  

授钱徽司封郎中知制诰制  

勅中防草奏内庭掌文西掖书命皆难其人也非慎行敏识茂学懿文四者兼之则不在此选祠部郎中翰林学士钱徽蔼然儒风粲然词藻缜宻若玉端直如自叅禁司益播其羙贞方敬慎乆而弥彰应对必见于据经奏议多闻于削【`一作焚`】槀迨今六载其道如初嘉其忠勤宜有选擢俾转郎吏仍叅纶阁兹乃荣奨尔其敬承可依前件  

授独孤郁转司勲郎中知制诰制  

前　人  

勅考功员外郎知制诰独孤郁学识文行时论所推选自外郎擢居右闼纶言枢命既重且难委以发挥甚闻称职而端谅忠谨介然自居为臣若斯足可嘉奨官当满嵗职亦逾年冝从羙选以光近侍可司勲郎中知制诰  

授裴谂知制诰制　　　　　崔　虾  

勅传曰有功徳于人者其后必大伊尔烈考勤劳王家出有平冦之功入有致君之志式多令嗣以承清基惟尔谂生而有文弱不好弄中蕴明敏外涵清和蔼然君子之风蔚有贤人之操自擢升翰苑入侍禁闱动必知机静而适道大玉之韵清越以长小山之姿贞芳自茂是用资其粉泽演我丝纶斧藻方耀于鳯衔挥洒更期于鸿笔式光帝载无郁王猷可依前件  

授考功员外郎赐绯鱼王钜驾部员外郎知制  

诰制　　　　　　　　　　钱　珝  

勅某官某夫举典申命以进退在位之士而指其臧否兼儆百职者本乎圣人之法言也法言之不为浮言而已知言之士过实必羞因使出辞当能近法钜积中有羙欲昧而彰永惟季父令名常恐所承不以【`一作似`】百川学海进则至焉吾欲激而成之是以擢居禁省徃司明诰防畔法言至不漏不逾兹为能矣可依前件  

## 文苑英华卷三百八十三

宋　李昉等　编北省四  

起居郎  

授韩休起居郎制　　　　　苏　颋  

勑朝议郎左补阙内供奉判尚书主爵员外郎韩休理识清畅襟灵夷雅探学精微属词婉丽甲科对防尝副求贤左史记言用观书法可行起居郎防官如故  

授贺知章起居郎制  

勅朝议郎【`一作大夫`】前行户部员外郎贺知章业优词学时重才行禀精微之髙妙体仁恕以明逹必能书法不隠立言可观冝廽职于版圗伫擅声于铅笔可行起居郎散官如故  

授杨齐宣起居郎制　　　　孙　逖  

勅朝议郎前行左补阙杨齐宣规行介立守道安贞雅致表于文词清标传于绪业顷叅諌职考绩已深自闻谢病嵗年滋乆虽宰臣立节毎避举亲而公噐湏才终难滞用冝发命于中防俾分官于左言可行起居郎散官如故  

授裴综起居郎制　　　　　贾　至  

勅左史记事君举必书先王之制也晋则董狐书法不隠楚则倚相能读典坟善恶成败实由其言慎择端士求难其人殿中侍御史裴综绪业清纯言行敦敏俾之直笔庶朂厥官可行起居郎  

授崔瑶等起居郎制　　　　崔　嘏  

勅载笔赤墀之下掌礼曲防之中注记行而铅椠是资褒贬当而缙绅知惧顾兹所职岂易其人而擢备宫僚亦为佳选以瑶贞规素履绍克俭之家风以碣秀质清门承定倾之祖徳以瞻雄辞丽藻蹑珠履于賔筵以景表退迹安时寄霜华于宪【`一作省`】署我之自得尔亦荐闻各膺宠擢之荣自有云霄之路可依前件  

起居舍人  

授太子舍人刘如玉等右史制　李　峤  

鸾防朝散大夫行太子舎人刘如玉朝散大夫检校麟防著作佐郎崔融等并言芳兰芷行温珪璧或誉满铜楼或名髙石室记言之重选众尤难宜收博辨之才俾居良史之任并可行右史散官如故  

授洪子舆起居舎人制　　　苏　颋  

勅通直郎著作佐郎洪子舆雅淡不羣清贞自逺学探微防词造幽典立心有恒常慕直臣之节书法无隠可称良史之才俾列轩墀亦光铅椠可守起居舎人散官如故  

授崔铣起居舎人制  

勑朝请郎前试【`一作守`】通事舎人崔铣识逺心明懐才蕴艺缺碑尽记亡箧不遗实朝序之英髦为士林之俊防趋侍西掖洽闻东观期书法以无隠俾举能而有声可守起居舎人散官如故  

授陈九言等起居舎人制　　孙　逖  

勑朝议郎守太子舎人摄殿中侍御史朔方节度判官陈九言朝议郎行太常博士兼史馆脩撰刘贶等清才雅望敏学工文是周行之俊人有致逺之良具史臣之选公议所【`一作攸`】归宜并拜于轩墀俾分官于左右九言可行起居舎人防官如故贶可行起居郎余如故授孔述睿起居舎人制　　　常　衮  

勑宣议郎试太常博士东都河南江淮南等道转运使判官孔述睿左右史正用第一流其选殆精于尚书郎也今东观诸儒皆约注记而脩简册事之当否多取正焉以某【`集作尔`】圣人之歴代儒首博通古训述作可传出入起居期于秉直可守起居舎人防官如故  

左右补阙  

授许景先左补阙等制　　　苏　颋  

勑奉议郎行杨州大都督府兵曹叅军事许景先词含风雅有公直【`一作正`】之量宣议郎前国子监四门直讲马利学摠典坟禀亨嘉之徳士推令问人假清规致之掖垣用广贤路景先可行左补阙利徴可岐州扶风县丞员外置同正员仍直紫微省散官各如故  

授杨齐宣左补阙制　　　　孙　逖  

勅朝议郎前行右拾遗内供奉杨齐宣耿介不羣精明有识传清白之素业着词华之令名逹礼云终外除将乆宜承宻命更列近臣可左补阙余如故  

授薛兼适左补阙制　　　　常　衮  

勅朝请郎前行万年县丞薛兼适兄弟致羙士林推重词清行洁政以干称在烦剧而有余守贞方而不易文章侍从朝夕论思防我诤臣以箴朝阙可行左补阙防官如故  

授辛丘度工部员外郎李石可左补阙李仍叔  

可右补阙等制　　　　　　白居易  

勅朝散大夫右补阙内供奉飞骑尉辛丘度等朕诏丞相求方畧忠谠之士置于左右而播防以石可暨仍叔应自塞诏书言其为人厚实謇直常【`集作尝`】以文行谋画从容于幕府之间临事敢言当官能守可使束带同升诸朝又言立度介洁静专不交势利宜加推【`一作擢`】奨以劝其徒况又【`集无又字`】乆次者转迁后来者登进皆适所用平章可之可依前件  

授卢文【`集作士下同`】玫起居郎刘从周补阙等制  

前　人  

勅君有举左史得书之政有阙諌官得补之二职者歴朝之清选也前侍御史卢文玫甞在西川时为从事乱危潜防能洁其身前监察御史刘从周顷佐宣城奉公守正【`集作政`】端士之操终然不渝时所称论并宜甄奬况学术词藻见推于众并命清贯佥以为宜记事尽规各伫能効文玫可起居郎从周可右补阙  

授前合州刺史顔荛礼部郎中殿中侍郎御史李德璘右补阙监察御史郑渥右补阙等制  

钱　珝  

勑具官顔荛等昔太师鲁公拘在冦廷渠魁有危【`一作僣`】廹之问对以诸侯朝觐之礼奋发直言不屈端凝守正而殁理命之戒家庙为先贤哉钜人可谓忠而知礼矣今荛行髙学茂洪绪有承因太师之所为遂以礼曹郎命尔用昭遗徳且勉令脩徳璘合矩中规擅髦彦之称渥端居慎守积监视之劳擢为諌臣实就近列使吾闻过繋尔当官无或面从以坠其职可依前件  

左右拾遗  

授梁升卿等拾遗制　　　　苏　颋  

勅宣徳郎行岐州雍县尉梁升卿等或敷畅学防或该通词艺爰广献书之路用开纳諌之门不独美于雕龙颇思齐于市骏咸宜采择以申甄奨可依前件  

授韦啓左拾遗制　　　　　贾　至  

勅劔门县令韦啓雅有文词仍兼政术諌官近宻必择正人忠谠之言期于无隠可左拾遗  

授赵阐右拾遗制　　　　　常　衮  

诰献再试文学考入第三等处士赵阐或懿文清防四科之羙或纯孝彰著百行之先或以言精梗槩【`阙`】属观风省俗顿纲求才幽滞靡遗精麤咸  

纪俾升荣于中外庶有光于奨擢可右拾遗  

授郎士元防拾遗制  

勅前渭南县尉郎士元等有君子之行有诗人之风顷尉于畿亦克用乂匪躬之故无以易焉进思直言入告于内勿使流议壅于上闻懋乃所职其无遗政可依前件  

授卢告左拾遗等制　　　　杜　牧  

勅承奉郎行京兆府长安县尉直史馆卢告等朕观不理之代无他道也取唯诺之士为耳目之官是以太宗皇帝之理天下也徳为圣人尊为皇帝三日不諌必责侍臣况予寡昧固多遗阙不官才彦安能知之告是吾贤乡老之令子弟也以甲科成名以家行著称取自史阁防居諌垣夫朕之不徳吏之不平政之失中人之不寜四者之阙悉陈其志此乃汉文帝开諌诤之诏也忠告不倦尔当奉职自用则小予不恡过勉思有犯无事逊言景宣与皆有才干纠防大府賛佐兵郡各宜勉力以讐知己可依前件  

授前起居舎人韦序礼部员外郎前栎阳县尉  

韦溪左拾遗　　　　　　钱　珝  

勅具官韦序等近朝贤相名卿以贞重简洁益大其门者序则承之故华选陟居昭其嗣也尔复禀粹清不洿不屈播在公论使我思闻其或风法名家钜宗稍替溪则餙身而进志欲与为一罗等【`疑`】谟乆为羁滞仍嘉好学俾列近班夫牋奏所司典章诚重而昭嗣之选大不在辞廷诤之臣惟直是举欲与之志官以道彰华选近班各详兹训可依前件  

授前起居舎人崔居邈库部员外郎前好畤县尉充集贤修撰独孤迟守左拾遗等制  

前　人  

勅具官崔居邈等郎署之选优諌臣之选重必用门子以清朝伦居邈愿而自求以守名卿之嗣迟学而不倦能从长者之言闻其退居皆已甚乆茍无甄擢何为搜可依前件  

授监察御史李渐左补阙前著作佐郎张道右拾遗制  

勅具官李渐等朕常推感寤之意辟艰难之途实务塞违用昭致理尔等或奕代之盛风声有传强以自图守若不坠或从学之道外直【`一无此字`】固在中慎无【`阙`】揣我之情然后举职从諌则圣吾讵无心于此哉可依前件授长安县尉直文馆杨賛禹左拾遗鄠县郑  

谷右拾遗制　　　　　　薛廷珪  

勅具官杨賛禹等以賛禹挺生公族雅有令名检身如履其春氷操心不愧于屋漏而言行无玷文章可观连中殊科首冠羣彦舍而不顾去奉良知三年于兹澄澹一致自待之意何其逺欤以谷二雅驰声甲科得隽亦承遗构自致亨衢求诸軰流兼慎行止朕方求理道允属滞淹闻尔賛禹之规为可以厚风俗而敦教化闻尔谷之诗什徃徃在人口而伸王泽举贤劝善允得厥中并命諌垣我为公选汝于职业勉自激扬可依前件  

通事舎人  

授杨泚通事舎人制　　　　李　峤  

勅朝散大夫行通事舎人员外置同正员杨泚肃承簮笏颇着声芳趋奉轩墀兼効勤恪宜加恩命俾从优奨可检校通事舎人散官如故  

授韦元珪通事舎人制　　　苏　颋  

门下朝散大夫行太子典膳监韦元珪占对闲详风规韶茂防庖分职已命膏梁之绪鸾墀敷奏伫宾客之言可行通事舎人散官如故主者施行  

授韦振通事舎人制  

门下朝防郎前守通事舍人员外置同正员韦振良玉蕴价明珠耀彩宜擢才于金穴俾趋侍于瑶墀可朝散大夫行通事舎人散官如故主者施行  

授卢惟【`緫目有雅字`】等通事舍人制  

孙　逖  

勅前行润州丹徒县主簿卢惟等士族见推人才亦着威仪有则词令可观明试以言既闲于敷纳为官而择宜在于轩墀并可通事舍人余如故  

授张伯禽等通事舍人制　　贾　至  

勅太子左【`一作右`】賛善大夫张伯禽博雅温良能详故事左金吾卫兵曺防军张总淑慎徽美可立于朝休有令闻忠而周敏出纳朕命佥曰尔谐伯禽可兼试太子仆总可守通事舎人  

## 文苑英华卷三百八十四

宋　李昉等　编翰苑  

翰林学士  

授学士杜元頴加侍郎制　　元　稹  

勅朝散大夫守中书舎人充翰林学士防军赐紫金鱼袋杜元頴昔我宪宗章武皇帝熏灼威明兵定八极大索俊乂以徴谟【`集作谋`】猷其在禁林尤集贤彦越正月夕庚子将弃倦勤付朕末乃诏元頴佐予冲人以道扬丕训尔亦祗奉顾命咨援【`集作授`】旧章辅厘哀忧俾克依防是夜而六官承式厥明而百吏授遗草定法仪兹实頼汝官不称事予懐歉然而又词源奥深机用周敏申【`集作授`】之以叠委之诏而益辨【`汉书与办同`】扣之以疑似之问而益明慎独以脩身推诚以事朕职劳可举徳懋宜升不俟逾时寜拘满嵗纶诰清秩版圗剧曺例无兼荣特示甄宠予以国士遇【`集作待`】汝汝以忠臣报予効而【`集作乃`】肺肝司朕耳目可守尚书户部侍郎知制诰依前充翰林学士散官勲赐如故  

授学士沈传师加舎人制  

勅书云臣作朕股肱耳目言天下不可一人理也今国家崇建执事以任股肱妙选侍臣实司耳目股肱良则心膂正耳目审则视听明茍非端人何以近我而朝议郎守尚书兵部郎中知制诰充翰林学士上防军赐紫金鱼袋沈传师洁静精微风流儒雅名因道胜信在言前谦而愈光卑以自牧专对无不逹羣居若不知而又焕有文章发为词诰使吾禁省中无漏露之患而朕语言与三代同风勤亦至矣事我满嵗命汝即真勉竭乃诚以辅台徳可守中书舎人依前翰林学士散官勲赐如故  

授元稹中书舎人翰林学士制  

白居易  

勅仲尼曰志有之言以足志文以足言言之无文行而不逺故吾精求雄文逹识之士掌宻命立内廷甚难其人尔中吾选朝散大夫守尚书祠部郎中知制诰上柱国赐绯鱼袋元稹去年夏防自祠曺员外试知制诰而能芟【`一作削`】繁词刬艶【`集作`】句使吾文章言语与三代同风引之而成纶綍垂之而为典训凢秉笔者莫敢与汝争能是用命汝【`集作尔`】为中书舍人以司诏令【`一作司诰`】尝因暇日前席与语语及时政甚开朕心是用命汝【`集作尔`】为翰林学士以备访问仍以章绶宠【`一作贵`】荣其身一日之中三加新命尔宜率【`一作守`】素履思永圗敬终如初足以报我可守中书舎人充翰林学士仍赐紫金鱼袋防官如故  

授萧俛起居舎人充职制  

勅左补阙翰林学士萧俛顷居諌列职同其忧夙夜孜孜拾遗左右朕嘉乃志选在内庭自参宻近益见忠谠终始不替尤足多之记事之官一时清选俾膺是命以劝奨可守起居舎人依前件  

授学士王源中户部侍郎制　李虞中  

勅竭诚于补察必罄訏谟铺文于诰命以先鸿业非明识屡经于体逺丽藻已着于知微则何以副我虚求充于任使翰林学士中散大夫中书舎人上柱国赐紫金鱼袋王源中天籁无器大球不磨范围可以程缙绅刀尺可以制度量自防于郎署寘诸中禁尝因进见敷奏以言揖黄宪而凶【`疑`】不生覩汲黯而风神自整今时方无事政在和平外付股肱内依心腹必冀恊恭以奉上营道而同方俾下无间言上无偏听万物攸繋朕时頼之勉勤夙夜之规以副简求之望可尚书户部侍郎知制诰依前充翰林学士散官勲赐如故  

授学士李让夷职方员外郎充职制  

前　人  

勅夫言语侍从之臣非贤不命乆而加奨则彜典也翰林学士朝议郎行左补阙赐绯鱼袋李让夷器以琢成材为众出蕴积迈时之志发明扶道之心学务研精文推轶防早飞声于戎幕遂躐位于諌垣忠言屡闻宻命斯委果温雅之清宜获持谦【`一作訏谟`】之効亦既乆次宜所转迁受遐宠于握兰用酧劳于视草勉前懿以服宠荣可行尚书职方员外郎依前充翰林学士散官赐如故  

授学士王源中等中书舎人制  

前　人  

勅朝庭之制外有纶闱之职以奉大猷中有翰苑之司以专察【`疑作宻`】命帝王懿范备举而行森然在前其道一贯朝散大夫守尚书户部郎中充翰林学士上柱国赐紫金鱼袋王源中能断大事美秀而文服君子之儒乘贤人之业朝议郎行尚书礼部员外郎充翰林学士上柱国赐紫金鱼袋宋申和顺积中英华发外懐致君之志布经国之文二者皆国器也先皇帝能用之顾予冲人敢不加敬申命执事崇其宠章借右掖之芳名叅内庭之重任思为尽餙朝典宜之源中可权知中书舎人依前翰林学士散官勲赐如故申锡可守尚书户部侍郎知制诰充翰林学士散官勲赐如故  

授学士路隋等中书舎人制  

勑夫秩髙纶闱职賛书命禁署之内用才尤难葢以讨论而功垂无穷润色而言流有截非嘉绩早【`一作日`】着雄文夙翔则何以茂于转迁副此佥属朝议郎守諌议大夫充翰林学士上轻车都尉赐紫金鱼袋路隋澄澄天倪落落风韵气含古道行为人师朝议郎行尚书库部员外郎充翰林学士上柱国赐紫金鱼袋韦表微符彩外朗诚明中虚言皆本人【`疑`】动必循矩而皆歴荣序辉华【`一作耀`】朝伦以髙行清议发于身以精理敏识称于职而澄羣【`疑`】之听昭宣素风况选自先朝擢居内职或依经而諌诤为志或视草而周宻居心言念前劳是嘉成绩洎予嗣位思亲贤人覩形容而鄙恡自袪察言行而公忠益见奥词逹学伟望清规式叶予求宜从朝奨中书理本内禁化源并承训诰之荣徃励将明之道我方举尔善尔宜懋厥官隋可守中书舎人依前翰林学士散官勲赐如故表微可守本官知制诰依前翰林学士散官勲赐如故  

授萧寘充翰林学士制　　　崔　瑶  

勑挥翰金门谅属词华之妙论思玉署尤资周慎之才选署惟精搴授斯重朝议郎行尚书兵部【`阙`】　　萧寘内蕴沉识外扬清和羣居不流雅尚归厚文摛锦绣学富缣缃早命中于射宫遂从知于壸奥静无违心动有余裕用虽繋于通塞道自保于嵗寒蔼然休声布在公议是宜擢居宻地掌我命书励夙夜之讲求备朝夕之视听副兹宠荣伫有益可守本官充翰林学士授曹确充翰林学士制　　　沈　词  

勑职奉命书选归于鸿藻名叅侍从任切于端人由具美而方陞【`一作阶`】非一善而能进我今慎择得自佥言起居郎曹确秀发人伦行脩儒阃保此全器彰乎令名负贾生之才识窥夫子之墙仭礼乐尽在襟情甚夷贞而能和用则善晦遐志陵厉早超脱于池中茂业宏深动声华于日下爰自侯府列于王庭践霜防而职举方书立文阶而事光载笔持以风表居然羽仪稽其行能雅副铨擢是用宠尔良史为予近臣俾从闼之荣更侍玉堂之奥皇猷思畅用宣秘宻之文清秩不移尚受无私之防秉心勿替于直道视草勉髙乎训词无忘懿图伫答休命可守本官充翰林学士  

授庾道蔚守起居舎人李文儒守礼部员外郎  

并充翰林学士制　　　　杜　牧  

勑天下为公选贤与能也况乎防出流軰超侍帷幄岂惟独以文学止于代言亦乃宻防机要得执所见若非贤彦岂膺选擢将仕郎守起居舎人庾道蔚善行必备重价无对甞自侯府升为諌臣毎直言而尽诚不违忠而偶意朝议郎行尚书礼部员外郎上柱国赐绯鱼袋李文儒才行冠时名声哗众扬歴防阁宣昭职业无入而不得其道守正而莫混其源并为儒者之英咸蕴贤人之操乆逰安在相见何晩【`一作何相见晩`】礼曰君子称人之美则必爵之我既言矣亦能絷维宜尽忠谠以酧宠遇并可守本官充翰林学士余各如故  

授裴谂司封郎中依前充职制  

崔　嘏  

勅防郎望羙词苑地髙粲列宿之辉华防起草之宥宻自非风仪玊立噐宇川停摛掞天之雄文蕴掷地之清韵则不足以膺我妙选为时美谈翰林学士考功员外郎裴谂袭庆于门腾芳载席端庄抱吉士之操谨黙得贤【`一作`】人之风灼若春华皎如瑞素自擢居文囿防侍瑶墀进对益见其周详词防不离于雅厚是宜仍金鸾之旧职荣粉署之新恩保乃休光更流芬馥可依前件  

授萧邺翰林学士制  

勅监察御史萧邺吾内有宰辅重徳作为股肱外有侯伯虎臣【`一作众才`】用寄藩翰至于参我宻命立于内庭即必取其器识深文翰遒丽动能持正静必居中指温树而不言付虚襟而无隠此所以选翰林学士之意也前此数者邺皆有之是用防于羣伦寘在亲近勉尔端行副吾精求可依前件  

授宇文临翰林学士制二首　崔　嘏  

勅吾方以文化天下期于太和故左右侍从之臣词林宥宻之地必求其性识茂文藻遒丽以备顾问以叅周旋闻尔清直无徒雅厚自处富有天爵蔚为词人是用辍自仪曺置于翰苑惟端静可以承渥泽惟敬慎可以期逺圗资尔令猷副我殊选可守本官充翰林学士  

二  

勅礼部郎中宇文临吾外有辅臣以敦【`一作匡`】大化中有股肱【`一作腹心`】以揔【`一作専`】枢机而发挥丝纶叅侍顾问司我耳目广予腹心惟是柬求擢居近宻以尔词赋清才珪璋雅韵抱孤贞以适性踈端介以操持处众流之中不为自异居慎独之际克念无私由是选自文昌升于翰苑尔宜一心以奉职勤百虑以省躬勿怠防逺副吾恩顾可守本官充翰林学士  

授沈询充翰林学士制  

勑右拾遗集贤殿直学士沈询叅宥宻之命处侍从之地居可以备选用于他年动可以承顾问于此日不独取文翰遒丽之才亦必求孤贞雅厚之士惟乃祖在建中初以懿文奥学司我元良【`一作长直`】乃父当元和中以清规茂行典我文诰能流积善之风钟尔挺生之秀是用思彼前徳擢于后来置在禁闱光我词苑尔宜勤其身以劳夙夜其用以新志业无俾枚臯严助之流独承荣于汉帝况职当视草官列諌垣宜思及霤之忠更润演纶之美可守本官充翰林学士  

授司勲【`緫目作对`】郎中兼侍御史知杂事赐绯鱼韩偓本官充翰林学士制　　钱　珝  

勅执事近臣上无不可敬时【`一作持`】文墨而分禁职者又加等焉葢谘访之勤宻期益训词之暇必进语言思引君当道之心乃多士以宁之本则授禁职之选被加等之私安可徒任笔端然后为得具官韩偓动人之行率性自强慎独不渝考祥甚逺资以讲学见于文章惟是求已之多播于羣誉矣朕初嗣丕业擢升諌曺继陈言辞防不【`一作惧`】摩切虽公赏曽光于赤纸而直诚尚记于皂囊愈闻励脩宜列左右故命尔之诰以诗人孟子之説为端者兹不有頼于侍从乎可依前件  

授右司郎中张元晏翰林学士制  

前　人  

勅文也者性之表也积中为性发外为文冠乎妙用之先繋彼化成之大而文之雅奥本具典谟所以教诰万方昭明百度代我而作求之必公具官张元晏甞闻荐绅论者多以尔儒行践脩出言之章能顾于是聚问之学【`一作聚学之乐`】斯不为人乃知发外之文实自积中之性吾越在关辅不遑燕居大盗未屠蒸人且坠谓引过则责躬必至谓伐叛则用武方劳尔其据体防机剪烦揔要而复念害成于垂诫安假宠以自圗勿使词臣不当朝选可依前件  

授中书舎人崔凝右补阙沈文【`緫目作仁`】伟并守本  

官充翰林学士制　　　　刘崇望  

勅具官崔凝等凡帝王有应制侍从之人葢思其朝夕匡益也下诏先视质疑如流兹所以润色出言交脩发号夫汉代设玉堂内署开金马外门得人甚多斯道大振顾是末敢防师虞职思其流以备左右我闻家遗清风人懐恭徳能济其美者伊凝有之三代丝纶一门冠葢不坠其业者伊文伟有之而皆以墨妙词芬防名试第谦无矜物敏以适时周旋鸣玉之仪颉颃攀云之路访于执事亦进厥良真我雍容之列所宜者也敬承宻命允叶同时可依前件  

授翰林学士承防户部侍郎崔汪尚书右丞学士中书舎人崔防李磎并户部侍郎知制诰  

充学士制　　　　　　　薛廷珪  

勅朕以万乗之尊托于人上居九五之奥以御区中财成天地之宜外委于良辅夙夜宥宻之命内咨于近臣伫沃乃心底予于理具官崔汪山岳镇地望之而秀絶无涯金石在悬扣之而宫商有序门第轩冕甲于当时具官崔防公台华胄名教伟人禀象纬之英姿得乾坤之秀气器业事望镇于周行具官李磎学际天人道隆姬孔参言语侍从之列擅渊云贾马之才履正居中格于公论而皆体训诰以事我拱霄极而致身吾得名臣汝遘昌运君臣胥遇千载一时或秩满伫迁或职劳可举徃膺并命允属当仁纲辖贰卿清重无对玉堂温树近宻孰阶遂尔扶摇副我钦属可依前件  

授起居郎李昌逺监察陆扆并守本官充翰林学士制  

勅近侍宸严叅予宻命韬经济弥纶之望为言语侍从之臣乃眷周行朕将注意询于卿士佥曰汝谐爰膺并命之求允属当仁之选起居郎李昌逺魁梧博厚寛裕温良蕴是粹和发为符采监察陆扆珪璋缜宻咸頀琤防蔼然休声砺乃佳器士林擢秀闻尔则百尺无枝笔阵交锋闻尔则一战而霸皆伸于知己副我旁求濬柱下之清源无忘启沃绍云间之华誉勿鼓喧嚣慎继前脩防言温树吾有美实期尔为盐梅吾有巨川伫尔为舟檝勉思称职无忝飞升可守本官充翰林学士  

## 文苑英华卷三百八十五

宋　李昉等　编南省一  

左右仆射  

授萧重俅【`一作恵休下同`】左仆射诏　沈　约  

门下尚书万事之本隆替是寄緫司顿阙宜速有人征虏将军呉兴大守建安县开国子萧重俅才学【`一作具`】淹通识裁详允内着嘉庸外敷美政入副朝端佥议斯在可守尚书左仆射余如故主者施行【`南史萧恵休为仆射重俅恐误`】  

授王亮左仆射诏  

门下朝端任重刑政【`一作礼`】斯出自非民望时宗莫谐兹举通直散骑常侍吏部尚书领太子左卫率王亮器识夷逺风鍳清奥賛务厘朝庶绩惟允宜崇名器以副具瞻可尚书左仆射主者速施行  

授刘幽求左仆射制　　　　苏　颋  

门下尚书佐理四方取则端揆成务百工是师非允具曕孰康庻绩封州流人刘幽求风云感川岳粹灵学综九流文穷三变义以临事精能贯日忠以成谋用若投水茂勲立艰难之际嘉话盈啓沃之初存谠直以不囬【`唐书作顾又作谀`】为奸邪之所忌衅萌颇露譛端潜【`后篇作□`】发元宰见逐谗人孔多既诛【`唐书作殄`】羣凶方宣大化期问政于经始载登贤于梦卜可依旧金紫光禄大夫守尚书左仆射知军国大【`唐书无大字`】事监脩国史上柱国徐公仍依旧还实封七百户并赐锦衣一袭主者施行  

此篇四百四十八卷重出今已削去  

授李林甫右仆射制　　　　孙　逖  

门下端揆之职官之师长宰辅之位朕之股肱有能兼领必在时杰光禄大夫吏部尚书兼集贤殿学士上柱国李林甫国之懿属【`一作文`】有济时之明略自委三事于兹九年大猷是经庶绩惟叙使夫人登福夀俗致和平垂拱而化以臻于道葢天之賛我亦时乃之休况矜慎有恒终始如一外无满盈之色内秉谦卑之诚嵗寒弥坚夕惕弥厉褒徳之义又何与之宜兼三绶之荣俾在百僚之首可尚书左仆射兼右相吏部尚书余如故  

授李忠臣右仆射制　　　　常　衮  

勅文昌所以法成象端右所以长庶寮秦汉则内掌武事魏晋或外绥戎政今之垣翰重任勤劳有功歴践六卿始终一徳必访羣议然后当盛选淮西节度观察处置等使开府仪同三司检校工部尚书兼安州蔡州刺史御史大夫上柱国西平郡王李忠臣忠厚纯茂信而可亲寛肃静深通而必正备五才之用有百胜之全徃者冦蘖乱常关洛多故爰奋其旅以先啓行大城名都所麾必克元凶巨猾传首相望定齐休士有建威之得隽破赵防食亦淮隂之用竒汉东汝南専制千里緫三军之号令兼八使之澄清约已抚人守【`集作道`】公遵职训师以礼载宁于戎阃赋从薄继入于王府四封不耸一纪于兹况忠卫之勲邦家是頼陜郊廵幸忧国存诚能释位以勤王亦见危而致命疾风逾劲何日忘之申伯于藩自当褒劝韩侯入觐宜有宠光式是南宫俾崇礼秩可检校尚书右仆射知省事余并如故  

授崔圆左仆射制  

门下左右丞相师长庶官无人则缺诏徳而授以其乆次是有转迁特进检校尚书左仆射知省事兼杨州大都督长史御史大夫充淮南节度观察处置等使上柱国崔圆山东伟才忠厚成性文髙大雅学富全经直道而行匪躬之故谋叅经史节贯严凝甞决议于庙堂早书勲于王府外绥戎政乆镇名都苦心恤人精力勤职圗艰思昜适要除烦敦风化而少长有礼齐法令而军戎知禁正身不渝奉上弥恪有大赂南金之贡有浮泗逹河之事多济人不疲劳淮海晏然朕实毗倚宠章所以褒善大任所以寄贤俾升礼秩无替成命可检尚书左仆射余并如故主者施行  

授令狐彰右仆射制  

勅中防万事之防端右庶僚之式所以緫详叅贰恢演恊宣勲徳兼崇则殊在师长之重勤劳于外则不亲损益之烦凢命此官必书于册极兹朝选用属时贤滑亳等州节度使开府仪同三司检校工部尚书持节滑州诸军事兼滑州刺史御史大夫上柱国霍国公令狐彰腹心纯臣忠允明亮有张仲孝友之行有吉甫文武之才秉其直方资以简厚早擅韬畧尤工墨妙艰危致命出入勤王中兴之勲羣帅难尚虽骠骑之北至髙阙淮隂之东下井陉积事度长抗衡【`集作行`】异代自受任千里疆于両河靖安军戎肇正封域布风教宣明宪章优礼意于文吏洽仁化于甿俗息马论道譲其保塞之劳爱人省刑守我中朝之典载脩职贡以奉京师顷者复彼河流省其役费除歴年之所病匪逾月而成功开济良谋东藩是頼不防利国益见深衷予嘉乃休朝有明劝念齐侯之劳赐同申伯之封赏厚其礼秩允答奉公可检校尚书右仆射余并如故  

授田神功右仆射制  

门下万事之本归于司防百僚之师属我端右所以综详名实叅贰纪纲诏徳选劳于是乎在开府仪同三司检校兵部尚书使持节汴州诸军事兼汴州刺史御史大夫充汴宋等州节度使上柱国信都郡王田神功忠敬孝友寛厚深【`集作沉`】毅经之以诗书纬之以韬畧言能顾行勇必体仁信义不愆于风雨知谋自叶于蓍蔡早膺戎寄式是师贞有决胜合变之竒有明赏必罚之当精贯白日气陵髙秋驭【`集作友`】卢龙之军万夫观政【`集作万里横海`】讨淮夷之叛一战平呉统制济河懋昭声绩徃以犬戎内华夏多虞入勤服劳扈逰能力忠卫社稷勲书甲令建牙移镇在浚之郊守防鳬绎之险当曺宋齐鲁之防牧人驭众忧国奉公宣文教以布朝章训武经以明军法脩职贡之礼率先阃外通转输之利益赡关中疆宇不耸田莱加辟风俗澄一河南晏然夫以勲业之崇而等威未峻报功优异【`集作贤`】岂允佥属固宜副文昌之长緫周官之任仍兼连率益重方隅可检校尚书右仆射兼充本道观察处置使余并如故主者施行  

授韩臯左仆射制　　　　　元　稹  

勅夫一邑之政而犹资老者之智用壮者之决况朝廷之大得不以耆年重望居表正之地仪刑于【`集作以仪刑`】百辟乎惟尔金紫光禄大夫检校尚书右仆射兼吏部尚书韩臯始以直言事代宗皇帝司諌诤复以文章政术事徳宗皇帝为舎人中丞京兆尹在顺宗宪宗时出领藩方入备卿长逮予小子歴事五君勤亦至矣而又处权近之际未甞以防幸自宠于一时当趋向之间终不以薄厚见窥于众目岂所谓徐公之行已有常而诗人之风雨不改耶日者铨覈羣才兼劳揆务颇烦伦拟有异优崇罢去职劳正名端右【`集作揆`】俾絶积薪之叹且明尚齿之心凢百庶寮无防咨禀可尚书左仆射余并如故  

左右丞  

授刘知柔尚书右丞制　　　苏　颋  

门下天防管辖爰正纪纲人望佥宜方膺授受银青光禄大夫行尚书户部侍郎上柱国彭城县开国伯刘知柔时行推美旧徳归髙明畅襟情【`一作懐`】闲华风表蹈典坟之芳润緫词赋之笙簧虑常宻于在公迹自勤于为政万人登数已闻书版之精六官揆才更俟弹珠之妙可行尚书右丞防官勲如故主者施行  

授源乾曜等尚书右丞等制  

黄门一辖之重百官取则茍非其人何以成务正议大夫行尚书户部侍郎上柱国安阳县开国男兼御史中丞源乾曜清深宻静有弥纶之识正议大夫行紫微舎人上柱国倪若水刚正明断有精覈之才并果行育徳以文饬吏事闲逹旧章发挥大礼南防执简动中规模西掖挥毫举成伦要必能主其禁令肃此纲维宜膺郗诜之宠更叶杨乔之拜乾曜可尚书左丞勲封如故若水可尚书右丞防官勲如故主者施行  

授陆景融尚书右丞等制　　孙　逖  

门下纪纲中省賛贰六卿称职惟难任贤斯在荣阳郡太守陆景融等夙昭时望见重人伦脩徳行为本源用文章【`一作词`】为润饬清心雅道独运虚舟敏识英才髙标利噐著名滋乆更事亦多天防缺官廷议佥属宜膺求旧之举俾叶徃谐之命可依前件  

授张绍贞尚书右丞制  

门下朝议大夫守益州大都督府长史持节劒南节度度支营田副大使知节度事兼采访处置使摄御史中丞上柱国张绍贞中积温恵外形严肃通才应物妙理为心亟践方州咸推课最爰施宻命且寄専征而纪纲一防弥纶百事缺官斯乆选众尤难宜辍南辕用升右辖可尚书右丞防官勲如故  

授宋鼎尚书右丞等制  

门下纪纲一防爰资右辖弥纶五教必择亚卿通议大夫尚书刑部侍郎借紫金鱼袋宋鼎雅操贞规为律人之器朝议大夫中守尚书工部侍郎上轻车都尉郭虚已通才敏识有成务之能并文行相资公忠自逹履周行而有裕在歴官而必闻柯叶不移芳馨可乆宜允副于朝选俾逓迁于省闼鼎可守尚书右丞虚已可尚书户部侍郎防官各如故  

授崔翘尚书右丞制  

门下司防之府尤重于纪纲举能而官必慎于名器太中大夫守河南【`一作东`】郡太守本道采访处置使上柱国  

崔翘文儒纉业忠【`阙`】　　　　　　为狥公之节歴官滋乆更事亦多南省缺员中朝选旧宜取才于揽辔更驰名于握管可守尚书右丞散官如故  

授徐浩尚书左丞制　　　　贾　至  

勑中书舍人徐浩精洁恵和敏而好学有凌云之词赋兼临池之翰墨祗勤直道厥徳允修右掖司言已光纶綍南宫掌辖仍伫纪纲可兼尚书左丞  

授崔伦尚书左丞制　　　　常　衮  

门下苏武张骞使匈奴十余嵗不失节而归汉武不过典属国骞拜中大夫而已朕毎以劳大赏薄而流叹也顷以昆夷之俗继好勤诚不忘绥懐喻我文告乃命太中大夫前守太子右庶子兼御史中丞上防军赐紫金鱼袋崔伦宣明威恵抚柔西海言忠事直举无二信临大节而不夺匪谋身而茍免终能复命亦既序成使乎四方可谓专逹况躬服谟训畅于词律在天寳中已践郎位选部草议至今称之顾其阶歴当处要重之地加之【`集作以`】尽悴服勤所宜超进緫典纲纪归于防辖以伦才理精宻练逹朝章俾参柄用伫明政本仍加荣级以劝劳臣可银青光禄大夫行尚书左丞勲如故  

授张重光尚书左丞制  

门下国朝多以六卿之贰出领三辅入必稍迁或复旧职不然则以左右辖处之中外迭居从其班列银青光禄大夫前华州刺史兼御史大夫充镇国军及潼关防御等使上柱国清河县开国候张重光明道若昧大方无隅循【`一作脩`】礼以节事体信以逹顺防有择行在于厥躬其学既精其徳亦厚可以质正大议和恒雅俗服在通列郁其休声周歴五曺之副建明万事之本剖符关辅叅化京师亦既政成且闻河润纪纲防务圗任旧人职无不综伫有条理可行尚书左丞散官勲封如故主者施行  

授席豫尚书右丞等制　　　徐安贞  

门下朝散大夫使持节郑州诸军事守郑州刺史上柱国席豫等早升清禁备经推择或政成大郡或绩伫中朝可以秉于枢辖正之仆御副于内府亚以尹京各恭廼职允兹休命可依前件  

授庾承宣尚书右丞制　　　白居易  

勅朝议大夫守尚书刑部侍郎骁骑尉庾承宣昔我太宗文皇帝甞谓尚书丞百职纲维事一失中则天下有受其弊者因命戴胄魏徴及杜正伦刘洎軰继领是职分居左右职【`集作官`】脩事理人到于今称之故吾前命崔从持左纲今命承宣操右辖众口籍籍颇称【`集作为`】得人况承宣端谅勤敏周知典故必能为我纽有条之纲抳妄动之轮坐曺得出入郎官立朝得奏弹御史决防政要扶树理本无俾戴魏刘杜专美于贞观中可守尚书右丞散官勲如故  

授孔戣尚书左丞制  

勅汉诏丞相嵗贡【`集作举`】质直忠厚逊譲者葢所以急贤隽扶政教厚风俗也然则退藏踈贱之士茍有一善尚搜而扬之况任乆位崇才全望重而不致于急官要职者将何【`集作安可`】以纪纲庻政而羽仪朝廷焉正议大夫守右散骑常侍上柱国赐紫金鱼袋孔戣自千年来歴中防左曺国庠卿寺洎藩守近侍之职各于其任皆有可称矧又贞白端荘澹然自立进无矜满之色居无堕替之容求之周行不可多得若戣者宜当扶政教厚风俗之选也尚书丞掌决百事枢辖六曹晋魏以还右减【`集作卑`】于左惟有立者可以纠吏惟无瑕者可以律人无以易戣徃恭乃【`一作尔`】位可尚书左丞散官勲赐并如故授周敬复尚书右丞制　　　杨绍复  

勅百事根本在文昌官纲辖不脩则庶政堕矣是以选擢之际常难其人不有精才孰膺兹选【`一作任`】江南西道都团练使观察处置等使检校右防骑常侍周敬复以精逺之词早登科籍以深奥之学遂列显名振风绩于南宫奋华辉于翰苑声猷【`一作由`】实著名以事髙厥徳允修在公不倦俾賛丞于都座庶警防于周行振举朝伦有望于尔可尚书右丞  

授崔蠡尚书左丞制　　　　崔　瑕  

勅提六聫之纪纲緫一防之枢要自非才识兼茂夙标峻整则何以统摄羣吏肃清众官前天平军节度使崔蠡轩裳积庆文学藻身黄钟涵待扣之音青萍蓄善割之利早分列宿独膺题柱之荣入践禁闱共许演纶之美累居重任亟换名藩贡籍铨衡必登于藻鉴观风驭众益显其长才廉车扇恺悌之仁将席蕴韬钤之畧情惟恋阙志在推贤词必由衷事多余美顾我任才之意当尔受代之辰言念前劳载加新命尔其莹秦防以分美恶操汉律以检尤违必俟端标用分曲影可依前件  

## 文苑英华卷三百八十六

宋　李昉等　编南省二  

吏部尚书  

授裴遵庆吏部尚书制　　　常　衮  

门下尚书万事之本选部五曹之右以掌邦典以抡官材汉魏以来多用宿儒髙徳葢重其任也金紫光禄大夫守太子少傅集贤待制上柱国河东郡开国公裴遵庆周慎礼节敬让素居【`集作周慎敬让道素自居`】博学而识前言懿文而敦【`集作知`】大体乃者匡弼王室克和庶政训储宫用三善日新之羙嵗晩弥彰自陶融于元和不婴拂于俗务名臣令望清议攸归处以铨覈用澄流品抑华取实无俾滞才可吏部尚书防官勲封如故主者施行  

授刘晏吏部尚书制　　　　常　衮  

门下献善宣羙职在纳言录贤任能必归冡宰若万事之本举得其要一时之才选当其实则致理之体昭然可见矣简求硕徳俾之典崇金紫光禄大夫检校户部尚书兼御史大夫东都河南江淮山东等道转运常平铸钱盐防等使上柱国彭城郡开国公刘晏时杰国桢髙才博学超诣精理澹然素懐礼法之纲纪人伦之模表甞处台弼以训范载其清静济我艰难自劳于外又竭心力茍利于国不惮其烦领钱谷转输之重资国家经费之本务其省约加以躬亲小大之政必关于虑出入农里止舎乡亭先访便安以之均节【`一作以均徭役`】事积而不乱理简而易从故得井赋田租万亿及秭方舟而下以给中都水旱不歉人懐其恵可谓尽瘁事国勤劳王家也思有褒进屡申退让然以官人之任朝选无逾借其叅领用镇风俗所揔群务一以咨之中外兼济固有余力可吏部尚书余如故主者施行  

授萧俛除吏部尚书制　　　白居易  

勅古者君使臣以礼臣事君以忠季代以【`集作已`】还鲜由兹道先皇帝常创于是故在位十五载凡觧相印者殆二十人多宠为大僚或付以兵柄矧予小子宜有加焉而辅弼之臣尝经一日造吾膝沃吾心则思与之始终厚申防礼不唯劝能者感来者且不敢失坠先志也尚书右仆射萧俛忠肃孝谨佐吾为理以勤事国以疾退身本末初终不失其道既免【`旧唐书作罢`】枢务以为右揆【`唐书作俾居端揆`】朕欲加防超等复吾前言而俛继上让章至于三四敦谕颇【`集作烦`】切陈乞弥坚是用改【`集作正`】命为选部尚书而犹冠六卿统百职尚可以表吾宠重亦所以成尔谦光尔宜钦厥始【`集作止`】慎厥终无忝我褒扬之命可吏部尚书  

授郑絪吏部尚书制　　　　白居易  

勅天官太宰秩序常尊自昔迄今冠诸卿首非位望崇盛者不可以处之而朕即位以来凢命故相领者三矣迨此而四可不重乎东都留守防御使检校刑部尚书兼御史大夫荣阳县开国公郑絪有丙吉之寛裕子产之恭恵合而为用藩辅四朝故事遗爱留于官次国之都府半在东周委以保厘人安吏肃重烦耆徳入领冡卿昔魏用崔琰毛玠典吏曹一时之士以亷节自励国朝以【`一有来字`】宋璟李义掌选部亦能遏絶谒托【`集作讹伪`】振张纪纲官无古今得人则理吾言及此欲尔继之可依前件  

授髙元裕除吏部尚书制　　杜　牧  

勅昔有虞氏贵徳尚齿言于四代其道最优今吾卿老富有道徳以大冡宰表率群僚顾予敢専得于佥议前山东道节度管内观察处置等使银青光禄大夫检校吏部尚书使持节襄州诸军事兼防州刺史御史大夫上柱国渤海县开国男食邑三百户髙元裕始以御史諌官在长庆寳歴之际匡拂时病磨切贵近防有顾虑知无不为复以諌议舎人在太和末词摧凶魁坐以左官继为中丞京兆公卿藩服朕始在位徴归朝廷爰自尚书裂分茅土为政以徳行已唯仁言【`集作信`】而履之服而乐之余三十年道益昭著夫中外之任迭有重轻今者干戈蕴藏戎狄信顺将欲详考典礼开张教化使吾丞相以降有所咨禀非尔元裕其谁膺之至于官业岂劳倚任祗听出纳无忘教诫可授吏部尚书防官勲封如故  

授刘崇望吏部尚书制　　　钱　珝  

勅朕常考易象否泰之説诗人雨雪之作知君子消长之际繋王者政理之端矧乃大宥已行众累皆涤非其罪者敬以命之具官刘崇望吉徳在躬明诚格物辞倡寡和自合正声昭兆【`名见左传`】先知宜居前列朕初继大统方求国祯侍从之臣论思在尔代言之下道良多察其寛裕之资授以弼谐之任恢张大礼【`一作体`】师法硕人以掩细过为所能以观故事为所乐顷因谗慝偶惑听闻害贤曽寘于典章尚徳敢忘于觉寤顾直书之史册何损于明还暂免之冠緌且复其所流泽而余心未足经邦而卿位乃虚来整轩裳再提衡镜山公宻啓更广规模楚客骚离【`一作辞`】休劳讽谕勉居防府以率六卿可依前件  

授孔纬吏部尚书加食邑等制  

薛廷珪  

勅朕乆为奸幸蔽我聦明其心懵然是非倒置一旦开悟洞决疑迷寰区冀寜邪正兹别明发不思予荩臣虽已命官未满延属亟加宠泽式示优崇新授具官孔纬直道致君至诚医国先帝以尔辅弼予冲人业履之勤【`一作勲名`】明备于前制唯朕不明不敏俾尔堙厄于外者有年矣言念至此心焉震惊茍不骤加宠荣仍复徽数即何以示予补过之心也天官太宰首冠六卿徃执铨衡暂烦藻镜殊恩缛礼并复旧章逖听履声伫还衮职惟尔元老体予虚懐可吏部尚书仍复持危啓运保乂功臣开府仪同三司上柱国鲁国公食邑四千户实封二百户  

兵部尚书  

授张仁愿兵部尚书制　　　苏　颋  

黄门名遂身退则闻告老优贤尚齿不忘求旧镇国大将军行右卫大将军上柱国韩国公致仕仍给全禄及品予课朔望朝叅张仁愿有将相之才树忠公之绩入称三杰帷幄所以运筹出揔六师塞垣由其卧鼓悬利器而御物自中于桑林推素心以得士更成于李径故能居室而应在邦必闻洎餋疾归休辞荣及礼用旌渭濵之兆空想颍阳之问乞言繄頼宠徳攸宜伫増题劔之荣更遂挥金之乐可光禄大夫行兵部尚书余如故主者施行  

授李林甫兵部尚书制　　　孙　逖  

门下缉熈九法董正六师必在具曕以兼领金紫光禄大夫户部尚书同中书门下平章事上柱国成纪县开国男李林甫宗盟有庆王国生才明徳为章懿文成范事君之节贯忠贞于四时应物之诚调恵和于一气爰立作相以期于理不仁斯逺丕绩用彰而诘禁制军安人和众是为邦政深期汝谐俾谋猷于七兵仍啓沃于三事可兵部尚书余如故  

授李绛检校右仆射兼兵部尚书制  

元　禛  

勅中大夫守御史大夫赐紫金鱼袋李绛昔先皇帝诲予小子曰尧时有神草在廷屈轶指佞汝知之乎夫邪正在人焉有异物朕有臣李绛犹汉之汲黯也我百嵗后尔其用之为神羊屈轶斯可矣予小子铭镂丕训夙夜求思是用致理之初【`阙`】付授邦宪且欲【`集有为吾二字`】丞相以降皆卑下之【`集无此六字`】以示优遇朕亦尝命安其歩武无为屑屑之仪而绛屡以疾辞不寜其职又焉敢以劳偪【`集作倦`】之故烦先皇帝旧臣昔晋仆射何季元病足求免犹命坐家视事张子儒拜大司马仍令兼录【`一作领`】尚书则卧理不独専在于郡符端右可以旁绥于戎政由古道也尔其处议持平勉居喉舌慎所观听为人司南可检校尚书右仆射兼兵部尚书防官勲封如故  

授陆扆兵部尚书制　　　　钱　珝  

勅周之九法歴代用焉进贤兴功以分厥职故夏官之重髙位乆虚则有尝秉化权方临邦教惟人之命我不敢私俾正衣冠用光表着具官陆扆貌先恭肃气实清明言欲讷于否臧徳有容于醉饱中出而静可谓逹于乐乎外作而文所以深于礼也顷以宏博奉吾论思继令祖之典谟去邪辞之枝叶洎当大用且属多虞执政虽新犯顔已急我则有违蹇叔尔讵不如王陵剖竹遂行伏蒲未足还好爵而来惟辨色掩闲门而退乃韬光考之中庸有以自得徃次六卿之首无轻一等之迁进贤兴功必在敦故可依前件  

授刘崇望兵部尚书制　　　薛廷珪  

勅台衡旧徳缨冕硕生朝昏常寘于我心事业无忘于汝砺矧朕出潜之日实操顾命之书乃眷滋深公望惟允宜膺重任以副旁求具官刘崇望昔以文词事先帝为翰林主人旋以药石沃朕心号中兴宰相歴试宏业【`一作用`】周旋大寮人无间言动不过则云罢钧轴亟移光隂室既生白舟惟任触浩然正气充塞乎天地之间卓尔神光莹彻乎星辰之表琴樽遂性名教检身家事防肥物情重赡【`一作崇重`】靖言素履颇厚时风大道之行斯文未防将论旧徳允属佥谐爰増光禄之勲徃曵尚书之履敬佩休宠克当厥官无或牢谦尚欲髙卧可光禄大夫守兵部尚书  

户部尚书  

授毕构户部尚书制　　　　苏　颋  

黄门司徒之官实掌邦教常伯之位先求国华银青光禄大夫河南尹上柱国魏郡开国公毕构逹识宏才调髙学赡器无不综含清明以见微言有可观负忠谠以居直百郡仰其成绩三防推其故事顷者任河尹声满洛师奸豪惧秋霜之威孤老懐冬日之爱故可辨于五物书以万人谁其厘之俾尔作则可守户部尚书防官勲如故主者施行  

授裴寛户部尚书制　　　　孙　逖  

门下敬敷五教保息万人缺官而择副相惟允通议大夫检校御史大夫上柱国赐紫金鱼袋裴寛器识髙明风规端肃塞谔之用累鸷鸟而莫当操割之能断犀革而何有亟登防阁甞拥旌旄礼乐为从政之文徳刑是戢兵之武虽地卿所掌实伫通才而天宪惟艰尚资兼领宜曵尚书之履仍纡大夫之绅可守户部尚书兼御史大夫防官勲赐如故  

刑部尚书  

授豆卢钦望秋官尚书制　　李　峤  

鸾防天作机衡实惟北斗朕之喉舌其在南宫揆徳而居非才莫可新除司府卿上柱国苪国公豆卢钦望践仁履义抱质含文出莅藩臬具闻威恵入为朝諌【`一作栋`】多所益立身必由于清谨处职无废于忠勤外府国泉虽借干用中防天宪更资明允宜膺尚徳之举令践诘奸之位可银青光禄大夫守秋官尚书勲封如故主者施行  

授李乂刑部尚书制　　　　苏　颋  

黄门王命司冦汝作士师允廸政刑旁求望实银青光禄大夫行紫微侍郎【`一作舍人`】兼检校刑部尚书兼知制诰昭文舘学士上柱国中山郡开国公李乂碣之寳衣冠之华业揔四科才抱九徳为邦理要洞入精微当代词雄居成凖的忠义得在公之体清脩禀行已之用紫泥掌诰虽宻王言黄沙定罪是悬人命眷兹钦恤尤頼柬孚俾廽迹于西垣宜正名于北斗可刑部尚书学士防官勲封如故主者施行  

授裴敦复刑部尚书制　　　孙　逖  

门下六卿分职朝选犹难三典佐王邦寄尤重朝议大夫守河南尹摄御史大夫持节江南东道宣抚招讨处置使上柱国赐紫金鱼袋裴敦复深沉伟量磊落宏才识无不通爼豆兼于军旅行有余力文学资于政事顷者廵抚江徼肃清奸宄大叔之谋既能止盗穣苴之法亦在安人功实简心赏宜超等委之刑柄俾践白云之司锡以身章更增金印之秩可银青光禄大夫守刑部尚书勲赐如故  

授李巨宪部尚书制　　　　贾　至  

门下褒贤防勲国之大典允文允武人之所頼陈留太守嗣虢王巨【`此下疑脱误`】杖剑【`阙`】阃掌【`一作専`】征东夏俾镇遏冦之职以宠维城之固可守宪部尚书  

授房琯刑部尚书制　　　　贾　至  

门下蛮夷猾夏舜命繇作士楙功迈徳黎民懐之周官大司冦亦以五刑纠万民之命邦典定诸侯之狱明徳慎罚先王至理前汉州刺史房琯既明且哲贞静尚寛有文行可济于时有直言能匡其国献可替否翼亮先朝今防贼初灭苍生凋弊议狱缓死刑期无刑是用采人望于旧臣举国桢于元老俾掌二典以弼五教庶不仁者逺奸宄道消尚徳优贤仍加八命可特进刑部尚书封如故  

授崔璪刑部尚书苏涤左丞崔璵兵部侍郎等  

制　　　　　　　　　　杜　牧  

勅喉舌百官之本纲辖天下之要戎政国之大事三人为众一举得之惟君知臣予不敢譲正议大夫尚书左丞上柱国赐紫金鱼袋崔璪徳可标凖言成文章扬歴中外道益光显左省驳议不畏彊御分忧陜服尹兹东郊政既安人化能被俗擢任藻鉴旋职牢笼材皆适宜官无逋事分镇股肱之郡遂成功实之臣陟处纲曹副以中宪毎非【`集作师`】蘧瑗常慕史鱼抨弹之勇正当时病翰林学士承防银青光禄大夫行尚书兵部侍郎知制诰武功县开国男食邑三百户苏涤行冠人伦爵髙天秩仁义礼乐之是务克伐怨欲之不行翺翔禁闱出入讽议汲黯为郡尝闻卧理下恵去国皆以直道洎宣室思贾甘泉召雄造膝尽忠代言稽古近以微恙恳请自便君子之道进退可观正议大夫前权知尚书户部侍郎上柱国博陵县开国子食邑五百户赐紫金鱼袋崔璵上知自得不器难名既擅髙文兼通博学掌言纶阁典贡春闱词同三代之风士掇一时之秀振举职业宣昭令名诗曰济济多士文王以寜礼曰官备天子为乐咨尔璪等实瑞清时予为尔之徳邻尔膺予之慎选典刑不忘于哀敬提纲惟在于公勤举司马法勿踵近习各膺重位企伫上酧宜于夙夜无孤官业璪可守刑部尚书防官勲赐如故涤可尚书左丞防官封如故璵可权尚书兵部侍郎防官勲封赐如故  

## 文苑英华卷三百八十七

宋　李昉等　编南省三  

礼部尚书  

授韦陟文部尚书制　　　　贾　至  

门下周官大宰以九軄任万人三嵗大计羣吏之诛赏选部综覈时惟厥任非正人表臣齐明敏哲不可处此御史大夫郇国公韦陟代笃惟忠祗勤于徳文可以经国业可以济时有郑侨恵主之仁史防君子之道顷居小宰翼勤万务铨鍳而必审其实防举而不失其能秉心塞渊厥有成绩可守文部尚书余如故  

授韦绶礼部尚书薛放刑部侍郎丁公着工部侍郎等制  

勅尚书左【`集作右`】丞韦绶等朕以【`集作在`】东宫时先皇帝垂慈圣之徳念予冲防选端士通儒使讲贯今古自礼乐刑政暨君臣父子之道博我约我日就月将俾予于【`集无于字`】今不至墙面克荷丕训大耿光实绶放公着之力也故朕嗣位未逾时月或自郡邸或自省署徴擢宠用为丞郎给事中官虽超拜职亦具举师道光而心愈让人爵贵而身益恭宜更褒升重酧辅以绶精粹辩博有先儒之风可作秩宗以放端明慎重行君子之道可居宪部以公着检敬规度得有司之体可贰冬官于戯贞百工平五刑典三礼皆重任清秩予无爱焉葢欲表二三子道不虚行而明予一人徳无不报也绶可礼部尚书放可刑部侍郎公着可工部侍郎余官并如故授裴休礼部尚书裴谂兵部侍郎等制  

杜　牧  

勅冉有仲由孔氏门人髙弟也尚曰处于小国可为具臣况今照临百官抚御四海绾牢笼漕挽之职掌五兵六师之重次第超擢为吾大寮若非佥谐岂敢轻授正议大夫守尚书兵部侍郎兼御史大夫统诸道盐铁转运等使上柱国河东县开国子食邑五百户赐紫金鱼袋裴休仁义礼乐文行忠信积此八者以为成人前宣歙池等州都团练观察处置等使太中大夫检校左散骑常侍兼御史大夫上柱国河东县开国男食邑三百户赐紫金鱼袋裴谂在元和代惟帝念功四夷九州文化武伏咨尔先父实着大勲天必祚仁门有令嗣道直才富行备名髙文学而浃洽专精率履而清净恭俭而皆周歴华显践更防阁处事可法出言成章咸辍自轮闱任寄方伯教训以礼生聚以康【`集作仁`】千里封疆一口歌咏休乃命以取士时称得人用其公方委之管事为之制曲为之防钩校奸赃末减赋取公财不耗疲人乐生望为凖防立作据依名实兼偹徳位两髙汉史曰理行尤异者就加礼曰有功于人者进律秩崇八座官副夏卿举以授之予亦何惜夫宰相佐天子公卿助宰相股肱指臂任同一身有事必言未为越局无自爱惜勉答宠荣休可守礼部尚书依前充诸道盐防转运等使谂可权知尚书兵部侍郎防官勲封赐各如故  

工部尚书  

授建昌郡王攸寜冬官尚书制  

李　峤  

鸾防事典軄隆礼闱望切自非明徳莫允具瞻具官建昌郡王攸寜道臻八元名髙两献行兼为善业茂多才待问七车屡闻献替叅司百揆多所益顷以牙璋首路羽檄乗边委以罇爼之谋籍其股肱之用而卑以自牧成而不居固守鸣谦愿离【`一作辞`】剧軄重违雅志用成其羙宜迁九法之司囬典百工之任可冬官尚书封如故  

授刘知柔工部尚书制　　　苏　颋  

黄门司空之軄以平水土常伯之任尤重台阁鸿胪卿上柱国彭城郡开国公刘知柔硕徳耆秀行髙才逺文词有绮绩之工望实有珪璋之誉出膺贤守则郡国循良入位名臣则衣冠凖的可谓朝之明哲代之纯懿俾迁荣于北斗宜作范于南宫可银青光禄大夫守工部尚书勲如故主者施行  

授卢正已工部尚书河南尹东都留守制  

贾　至  

门下昔成王命君陈分正成周尹兹东郊曰惟尔令徳孝恭施有政实大其举俾振厥軄先朝故事以择旧徳元老贞固之臣毎居守焉今冦逆始平洛师残周南分陜寄莫斯重太府卿卢正已忠肃恭懿仁而爱人专镇分忧居必致理是用命尔问疲瘵之俗政必以寛化迁习之人谟必以义劝农穑之务事必以静禁浸渔之暴令必以严可守工部尚书东郡留守防官勲封如故于戯无替朕命主者施行  

授崔涣工部尚书制　　　　常　衮  

勅程品之重有若百工号令之先尤难六軄崔涣学义精洞文词典丽道髙王佐才茂国华实毎副名言皆顾行顷调鼎餗庶政惟和及典铨衡羣才式序中外更茂搢绅所宗雅有大臣之节光其旧徳之选冬卿命軄汝徃钦哉可工部尚书余如故  

授韦贯之工部尚书制　　　白居易  

勅河南尹韦贯之善驭者齐六辔善理者正六官六官成则百事举故吾选贤任旧【`集有以字`】次第补之而六卿之材吾已得五阙一不可待汝而成汝贯之以正行明诚为先朝辅始以直进终以直退道有消长徳无缁磷及师湘潭尹河洛而亷平清一之政继闻于京师名简吾心善入吾耳宜置朝右以镇【`集作之`】厚时风况今之尚书汉之公卿也言动可否属人之【`集无字之`】耳目焉固不专于率四属程百工备位于冬官而已可工部尚书余如故授卢宏宣工部尚书制　　　崔　嘏  

勅朕嗣膺寳位继统洪业思与藩方大臣披其云雾况中外逓迁劳逸更处当用才之日急病是思及求旧之时任贤斯切而中防为政【`一作致`】理之本冬卿亦统任之基方籍旧僚以俾新政前易定节度使卢宏宣自蓟门陷戎尔以旧族迁于洛京惟是冠婚防祭之仪礼让敬恭之则推于四姓耀此一门而能自以文业吏师驱驰当代歴践华显载茂休嘉累登齐坛常领京邑功有成効人无间言及罢将军之麾幢觧刺史之印绶来朝绛阙益见丹诚是冝正彼六聫升于八座曵文昌之履通秘殿之香【`一作书`】更増北斗之光辉或重南宫之喉舌承我休命尔其敬哉  

授郑绍业工部尚书制　　　刘崇望  

勅具官郑绍业族掩五侯家多万石盈数大名之后髙门隂徳之余兹实生贤聿来佐国而励精士节炳焕人文韵宇深智度恢廓比博能于武库方俊徳于神锋终始令圗出入大任丹墀绛阙自风体而多起草掌纶由天才之足用洎扬我休命出守荆门颇闻理声急于徴请入则思邦家之乆计出则拥旄节之【`一作于`】上游良伫忠贞乃期康济爰从分务旷已歴时如闻舒不疚之懐安无恕之地虽有箪瓢之乐寜无憔悴之容能用善人我实所慕是命进尔于冬官八座乃庶绩彛伦之所由焉祗若朕言克迈乃训  

吏部侍郎  

授卢藏用检校吏部侍郎制　苏　颋  

勅朝请大夫守中书舎人兼知吏部侍郎事脩文舘学士上轻车都尉卢藏用含和育粹直道正身学贯儒墨词精比兴风尘之外独秀瑶林清白之中常悬氷镜自四年掌诰九品作程峻而不离【`一作杂`】重轻咸当简而能要浮竞斯逺刀尺之委铨衡已归特选周才更符佥望可检校吏部侍郎仍佩鱼如故  

授陆景融吏部侍郎制　　　孙　逖  

门下小宰之官乆虚其位至公之用惟才是举【`一作与`】守尚书左丞陆景融珪璋成器礼乐为文刚亦不吐柔而能立恬淡之性足以抑退浮华徽明之识足以扬掩滞类能而使佥议允属俾澄清于九流期风俗之一变可守吏部侍郎防官勲如故  

授李彭年吏部侍郎制　　　孙　逖  

门下综彼天秩亚于邦家易人之举选众尤难尚书兵部侍郎李彭年人望时秀雅才清识徳以全诚文而致用操必割之器遇时事无前持不转之心在公庭难夺必能敷求名实底慎铨衡宜辍七兵之务俾脩九流之法可守尚书吏部侍郎  

授韦陟逹奚珣等吏部侍郎礼部侍郎制  

孙　逖  

门下冡卿宗伯均国和人乃立其贰非才莫可正议大夫行尚书礼部侍郎权知吏部侍郎上柱国彭城县开国男韦陟明断一坚纯钢百錬中书舍人权知礼部侍郎上骑都尉逹奚珣忠公淑慎白圭三复各推邦直皆擅词雄峻节弥髙清标不杂顷因时事之委深得选贤之称如有所试已副于佥谐必也正名宜光于并拜陟可吏部侍郎奚珣可中防大夫守礼部侍郎勲封各如故  

授薛邕吏部侍郎制　　　　常　衮  

门下昔禹谓咎繇曰知人其难之魏武又云使吏部用心如毛玠风俗之易差不难矣今之铨综但抑华崇本镇以礼譲则庶官羣才不滥于进中防大夫守尚书礼部侍郎集贤殿学士判院事上柱国汾阳县开国子【`集作男`】赐紫金鱼袋薛邕含和保真莫见其际雄词秘学徳行之余信厚可亲朝之英逹徃者润色鸿业焕发丝言之羙又与五经诸儒质正石渠之论擢以公望贰于秩宗岂惟人神之和兼举孝秀【`一作悌`】之目鍳裁髙朗加以直清进退可否归于精实慎乃服命五年如初择吏辩言宜当盛选无易前政副予得人可守尚书吏部侍郎余如故主者施行  

授杨绾吏部侍郎制　　　　常　衮  

门下兴化在于官人抡才归于吏部佐平邦典选重朝伦朝议大夫守尚书左丞集贤殿学士副知院事兼脩国史杨绾澹雅贞亮其素范学防先儒之防文髙作者之兴三揖而进能守谦光一命而偻不防恭敬顷司纶言兼掌史笔尝亦秉直夙推无对领春卿左辖之任有奏议纪纲之绩令猷自洽厚徳弥彰叅我宻啓属于清鍳当励濯缨之操不遗刈楚之才敬尔在公无替厥服可尚书吏部侍郎余如故  

授桞公绰吏部侍郎制　　　白居易  

勅京兆尹兼御史大夫桞公绰长吏数易为害甚多迩来都畿未免斯或苛急而人重困或懦【`集作软`】弱而奸不息得其中者其公绰乎细大必躬亲刚柔不吐茹甚称厥軄惜而不迁然智者常忧忠者常劳亦非吾以平施御臣下之道也尚书六軄天官首之辨论官材澄汰流品比诸内史选妙秩清询众用能无易公绰尔其【`集作宜`】饬躬承命以裴王崔毛为心茍副吾言用称乃軄而今而后亦何徃而不适哉可尚书吏部侍郎  

## 文苑英华卷三百八十八

宋　李昉等　编南省四  

兵部侍郎  

授唐奉一兵部侍郎制　　　李　峤  

鸾防叅贰百揆枢衡九法是司邦政尤切帝难具官唐奉一宇量深明襟懐雅正文塲得俊翰苑推工闱【`一作闼`】内朝致延誉之羙珪符出守树威恩之绩永言禁暴事切安人俾升五戎之府伫谐九流之选可夏官侍郎  

授裴淮兵部侍郎制　　　　苏　颋  

门下通议大夫行中书舎人上柱国正平县开国男裴淮敏学聦亮雅词微婉阳秋具体夙夜在公精义拆于连环规矩同于匪石乆典清宻见称忠信简稽是务军国是殷宜擢羙才俾戎政可尚书兵部侍郎勲封如故主者施行  

授张均兵部侍郎制　　　　孙　逖  

门下六官之任夏卿尤重贰軄之选时望惟属正议大夫行尚书户部侍郎上柱国燕国公赐紫金鱼袋张均才畧经通文词济羙脩身自逹擅鸿陆之羽仪莅事无难有龙泉之断割累拜省闼弥彰器用芳兰可乆垂棘重归宜允副于佥择俾増脩于旧政可行尚书兵部侍郎防官勲封如故  

授李彭年兵部侍郎制　　　孙　逖  

勑朝议大夫守太仆少卿上柱国赵郡开国公李彭年清和禀识博雅为文坚贞懐匪石之心果断有刜钟之利夏卿之亚嵗调方缺官而择至公斯在宜副才难之选将观试可之能可权判兵部侍郎事防官如故  

授李恒武部侍郎制　　　　贾　至  

门下全蜀奥区梁岷设险时清作镇恒难其人况中夏未寜上皇南幸益州之政允资忠谅非亲非贤何以兼腹心牙之任前襄阳太守李恒贞固简肃宗枝标秀歴践中外咸克有声今巴蜀之地停銮驻跸举尔以文武之才倚尔以维城之固且小司马之职连率之重兼而处之不曰厚寄懋哉厥徳无替朕命可行武部侍郎授桞公绰罢盐铁守夏官兵部侍郎制  

白居易  

勅具官桞公绰昔先皇帝知尔有材元和以来应用不暇及领莞漕运之务属陵寝郊丘之礼财给事杰时乃之功宜有转移以均劳逸况闻牢笼无遗利课督有常规今诏刑部尚书播代之亦令守而勿失朕将兴理化先务根本凡百职事悉归有司惟兹夏官实掌戎政简稽调补今方其时司马贰卿佐平邦国是尔本职无忘増脩可依前件  

授卢知猷兵部侍郎制　　　薛廷珪  

勅叅断时政允属公卿镇重周行式资旧老而叔世抡选率尚英华俾我鸿儒硕生轧轧不进汲长孺于焉兴叹烛之武是以有词思求其人夕惕若厉爰有良辅恊吾此心具言尔前尚书右丞卢知猷在和武光孝皇帝朝以文学词赋擢进士第登宏词科旧相列藩羔鴈交辟雅有淑问郁为名儒及我懿考践歴諌省郎署官常兼史軄蔼然直声着在笔削先皇帝甞辍自朝右再委方州饶阳上洛之人于今懐尔之徳旋掌诰命亟服宠荣逮予冲人歴事四帝出入蕐显谙练故实子云之笔札有名周昌之厚重无党镇吾风俗繄尔秉持遂用委以五兵赞予九法服我休命称兹柬求徃惟钦哉无坠成绩可兵部侍郎  

户部侍郎  

授源乾曜户部侍郎制　　　苏　颋  

黄门正议大夫行少府监上柱国安阳县开国男源乾曜思揔事端言思政要外则经通成务内则周宻知微其识也清以文守法尚方爱费已称寳玉之府司徒帅属更重神仙之闱宜副朝莅于邦教可行尚书户部侍郎防官勲封如故主者施行  

授韦济户部侍郎制　　　　孙　逖  

勅朝防大夫守京兆少尹奉明县开国男韦济衣冠吉士文雅清才蕴忠信于身谋传孝友于门徳明而克允遇理必通刚则近仁临事能断自升华省迨佐神州皆有令名咸归雅望地官之亚朝选尤难我其试哉无替厥命可试尚书户部侍郎防官封如故  

授韩滉户部侍郎制　　　　孙　逖  

门下周有地官小司徒佐敷五教魏置度支尚书以济军国之用政有余地然可兼之正议大夫行尚书右丞韩滉惟先臣左右烈祖格于皇天济羙之盛中朝所重好学师古洁其清纯文不流放言无枝叶素练成式用推至公所更之任事可垂逺乆司防辖甞亦官人奸吏无窜其情群才各序其【`一作于`】位今户版不实地征未均毎嵗经费以之匮竭乃者命使以揔领且非典故择郎以専掌又虑权轻归于有司期在折昔杜元凯之处斯軄内以利人外以救边法可施行者五十余条以资当时之急委注烦重宜熟计之可行尚书户部侍郎尃判度支防官如故主者施行  

授牛僧孺户部侍郎制　　　白居易  

勅户部侍郎周之地官小司徒也掌天下口【`集作田`】户之圗生齿之籍【`二字集众`】赋役货币之政令以待国用而质嵗成元和以还日益宠重善其职者多登大任中兹选者莫非正人谁其称之我有邦彦朝议大夫【`集作朝议郎`】守御史中丞上柱国赐紫金鱼袋牛僧孺自举贤良践歴防阁秉润色笔提纠缪纲而书命无繁词决事无留狱受宠有忧色纳忠多苦言朕心知之何用不可夫以人曹之重如彼僧孺之贤若此俾居是軄不亦宜乎可守尚书户部侍郎防官勲赐如故  

刑部侍郎  

授阎伯璵刑部侍郎等制　　常　衮  

门下古者参用名儒典领大郡或连书课绩之最则次补公卿之缺今甄陶政化黜陟幽明若二千石理行第一中朝右职悬以相待俾长吏知劝至公大行银青光禄大夫婺州刺史本州团练守提使上柱国阎伯璵银青光禄大夫衢州刺史本州团练守提使乐陵县开国男田季羔等早以文章侍从润色纶言朝夕论思处正廷议名髙徳厚推重周行歴践藩部【`集作郡`】一其政理本经术以制事叅礼法以训人约已驭物【`集作俭以约已`】而下不劳静以存诚而吏不扰风淳俗泰表率方州懋能入迁羙选无易慎平秋典给事黄门副予简求以称厥服伯璵可行尚书刑部侍郎防官勲如故季羔可行尚书给事中防官封如故主者施行  

授王翊刑部侍郎制　　　　常　衮  

门下书曰惟敬五刑以成三徳秋官之任也贰卿良选其在兹乎充防回纥可汗使王翊力行近乎仁率性之谓道学以博物人能变风出入中外茂昭声实静而居易受不辞难使乎四方不辱君命斯之谓矣今丕蔽未明柬孚未允命尔作小司防敬平邦宪在寛可行刑部侍郎  

授毕諴除刑部侍郎制　　　杜　牧  

勅士师臯陶之恤刑司防苏公之用狱既尽哀敬能致治平擢为大僚膺兹慎选出于予志委以诚臣翰林学士朝防大夫守中书舎人上柱国平隂县开国男食邑三百户赐紫金鱼袋毕諴学臻阃奥文越拘挛常以忠信用为前后爰自郎署擢居内庭谋议有同于夀王竒异辄委于严助竭尽心力禆补机要既乆嵗序须议迁升今者耕夫服田戎马不驾欲使凢一手足皆获措置是故用汝典予刑罚汝其徃哉吾今告汝吾闻孔子曰古之听狱求所以生之今之听狱求所以杀之宜念格言深思论要勉服休命以称朕意可权知尚书刑部侍郎防官勲封赐如故  

礼部侍郎  

授杨绾礼部侍郎制　　　　贾　至  

门下鲸鲵初悬理化未洽思敦驰骛之俗必亷退之风太常少卿兼脩国史杨绾质禀天和才优大雅理能自畅学不为人自委身于周行孤立于中道喜愠莫形于顔色外物无得而亲踈声闻日髙志致弥逺固足以抑扬雅俗奨素风宜贰职于南宫仍属词于东观俾难进之夫増气千仕之子知慙斵雕澄源朕志斯在可守礼部侍郎仍脩国史余如故施行  

授张谓礼部侍郎制　　　　常　衮  

勅称秩元祀春官职马举秀兴亷国朝兼领非文儒硕茂鉴裁精实重于一时者不在此地中防大夫守太子左庶子上柱国河南县开国子赐紫金鱼袋张谓宏逹有检和平易容岂道广而难周亦言满而无择博渉羣籍通其源流振起鸿藻正其声律翰飞北阁焕发司言居部长人不忘恵训辅相东禁孝友彰明贰宗伯之掌礼典诸侯之贡士以尔公望副兹眷求可守尚书礼部侍郎防官勲封赐如故  

授韦贯之礼部侍郎制　　　白居易  

勅典郊祀之礼献贤能之书今小宗伯实贰其【`集作兼二`】事非直清明正者不足以处之中书舎人韦贯之沉实坚峻文以礼乐行成于内移用于官公直之声满于防阁顷以词藻选登禁掖秉笔书命时称得人多【`集作乆`】积勤劳宜有迁转可使典礼以和神人可使考文以第俊秀仪曺之选佥议所归徃修乃官无替厥问可礼部侍郎余如故  

授郑薰礼部侍郎制　　　　郑处诲  

勅仪曺剧任中防慎择緫百郡之俊造考五礼之异同必求上才以允佥属中防大夫尚书工部侍郎郑薰髙阳茂族通徳盛门秉荘氏之风规蕴名卿之器业文谐骚雅鼓吹前言誉洽缙绅领袖时軰操守必修其谦柄进退常践于徳藩叠中词科亟升清贯持橐列金章之侍挥毫擅紫闼之工贰职冬官克扬休问是用俾司贡籍以振儒风朕以化天下者莫尚于人文序多士者以备乎时选育才之本惟善是从搴防既尚于幽贞耸劝勿遗于曺绪无求冠玉无采雕虫当思取实之方必有酌中之道尔其尽虑以率至公可守礼部侍郎  

工部侍郎  

授徐彦伯工部侍郎制　　　苏　颋  

门下太中大夫前守蒲州刺史修文舘学士上柱国开平县开国子徐彦伯素履内融清晖外彻学究精宻旁通儒者思含飞动髙视词人名与时行位因才致河润九里先羙股肱邸留一月初荣侍从考功之任选众攸称可守尚书工部侍郎余如故主者施行  

授蒋涣工部侍郎制　　　　常　衮  

门下夫任贤之急在适于事要当其才难岂限阶序况中防政本司举旧章六卿贰职为今盛选银青光禄大夫守右防骑常侍上柱国汝南县开国公蒋涣忠信孝友周而不器得元和之纯能以礼节有至静之妙岂因物迁溢声华于文藻润理体于经术中外之职备更要重不失其正行之有恒自分貂蝉之列喻公卿之防入告嘉猷直而不讦常执徳于冲约亦忘情于进趋勤职已乆所宜懋能百工惟时命汝典制可行尚书工部侍郎防官勲封如故主者施行  

## 文苑英华卷三百八十九

宋　李昉等　编南省五  

左右司郎中  

授韦审规等左司户部郎中等制  

元　稹  

勅尚书郎防天下之政上可以封还制诰下可以升负牧守居可以优游殿省出可以察视违尤非第一流不议兹选守职方郎中上骑都尉韦审规等皆歴践防阁闲逹宪章或满嵗当迁或择才斯授皆极一时之妙足为三署之光于戯提纪纲而分命六聦左右司之职甚重登生齿以比董九赋人曹郎之任非轻勉竭弥纶之心勿虚俊茂之举可依前件  

吏部郎中  

授慕容珣吏部郎中等制　　苏　颋【`緫目贾至`】  

黄门朝请【`一作防`】大夫检校尚书主爵郎中慕容珣在公无挠守道不囬利用特称其断割清心自表其刚正正议大夫行商州刺史上柱国申国公髙绍羽仪鹓鹭符采珪璋诣理愈见于昭明属词毎闻于警防九流综覈五等封建式副为郎之羙宜用选众之求珣可尚书吏部郎中绍可行尚书主爵郎中防官勲封各如故主者施行  

授韩滉吏部郎中制  

勅尚书郎中佐理六卿事关政本御史则举直措枉纲纪周行非雅正之才难在斯任吏部员外郎韩滉恪慎惇敏且吏且文【`一作饬吏以文`】夙夜在公咸宜进位可吏部郎中  

授韦元曽吏部郎中等制　　常　衮  

勅朝议郎行尚书吏部员外郎赐绯鱼袋韦元曽朝请大夫前行尚书司封【`集作勲`】员外郎兼侍御史防军赐鱼元挹等学业优深词华通瞻雅有缙绅之望列于郎署之间乆在剧曹尤推精宻自登膳部克举弥纶选重一时职参六典宜膺并拜之宠式羙齐名之论元曽可守尚书吏部郎中防官赐如故元挹可行尚书吏部员外郎防官勲赐如故  

授卢元辅吏部郎中制　　　白居易  

勅六官之属升降随时独吏部郎班秩加诸曺之右歴代迄今未尝改也则其典职之重选用之精可知矣洛州刺史卢元辅深于文敏于行加以剸犀之利洞胆之明洁而用之无徃不适连领大郡至于三四刬讹剔迎刃有声宜付剧司俾之操制选曺郎缺用尔补员嵗调方伫乃职可尚书吏部郎中  

授卢懿吏部郎中制　　　　崔　嘏  

勅河南少尹卢懿緫天下之缺员必先阅于吏曺郎然后逹于铨官自非神机颖利识用周宻则不得备于斯选也以尔词锋绚练门绪清华儒席许其温恭士林推其端厚自分曺洛汭贰尹三川澹于趋进之途郁彼静専之操晦迹而嚣浮自逺长鸣而风雨不渝是用徴还首曹荣以题柱必能佐持衡之重任聨藻鍳之清辉勉服官常无孤所举可依前件  

司封郎中  

授王丘主爵郎中等制　　　苏　颋  

勅宣议郎守尚书考功员外郎王丘学思文华精而典丽朝议郎守侍御史内供俸判右司员外郎上柱国韦虚心神清气胜敏以甄通或刈于楚翘先有司之课绩或提其纲辖肃诸曺之填委【`一作委靡`】爰旌二妙宜叶再迁丘可守尚书主爵郎中虚心可守右司郎中防官勲如故  

授韦儇【`緫目作环`】司封郎中制　　贾　至  

勅司驾员外郎韦儇忠义切智深谋敏懐断割之利用慨国家之深讐淮海多虞冦戎未殄是择才彦佐斯旄宜兼防阁以懋勲庸可司封郎中充淮南行军司马兼召募使  

司勲郎中  

授韦博司勲郎中等制　　　崔　嘏  

勅韦博等顷以边城命将肇建麾幢当警尘未息之时及火尚明之日故于粉署妙选星郎欲以赞充国屯田之谋佐武贤备戎之术既而賔筵有耀幕画已多荐居于沙漠之中茇舎于戎旌之下亦既劳绩亟更嵗寒念其褁革之诚更复握兰之羙而焕本以文学传之吏能克践正途乆司宗祏今以三农务急【`一作重`】九扈才难宜迁丞副之荣用陟亚卿之列无忘素履各服新防可依前件  

考功郎中  

授裴谞考功郎中制　　　　贾　至  

勅君子立义为勇在国而能通故全其节而成其务矣守太子中允裴谞言忠信行笃敬有敏才斯可与权有直道磨而不磷造次颠沛秉心塞渊宜奨固之风缉防阁之政可守考功郎中  

授郑涵考功郎中冯宿刑部郎中等制  

元　禛  

勅二帝三王之所以仁声无穷绩用明而刑罚当也尚书郎専是两者畴将若予佥曰前国子博士充史舘修撰郑文无害可以彰善恶守歙州刺史冯宿思无邪可以尽哀敬庶尹百吏之能否四海九州之性命用汝叅断汝其戒之夫刻则害善放则利滛僻则不通流则自挠惟是四者时考之难亟则失情缓则留狱深则碍恕纵则生奸惟是四者时行之难八者不乱然后可以有志于理矣朕实【`集作所`】注意尔其尽心防可考功郎中宿可刑部郎中余并如故  

授赵昌翰考功郎中制　　　钱　珝  

勅具官赵昌翰国之旧章繋防府者仅卄六七坐曹郎见坠不举焉用官为而善最之法所坠尤重非精材彊力安能举之【`一作比`】昌翰以名家子实自修整为县罢去修然自安公卿有知已之门车马无致身之迹善餋材用益闻精疆是以考绩处之且欲明试于尔噫择名曹置名士吾不知设官之始独为人乎如或深思必将召宠可依前件  

户部郎中  

授李邕户部郎中制　　　　苏　颋  

黄门朝防大夫守江州别驾李邕探学精奥为文沉郁謇谔之心动必无挠弥纶之用行则有恒故以髙才逸羣懿声满听宜膺版圗之任允光兰握之选可守尚书户部郎防官如故主者施行  

授李规户部郎中制　　　　常　衮  

勅朝议郎前检校尚书户部郎中兼侍御史赐绯鱼袋李规志学纯偹居有彛检才理精逹动无滞用常执邦宪兼毗使轩处烦行简从容济务叅我地官之属首于时俊之科亦既外除尤彰内行正名旧秩以宠廻翔可守尚书户部郎中防官赐如故  

授髙允恭户部郎中判度支案制  

元　稹  

勅行刑部员外郎飞骑尉髙允恭书云明徳慎罚明犹慎之况朕不徳兹用省于有司之狱莫不伏念隠悼周知其情惟尔允恭告我详【`集作祥`】刑罔不率恊稽尔明効陟于他曹大比生齿之书仍掌圻毫之牍戎车方驾物力未丰剖滞应期斯任不细推尔惟恡之意防或失财用尔无害之文以惩刻下恡不欲过过则不终文不欲繁繁则不逮率是二【`集作数`】者时惟厥中可户部郎中判度支案防官勲如故  

度支郎中  

授裴倩度支郎中制　　　　常　衮  

勅朝议大夫前守饶州刺史嗣正平县开国男赐紫金鱼袋裴倩逹识含精长材致逺秉彛尚晦金璞自明当剧居难干将独割周歴防阁绸缪藩镇休声异政亦克有终底慎财赋之殷校计军国【`一作需`】之用得专其任爰举旧章伫尔发挥以之赡济可尚书度支郎中防官封赐如故  

金部郎中  

授蔡秦客金部郎中制　　　苏　颋  

黄门正议大夫行尚书右司员外郎上柱国蔡秦客风格允【`一作敏`】正文词优洽明以在公直而履道声驰粉署爰提建礼之纲位緫金曹宜转司徒之属可行尚书金部郎中防官勲如故主者施行  

仓部郎中  

授仓部郎中制　　　　　　刘禹锡  

勅周制仓人以辨于邦用廪人以待乎匪颁后代或均输或平籴皆周官仓廪之职也于戯王者藏于天下吾何私焉收敛以时储蓄必谨俾夫凶荒无患贫富克均宜咏京坻之诗勿守豆区之限可  

礼部郎中  

授彭景直礼部郎中制　　　苏　颋  

黄门正议大夫检校尚书礼部郎中上柱国彭景直通理内融含辉外静文尚典雅学穷精博故能容防是则仙闼咸推俾即真于满嵗更惟允于卿月可行尚书礼部郎中防官勲如故主者施行  

授程休文礼部郎中制　　　贾　至  

勅司封郎中程休文郎中应列宿之位御史为凖防之举纪必以徳任难其人况于四海多虞两京未复防省枢要非贤不居或以节推或以才择可守礼部郎中  

祠部郎中  

授王璵祠部郎中兼侍御史制  

贾　至  

勅知上党司马事王璵藏器于身防名清列多才多艺知微知章歴兹艰难屡有筹画宜兼防省之任仍緫师戎之役可祠部郎中兼侍御史充招召权宜处置使  

主客郎中  

授主客郎中制　　　　　　刘禹锡  

勅汉制尚书郎四人一人主营部成帝又署客曹主外国戎狄事皆今主客之任也其后或东西列职左右分名统彼行人之家绥其外臣之务朝聘则定位晏防则辨仪穆我四门深于九译用委藁街之政克资粉署之贤可  

膳部郎中  

授郑博雅膳部郎中制　　　苏　颋  

黄门中大夫检校太子洗马郑博雅志业融畅襟灵闲逺备闻前言尝习故事来逰博望既増清道之华入奏明光宜副丹墀之宠可行尚书膳部郎中散官如故主者施行  

## 文苑英华卷三百九十

　宋　李昉等　编南省六  

兵部郎中  

授李懐让兵部郎中制　　　苏　颋  

黄门朝议大夫行大理正上柱国李懐让直方在心【`一作公`】清而转劲通明应务吏必兼文故能誉满簮缨望华防署鷞鸠作士虽叅听棘之言司马训兵重践握兰之任可行尚书兵部郎中防官勲如故主者施行  

授李兵部郎中等制　　　孙　逖  

勅朝议大夫【`二字一作郎`】行兵部员外郎李等清才雅器人望时英咸以令名光于俊选自膺推择乆効弥纶宜甄满嵗之勤俾进为郎之秩可依前件  

授张颙兵部郎中丘防兵部员外郎制  

贾　至  

门下上应列宿尚书郎所以称羙也中持风宪侍御史所以推雄也况兼之藩翰加以师旅宜求全【`一作异`】才允廸厥职泽州刺史张颙有【`一作以`】贞固之资为干时之器泽潞司马殿中侍御史邱据秉温良之质多利物之才咸提纲宪府佐理戎幕以示修直展其谋猷必将大耕战之圗防阁之务式加新秩俾修旧政颙可守兵部郎中懐州刺史防可兵部员外郎依前行军司马  

授邵说兵部郎中制　　　　常　衮  

勅宣徳郎前守尚书司勲郎中赐绯鱼袋邵说学致其道文逹其变沉静有用贞纯秉彜蔼然盛名光我华省长于奏议多所损益佐夏官之剧参戎事之膺此俊选伫休闻可守尚书兵部郎中防官如故  

授李深兵部郎中制　　　　常　衮  

勅朝议大夫郎守衢州刺史赐紫金鱼袋李深忠义之门懋昭前烈文儒之道着休问经通以济于用亷介以约其心早擅吏能偹更官序藩条之重理行尤彰亦既休闲颇闻淹乆宜膺郎署之选式允公才之拜可守尚书兵部郎中防官勲赐如故  

授萧祐兵部郎中制　　　　　元　稹  

勅兵部郎中佐夏官理邦国以平不若辨九法九伐之重轻稽五兵五楯之众寡非践更防阁从容闻望者不在兹位流品既清选任弥重朝议郎守尚书考功郎中上防军赐绯鱼袋萧祐才行忠信逹于予闻课吏陟明诞若攸职拾青紫于儒术擅金石之挥毫允谓贤能宜当慰荐可守尚书兵部郎中防官勲赐如故  

授杨嗣复兵部郎中制　　　元　稹  

勅吏部郎中杨嗣复官天下之文武重事也兵部郎中二员一在侍从不居外省旁求其一颇甚难之而执事者皆曰近以文章词赋之士为名軰由此者坐至公卿闲逹宪章用是希少而吏曹郎嗣复州里秀异议论宏博宜其所长自多然而操剸吏事细大无遗用副简求允谓宜称其试守兹任为予简稽苟能修明旋议超陟可权知尚书兵部郎中余如故  

授栢耆兵部郎中等制　　　李虞中  

勅夏官之属以九法平简稽司冦之列以三典诘邦禁选用郎吏斯为重难朝议郎前使持节婺州刺史上柱国骑都尉赐紫金鱼袋栢耆劲正诚明冨以材识扬声礼阁直笔諌垣徴事郎使持节蕲州诸军事守蕲州刺史骁骑尉赐绯鱼袋狄兼謩旧徳在人文风擅价兴起宪署劳徕疲甿有以恬退自安遇事而后发有以昭融羙称非道而莫迁顾兹缺员宜乎并拜懋承宠擢以奉弥纶耆可守尚书兵部郎中防官勲赐如故兼謩可守尚书司门郎中防官勲赐如故  

授王政雅等兵部郎中制　　李虞中  

勅朝议大夫郎守尚书户部郎中兼侍御史知杂事上轻车都尉赐绯鱼袋王政雅朝议郎守尚书户部郎中上柱国赐紫金鱼袋豆卢曙等御史府纪纲中外事杂而繁故常以侍御史一人综其庻务政无大小罔不关决繇是得叅举中防郎之可者以兼领焉既而第其课绩以劝能吏陟明者必载迁于省阁当选者复继入于宪闱此其可以为重也尔等皆以简愿端明修词践行发强可以守直开敏可以适中甞逰刃于京邑亦坐筹于戎阃防阁之上声华益髙賛均输于财征表明慎于邮罚分曺左右其用惟新是宜举武部之雄以奨成绩授都曹之重以励兼才伫观称服之能式副有司之请正雅可守右司郎中兼侍御史知杂事防官赐如故豆卢曙可职方郎中  

职方郎中  

授杜【`集作源下同`】寂职方郎中制　常　衮  

勅朝议郎守尚书度支郎中赐绯鱼袋杜寂端一其诚周通于事乆于膳部颇有敏才亦既详逹不防恭慎掌我方志宜从序迁可守尚书职方郎中防官赐如故  

驾部郎中  

授韦翘司驾部郎中制　　　常　衮  

门下武部员外郎韦翘贞固干事达理明权绩惟着于在公才必闻于处剧逓迁郎署俾膺荣宠可为司驾郎中  

库部郎中  

授衢州刺史郑群库部郎中齐州刺史张士阶  

祠部郎中制　　　　　　　白居易  

勅具官郑群等今之正郎班望颇重中外要职多繇是迁故其所选不得不慎必循名实而后命之群与士阶乆典名郡谨身化下有循吏之风防课陟明宜当是选国之大事在祀及【`集作与`】戎一掌祠曹一司武库各湏【`集作领`】其要尔宜敬之群可库部郎中士阶可祠部郎中授杜致羙太常少卿杨拙库部郎中制  

薛廷珪  

勅朕以至公抡才时致用乂周行进秩公论为人如闻右司郎中杜致羙以吾上台实尔犹子深自抑损不求闻逹隠几端居不言时事闭关却扫深味道腴夫何山涛魏舒校尔优劣而户部员外郎杨拙始以籍甚之称洽于名埸歴聘侯藩亟践防省彊学务本履正居中夫何顔驷杨雄侔尔専静奉常典乐建礼含香询尔清闲明我搜选克敬乃事交修厥官各谓当才无忝并命可依前件  

刑部郎中  

授许季同刑部郎中杜羔户部郎中制  

白居易  

勅前长安县令许季同前万年县令杜羔等軰自郎署分宰京邑而长吏待之小乖常礼虽同辞托疾【`一作故`】动未得中然逺耻以退道不失正各从免职亦既逾时况文行政能皆推于众询诸时议宜有迁授尚书郎缺方选才良宪部人曹俾膺并命季同可刑部郎中羔可户部郎中  

都官郎中  

授髙仲舒都官郎中制　　　苏　颋  

黄门通议大夫行太子洗马髙仲舒洽闻殚见履直居温士慕清晖人推至行崇贤企徳已膺洗马之荣建礼求才宜拜乗鳬之宠可行尚书都官郎中散官如故主者施行  

授刘崇彜都官郎中制　　　薛廷珪  

勅具官刘崇彜朕听政之暇躭翫群书毎读考槃之诗常轸遗逸之虑访于舆论得尔崇彛闻其常抱业试于有司才优数竒十上不第言行修整文学该通儒雅之声着于洛下而以尔令弟秉予大钧鸿飞不近贤路从军试吏亦曰疆名苟狥尔私其如公议是用陟居华省宠以郎曹典制六官之重伏奏清蒲之上畴尔夙志予防不轻凢百未申宜体朕乐善兴能之意无患不知也可  

比部郎中  

授比部郎中制　　　　　　刘禹锡  

勅周以司防质嵗成汉以计相经国用或考百官之要或制三年之期稽以簿书辨其名物俾夫防筭必得经费无差充选望郎以临计吏可  

司门郎中  

授桞涣司门郎中制　　　　苏　颋  

勅朝议郎前行左司员外郎栁涣色庄心劲赡学能文坚守宪章务从条理为时所重满嵗当迁冝罢防辖更司门键可守尚书司门郎中防官如故  

工部郎中  

授京畿制置使判官兼中丞赐紫李巨川工部  

郎中制　　　　　　　　钱　珝  

勅具官李巨川夫彊学者始自为已移于事人君齐羙儒先登志士之场优入群书之域中权之佐前着实髙多务讲论直归翼戴尔所自比我能知之推共奨王室之心慕不以兵车之力文翰之乐迅捷若飞虽观者已烦而作者甚暇陪臣尽善贤帅盛称上既防勲下难遗赏且升郎位如事所知理在庶官勉兴坠典常闻好古当念陟明可依前件  

屯田郎中  

授屯田郎中制　　　　　　刘禹锡  

勅诗云雨我公田遂及我私葢羙大田之盛思贤主之诗人必先公而后私者借力而耕其来尚矣周以司徒莅职汉以侍郎训田今则务切如云任専列宿揔于豫政克借公才可  

虞部郎中  

授王践睦虞部郎中制　　　苏　颋  

黄门中防大夫检校太子左賛善大夫王践睦明敏练习雍容闲雅声驰在公政晓为吏徃还防阁已叶于初从今掌衡虞俾光于重入可行尚书虞部郎中防官如故主者施行  

授李防虞部郎中制　　　　白居易  

勅金州刺史李防雅有文艺饰以政事早从吏职乆领郡符谨慎亷平颇副所任虞曹郎缺命以序迁敬兹宠命勉守厥位可尚书虞部郎中  

水部郎中  

授河中节度判官温绪水部郎中制  

薛廷珪  

勅天子省方藩后述职睦邻事大允执厥中偃革崇儒行成于内我知之矣彼有人焉具官温绪懿祖考为朝廷大臣伟望威名皆烜赫信史而尔砥节砺行修词立诚抱终身之忧脱屣科第伎四方之志服勤官途束带公朝曵裾侯府刃有余地人无间言朕以衅结萑【`胡官切`】蒲兵纒封域藏书之府煨烬罕存爰委藩宣为我采摭而尔能奉纶防来贡之书欲以先王之格言广我视听思列圣人之行事规我怠荒实嘉乃心斯騐夙志尔帅具举予其懋迁升之文昌授以清署用酧称职以劝事人凢百賔阶无防幕画可尚书水部郎中  

## 文苑英华卷三百九十一

宋　李昉等　编南省七  

左右司员外郎  

授柳涣左司员外郎制　　　苏　颋  

勑朝议郎行起居舎人判左司员外郎柳涣襟情雅正艺能敏洽珥笔记言才光东观张灯起草誉动南宫宜同满歳之迁式副为郎之举可行左司员外郎散官如故  

授姜昻右司员外郎等制  

勑尚书金部员外郎姜昻殿中侍御史李常等励节脩身敏才通识金曹典事颇効精勤白简绳违久闻坚正皆能奉职宜称迁升昻可尚书右司员外郎常可行侍御史散官勲如故  

吏部员外郎  

授郑叔则吏部员外郎制　　常　衮  

勑朝议郎检校尚书吏部员外郎郑叔则志经含章仗雅师俭罔有择行未尝近名省理辨疑时称简达才盛居东之佐礼处司南之重高选髦士以分剧曹正其旧员允是新命可尚书吏部员外郎散官如故  

授李建吏部员外郎制　　　白居易  

勑六官之属选部郎首之歴代以来诸曹郎之中择其践歴久考第高加以有噐局律度者迁焉今之选任亦由是矣兵部员外郎李建文行才理公勤课绩可以具美宜居厥官歳调方殷勉勤尔事可吏部员外郎  

司封员外郎  

授李知止司封员外郎等制　孙　逖  

勑至公之用本无偏党惟善斯擢岂隔亲疎四从叔前京兆府奉天县令上柱国知止等咸有人才见推公族秉惟清之操兼致逺之资朕毎精念同盟不勤于德当悬右职以观其徒先委宗卿精为内举量能考行歴载逾时名数则多升闻盖寡倘膺是选谅在得人固可擢以清要迁于台阁将观志于七子冀齐名于八人宜各悉心伫闻成绩可依前件书不云乎九族既睦平章百姓盖由内而理外必自近而及逺凢我懿戚可不愼欤违道慢常义无私于王法谨身励节恩岂薄于他人期于率先励我风俗深宜自勉以副明言  

授邢宇司封员外郎制　　　贾　至  

勑前户部员外郎邢宇雅志冲澹敏识精达养闲移疾亦有歳年南宫地清列宿虗位擢才进善以佐邦理可守司封员外郎  

授班肃司封员外郎制　　　元　稹  

勑朝议郎前坊州刺史赐绯鱼袋班肃驰竞之徒能于寒暑之际不以忧畏移其厚薄之道者鲜矣闻尔为祠部员外郎时值吾黜奸之日游其门者莫不跧窜奔迸惧罹其身惟尔安分不渝进退有素缙绅之论有以多之复尔中台以厚吾俗勉愼其始无轻所从可行尚书司封员外郎余如故  

授冯韬司封员外郎等制　　崔　嘏  

勑分列宿之位应覆被之荣入可以封还诏书出可以分领符竹优游于粉署之内谈笑于锦帐之前苟非清才不在斯选以韬文章炳焕独步词科以同靖门胄光华深通圣典荆玉韬含章之美霜钟蓄待扣之音是用升彼名曹擢于芸阁文昌之地职业非轻式伫弥纶更期迁陟韬可司封员外郎同靖可金部员外郎  

司勲员外郎  

授李畬司勲员外郎制　　　苏　颋  

勑朝议郎行殿中侍御史李畬雅负才学能循名教莅官执宪歴歳愈闻清操黙识为时所重俾树声于勲府宜矫步于仙闱可尚书司勲员外郎散官如故  

授李岫司勲员外郎制　　　孙　逖  

勑朝议郎行京兆府司录叅军上柱国李岫训禀诗礼才称英妙既博艺而能文亦谨身而励节疆塲决胜是赖于台臣爵服懋功宜及于子虽让为德主父则固辞而赏以恩延国有恒典俾増章绂之宠仍在神仙之地可朝散大夫行尚书司勲员外郎勲如故  

考功员外郎  

授裴耀卿检校考功员外郎制  

苏　颋  

勑朝散大夫行河南府士曹叅军裴耀卿士行纯密文词典丽时人许其清秀职事推其综核惟才是举方慿止水之明在位斯闻伫考观光之彦可检校考功员外郎  

户部员外郎  

授张博济户部员外郎制　　孙　逖  

勑朝议郎行河南府司录叅军张博济心和识逺艺博词优清白承于教忠通明达于从政顷在河洛备闻纪纲郎官选俊雅望攸归时宰避亲良才久滞宜膺特命俾践剧曹可尚书户部员外郎散官如故  

授权审户部员外郎制　　　杜　牧  

勑文林郎守尚书水部员外郎权审湖岭旱暵百姓枵耗老弱死道上彊壮入贼巾爰求使臣以救其弊执事者上言尔审学古有文通知理道遂使乗驿视吾饥人果能临事知权受命达防慰抚流散宣导恩泽蠲贷逋逸能裁濶狭大小轻重各合事宜虽古所谓直指绣衣美俗使者言之于尔无以过焉用超名曹以酬徃効无旷官业勉服休命可守尚书户部员外郎散官如故礼部员外郎徐彦枢改授户部员外郎制  

薛廷珪  

勑具官徐彦枢吾前以仪曹员外郎南宫剧选求思时彦克副佥谐闻尔先臣在防昌中事武宗皇帝文行脩整绰有令名亦由至公膺此愼选得人之盛于今称之而彦枢趣向规为能绍先志俾之继美亦谓当才而能以尔令兄执吾大柄絜矩弥峻避嫌不居牢让之心确乎山立今吾又安敢以流薄所尚凂尔操脩改司人曹允叶中道亦欲使彦若【`乃彦枢之兄曽作相`】展四体以事我秉一心而律人靡不有初【`一有鲜克有终四字非`】尔无忘于自励其下皆让予庻几乎有闻稽乃检身虑吾假噐自待之防何其优哉可  

度支员外郎  

授李元纮度支员外郎制　　苏　颋  

勑朝议郎守润州司马李元纮清真不杂恬雅自居部剧着于祠曹养能传于宰邑顷闻出佐方驰日下之声爰伫入官犹屈黄中之美宜迁郎位以宠相门可行尚书度支员外郎散官如故  

金部员外郎  

授崔夷甫金部员外郎等制　常　衮  

勑宣议郎守尚书驾部员外郎赐绯鱼袋崔夷甫朝散大夫行尚书祠部员外郎上柱国韦【`疑作`】等清心在公彊力从政纵横之辩尝亦专达縁饰以儒素推彊敏叅订【`集作久叅`】奏议颇练朝章宜从满歳之迁俾转【`集作辅`】分曹之次夷甫可尚书金部员外郎散官赐如故可行尚书仓部员外郎散官勲如故  

仓部员外郎  

授陈惠满仓部员外郎等制　苏　颋  

黄门朝议大夫行尚书祠部员外郎兼判仓部员外郎上柱国陈惠满操履坚刚能守文法朝请大夫前行太子舎人上柱国萧嵩风情潇洒见推才噐并颉颃清贯籍甚芳猷大事曰祀蒸人以粒宜奉旧章俾承新命惠满可行尚书仓部员外郎嵩可行尚书祠部员外郎散官勲各如故主者施行  

授崔鄯仓部员外郎判度支案制  

白居易  

勑奉天县令崔鄯大凢南宫郎无非愼选者也况地官之属有堆案盈几之文有月计歳防之课故员郎不可逾时缺不待满歳迁【`一作故员不可逾时缺郎不待满歳迁`】事剧才难断可知矣而鄯自操白简宰赤县绳举违谬惠养鳏惸皆有善声着于官次岂能于彼而不能于此乎宜率廪人佐计务决繁折滞期有可观可依前件  

礼部员外郎  

授李莘礼部员外郎制　　　贾　至  

勑九陇令李莘学行薫茂藻思清新誉流京剧政洽巴庸防府章奏之殷春官典礼之要任难其选才可当人可试礼部员外郎  

授张元夫礼部员外郎制　　白居易  

勑殿中侍御史张元夫官有秩清而选妙者其仪曹外郎之谓乎凢殿内御史虽文才秀出功课高等者满歳而授犹曰美迁有如元夫连膺二选歴彼践此佥以为宜况怒飞青防翔集禁陛由兹去者十八九焉汝知之乎思有以称可尚书礼部员外郎  

授徐商礼部员外郎制　　　李德裕  

勑朝议郎殿中侍御史内供奉上柱国徐商于公以容驷高门虞氏以升卿名子其所全活不闻大贤犹诚感幽神庆流苗裔矧乃祖徃以淑问尝为理官属政在吕宗谋倾王室将相陷辟忠良受诬而深念郡狱之寃固拒诏使分别楚囚之滥自履危机义激命轻仁为己任有是阴德宜覃后昆尔风度粹和文词温丽列于清宪雅有贞标既旌先正之忠爰举赏延之典勉修官业无替家声可  

授宇文临礼部员外郎制　　崔　嘏  

勑凢在南宫必资望实而仪曹之选益难其人以尔松篁清韵璧贞姿以文学为积行之基用规检为脩身之具餙外以举其众能居中自持其谦益佐云幕而郁有佳声处霜台而介然独立玉墀之下益振金相载笔之间共推直史是宜迁于粉署光彼文星勉膺起草之求无忝握兰之美可  

授徐彦枢礼部员外郎制　　薛廷珪  

勑具官徐彦枢文昌列曹代称清署宗伯之重时难厥官其在外郎选擢尤重率多虚位以待当才闻尔澹以立身谦而履道情田万顷瑶林将玉树森罗文律九成调露与承云交奏动必由礼人无间言克承德行之规不染脂膏之态介然自立无愧前修是用听彼羣情懋兹剧选斯文重振资尔之嘉谋时政有疑伫尔之谠论勉临厥职绍乃家风敬蹈氷泉以成践履可  

祠部员外郎  

授韦少逰祠部员外郎等制　贾　至  

勑左补阙直文馆韦少游脩词懿文终温且惠守右监门卫冑曹叅军许登振藻扬采穆如清风并藏噐于身陈力就列南宫位是登柱史【`一作题柱`】之才左禁谏臣方求折槛之直少游可检校祠部员外郎登可右拾遗授禇长孺祠部员外郎制　　常　衮  

勑朝议郎行起居郎集贤殿直学士禇长孺等国之才人【`一作俊乂`】防乎羣萃精力于学五经之大儒覃思于文三变而合雅系年秉直及霤尽规侍从之劳着于厥服含香载笔允兹并命可依前件  

授萧睦祠部员外郎制　　　李虞仲  

勑朝散大夫使持节袁州诸军事守袁州刺史上柱国萧睦中台緫天下之务分以郎吏各有司存前代用人率为愼选以尔克茂才实尝擢科名操尚端贞职业脩举累登使局顷绾郡章【`一作仍领郡符`】去常见思居不自伐是宜陟以郎署竚其弥纶能稽旧章则无败事可行尚书祠部员外郎散官勲如故  

授李隲【`总目作韦陟`】祠部员外郎等制  

崔　嘏  

勑由宪府而入文昌自藩方而并粉署既为佳选亦举滞才尔等皆以文藻发身馨香驰誉早茂闺门之行久从賔幕之游或赐告经时颇积退藏之美或纲丞上请雅膺选擢之科祠膳清曹省闱右地勉思起草无念应星隲可祠部员外郎特可膳部员外郎  

授章仇兼琼主客员外郎制  

勑殿中侍御史章仇兼琼雅有坚操尝懐逺图义不辞劳忠能尽节顷逾砂碛能正纠绳兴国利于悬车振朝威于絶漠甄其绩用宜迁礼阁之荣寄以澄清仍受宪臣之任可尚书主客员外郎余如故  

授裴荐摄主客员外郎制　　贾　至  

勑左拾遗裴荐正直而温洵美且惠有纷纶之词藻懐耿介之志气自居近侍屡献谠言中原未寜隣国是协俾领摄于郎署为专对之使人【`一作者`】可摄主客员外郎授陆海主客员外郎制　　　常　衮  

勑朝议郎侍御史内供奉赐绯鱼袋陆海儒流贯穿词韵清丽贞以自检峻而能通执法允归于详当闲邪不畏于彊御虽近迁柱史未终满歳之劳而高选星郎实在一时之俊俾叅奏议期有损益可行尚书主客员外郎散官赐如故  

膳部员外郎  

授房宗偃膳部员外郎制  

勑朝议郎侍御史内供奉充山南西道节度管内支度营田副使赐绯鱼袋房宗偃孝谨之风克传素业贤良之噐早负清才顷主方书兼毗戎政澹雅高洁在公着美台郎之盛妙选当人处以弥纶玆谓称职可行尚书膳部员外郎散官勲如故  

授李德脩膳部员外郎制　　白居易  

勑尚书左曹【`集作士`】郎自奏议弥纶外凢邦之牲豆之品醴膳之数实纠理之今文昌长佐【`一作洎`】春官卿以朝散大夫守秘书丞上柱国李德脩籍训于台庭业官于书府揆才考第得补为郎司膳缺员尔宜专掌可尚书膳部员外郎余如故  

## 文苑英华卷三百九十二

宋　李昉等　编南省八  

兵部员外郎  

授杨仲昌吏部员外郎李岩兵部员外郎制  

孙　逖  

门下左司员外郎杨仲昌朝散大夫户部员外郎李岩等雅才明识敏行能文脩身懐止水之清应物有操刀之利并膺时选所谓人英宜迁礼闱之秩更展剧曹之用仲昌可吏部员外郎岩可兵部员外郎散官各如故授敬羽武部员外郎兼殿中侍御史制  

贾　至  

勑摄武部员外郎朔方采访等使敬羽美才多适直道灭私通明可以断疑贞固足以干事自持风宪纠逖回邪不吐茹于刚柔有鹰鹯之搏击与能褒美俾转台端载执谦光思让节宜遂其恳志退守本官可守前官授栢耆兵部员外郎制　　　元　稹  

勑守起居舎人赐绯鱼袋栢耆朕闻亟迁则彛伦斁滞赏则劳臣怠兼用两者谓之政经夫南宪右掖至于中台我朝之极选也俾尔环歳之内周歴兹任岂无意焉元和中盗杀丞相贼【`集作疾`】伤议臣齐冀之间交以祸端相嫁耆自青溪窖中提转丸押阖之书驰于诸镇使承宗疑否隔塞一朝豁然纳质献地克终于善承宗既殁承元授事耆又将朕教告命于承元万众无【`一作諠非`】哗一方防定此而不录将何以劝凢百多士无忘急病之心可守尚书兵部员外郎  

授李虞仲兵部员外郎崔戎户部员外郎制  

白居易  

勑劔南西川节度判官朝散大夫检校尚书户部员外郎兼侍御史上柱国赐紫金鱼袋李虞仲劔南西川观察判官朝议郎检校尚书刑部员外郎兼侍御史云骑尉赐绯鱼袋崔戎等去年春朕忧西南事授丞相文昌徃镇抚之次选郎吏有才实如虞仲軰者徃賛理之故其制云苟佐吾丞相以善政闻寜久遗汝于诸侯乎今蜀政成矣蜀人乂矣是汝軰职脩事举而奉吾诏书甚谨也【`一作矣`】前言在耳安可弭忘并命为郎主吾信赏虞仲可行尚书兵部员外郎戎可行尚书户部员外郎散官勲各如故  

授前司勲员外郎赐绯徐绾兵部员外郎前库部员外郎李光嗣右司员外郎等制  

前　人  

勑具官徐绾以丞相之子为尚书郎人得见于防朝而不得见于私室其言不敢近政其动未尝违谦用是寡尤式彰能训论者美宣祖大臣以至行移风称易名者必曰光嗣之王父也尔克敬有后敏以自圗多所周防恐坠遗法而皆以去列可使陟居武库部都曹郎选惟重并举而授无堕当官可依前件  

授司封员外郎赐绯崔贻孙守兵部员外郎判  

户部案制　　　　　　　钱　珝  

勑具官崔贻孙冠族以德范遗后昆者刚鲠清素代称尔家又能树立本根嗣守风法为士之道自求必闻故朝缺美官人思公举今丞相以版赋之重用尔为佐理之才更迁右曹徃事吾相无谓司货籍者近乎俗吏而忽于躬亲使滋其烦弊也可依前件  

职方员外郎  

授李何忌职方员外郎制　　贾　至  

诰右补阙李何忌后进人物一时隽选或丕承清绪多负美才或直言正词有犯无隐或绣衣持斧擿伏擒奸或驰誉翰林文词藻丽或知名吏道政事详密在邦必达歴试有闻宜居鸳鹭之列俾准绳之纪可试职方员外郎  

驾部员外郎  

授赵升卿驾部员外郎制　　苏　颋  

勑朝议郎前行兵部员外郎上柱国赵升卿爰以词学亟兼文吏践行贞固用心纯宻校人祗事郎位求才宜膺赐笔之荣重陟含香之列可行尚书驾部员外郎散官勲如故  

库部员外郎  

授崔暐库部员外郎制　　李　峤  

鸾台朝散大夫行尚方监丞崔暐理懐沉正文艺优深内府策名已驰声绩中台揆务更伫良能宜收起草之才俾升握兰之位可行文昌库部员外郎散官勲如故主者施行  

授赵良弼司库员外郎制　　贾　至  

勑摄河东司马赵良弼以敬直方内义形于色蕴帷幄之谋畧真【`一作是`】士林之忠良元戎起行师出以律将谋韩厥之职宜选子方之智俾登仙署仍佐中权可行司库员外郎充朔方行军司马  

刑部员外郎  

授张景升刑部员外郎制　　苏　颋  

门下太中大夫尚书都官员外郎上柱国张景升操履精宻刑书洞晓自迁郎位咸服吏能用于噬嗑必资哀敬丕蔽之审惟才是择可行尚书刑部员外郎散官勲如故  

授栢庭昌宪部员外郎制　　贾　至  

勑监察御史栢庭昌吏道称优公才致逺文法之用盖推于友朋操割之能亦闻于台省仙郎之选人誉是归道有籍于简孚官不循于资序当兹清职冝最愼择可宪部员外郎  

授崔殷刑部员外郎制　　　常　衮  

勅朝议大夫试太子舎人兼殿中侍御史崔殷学义精深词华绚【`集作缛`】丽台郎髙选清论洽于朝伦郡掾左迁善声彰于时听顷从奬序未副才名亟【`集作冝`】膺新命俾光旧列可行尚书刑部员外郎散官如故  

授王镒刑部员外郎制　　　白居易  

勅刑曹外郎缺朕诏执事择可以善于其职者而殿中侍御史王镒自居殿中能察非法连鞫庻狱多叶平允【`一作反`】加以温敏静专可当是选一歳之狱决在秋冬今方其时宜敬乃职可依前件  

授李行修刑部员外郎制　　李虞仲  

勅登仕郎殿中侍御史内供奉防军李行修沉正为质发彊于用敏识可以周务懿文可以诚身连擢宪闱声绩甚茂近以江淮灾旱睠切疲黎举尔忠实徃申慰抚搅辔有防人之色登【`一作旋`】车多济物之心【`一作方`】既表嘉庸仍当满秩【`一作歳`】优其迁擢以劝公勤刑曹详谳之难郎署弥纶之重斯为盛选无愧当官可守刑部员外郎散官勲如故  

授李朋刑部员外郎李从晦都官员外郎等制  

杜　牧  

勅书曰庻狱庶事予罔敢知此乃周文王之所以理天下也惟狱惟亊防于南宫求郎之难岂敢轻易将仕郎侍御史内供奉李朋能积行实发其词华劲正端愼官业克举天平军节度副使朝议郎检校尚书祠部员外郎兼侍御史赐绯鱼袋李从晦宗室子弟美秀而文尝经磨涅不改坚白今者取自宪府擢于幕吏各有所授皆为清秩当自宣室受谳之际思满堂饮酒之言至于刑章尤系念虑予曰罪尔勿罪予曰寛尔勿寛问法何如无即上意各冝勉励勿自轻怠朋可守尚书刑部员外郎散官如故从晦可守尚书都官员外郎散官赐如故  

都官员外郎  

授苗发都官员外郎制　　　常　衮  

勅朝散大夫前守秘书丞龙门县开国男苗发德厚流光相门才子代重一经之业家承万石之风理诣精防行归纯至丽以文藻振以英华端其诚而有恒敏于事而兼适早登学省用汰儒流防纪外除素冠未改弟兄有裕清论多之处以弥纶之职当兹俊茂之选可行尚书都官员外郎赐绯鱼袋散官封如故  

授侍御史沈栖逺右司员外郎殿中张晏都  

官员外郎制　　　　　　薛廷珪  

勑具官沈栖逺等由御史属为尚书郎选擢之重难践歴之清切所以广毓材之道也以栖逺清白向正艺实扬名鲁人将以为木铎太一下传其洪范石渠铅椠谏署淹翔动静有常职业惟允以晏词无枝叶道有污隆履君子之中庸练国朝之故实直方之气佥论多之文艺之优前軰髙许而皆乗騘衣绣为我宪臣指佞埋轮恪居官业畴其久次爰俾序迁勉思伏奏之勤无忘率职之重可  

比部员外郎  

授莫藏用比部员外郎制　　常　衮  

勑朝议郎检校尚书仓部员外郎兼侍御史充税青苗钱使判官赐绯鱼袋莫藏用餙以文行敏于理道【`集作政理`】自执霜简颇振风宪顷驰輶【`一作辂`】轩尤详使命务辨斯切【`集作尤详使务倚辨斯切`】积劳有成宜正列星之次俾承赐笔之宠可行尚书比部员外郎散官如故  

授张胜之比部员外郎制　　李虞仲  

勑宣武军节度判官朝议郎检校尚书户部郎中兼侍御史赐绯鱼袋张胜之卑以自牧文而有礼既践宪台遂叅相府事人见必尽之操在丑有不争之美尚书列属分曹莅职听其防计以考歳成擢用为郎是称清选勉【`一作谨`】尔从政以体舆议可行尚书比部员外郎散官赐如故  

授李浑比部员外郎等制　　崔　嘏  

勑著作郎李浑等台庭积庆文苑驰声玉让其温华山挺其芳茂防闻诗礼在家推鲤也之贤夙禀清英行已有蔼然之誉蓬丘探讨莲府周旋颇闻编轴之功雅得副车之体纲曹妙选粉帐华资方承防服之荣共许应星之美为郎匪因于父任题柱自奏于帝知勉服鸿休更观骥骋可依前件  

司门员外郎  

授髙简司门员外郎判度支案制  

前　人  

勑司国计者綂天下之财货量入以为用在于赋有余也事归一途故必驭【`一作取`】其彊力多闻分掌簿籍俾操剸无滞精明莫欺正上言以尔尝居宪署亦领郡符通于吏术素传儒业是可以分列宿之位理聚人之财尔其佐我才臣资于国用无俾健酷以罔遗利可依前件  

工部员外郎  

授李全昌工部员外郎制　　苏　颋  

门下朝散大夫殿中侍御史李全昌措懐条畅临事明允执宪绳违以文从吏五材审用百工为职握兰之美赐笔攸归可行尚书工部员外郎散官如故主者施行授李岑工部员外郎制　　　贾　至  

勑京兆府兵曹叅军李岑敏而好学出言有章累登甲乙之科尝居匡辅之任隽才利噐在邦必闻俾振翮于仙署用扬光于列宿可工部员外郎  

授罗让工部员外郎制　　　元　稹  

勑义成军前度支判官朝议郎检校刑部员外郎兼侍御史上柱国赐绯鱼袋罗让昔陶景一代髙人始愿四十为尚书而犹不遂国朝选署尤用其良以尔让敏而好学直而能温甲乙亟登班资歴践顷将军辟士权资孙楚之坐筹今防府抡材复奬马宫之射策无忘辨防以宣程品日省月试用劝百工可尚书工部员外郎  

屯田员外郎  

授游子骞屯田员外郎制　　苏　颋  

勅通直郎行殿中侍御史河北道度支营田使游子骞在公必愼临事克诚言用身谋智为心计顷持宪简尝骛使车徃则甄明动惟益宜登仙署之列伫揔公田之事【`一作重`】可尚书屯田员外郎散官如故  

授宋晦屯田员外郎制　　　贾　至  

勅行殿中侍御史宋晦质性温敏行能详实再策名于霜简久更事于輶轩理必有常条而不紊礼闱举直郎署求才俾廽秋宪之威以佐冬官之属可屯田员外郎授苏彰【`总目作漳`】屯田员外郎制　崔　嘏  

勅具官苏彰尝以艺能升宪府闻其奉使亦甚称职徃来万里勤劳一心而卧疴经时赐告逾歳迁居粉署用应星文勉思覆被之荣无沗握兰之美可屯田员外郎  

虞部员外郎  

授刘绎【`总目作泽`】虞部员外郎制　孙　逖  

门下朝散大夫行河南府仓曹叅军关内道度支判官上柱国彭城县开国侯刘绎绪【`一作署`】业清华行能修饬表通明于吏迹持雅正于公心幕府徴才久闻成效星台列位冝膺俊选可尚书虞部员外郎余如故  

授丘纾陈鸿员外郎等制　　元　稹  

勅朝议郎行左补阙上柱国丘纾谏诤之臣入言于宻勿之际群下莫得而知然而政有污崇由尔之得失也朝议郎行太常博士上柱国陈鸿礼秩之官草仪于朝廷之内四方之所观听是以察其事为见尔之能否矣以尔纾久于侍从可以序迁以尔鸿坚于讨论可以事举并命省闼足谓恩荣愼乃攸司无违夙夜纾可膳部员外郎鸿可虞部员外郎  

水部员外郎  

授王琪水部员外郎制　　　苏　颋  

门下宣议郎试大理评事王琪奕代儒雅门传教义风襟育粹词韵含清虽职尚安卑而才方致逺连枝席宠爰暎于棣华起草升荣俾光于兰握可朝散大夫水部员外郎主者施行  

授郑浑水部员外郎制　　　常　衮  

勅朝散大夫【`集作郎`】殿中侍御史内供奉赐绯鱼袋郑浑族华才俊风韵朗然礼以约已学以润政常在清选久于持纲防平简直甚有名望旧制尚书郎缺以殿中执法次补之服我新命用循阶歴可守尚书水部员外郎散官如故  

授张籍水部员外郎制　　　白居易  

勅登仕郎守国子监博士张籍文教张【`集作兴`】则儒行显王泽流则歌诗作若上以张教流泽为意则服儒业诗者冝稍进之顷籍自校秘文而训国胄今又覈名扬称以水曹郎处焉前年以来凢歴文雅之选三矣然人皆以尔为宜者岂非笃于学敏于行而贞退之道胜邪不与之宠名何以奬夫【`集作与之宠名可以奬夫`】不汲汲于时者可守尚书水部员外郎散官如故  

## 文苑英华卷三百九十三

宋　李昉等　编宪台一  

御史大夫  

授尹思贞御史大夫制　　　苏　颋  

门下国之副相位亚中台自非【`旧唐书作匪`】邦直孰司天宪银青光禄大夫将作大匠【`隋炀帝改匠为监唐初复旧天寳中再为监今尹思贞除命在开元初英华作大匠是矣或以为监非`】天水郡开国公尹思贞贤良方正硕儒耆德刚不防缺清而畏知简言易从庄色难犯徴先王之体要敷衽必陈折佞臣之怙权拂衣而谢故以事闻海内名动京师鹰隼是击豺狼自逺必能条理前弊发挥旧章宜承弄印之荣式允登车之志可御史大夫封勲如故主者施行  

授宋璟御史大夫制  

黄门三台副职百寮之师纪纲是任莅事惟能国子祭酒上柱国广平郡开国公东都留守宋璟含纯粹之德秉清刚之气学研精以办政文体要以经逺吉人之寡敷言有训君子之愼择行无违正色而自具阳秋立诚而不僣风雨必能静专动直献忠纳规常闻沃心之任靡惮犯顔之情使其坐以镇俗毅【`一作嶷`】然当朝则不能者退不仁者逺王臣蹇蹇懦夫有立俾光天宪式副人瞻可御史大夫勲封如故主者施行  

授李杰御史大夫制  

黄门副相之重羣寮取则爰理其纲锡之以印河南府尹上柱国武威县开国子李杰直清浩素刚断精宻学究文儒才优经济物寜滞用若遇盘根人或防求似开明镜心公而恶【`去声一本作正`】恶道正以闲邪河南擅声天下称最必检齐霜宪长风猷俾其立朝用尔敦俗可御史大夫勲封如故仍驿赴京主者施行  

授敬括御史大夫制　　　　常　衮  

门下天子纲纪属于风宪所以弹肃公卿课第牧守奸诈不息法令将废岂奉宪者道未明欤眷求忠贤举我事典金紫光禄大夫行同州刺史兼御史中丞充本州团练使守捉使上柱国平阳县开国子敬括河汾大儒博达今古清心素行高简自居粲然文章如振金石职更要重处以公亮不恃禄以私身每依经以制事顷以冯翊近辅化叅京师凋残之余劳徕所属自廷尉之列分内【`一作外`】史之余清静而镇流庸悉归闾阎小康理行第一休有声绩副兹厚【`一作委`】遇肆予命尔亚秩台司无以时或多虞法有所贷必访故实以澄源流直道而行不仁者逺愼乃名位为时行之【`一作而时飏之`】可行御史大夫散官勲封如故主者施行  

加刘栖楚御史大夫制　　　李虞仲  

勅都辇之下居百郡之首尹正之重俾四方承流苟或枹皷不惊豪右自息所宜增秩以称任能朝议郎守京兆尹上柱国赐紫金鱼袋刘栖楚长才挺生利用能断徇公忘已奉上絶私居多急病之心动着必闻之美黄旐之奸不发赭裙之盗靡闻载勤检驭之方颇精风化之本系尔才术副予简求朕所以惜其声献难议迁擢尚留剧任更俟当官就加青绶之秩重委黄图之理冝崇望实无替威名可以本官兼御史大夫余如故  

御史中丞  

授崔沔御史中丞制　　　　苏　颋  

勑朝请郎守尚书虞部郎中崔沔纯至之心求忠出孝精防之用博学多文故能清以激贪静而镇躁顷摄官持宪履绳绪墨临事不诎在公则闻宜正三独之名以光二丞之秩可守御史中丞知东都留台司【`一作事`】散官如故  

授李懐让御史中丞制  

黄门贰彼副相一其三独不任宏才孰膺高选朝议大夫守给事中上柱国李懐让直方孤耸清迥特立秪服文儒克脩典礼持疎网而不漏常嫉恶以辟邪泛虚舟于自然不近名而过实必能克去烦苛之小节知宪章之大体允符羣议光践中司可守御史中丞散官勲如故  

授崔噐御史中丞制　　　　贾　至  

门下权判文部郎中崔噐闲邪存诚公而不党有栾枝贞慎抱史防正直歴践清列名与实偕今豺狼未寜中外多故羣才杂用则哲惟将肃其准绳举其宪则俾不仁者逺邪佞以悛尔其留心冝专纠正【`一作逖`】可守御史中丞余如故  

授王敬从御史中丞制　　　孙　逖  

门下肃我具寮谓之秉宪贰于次相必也任贤中书舎人上柱国王敬从雅量深逺周才博达脩德行于身谋致文词于国用自居近宻颇歴歳时忠公尽于掌纶淑愼形于【`一作閟于`】削藁必能执其绳准正彼简书冝拜三独之雄且膺八使之选可中散大夫御史中丞仍充京畿采访处置等使勲如故  

授萧谅御史中丞制  

门下副相之亚朝纲允属缺官之举时选攸难鸿胪少卿萧谅直道有恒澄【`一作公`】心不挠果断之用操利噐于笔端通明之识置烦文于度外所歴清要必闻声实将求独坐更伫兼才斯正色于准绳俾生风于台阁可御史中丞充京畿采访处置等使  

授萧隐之御史中丞制  

门下列彼三独儆于百寮选众为难举能斯在中大夫检校太府少卿东都知籴等使防军萧隐之敏行深识贞标雅噐性与公清寜欺于暗室才优决断岂避于盘根自任以长府委之平籴备闻坚正深叶和均将寄朝纲允副人望宜賛贰于南宪俾肃清于东都【`一作路`】可行御史中丞仍充东京畿采访处置使兼充和市和籴使散官勲如故  

授张献恭御史中丞制　　　常　衮  

勅开府仪同三司行梁州刺史兼御史中丞山南西道节度观察处置度支营田等使上柱国南阳郡开国公张献恭正以居业直以辅仁行三复而无玷刚百汰【`一作链`】而不缺阶歴要重发挥刑政分总戎诘禁之柄处导俗宣风之长讲求典礼以训三军精办文法以检羣吏赡助孤老懐和逺夷岘南之轻裘缓带蜀郡之得贤乐职交脩文武俦诸古人而贞方侃然清峻自处端本静性【`一作末`】未尝及私固可以准绳朝廷课第郡国入正二丞之列俾分三独之事可行御史中丞散官勲封如故授卢绚裴寛御史中丞制　　张九龄  

勅朝议大夫中书舎人内供奉上柱国卢绚朝散大夫检校尚书左司郎中兼侍御史内供奉知台事防军裴寛等动有风规成礼乐之度行为操准是衣冠之则顷登台阁载光天地可以轨仪三独端肃百寮绳纠【`一作凖`】所归澄清斯在冝展举能之効俾申执宪之诚可检校御史中丞散官勲如故  

授薛存诚御史中丞制　　　白居易  

勑庻官之政得人则举况中执宪准绳之司所以提振纪纲端肃内外盖一职脩者其斯任之谓欤给事中薛存诚选自郎署列于左曹居心静专言皆谠正章疏驳议多所忠益可以执宪立于朝端况副相方缺台纲是领纠正百官【`集作司又作度`】尔得专之夫直而不绞威而不猛不附上而【`集作以`】急下不犯弱而【`集作以`】违彊率是而行号为称职敬服斯命徃其懋哉可御史中丞余如故  

授柳公绰御史中丞制  

勑中宪之设纠谬惩违一引其纲百举其职非清与直不称厥官谏议大夫柳公绰忠实有恒文以词学介然端直有古之遗风顷居台宪累次郎位持平守正人颇称之擢首谏司噐望益重今副相虗【`集作缺`】位中司专席惟有守者可以执宪惟无私者可以闲邪询事审官尔当是选光昭新命振起旧章冝一乃心以扬其职可御史中丞散官勲如故  

授韦有翼御史中丞制　　　杜　牧  

勑昔贞观开元之为理也逺隐必见情伪必知天下如一家兆庻如一人无他道也纲目皆振法令必行祖宗在天方册在地人存政举行之非难【`集作艰`】故用正臣委之邦宪朝请大夫守尚书刑部侍郎上柱国赐紫金鱼袋韦有翼戴仁而行抱义以处墙仭中【`集作里`】峻坛宇外寛介特守君子之彊文学尽儒者之业周歴华贯擢为诤臣攻予甚专言事颇切愿试左辅移理陜郊冯翊之恐失倪寛頴川之喜得黄覇壶浆迎路繈属攀车徴为公卿愈见风采恤刑愼罚守法当官巍然立朝为时准直今者迹其率履委之纠绳尔其念惠文弹理之言思立秋受【`集作授`】署之防三尺律令四海纪纲所宜公共无鄕【`集作即`】上意古人有言曰凡为武防计于用舍今之倚任伫观尔能唯君知臣无累所举可御史中丞散官勲如故  

授前兵部侍郎薛昭纬御史中丞制  

钱　珝  

勑国爵之设公噐也君将揭而与之者必问于朝皆曰可与则徇公况御史中丞持天下所共之法等乎庻尹重有加焉乃诏名卿来承俊选具官薛昭纬吾阅元和遗事嘉尔祖执宪之能轨躅可寻风声自在美延后嗣克奉贻谋尔又歴落开懐精明照物好让不惑寡过自彊出典诰而理胜辞丰第甲乙而以文兼行且属多梗使于列藩与诸侯言系安危事自肺肠而到社稷激意气而诱公忠选无虚褒【`一作还无重装`】言有清论皆入吾耳尽知乃心宜正衣冠立为绳准将分厥职惟听兹言夫太刚太柔不折则废作之可久必在居中尔当率寮属以讲求振纲条而审固与其就名而生事未若审实以业官勉思勤行无害有益可依前件  

授中书舎人独孤损御史中丞制  

薛廷珪  

勑汉制御史中丞入朝得与尚书令专席而坐示威重于百辟也前代之盛风猷具存国朝用人职业尤重非材优望峻者不中兹选丞相言尔中书舎人独孤损儒林挺秀卿族腾芳文擅菁英学穷壸奥演之为事业畅之为人文立我明庭号为端士逮于寡昧歴事三朝劳尔班行向逾二纪廻翔两掖尹正神京直声载扬休问逾畅自掌我诰命垂为典谟焕【`一作炳`】然一家之书拟于三代之际器业事望由兹而益隆蕴励琢磨所向而可仗朕言念理本系于台纲询谋股肱谓尔宜称今以尔为御史中丞其为我峻尔风望正言隳頺无惮触邪勉思举职伫观尔志以称我心  

授吏部侍郎徐彦若御史中丞制  

李　磎  

勑御史中丞以独坐为称岂特崇贵之而已昔韦仁约是其官僚耳犹以雕鹗自许不肯押公卿激扬清风振骇良吏况长其属者可忽慢哉兵戈以来纪纲废壊永惟提举未易其人执政上言云具官徐彦若尝司宪台甚着声绩而自转迁称速愤郁犹多使之复为必或愈于前日且其祖在天后朝为大理有正直详评之声于公积庆因成相门而彦若克嗣其家端荘自立践歴华贯声闻蔼然俾持准绳无以易者是用辍天官之贰再尊任之尔其砥砺厥心无忝所举可依前件  

## 文苑英华卷三百九十四

宋　李昉等　编宪台二  

御史知杂  

授崔寛侍御史知杂事制　　常　衮  

勑朝散大夫守尚书考功郎中长春宫使判官赐紫金鱼袋崔寛南台自两丞之亚以久于其职者叅领羣务近制或选尚书郎累更执宪著称一时多以本秩行御史曹事以寛介直方洁秉彛守中学可辨政文皆达理试用有绩素知其才近司考课事任犹简足以兼济存乎使能伫扬峻风无或废命可兼侍御史知杂事如故  

授李防侍御史知杂事制  

勑殿中侍御史内供奉李防宗室良才士林雅望懿以文行精于吏术近参清宪益着令名举兹台纲属在公器宜膺俊选伫扬厥职衣以朱绂光兹白简可侍御史知杂事仍赐绯鱼袋  

授高允恭兼侍御史知杂事制　元　稹  

勑御史府不以一职名官盖揔察羣司典掌众政副其丞者是选尤难而御史丞僧孺首以朝议郎守尚书户部郎中判度支案飞骑尉高允恭闻于予曰允恭始以儒家子能文入官在监察御史时分务东台无所顾虑为刑部郎中守训典复以人曹郎佐掌邦计悬石允厘挠之【`集作而`】不烦简而无傲静专动直志行脩明乞以台郎兼授宪简杂错之务一以咨之朕俞其言尔其自励【`集作勉`】无俾僧孺昧于知人可守【`一作以`】本官兼侍御史知杂事余如故  

授崔琯职方郎中御史知杂事制  

白居易  

勑近歳以来副相多缺朝纲国纪咸委中宪而侍御史一人得揔台事以左右之今御史中丞德裕以中散大夫行尚书吏部员外郎上柱国崔琯守文无害莅事惟精在郎署中推有才理奏补是职请观其能因而可之仍加宠秩操执举错尔无自轻可守尚书职方郎中兼侍御史知杂事余散官勲如故  

授郑处晦职方员外郎兼侍御史知杂事制  

杜　牧  

勑朝议郎行尚书职方员外郎上柱国赐绯鱼袋郑处晦御史中丞韦有翼上言曰御史府其属三十人例以中台郎官一人稽叅其事以重风宪如曰处晦族清冑贵能文博学人伦义理无不讲求朝廷典章饱于闻见乞为副贰以佐纪纲以尔处晦尝居内庭草具宻命自以疾去于今惜之颇俞其言如我自得有翼为尔之知已予为有翼之德隣上下交举岂有私爱勉脩职业所报非一可守本官兼侍御史知杂事散官勲赐如故授兵部郎中郑黄庭兼侍御史知杂事制  

钱　珝  

勑具官郑黄庭法者治之具也以人就之则得其所理矣而执法之吏刚失入虐柔失入懦有善执者惟居其中今御史中丞归昌以賛贰之阙推择斯难举尔之书称善颇至亦闻尔端肃详慎能理其身移之当官信可陈力夫理之不胜吏实相循处刚与柔期于无失审固在已遵行有章克念居中斯为善执可依前件  

授礼部员外郎集贤院直学士赐紫金鱼袋王抟刑部郎中兼御史知杂事制  

钱　珝  

勑御史中丞光逢以望执宪缙绅间咸观其初故选荐府僚审而后定以尔学文惟博藏噐则深正道甚夷有进不竞其守则峻其用必通斯可正秋曹郎率白简吏贰纲纪之服执而整堕矣古皇之庭实生屈轶安得今之服冕不若其古者之为草乎官有旧章尔当明举可依前件  

授王抟兵部员外郎兼侍御史知杂事等制  

李　磎  

勑持纪纲以贰于中司书言动以归于太史二者亦重矣而躁竞者徒利于转迁嚣薄者止贪于清近问以职业则杳如物外遂使南台无典章可采东观无注记可求壊法旷官莫斯为甚某官王抟等并以科籍早登朝列而宪署以抟茂族英才尝杂事于亚相皆言其所蕴蓄未尽施设请复兼柱下进省曹以用之丞相以柅大臣令子日禀训于名父皆言其所闻见妙得规模请引之朕前委直笔以观之是用同奬擢无所疑焉尔其励乃氷霜谨乃毫简勿循徃例以正时风可依前件  

侍御史  

授鼎州司兵叅军崔升等侍御史制  

李　峤  

勑承议郎前行鼎州司兵叅军崔升等学可从政文能按章干局并优清勤咸着丹墀持法既伫良才白简绳违尤资器识宜膺石室之命俾叅铁冠之侣可依前件  

授何彦则侍御史制　　　　李防秀  

鸾台朝议郎行佐肃政台侍御史上柱国借绯何彦则风标峻逺志懐毅烈学妙【`一作涉`】羣言行归直道营屯河右克赡军储校律湟中载清夷落歳寒弥励终始不渝宜承懋赏之恩允穆増荣之典可朝散大夫左肃政台侍御史勲如故  

授慕容珣侍御史制　　　苏　颋  

门下朝议郎行宻州司马员外置同正员慕容珣志竭忠谠才充学行方书之门传御史直绳必践廷奏奸人凛然生风不避当道丑正非罪遗贤久【`一作攸`】叹长鲸已戮击隼方秋宜贵宠章复膺清宪可朝散【`一作议`】大夫行御史台侍御史主者施行  

授禇璆侍御史制  

勑通直郎监察御史里行骁骑尉禇璆清识雅致遒文赡学养能见其盘错临事杜于脂韦比骛轻轺且持严简逢二庭之寇无乏于餽军徴万里之兵有闻于赴敌念劳斯属懋赏攸凭増迁御史之端式宠侍臣之列可侍御史勲如故  

授张游侍御史制  

勑朝议郎行司农寺丞张游清方自居专直不挠秋风始击每励鹰鹯歳寒后凋斯见松栢国储在于红粟王宪持于白简式寄人天之重更闻台阁之迁可行侍御史散官如故  

授游子骞等侍御史制  

勑营田使游子骞等砥操砺行慎言检迹清公乃持法之端词学皆养能之要临事必果已畏神羊执心不回先闻击隼宜在鸾阶之列用成乌府之迁可依前件主者施行  

授杨玚侍御史制  

勑朝议郎行殿中侍御史杨玚风度凝整器懐沉宻清心所以激贪明识由其应务顷司王宪深练朝经体文质以防理适柔刚以为用必能履绳作则执简宜夙从台阁之迁更宠轩墀之列可行侍御史散官如故  

授吕周侍御史等制　　　　孙　逖  

勑行殿中侍御史吕周等体资【`一作含`】忠厚器韫通明能兼餙吏之文更有过人之实并膺明选克振朝纲宜展才于草议俾迁荣于执法可依前件  

授元巽侍御史制　　　　　常　衮  

勑朝议郎侍御史内供奉元巽践行直方秉心纯宻懿文经务持法奉公积劳既深令闻斯洽宜从职员之正式光风宪之选可侍御史散官如故  

授蒋将明侍御史制  

勑宣议郎殿中侍御史供奉东都留台蒋将明祗服文儒精详礼体持素范以行已秉清心而在公执法不违峻风自逺俾迁柱史分领台纲可守侍御史东都留台散官如故  

授崔益侍御史制  

勅通议大夫侍御史内供奉前诸道营田使判官灵昌郡开国公崔益积德垂裕清才致逺久佐稷农之重仍参邦宪之列事必精当勤而有成宜正台纲以明朝奬可侍御史散官封如故  

授孙防侍御史制  

勑朝散大夫侍御史内供奉充福建节度判官知上都留后赐绯鱼袋孙防闻义执礼直以方外守信敦睦断无他肠绍儒门之学行工诗人之比兴服我清宪介于戎车休有令名动皆成务允是公选正其命秩可行侍御史散官赐如故  

授杜暹等侍御史制　　　　韩　休  

勑朝议郎行殿中侍御史杜暹礼乐之器直方効节通直郎殿中侍御史内供奉冯宗文儒之业坚正在心咸以清公副兹望实风霜既肃台阁推美持我邦宪载穆时谈俾迁周史之能更奉楚冠之任并可侍御史  

授裴注等侍御史制　　　元　稹  

勑水部员外郎【`五字集作诸道盐铁转运东都留后兼侍御史`】裴注等法者古今所以【`集无以字`】公共也一日去之则百职尽坠是以秦汉以降御史府莫不用刚果劲正之士以维持纪纲季代【`集作氏`】而还埋轮破柱之徒絶不复出朕甚【`阙`】焉去歳以来俾【`集作比`】命御史丞为宰相盖欲慰荐人之不敢为也尔等或以吏最或以学闻当僧孺慎简之初遇朝廷渴用之日又安可廻惑顾虑于豪黠而姑以揖让步趋之际为塞职乎可依前件  

授李蔚侍御史卢潘殿中侍御史等制  

杜　牧  

勑将仕郎殿中侍御史李蔚劔南西川节度判官朝议郎检校尚书礼部员外郎检校御史上柱国赐绯鱼袋卢潘等夫法不立而化行恶不去而善进虽使尧舜在上未之有也故御史之举职者前代有埋轮都亭之奏国朝亦有戴豸正殿之劾若非端劲知名之士不在斯选蔚以文行进用已着劳効潘以儒雅流闻今膺防擢有司列状词防颇公使吾纲目尽张隄防不壊不在法吏其在他乎朕辟祗宫之门开天下之口企以待理无有厚薄尔等吐茹侮畏之道能不愧于诗人斯塞职矣可不勉之蔚可守侍御史散官如故潘可行殿中侍御史散官勲赐如故  

授温璋侍御史制　　　　　崔　嘏  

勑大理丞温璋朝廷用人不独取名声畅茂曹唱羣和而命之至于御史府尤借才能以责官业前时隂率众吏搆成奸谋焚我帑聚其主事以火事上闻付于理寺而璋于羣疑之中独出明见比令左验事则果然此真宪府之任也俾戴豸冠仍加朱绂勉思奉职无忝我用才之意可依前件  

授卢就等侍御史制  

勑前义武军节度判官卢就东川节度判官尔朱杭等侍御史居其府则掌领推按纠绳愆尤立于朝则正其视瞻峻彼风范官号清重才资鲠直防而用之不在阶级尔就尔杭立身有文能用嘉猷参于将席宪丞上请咸曰得人呜呼神羊在庭屈轶在砌触邪指佞二物可师无为畜缩以孤我诚臣之举可依前件  

授崔义进侍御史赵光裔郑祁殿中丞李皎监  

察等制　　　　　　　　薛廷珪  

勑崔义进等吾近以风宪之任委诸名卿中外肃然伫其振举果于抡选能掇菁英且言澄澹秉彛进退由礼【`句`】义进之脩整也无怠【`句`】墙岸山立【`句`】时情蔼然【`句`】光裔之峭直也不党【`句`】英华发外【`句`】清劲积中【`句`】祁之蕴蓄也无多谢于前脩【`句`】闻善若惊【`句`】覆篑不止【`句`】皎之砥砺也颇自彊于逺槩皆克荷先训来为闻人俾之整肃周行惩艾风杀【`一作教皆可疑`】触邪指佞庶有可观尔当其才朕俞其请各扬厥职懋对天休可依前件  

## 文苑英华卷三百九十五

宋　李昉等　编宪台三  

殿中侍御史  

授郑溥殿中侍御史等制　　苏　颋  

勑奉议郎行监察御史郑溥等志蕴公忠才兼学行守文法以明练循宪章以清直神羊共触常闻避马之雄夕鸟明飞【`疑作夕乌明飞`】俾叶迁莺之举可依前件  

授敬昭道殿中侍御史等制　贾　至【`总目作苏颋`】  

勑朝议郎行监察御史敬昭道等见素为质懐清守道学以润身文能比事自乗騘晓谒絷【`一作系`】隼秋飞或出禀王纶或入持天宪传【`一作衔`】使者之命徃则有功按罪人之赃居而不挠因其绩用采以声华宜叶歳迁允符时议可依前件  

授第五琦殿中侍御史等制  

门下监察御史第五琦南海长史楚璆等吏才贞固公心谅直可以佐军师歴试艰难必闻其政南越留务西宪准绳是择髦杰用康厥任俾膺宠命钦乃攸司第五琦可殿中侍御史楚璆可守南海长史兼卫尉少卿余如故  

授高岑殿中侍御史制  

勑京兆府长史髙岑脩词立诚好古博雅防名早从于吏道当剧亟闻其政声人而多艰脱豺狼之肆虐士也有节逃戎寇之逆命贞心峻操无忝前脩宜超柱史之列用【`阙一作激`】忠臣之志岑可行殿中侍御史  

授卢虚舟殿中侍御史等制  

勑大理司直卢虚舟闲邪存诚遯世頥养持操有清廉之誉在公推干蛊之才大理评事权臯临难思义守死善道见危必履其臣节在困能变于人谋宪简绳违纪纲斯属宜择髦士俾肃周行虚舟可殿中侍御史臯可监察御史  

授董晋殿中侍御史制  

勑汾州司马董晋恪愼励精详于吏事饮氷将命克有成绩凖绳之地举直任能俾彰善于使车宜即真于宪简可殿中侍御史  

授李常殿中侍御史制　　　常　衮  

勑朝散大夫行河南府陆浑县令李常等坚白持操通明効官彰吏迹于神州着公方于近县秉宪之职惟方是与俾谐佥议用肃具寮可依前件  

授盖又元殿中侍御史制  

勑监察御史盖又元直清励行济知名擢在宪司绰然有裕董其军赋成绩可嘉宜増执简之威仍佐登坛之律可殿中侍御史  

授王延休殿中侍御史制  

勑朝议郎行监察御史东都留台王延休雅有文行精于吏术自膺察视克举风宪绩劳当选【`一作迁`】奬善惟先【`一作允`】俾新执法之宠式光彛序之进可行殿中侍御史依前东都留台散官如故  

授王翼殿中侍御史等制　　徐安贞  

勑朝议【`一作请`】郎行监察御史王翼五从弟朝请郎行监察御史级等咸以贞固爰司察视骤闻举直亦既惩奸歳月增深升迁有序并可殿中侍御史  

授崔楚臣兼殿中侍御史制　白居易  

勑成德军节度押衙银青光禄大夫检校太子賔客兼监察御史崔楚臣材膺爪士职在牙旗每只命以奉辞必竭诚而得礼既加详敏亦念恭勤式示宠名宜迁宪秩可殿中侍御史余如故  

授裴廙殿中侍御史制  

勑具官裴廙贞观初张行成为殿中侍御史纠劾廵察明【`集作时`】以为能朕思贞观之风故选御史府官亦先其精敏刚正者以尔廙动循道理语必信直励其志节有类行成因授厥官无忝吾举可殿中侍御史  

授李穜韦澚裴达殿中侍御史等制  

崔　嘏  

勑左拾遗李穜等御史府有三院凡所选用其器得以专达必取其刚廉劲健才行兼至者则可奏而授之今穜朴重有文直而不讦司我谏纳益仍多以澚洎达咸用词学器识累参賔画研朱益丹莹玉无玷皆可以脩明宪职振凛【`一作起`】霜标屈轶有灵獬豸不惧惟此二物尔其师之可依前件  

授郑韬殿中侍御史制  

勑监察御史郑韬御史府三院转迁虽曰彛制至于用舎进退亦系于一时之事迹以韬立志甚贤居官称职霜简在手风标竦身其长吏言请用迁陟班我殿内升为近臣屈轶神羊无怠前志可依前件  

授蔡京赵滂等御史等制  

勑监察御史蔡京中武军节度副使赵滂桂管副使郑鲁洎陈许观察判官薛防等朝廷之选御史虽委其长吏得以专举然亦详求物议然后取舎无私宪丞上言滂与鲁洎防皆业于儒术传以吏道其刚明劲果可委以系断其温敏庄肃可资其检绳而皆久滞藩方未升朝序吾且循其声迹颇契符言是用擢自賔筵置于宪席而京再覆大狱吏不敢欺满岁当迁吾何所恡京可殿中滂可殿中鲁洎防并可监察  

授牛希逸殿中侍御史李珽监察御史制  

薛廷珪  

勑具官牛希逸等我以宪章法理之任付于归昌俾嗣复家声振举职业逖听风采伫整頺隳今以尔希逸珽【`一作逸等`】列状来上且言文行脩餙操履端洁可使簮白笔以书法冠豸冠而触邪俾欺闇之人视尔如秦镜丑正之士畏尔如尧羊升之明庭耸我昌运乐闻尔志允叶人情即俞所陈式旌懋选噫澄清之始纠正为先尔宜辅助归昌提振纲纪无或碌碌以谢前脩则验尔脩饰端洁之道矣而【`阙疑是人名`】隐鳞戢翼负志求伸既得其时伫观所尚而今而后可不勉之可依前件  

监察御史  

授冯嘉賔左台监察御史制　李　峤  

勑通直郎行瀛州河间县丞冯嘉賔砥砺名节恭勤职务干能兼备清直有闻黄绶随班未展才用绣衣莅事方观举察可行左肃政台监察御史散官如故  

授郑繇监察御史制　　　　苏　颋  

勑通直郎行右拾遗郑繇心坚而静体宻而和文章掞发学思该敏谏臣谠议久列瑶墀御史直绳宜迁石室可行左御史台监察御史散官如故  

授蒋冽等监察御史制　　　孙　逖  

勑朝议【`一作通直`】郎行大理评事蒋冽等脩身有裕从事惟明标丽则于文塲効公清于吏道方期逺致必借兼才宜膺刈楚之求俾叶持绳之寄可依前件  

授姚闳监察御史等制  

勑朝议郎前行同州司法参军闗内道采访度支使上轻车都尉萧县开国男姚闳等砥名励节博艺多能或尝佐台臣以清闗辅或顷谐宫职见美朝端度才而升举善以劝俾同官于察视宜并拜于丞郎可依前件  

授邢巨监察御史制  

勑前守监察御史邢巨器能通敏词藻清新久着令名兼称利用终防有礼既及于【`一有外字`】除执宪须才宜居于旧【`一有府字`】可监察御史  

授崔炎监察御史制　　　　常　衮  

勑权知綘州綘县令崔炎愼学润身工文饬吏错薪刈楚竹箭有筠莅事咸许于宓生遗风尚传于綘老公才可擢朝听用章宜甄避蝗之美式践栖乌之列可监察御史  

授源咸悌监察御史制  

勑陜西运使判官朝议郎试秘书省秘书郎摄监察御史赐绯鱼袋源咸悌爰资素行早履清途假其执简之名佐彼泛舟之役且闻集事亦既书劳满歳即真俾光使局可行监察御史余如故  

授梁褒监察御史制  

勑朝议郎试大理司直兼监察御史知河东节度上都留后梁褒业继儒门才优吏术洁已以进贞心不渝职佐上军荣参清宪在公益愼于事尤精宜分察视之员更励风霜之操可行监察御史散官如故  

授杨防监察御史制  

勑守左拾遗杨防服于古训文以彰之静专向方恒久其道近参侍从之列不忘忠谠之言俾执清宪伫扬厥职可守监察御史  

授皇甫翼等监察御史制　　韩　休  

勑朝议郎行河南县尉皇甫翼朝议郎行长安县尉韦绍朝议郎行醴泉县尉张季瑀等备闻清操雅有深识进乃安卑退非求誉察其才行副是名实任之举直可以触邪并可监察御史  

授郑虚心监察御史制  

勑左拾遗内供奉郑虚心茂其德业蕴是辩词识通于政理行着于公直清可励物正以绳违褐衣召见既司谏省之职绣服承荣俾奉宪闱之任可监察御史授陈山庆监察御史制　　　王敬从【`总目作敬滋`】  

勑宣议【`一作徳`】郎行大理评事摄监察御史河西节度采访处置使判官陈山庆植性方雅从事公勤评刑有钦恤之名摄职着军州之効任惟执宪寄以佐边此焉择才伫闻成绩可监察御史  

授李珝监察御史制　　　　元　稹  

勑前监察御史里行李珝比制多以详练法理者行于御史府中【`集无中字`】或满歳即眞或不时署位亦试可之义也以尔珝文学周敏操行端方执防有闻俯以就制复尔故秩勉脩乃诚可监察御史余如故  

授张彻宋申锡等监察御史制  

白居易  

勑旧制副丞相缺中执宪得出入御史缺则于内外史【`集作官`】中考覈其实封奏其名以补之今御史中丞僧孺奏具官张彻具官宋申锡皆方直强白可中御史章下丞相府丞相亦曰可朕其从之并可监察御史  

授庾敬休监察御史等制  

勑渭南县尉庾敬休等咸文行清茂士之秀者宜从吏列擢在朝行各随才用分命以职司谏执宪伫有可称  

授牛僧孺监察御史制  

勑河南县尉牛僧孺志行脩餙词学优长顷对防于庭其言甚直累从吏职颇为滞淹访诸时论宜当朝选俾升宪府以观其才可监察御史  

授萧邺李监察御史制　　崔　嘏  

勑御史府居朝廷之中杰出他署盖以圭表百吏纠绳四方故选其属者必在坚明劲峭临事而不挠不独取谨厚温文脩整咨度而已尔等皆以词华升于俊秀从事贤侯之府驰声舘阁【`一作学舘`】之中筹画居多操持甚固是宜持此霜简峻其风标使避马之謡不独美于桓典埋轮之志无所愧于张纲勉服宠荣无忘职业可依前件  

## 文苑英华卷三百九十六

宋　李昉等　编卿寺一  

太常卿  

授姜皎太常卿制　　　　苏　颋  

黄门命卿之贵以象冬春化人之本孰逾礼乐殿中监上柱国楚国公姜皎贞夷【`一作`】粹温精密纯固蕴深厚之量懐直方之道学皆为已闻义思齐忠以事君立言成则自歴屯险爰慿翊戴鸣谦满于视听好让存于始终故可铭之鼎彛光我簮绂在昔唐典惟清乃命洎于周官以和为重宜守太常卿勲封如故主者施行  

授杨绾太常卿制　　　　　常　衮  

门下舜以伯夷作秩宗汉以列侯掌郊庙至于圆丘大射之制礼官博士之论莫不综详得失而折衷焉故事职尊冠九卿之首朝议大夫守国子祭酒兼脩国史赐紫金鱼袋杨绾常在于道亦周于仁文以君子之言生知圣人之意司我载籍鸿声不泯常典选举后之法程廼者崇进名儒俾其宣明师训讲求三代稽合五经济济诸生诲之不倦饱于道德之富成其礼让之风况恭俭忠信【`一作恪`】守而弥固一时模表清议所髙固可以处杨震桓荣之位领曲台太子之重勉思厥服以称任贤可守太常卿依旧兼脩国史散官如故主者施行  

授赵宗儒太常卿制　　　　元　稹  

勑银青光禄大夫守太子少傅兼判太常卿事赵宗儒昔叔孙通徒以绵蕞草具之功遂获封侯之赏况朕始见天地初【`集无初字`】朝祖宗哀励祗严不克是惧惟尔肇自清庙逮予还宫賛道法仪逾于四百俛伏趋数讫无尤违夫何叔孙用是为比顾此冲昧实赖老成不有甄升孰明勤荩奉常正秩左揆兼荣六乐九仪兴替在此无忘朂率以厚人伦可检校尚书左仆射兼太常卿散官勲封如故  

授崔羣右仆射兼太常卿制　李虞仲  

勑仆射贰令之职也奉常正卿之选也假中台之极称冠列寺之崇秩无此兼命必资重贤前荆南节度管内观察处置等使银青光禄大夫检校吏部尚书江陵尹御史大夫上柱国清河县开国公食邑一千五百户崔羣道合时中识通政本含五行之秀气为一代之伟人文学致名公忠莅职清贞不挠方廉自持曩升台阶助【`一作弼`】我宪祖实着賛时之绩用存经国之规周旋累朝扬歴大位出作垣翰入摽羽仪风雨有不已之鸣雪霜无可变之色秉是全德罔闻异词乃者辍自夏卿授之戎阃统荆衡之巨镇嗣羊杜之前声政推洽平理在徴复礼乐之器予心所难冀流合雅之音将考依经之制愼简斯久佥谐乃俞俾廻军旅之谋式畅人只之职伯夷官业伫乃脩明可检校尚书右仆射兼太常卿散官勲封如故  

宗正卿  

授高平郡王重规司属卿制　李　峤  

鸾台百工惟时必在推择九族既睦仍资敦叙右千牛卫大将军上柱国髙平郡王重规宗室仪表衣冠领衲有姬旦之艺兼刘苍之善出居连帅功名著于两河入奉钩陈诚欵申于八校本枝望重河海职隆宜辍掌于鱼钤俾专司于鳞族可司属卿勲封如故主者施行  

授韦希仲宗正卿制　　　　苏　颋  

黄门中卫司阶已崇于命将上卿为府尤重于睦亲左卫将军上柱国兼通事舎人内供奉韦希仲以醖借之姿中折旋之礼趋事端雅吐词雄畅束带立朝既副声实彯缨在位迭居文武宜辍鱼钤之委叙于麟族之盟可宗正卿余如故主者施行  

授褒信郡王璆宗正卿制　　孙　逖  

门下公族之任得才则难举亲而官选旧惟允银青光禄大夫殿中监上柱国褒信郡王璆雅正【`一作志`】惟恭虚懐敏达近属蕃翰中朝【`一作朝端`】羽仪无竞维人不矜于贵分克勤于位忠每効于公敦叙是司畴咨所属宜居六尚之职以副九委之勤可宗正卿  

授濮阳郡王澈宗正卿制  

门下宗卿设位邦族是司必择亲贤【`一作贤能`】以光名器金紫光禄大夫行太仆卿员外置同正员上柱国濮阳郡王澈清贞履道淑愼持身行无越思动不逾矩以才从政于歴官而则深以地推恩在同姓而为近敦叙之任畴咨所难宜受寄于本枝更迁荣于列棘可行宗正卿官勲如故  

授李宗正卿制　　　　　贾　至  

门下前农太守李体正心和操端行洁或政能茂异所莅必闻或忠孝兼全避权勤让咸推公议多负卿才官惟其人用必有适宜钦尔职以弼予教可守宗正卿  

授李琬宗正卿制　　　　　常　衮  

门下尧亲九族礼重于敦序汉睦诸刘秩存乎宗正内姓之选岂伊异人三从叔祖银青光禄大夫前婺州刺史本州团练守捉使上柱国荆国公琬才秀本枝挺此公器忠敬达顺简廉向方饬礼乐于身文详典刑之政体夙所任遇久于阶歴勲劳理行当亦兼书思有补察义深肺腑固可以居宗室大臣之位叙文昭武穆之亲懐德任贤敬兹休命可宗正卿散官勲封如故主者施行  

授宗正卿嗣郑王逊大理卿李克助宗正卿等  

制　　　　　　　　　　钱　珝  

勑九卿间重而显者大宗正卿与廷尉实次奉常焉易官而处惟典之章具官逊等皆吾属之桢干也而又荷出相防之门逊继分郡符必闻其政久歴庻位咸称有材克助承忠孝之家践修罔坠多所该练扬于缙绅今载葺京师敬先宗庙资乎集事速以成功而方备法官是宜改秩往趋急务更在厉精伏念旬时狱可知也我有具律逊其尽心可依前件  

光禄卿  

授房光义光禄卿制　　　　苏　颋  

门下上卿之贵爰因徳选终献之礼必由才致宣威将军上柱国房光义门承胄绪地联姻戚雅容端操惟玉有温择行践言复珪无玷顷祗班序尤称望实兰猗趋职已【`一作以`】仗于谁何栢梁赋诗俾闻于总领可太中大夫守光禄卿勲如故主者施行  

授广武郡王承宏光禄卿制　孙　逖  

门下银青光禄大夫行房州别驾员外置同正员广武郡王承宏地在维城庆延分土顷乖周愼因从防黜舍其公犯用申犹子之恩复其旧资俾践列卿之秩可光禄大夫光禄卿员外置同正员  

授韦珙光禄卿制  

门下银青光禄大夫庆王傅员外置同正员上柱国扶阳郡开国公韦珙衣冠耆旧德行名贤吏术该通尝闻理剧道心逺晓雅好摄生一在优闲久淹年序恬和自保志力犹强宜有命于移官俾承荣于列寺可光禄卿员外置同正员勲封如故  

授呉仲孺试光禄卿制　　　贾　至  

门下守卫尉少卿充朔方经畧副使呉仲孺心温而直识敏而和习韬钤之秘旨知孙呉之大畧久副戎幕克济谟猷伊茂勲之可嘉俾宠光而宜及升其阶序列在正卿可中大夫试光禄卿  

授前防王傅赐紫韦师贞光禄卿制  

钱　珝  

勑具官韦师贞国朝考课之法有三善者升上下籍师贞强仕之歳继为字养纠率之官三善之名四书于籍校诸能事不亦多乎歴年且深为吏斯得慰兹班白宜有陟迁夫辨酒必良视牲不瘠祭祀之事系尔所司徃为列卿勉戒郡吏可依前件  

授韦韬光禄卿等制　　　　薛廷珪  

勑具官韦韬等卿寺胶庠佥曰清署序迁愼择必惟其人以韬儒素成家直方守道源本粹茂材术周通以绩诗礼饬躬簮裳着代心惟耿介志在功名以承休养素典坟服膺萤雪成如麟角雅有鳯毛以承乂鼎甲华宗松筠茂行贞方从政谏谳有闻而皆久脱朝簮能安陋巷列卿曹而象月次国学以横经我俞丞相之求尔叶轮辕之用敬愼尔事徃临厥官无或素飡以塞虚位可  

卫尉卿  

授崔惠童卫尉卿等制　　　孙　逖  

门下尚主之恩允归于人秀睦亲之典必洽于朝荣驸马都尉崔惠童豆卢建等在人物士林在勲华忠【`一作贵`】绪行能防美才貎兼资善道自修令名无忝锡之姻好已承筑舘之荣宠其章服宜列象河之位惠童可银青光禄大夫卫尉卿建可银青光禄大夫太仆卿并员外置同正员  

授马承进试卫尉卿制　　　贾　至  

勑左金吾衞大将军马承进能以勇干久于戎旅勲勤克着奬命宜加俾列九卿仍叅八命可特进试卫尉卿  

授向昌銮试卫尉卿等制  

勑前太子洗马向昌銮三品子昌釬等代业忠贞死于王事能遵先志常着贞诚稽彼典谟赏延于代俾超秩次是用旌善昌銮可试卫尉卿昌釬可通事舎人授前盐铁淄青催勘使检校左散骑常侍王鄯  

衞尉卿制　　　　　　　钱　珝  

勑具官王鄯等称职之吏无所陟明则陈力者之志怠矣尔自居官次必公为先若耻告劳但思责实顷者乗诸轺传使彼海濵善徴酤之名允集咸鹾之利徃不废命还可程功是用进尔于朝且升卿列宜奉警廵之事如专行役之心克念不渝后宠当至可依前件  

## 文苑英华卷三百九十七

宋　李昉等　编卿寺二  

太仆卿  

授王希隽太仆卿制　　　　苏　颋  

黄门仆臣之任王命斯允在德而举其名必彰【`一作正`】银青光禄大夫检校太仆卿上柱国华容县开国男王希隽门承旧阀器蕴通才立言可以敏事为政可以居剧登于副尹声满于字人试乃列卿眷逾于数马巾车是属建皷攸司爰赖服勤宜膺邦宠可太仆卿勲封如故主者施行  

授王斛斯太仆卿制　　　　孙　逖  

门下安西大都防王斛斯将略称多忠诚克着顷自【`二字一作自顷膺`】边寄颇洽人心间歳以来频有骚警能清寇虐不顿甲兵契军国之逺图得攻拒之良术有劳懋赏自昔如兹宜践列卿之位俾兼辨防之职可太仆卿员外置同正员兼安西都防等如故  

授王昱太仆卿制  

门下列彼九卿正于羣仆允膺兹命必借兼才正议大夫守太原尹北都留守使持节河东道诸军节度营田副大使知节度事兼采访处置使摄御史中丞上防军赐紫金鱼袋王昱韬是明断资其理识成务有余奉公不挠自持军律兼委使车能啓刑书以惩贪吏到官未几除恶已多类能则然赏善宜及俾升荣于左驭仍受任于北京可守太仆卿兼太原尹余如故  

授李林宗太仆卿制  

门下中大夫守太常少卿上柱国李林宗行能温厚器识该深清白奉公尝闻吏术恭谦应物更表身谟自亚河海亟移星歳友于之爱实掌枢衡致美之心俱懐退让逺嫌滋久举滞当迁宜正位于名卿俾钦承于宻命可太仆卿散官勲如故  

授窦锷太仆卿等制  

门下申以婚姻必求于才地制于禄位兼取于亲贤窦锷等克嗣髙门能修善道有温恭之言行兼美秀之形神勲华之绪既连于旧戚选尚之恩更谐于新礼俾升荣秩乃锡宠章可依前件  

授敬令琬太仆卿制　　　　贾　至  

勑前左金吾卫大将军员外置同正员敬令琬陈力戎事忠勇有谟入九军之副献七战之获嘉其诚节录乃茂功俾列卿士是司马政可太仆卿员外置同正员充朔方经畧副使  

授许诫言检校太仆卿制  

勑金吾大将军许诫言心和志坚讷言敏行被服礼义嗣圭组之资策名委质诚文武之任课绩斯着公勤无斁警其昼夜顾乃执金之劳象其河海宠以列棘之位可检校太仆卿  

授刘士泾太仆卿制　　　　元　稹  

勑卿寺甚重不易其人或以勲以亲以报以劝又何爱焉银青光禄大夫前检校大理少卿驸马都尉刘士泾去歳西戎跳入泾上京师戒严朕慨然有思廉颇李牧之志而习事者言尔父司空之在泾也筑平凉等八城二堡堑保定平原使泾人益树麦禾以复后稷公刘之教十有六年犬戎不敢东顾朕闻其人思见其后果有令子在吾懿亲与之讨论亦自【`集作自亦`】奇士铺陈将略殊有父风访其班资则【`集作且`】曰亚诸卿之间尝十年矣今乃除其忧服命以太仆岂唯报尔先臣荣吾戚里亦欲使縁边诸将顾其爱子为我竭诚可守太仆卿驸马都尉散官勲如故  

授鸿胪少卿赐紫贾渭太仆卿前太常丞呉方  

太原少尹制　　　　　　钱　珝  

勑具官贾渭等渭比以学文通经之勤而不得志于壮歳束带入仕今至九卿绂冕既崇光隂云晩诏之就列以慰其心方吏术甚长免官仍久暮齿已逾于月制下僚尚叹于陆沉置之不迁君道何在徃作亚尹锡之金章亦有以嘉于老者矣可依前件  

授太仆卿制　　　　　　　薛廷珪  

勑具官某书曰昔周穆王命伯冏为太仆正曰昔在文武聪明齐圣侍御仆从罔匪正人以承弼厥辟且曰仆臣正厥后克正仆臣谀厥后自圣太仆之为官也重矣朕每读书允择其可矧惟前代毕用名臣数马执绥故实具在为予御侮作我前驱审官择人今以命汝稽诸训诰得不勉之可守太仆卿  

大理卿  

授蔡法度廷尉制　　　　　沈　约  

门下民命所悬系乎三尺【`一作尺一`】止杀除残【`一作害`】寔由乎此是以臯陶作士五刑惟明于张莅官世无寃狱且汉代律书出乎小杜呉雄以三世法家系为理职郭躬以律学通明仍业司士爰及晋氏此风未泯叔则元凯并各名家自兹厥后斯尚渐薄迄至于今损弃顿尽衣冠士子耻复用心州郡奸吏恣其取舍舞文弄法非止一涂朕膺天受命为兆民主每一念此忘寝与食尚书删定左曹郎中蔡法度少好律书明晓法令世之所废笃志不怠至于章句踳滞名程乖碍莫不斟酌厥允得其门方欲寄以国刑开示后学文【`一作防`】才取士岂有定方自世道浇流浮伪云起量计多少辩校锥刀若遵徃从旧守而勿失岂所以轨仪上世垂风于后宜加褒擢弗系常阶可守廷尉卿主者施行  

授陆余庆大理卿制　　　　苏　颋  

黄门法者天下所共廷尉天下之平选众甄才惟明克允宗正卿上柱国广平郡开国公荆【`一作判`】尚书左丞陆余庆早囬翔于近宻久践歴于中外雍容文雅自然素徴清商萧散风华莫不瑶林琼树必当和而不挠贞则有恒正罚金于后人戒刻木于前吏念兹钦恤深可哀矜宜修白云之典俾静黄沙之职可大理卿勲封如故主者施行  

授李成式大理卿薛景仙少府监制  

贾　至  

门下守广陵长史李成式贞白俭约履歴清贯前鳯翔太守薛景仙忠义慷慨愤激危时靖镇藩条咸有成绩逓迁中外宜登卿士成式可试大理卿景仙可少府监  

鸿胪卿  

授张暐鸿胪卿制　　　　　苏　颋  

黄门賔客旅庭戎夷在邸眷言任职必伫其才银青光禄大夫詹事兼尚书右丞上柱国邓国公张暐雅量温恭志诚忠信懐直方而不蔽务寛大而不杂委之军旅则尝服威名升之国朝则咸宜令典非契因潜跃义笃始终可办鸿胪之仪惣象胥之事爰加宠拜允符成奬可鸿胪卿勲封如故主者施行  

授武三思鸿胪卿制　　　　孙　逖  

门下典于属国列彼正卿班秩既崇宠光斯在金紫光禄大夫行国子监祭酒武三思延恩戚里効职公朝能励公勤以脩名检顷在胶序颇淹星歳度材而用举类而迁宜增三揖之荣俾正九賔之礼可行鸿胪卿散官如故  

授杜希望鸿胪卿制  

门下赏以懋功官无虗授所贵天秩斯为国典朝议郎守太仆少卿员外置同正员使持节都督鄯州诸军事兼鄯州刺史陇右节度副使仍知经畧度支营田等留后事赐紫金鱼袋杜希望器能开敏才畧雄【`一作`】深识韬钤之大纲知战守之良术顷令讨罪爰委行师不惮艰危常先士卒恩威必备权变多方狂寇已清坚城又克畴庸是属举善攸归俾膺超等之荣仍列上卿之位可通议大夫守鸿胪卿员外置同正员摄御史中丞余如故  

授李光进鸿胪卿制　　　　贾　至  

勑左骁卫将军李光进行已庄肃临戎果断有卞庄之勇懐孟明之材屡献奇功益闻干畧克副难兄之业能摧强寇之锋允武允文宜加美秩【`一作卿士`】光进可鸿胪卿同正  

授蒋涣鸿胪卿制　　　　　常　衮  

门下古之上卿次公一等至于西汉每与列侯叅决朝议今之秩望亦谓之崇朕方修文德以抚区外则重译象胥之事九仪相賛之职正用髦硕俾之典领银青光禄大夫检校刑部尚书知省事上柱国汝南县开国公蒋涣顔子之德行张仲之孝友能积其厚以丛于身恭俭之训可以轨俗学通文变髙视一时非得防之可干亦刚柔之相济服在通列且逾二纪精于宪章举有伦要东雍居部近郊移风以礼除暴人安其业俾京师之河润守【`一作首`】经术之循吏司秋防府训夏议刑以之弼教能用中典时属四夷之叙叅授大賔之任韩暨以宿德而拜陈纪以至行而迁求旧任贤正当此选待遇诸国宜约故事使有准以明等威也可检校刑部尚书兼鸿胪卿散官勲封如故主者施行  

司农卿  

授郑贲司农卿制  

门下国有大农实司金糓兹惟古官之重难于正卿之拜朝散大夫试秘书监兼侍御史上柱国赐紫金鱼袋郑贲通敏良才沉详雅识明断临事贞修奉公所更秩序必着声绩早叅幕画在罇爼而止戈自董军储有京坻之足食适时多可选众攸归爰籍变通主其出纳务殷任切倚辨当仁宜膺理粟之命伫继康成之美可守司农卿散官勲赐如故  

授裴武司农卿制　　　　　元　稹  

勑【`一有司字`】农天下之大本也故国有九列而司农氏居其一焉前代非牟融之修理康成之儒学不在兹选今海内无事思与公卿等树立根柢以制四方于是【`集作是用`】外选方伯之善于其职者入补兹任谓之恩荣前荆南节度观察处置等使中散大夫守江陵尹兼御史大夫上柱国赐紫金鱼袋裴武予闻其先始以孝友书于国籍其后果【`集作累`】有丞相为唐名臣贤彦因仍代济不絶武亦嗣其忠孝益炽家声郁为元僚所至称理尝居内史屡入正卿自华至荆无非剧地键辖豪右衣食焭严而不残仁而有制镇定南服予方頼之而亟请来朝因求内任嘉其恋我难夺乃诚假以秩宗之荣用制国泉之重费而不屈尔其勉之可检校礼部尚书兼司农卿余如故  

授司农卿制　　　　　　　薛廷珪  

勑具官某书曰昔我先公五世后稷以服虞夏夏之衰也弃稷不务先公不窟用失其官至于武王昭前人之光明事神保人莫不欣喜训诰具在朕安敢失坠而叔世偷薄乃不知稼穑之艰率以三署为华轻其东用寖以成俗嘻郑汉之名儒也韩信汉之上将也尚闻徴拜或至就加【`一作家`】来奉畴庸得不寅畏敬受羲和之职徃修后稷之官丰阜有闻陟劝斯在可  

太府卿  

授豆卢钦望太府卿制　　　李　峤  

鸾台宗卿之任选众尤切银青光禄大夫检校司礼卿上柱国芮国公豆卢钦望体业贞简干能详备歴官中外具闻政绩象河惟月太府国泉繁要所钟委任斯在宜加荣【`一作宠`】擢允兹公议可太府卿勲封如故主者施行  

授李从逺太府卿制　　　　苏　颋  

门下膺河寺之秩宠选方髙致泉府之殷惟才是属银青光禄大夫行黄门侍郎上柱国常山县开国男李从逺清密任道直方为量学仞山髙词塲云郁阙里之室动不违仁颍川之门居而防理比登要近备効忠益宜廻夕拜式践冬卿可守太府卿勲封如故主者施行  

授吕崇贲太府卿制　　　　常　衮  

门下九卿之重叅理于佐邦六府孔修颁货于列藏歴代右职莫非髙选开府仪同三司行太子賔客上柱国公吕崇贲忠谨良实居简向方能用晦于精辨亦体防于刚贞【`一作直`】峻节孤立清心确然以长才之有余应羣务而多适拥旄【`一作旌`】乗塞周歴大藩薄于战功经以事典用明既富之教必厚丰财之德自顷艰阻有司旷废府寺寂寥卿府虚设寖成其朕甚惧焉今再举旧章各归其局出纳之地眷求惟精兼领三尚之烦以荣四至之列可行太府卿散官勲如故  

授裴武太府卿制　　　　　白居易  

勑聚九州之赋辨百货之名按其度程谨其出纳孰为主者外府上卿务殷秩崇不易其选具官裴武有通敏之识有倚办之才以兹器用早膺任使小大之务罔不励精累有勤绩存乎官次而受藏之府国用所资若非使能何以集事俾升显列仍委剧务尔宜率其官属钦乃职司防帑藏出入之要修权量平校之法以遵成式无使改易谨而守之斯为称职可  

## 文苑英华卷三百九十八

宋　李昉等　编卿寺三  

太常少卿  

授韦太常少卿制　　　　孙　逖  

门下朝议大夫守给事中郑县开国男韦恒神清气爽识逺心防周才可以求备雅望期于必复自登近宻已积歳年淑慎有闲和易退奉常之亚称职为难宜回夕拜之荣俾在春官之属可守太常少卿散官  

授李林宗太常少卿制  

门下朝议大夫守卫尉少卿上柱国李林宗寡言敏行清节令名能执谦冲之心以成友悌之美自亚九卿【`一作列`】已淹四歳举必以类既承拜命之荣恩则由中俾佐奉常之职可守太常少卿  

授陈中师太常少卿制　　　白居易  

勑尚书吏部郎中兼侍御史陈中师早以体要【`集作物`】之文待问之学中乡里选第甲乙科【`集有及字`】筮仕立身皆有本末不背俗以矫迹不趋时以沽名从容中道自致闻望累践郎署再参宪司官无卑崇事有【`集作无`】简剧如玉在佩动必有声为时所称何用不可朕以立国之本礼乐为先号令之常【`集作今之太常`】兼掌其事贰兹职者不亦重乎歴代迄今谓之清选徃服是命行覩【`集作行观一作仲观`】有成予方急才尔寜久次可太常少卿余如故  

授棣王府司马崔就太常少卿赐紫制  

钱　珝  

勑畅中发外以应天地之和在夫乐而六乐雅司于奉常工磬师存者尚习具官崔就负足用之学表之以能文思有畔之农施之于善政失爵之累无机则然乃非败名人亦观过一之黜数歳方还言念常情得无所郁遂以奉常之亚命服之朝欲尔听六乐之和以平其气兹为君道当识予心驭贵之崇亦惟其旧可依前件  

宗正少卿  

授李瀚宗正少卿制　　　　常　衮  

勑银青光禄大夫前亳州刺史本州团练守捉使上邽县开国男李瀚识精于理才辨于政祗服礼训甄详事经振麟趾之芳更隼旟之命驯致其道达于家邦慈惠之化洽于黎老以亲九族乃立贰卿宜【`一作而`】叙周文之昭用毗刘德之任可行宗正少卿散官封如故  

光禄少卿  

授宋爽司膳少卿制　　　李　峤  

勑朝请大夫守司仆少卿宋爽艺能详洽局量优深践行不亏歴官著称叅守仆正以表公勤可兼检校司膳少卿余如故  

授张沛司膳少卿制  

鸾台新除齐州刺史张沛礼义髙族忠贤令绪才优识通学敏词赡实蕴干时之具雅懐在公之节歌出抚亟动于讴謡符传所经必闻于课最允称衣冠之胄【`一作望`】是谓廊庙之珍三署为卿九流莫尚宜廻负海之驾俾登象河之列可【`一有同字`】司膳少卿主者施行  

授李椿光禄少卿制　　　　贾　至  

门下堂侄守太子家令开国男椿恭俭温良宗枝擢【`一作特`】秀敏于从政勤以在公宜换储闱之职俾居亚卿之任可守光禄少卿同正封赐如故  

授张光奇光禄少卿制  

勑始安充经畧使张光竒忠肃周敏懐其利用歴试中外累有能名岭峤地遐方隅寄重威懐之政惟尔悉举【`一作允惟克举`】宜叅荣于卿士俾兼镇于藩条可兼光禄少卿如故  

授向萼光禄少卿制  

勑百里之长九卿之亚叅于军事职比廷评必举才能以匡庻政荆南奏事官守太子仆同正向萼等咸膺推擢俾在兹任可守光禄少卿同正  

授周若氷光禄少卿制　　　常　衮  

勑试王府司马兼福州都督府别驾守【`一作占`】阙摄寜海军副使赐紫金鱼袋周若氷气识沉和风仪端伟秉心以正莅事惟明法以言久参朝序颇有闻望洽于缙绅自佐法方州兼领戎事政术尤着勲劳亦深俾践亚卿之列仍兼题舆【`一作座`】之任可试光禄少卿兼福州都督府别驾占阙余如故  

授前峡州刺史李授【`总目作绶`】光禄少卿制  

刘崇望  

勑近出天属富有吏能进士已来恪励无替覧宗正列状念夷陵当官公举何多奬用宜及仍闻罢退旷有歳时诚曰任能亦既振滞光禄古官也而比朝于今兼掌尤重是命尔司少其事勉干吉蠲之职无忽禋祀之官可依前件  

授前将作少监赵蛮等光禄少卿制  

薛廷珪  

勑具官赵蛮等或公卿棣萼或台辅子孙或登史传之科或着歌之政并从闲罢亟涉光隂振滞抡材各当迁陟亚于卿寺颁我诏条洎率属于胶庠一时之茂选也惟勉思砥砺以应柬求大开霄汉之程允属轩裳之后苟能自奋可徃承之可  

衞尉少卿  

授郑孝式衞尉少卿制　　　苏　颋  

黄门朝议大夫守太子率更令郑孝式早负才干素联姻戚询事可以树风听言可以从政韬戈之任衞防是司俾移名于白简宜亚宠于丹棘可守衞尉少卿散官如故  

授李岫衞尉少卿制　　　　孙　逖  

门下朝议大夫行秘书丞上柱国清水县开国伯李岫説礼敦诗资忠履孝励清修而立节包丽则以为文曩者辍务仙台移官秘府一从闲退七变星霜父在枢衡固守范宣之让谦冲自牧足镇于浮躁而进用无党须归于至公宜承特命之恩俾践亚卿之职【`一作秩`】可守衞尉少卿散官勲如故  

太仆少卿  

授郑子献太仆少卿制  

勑朝议郎前行【`一作守`】宗正卿赐紫金鱼袋郑子献业继簮裳地连姻戚早升班序累効忠勤公族之司顷居亚列太仆之任宜复旧资可守太仆少卿员外置同正员散官勲如故  

授嗣虢王溥等太仆少卿制　元　稹  

勑正议大夫行宗正丞嗣虢王溥守随州司马员外置同正员李逢等昔我宪宗章武皇帝法尧睦族深惟本枝乃诏执事曰伯父叔季防子童孙在属籍者必命卿长以才行闻而溥等国族之良雅副兹选纠训羣仆允厘王官各率廼诚无替厥职溥可权知太仆少卿逢可守袁王府长史余如故  

司刑少卿  

授杜景佺司刑少卿制　　　李　峤  

鸾台银青光禄大夫守秋官尚书上柱国杜景佺薄有吏能颇闲时务比加奬擢今典枢衡乃轻违宪章私树恩福罔懐缄慎屡有泄言朕情在含不忍置之严宪五曹显秩非可滥居九列通班冀当自効可司刑少卿勲如故主者施行  

授徐有功司刑少卿  

鸾台中散大夫行文昌左司郎中东苑县开国男徐有功器局深文艺优胆秉节守义直道正辞绳准宪曹枢机防府咸归平恕雅有声绩狱吏轻重人咨胥怨天工推择朕之所难选众而居庶乎不滥可守司刑少卿散官勲如故主者施行  

大理少卿  

授陆景初大理少卿制　　　苏　颋  

门下朝议大夫守中书舎人上柱国陆景初识悟清真虚心得妙言符正直独行隣几故能儒黙知文史明达翔集仙署翻飞禁省而咎繇为理释之不寃精求上才钦恤中典宜慎刑法俾闻哀矜可大理少卿散官勲如故主者施行  

授崔器大理少卿制　　　　贾　至  

勑国备其官则庻务理官得其人则善政举廷尉所以执刑柄御史所以纠不法掖垣崇谏诤之职郎署当草奏之烦皆朕注心柬求【`一作慎择`】髦士守保定太守崔器谅直忠肃才行周敏登于清列庶绩其凝可守大理少卿  

授韦损大理少卿制　　　　常　衮  

勑银青光禄大夫前润州刺史上柱国冯翊县开国男韦损识清行理强学自辅服于礼而中节居其业以全忠【`一作诚`】识【`一作才`】能有余阶歴颇久京江按部终始六年勤职惠人风化一变循吏之称去而益彰天下之平属于廷尉乃立其贰方求直清俾之弼教敬尔繇狱可行大理少卿散官勲封如故  

授景延之大理少卿制  

勑朝议大夫前守河南少尹骑都尉景延之业擅文儒行资忠信推令望于公噐着能名于吏途久践周行夙彰声实祥刑之地称职其难任在柬孚选兼勲旧宜叅河海之亚俾副朝廷之举可守大理少卿散官勲如故授孙乗大理少卿李震宗正少卿等制  

薛廷珪  

勑具官孙乗等廷尉卿生人之司命也大宗正我族之本根也贰卿之任昔难其材与夫丞殿省而立朝着听其【`一作于`】公举我有人焉以乗等或掌奏大藩或字人剧邑书檄有闻于记室歌多暇于琴堂而昌亦号通材丞于六尚言从罢秩久于艰难各使立朝仍观举职恤刑庇本勉称我心可  

鸿胪少卿  

授李崇鸿胪少卿制　　　　薛廷珪  

勑李崇等各以材行来服簮裳或字人箸绩于封畿或嗜学见推于流辈大卿寺王官储宫学省一时茂选尔徃莅之饬励有闻陟劝斯在可  

司农少卿  

授韦玢司农少卿制　　　　苏　颋  

黄门正议大夫行太常少卿上柱国薛县开国男韦玢励精正已力行狥公从务表其清白干时允其文采故以台阁褒称缙绅甄奬盛礼兴乐望虽重于执珪八政一农事尤殷于理粟况洛京转漕淮海通波宜任牟融之能迁改郑庄之可兼司农少卿散官勲封如旧仍分司东都主者施行  

授杨先司农少卿制　　　　孙　逖  

门下朝议大夫守太仆少卿上柱国朱阳县开国男杨先精勤从事坚白在公任以器能位于河海出纳之恡朝廷所难宜廻职金之府更膺搜粟之寄可守司农少卿仍东都留守  

授裴藏之司农少卿制　　　贾　至  

勑蜀都司马裴藏之等果行育德忠肃温良或持宪握兰誉流台省或分忧共理政洽藩条咸在清贯备闻茂绩寇难初息庻尹择才宜任能于隽选俾分职于中外可守司农少卿  

太府少卿  

授萧晋太府少卿制  

门下宫相之位亚卿之职朝廷所精择必惟其人守西河太守萧晋阳城太守严向等歴践中外皆闻政理涉于艰难尤着诚节宜司长府之剧式备储闱之选晋可守太府少卿向可太子左庶子  

授侯希超太府少卿制　　　常　衮  

勑正议大夫试太常卿兼左领军衞将军上柱国赐紫金鱼袋侯希超温良植性艺业脩身有临事之干能彰适时之才用班资久践职务非亲内举自于元戎正名从于亚列宜成风俗之美俾展多方之効可行太府少卿散官勲赐如故  

## 文苑英华卷三百九十九

宋　李昉等　编诸监  

秘书监  

授张昌宗麟台监制　　　　李　峤  

鸾台校理文籍缉宣大典惟国所重非才勿居新除右散骑常侍中山县开国男张昌宗钟鼎盛门珪璋重器资忠履孝逰艺依仁硕学惣于丘坟高才轶于睢涣姿澹雅之操无欲无营体防谦之风不矜不伐每懐五岳之举期陟九仙之路虽混济之量未去朝廷而逺之心恒对山水顷立功祠庙欲以致福朕躬嘉其恳诚用増显秩而有懐难进深惧将备【`一作满`】固辞侍从之班愿在优防之地子云寂寞雅好文词季长博通堪典经史宜因松栢之性处以蓬莱之山可麟台监余如故授王方庆麟台监脩国史制　李　峤  

鸾台芸阁秘文蓬山奥府是为国重尤切帝难银青光禄大夫行鳯阁侍郎王方庆钟鼎高门簮缨旧德学富古今才优舒向自叅机密亟改凉暄謇谔之风不忘于献替谦挹之美屡陈于衰病西垣掌诰虽借谟猷东观属词更资通博宜辍鳯凰之省俾缉麒麟之署可麟台监仍监脩国史勲封如故主者施行  

授马懐素秘书监制　　　　苏　颋  

黄门廼睠文籍填于外府旁求儒雅掌彼中绳左散骑常侍常山县开国公仍每日入内侍读马懐素有舒向之风擅东南之美贯穿从学博而多能沈欝成章丽而有则自朝趋闼日侍金华事必讨论言惟润色故可以发挥秘奥详覈异同俾防【`疑`】荀朂之才更允潘尼之拜可秘书监余如故主者施行  

授萧昕秘书监等制　　　　贾　至  

门下圗书之府掌天人之际礼义之柄系风化之元【`一作原`】为官择人必举髦士行礼部侍郎萧昕文质彬彬学于旧史行给事中韩液恭俭庄敬藏器于身咸有令名升降朝列正我坟典懋乃直清昕可守秘书监液可守太常少卿  

授王廻质秘书监等制　　　孙　逖  

门下守谏议大夫王廻质茂学纯行国之耆耋左补阙韦防清才敏识人之英秀藩维日就实頼于师资轩陛晨趋有光于侍奉各施于用皆着其勤宜拜藏书之府俾迁纪言之职廻质可秘书监廉可起居郎  

授李潓秘书监制　　　　　常　衮  

勑昔刘向父子代典文籍今之秘室岂曰避亲【`集作岂避选亲`】再从叔正议大夫守光禄卿员外置同正员嗣泽王潓防嗣藩国夙彰忠孝素风自逺清识弥髙传鲁恭之古文禀吴季之知乐早承先顾尝歴大僚秉彛端洁流问休茂自合缙绅之望况推宗室之良寜止于敦族以恩固在于叙贤以位周称外史晋谓内台俾领儒官是崇礼秩可守秘书监余如故  

授许季同秘书监制　　　　白居易  

勑大理卿许季同国朝以来有刘德威张文瓘唐临为大理卿有魏徴虞世南顔师古为秘书监则设官之重得贤之盛人到于今称之今季同以明慎钦恤理刑狱以文学博雅掌图籍由廷尉而长秘府论者荣之宜自重其官自逺其道又思与刘张唐魏虞顔为比不亦自多乎可秘书监余如故  

授峡州刺史崔昌遐秘书监制  

薛廷珪  

勑今之出牧优贤之任也苟昆弟当涂即不敢膺其选避膏梁而示谦畏者果能行之乗气熖而苟温足者或自便矣具官崔昌遐昔以令季作镇衡湘愿分使符出守荆楚辍自秘府委之夷陵二天方惠于疲人三入复苏于旱歳亟陈章表牢执防谦以为手足秉钧固絶饥寒之患簮缨委地宜均休戚之懐且惜分飞惧妨贤路操履如是在【`一作其`】志不回凢今之人兹用嘉尚况尔践扬华显彬蔚彩章际此脩途资之明识又安敢置尔于要剧之地烦尔于防揖之劳者哉眷言三阁实秘九流简求常在于清贤临长必先于儒者矧留虗位允属佥谐更増驭贵之荣不改秩宗之任敬承休宠勉务优闲可正议大夫守秘书监  

殿中监  

授牛仙客殿中监制　　　　孙　逖  

门下乃立御府其代天工必在信臣以兼重寄银青光禄大夫太仆卿朔方节度兼闗内道度支【`一作支度下同`】兼管营田盐池押诸蕃部落副大使兼采访处置使羣牧都使监牧度支营内闲廐宫苑五坊等使摄御史大夫上柱国陇西县开国子牛仙客忠公有度亮直无私长才为万里之城沈畧乃【`一作是`】百夫之御顷持节尝镇河湟兵器惟精边人咸頼出则靖国方资五利之功入则训驺宜修六尚之职可殿中监散官勲并如故  

授李拭等宗正卿殿中监制　元　稹  

勑殿中监李拭左庶子韦干度等明皇而下其属未逺诸王在阁朕得时序其寒温睿祖【`集作宗`】而上五十余族长防秩序尽委之于大宗正苟非贤能不敢轻授以尔拭践履中外论备古今主宗之盟绰有余裕而执事者又曰殿中监总六尚以供名物当进圭进爵之时不可虚位佥以干度文学儒素旁通政经执宪南台挺直不挠以之代拭允谓其良仍假右貂之冠加之【`集作于`】宗正之首朕不能无意于吾属也拭可检校左散骑常侍兼宗正卿干度可守殿中监余如故  

将作监  

授韦凑将作大匠制　　　　苏　颋  

黄门职惟共工率以匠石爱力省费为官择人岐州刺史上柱国彭城县开国侯韦凑直方在躬孝友成性文学可以比事髙明可以应物素风清节已振循良之声课最当先宜膺述守之任可将作大匠勲封如故主者施行  

少府监  

授崔谔之少府监制  

黄门尚方既设内府为要选众而求非贤孰与银青光禄大夫行太府少卿上柱国赵国公崔谔之承名相之轨有忠臣之节正无所诎明无不鍳若披云雾不杂风尘籍甚才名彬彬文质允兹邦彦尤重时英用符文举之迁庻叶孟孙之拜可少府监勲封如故主者施行  

国子监  

授鱼朝恩国子监制　　　　常　衮  

勑大司成以三德行教国子所以明诗书礼乐之宗立忠信孝友之本使方领矩步敬业乐羣繋于化成旧选尤重叅其事任今亦难之开府仪同三司行内侍监兼监门衞大将军观军容宣慰处置使仍兼知处置神防军兵马事内飞龙廐内弓箭库等使兼检校鸿胪礼賔上柱国韩国公鱼朝恩国之纯臣忠以事朕竭诚宣力义贯神明有两朝侍从之勤监六师征伐之事雅达名理叅尚儒逺涉源流旁通训诂自顷右武未遑勤学方阙里之教用诫子衿之诗以其达爼豆之礼尝亦委胶庠之事能以德义导其诸生国之俊选其贵游子弟抠衣皷箧歌咏先王之道春诵夏服勤师氏之训而恭敬退让抗防累辞重夺劳谦之志权遂由之请今三千之徒资于学植思卒其业懐之益深用儒风式允公望可兼检校国子监余并如故  

秘书少监  

授李永秘书少监制  

勑朝散大夫前守绛州别驾本州团练守捉副使李永庆自相门才推公器武子之德所谓在人成之经不忘肄业早从清秩备着声华顷佐近藩众称淹滞俾叅荣于秘府仍贰职于名都可检校秘书少监兼扬州大都督府司马散官如故  

殿中少监  

授髙忠良殿中少监制　　　贾　至  

门下守司农少卿髙忠良植质温恭持操端慤每恪慎于公道尤精详于吏事刄有余地人无间言亚我九卿既闻条理典斯六尚允谓佥谐可守殿中少监  

授杜元逞殿中少监制　　　苏　颋  

黄门银青光禄大夫行光禄少卿上柱国金城县开国子杜元逞久登位事早负声实择言以法饰吏以文清方蕴其素心断割成其利器用才可任惜太官之滞备物惟殷当御府之关综宜膺宠命式副佥选可殿中少监散官勲封如故主者施行  

将作少监  

授敬晖营缮少监制　　　　李　峤  

勑前中大夫检校洛阳县令上柱国平阳县开国男敬晖体业敦【`一作端`】详识用强济防衣仙阁已着声芳制锦神畿遽闻课绩杼人务切棘署名髙宜回三善之能令得百工之任可检校营缮少监散官勲封如故  

授皇甫文佾营缮少监制  

鸾台正议大夫行司刑少卿皇甫文佾早预衣簮累居清显恭勤无怠歴职有声徽纒为官已淹歳序斧斤成用更伫才能宜辍掌于棘庭俾升营于梓匠可行营缮少监散官如故主者施行  

授陈正观将作少监制　　　苏　颋  

黄门正议大夫前襄州刺史上柱国陈正观蕴器沈敏懐才雅实在公有甄综之能临事有靖恭之誉顷者荆岑作镇楚望班条时许仁明俗称威惠五材是用百工分职爰考抡材【`一作符`】之绩宜膺梓匠之司可行将作少监散官勲封如故  

授王震将作少匠【`一作监下同`】制　贾　至  

门下寿王府司马王震立志恒新在公惟恪雍容散地未惬其才亮采百工宜钦乃职可将作少匠主者施行授宋浑将作少匠【`一作监下同`】制　孙　逖  

门下朝议大夫前守谏议大夫上柱国襄国县开国男宋浑明敏自然通和足尚【`一作用`】承旧德之余训有多才之令名防制久除朝章式叙宜升髦士之列俾亚匠卿之任可守将作少匠散官勲封如故  

授翟璋将作少监制  

门下滑州刺史翟璋等精勤立志果断雄才有吏道之能名是郎官之俊选抡材考行用掌百工之事宰邑临人伫为四方之则可依前件  

授前左賛德任蕖将作少匠【`一作监`】制  

钱　珝  

勑具官任蕖丞相进人之请吾尝观其所陈或举淹滞或称才用有一于此未尝不行今言尔在公实逾四纪同涂之吏达者固多立事之心老而不已俾越下僚之次以寛暮齿之忧可依前件  

少府少监  

授李处直少府少监制　　　苏　颋  

门下【`一作黄门`】中散大夫守将作少监上柱国李处直秉节清苦用心该密学探羣言文有幽致侍臣对问駮义无差共工之职岂徒有効宜迁内府俾徃中京可少府少监散官勲如故仍令东都守【`一作`】司检校主者施行  

授马锡少府少监制　　　　常　衮  

勑中散大夫谏议大夫赐紫金鱼袋马锡躬服礼义处之以厚膺用多才动而濬发歴官有政居必修明擢登谏列屡献忠谠言皆展意事亦主文勤职且淹以时叙进周之内府汉之尚方典掌服御任当亲重辍我侍臣俾其叅贰可守少府少监散官赐如故  

授薛伯髙少府少监制  

勑前澧州刺史薛伯高昔杨洪公孙贺皆以儒术居于少府国朝监寺之列亦称通显贰于其长所任非轻以尔伯高早践台阁亟颁诏条劳绩有闻声誉不替因其秩罢寘在周行宜以廉洁自居用司所藏之职可守少府少监余如故  

## 文苑英华卷四百

　　　宋　李昉等　编馆殿【`监官附`】  

史馆脩撰  

授沈传师左拾遗史馆脩撰制  

白居易  

勑京兆府鄠县尉沈传师庶职之重者其史氏欤歴代以来甚难其选非雄文博学辅之以通识者则无以称命今兹命尔其有旨哉昔谈之书迁能脩之彪之史固能终之惟尔先父尝譔建中实录文质详略颇得其中尔宜继前志率前脩无忝尔父之官之职可  

授韩愈比部郎中史馆修撰制  

勑太学博士韩愈学术精博文力雄健立词措意有班马之风求之一时甚不易得加以性方道直介然有守不交势利自致名望可使执简列为史官记亊书法必无所苟仍迁郎位用示褒升可依前件  

授考功员外郎郑璘司勲员外郎卢择并充史  

馆脩撰制　　　　　　　薛廷珪  

勑具官郑璘等尧舜禹汤文武之善桀纣幽厉之违非直笔信史后王莫得而详也我国家列圣行事亦具书于史官将以昭示后昆垂训不朽纪纲专摠于丞相笔削分任于名儒非夫望蕴司南才膺载笔者不当其选而崇望言尔璘等博闻强识绳直氷清四时之和气袭人一字之褒贬惟正闻见事典【`一作业`】周知故实可以着不刋之书论司过之史尔宜详于注记纪乎言动之非继彼春秋明乎得失之迹彰善瘅恶无忿疾厥心举直错枉无上下其手伫闻称职当议陟明可  

授陆鼎史馆知脩撰制　　　常　衮  

勑左补阙陆鼎终始于学以致其道先儒未详多所究博【`一作精究`】秉南史之遗直补东观之阙文左右諌曹所宜迭处鸿都讲艺亦在论思可左补阙充史馆脩撰  

授荀尚史馆脩撰制  

勑处士荀尚昔荀卿荀恱并有著书而尚逺承儒史之业深得述作之意思精大体经通王道慨然【`一作慷慨`】论事来自山东灼见古今之宜熟数理安之册嘉乐贤俊副于懐人春秋一字使之润色结绶京辅进而禄之行成乎身不患无位可华州下邽县尉充史馆脩撰  

校理  

授夏侯瞳忠武军节度副使薛途泾阳尉充集  

贤校理等制　　　　　　杜　牧  

勑前昭义军节度判官朝议郎殿中侍御史内供奉夏侯瞳等瞳以科名词学开敏多才久逰诸侯常蕴令闻周知吏理兼能洁身戎臣上言愿为毗賛既诺仕以委质宜直道以酬知途以文行策名节趣【`一作趣尚`】清逺言于后进实为秀人延阁典校丞相所请勉循阶级以至堂奥可依前件  

授萧孜著作郎裴佑之陜府廵官崔滔栎阳县尉集贤校理等制  

勑在春秋时晋为诸侯国也尚立公族大夫教育诸卿之子富有贤哲不假搜聘召同列而防者三百余年况今天覆尽得而禹画无遗名卿贤相之家清风素范之族子孙森罗髦隽并作次第叙用岂叹乏才匦使判官将仕郎守国子监太学博士萧孜等或以秀异得举文学决科或以行实立身遭逢知已皆后生可畏之士为当时有才之人东观著述延【`集作殿`】阁典校参画幕府开导献纳清秋美职二者兼之不由阶级安至堂奥勉于脩慎以俟超升可依前件  

授李毗集贤校理等制　　　崔　嘏  

勑秘书正字集贤校理李毗等披书殿雠校之文秉东观铅黄之笔必选其雄词掷地敏学通天者而授之尔等皆以后来之英前达所许人推领袖名于缙绅或荆山蕴片玉之姿或桂树择一枝之秀五常师于中道万里视其长途况我台臣监领二职以尔上请是谓得人宜思结绶之荣各勉分飞之势推轮覆篑其在兹乎毗可蓝田县尉充集贤校理澣可兴平县尉直史馆授前京兆府叅军钱珝蓝田县尉充集贤校理乡贡进士崔昭纬秘书省秘书郎充集贤校  

理制　　　　　　　　　薛廷珪  

勑具官钱珝等儒术可以厚风俗人文可以化天下帝王兴创不能遗之粤我皇祖肇基丕阐兹道反隋氏之政追孔门之风皷箧升筵者余八千人邦寜本固者垂三百载贻厥冲眇不敢昏迷佐予中兴乃眷于是良重集贤藏书之府故用丞相司之得选官属将慎废坠以珝礼为身干慎得言枢奉典刑之遗无辱赵氏以昭纬名冠来籍道絶下交居德行之科不减顔子方设铅椠有期丹黄尔宜穷四部之多正五体之别无使我集贤殿不及汉兴之东观秘书也勉矣哉可  

授户部廵官秘书省校书郎杨玢武功县尉充  

集贤校理制　　　　　　钱　珝  

勑具官杨玢士子由科而进得为馆殿吏者俯视华资如拾地芥然而道不益固名不益彰则朝之华资其可俯视而拾之哉玢质秀气实自立颇强窥其所为诚在于道固名彰之本也今既列书殿仍懐令图奚患华资不能俯拾可依前件  

授李毂河南府叅军充集贤校理制  

李　磎  

勑李毂书府皆以丞相为大学士盖理化之本在焉而集贤尝鄙仙殿之称时之论者亦以为尤重今太学士谓尔毂儒学贤相之后以进士擢科今典籍散亡编简残缺毂绍儒学之业实进士之名傥能讨寻质正请使校羣书焉予嘉而听之叅军府庭则序官然耳河南京兆大何足论噫苟能副太学士之委谏官御史岂恡汝迁可依前件  

太常博士  

授陈贞节太常博士制　　　苏　颋  

勑宣议郎右拾遗内供奉陈贞节卞寳辉光楚材翘秀穷礼经之奥博践词律之风雅叅名列侍每献昌言掌亊奉常宜铨令典可守太常博士散官如故  

授郑涵等太常博士制　　　白居易  

勑具官郑涵等并早以文行久从吏职軰流之间颇为淹滞况雅有学识进脩不已礼官方缺宜当此选凡朝廷礼制或损益有疑中外諡议或褒贬不决尔为博士皆得正之所任非轻各敬乃事并可依前件  

授萧岘太常博士制　　　　杜　牧  

勑礼至则无怨乐至则不争揖让而理天下者礼乐是也今国家上法三代下采两汉质文降杀皆有旧章今命博士非欲草具【`集作革其`】仪法但使提举考习而已登仕郎守秘书省著作佐郎萧岘闻尔昆弟之间着友爱之称复能于知已依投之地竭力报効况乎富有文学黙守恬退执【`一作操`】心处巳不亦多乎尔其为吾折中轻重详校疑似使祝宗卜史之徒不敢以近习欺尔斯则可矣勉于自强可守太常博士散官如故  

授杜蒙太常博士制  

勑守左拾遗杜蒙尔五庙祖常佐太宗同安生人共为天下者也尔能自以文学策名清时升为諌臣岂曰虚设如闻同列墙进而不尔容尔亦拜章自陈极词贡情乃令徴辨尽知其由佥曰尔以齿少有才不能韬晦或处众矜巳或遇事言于慎防则亦乖矣仕于清贯斯岂废乎考众恶必察之言徴怨不在大之説官移礼寺迹去掖垣屈既伸眉事亦存体酌此二者颇得中道况乎职业至重蕴蓄可施无使众多复有窥测可守太常博士  

秘书郎  

授卫恽【`一作晖`】校书郎制　　　常　衮  

勑三品子卫恽汉制有任子之令国朝二千石理行尤异者赏亦及之况防有令闻服于经训校书【`集作文`】秘阁以奬其才可宣义郎试秘书省校书郎  

授张籍秘书郎制　　　　　元　稹  

勑张籍传云王泽竭而诗不作又曰采诗以观人风斯亦警予之一事也以尔籍雅尚古文不从流俗切磨讽兴有助政经而又居贫晏然防退不竞俾任石渠之职思闻木铎之音可守秘书郎  

授王建秘书郎制　　　　　　白居易  

勑太府丞王建太府丞与秘书郎品秩同而禄廪一今所转移者欲职得冝而才适用也诗人之作丽以则建为文近之矣故其所着章句徃徃在人口中求之軰流亦不易得帑藏之吏非尔官也而翺翔书府吟咏秘阁改命是职不亦可乎可秘书郎  

授刘纵秘书郎制　　　　　杜　牧  

勑具官刘纵徒步诣阙上献封章又自叙其先臣陈许间事皆歴歴可听公侯子弟多溺于骄邪尔能读书学文自可嘉奨图籍之府命尔为郎岂惟振滞求能且不欲使勲劳【`一作劳能`】之后栖栖于尘土中也可秘书省秘书郎  

著作郎  

授崔融著作郎制　　　　　李　峤  

鸾台具官崔融长才广度赡学多闻词丽杨班行髙曽史外台美其方正中省推其良直永言司典尤俟得人载笔西垣既借防婉防文东观更资博通冝升著作之庭兼践记言之地可著作郎仍兼【`一作于`】右史内供奉官  

授呉兢著作郎制　　　　　苏　颋  

黄门朝议大夫守谏议大夫上柱国兼脩国史呉兢袛服言行贯穿典籍蕴良史之才擅巨儒之义顷专笔削仍侍轩阶而官之正名礼不以讳冝著书于麟阁复载【`一作□`】籍于鸿都可行著作郎兼昭文馆学士余如故主者施行  

授胡皓著作郎  

黄门朝议大夫检校秘书丞兼昭文馆学士上柱国胡皓属文用思知名最久才清调逺寓兴皆新顷掌秘文伫刋良史宜擢金闺之彦用光石渠之作可行著作郎余如故主者施行  

授司马利賔著作郎等制　　孙　逖  

勑朝议郎行秘书省著作佐郎司马利賔等或富于学业或精于吏能公清为洁已之资词赋有成名之羙举其同术宜并拜于轩墀甄其异用俾分官于儒馆可依前件  

祭酒  

授杨峤国子祭酒制　　　　苏　颋  

黄门师氏之职训于胄子儒林之选必俟贤人魏州刺史上柱国北平县开国子杨峤直清庄敬浩素纯宻伏膺勤业道在其中因心执礼行成于内树风有循良之课试剧闻精练之能徃在东都摄于西序巾卷资其导诱纪纲正其頺惟教之立厥声孔臧俾崇于释菜逾劝于攻木可国子祭酒勲封如故主者施行  

授刘瑗国子祭酒等制　　　孙　逖  

门下名器所归必徴于才实进用之序亦慿于歳年邠王傅上柱国丰县开国男刘瑗等备闻素行累践清资佩服文儒周旋礼让効官惟谨考绩皆深以类而迁既有均于平施至公斯在亦何患于后时冝悉虚懐各从分职可依前件  

授太仆卿赐紫李涪国子祭酒制  

钱　珝  

勑右武以来国子失教圣域何逺儒风寖衰今朕考元龟备法驾言旋京师有日矣姑欲开六学之署以教诸生而张吾理道之本思得通四术者以莅厥职【`一作官`】具官李涪以尔受爵素髙去朝斯久奉车亲重乃以太仆命之宗籍宿儒时谓非称擢居雅秩幸得其人以尔蕴学之优当吾选求之要勉来分职昭我用才可依前件  

授前左散骑常侍杨授国子祭酒制  

薛廷珪  

勑具官杨授乃睠胶庠文学所聚聿求临长必在通儒以授洛下髙才关西冠籍台庭袭庆士族扬芳守欹噐之不盈蹈黄裳之元吉策名筮仕垂四十年流落栖迟失骞翥势所嗟暮齿久困穷途勉当文理之朝莅乃成均之职我惟求旧尔徃崇儒载推尚齿之恩仍假纳言之任噫名之籍今无闻焉丘园之秀为我属意敬承休命以振斯文可依前件  

司业  

授崔挹成均司业制　　　　李　峤  

鸾台大中大夫使持节博州诸军事守博州刺史崔挹懐才抱噐悦礼敦诗博究毁陵深穷壊壁秦章汉绶虽践吏途鲁衣宋冠无辍儒行虎门齿胄蚁术横经重道尊师于是乎在宜罢外台之任俾升上庠之秩可行成均司业散官如故主者施行  

授郑谞国子司业制　　　　苏　颋  

黄门银青光禄大夫宋王府长史上柱国襄城县开国伯郑谞纯固仁厚温恭雅实尝覧坟籍克脩言行玳筵承宠已叅佐于王门琼林讲艺用周旋于师氏可行国子司业散官勲封如故主者施行  

授裴巨卿国子司业等制　　孙　逖  

门下朝议大夫著作郎裴巨卿厚德驯行性与淳和朝请大夫殿中丞上柱国张九臯雅量清才体合明允咸推逺【`一作达`】识皆有令名能励节于朝廷将致羙于兄弟诗书是悦宜当六学之师章奏惟难更擅一台之妙巨卿可国子司业九臯可尚书职方郎中散官勲如故授裴廸太仆卿元镐京兆少尹卢玭国子司业  

等制　　　　　　　　　薛廷珪  

勑具官裴廸等天子擢侯府之彦升诸周行抡材奬劳斯谓彛制逮于搜索沦滞羽仪胶庠四面取人一时慎选以廸卿材应聘儒席称珍以镐幕画有闻賔荣具羙以玭华宗辉誉官路流芳各负所长求伸其志而诸侯之府裨賛是繄验安刘戴舜之功见难进易退之道太仆御侮贰尹优贤司成古官歴代清选唯尔三子来服训词交脩厥官以称我意可  
