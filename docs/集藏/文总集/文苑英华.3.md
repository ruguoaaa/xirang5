---
title: 文苑英华 3 钦定四库全书
index: true
icon: editor
order: 72
category:
  - 集藏
  - 文总集
tag:
  - 李昉
  - 宋
---

## 文苑英华卷四百一

　　宋　李昉等　编环衞一  

诸卫上将军  

授张奉国上将军皇城留守制　元　稹  

勑环太防诸星有上将次将之例所以拱衞宸极谁何不若【`句`】予置上将军以御侮率是道也前皇城留守张奉国谦能养勇明以资忠卑飞翕翼于未击之前痛心疾首于见危之际常【`一作能`】擒狡猾克定妖氛行赏计功屡升荣级朕爱其忠厚难以外迁稍移娄胃之间不失爪牙之任为吾守禁勉尔干城可检校兵部尚书兼左卫上将依前充皇城使  

授李演左卫上将军制　　　白居易  

勑王者法钩陈设环列非勲勤之将信近之臣则何以久张爪牙转置肘腋者也具官李演常从德宗皇帝南搜于梁籍名功臣谓之定难洎出分戎律入拱宸居内外周旋不懈于位交防之下周庐肃然今之转迁示益亲信移领左广仍叅夏卿夫八屯之警廵七萃之勤堕【`集作惰`】尔为其正尽得察之宜惜前劳无隳乃勣【`集作力`】可依前件  

授韩公武右骁衞上将军制  

勑朝散大夫检校左散骑常侍兼右金吾衞将军御史大夫上柱国赐紫金鱼袋韩公武我元老之令子也孝于家忠于国故出则秉旄钺入为执金吾宠任益崇谦敬弥着而勤于夙夜疾疠所侵上陈表章乞就颐飬夫环列之卫【`集作卫之列`】心膂之臣虽亲信之寄则同而劳逸之间或异宜辍繁重俾从便安可检校左散骑常侍兼右骁卫将军御史大夫散官勲如故  

授左卫上将军满存特进检校司徒仍复长城郡开国公食邑三千户制　钱　珝  

勑昔孟明视荀林父之为将也获罪于二君或败以见囚或归而请死彼秦穆晋景之为君卒能宥而复用朕虽凉德寜昧于诸侯之覇者哉具官满存顷列将坛颇懐臣节且闻禁斯有功能【`一作斯甚有经`】未尝敢骄【`一作骄矜`】欲保勲绩而尔之前事人亦公言幸无争防之盟但逼自焚之势洎乎连坐得以惟轻惧罪而不懈于心补过而愿陈其力是用徴为环尹兼复疏封载加论道之名俾重弃瑕之典庻乎有位知我念功可  

授寜逺军节度使盖寓左武衞上将军制  

前　人  

勑环卫之设贵同命卿有以大将军之名加其秩者赏典弥重具官盖寓凡天下统帅将佐勤劳每至赏勲鲜当仗钺吾以克用亊君有伟节匡国有大功而寓预谋必忠推诚必顺致我藩后光于册书是以特越旧章授之师律颇能谦让复愿改张得不表以宠休陟居戎列仍遂三之请俾圗始卒之心直举训辞是为嘉善可授右威衞上将军契苾璋威卫上将军制  

薛廷珪  

勑具官契苾璋尚齿酬劳固闻于戎典念功求旧式劝于后生朕尝因坐朝周视百辟有峩冠担珪华发承弁鹰扬鹗立于墀庑之上者一旦便殿询于宰臣且曰卫将军璋也夙号良将实着军功尝拥节旄兼闻善政自处之环卫委以腹心辟彼污莱尽作文王之囿化其士卒皆为君子之营而耆艾服勤班资不称积薪之叹达我听闻俾升上将之尊不假三师之贵吾于尔軰无吝优恩勉服轩裳共致寜谧可  

左右卫大将军  

授嗣郑王希言右卫大将军制　苏　颋  

门下银青光禄大夫仆卿贠外置同正员上柱国嗣郑王希言才推近属行禀中和用沈厚以为谋体直方而成器频升列棘之位尝践执金之秩歴官斯久更事逾深必在亲贤用膺心膂宜领右军之寄仍直大将之任可云麾将军守右卫大将军勲封如故  

金吾卫大将军  

授乌薄利左金吾卫大将军制　李　峤  

鸾台冠军大将军行右豹韬卫将军员外置检校源头州督良乡县开国男乌薄利族茂蕃庭位叅朝佐懐恩慕化守义全忠宜锡殊荣以旌美烈可左金吾衞大将军主者施行  

授河内髙平王重规等大将军制  

鸾台昔程李二将分领东西之宅周邵两藩并行南北之化兼此重务允归贤戚右金吾衞大将军兼检校洛州长史上柱国河内郡王懿宗司属卿兼检校并州长史上柱国髙平王重规并麟趾英髦犬牙良翰承朱绂之宠命奉玈【`一作铜又作彤`】弓之征伐勲藏天府名入史图或谁何警廵防昼夜之倦或敦叙宴翼协亲疎之理题舆河辅而桴鼓希闻别乗汾阳【`一作坰`】而狴牢不葺勤诚着于文武美绩宣于内外爪牙任切都辇寄深求贤审官不逾伯叔之国叶心共理伫观兄弟之政懿宗可左金吾卫大将军依旧检校洛州长史重规可右金吾卫大将军依旧检校并州长史勲封并如故主者施行  

授李延昌左金吾卫大将军制　苏　颋  

黄门兵戈之容是凭于师律舆马之饰允属于徼廵自匪周才孰当兹任卫尉卿兼检校左金吾卫大将军上柱国李延昌倜傥为用坚刚立诚学优典坟言综韬略贾勇闻义则轻于九死好谋尽忠则隐如一敌自膺刺奸之宠雅叶弹违之务正名不拜何以光于执金教战或防何以励其投石宜践迹于中尉俾畴能于亚夫可右云麾将军守左金吾衞大将军勲封如故仍充朔方后军大总管  

授王斛斯兼左金吾衞大将军制  

孙　逖  

门下左羽林大将军兼范阳大都督府长史充范阳节度经略度支营田副大使王斛斯推诚励节好勇能谋政必有经举无遗策久镇幽朔勤修训练既摧凶以制胜亦懋赏以畴庸而环衞之职金吾尤重宜承后【`一作优`】命以宠中权可守左金吾衞大将军兼范阳大都督府长史余如故  

骁衞大将军  

授郭防瓘右骁卫大将军等制　苏　颋  

黄门有功必赏劝所以教人立志为邦作程者也云麾将军检校右骁衞将军兼北庭都防瀚海军经略使全山道副大揔管招慰营田等使上柱国太原县开国公郭防瓘宣威将军守右骁衞羽翊府中郎将检校伊川刺史兼伊吾军使借紫金鱼袋上柱国介休县开国公郭知运等负将帅之才展熊罴之效义烈忠壮以询其谋【`一作以询其诚`】智谋勇敢不其策顷者邉【`一作某`】庭之际孤城独守戎羯困乏岁时围逼矢石交下金汤自坚防甘汉之所歴懐范羌而莫至独能宣我王命殚其士力不顾左殷仍于右断厥功至矣朕甚嘉之宜登絶席之任方盛题坐之礼防瓘可冠军大将军右骁衞大将军知运可云麾将军右骁衞将军余各如故仍各赐衣一副并金带主者施行  

授张直方左骁衞大将军制　杜　牧  

勑朕据南面之尊制一代之命先谨【`集作讲`】百官之法后行【`集作理`】四方之政若有罪不问是倒持大阿有顽不磨是废去砥石则拱视天下何以为理云麾将军起复检校刑部尚书兼右羽林军统军御史大夫张直方席其先人任为边将披诚向阙执玉来朝近臣劳郊大匠理第典兵于禁门之内立侍于交防之中校其宠荣无与等比而乃每轻法检恣为遨荡擅去宿衞潜逰异县有司问状持舌不言以至再三姑引阙古人有云语人必于其伦观过各于其党念其生自戎族素不镌琢既触法网亦可矜容加膝坠泉予常自慎小惩大诫尔宜知恩不失将军之荣仍存兼官之重足得湔洗以俟甄升可银青光禄大夫检校刑部尚书兼左骁卫大将军御史大夫  

授前左千牛衞大将军李镕右骁卫大将军右千牛将军江继美加兼检校右散骑常侍制  

钱　珝  

勑具官李镕等大将军之设有以揔勲翊折冲之属者有以司禁衞门籍之法者非严谨恭愿不可輙居以镕处交防之门有勲可庇严而能谨盖禀于家以继美当珠之名有勇可使恭而且愿复秉于心咸以羙材俾迁上列兼秩之宠劝善并行可  

授刘思谦骁衞大将军李瓘金吾将军等制  

薛廷珪  

勑具官刘思谦等大将军齐之三公执金吾汉之中尉或分黄麾坐正殿之前或佩横刀立天子之侧亲近宠贵莫之与京以思谦等昔在艰难不渝风雨克保臣节能知武经而瓘祖考勲名功格上下副朕基构克勤班行清修自持儒雅有守朕言念后生遘诸多艰朝施劳于旄莫置位于公侯独尔寂寥未闻熏灼自待之意何其伟欤赏延之典兹用歉欝属有虗位先求旧人俾升喉舌之官以申带砺之防尔其服我宠光为吾心腹侍衞廵警勉于在公伫闻恪居  

领军大将军  

授杜叔良左领军卫大将军制　元　稹  

勑十二衞大将军典掌禁旅张皇六师犹藩垣之捧宸极也为任不细是以出则授以弧矢靖烽燧于边庭入则委以爪牙领貔貅于魏阙中外递用佥谓恩荣前朔方灵盐定逺等城节度副大使知节度事观察处置押蕃落等使元从奉天定难功臣开府仪同三司检校工部尚书兼灵州大都督府长史大夫上柱国安定郡王食邑三千户杜叔良将门之子不坠弓裘颇阅诗书素明韬略顷以五原近防御侮才难遂俾敺攘实资毅勇星霜屡换节制斯勤虽不立奇功而无忘慎固尚多毗倚乃命徼廵勉服新恩以彰前効可骠骑大将军行左领军衞大将军元从功臣勲封如故  

授前左武衞将军李俦左领军衞大将军前右监门卫大将军江继美左领军衞大将军制  

钱　珝  

勑具官李俦等王者之居率先警衞将军之令必胜戒严俦与继美皆以綘服青绶常立于西序矣在列甚谨其勤亦多戎容颇称于抱材家食且闻其处困故以左右领军之命并而进之兼罢秩巳来为日斯久咸从迁陟用举滞淹可  

千牛大将军  

授前威勇军节度都指挥使杨承袭左千牛衞大将军制  

勑拊瑟琴者其声不谐尚或改而张之况军旅大事利害可论姑务变通且期寜谧具官杨承袭素以材力闻于朝廷皆属兴师乃思致勇而时惟黩武未足经邦每念残人遂能屈已既从休息何必训齐尔其罢彼戎机来归环衞职亲任重假宠甚多无懐逆命之谋宜奉徴还之召况叅宿卫亦在促装可  

授牟崇厚右千牛大将军等制  

勑具官牟崇厚等罢行部者入则率执刀之属以居其官去宿衞者出则劝卖剑之人以成其政中外迭用典故甚明崇厚尝分吾忧知其理之急善有闻也汉謩能率尔职戒有备之严勤可称也家食皆久赋禄甚宜勿堕【`疑作惰`】勿逾【`疑作媮`】以期无咎可  

羽林大将军  

授周仁轨左羽林大将军制　苏　颋  

门下周礼命卿六师成务汉图拜将三杰推才光禄大夫行光禄卿兼检校并州大都督府长史上柱国汝南郡开国公周仁轨执心刚强临事果决衞青奉法必让其功师丹守正每闻其直彼汾之间近胡之备吏人仰化戎虏惮威羽翼任隆爪牙寄重宜光絶席用应题坐可镇军大将军行左羽林衞大将军兼检校并州大都督府长史勲封如故主者施行  

授薛讷若右羽林军大将军制  

黄门出师御防功成于告防振旅休兵礼备于刑赏摄左羽林军将军借紫金鱼袋薛讷勲阀良将邦家老臣读太公之立言受穰苴之为法德业中邃墙仞罕窥智谋宏逺泉源不竭湏伫公孙之勣颇蠲孟明之罪遂能长驱陇上深入湟中殱厥犬戎残其虿毒野无遗孽朝有茂勲宜应设坛之宠俾光期门之寄可右羽林大将军上柱国河东郡开国公仍赐物三百叚银五百两钱二百贯主者施行  

授髙仙芝右羽林军大将军制  

门下四镇经略副使前右羽林军大将军员外置同正员宻云县开国男赐紫金鱼袋上柱国高仙芝素称骁悍兼闻智畧久在戎塲夙推武用才有所适礼则从权宜复官资更为边扞可起复右羽林军大将军贠外置同正员  

授王士则右羽林大将军制　白居易  

勑羽林所设上法星文军衞之中号为雄重称兹选任不易其人左骁衞将军王士则勲戚之家义方之子发身学劔余力知书早践班荣累叅环列职近而身弥检慎任久而心益恭勤卑以自居劳而无伐况一备禁衞四为偏将滞于久次宜有超迁【`集作升`】俾领上将仍升【`集作迁`】右广綂良家之骑士训期门之材官宠任不轻无堕于事可右羽林大将军  

授前骁衞大将军刘崇文左羽林大将军知军  

事等制　　　　　　　　钱　珝  

勑具官刘崇文等汉家揔率禁军有北军南军之号今羽林领军之职盖近之矣崇文廷羙常以赳赳之材对济济之列称夫环衞立在西阶今复命之俾无遗者勉扬威烈勿怠警廵桂林属城颇叅戎俗以若纳久当官次多达物情分我逺夏资其惠政入居出守各慎所为悬法甚明赏善斯至可  

## 文苑英华卷四百二

　　宋　李昉等　编环衞二  

左右衞将军  

授张逸右衞将军制　　　孙　逖  

门下中大夫守光禄寺卿员外置同正员赐紫金鱼袋张逸干蛊于君谦冲自下外姻之旅众望攸归寘彼周行备闻声实委之环衞尤切腹心宜易位于多【`疑`】卿俾呈能于真将可明威将军守右衞将军勲赐如故  

授吴王祗衞将军等制  

门下左卫将军吴王祗等国之近属朝之多士或同班警衞有避于天伦或列位周行已淹于歳序各移官命用广朝恩可依前件  

授驸马郑何右衞将军制　　白居易  

勑周设七萃汉列八屯皆以拱衞王宫肃严徼道统兹骑吏其属亲贤具官郑何擢秀士林挺直公器以贞和陶其性以礼乐文其身善积德门庆连戚里况久践名职累着声猷念旧奬能宜加荣宠环列之尹不易其人俾宣力于爪牙不失亲于肺腑可右卫将军余如故授王知信左卫将军并史寰右监门衞将军等  

制　　　　　　　　　　杜　牧  

勑昭武军校尉前守右骁衞将军上柱国赐绯鱼袋王知信等古人之为理也不以一眚而掩大功克黄绍子文之宗霍阳继博陆之后知信列祖具丘之战可庇十代岂止曽孙寰父伯仲亦効忠恳提絜全魏归于朝廷今者宠以将军旌其旧德岂唯独举赏延之典亦欲使裂土【`集作列士`】诸将自为孙谋彛镐明谊入仕已久皆无悔咎【`集作吝`】故有序迁临封逺邦蔡毫兵部【`一作郡`】分忧佐理无忘谨亷可依前件  

授王知逺左衞将军制　　　钱　珝  

勑具官王知逺尧之克明周有懿德推恩而举其有遗于亲戚者乎如得其才匪曰私举知逺禀训于父且励事君在官不违设爵何恡将军使尔备宿衞尚书使尔进秋官且示兼荣则宜竭力报吾推恩之道无所私于亲戚也可  

授王知道寜州刺史王知勲右衞将军制  

薛廷珪  

勑具官王知道等我有寳臣作镇邠【`一作邳`】土伯氏仲氏鼎峙于列藩乃子乃孙脗合于当代宣彼忠力屏于冲人方将仗之冀静纷扰开懐以待有请必俞今复上章来陈内举愿以属郡俾知道分忧推其赤心请知勲入衞言观尔志式慰我心况闻训朂甚严砥砺甚正既孝以事父必忠以事君忠孝存焉君父一也良二千石与大将军荣尔闺门列吾禁旅并兼揆路仍亚台司吾于勲贤斯谓臻极唯尔父子享吾恩荣慎圗始终以保富贵可依前件  

左右金吾将军  

授唐先择左金吾卫将军等制　苏　颋  

门下右金吾卫将军唐先择名公之理识通明左金吾衞将军吕休琳良将之才智谋深逺虽东西列卫俱頼其人宗族聮官所宜廽避俾从易位用叶朝恩先择可左金吾卫将军休琳可右金吾衞将军余如故授盖嘉运兼金吾衞将军制　孙　逖  

门下右威衞将军兼北庭都防盖嘉运百夫称勇万里将军智则有谋忠而能毅顷者狂寇作梗锐师深入用竒以徃决胜而归式畴其庸言命之赏宜増秩于中尉仍握兵于外域可左金吾衞将军兼北庭都防余如故授呉凑左金吾将军制　　　常　衮  

勑将我南军秩高中尉以禁戎之重任委舅氏之同心具官呉凑涂山介祉章武雅才言而有宗俭而能广达礼乐政刑之要存忠信孝友之诚报虞歴年府寺失职素以贤戚之望职司太子之家清心奉公庻务悉理擅羙春储之寀流芳秋实之咏固可以首当褒进大劝官曹俾执金吾用彰贵任可左金吾将军余如故  

授田盛金吾将军勾当左街事制  

白居易  

勑右金吾衞将军田盛夫仕官至执金吾古今之【`集作所`】荣重也而盛生勲德门有文武畧居贵介而无佚领谁何而有劳言念徼廵之勤【`集作功`】宜乃【`集作及`】转迁之命处左摄事以表用【`集作使`】能可依前件  

授张直方田牟将军等制　　崔　璵  

勑綂环营于中禁司徼道于右街非节効素彰见义而锱铢爵禄威谋夙着宣力而践更翰垣则何以为我信臣膺兹宠寄检校刑部尚书兼左金吾大将军张直方沉果知机忠烈继志承许国之义训有能军之勇名豹变除习俗之风鹰扬多御众之术自脱屣幽蓟奉职警廵勤固有夙夜之劳谨严得谁何之任前天平军节度使田牟体懐忠厚气槩雄迈袭台耀之洪伐振家声于勲籍深识战器之本亟升勇爵之班马岭鴈塞尝絶烟尘之警西楚东鲁每闻辑睦之方而皆早读父书动合军志克隆绍续之业备详竒正之机是宜委以禁戎为之御侮长期门以絶席拥缇骑而式遏俾之重闭斯谓尔劳题劔弄印仍祗旧服勿替徽问勉承宠光直方可右龙武将军牟可右金吾将军  

授陈班右金吾衞将军制　　钱　珝  

勑具官陈班朕求理未济厥心匪寜实在庶位之间皆欲必获其所况尔克继勲借通知武韬许国之诚防身靡惮受爵而每期无忝检身而唯恐有瑕虽秉郡符莫食公廪退居而处沉静可嘉陟以执金仍兼端右俾承阀阅且耀宠章可依前件  

授高彦右金吾衞将军制  

勑具官高彦朕每视朝执金吾率其仗衞陈于陛前退则与大京兆禁诘奸以清毂下其职如是非细任也以尔进在周行常为环尹实于廵警素积勤劳比授郡符将观为政属其节制有所荐闻方资宣力之臣难夺举材之请未能出守遂至罢居暂觧印于外台复弹冠于近列勉思有宠善戒不虞可依前件  

左右骁衞将军  

授安金藏右骁衞将军制　　苏　颋  

黄门防骑将军行右武衞翊府中郎将员外置同正员直太常寺安金藏家本孝悌身全忠恳徃在周朝困于酷吏共诬良善敢谤太皇不任楚毒并加刑宪金藏乃自刺心肺见其诚节因而寤主实頼斯人则演纳肝田光吞舌求之既徃未足为喻眷言酬德自可超伦彰其贞固之羙拜以谁何之任可骁衞将军员外置同正贠余如故主者施行  

授幽州兵马使刘悚左骁卫将军制  

白居易  

勑具官刘悚夙负气槩早习骑射才推燕赵之士学究孙吴之书加以忠厚可当任用况有令弟为吾信臣节着艰贞情钟友爱夫宠寄于外莫重于藩垣委任在【`集作于`】中莫亲于禁衞加此一职宠尔二人岂不为荣季出叔处可左骁衞将军  

授杨约左骁衞将军并焦敬复左领军衞将军  

制　　　　　　　　　　钱　珝  

勑国家之道文武相湏故带绶簮冠而处将军之位者必求雄俊之才以对我卿大夫其官杨约智则好谋勇而知礼临戎之用以律甚明具官焦敬复莅亊多能理烦益办举其成效可以在庭俾就衞环式昭奬劝使号令有严于宿衞谟明【`一作威名`】皆称于职官副吾雄俊之求以济相湏之道可依前件  

左右监门衞将军  

授元环右监门衞将军制　　孙　逖  

勑右监门衞中郎将元环衣冠济业言行资身地在通姻人称懿戚徴于旧典洽以新恩宜有命于移官更増荣于赐服可依前件  

授赵惠琮左监门衞将军制  

门下中大夫守内侍上柱国赐紫金鱼袋赵惠琮素韫智谋早周慎宻【`一作早标周慎`】顷令衔命委以临戎既逾险而深入亦乗危而苦战遂清狂寇且振边威不有赏功将何劝善宜列爪牙之任仍膺印绶之荣可云麾将军守左监门衞将军仍兼知内侍省事勲如故  

授前左威衞将军安度右监门衞将军制  

钱　珝  

勑具官安度等吾以大柄付丞相日行于堂上唯文武之士叅用其才耳凡观公举亦必可之今具列尔名来请吾命将军佐吏循次而迁且稍【`疑作称`】所能兼授贵秩罔有不信徃宜思之可依前件  

授吴敬存左监门衞将军张景球虢州司马兼  

中丞等制　　　　　　　李　磎  

勑呉敬存等各以才能効其忠节或诱谕军帅捍蜂蚁之师徒或善葺都门壮鳯凰之城阙嘉绩既着赏典宜及将军职于禁旅司马兼于宪丞可谓宠荣足以耀于流軰矣可依前件  

左右羽林将军  

授杨敬述右羽林将军制　　苏　颋  

黄门瞻彼阙衞于丹禁命将择人制军为旅云麾将军检校右羽林将军上柱国杨敬述心坚铁石器蕴珪璋以俊颖之才有温谦之羙附枝中叶则艺极于雕弓咀实含英则词殚于防札自五营髙选千庐入侍中而作训勤以宣威俾宠谁何正其名秩可右羽林军将军勲封如故  

授许辅防左羽林将军制  

黄门国之武士其盛如林朕之贤臣其贞匪石则可以制军而作训也云麾将军检校右羽林将军借绯鱼袋上柱国申国公许辅防方外直内智崇礼卑备闻旧章好读前史忠于事主信以庇人未尝不抗节思齐立言致逺顷除虵豕之孽特建殊勲洎肃熊罴之旅盖称重器我之所頼尔实命谐必也正名用监中候可左羽林军将军勲封如故  

授王斛斯右羽林军将军制　孙　逖  

门下太中大夫守太仆卿员外置同正员上柱国赐紫金鱼袋王斛斯智谋宏逺识量冲深位列名卿才优良将顷膺朝寄作捍边陲惠威有孚羌戎即序念其勤苦既返斾于西城任以腹心宜典兵于北禁可宣威将军守右羽林军将军勲赐如故  

授彭元昭右羽林军将军制  

门下中大夫使持节都督洮州诸军事守洮州刺史同陇右节度副使上柱国赐紫金鱼袋彭元昭久统边事咸推武才必也好谋岂唯有勇递迁中外方表干能宜典禁兵以膺重寄可右羽林军将军  

授于季友羽林军将军制　　元　稹  

勑具官于季友天子六军必有材官佽飞超乗挽彊之士在焉董之以威待之以信分八舎之众寡均二广之劳逸不吴不扬不掉不挫皆将军之令【`集作命`】也是以李大亮上直禁中而文皇甘寝则腹心爪牙之任斯不细矣以尔季友时予旧姻念徃兴懐度才思用荣以服色列于藩垣尔其敬恭无替朕命可守右羽林军将军知军事仍赐紫金鱼袋  

授王辅元【`集作元辅`】左羽林衞将军知军事制  

白居易  

勑国家设十二衞犹汉之有南北军而左右羽林尤称亲重自诸衞而移领者谓之羙迁左神武将军王辅元生勲阀之家通吏理之事佐戎临郡率着能名可以掌钩陈而防建章备廵警而严羽衞大将军亊假而行之宜励初终副兹宠任可依前件  

授前右羽林将军李彦佐服阕重除本官兼御史中丞知军事制  

勑军有羽林用法星象统之爪士以供宸居具官李彦佐前以忠劳选登戎衞而能训勇力之士以备时使申谁何之令以奉徼廵夙夜祗严不懈于位既终防纪宜服官常假中执宪之名行上将军之亊勉修旧职用副新恩可依前件  

授郭简右卫制置使右羽林将军制  

钱　珝  

勑环尹之设皆得以亲宿衞时警廵而羽林之名自天垂象有拱宸之贵择人匪轻具官郭师简颇负雄材仍懐勇气坚秉亊君之礼深知用武之权载感时艰因思巳立御冦而隄防甚谨提兵【`一作临戎`】而号令必行善复流亡多谋完葺率先陈力誓不去于京师望幸倾心志有同于父老难能之节临亊始明方资制抚之勤遂假陟迁之宠宜乗激劝更集功庸犹悬受赏之期重在平戎之日可依前件  

左右武衞将军  

授曹王弼左武将军　　　　孙　逖  

门下行左清道率府曹王弼籍庆宗枝升荣官序颇【`一作顷`】有公累终非自作曾是黜官亦云累载宜叶睦亲之道俾迁仍旧之职可左武衞将军勲如故  

授郭元升右武衞将军等制  

门下将作少匠郭元升忠厚资贞有闻于行守太子家令郑继先衣冠济业不陨其名各在官次颇淹年序宜分职于五校俾増荣于两宫元升可右武衞将军守右衞将军继先可右武衞率勲如故  

授裴倩在武衞将军制  

门下前守右武衞将军裴倩韫是忠勇资其智谋久树边功备详戎事疆埸有警方期于効节金革无避宜后【`一作复`】于夺礼【`一作情`】可起复守右武衞将军余如故刘泰清左武衞将军制　　　元　稹  

勑刘泰清文武并用必推其才久次不迁则有升序以尔践更吏职星歳颇淹例当酬劳用进常秩奋我武衞以列周庐斯亦信臣之任也其勤厥职式副予恩可防击将军守左武卫将军  

左右龙武将军  

授齐遵等左龙武将军制　　薛廷珪  

勑具官齐遵等官之设所以毓材劝能也茍不当其选安以假吾所器而滞尔来者今命尔遵谋命尔瑶冠蝉冕横佩刀为左右龙武将军所以昭勲庸之嗣而用其无瑕者也浩与齐防久闻罢免各旌勤瘁且振淹滞并升环衞之严俱委腹心之寄用明激劝徃服恩荣勉务进修以圗光大可  

左右神武将军  

授姚成节右神武【`集作防下同`】将军兼知军事制  

白居易  

勑朝请【`集作议`】郎前使持节成州诸军事守成州刺史充本州守捉使赐紫金鱼袋姚成节尝为天平军禆将当刘悟之立忠勲也谋成事集尔有助焉虽授一城未足酬奬况闻信厚勤恪宜于爪牙肘腋间居之昔汉文帝以宋昌忠劳擢拜将军使掌环衞今吾用汝犹前心也环拱之职得不勉欤可致果校尉守右神武将军知军事余如故  

授前千牛衞将军徐棨右神武将军兼知军事  

等制　　　　　　　　　钱　珝  

勑具官徐棨等陈力诸吏曵长组于西阶之下而叅将军之位者况假地官之秩兼骑省之名仕盖显矣惟棨暨岊皆尝立朝自効之勤所闻甚着使之迁擢乃用旧章道隣有劳于公亦宜赋禄郡佐渐优之命勉进尔途可  

左右威衞将军  

起复杜賔客右威衞将军制　苏　颋  

黄门云麾将军前检校左监门衞将军上柱国杜賔客志惟倜傥才称果决闻鞞而立特壮三军之气奋劔而前将雄万人之敌顷在艰罚甫懐忠勇金革是任春秋所称俾适权宜用光戎亊可起复右威衞将军勲如故主者施行  

授右千牛衞将军李璠右威衞将军制  

钱　珝  

勑具官李璠等朕每据法座命百辟四夷大和防于朝能率其属建黄麾飞驎之旗立于陛前者有衞将军之盛职也璠以忠谨之职周旋于藩邸之中以久得迁常为贰金吾矣武弁有列乃命陟居畴以壮勇之材率陈扈跸之力以功可进来立于朝既晓玉钤俾登环衞尚书之秩光宠并行可  

授王存礼左威衞将军制  

勑具官王存礼等朕于文武之士虽用之有殊而覈之不易以材济用者是所求也以志立功者是所嘉也至于免官去职寄食屛居言念艰难益多愧叹执政能举我心允同且以尔等负济用之良才守立身之素志又复免官寄食安得置而不圗各敬所迁以扬厥职可  

## 文苑英华卷四百三

　　宋　李昉等　编东宫一  

太子太师  

授宋王成器太子太师制　　苏　颋  

门下孟侯之礼虽归于冡弼太伯之风实尚于髙节左衞大将军宋王成器防而聦惠长则温仁礼乐同归质文相半孝以为政每用因亲忠而立诚所期尊主故能乐于为善好在服儒占蚁穴以探征登省台而成赋自奄有梁宋作藩邦家其仪孔臧其德可大朕之元子当践副君以隆基有社稷大功神只【`唐书作人神`】佥属由是朕前恳让言在必行天下公议【`唐书作至公`】诚不可夺爰符立季之典庻叶从人之愿况别为九州必资于牧伯贞夫万国先伫于师傅式副佥谐之求仍先不拜之宠可雍州牧扬州大都督太子太师别加实封二千户赐物五千叚细马二千匹奴婢十房金银噐皿二百事甲第一区良田三十顷余如故主者施行  

授信安王祎太子太师制　　孙　逖  

门下傅导元子师长庻寮必在正人无非旧德太子少师上柱国信安王祎宗室良翰朝廷硕老践忠公而立节体明肃而成用顷膺大任频緫中权掌夏司春是为六官之长戢兵禁暴何止万人之敌睦亲尚齿念旧录功宜优天秩之荣俾极官臣之位可光禄大夫守太子太师勲封如故  

太子太傅  

拟太子太傅制　　　　　　刘禹锡  

勑太子太傅古今之重任也其使吾子目见正事耳闻正道左右前后无非正人繋尔太傅之力久虗其位式伫端人以尔命之朕无慙德可  

太子太保  

拟太子太保制  

勑礼云三王之教太子入则有保出则有师是以教谕而德成也其实一焉必择恭敬温文以辅道其德使吾太子观尔之道景行之无人则虗不求充位校德而命其称厥官可  

太子少师  

授唐休璟太子少师制　　　苏　颋  

门下君臣之道钦若从又师保之寄人具尔瞻必在耆德共康庻政特进前行尚书右仆射同中书门下三品上柱国宋国公致仕唐休璟自天锡梦维岳防精心竭忠公器包文武庙堂隆栋委以弼丞帷幄运筹推其决胜爰当宰任固辞揆职私第悬车耆年益壮公门轼马朔见逾闻求旧所期懐贤是切谕于三善况侍正人营于百工孰过元老宜纡几杖俾作盐梅可行太子少师同中书门下三品散官勲如故  

授岐王范太子少师等制  

黄门賛翼皇储允归师保崇敬叔父谅属亲贤虢州刺史上柱国岐王范秘书监兼幽州刺史上柱国薛王业等明允笃诚温良恭俭忠孝先于令典文儒伟于成业自为我藩翰拥其干旄雅闻邵伯之诗尤羡鲁公之政虽颁条是务而导礼兼资因入拜于承明伫来仪于博望范可太子少师虢州刺史业可太子少保兼幽州刺史勲封等各如故主者施行  

太子少傅  

授严绶可太子少傅制　　　白居易  

勑东朝保傅歴代尊崇汉择名儒【`一作汉擢硕儒`】任【`一作名`】先踈广晋求耆德选在山涛实资六傅之贤用三善之道检校司徒兼太子少保严绶文雅成器恭谦致用出领重镇以率诸侯入为大【`集作具`】僚以长卿士歴践中外备尝艰虞殆三十年勤亦至矣况理心以体道知命而安时是谓教诲之人可尼【`集作领`】调防之任由保迁傅尔其敬之可太子少傅  

授郑余庆太子少傅制  

勑东朝三少歴代重选不必备位在乎得人吏部尚书郑余庆贞恒俭素有古人风发自脩身施于为政出入中外多歴要重咸有勤绩存乎【`集作于`】官次况动中礼法学综儒是谓羽仪之臣可居师傅之任辅我元子尔其勉欤可太子少傅  

太子少保  

授崔琳太子少保制  

门下贞万国者必在于元良教三善者是求于端士银青光禄大夫守刑部尚书上柱国清河郡开国公崔琳中和禀气厚德资身雅言有章明议能断标礼乐于先进効忠公于大官坚白不渝芬芳自久缉熙秋典用简于心调防春宫更难其选宜取才于六职俾齐名于二傅可守太子少保  

太子賔客  

授韦嗣立太子賔客制　　　苏　颋  

门下望园賔客非贤莫可中朝硕茂选众尤归银青光禄大夫国子祭酒上柱国逍遥公韦嗣立温恭密静孝悌忠实鍳测毫端词诠象外昆弟承一经之业登相者代不乏人闺门有万石之风立言者士是则效畴咨满于故亊润色敷于令典属以疾辞用体张良之志资于德举宜从绮季之逰可太子賔客散官勲封如故主者施行  

授郑惟忠太子賔客制  

黄门元良之重賔友是择自匪旧德孰膺【`一作应`】斯拜银青光禄大夫守礼部尚书上柱国荥阳县开国公郑惟忠积温厚之气畅清纯之风学综幽赜词含比兴屡登近要见美徽猷不讦直而狗名期后仁以为利北斗喉舌虽属于尚书南山调防更凭于耆老而宜廻建礼之秩将益承华之裕可守太子賔客散官勲封如故授贺知章太子賔客等制　　孙　逖  

门下调防储宫典司延阁必在举德固无虚授庆王侍读银青光禄大夫秘书监员外郎置同正员贺知章等衣冠耆旧词学宗师或恬淡风流独擅东南之美或清贞介特是江汉之英负当朝之令名有锡类之纯行顷令教导久侍藩维善利则多宠章宜及方之四老用列賔友之任综彼三坟俾在圗书之府可依前件  

授孟温太子賔客等制  

门下重位高官必归于旧德中朝内外亦在于更迁金紫光禄大夫使持节同州诸军事行同州刺史上柱国鲁国公孟温性与严明才优政理朝请大夫使持节魏州诸军事守魏州刺史上柱国安平县开国伯崔璘清而率下正以持身或累登要剧声谣夙着或频更刺举歳序滋深出入兼施噐能皆适宜膺调防之选俾践宫坊之任温可太子賔客璘可太子右庻子散官勲封如故  

授裴元初太子賔客制  

门下宫朝所重賔友为先谁其徃谐必也求旧通议大夫守太仆卿上柱国闻喜县开国侯裴元初已励行全【`一作脩已励行`】存诚好德中和应物岂终食而违仁至理为心每忘筌而合道早升清要【`一作官`】累践崇班能虑始以思终不近名而过实宜膺端士之选以佐元良之贞可太子賔客勲封如故  

授嗣吴王祗太子賔客制　　常　衮  

勑古者选孝悌闲博有道术者辅翼太子今以宗室之老处賔师之位亦亲亲而教敬也光禄大夫检校工部尚书兼宗正卿上柱国嗣呉王祗文昭之庆蔚于公族楚元之后继有忠贤达道虚懐寛厚廉谨藩翰旧德人伦宪行更于内外职事颇循【`疑`】年在华皓未尝衰惰叅防府而百工时叙掌宗卿而九族益亲每托肺腑深加优礼宜以冬官之重乃在春储之列可兼太子賔客其检校工部尚书及散官勲封如故  

授孟子周太子賔客制  

勑闻匹夫之爱其子者犹求明哲为之师贤善为之友而况于羽翼元子賔防东朝非旧德耆年孰副兹选前守光禄卿骑都尉赐紫金鱼袋孟子周词艺餙身端厚居业歴官中外休有令闻人推君子之风朝洽名卿之目副予求旧咨尔诚明勉脩讽喻之词以俟元良之德可守太子賔客勲封如故  

授赵昌检校吏部尚书兼太子賔客制  

白居易  

门下王者以尚齿尊贤为体以念功任旧为心况文武之才有以兼备则中外之职所宜迭居所以宠旧勲而优耆德者也前荆南节度管内度支营田观察处置等使金紫光禄大夫检校兵部尚书兼江陵尹上柱国天水郡开国公赵昌聚学餙身脩诚致用久膺事任累着勲猷统防交州威惠之声克振镇临南海抚循之政有经自移部荆门驰心魏阙増脩职贡益励忠勤爰举宠章用旌茂绩夫望优四皓然后能调防春闱才冠六卿然后能纪纲防府惟尔年德足尚可以周旋其间宜増喉舌之荣以崇羽翼之任服我休命其惟懋哉可检校吏部尚书兼太子賔客散官勲封如故主者施行  

授王牍太子賔客制　　　　钱　珝  

勑典职之重本于调防之名者非端厚自守练达有闻焉可罢而复居当我为官之选具官王牍始刚方之气尝失志于策名受聘塞垣通籍朝序致强学之力不废半涂耻巧宦之谋罔违公道利多开物优实在邦戒灭裂以能勤知蒲卢之可化顷因将命遂乃去官爰陟崇阶俾还旧秩勉来辨色无堕尽忠可依前件  

太子詹事  

授毕构太子詹事制　　　　苏　颋  

黄门摄生遂性义存于尚德去剧从简礼切于优贤银青光禄大夫守户部尚书上柱国魏郡开国公毕构当代周才干时良具台阁推其简练衣冠仰其全德而五教之重六官是先精以办政劳而弱疾方欲凭于导引极【`疑`】彼清羸暂践窦婴之职亟期吕防之愈可守太子詹事散官勲如故主者施行  

授许王瓘太子詹事制　　　孙　逖  

门下宫僚之首必择正人邦畿之内实资良牧银青光禄大夫秘书监上柱国太原郡开国公王暐言行立诚是亲懿尝以善而为乐每执谦而防倦从政已多议能惟允弹违是属宜肃事于东朝理剧尤难俾安人于左辅瓘可太子詹事暐可使持节同州诸军事守同州刺史散官封如故  

授卢询【`一作纶下同`】太子詹事制  

门下大中大夫使持节华州诸军事守华州刺史上柱国卢询才标公望器重士林顷寄分忧备彰声近闻病已歴旬时虽从政之能犹堪于卧理而摄生之道终忌于劳神宜増班秩之荣俾在优闲之地可太子詹事员外置同正员  

授程伯献太子詹事等制  

门下准防储寀师长国庠爰择亲贤用谐任寄镇军大将军行右金吾大将军兼弩营使上柱国广平郡开国公程伯献勲臣业固干略有余云麾将军守右武衞大将军上柱国安平郡开国公李仲思宗子地华行能无悔咸推雅量早践通班或甫及髙年或近婴防疾营校之任久以烦卿优闲之职期于遂性宜膺并拜俾在两宫伯献可光禄大夫行太子詹事仲思可银青光禄大夫国子祭酒员外置同正员  

授王暐太子詹事制  

门下储闱掌事端尹命官畴咨所难慎择斯在云麾将军前左千牛衞将军上柱国太原郡开国公王暐衣冠贵绪人物通才善自谋身见推于贤戚凡所効职必闻于中外顷縁谢病今则有瘳举其滞淹用升于朝列甄其望实宜首于宫寮可银青光禄大夫守太子詹事勲封如故  

授郭曜太子詹事制　　　　常　衮  

门下正于宫僚以视邦宪务兼内外选重古今银青光禄大夫守太子賔客上柱国太原郡开国公郭曜丞相之子夙闻礼训孝悌信让清公仁厚端庄慎独如有大賔之容沈静少私澹然儒者之行济以才识达于公方素多歴职之用叶居家之理士林推重朝野洽闻待以客礼既任贤于调防委之官事更持纲于弹纠可守太子詹事散官勲封如故主者施行  

太子少詹事  

授沈佺期太子少詹事等制　苏　颋  

黄门正议大夫太府少卿昭文馆学士上柱国吴兴县开国男沈佺期才标颖防思诣精防早升多士之行独擅词人之律正议大夫行衞尉少卿上柱国杨崇礼神情凝正器识沉敏久闻忠义之风克树循良之绩储闱緫务卿寺推能伫执纪纲爰司帑藏佺期可太子少詹事崇礼可行太府少卿散官勲如故主者施行  

授裴君士太子少詹事制  

黄门正议大夫行殿中少监员外置同正员裴君士外以凝正中惟雅实地垂棘之寳门防秾华之贵自迈迹朝行升荣御府尤闻密静行益【`一作益重`】柔嘉亚彼储端允符公选可太子少詹事主者施行  

## 文苑英华卷四百四

　　宋　李昉等　编东宫二  

左右庶子  

授王方庆左庶子制　　　　李　峤  

鸾台升降铜楼辅弼【`一作弼谐`】玉裕必求时望以隆国本麟台监王方庆盛门良绪敏学丰才道业夙彰言行无玷备歴清显式昭干具体温恭之性造次不违守廉退之风终始若一实旧德之明允见通人之老成昔张良以三杰之才始傅储右史丹资八舎之重方防春宫简贤任能抑有前事宜膺九德之选用光三善之业可行太子左庶子散官勲如故  

授姚元之等兼太子庶子制　苏　颋  

勑元储者万国之贞端士者一时之选自匪英杰孰当调防银青光禄大夫守兵部尚书同中书门下三品上柱国梁县开国公姚元之中散大夫检校吏部尚书同中书门下三品宋璟等并以贤良方正茂才异等着于天下扬于王庭忠而在公孝以为政见义难夺立诚不囬发挥文教博【`一作错`】综儒术故能生此王国戴于朕躬属少阳初建承华洞啓使股肱之良宣谕道德虽典厥二柄实务兹官必俟大臣俾兼中庻元之可兼左庶子璟可兼右庻子余如故  

授韦杭太子左庶子制  

黄门银青光禄大夫行兵部侍郎上柱国韦杭公直有检清芳无欲自然礼仪餙以文雅台阁许其精练缙绅推其望实故可以发挥夏籥光践春华宜从绮季之逰益重王商之拜可行太子左庶子散官勲如故主者施行  

授崔珪太子左庶子制  

门下太子左庻子崔珪和气由通才应物衣冠贵其雅道笔札资其利用宫坊効职声实攸归曽是递【`一作爰`】迁宜从后命可太子左庶子散官勲如故  

授崔秀太子左庶子制  

门下古者官宿其业吏不数变将欲观其始终因以别其能否若用舎非当迟速不伦是开趋竞之门岂曰和均之道宗正少卿崔秀等名迹早着朝廷所推各勑【`一作効`】一官已经四稔诚器能有用久次当迁宜副佥谐俾膺并命且承平日久从仕者多必凭考绩方议进转但须慎守岂滞其能如或躁求是招其累速则不达谦而必亨凡今庶僚宜悉朕意可依前件  

授郭虗已太子左庻子制  

门下朝议郎守驾部员外郎兼御史中丞朔方节度行军司马闗内道采访处置使赐紫金鱼袋郭虗已雅才明达和气清深致逺之资文而餙吏徐雅之用刚且近仁累践台阁频更任使懋功斯久赏善当迁擢以正人宜拜职于中庶増其宠服俾兼荣于独坐可朝散大夫守左庻子兼御史中丞余如故  

授张谓太子左庻子制　　　常　衮  

勑中散大夫前守潭州刺史本州团练守捉使上柱国河内县开国子赐紫金鱼袋张谓徃以鸿笔丽藻列于近侍典谟训诰多所润色较然素节郁有盛名言念华山之廵不忘颍川之从【`一作旧或作徙`】俾之领郡亦谓理平而孝悌闲博礼容循谨宜在公选首兹正人旌书课第之目叅相春坊之重可守太子左庻子散官勲封如故  

授李廙太子左庻子制  

门下银靑光禄大夫前行给事中上柱国陇西县开国公李廙德崇业广多识前言究坟典之至精考礼乐之所极时有著述赡而不流其在家邦率由忠俭歴位要重秉兹谅直久以病免澹然自居混元和放【`一作屏`】絶外务每制度未决质文或差常亦处正大议冠诸宗室储宫综事可谓优闲岂廹以朝议且颁其禄赐烦于賛相寄在亲贤可行太子左庻子散官勲封如故主者施行  

授杨归厚太子右庻子制　　李虞仲  

勑为宫相者非班位已深名望有素则不可也前东都留守判官朝议郎检校太子右庶子兼侍御史上柱国赐绯鱼袋杨归厚词场英华谏省勤旧及典列郡政声必闻乃者罢符印之劳佐保厘之重贤士君子叹其不迁储闱属寮中庻为羙爰用分职尔其徃哉可守太子右庻子分司东都散官勲赐如故  

授前沂王傅赐紫殷盈孙可太子右庻子等制  

钱　珝  

勑具官某等习与性成至哉夏书之训也故近则相习习则相成国有储君戒之在习于其附近实属上僚盈孙学本六经遂达四教出言行事常得指归是以宫相命之且欲近吾元良利于所习其尔必【`三字疑`】闻荷前为博士官竟不就列坚求县长务供养之资图乐退居尔能于禄载典而兴【`一作`】有所嘉焉可依前件  

太子中允  

授于复业太子中允制　　　李　峤  

鸾台新除朝议大夫守随州刺史于复业志识端雅艺能详洽既罢台阁方驱节传铜楼俟俊银牓翘贤汉水观风且辍彤襜之务瑶山听乐宜煦黄离之景可守太子中允散官如故主者施行  

授于光寓太子中允制　　　苏　颋  

黄门正议大夫行太子左賛善大夫于光寓立言践行恱礼敦诗为文可观从吏不忝徃登仙阁闲练驰声洎在雄藩清公应务宜以大夫之列更増端士之华可行太子中允散官如故主者施行  

授李寮太子中允制  

勑李寮賔于诸侯之府者次于公朝之吏籍其叅画则就加甄擢献其贤能则入选寮事其长有劳可书升于东朝【`阙`】愿之请勉奉清秩无旷厥官可依前件  

太子司议郎  

授魏慤太子司议郎制  

勑朝议郎前行洛州录事叅军魏慤措心和畅祗事清审擢选殊尤早从殷剧司州防录已提郡吏之纲望苑求贤宜在正人之列可太子司议郎  

授张肩太子司议郎制  

勑朝议郎前守渭州司马上柱国武城县开国男张肩公清众知虗白已任政先慈惠理尚仁明每执効官之心必闻奏课之首承华伫隽博望甄才用旌贤相之家宜在正人之列可行太子司议郎散官勲如故  

授许诚感太子司议郎等制  

门下朝散大夫行殿中侍御史上柱国许诚感朝议大夫守泽州别驾上柱国嘉兴县开国子姚昌润等或持邦宪才干多或贰藩条公勤克着青宫列侍阁脩文宜拜职于两司仍佐军于三蜀诚感可行太子司议郎昌润可守著作郎仍充劔南节度判官勲封各如故  

左右谕德  

授杨祯太子右谕德制  

黄门大中大夫前试剡王府长史上柱国郑国公杨祯敬以安仁恭而合礼相门华夙着清徽王邸元寮复膺高选属肇开于博望宜审谕于承华可行太子右谕德余如故主者施行  

授殷承业太子左谕德等制　孙　逖  

门下朝议大夫宗正少卿殷承业行宗正丞王利涉等咸以噐能各升班序克勤于事不忝其名九族之司既无取于异姓两宫之地宜有命于分官承业可太子右谕德利涉可国子监丞  

授许从之太子右谕德制　　常　衮  

勑朝议郎试太子司议郎赐绯鱼袋许从之学究儒流文推防府行能优敏政事通明公勤之効备彰于履歴迟暮之年固资于頥养俾迁阶秩仍遂休闲可朝散大夫守太子右谕德致仕  

授王寅太子左谕德制  

勑闗内河东副元帅随军要籍朝议郎试秘书省著作郎赐绯鱼袋王寅业继儒门才通吏术尝践清秩不渝素检自叅戎府更展文韬进职宫僚用嘉勤绩可试太子左谕德余如故  

左右賛善  

授相王男成噐太子左賛善大夫制  

李　峤  

鸾台相王男寿春郡王成噐毓彩桂山承规椒掖韶容霞举羙志月将望苑翘才瑶山伫俊宜叅多士之选俾从正人之列可中大夫太子左賛善大夫勲封如故主者施行  

授王瑀太子左賛善大夫制　苏　颋  

黄门通议大夫行宋王府谘议叅军上柱国王瑀雅清理识尤茂风检艺能素优名教为乐雍容朱邸已闻讽议之先【`一作华`】侍从青宫宜在文儒之列可行太子左賛善散官如故主者施行  

授苏征太子右賛善大夫制  

黄门正议大夫行綘州司马上柱国苏征名公之训能遗清白才子驰声特敏赡徃从迁贬不诎奸邪遂使扬歴官次滞遗年序宜旌綘郡之康式宠青宫之列可太子右賛善大夫散官如故主者施行  

授呉升太子左賛善大夫制  

黄门朝议大夫前守陜王府谘议叅军上柱国吴升悟理明达用心防妙博以才艺精于谈吐西园月上亟闻飞盖之篇东陆春归宜听鸣笳之响可守太子左賛善大夫散官勲如故主者施行  

授甘晖太子賛善大夫等制　孙　逖  

勑主客员外郎甘晖前代州长史元嘉福等或逰心淡泊常有慕于幽人或从事劬劳颇知名于边郡各循班列仍度噐能宜序东朝之列俾迁外藩之佐晖可守太子賛善大夫嘉福可守戎州长史散官如故  

授萧诚太子左賛善大夫制  

勑朝议郎恒州司马随军副使幽州节度驱使上柱国借绯鱼袋萧诚早标明敏久着声名词翰推工才能适用顷从戎幕尝募征夫宜迁翊賛之荣仍効抚绥之术可守太子左賛善大夫依前幽州节度驱使仍专检校管内诸军新召长逺徃来徤儿事  

授韦汭太子賛善大夫等制  

门下朝散大夫守忠王府谘议叅军韦汭等各有才噐备彰名实顷膺朝选久在王门储贰作贞既承于新令庆赏行惠必先于旧僚宜叶典章用增班秩可  

授师良太子左賛善大夫制　常　衮  

勑朝议大夫前舒州别驾直中书师良久直禁垣叅典书命既精文理尤达事经常逺其私亦过于慎夙夜有恪歳时积劳顾班列而颇淹在朝章而可举藩僚之选以序而进【`一作迁`】可守太子左賛善大夫依前直中书散官勲封如故  

授王干太子左賛善大夫制  

勑福建节度孔目官朝议郎试左金吾衞长史上柱国赐绯鱼袋王干文林郎寿州录事上柱国郭皎等贞以干事敏于在公掌戎门之条目精详着董方州之财赋底慎惟勤宜懋乃官以畴其効干可试太子左賛善大夫余如故皎可朝议郎行鄂州武昌县尉勲如故  

授孙履晖太子左賛善大夫制  

勑渭亳节度知兵马使银青光禄大夫试殿中监孙朝俊父朝议郎行原州司户叅军上柱国孙履晖器韫黄中行敦素尚勤于学艺守以谦光顷践班资未申才用顾其嗣积有勲劳宜列宫寮俾光庭训可试太子右賛善大夫散官勲如故  

太子洗马  

授窦元泰太子洗马制　　　苏　颋  

勑昭成皇后四从叔朝议郎行黄州司马窦元泰观津之荣累秩外戚伏波之训方□后昆可劝导宗党仪刑门族俾登洗马之秩罔忝濯龙之戒可太子洗马员外置同正官散官如故仍为长检校本族子弟事  

授李思诠太子洗马等制  

勑朝散郎守忠王友翰林供奉兼侍诸王等书李思诠等官分望府名著周行咸以其长各施于用藩维乐善已陟于元良僚属延恩俾迁于列位可依前件  

太子舎人  

授萧嵩太子舎人制  

黄门朝请大夫殿中侍御史内供奉判尚书司勲员外郎上柱国萧嵩沈密有才清方不竞郎官御史已膺台阁之求端士正人宜副宫坊之选可行太子舎人散官勲如故主者施行  

授姚奕太子舎人制  

黄门中散大夫行鸿胪寺丞上柱国夏县开国公姚奕循环礼舆祗若谦柄清白为事文章著名宜升景倩之才更拜当时之秩可行太子舎人散官勲封如故主者施行  

授崔缜太子舎人制  

勑福建等州节度下都知馆驿官朝散郎守大理司直赐绯鱼袋崔缜爰资艺文以饰吏事名叅使局效着邮亭速置多方【`一作才`】急宣应命类能举贤懋赏分官俾膺储寀之任仍践宪臣之列可试太子舎人兼监察御史余如故  

授崔宥太子舎人制  

勑殿中侍御史内供奉宥早循学行累践班资尤推吏道之能克展官常之效顷持风宪备洽声猷眷求【`阙`】列彼储寀冝膺朝选式奬公才可守太子舎人  

授纪千钧太子舎人等制  

勑奉议郎试太子左賛善大夫京兆府推勾官轻车都尉向游仙奉议郎前行宣州司户叅军京兆推勾官上防军纪千钧等各有艺能兼推吏干通于文法检以贞亷公勤不偷课效斯着俾迁阶秩之宠仍加章服之荣逰仙可朝散大夫守义王府长史勲如故千钧可太子通事舎人散官勲如故  

## 文苑英华卷四百五

　　宋　李昉等　编王府  

王师  

授王缋蔡约王师制　　　　沈　约  

门下冠军将军司徒左长史始平县五等男缋华宗冠冑器质详和都官尚书约清源素范体业伦正训兹藩国佥议攸在缋可随郡王师加防骑常侍男如故约可零陵王师加给事中主者速施行  

授栁冲兼温王师制　　　　苏　颋  

勑左散骑常侍兼脩国史上柱国平阳郡开国公栁冲族茂汾鼎价珎垂璧雅负通才备闻遗训探六经之奥如叩鸿钟穷百氏之源若披明镜挟舆切问侍从増荣拥篲崇儒师资伫德可兼温王师  

王傅  

授杨廉陜王傅制　　　　前　人  

门下利建子弟旁求师傅委之训导必学【`疑`】方直银青光禄大夫前岐州刺史上柱国归义县开国子杨廉外示静黙言将发而寡辞内敷条理德不孤而应物故能逰艺聚学脩官辨政台阁尽清华之选吏人懐抚贷之余仪刑是叅议斯在当肄业于邹衍俾赋诗于韦孟可陜王傅勲封如故主者施行  

授殷彦方王傅等制　　　　孙　逖  

门下中散大夫守忠王府长史兼侍读上柱国殷彦方等朝廷雅望人物周才或聚学冲深或属词清逺顷膺授择皆侍藩维教导之功既闻于日就温文之德遂涉于春储国有典章义存褒赏宜进秩于髙位俾升荣于近傅可依前件  

授张崇俊韩王傅制　　　　常　衮  

勑朝散大夫前守彭王府谘议叅军充内飞龙廐驱使赐紫金鱼袋张崇俊敏行资身良才适用列官朱邸早陪文学之车从事玉台久佐飞黄之皁彊力匪懈清心不渝忠効见器能可录王门传道允借纯臣仍进荣阶俾超彛序可银青光禄大夫韩王傅余如故  

授薛昌朝绛王傅制　　　　元　稹  

勑薛昌朝等国有政职之要其一曰其员所以稽绩用而升秩序也尔等典掌众务勤歴【`一作劳`】歳时无畏【`一作瘝`】厥官能举其政择才以佐诸邸选士以列东朝亦吾蕴崇本枝之意也尔无易之可依前件  

授太子賔客王牍等诸王傅制  

薛廷珪  

勑具官王牍等朕闻王者之子在襁褓中置二公以教训之由古道也我思成人已来遘此多难师训之义蔑【`一作翦`】焉阙闻南靣尊愧于寡昧由是言念诸子用疚厥心因择正人为之傅导今丞相言尔牍等并老于文学雅有德行明君臣父子之道知礼乐诗书之源可使高歩承华入叅望苑琢磨羽翼朕有冀焉或授正卿或加峻级宜旌优异徃傅童防邪蒿鲍鱼勿俾登俎胄筵讲肆为惜分隂使其知东平为善之规喜王褒洞箫之赋承万代之业固磐石之基斯頼于老成人也可依前件  

授郭保嗣德王傅依前通事舎人等制  

前　人  

勑具官郭保嗣等资相法仪宣明号令序鸳鸾之行缀整珩佩之威容蒇事申严罔不頼尔予闻旧制常俾兼官用奬勤劳以示优假今保嗣等其勤至矣厥官罢焉宜举彛章许之序进矧大勲之后旧将之家尚鍳寐以求思岂淹回之不恤兼八座以傅予爱子亚九卿而立我明庭勉扬休声茂对殊宠可  

王府谘议  

授郭元融寜王府谘议制　　孙　逖  

勑典军郭元融名列戎昭官升王邸颇经歳序克着勤劳宜更文武之职俾在谘谋之任可朝议郎守寜王府谘议叅军  

授李夷吾荥王府谘议制  

勑朝议郎守青州司马李夷吾门擅文儒才推干理从事惟谦在官必达贰于郡职已闻康海之谣官彼王门宜膺背淮之选可守荥王府谘议叅军散官如故授衞元珪蜀王府谘议制　　常　衮  

勑摄郡牧都使判官朝议大夫行杞王友上柱国衞元珪顷以勤劳爰从奬授纪官之号有犯闻名俾更他职式叶彛典可守蜀王府谘议叅军余如故  

授王自励原王府谘议制　　元　稹  

勑王自励左右禁旅非材力过人而忠厚谨信者不在壁垒库楼之地惟尔自励备吾选中平蔡之师亦有功伐追思舎爵之赏擢授曵裾之寮特示新恩且仍旧职可检校太子賔客兼原王府谘议叅军依前殿中侍御史如故  

授郭皎冀王府谘议制　　　前　人  

勑郭皎材任爪牙姻连肺腑领辕门之右广假桂苑之元寮夙着威名尝颁勇爵元戎啓状庆泽覃恩冝辍豹韬之雄以资鴈沼之画可行冀王府谘议叅军余如故  

重授李晟通事舎人王府谘议制  

白居易  

勑李晟昔管仲云升防揖让进退闲习臣不如隰朋今之通事舎人近此选也而晟常中此选善于其职故相导通奏之节宣扬拜起之仪引之【`集作而`】賛之不闻失礼既终防纪宜服官常可使束带曵裾为吾谒者可通事舎人  

王友  

授萧仲预郢王友制  

勑朝议郎行申王府文学摄賛善大夫兼殿中侍御史借绯鱼袋上柱国萧仲预风裁端庄器识纯懿戎王筑馆礼盛和亲汉使出闗事优衔命更列曵裾之宠宜酬杖节之勤可守郢王友散官勲如故  

授贺兰忠肃郯王友制  

黄门正议大夫前检校郯王友贺兰忠肃绪业勲华艺能通敏顷陪賔友已光侍楚之名更复班资载允从梁之望可行郯王友散官如故主者施行  

授王积薪庆王友制　　　　孙　逖  

门下朝散大夫前行右领军衞长史王积薪博艺多能精心敏识久从班秩颇着勤劳俾迁环衞之司宜在从车之列可庆王友余如故  

授卢光啓等遂王友制　　　薛廷珪  

勑君子之风尚摧秀木阳翟之俗必诮秦人古尝病之今孰免者尔光啓洎賛皆以丽藻雅文独行当代孤标清峙见誉名臣丹青翰墨之林舟楫文章之海道之将至论者许焉属尔良知罹其贝锦惑予观听罢去钧衡尔良知等咸被指名置其连坐无辜去国吞恨投荒而闻流落五年穷达一致书空永叹问鵩何之人寔有言用懐愧恧雷雨作觧日月无私今也其时吾将补过征还朝列将复亨衢阶序徽章因仍旧贯光啓洎賛知予意焉可依前件  

王府长史  

授崔子源岐王府长史制　　苏　颋  

黄门朝散大夫守尚书驾部郎中崔子源地绪清茂风襟亮防有如绳之直懐匪石之心学不为人文能饰吏宪曹白简秋隼曽飞礼闼靑缣晨鳬就列睠于藩邸亲则舅甥俾践端寮宜膺宠命可检校岐王府长史散官如故仍追赴京主者施行  

授王守廉申王府长史制　　前　人  

黄门朝议大夫守忠州刺史上骑都尉王守廉饰躬清苦居心孝悌徃操简宪已着厥声洎颁条寄克脩其政俾瑇筵之茂宠叅碣馆之元寮可申王府长史散官勲如故主者施行  

授魏明彭王府长史制　　　前　人  

勑银靑光禄大夫使持节建州诸军事行建州刺史钜鹿县开国伯魏明才业可称器能适用恪勤彰于事任绥缉着于公方考绩有成班资可进宜从使局之请俾践藩寮之职可行彭王府长史散官勲封如故  

授薛昌族等王府长史制　　元　稹  

勑建邦之王府置长史司马以纪掾属之秩序而稽其职业也前寜州刺史薛昌族前泌州刺史乌重儒等皆勲伐之子孙并良能之牧守朕河山在念肯忘奬劳藩邸求才实思高选昔阮孚以啸咏自乐厐秀有忠烈可嘉更任王宫咸称国器今之荣授其在兹乎伫移汝理郡之方以助予维城之固昌族可行绛王府长史重儒可守冀王府司马散官勲如故  

王府司马  

授田干之温王府司马制　　苏　颋  

门下正议大夫行尚书主爵郎中上柱国田干之聿脩厥德孝称于百行无玷斯言慎比于三复文儒每固其业清白用传其范拜郎仙署已题京兆之名为相宠藩式賛河间之羙可行温王府司马散官勲如故主者施行  

授李友信蜀王府司马制　　常　衮  

勑正议大夫试秘书监前吉州刺史上柱国萧县开国男赐紫金鱼袋李友信徃以剖符闽徼颇守官常移镇庐陵稍迁秩序而晦明生疾寒暑经时久淹海隅寻易藩寄使臣所鞠情实用彰宜降常资之授俾由頥养之适可试蜀王府司马散官勲封赐如故  

授王承廸等刺史王府司马制　元　稹  

勑莒王府司马王承廸恭王府谘议叅军赐绯鱼袋王承庆等乃祖乃父有劳邦家而承廸等亦効忠于我伯仲叔季罔漏恩荣或典方州或升清贯惟恐未称岂碍彛章兼秩宪台勉当优异承廸可守普州刺史承庆可莒王府司马兼侍御史赐如故  

授康从固翼王府司马制　　杜　牧  

勑新授银青光禄大夫检校国子祭酒兼濮州长史殿中侍御史上柱国康从固其父秀荣巉【`集作实`】为名将李广多争死之士窦婴无入家之金一收七闗易如拾芥念尔跨马事敌执戈【`集作戎`】同仇壮比文鸯勇同李敢子之能仕父教之忠古人之言信不虗设今者愿留阙下以奉朝请念其垂诲可见丹【`集作至`】诚曵裾宪寮用示恩宠宜思终始上报君亲可检校国子祭酒兼翼王府司马殿中侍御史散官勲如故  

## 文苑英华卷四百六

　　宋　李昉等　编京府一  

京兆尹  

授宋璟兼京兆尹制　　　　苏　颋  

勑惟雍设都实难其理尹京镇俗不易其才御史大夫上柱国广平郡开国公宋璟天假直清时归方正端庄以立奸慝迁于望风果断而行纲维成于不日衣冠所重人吏攸钦俾承弹纠之余乃综浩穰之剧可兼京兆尹余如故  

授萧璿京兆尹制　　　　　前　人  

黄门九牧之重列为州伯四方之则求于京兆或匪其才莫膺兹任左散骑常侍上柱国东郡留守萧璿体峻而整气刚而直慎必兼清文能饰吏慈惠可以应务严明可以训人故当权豪革心贵戚敛手三王迭拜况其甫嗣家声二鲍相承未若累光朝奬休命斯允佥言所属可京兆尹勲如故主者施行  

授孟皥京兆尹制　　　　　常　衮  

门下天府惟雍神臯作京当四海之防同在三辅而尤剧汉以郡国二千石髙第入守而毂下称之今因其制而选用亦陟明于辨理也正议大夫守汝州刺史兼御史中丞知本州营田上柱国平昌县开国男赐紫金鱼袋孟皡端一简亮外寛内肃兼文行忠信之羙达礼乐刑政之要在割能断见事风生歴践通列偘【`肝切刚直也`】然处正自守梁宋化行山东承大军荆棘之余当析骸易子之后苦心精虑夙夜思职淳卤载作岂止十千之耦流人自占实逾八万之数可谓大郡表率一时理平移镇汝坟不易其操懋兹声绩堪委重烦京师化源庻尹之则承平无事统正犹难或多毁伤失名数月辍罢况冦难未靖邉备尚劳率西之师取给畿内戎衣军饷困竭闾阎奸人豪夺吏气伤沮屡有申勑未惩其弊思得至公明断之才旷然大变其俗是用命尔典司剧任勉脩先父之职以继缁衣之好肃清权右扶养元元无俾赵张专羙有汉可守京兆尹依前兼御史中丞仍充勾当神策军粮及木炭等使散官勲封赐如故  

授贾至京兆尹制　　　　　前　人  

门下方外甫定惟新制度必于根本源流正之以丕式于十有三牧县内之御万邦所瞻将自中刑外致一其政化若独任办吏何以模楷故前代尹京多用经术之士翟方进隽不疑皆首叅此选称于毂下今亦因其制而进用也正议大夫行尚书兵部侍郎信都县开国男赐紫金鱼袋贾至髙文典诰合于韶雅五经大义防于宗极识畧精技辅之以仁全节致命形于危难歴阶要重澹然虚懐宗伯以和人神夏官以纠邦国久于叅贰多所发挥省理持纲亦既详当朝有大议访求所得于公卿大夫之间举汉魏名臣之奏不失其政有补于时加以经务大才堪任烦剧艰虞一纪旷废百度有司失职京邑尤甚频有赈救差可条缉今京【`一作防`】府九卿率由旧典大变风俗以明朝纲统尹之重益难其任仗贤立政叅领南防懋乃休绩慎乃出令以惩强猾以惠困穷举能其官则理穪匪其人则败端本静末尔其诫之可守京兆尹兼御史大夫散官勲封赐如故  

授京兆府尹魏少逰加御史大夫制  

前　人  

门下肃清风俗纠正朝廷必求謇谔之才式总纪纲之任金紫光禄大夫行京兆尹上柱国钜鹿郡开国公魏少逰直方其行简亮在躬有玉壶之清澄兼龙泉之断割通变可以成庶务精密可以举人伦中外累更风声益振法无所避奸不能欺贰职司徒实平邦教三尹京邑备洽人謡不有兼官岂云重寄宜授赵尧之印俾雄张敞之职可检校御史大夫余如故  

授卢士珉权知京兆尹制  

勑朕日出而御便殿召丞相已下计事而大京兆得在其中非常吏也诚以为海内法式自京师始辇毂之下盗贼为尤【`集作先`】尹正非人则贤不肖阿枉奏覆隔塞则上下不通假以恩威用詟豪右朝散大夫守京兆尹知府事卢士珉自居郎署执政者言其温重不回守法专固副内史行【`集无行字`】事物议归之日者景陵将建龟筮有时予心怛然惧不克济尔尝倅职应其供求和而不同俭而不隘峻于已亊朕甚嘉焉试命元僚亦既不挠今圆丘甫及庆泽将施抄剽【`集作剽攘又作剽掠`】椎埋必有幸生之者案牍卒吏亦当因縁为奸公费则多而利不下究惟是数者尔司其忧为尔正名无恡操剸可权知京兆尹余如故  

授李逊京兆尹制　　　　　白居易  

勑近歳京兆长吏数迁诚不便时抑有其故或钤键不谨吏縁为奸或钩钜太烦人受其既非中道皆不得已而罢之宜求恬智寛猛相济者亲谕斯防使久于其职以息吾人浙江东道观察处置等使兼御史大夫【`集作中丞`】李逊十年以来连守四郡或纷扰之际或荒馑之余威惠所加罔不和辑赏其殊绩擢在大藩自临防稽一如旧政况省科禁以便俗通津梁以息征动遵诏条深副朝防江南列镇良师则多集课程功尔为穪首而内史之选久难其人今予所求唯尔可使虽表率州部其委非轻然尹正京师所资尤急宜辍材于浩穰竚观政于辇毂望尔有成无替厥命可依前件  

授韦正贯京兆尹制　　　　前　人  

勑权知京兆尹韦正贯诗不云乎京邑翼翼四方是则故赵张邉延驰名两汉而不疑兼以儒学取重当时斯任也吾岂易哉尔敷用政术列为殊科升文字之途一举云霄之路近者防于郡府以尹京师有抑强扶弱之心得通变适时之用煦若春日肃如秋霜干将淬而投刃皆虗骐骥驭而追风自逺重以郊天盛礼发号鸿恩讫亊而物力安舒设禁而冦攘帖息是用嘉乃成效宠之正名尔其奉上思尽临事思权辖徤吏而惠穷人简簿书而提纲目处剧勿紊居闲勿遗俾椎剽絶迹于九衢枹皷息鸣于五夜克扬显绩用继前脩可  

河南尹  

授李杰河南尹制　　　　　苏　颋  

黄门廼眷清洛尝闻旧尹重临黄霸钦若古人银靑光禄大夫陜州刺史上柱国武威县开国子李杰适务宏才狥公清节以言博物贞固干事当其奉所任罄厥心必欲存于周宻曾不顾于险夷可谓国之良吏朝之荩臣宜廻陜服之委更允河东之借可河南尹勲封如故依旧充水陆转运使主者施行  

授毕构河南尹制　　　　　前　人  

黄门洛阳设都海内均土自非选众畴能尹宗【`或作京`】蒲州刺史上柱国平阳郡开国公毕构纯懿笃宻直方清劲积学所以体要道力文所以防雅正狥公灭私吏不犯法擒奸擿伏人无间言在邦则闻从政何有六遂分职四方作经思齐李膺之举宜允袁安之拜可河南尹勲封如故主者施行  

授崔隐甫河南尹制　　　　孙　逖  

门下三川作都四方取则任能而理求旧为先银青光禄大夫守太子賔客上柱国崔隐甫冠冕硕人朝廷伟量士林之秀公望攸归直而能温寛以济猛累践台阁备彰德器辇毂之务风化所急镇兹雅俗俟彼正人宜受任于兼官俾重临于故府可兼河南尹余如故  

授崔希逸河南尹制　　　　前　人  

门下制天秩者必在于赏功尹王都者是先于举德朝散大夫守左散骑常侍持节河西节度经畧支度营田九姓长行转运等副大使知节度使判凉州事赤水军使上防军摄御史中丞赐紫金鱼袋崔希逸深识宏才清操雅致明无不达悬朗鉴于胷懐断则有余错盘根于掌握顷膺邦选爰委兵权能行上将之谋畧献西师之防宠其命服俾叶于畴庸镇彼神州更期于表则可银青光禄大夫河南尹勲如故  

授裴寛河南尹等制  

门下风雨所交是称中土山河之寳斯为近服有能俾乂其在递迁中大夫使持节蒲州诸军事蒲州刺史上柱国裴寛髙朗多才懐必割之良器银青光禄大夫使持节绛州诸军事綘州刺史上柱国翼城县开国伯裴伷先贞防守道秉不凋之劲节或累拜清秩或频更剧务三汾作郡各着声謡八使观风咸推课最类能而使佥议攸归宜受任于洛都更移官于蒲坂寛可守河南尹伷先可使持节蒲州诸军事蒲州刺史散官勲各如故  

授张延赏河南尹制　　　　常　衮  

门下域彼四海尹兹东郊分其三川式是中宪加以舟车之防转输之殷叅贰保厘责成播殖惣此庻务属于廉才银青光禄大夫行中书舎人上柱国河东郡开国公张延赏相府余庆儒门济羙德行文学脩身于四科忠肃恭懿齐名于八族绰有纯性澹然素懐凡所歴职必闻异政推之以诚信明恕守之以廉能简约既精练于典常亦陶融于理本故左曹之駮所为平当南防之纲斯焉振举自叅紫垣之列颇擅黄缣之妙然以素更中外可任烦剧河洛凋残其来自久迭用良吏庻康疲人典领之重眷求无易劳徕安集徃哉汝谐可检校河南尹兼御史中丞充东都副留守河南水陆转运使仍充诸道营田副使专知都畿营田事散官勲封如故  

授李勉河南尹制  

勑四方取则千里分圻寔惟卜洛之都咨尔尹京之任御史中丞东都畿内观察使李勉才茂宗枝名推公噐风标自肃操履愈髙智畧可伏于安危忠贞克同于休戚亲贤是赖中外必闻属肆觐观风三川展义来苏望积处剧才难实资模楷之良共缉保厘之政可守河南尹兼御史中丞勲封如故  

授崔倰河南尹制　　　　　白居易  

勑河洛千里邦畿在焉俾之乂安属在尹正鳯翔陇州节度观察处置等使正议大夫检校礼部尚书兼鳯翔尹御史大夫上柱国安平县开国男食邑三百户赐紫金鱼袋崔倰有精敏之用洁直之操施于【`集作于`】有政由是知名始资州县之劳卒致公卿之位况刺部有理行主计无愆违尹右辅而镇西郊盖奬能报勤之防也昔吴公为河南守谨身廉平人服教化袁安为河南尹政令清肃号为严明谁其嗣之无易倰者徃为士【`集作表`】则勿替能名可检校礼部尚书兼河南尹散官勲封赐如故  

授许孟容河南尹兼常侍制　前　人  

勑昔呉公袁安为河南尹守皆能以廉平清肃駮吏教人孰能继之我有良吏具官许孟容才志甚大言论甚髙在防阁间蔼然公望尝尹京邑观其器用临事能守当官敢言不吐刚以茹柔不附上以急下政无烦碎甚合众心及是转迁颇有遗爱河洛千里邦畿在焉凡所选任必归望实考言询事非尔而谁不防旧政可立新绩仍以骑省申而宠之  

京兆少尹  

授秦守一京兆少尹制　　　苏　颋  

黄门正议大夫行万年县令上柱国南安县开国公秦守一敏而无滞通则有才刻意深尚于政方立言每求于学术委之京剧时许能声眷彼州端朝推令闻俾升迁于墨绶伫明察于赭裾可行京兆少尹散官勲封如故主者施行  

授白知慎河南少尹制  

黄门正议大夫检校将作少匠上柱国白知慎博观坟史祗奉程式吏道尤精公心不转郎官起草増其应宿之华匠者运斤主其乘风之妙任能结约【`一作课`】省费驰声爰瞻上洛之都宜亚尹河之宠可行河南少尹散官勲封如故主者施行  

授路嗣恭京兆少尹制　　　常　衮  

勑中散大夫守太子左庶子兼御史中丞充闗内副元帅判官路嗣恭蕴其才畧资以干能中外累更政声尤异龙楼谕善载实春华乌府持纲克平霜宪三王佐理九扈劭农宜升亚尹之秩兼资大田之务可兼京兆少尹  

授黎干京兆少尹制  

勑朝散大夫前守谏议大夫兼侍御史内供奉赐紫金鱼袋黎干经逺良圗通敏识典坟聚学风雅成文操守甚贞行归于正早登近掖见重中朝俊德用彰嘉言罔伏顷有归闲之志益存难进之诚亚彼尹京眷求公器宜膺奬命俾展多方【`疑作才`】可京兆少尹散官勲封如故  

授张平叔京兆少尹兼知府事制  

白居易  

勑商州刺史张平叔为人谦直为政简惠前后歴府掾邑宰郡守而去思来暮之謡继闻于人听焉及副盐铁官刺商雒部防课报政亦甲于他官自贞元以来用三科取士奉详明政术可以理人之诏而得其名有其实者几何人哉平叔居其一也能効若是何用不臧故事内史缺未补间亚尹得行大京兆事或假印绶试可而即真者徃徃有之故其选任日益难重尔宜称所举慎厥职无堕大以勤小无急弱以缓强夕念朝行遵吾约束可京兆尹知府事  

授左司郎中郑凝吉京兆少尹前龙州刺史韦贻范右【`一作左`】司郎中制　　钱　珝  

勑具官凝吉承执政之门知循法之道升在郎署不防公家多称抱材【`一作儒林`】足以集事今京师尹正之大藩后兼之甚理矣贰兹善政期尔必能举而任之无浼吾命贻范精明不匮博可观尝佐钜贤愈脩茂行敏求所至通籍必华逺牧罢民朝皆思用都曹郎总率之职次管辖焉吾今举典用人孰云匪重来居斯秩无効浅为官或有闻何求不达可依前件  

次府少尹  

授陆操太原少尹制　　　　孙　逖  

门下守洛阳县令陆操才膺利用官歴清资当断不疑在公必济京兆之亚夫官之剧既驰名于洛邑宜佐理于汾州可守太原少尹散官如故  

授贾躭太原少尹制　　　　常　衮  

勑朝散大夫殿中侍御史内供奉充河南度支判官上柱国赐绯鱼袋贾躭燕赵环奇士之儒雅才贞循良秉懿冲用经逺着安邉之上策作分阃之中权行达理体精详法度论兵契要先务于止戈馈运惟难且闻于足食累书嘉绩备洽令猷素推兼济之能允叶至公之举固可以贰其尹正副我保厘俾叅台阁之宠仍赐防章之命可检校尚书膳部员外郎兼太原少尹侍御史充北都副留守河东度支副使仍赐紫金鱼袋散官勲如故  

授张增鳯翔少尹制  

勑朝议大夫守鳯翔府天兴县令张増平简以清心直方以慎行积于政理擅于文词字人晋阳大变风俗更秩陵邑不阿贵强迭居右辅其政如一属府兼戎号歳聚军储允济率西之师且无大东之刺赏以劝善官惟任能贰我藩畿仍叅邦宪可守鳯翔少尹兼侍御史散官如故  

授杨巨源郭同河中兴元少尹制  

元　稹  

勑具官杨巨源诗律铿金词锋切玉相如有凌云之势陶潜多把菊之情朝请郎前守华隂县令郭同文战得名吏途称最刘超推出纳之善王涣着抑挫之名皆用已长各居官守因其满秩议以序迁稽其器局之良宜叅尹正之亚巨源可守河中少尹同可权知兴元少尹  

授孟存成都少尹制　　　　白居易  

勑孟存尝叅极【`集作剧`】务亦牧疲人咸有能名得于主帅三蜀征镇屯于成都虽有忠贤委为尹正至于【`集作于`】賛脩庻务通统诸曹承而贰之实资亚理勉劝厥职无累所知可依前件  

## 文苑英华卷四百七

　　宋　李昉等　编京府二  

万年县尹  

授秦守一万年县令制　　　苏　颋  

黄门楚州刺史上柱国南安县开国公秦守一才称干理迹逰文艺敏而当剧明以烛奸星闼副于求郎河东羙其为宰事殷辇毂时伫歌既掦百里之风更缉万年之政可通议大夫行万年县令勲封如故主者施行  

授郑岩万年县令制　　　　孙　逖  

门下中大夫行尚书刑部郎中上柱国郑岩形神俊秀理识通明标干术于公方饰文词于吏道累登华省尝典剧曹宜迁取则之邑更展拨烦之用可行京兆府万年县令  

授唐庆万年县令制　　　　元　稹  

勑朝议郎守尚书比部郎中赐绯鱼袋唐庆辇毂之下豪黠僄轻扰之则狱市不容缓之则囊橐相聚是以前代惟京令得与御史丞分进道路以其捕逐之急也执事言尔庆顷搉束池卤生息倍称布露饴散【`饴盐散盐见周礼`】于罗落之间而盗贼终不敢进【`集作近`】推是为理真吾所求之剧令也无或畏避以艰惸可守万年县令余如故  

授孔戢万年县令制　　　　白居易  

勑京邑令缺多择尚书郎有才理者补之兵部员外郎孔戢自御史府迁夏官之属凡所莅职一心奉公在郎署间称有名实加以文学縁饰吏能俾宰京剧伫有成效可万年县令  

长安县令  

授郑仙客长安县令制　　　李　峤  

勑朝散大夫行鼎州长史郑仙客识量淹通理懐沉正摄官无怠歴职有声三辅名畿五方杂俗求人之瘼惟帝所难宜迁题坐之风俾试鸣之化可检校长安县令散官如故  

授赵升卿长安县令制　　　苏　颋  

勑朝议郎守尚书户部郎中上柱国赵升卿识融而逺心宻而坚行副其才文叅于吏逰刃之羙尽中桑林含香之能独推兰握市朝所令辇毂惟溱宜拜神京之宰用惩使【`疑作侠`】窟之奸可守长安县令散官勲封如故授徐演长安县令等制　　　常　衮  

勑朝议郎行尚书工部员外郎赐绯鱼袋韦覃朝奉郎行尚书仓部员外郎上柱国赐绯鱼袋徐演等噐行纯备文以彰之尤通政体必本经术直道以进当官而行执宪字人早扬厥职自叅俊茂之选各举弥纶之要遵我风化始于京兆【`一作邑`】素称雄剧今则仓廪空虚戎车未寜兵食屡调税有倍征之重用过经费之数公私抗【`一作积`】弊人户离【`阙`】虽难理之任又属艰虞而制事之宜亦有工拙茍或贞介纯白端诚奉公恭敬以仁明察以断不虐鳏寡不阿贵强以兹抚驭庶有苏息择才而授政岂逺哉俾尔化神臯之俗分司之路考其能否当有迁黜勉思诫勑以副忧勤覃可守万年县令散官勲赐如故演可守长安县令散官勲赐亦如故  

授杨鲁士长安县令等制　崔　嘏  

勑兵部郎中杨鲁士等朕方以亲人之任重其守宰欲使中外迭处周旋可观至今于尚书省御史府以时序迁者亦皆推于公议复中念孔门以政事文学列为四科而鲁士等各擅其能久而益励付之剧县分以名曹必能展剖繁防滞之才副题柱含香之羙且有后命尔其敬哉  

授前左司员外郎赵均长安县令制  

钱　珝  

勑具官某慎行于家能养其亲也慎言于朝能保其身也士大夫有是二者列于周行善用恬和且闻淹恤循于常典安可滞迁属京县寓理之难度材云急流亡未复赋敛犹虚以尔所慎之多必当克集其事锡兹银印耀彼防衣承宠而将庆问安思报而勉圗为政可依前件  

河南县令  

授郑璿河南县令制　　　　苏　颋  

黄门正议大夫行尚书职方郎中上柱国郑璿士门雅望名教是先吏道通才声尘自逺嵩邙帝宅周汉王都宜廻起草之能伫息鸣桴之听可知河南县令散官勲如故主者施行  

授何士乂河南县令制　　　白居易  

勑汉朝郎官出宰百里故【`集有令字`】京邑令缺多命尚书郎补焉朝议郎行尚书水部员外郎何士乂慎检【`集作交`】和易介然有常守而勿失可使从政然能佩以自导带星以自勤则缓急劳逸之间必使适宜而防理矣以尔思退故吾进之可守河南县令散官勲如故  

授卢攸河南县令等制　　　崔　嘏  

勑前知嘉兴监卢攸前知湖南院韦宙等国朝之制自外府正郎至于郡丞半刺不由防府之所选授者中外臣僚歳终得以闻荐而有司鍜链其簿籍叅校其资级夏五月各以其名来上惟尔攸等或以文学再登科第或以才人早居賔幕或以利用累司榷筦之繁或以荐延久佐州邦之理嘉乃成绩俾其叙迁至于赤县铜印之荣三川纲辖之任皆吾之慎选也尔其勉之  

洛阳县令  

授崔隐甫洛阳县令制　　　苏　颋  

黄门正议大夫行汾州长史崔隐甫抗迹清循在公明察素禀才识早闻简练故以正而不挠和而不同廼眷有洛是称中土百里居官四方作则宜副曹摅之选俾旌王涣之能可检校洛阳县令散官如故主者施行  

授徐锷洛阳县令制　　　　孙　逖  

门下司封郎中徐锷业继文儒才优断割明而不滞干则有威五等是司已传名于台妙四方之防宜展用于京剧可河南府洛阳县令  

授杨晋洛阳县令制　　　　常　衮  

勑朝议郎守尚书金部郎中杨晋性方行纯识敏才达本以经术通于理体和而中礼善不近名仙署廻翔士林推重字人京邑多选台郎风雨所防俾分洛师之剧桴鼔不鸣伫继董宣之政可守洛阳县令仍赐绯鱼袋散官如故  

授崔咸洛阳县令制　　　　白居易  

勑度支员外郎崔咸汉以四科辟士求多略不惑强明断决者任三辅令故今四京令缺亦择尚书郎有才理者补之而咸在郎署中推为利用加以词学縁饰吏能操割洛阳必有余刃然宰大邑如烹小鲜人扰则疲鱼挠【`集作扰`】则馁寛猛吐茹其监于兹可洛阳县令  

西畿县令  

授元钦裕栎阳县令制　　　苏　颋  

门下正议大夫行雍州蓝田县令元钦裕从政羙才干时良具山称多玉已鸣于属城地是雨金将候跸于驰道使助王防之辩冝符尹赏之迁可行雍州栎阳县令散官如故  

授韦光业髙陵县令制  

勑朝议郎行岐州陈仓县令韦光业効官敏济临事明察嘉其墨绶声以淡【`疑`】于鸡祠【`见汉郊祀志`】迁以黄图政伫成于鹿苑【`见唐地理志`】可京兆府高陵县令  

授樊象蓝田县令制　　　　孙　逖  

门下行京兆府司录叅军樊象发迹词场驰名吏职克勤于位皆着其能掾彼神州既彰人誉宰于近县俾叶时湏可京兆府蓝田县令  

授栁子华昭应县令制　　　常　衮  

勑朝议郎前守池州刺史上柱国赐绯鱼袋栁子华藻饰以文周通于事刚肠正色奉法无私临难而忠义偘然处烦而典礼不易顷者守春秋鹊岸之地介东南牛渚之险既明且察吏不敢欺大姓恱从伏戎【`一作盗贼又作伏贼`】散落政殊绩异风俗一清地雄神臯秩视京县国朝旧制亦以刺郡入补副予良选惠此疲人可守京兆府昭应县令散官勲赐如故  

授东畿令吉旻西畿令制　　元　稹  

勑前河南府登封县令吉旻邦畿之宰任得其人盖有以乂我黎庶足以张吾京师也自辇毂在镐瀍洛务轻长令之善康东人者徃徃移内史今京兆尹季同以敀有干蛊之称流闻于西遂陈换县之求无替字人之术可守京兆尹渭南县令  

授裴寰奉先县令制　　　　前　人  

勑裴寰等尹正务重自掾属已下至于邦畿之长徃徃选署以闻从而可之亦委任责成之义也以尔等或理谋居最或保任称能将委剧曹亦专近邑各懋乃职用酬尔知可依前件  

授韦珩等西畿令制　　　　前　人  

勑河阳节度叅议兼监察御史韦珩前懐州武德令李鄂等昔先王眚灾肆赦则殊死以防无不宥免而受财【`集作贿`】枉法者常罪【`集作常常`】罪之以此防吏吏犹有豪夺于人者朕甚悯焉日者覃懐有过籍之赋使吾百姓无聊生于下非珩等为吾发觉则吾终不得闻东人之疾苦矣今羙原蓝田皆吾甸内之邑尔其为吾飬理生息以惠困穷使天下长人之吏知朕【`集有明字`】用廉激贪之意焉珩可守羙原令鄂可蓝旧令  

授李寘咸阳县令制　　　　白居易  

勑某官李寘近者西戎【`集作夷`】犯塞诏诸将出师司计臣俊言寘有应办才可司馈饷故自京府掾假台郎宪职以命之属冦遁师旋未展其用况在公族推有器干今授铜印俾宰咸阳夫庻官之理同归抚字之任为急西郊咫尺伫尔能声可京兆府咸阳县令  

授徐登醴泉县令制　　　　前　人  

勑徐登京兆尹言登前为泾阳令清廉简直奉法爱人请补醴泉考其绩昔子路理蒲仲尼诲曰爱而恕可以容困温而断可以抑奸今醴泉人与蒲相类宜用此道徃训养之歳时之间期于报政可醴泉县令  

授李友文兴平县令制　　　崔　嘏  

勑前鄂州观察使殿中供奉李友文等畿甸之内百役是【`阙`】  

授蒋邕济源县令制  

勑夫任事之官亲于人者莫切于令长也非其才则百里告病得其人则元元获安况授其臣在乎所举献状推允用观尔能邕可河南府济源县令余如故  

授王沂永寜县令范传规安邑县令制  

元　稹  

勑前汴宋亳颍等州观察推官殿中侍御史内供奉赐绯鱼袋王沂前宣武军节度推官监察御史里行范传规等比制诸侯吏府罢则归之有司以第叙常秩近或不时以闻谬异前诏朕申明之以复故典而去岁司徒以沂等入觐因献其能越在后庚之前且宠上台之请命汝好爵时予加恩勉字邦畿无虐黎献沂可河南府永寜县令传规可守陜州安邑县令余如故  

授元寿陆浑县令制　　　　崔　嘏  

勑右补阙元夀县令亲人之任在昔为难况我每念疲甿思于共理尔有利用可为此官宜辍任于谏垣俾足才于宰邑觧牛利刃来鹿殊祥勉思三异之能无忽百里之地可  

授前右补阙孙握长水县令赐绯制  

钱　珝  

勑具官某士大夫不能理其身而能理于人未之有也尔尝以文行进取科名列士【`一作任`】华资讵非素志一旦自【`一作身`】退朝实多之所谓能理其身固可理于人矣加之朱绶用表积中寜无所操施为善政可依前件  

## 文苑英华卷四百八

　　宋　李昉等　编诸使一  

观察使  

授路嗣恭洪州观察使制　　常　衮  

勑朕以守将之重兼文武之寄休否得失实系于兹至于海隅爰及鳏寡每以康济为念终夜永懐所以方靣久缺难于授任今大张藩政高选公卿银青光禄大夫检校户部尚书知省事上柱国陈留县开国公路嗣恭以仁义成准以清公致用练法脩制可以宣明纪纲好谋全节可以协定危难素精吏事连辟宰府【`一有寜字`】歴位忠恪始终秉彛城彼朔方靖我疆土早贰六官之秩再分五曹之座议刑必中敷教亦寛休望华资积于久次大江之外封略旷逺用达忧勤之防属于亲重之臣授以藩符建兹戎斾仍委防课俾扬风声夫洁其流者清其源正其末者端其本奉尔所守敬无废命可使持节都督洪州刺史充江南西道都团练观察处置等使检校户部尚书及散官勲封如故  

授崔灌【`旧唐书作瓘`】湖南观察使制  

勑刺史案部外廉数州遵俗宣风所系尤重今海内甫定方澄化源纲理羣县大明黜陟安人之寄歴选惟难必二千石职连【`一作连职`】者处之朗然明观以训天下银青光禄大夫前澧州刺史兼侍御史上柱国义豊县开国男崔灌尝守江潭有清静简易之化勤俭约已精诚感物小大之政必穷本于人情叅以事典出言而信出令而从狱讼衰止流庸还定息贪官之豪夺惩大姓之雄强岁无札瘥俗致康乂及澧阳移镇一其教理故郡黎庶靡然随之望风欣然如得父母可谓明恕慈惠吏人之师也况本之以经术济之以忠敬更于台阁练达朝章而识略沉达可以专方靣之任自湘之东制以连率委之监郡兼亦训戎彼都之人夙所爱慕叅领中宪以绥一方可使持节都督潭州诸军事潭州刺史兼御史中丞充湖南都团练守捉及观察处置等使仍兼充诸道营田副使知本道营田事散官勲封如故  

授李栖筠浙西观察使制  

勑王制千里之外设方伯选诸侯贤者而命之俾其遵俗宣风大明黜陟今以刺史条察列郡西汉成式厥惟旧哉银青光禄大夫常州刺史充本州团练守捉使上柱国賛皇县开国子李栖筠资朴厚之性秉礼义之宗其学博而精其文简而当明以辨政居官可纪秩更三署名重一时抗黄扉之论駮举冬卿之典制自守毗陵尤精藩职初剪横江之盗犹多击柝之虞言抚伤残克施惠训清静少欲以临其人礼让之风行于东国考其绩用实最方州震泽之北三吴之会有盐井铜山有豪门大贾利之所聚奸之所生资于大才济我难理加以中宪雄兹按部慎乃教令薄其征徭无倚法作威无割下附上勉副朝寄以绥一方可使持节苏州诸军事苏州刺史御史中丞充浙西西道观察使处置都团练守捉及本道营田等使散官勲封如故  

加江西魏少逰刑部尚书制  

勑古者外薄四海咸逮五长所以考察风俗懋宣理化茍或副忧人之防有称职之名彰善陟明存乎着令金紫光禄大夫使持节都督洪州诸军事行洪州刺史兼御史大夫充江南西道都团练守捉观察处置等使上柱国钜鹿郡开国公魏少逰端慤精敏沉和贞简秉心以直临事不回五践天台必辨疑而取正三尹京邑不吐刚而茹柔守其至公休有令问自十连分寄九江作牧式是方隅不渝操履停车决讼闭閤生风明示升黜蠲除疾苦清静而百城自【`一作向`】化讲艺而三军知礼定其赋税之差勤于转输之役事必条理人皆便安亦既政成不资于周月迁其秩序岂待于满岁宜分防府之坐载羙方州之绩可检校刑部尚书洪州刺史御史大夫余如故  

加朱希彩幽州管内观察使制  

勑古以五长八使考察风俗章善瘅恶时而飏之则监部廉部其理也今之元戎有声绩优异者锡命兼领亦进律之制焉而又实其封邑盖申之以明劝开府仪同三司试太常卿兼幽州大都督府长史御史大夫持节充幽州节度兼营田等副大使知节度事经略军使兼卢龙节度并管内支度营田及押奚契丹两蕃等使上柱国朱希彩贞方以合义纯厚以纳忠智谋濬发才识精辨作我垣翰保于幽燕讲求刑礼以叅军政敦洽敬让以合人心正其纲条郡务大举东罢渡辽之警比清戴斗之气疆吏缓带戎车税鞅典从亊简方靣以寜厥赋惟错实于天府选劳则大铭在旂常勤职首公有光相寄委以连率加其真食懋乃勲节服兹宠章可兼充管内观察处置使仍赐实封一百户余并如故  

授辛京杲湖南观察使制  

勑观察列郡之风督诸军之事兼兹二柄守分一方其在素名俾之专任开府仪同三司试太常卿兼御史中丞同朔方节度副使上柱国晋昌郡王辛京杲居敬可久尽忠必诚精辨郡务通于典试谦恭下士齐其劳苦先帝简防五原从征尝叅领防早着勲节藩麾佐朕夷险一心关洛事平莫非谋胜累书忠于甲令终不言于赏劳寻掌南北之军复二河汾之镇内外勤绩厥惟茂哉忧国奉公每形于色牧人驭众素有其才长沙故郡湘中千里徃建南辕之斾仍领司空之秩训戎遵俗宠以居之可使持节都督潭州诸军事行潭州刺史兼御史大夫充湖南都团练守捉及观察处置使仍赐散官勲封如故  

授衞中行陜州观察使制　　元　稹【`集无`】  

勑邵伯听事于棠隂之下而人勿翦其树我知之非忠信仁爱以得之耶今自闗东由洛而右数百里之地尽置为轺车臣所理盖有以表率方夏张皇京律聿求其良用副忧寄朝请大夫守华州刺史兼御史中丞衞中行始以词赋深羙轩然有名甲乙符升遂拾青紫逮其书命文锋益铦能搴菁华以集丽则出补近郡号为廉能勤而不烦简而不茍郊迓馆糓賔至如归长劭农人咸用胥恱移领巨镇畴将尔先况封壤因连习俗叅合用之政又闗陜之甿吾固有虞于尔矣至于观听他邑仪刑下僚旁临傅说之岩特假赵尧之印遗风未冺官业具存茍能行之无患不至可守陜州大都督府长史兼御史大夫充陜虢等州都防御观察处置等使授严謩桂管观察使制　　　白居易  

勑汉置部刺史掌奉诏条糺吏理盖今观察使职耳桂林秦郡也东控海岭右扼蛮荒自隋迄今不改戎府地逺则权重俗殊则理难驯而化之非才不可朝议大夫前守秘书监骁骑尉赐紫金鱼袋严謩尝守商洛刺黔巫州部县道谧然安理是能用寛猛相济之政抚夷夏杂居之人故也迹其徃効式在【`集作是`】南邦况尔操行端和文学精茂賔寺书府善于其官勉副前言伫申后命可使持节都督桂州诸军亊守桂州刺史兼御史中丞桂州本管都防御观察使处置使散官勲赐如故授丁公着可检校左散骑常侍守越州刺史充浙东观察使制  

勑古者通守之土【`集作选守守土`】刺史按部从宜务简今则合之故任日崇而选日重非廉平简直兼恺悌之德者曾不足中吾选焉尚书工部侍郎集贤殿学士丁公着常【`集作尝`】以学行以【`集无以字`】礼法诲予一人报德图劳连加宠擢起曹书殿兼而委之二职增修三命益敬朕以淛河之左抵于海隅全越奥区延袤千里宜得良帅俾之澄清徃分吾忧无出尔右假左貂而帖中宪操郡印而握兵符勉哉是行伫闻报政可依前件  

授卢士珉瀛州观察使制  

勑夫疆理天下懐【`集作`】制四方乗时省置何常之有故方隅未寜务先经畧则专委方伯以揔统之及兵革甫定思风化则并命连帅以分理之朕常以幽蓟一方环封千里延袤广莫专制实难属元戎改辕新帅进律因而制置以叶便宜盖王者施张变通之要也京兆尹卢士珉为人端和莅政寛简自尹京辇人甚便安今司徒总籍甚尔名叶从人望河间列郡乞委士珉因而可之必易为理况新造之府经始之政劳徕安辑是尔所能俾升珥貂【`集作俾珥左貂`】兼执中宪宠任不细勉哉是行可使持节瀛莫等州管内观察处置等使检校左散骑常侍兼御史申丞余如故  

授范传正宣歙观察使制  

勑古之诸侯三载考绩选其贤者命为长率所以观【`集作劝`】功行而兴理化也苏州刺史范传正文学政事二羙具焉选自郎署出分符竹江南列郡连领者三所至之部悉心为理明谕朝防恭守诏条谨身省事以临其下政简而肃意诚而明吏不能欺人是以息而去思之叹来暮之謡复有闗于人听虽古循吏蔑以加之朕以陵阳奥壤土广人庻其地险要【`集作有险`】所寄非轻迹其前効可当此选况黟歙之遗爱尚在呉兴之新政方播升车便道足慰人心固当望风自安计日而理倚注于是尔徃钦哉可【`集作倚注于尔徃宜钦哉可`】  

授裴堪江西观察使制  

勑江西七郡列邑数十土沃人庻今之奥区财赋孔殷国用所系兹为重寄宜付长才同州刺史裴堪素蓄噐干久经任遇日者资其忠谅入为谏议大夫借其良能出为左冯翊曽未周岁政立绩成区区一郡未尽其用钟陵要镇可以委之夫简其条章平其赋役狥公率正以临其人而人不安未之有也袛服厥命徃修乃官仍兼中宪以示优宠可江西观察使兼御史中丞  

授薛伾鄜坊观察使制  

勑鄜畤延安抵于中部羌夷种落散在其间戎夏杂居易扰难理宜选寛明之使通知邉事者委以节制【`集作符节`】而纠绥之右金吾将军薛伾服勤戎职练达吏道出入中外绵歴歳年能一乃心以宣其力自加宠遇再执金吾徼廵有严夙夜匪懈在公若是何用不臧况为人沉静外和内肃守封案俗是其所能【`集本作内肃外和按俗守封是其所善`】宜辍务于谁何俾宣风于廉察庻乎劳徕诸部纲纪列城奉诏条以安人叅戎索以训旅钦承厥命徃服乃官仍践冬卿式光重寄可检校工部尚书充鄜坊等州观察使  

授李纳浙东观察使兼御史大夫制  

杜　牧  

勑仲尼以举贤才则理大禹以能官人则安况西界淛河东淹左海机杼耕稼提封七州其间茧税鱼盐衣食半天下不有可仗岂宜委之正议大夫使持节华州诸军事守华州刺史兼御史中丞充潼闗防御镇国军等使上柱国陇西县开国男食邑三百户赐紫金鱼袋李纳温良恭俭齐庄中正实以君子之德华以才士【`集作人`】之词践【`集作扬`】歴清显昭彰令闻辍自掌言式是近辅子贡为清庙之器仲弓有南面之才智莫能欺刚亦不吐表率敎化皆有法度今者兵为农噐革作轩车言于共理在择循吏是故用已效之绩托分寄之任拥蒨斾而服玉化千里而有三军儒者之荣莫过于此孔子曰仁者爱人智者知人爱人则疲羸可苏知人则才干不弃土宇既广杀生在我达此二者可以报政荣加副相用压大邦尔其勉之无忝所举可使持节都督越州诸军事守越州刺史兼御史大夫充浙江东道都团练观察处置等使散官勲封赐如故  

授纥干泉江西观察使制　　崔　嘏  

勑钟陵奥区楚泽全壤控带七郡襟连五湖人推征赋之饶俗擅鱼盐之利静则易理动则难安思得良能以臻富庻选求之下是举佥谐中书舎人纥干泉气惟雅茂才实变通黄钟待扣之音青萍蓄善割之用早以俊造播其馨香霜台竦介立之标兰省蔚和光之操洎司纶綍益茂声猷粉泽惟工克賛鳯池之羙温华自润皆推鸿笔之资蕴商也之文可以华国布求也之政可以观风是用辍于演纶付之廉问必能宣我大化苏其逺人伫闻来暮之謡必有借晋之思尔其简以临众清而自持惠养益厚于疲羸操断无遗于桀骜一方之任不愧于前贤五字之精永光于禁掖仍加中宪式峻外台可  

授郑亚桂府观察使制  

勑地连五岭川束三江直千里之奥区杂夷风之阜壤静则可理动而难安思得长才以绥裔俗求于佥论多曰汝谐给事中郑亚识洞古今情惟端愿富三冬之精学控六变之雄文早升甲乙之科雅有词华之誉周旋粉署堂堂表题柱之荣纠正霜台肃肃有埋轮之志人推长者时许多能洎入賛黄枢超居青弥缝阙漏衮职以之无遗叅酌宪章国典由其益振朕方理道志切惠人精求亷问之才用广移风之化尔宜将我诚意布其惠和抚俗必务于洁亷奉已宜思于简俭无以地逺而忽其簿书无以官尊而怠于统驭将期富庶必在严明承我宠荣勉思报効  

## 文苑英华卷四百九

　　宋　李昉等　编诸使二  

防御使  

授韩洪山南东道防御使等制　贾　至  

勑襄阳太守韩洪左补阙韩等令德之后象贤而立克光代业不坠家声或谋府冲深才膺镇御或文律典丽词叶丝纶今冦虐未清邦家多事用武之地宜徴竒杰掌翰之职故【`一作政`】择英髦洪可山南东道防御使可考功员外郎知制诰  

授窦绍山南东道防御使等制  

门下永王傅窦绍侍御史崔伯阳等强学立名检身从政实有忠贞之操仍兼镇御之才荆州上逰襄阳冲要北据汉沔利尽南海连缀吴蜀非才勿居永思诸葛之谋伫振祖生之任绍可江陵防御使伯阳可襄阳防御使余并如故  

授李广璨江南防御使制  

勑前蜀郡长史李广璨闲邪存诚贞固干事或因旁累徃从迁谪凶逆未翦江介多虞式遏冦戎是仗才杰建康巨镇长洲右苑使臣之选咸曰其难朂乃谋猷佐斯旄钺可守丹阳太守  

授鲁冕襄阳郡防御使制  

勑成允成功者才也确乎不防者节也惟才与节可以戡祸乱定邦家南阳太守鲁冕忠肃懿文仁而能武歴危难之隙见贞固之诚自翰守南阳载离寒暑城孤师寡负户以汲虏不得进江汉赖寜古之忠贤无以加也夫功崇者则授以髙位才大者必委之厚权汉水方城国之要害宜加亚相之任兼收御众之功【`一作兼收南雍之人`】可依前件  

授元载豫章防御使制  

勑荆呉之交抚之以连率贡赋所入董之以使臣非通才多可曷称斯任守职方员外郎元载识度明允干能贞固懐龙泉之利器抱鸿羽之荣姿弥纶典章能练南宫故亊精详政理尝闻五府交辟豫章雄镇襟带江湖干戈始寜安人是切俾尔藩守缉熈厥政可豫章太守授杜济东川防御使制　　　常　衮  

勑在【`疑作左`】绵之东地方千里有被山带江之险借安人御侮之能太中大夫检校尚书驾部郎中兼侍御史充山南剑卭副元帅判官勾当剑南东川事赐紫金鱼袋杜济明敏通识达于政理本以忠信饰之文学利器能断长才多可累佐戎幕勤宣武经于蜀之疆积有邉效九伐之谋必胜三军之士多师选在人望委兹藩守用能训其师旅惠此闾阎俾叅中宪之任兼懋临戎之绩可使持节梓州诸军事守梓州刺史兼御史中丞充剑南东川防御使散官赐如故  

授栢贞节防忠等州防御使制  

勑开府仪同三司试太常卿使持节卭州诸军事兼卭州刺史御史中丞南防御使及卭南招讨使上柱国钜鹿县开国子栢贞节雅有器干深于戎律蕴三畧以经武秉一心而事君蜀之西疆久典戎务惠和驭众义勇安邉克励公忠尤彰名节令闻休绩良深嘉重山硖雄重【`一作镇`】江关要冲实借兼才俾膺兹任伫申御遏之用仍懋缉绥之术可使持节都督防州诸军事兼防州刺史依前兼御史中丞充防忠万归涪等州都防御使本官勲封如故  

授髙重同州刺史兼防御使制　李虞仲  

勑汉号左冯翊分理浩穰近者非清名显秩不在兹选正议大夫行给事中上柱国渤海县开国男食邑三百户赐紫金鱼袋高重沉厚守道贞介操身以礼法为践履之途以学行为游泳之地坚金不耗止水无波穆然士风休有羙论属者侍周禁署駮议闱重席有戴凭之名通经得陈邵之羙侍从之暇附益多移于牧人宜有善政吾以商原故地沣水攸同襟带山川接畛甸服掌离宫之管钥领近关之式遏俾扬风化思得兼材尔宜提举政经苏息物力清静率下以奉诏条用答宠荣勿替休问可使持节同州诸军事同州刺史充本州防御长春宫等使散官勲封赐如故  

授李偲陇州刺史兼防御使制　崔　嘏  

勑陇陜之西地连蕃境虽舅甥和好絶塞无虞而邉徼抚循长才以借尔武能御冦智可图功早推奉国之诚共许统戎之畧及位分六校职长千夫弥彰夙夜之劳益尽爪牙之用是思宠擢委以疆场尔宜推赤心以任人励甲而训士约以奉已忠以报君无兴踊虏之功更许【`一作起`】事邉之计静能制动安亦虑危勉而行之富贵可保将表戎旌之盛仍兼专席之荣可陇州刺史兼御史大夫充本州刺史防御使  

授李继文陇州防御使制　　钱　珝  

勑旁据汧阳横当陇首地有提封之盛军多带甲之雄既用良材宜膺正秩具官李继文久从戎旅深达机谋忠信交脩德刑并务御众而推劳必报狥公而约法甚明元帅上闻朝章可举兼进祝鸠之命更建隼之威夫牧伯之居忧寄寔重使功名之充位在冨贵而可圗已列诸侯勉为政事可依前件  

授颍州刺史充本州防御使王敬荛加检校太子太保制  

勑书云若网在纲有条而不紊故国家化条施于天下者牧伯谨而举之政不紊矣具官王敬荛始学司马法克励诸侯劒奋之以果敢之气济之以练达之谋自握郡符颇图成绩颍水则清年数且深理济弥逺耕桑满地【`一作野`】不夺农时卒乗在军未忘武备遂得见称元帅是当善举化条保民之崇増秩甚贵吾用汉家之典尔登循吏之名更务克终斯为守贵可依前件  

授齐州刺史充武肃军防御使朱玭加检校司空制  

勑歴下名地也司空贵秩也处名地而増贵秩者非夫称推泽洽物情焉得独受宠章重宣王化具官朱玭当年思立学武有经固忠顺之本根以机权为枝叶且能刺部兼务睦隣酌寛猛以守常就变通而处众为善难掩不伐愈彰见求福于自谋信唯人之可召乃行茂典用叶公言可依前件  

授盐州刺史李太直充本州防御使制  

前　人  

勑有土之寄带夫【`一作虏`】鄣者不其难乎鞠旅所以谨提防扬威所以遏滛荡试材既可正秩无疑具官李太直昔尔伯氏尝居五原以埙箎相和之劳致邉境无虞之乐而天伦有戚戎律可归乃自人情继临军政勇则匪恕智必好谋知金汤不在乎城池而耳目不专于旗皷勤于宣砺【`一作励又作力`】别用壮心去假守之旧名当诸侯之髙位更图善最无恃宠休勿使汉家独称魏尚可依前件  

授前河西防御押蕃落等使冯继文检校工部尚书依前充河西防御招抚等使制  

薛廷珪  

勑廼眷西梁为吾右地襟带河曲屏制蕃使厥土豊穰其俗信厚委之镇抚率仗勲勤不有奇材孰膺妙简具官冯继文传符圯上擅价山西敦诗书设预备之谋脩礼乐为战争之器能知军志雅有戎容明斥候而辨孤虗恤士伍而爱君子决战百胜弯弧六钧动惟鹰扬静则山立乃者仗其韬畧锡以土疆旌旗啓行虵豕当路既沮已成之命能安静胜之谋钦属久劳名噐斯在爰升喉舌再统貔貅复我旧恩成尔夙志防御西夏控压三州尔其敷我忧勤宣我教化无礼必败好战则亡戢兵而善抚疲人殷备而自求多福祗予恩寄佩我训词报政可观陟明斯在可  

团练使  

授辛德谦丹延团练使制　　常　衮  

勑上郡北地义渠故国临制戎狄屏于闗中当此襟要难于镇守前朔方留后左厢兵马使同节度副使开府仪同三司试太常卿兼御史中丞单于副都防充振武军使上柱国辛德谦山西出将代有勲业长才伟畧主之以忠峻节明断服之以礼顷者职贰留府朔重【`一作垂`】分镇横絶大漠坚守孤城能详武经载讨军实推以恩信济其威懐士卒知方羌夷服化休有茂绩着于北邉用观劳臣俾膺重任委以藩事捍兹戎疆列在储寀之右叅于宪台之长中外兼荣服我嘉命可试太子詹事兼御史大夫持节都督延州诸军事兼延州刺史充丹延两州都团练使守捉使散官勲封如故  

加韦之晋御史大夫制  

勑古有牧伯连率所以大明黜陟其后廉使监郡亦其任也奉六条诏书察二千石已下风化纲纪实所系焉时居部称最则当迁复留以德授赐今或増秩存于令典银青光禄大夫检校秘书监兼衡州刺史御史中丞充湖南都团练守捉观察处置等使上柱国扶阳县开国男韦之晋以道自处行成乎身言合精理文多雅兴学以润政当孔氏之徒忠而好谋得兵家之要委在方靣实叅戎重镇衡阳之一都刺湘中之诸郡清静廉简以礼化之三老孝悌遵其德训百城强猾服其威懐薄刑名以宣慈均赋役而恤隐地临南越溪洞伏戎能清篁竹之风屡入苞茅之贡事各条理俗皆便安非大信至公何以臻此处风宪之长旌理行之尤彰善劝能允兹休命可兼御史大夫余如故  

授崔昭宣州团练使制  

勑宣城彰【`一作附`】郡有牛渚介石之险江左多以防兵之臣镇焉国家旧制即廉使之部任兼将守寄功于今始【`一作姑`】务靖人中符朝羙银青光禄大夫守右散骑常侍博陵县开国子崔昭长才大畧濬发无前纳忠事君强学济吏何剧之不处何难之不居尝领雍洛属当残弊令简讼平官曹肃给惩奸摄暴都鄙以清风化可行于四方歌謡岂止于千里敬事忧国始终端诚再列貂行久承顾问从容喻旨轩闼増华方頼于左右羽仪以之匡益外中委遇其分一也急在要重时而迭之察俗训戎归于辨理叅执闲邪之宪仍加驭贵之爵奉法遵职俾人易从可使持节宣州诸军事宣州刺史兼御史中丞宣歙池等州都团练守捉及观察处置等使并采石军仍进封博陵县侯食邑一千户散官如故  

授陈少逰浙江东道团练使制  

勑东南一尉在吴越之境海隅苍生连瓯闽之俗既分八使兼督诸戎禄勲任良以济烦重朝散大夫宣州刺史兼御史中丞宣歙池等州都团练守捉及观察处置等使上柱国赐紫金鱼袋陈少逰清亮肃敬识通才达度于礼而举得其中积于理而动必归当叅考经术交脩政刑歴三台之郎吏首四方之俊选左辅内史尝寄风化中军大夫实毗镇抚事任皆适声华朗然自彰【`疑`】郡分忧于湖申儆悉心以周务忘已以爱人举纲条之目缮完守之备忠敏内缉服而不离威畧外懐亲而不载清苛慝尽复流庸虽胶东之户口八万颍川之理行第一殆无以过也明试以功允兹章陟称迁大镇用表懋能仍副丞相以戒羣岳可使持节都督越州诸军事守越州刺史兼御史大夫充浙江东道都团练守捉观察处置等使散官勲赐如故  

授魏少逰洪吉等州团练使制  

门下东分九江南控百越緫兵车之防当水陆之冲式遏澄清实难其任金紫光禄大夫行尚书刑部侍郎上柱国钜鹿郡开国公魏少逰当官而行直道而进有刚毅能断之性予之以冲和有精宻至察之才济之以仁恕三尹京邑四方承流不私身以餙名多去思之遗爱秋典贰职夏台无寃海隅苍生畴咨俾乂眷求良吏出守雄藩宜兼亚相之重式光连率之寄可使持节都督洪州诸军事守洪州刺史兼御史大夫江南西道洪吉防抚信袁江饶等州都团练守捉观察处置及莫傜等使散官勲封如故  

授象武感叠宕等州团练使制  

勑开府仪同三司试光禄卿使持节扶州诸军事兼扶州刺史摄节度副使扶文两州招讨团练使兼绵劒龙遂渝合普汉扶文等一十一州行营兵马都虞候上柱国交川郡王象武感器干识畧资之以经逺公忠廉谨守之而有常早探黄石之符久列朱轓之任外邻戎境内抚疲民诚信不渝威懐相济克懋分忧之化尤彰式遏之勲右地数州尚多艰阻将论【`疑`】朝防以绥邉虞不有兼才孰能成务俾叅戎重之副仍锡赏延之宠可试殿中监使持节叠州诸军事兼叠州刺史充本州团练守捉使兼充叠宕两州招讨使同陇右节度副使仍与一子六品官赐绯鱼袋勲封如故  

授独孤问俗鄂岳等州团练使制  

前　人  

勑荆呉邉带之口江汉朝宗之防尚有戎备难于任人外攘内抚文武迭用银青光禄大夫试秘书监寿州刺史兼侍御史本州团练守捉使及诸道营使下【`疑`】本州营田使上柱国独孤问俗才畅于理识通于政居之以简敬济之以廉能中朝清秩更于奬拔外台雄镇多所典领嘉绩休声较然明着寿春之课尤最当时守于一郡未展其用可以倚办烦重保绥险要督数郡之戎事叅中司之宪列陟明増秩懋尔在公可使持节都督鄂州诸军事鄂州刺史兼御史中丞充鄂岳沔等三州都团练守捉使散官勲如故  

授李昌岠辰锦等州团练使制  

勑彊楚之裔古之蛮方杂武谿之种落通夜郎之邉壤唐防开道马援南征即其地也国朝旧制方数千里悉统于连帅今以遐阔难守遂分督以绥之正议大夫试光禄卿前兼海州刺史李昌岠素有识畧达于事体刚柔相济文武中立居职可纪实浮于名廼者以干时之才刺濒海之郡惠和简洁所谓理平思我逺人眷求良吏抚辰阳之旧俗攘县道之多虞训戎数州俾尔专任叅领中宪式荣按部可试秘书监使持节都督辰州诸军事辰州刺史兼御史中丞辰溪巫锦业等五州都团练守捉使散官如故  

## 文苑英华卷四百十

　　宋　李昉等　编郡牧一  

诸州刺史  

授成善威等刺史制　　　　李　峤  

鸾台壮武将军行定王府典亲亊典军上柱国成善威効绩藩邸宣功戎阵新除中大夫守甘州刺史上柱国卜处冲久叅武衞夙奉文貔【`一作`】张掖遐陬老绵故俗地连荒憬人借抚循寄以皇华【`一作厚城`】伫观美绩善威可使持节甘州诸军事守甘州刺史处冲可使持节龙州诸军事守龙州刺史散官勲如故仍并驰驿赴任主者施行  

授坊州刺史豆卢志静等官制  

鸾台太中大夫坊州刺史上轻车都尉郢城郡开国公豆卢志静等登朝受服咸积岁年莅职当官并有声称与我共理实存咨岳代天无旷受任得人分命良材伫观羙绩可依前件主者施行  

授源复等诸州刺史制　　　孙　逖  

门下太中大夫使持节徐州诸军事守徐州刺史上柱国源复等雅才清识践行立名政表于良康【`一作惟良`】歌闻于是頼或岁年滋久必在于更迁或风俗异宜各期于适用俾膺俞徃以副佥谐可依前件  

授韩朝宗等诸州刺史制  

门下朝请大夫使持节都督洪州诸军事守洪州刺史上柱国长山县开国伯韩朝宗等开济宏才深雅量或累升清要常展用于高资或频膺刺举久驰名于列郡振其淹滞任以器能宜递迁于逺近俾更践于中外可依前件  

授元彦冲等诸州刺史制  

门下理人之吏深诫于数易度才而迁必凭于久次朝议大夫使持节都督越州诸军事守越州刺史元彦冲等干能自达政术有闻化行一郡并逾四稔克愼终始不名实宜有递迁更膺分命书不云乎三载考绩黜陟幽明旧章则然古制斯在今所进转皆为限约并须画一无相夺伦庶惩欲速之人将致有常之化凡厥共理宜悉其心可  

授崔翘等诸州刺史制  

门下中散大夫前使持节滑州诸军事守滑州刺史上柱国崔翘等词学为门贞廉作吏并久从官序能効公心礼及既祥皆闻于俯就才有所适宜在于分官可依前件  

授宋樽等诸州刺史制  

门下朝议大夫前使持节仙州诸军事守仙州刺史上柱国宋樽等或郡国良吏或朝廷吉人咸励厥躬克勤于位循名考行揆务量能宜受命于分官俾呈才于庻绩可依前件  

授张敬舆等诸州刺史制  

门下太中大夫使持节郑州诸军事守郑州刺史上柱国张敬舆等克脩名操久践衣冠咸适用于当时各効能于列郡风謡具举歳序皆深曽是移官用叶平分之义或因去职宜承并命之恩可依前件  

授翟璋等诸州刺史制  

门下中散大夫守将作少匠上柱国翟璋等名迹脩谨艺能该博或累升清秩或久践通班三年有成各呈才于外郡庶官无旷咸励节于中朝重寄所难分忧是属宜膺稍迁之举用叶汝谐之命可依前件  

授秦昌舜等诸州刺史制  

勑中散大夫守常山郡太守秦昌舜等器能足用政术多方顷在列藩皆闻致理或居官已久或去职当迁长史缺官中朝慎择宜膺并命更委亲人可依前件  

授刘体防等诸州刺史制  

门下太中大夫前使持节郑州诸军亊守郑州刺史上柱国博阳县开国男刘体防等器能具举言行兼资尝践郎官频更吏职令名无替成绩有闻宜受任于藩邸俾荣迁于郡国可依前件  

授裴炜等诸州刺史制  

门下中大夫前守安定郡太守裴炜等位分中外名著朝廷或课绩多年或招辑成政礼云终服官以授人旧章斯在新命宜及俾膺藩岳之任更展循良之称可依前件  

授魏哲等诸州刺史制  

门下前歙州刺史魏哲等以能入仕以疾废官顷曽罢归亦云淹久勿药有喜既善摄生之术度才而用宜承举滞之恩可依前件  

授李升朝等诸州刺史制  

门下亳州刺史李升朝等并膺时选俾践官资才器则殊行能皆着或居防之礼俯就于外除或同气之亲有妨于聮事或近停郡职或久滞王门宜各稍迁俾从分命可依前件  

授季良等诸州刺史制  

门下守太子中允季良等早推言行兼有干能从官必闻服勤斯久分忧是属慎择为难宜副恤人之心俾谐良吏之选可依前件  

授韩察等明通沔三州刺史制　元　稹  

勑朕子育兆人懔乎惧一物之不至将我德泽流布于【`集作于`】逺迩者其惟良二千石乎朝议郎前守京兆府富平县今赐绯鱼袋韩察等久于吏职皆着能名或常奉诏条风声尚在或歴居郊甸惠养有方命汝临人勿违其俗夫明近于海懦则奸生通迩于巴急则吏扰沔当津防滞则人怨【`集作怨起`】推是三者引而伸之然后可以分吾【`二字集作忧人之`】忧矣尔其勉之可依前件  

授萧睦鳯州周载渝州刺史制  

勑前劒南三川榷盐判官殿中侍御史内供奉萧睦前知盐铁转运山南东道院事殿中侍御史周载等田文学古施于有政三验所至莫匪良能河池近藩南平东险绥戎阜俗必借长才副我虗求【`一作懐`】牧兹凋废事时农劝用节人安三年有成惟乃之效睦可鳯州刺史载可渝州刺史  

授元舆【`集作藇下同`】等杭濠歙泗【`疑作兴`】诸州刺史制  

前　人  

勑朝散大夫守饶州刺史元舆等自天子至于侯甸男邦小大之势【`集作劳非`】不同子育黎元其揆一也是以郎官出宰百里牧守入为三公此所以前代称理古也近俗偷末倒置是非省寺以地望自高郡县以势卑自劣盘牙不觧稂莠不除比比有之患皆由此起今余杭钟离新安顺政【`乃兴州`】三有财赋【`集作用`】一隣戎狄将有所授每难其人以舆之理谋甄明以度之奏议详允以学亮之学古从政以达【`集作公逵`】之守道立身佥命为邦庶可以胜残【`集作庶可胜残而`】去杀矣各奉诏条用慰防独可依前件授杨濳洋州刺史李繁遂州刺史史备濠州刺  

史等制　　　　　　　　白居易  

勑朝散大夫守尚书金部郎中上柱国杨濳温厚静专有端士之操朝议大夫前使持节吉州诸军事守吉州刺史上柱国袭邺县开国侯李繁精强博敏有才子之称将仕郎前使持节光州诸军事守光州刺史云骑尉史备变通健决有能【`集作良`】吏之用而皆【`集作能`】本于文学辅以政事为郎见其行为郡闻其声夫洋束梁之险遂居蜀之腴濠搤淮之要三者皆名郡也今吾提三郡而委之三吏得不思勤俭教导劳来安辑膏雨吾土而襦袴吾人者乎濳可使持节洋州诸军事守洋州刺史散官勲如故繁可使持节都督遂州诸军事守遂州刺史散官勲封如故备可使持节濠州诸军亊守濠州刺史充本州团练涡口西城等使散官勲如故  

授周愿衡州刺史尉迟锐汉州刺史薛鲲河中府少尹等制  

勑前复州刺史周愿等夫劳者之思休息病者之思救疗人之本情也今兵戈甫定物力未丰如闻湘衡巴汉之间人犹疲困宜择良二千石俾休息而救疗之而愿锐鲲等前以符竹分领三郡皆有善政达于朝廷举课考能无愧是选息劳救病其有望于汝乎河中吾之股肱郡也贰尹职而佐府事者亦在得人命鲲处之无荒厥职可依前件  

授韦彪王府长史杨归厚唐州刺史刘旻雅州刺史等制  

勑韦彪等善官人者先考其能然后授以事任使轮辕凿柄各适其用则郡职庻政得以交脩今以彪官久年髙勌于为政俾从优逸入补王宫以归厚文行器能辱在巴峡励精为理绩茂课高区区方【`集作万`】州岂尽所用宜移大郡稍展其【`集作竒`】才以旻早着戎功通详吏事西南物土防不周知习俗从宜冝守严道分命以职各用所长庻乎咸脩乃官同底于理可依前件  

授郑公逵王府长史李循兴州刺史制  

前　人  

勑郑公逵等或以行称或因【`集作以`】才举进脩所致班秩不卑改命序迁各适其用且乗朱轮于国【`集作郡`】邸曵长裾于王门士夫之子名官至斯亦不为不遇也立朝案部各敬尔官可依前件  

授李谅泗州刺史兼团练使当道兵马留后兼侍御史赐紫金鱼袋张愉岳州刺史制  

前　人  

勑扼淮压湖之列城曰泗与岳州车防焉军戎屯焉是二郡守不易为政先是守领者多防有故岁时罢去长吏数易人必重困宜择良二千石救而养之以谅自登城长讫尚书郎中间又再为州牧三宰剧县皆苦心防隐煦妪及物操刃决滞砉騞有声而愉亦学古入仕甚自脩餙河西有政次于谅焉故命愉守岳命谅守泗仍以戎职留事宪简章绶一加于谅谅其听之哉异日吾将以重官剧职处尔尔安得不副吾所急用尔所长更宜以难理之郡自试耳可依前件  

授沣州刺史李肇中散大夫郢州刺史王镒朗州刺史温造竝朝散大夫等制  

前　人  

勑朝请大夫使持节沣州诸军事守沣州刺史上柱国赐紫金鱼袋李肇等乃者李景俭使酒获戾而肇等与之防合饮失于检慎宜有所惩由是左迁分为郡守今首坐者既复班列縁累者亦当徴还但以长吏数易为【`集作其`】颇甚况闻三郡皆有政能人方便安不宜迁换故吾以采章阶级并命而就加之盖汉制进爵秩降玺书慰劳良二千石之防也尔当是命得不勉哉可依前件  

授李谅寿州刺史薛公干泗州刺史制  

前　人  

勑寿州刺史李谅等诗云恺悌君子人之父母朕三复斯言徃徃兴叹安得循吏俾父母吾人乎吾前命谅为泗州未即路防寿守植卒因改谅守寿命公干守泗谅之理课前诏详矣而公干自尚书郎连领二郡政平法一甚便于人加以有理戎之材可付留事故辍军保【`一作倅`】仍宪秩而兼宠之夫寿与泗皆郡之大者也谅与公干皆二千石之良者也以大郡委良吏不亦宜乎噫谅无忘澄城之理公干无替毫城之政则恺悌之化吾有望于二郡焉各依前件  

授王计莱州刺史吴暐蓬州刺史制  

前　人  

勑吴暐等咸以材畧载笔从戎【`集作军`】艺学智谋霈然足用多歴年纪【`一作祀`】备尝艰危进退周旋不闻失道司徒正详奏以闻因以竹符分命试吏而莱蓬二郡各介一方牧人者但不扰其心不夺其力则虽华夷南北土物不同皆可以自足自遂矣宜有【`集作用`】此道徃安【`阙`】可依前件  

除郎官分牧诸州制  

勑汉宣帝云与我共理者其唯良二千石乎诚哉是言也【`集无也字`】朕每三复安得循吏副吾此心今之台郎一时妙选尝经任歴率有才用虽典曹庀事其务非轻而防隐分忧所寄尤重是用竝命分牧吾人岁时之间期于报政户部郎中某可某州刺史吏部郎中某可某州刺史朕髙悬爵赏伫期酬効咨尔夙夜其念之哉无俾龚黄专羙前代可  

授裴浰郭曥等诸州刺史制　李虞仲  

勑朝散大夫前守蓬州刺史上轻车尉裴浰朝议郎前守通州刺史赐绯鱼袋郭矑等夫上之化下犹泥之在钧唯甄者之所为耳以尔等前所为政皆播能名人多袴襦之謡理有绥定之绩衡阳苞湖赋繁地阔尤借良牧以扇仁风勉奉诏条陟明斯在浰可守衡州刺史散官勲如故曥可守利州刺史散官赐如故  

授王承休等诸州刺史制  

勑致果校尉守右监门衞将军兼御史中丞王承休朝议郎守太子少尹赐紫金鱼袋王质等咸以事劳显于中外或武称和义环衞有严或吏能适时长征攸佐循其履歴颇谓优深宠以郡符俾洽条理夫以巴賨杂俗山谷异宜必在通其有无缮其征赋勉兹勤防用表分忧承休可朝请郎使持节陵州诸军事陵州刺史散官如故质可使持节泽州诸军事守泽州刺史散官赐如故  

## 文苑英华卷四百十一

　宋　李昉等　编郡牧二  

诸州刺史  

授窦余加官依前台州刺史苏庄除邓州刺  

史等制　　　　　　　　杜　牧  

勑朝散大夫使持节台州诸军事守台州刺史上柱国窦余朝议郎前使持节处州诸军事守处州刺史上柱国赐绯鱼袋苏庄等南郡盗作而【`一作时`】萧育拜河南政美而防恂留为人择官因重而抚【`集作因抚重之`】考于两汉行古道也余防使上言父老有请其为政也长育多方惠训不倦凡设教令皆有科防庄任南康悉心为理谨身律下节用爱人南阳古都近者小扰临海越俗尤惜良吏就加起拜各协所宜仕至二千石可庇人矣无异文律不自贵重副疲羸之望者须念终始坐狂愚之罪者勿理深汚各膺宠禄无忝分寄余可检校太子右庶子余如故庄可使持节邓州诸军事守邓州刺史散官勲赐如故  

授李暨绛州刺史魏中庸亳州刺史曹庆威逺  

营使等制　　　　　　　杜　牧  

勑中散大夫使持节亳州诸军事守亳州刺史充本州团练镇遏使云骑尉赐紫金鱼袋李暨等昔贞观末遣孙伏伽等二十二人各以六条巡察郡县以能进者止二十八人获死者七人流窜黜免仅千百軰以太宗皇帝上圣忧勤之切百执事奉法公谨之心守臣为奸如此之众况今黜陟久废仕进多门缅思疲人每渴良吏牧守之念予常轸懐暨实文士出典兵郡不薄为吏爱我百姓盗贼奸宄寝而不作鳏寡孤独皆有所养中庸再分符竹闻立善政凡为理者皆髙仰之今用已効之才各委共理之任簿书刀笔俗吏云【`集作事`】耳慈惠教化君子宜之二者较然尔欲何取庆乃身带两绶兵分禁营得佩牛刀立于交防嵗有乡里之誉克肖友悌之风百里长人在王畿内各思答効无忝宠荣可依前件授薛淙登【`集作邓`】州任如愚信州虞藏玘卬州等刺史制  

勑朝议郎前使持节坊州诸军事守坊州刺史薛淙等仲尼对鲁哀公曰人道之大莫先为政汉宣帝曰与我共理者其唯良二千石乎念先师贤帝之言思疲人良吏之选夙兴夜寝不忘于此淙以文科入仕命守边郡属当伐叛兵于其郊处剧不烦事丛皆办如愚进以门子屡为长吏其为政化可差古人藏玘与逢阅官簿而颇多言理名而亦着绍元尝闻谨慎可宰百里已所不欲勿施于人无忘格言副我忧寄可依前件  

授郑液除通州刺史李象【`集作`】除陈州刺史等制  

勑朝议郎守太原府晋阳县令上柱国郑液等今之郡守为人师帅宣上教化者也以液乆在官途尝宰大邑闻其为理人歌舞之以象执殳前驱予之雄也光禄防塞居延视胡虏不敢窥士争为死各委分寄实曰迁升通州杂以华夷淮阳两有兵赋尔其往哉今用诫尔为天子之守臣作百姓之长吏言于仕进可曰显荣夫君子之道先有诸已后求于人茍能律身始可检下勉详诏令用谨理行从规始以门子入进恭谨无尤自州佐而升在朝班列五尚以【`集作而`】职于三服亦为良遇无忝官常可依前件  

授王晏实齐州呉本初巴州陈珽【`集作侹下同`】渝州刺史等制  

勑正议大夫前使持节淄州诸军事守淄州刺史上柱国大原县开国男食邑三百戸赐紫金鱼袋王晏实等俟善政而后用或懵【`集作蔑`】无所闻滞序进之常途则怨生于下古今政柄患斯二者晏实本初珽等三人入仕年多亦尝为郡闻无悔咎【`集作吝`】是熟诏条济南跨河有兵有赋巴渝夷俗慷慨豪健形于乐曲尔其往哉古人有言曰予茍为善谁敢不勉身率以正孰敢不正欲谨理行在于防平宗清慎有余王属咸为羙秩铢以文学尝佐贤侯作掾京兆亦曰羙仕皆有官业慎无自薄可依前件  

授郭琼渠州郭宗元兴州等刺史王雅康建陵  

台令等制　　　　　　　前　人  

勑太中大夫前使持节文州诸军事守文州刺史兼侍御史充本州镇遏使上柱国郭等潾山顺政僻处山谷罕知文律易为欺夺与宗元守郡宰邑闻无悔吝尔其往哉仲尼曰正身而人正欲善而人善抚我疲俗宜遵格言茍或不臧贻尔之戚雅康入仕尝在班列青宫賛导陵邑守奉若非谨慎不膺斯任可依前件授呉从蓬州贾师由州萧蕃罗州刺史等制  

前　人  

勑中散大夫前使持节栁州诸军事守桞州刺史上柱国赐紫金鱼袋呉从等地逺京邑俗杂蛮夷不知文律易为欺夺朝廷选置多无名人小则抑郁不伸大则聚以为防蓬縁巴徼其风忿劲处海外在两汉时往往小反罗居百越溪洞深阻咨尔三吏比者为郡亦报有功勿以荒服侮我疲人或异诏条必置厥辟稍当叙进优以上佐茍有闻见无忘裨助可依前件  

授李褒刺史等制　　　　　钱　翊  

勑李褒等医一郡之疾苦既借良能理四方之滞寃必资明慎二者生人之本也深诏执事精其选求以尔褒瞳洎荆或清识雅裁为时隽才或检操修身累居绳凖所至必留其风范当官克励于霜标而承休前理蜀川颇闻嘉绩是可以分我符竹光于省闱虢略巴梁地清俗富刑曹粉署务剧望髙逺副分忧勉思伏念褒可虢州刺史韦瞳崔荆并可刑部员外郎承休可果州刺史授傅徳昭罗州刺史裴昶维州刺史赵贽崖州刺史等制  

勑具官傅徳昭等建隼在旟画熊当轼以物彰贵出守者兼而得之故用武以来惟功是赏厚为宠报多在勤劳以徳昭淬砺雄铓利若太阿之剑以昶展张劲力强于繁弱之弓以贽驰骋茂骏比于渥洼之马而皆藏勲有籍秉节无尤既当行赏之伦宜受分忧之命勉为善政无病逺人可依前件  

授刘玉新州刺史刘潜南五州防遏使髙州刺史制  

勑具官刘玉等传曰夫举无他唯善所在吾阅二帅臣举知之状善则可甄而天下诸侯咸当共奬王室有以忠而告我我必信而与之以玉勇望明堂用苞武库训士则专于齐一理人必去其烦苛尝涖南康且留遗爱以潜好谋不惑任智能通仍懐恤隐之心颇慕狥公之节因以牧养必致惠利是以复委诏条兼资御遏或进宠移之秩或临旧理之邦以玉之勇主于任以潜之智立于事则吾南极之地又何忧乎黎庶哉可依前件授成希戭忠州王进诚严州刺史等制  

前　人  

勑具官成希戭等泝峡而上逾岭而出其人多处险而错居处险难制错居难齐非尝试其才素习其俗未可为其理也希戭以敏知变而不矜雄勇之材尝试于忠人皆便之统帅上言乃命真守师长之秩诸侯所荣进诚自戎入华乆处遐徼之地习南方之俗思还其居勲师举之刻印而当吾委寄咸被宠光处险错居各懋为理可依前件  

授陵州谢曈兼御史中丞前舒州司马倪徽端  

州刺史制　　　　　　　刘崇望  

勑某官谢曈等钦惟汉宣帝以英主御无事之朝尚思良二千石以之共理伊予冲昧适丁艰难每以一麾假人既重且慎每闻谢曈以勇诛暴而去害以义利物而移风傥愿得之于一年宜用试之于千里闻尔倪徽乆从进宦皆着任能委以方州冀为良牧吁含哺鼓腹是安人之谋留犊悬鱼乃防已之操惟一二之事皆古之贤刺史所行以为尔资庶洽予意有以宪承宠官摄之任貂珰迁刺史之班予于疲黎无所爱惜吁往哉可授郑璩等诸州刺史制　　　薛廷珪  

勑具官某等揔六尚于瑶墀分一麾于剑阁时之妙选我有人焉以肱代济科名业传儒素弱龄勤苦壮嵗邅廻本推譲以待时竟漂零而从宦凌云之称徒见誉于公卿栖棘之悲且未伸于霄汉以璩聮芳鼎族歴试宦途使星屡应于旁求卿月再当其茂简朕方将左蜀坐委信臣言尔有材可使共理亦闻操剸雅适变通俞其奏章是乃良牧惟兹殿省及尔郡符勉承刈楚之恩各励业官之志眷言郡政在去烦苛俾我逺人再苏皇化在璩之此行也得不勉欤可依前件  

授李充等诸州刺史制  

勑具官闻尔充公相令子敦书业文有徳守行科第好爵公论许尔如拾地芥而孝于事亲志在禄养束书投笔甘从下僚缙绅之伦服尔异行逼之名器其心确然且曰亲念其兄官未逹采兰负米愿悦晨昏而允祁节着勤王功髙捍患心如皎日节贯秋霜屡委郡符犹同画饼忠臣孝子朕不敢忘劝善奬功于是乎在海隅之郡各狥乃心嘉我逺人今得良牧勉于从政岂俟训词各敬乃官无忝休命可依前件  

授梁思谦龙州刺史竹文晟成州刺史等制  

前　人  

勑成纪要冲江油奥壌皆为重地今实优贤择其守臣必有所谓以尔具官梁思谦等负通变之材蕴纵横之术见可而进颇习于武经闻善若惊暗合于儒者或从奏荐或恤滞淹恋我者移其一麾致之近地阻兵者换其五马惠彼疲人各俾分忧勉思布政清贤继踵惠化洽闻茍奉成规是为良牧惠兹独往歌袴襦文晟思谦服我明训无忘勤恪戒于烦苛黜陟幽明典宪斯在五兵五教仍以假之可依前件  

授朱谦等诸州刺史制  

勑朱谦等以谦一心许国四面受敌忠勇既完心城甚固而阳言从征戍亟効勤劳淹留屡变于时辛苦未归于汶上惟铤言罢百里承之一麾亦闻政声可使共理朕每思逹聪明目以临御寰瀛仗予有土之臣为我求人之瘼乐得良牧惠兹遐方并俞奏章各委颁瑞惟尔谦等钦予训词罔难罔冐货贿务遵典宪阜安逺人天听甚卑愆则有辟可依前件  

授翟州刺史张绩等加官制  

勑鄜之连帅以金紫光禄大夫前翟州刺史张绩闽之守臣以银青光禄大夫前新州刺史虞恋来告我且言绩等求瘼分忧居其所部训戎莅俗政有可观欲人耸求理之心请我行陟明之典兹为急务闻斯行诸邦教夏卿国之崇秩爰诏执事分而授之咨尔二臣膺我并命循名责实得不勉之可依前件  

授王宗夔宗韬卭汉二州张无息蜀州刺史等制  

勑广汉上腴临卭古郡眷求牧守允属忠劳具官王宗夔等或鹗立辕门或鹰扬玉帐负偃革销金之术蕴经文纬武之机賛我荩臣镇于全蜀既练军志仍通政经干将溢匣而有声骐骥追风而絶迹今俾尔分吾忧寄养我黔黎尔宜防薤推心挂鱼洁已勿为重敛戒在防刑务复宪章无取祸乱允祁奚之内举抚文翁之旧封敬服训词勤恤人隠而无息亦佩专城之印往俞连帅之求无忘酌泉勉务为政黜陟之典朕不敢私惟尔三臣砺乃一志与我共理期乎有闻敬之戒之自求多福可依前件  

授尚汝贞涪州刺史朱塘恩州刺史婺州刺史蒋瓌检校仆射等制　　　李　磎  

勑朕思报功臣以郡事念逺人以司牧惟是二者寤寐疚懐具官尚汝贞在先皇帝时扈鸾驾功髙建隼旟布政非时见代可为愍然具官朱塘将兵之材号为严肃劳绩声着罢免嵗深惟涪与恩逺郡之沃饶者也资人以优尔亦资尔以救人且以武之尊夏官之长各从官叙以宠崇之具官蒋婺人言有政化恳乞增秩端右之命以狥其请各坚尔志无或变渝可依前件  

授康君立等诸州刺史制  

勑康君立等夫文吏以儒术自进而牧人养物固其所也而论者犹或嘉之而尔等各以军功逹于郡政可谓难矣然武有七徳而安人和众在焉得非皆逹其义耶深惟劝能之方遂允为真之请可依前件  

授朱诞等诸州刺史制  

勑朱诞等并干镆竒锋崆峒劲气或忠臣荐逹播于文武之间或军功着明迥出軰流之右升迁委任无所偏颇各竭尔才以称吾意可依前件  

## 文苑英华卷四百十二

　宋　李昉等　编幕府一  

副使  

授王忠嗣同陇右节度副使制  

孙　逖  

门下陇右破吐蕃跳荡功专知节度行军兵马使游击将军守右威卫翊府左中郎将赐紫金鱼袋王忠嗣出自将门习于军政智谋足用材艺超伦顷在河陇备彰诚节持兵所向料敌无遗挫其侵轶之师收其要害之地念功斯在议赏攸归宜复旧官置同正员乃同陇右节度副使依前专知兵马先有勲封并宜如故  

授马元庆河西节度副使制  

勑云麾将军右骁卫将军员外置同正员幽州节度副使上柱国马元庆名重武臣才优将畧有刚勇以制敌能防干而成务河湟作镇戎狄是虞既资攻守之术宜佐军州之任可充河西节度副使判凉州长史兼赤水军副使仍都知兵马使余如故  

授李正已青州刺史制　　　常　衮  

勑平卢淄青节度都知兵马使权知节度副使事开府仪同三司试太常卿兼御史中丞上柱国赵郡开国公李正已蕴经逺之方有尽忠之节雅擅韬畧尤通政理任兼文武诚贯等夷海岱之间兵车所防嘉绩明着潍淄其乂实借循良符节之寄允兹佥属必能敬事爱人以康流弊宜膺宠授用副分忧可使持节青州诸军事兼青州刺史余并如故  

授论惟清朔方节度副使制  

勑银夏绥麟等四州兵马使同朔方节度副使开府仪同三司前行银州刺史兼御史中丞归徳州都督武威郡王论惟清智谋沉果政理甄详资忠之诚表于奉上干事之用闻于在公佐戎律以成师布藩条而训俗翟土开辟圁隂底宁威懐相济声实惟允晋之北鄙地即隰州介于河汾当此防要忧分式遏实借良能宜兼中宪之荣式宠外台之寄可使持节隰州刺史兼御史中丞归徳州都督充本州团练守促使同朔方节度副使散官封如故  

授王智兴检校右散骑常侍兼御史大夫充武宁军节度副使领本道兵马赴行营制  

白居易  

勑沂州刺史御史中丞【`集作大夫`】王智兴李愿李愬之镇武宁也汝为禆将励节忘身济成大功汝实有力奬其成効擢授郡符海沂之间尤着声绩宜加新命以宠旧劳仍提鋭师往副戎律夫将之抚众如子弟则众之视将如父兄茍推赤心而无疑必蹈白刃而不悔勉亲士卒伫剪防戎可依前件  

授薛廷范淮南使制　　　　崔　嘏  

勑考功郎中薛廷范等吾命重臣往镇淮海其所选署賔僚得以叅用朝列伊尔廷范为时所闻可升天子之堂早入贤侯之幕周旋不忘于中道出处必践其正途辍兹考绩之能俾倅戎旃之盛尔能以事君之道以奉帅则无往而不适矣惟孜与球皆郓之旧僚也能以通方佐成茂绩至今庸蜀人多懐之至于叅佐计司主领院务统两地之防筦专五铢之镕造各从其请以展良能勉副已知用光所举可依前件  

授卢戡桂州副使制  

勑前江陵县令卢戡等藩方之命宷寮虽得以上朝廷亦择其可者而授之至于升副车首賔席自非贤才孰允佳选戡尚义有闻积学多识去于荣进乐在闲放以是为请宜乎得人由山立而下或以吏能发为官业或以词藻蔚彼隽髦各从所适之宜以广用【`一作用广得`】人之路银章赤绂耀彼华筵可依前件  

授郑齐之灵武副使制  

朕以灵武重镇控制西戎故选于和门付以油节思得干用以佐叅画如闻齐之自得科名留心政术奉沙漠之使佐防筦之司口不告劳人称奉职某与思谦临洎思退皆鑚研文学承袭轩裳畅彼声光端其操履是可以佐樽爼于台席奉指教于才臣而八逹九冲晓巡夜警亦执金吾之重务也咸允章奏无忝所从可  

授公兴镇州副使等制　　　前　人  

勑大厦将搆必借良材云幕既开是资髦士况易水居常山之北容川当桂岭之南惟是徐方俱为重寄凡所选用诚皆得人尔等或以文学进身或以簮缨袭庆勉思公举无忝嘉招至于佐戎幕而静辕门辑政刑而抚凋瘵亦副车之任也正即命服吾岂恡焉可依前件  

判官  

授王师鲁等岭南判官制　　元　稹  

勑王师鲁等古称南海为难理盖蛮蜒獠俚之襍俗有珠玑瑇瑁之竒货为吏者不能洁身无以格物是以非呉处黙之清徳不可以耀逺人非孙子荆之长才不可以叅宻画尔等皆当茂选取重元戎更职命官各如来奏可依前件  

授郑仁弼检校祠部员外充横海判官制  

前　人  

勑郑仁弼诸侯辟士古实有之近制二千石已上乗轺车者则开幕选才由古道也仁弼等有劳叅画重以闻威等著称词华防亦致请台省茂膺兼命式示恩荣无忘切磨用副匡益可依前件  

授王陟监察御史充西川节度判官制  

前　人  

勑王陟等列诸侯之賔者迁次淹速得与上台比伦其或馈饷务繁叅画礼重亦得辍自他职副其所求尔等或以政闻或以艺举守臣上请信不予欺各竭乃诚以修厥绩可依前件  

授崔蔇检校都官员外郎兼侍御史充河东判官制  

勑崔蔇等自元和已【`集作以`】来有大勲烈于天下先皇赉予以保衡者时惟司空度度亦齐栗祗畏不自满大慎简其属毗于厥政惟蔇及铢咸在兹选是用辍我纪察副其勤求惟尔敬旧由蕃服効诚于长议以序迁峩峩铁冠皛皛银印授之以往其乐所从可依前件  

授卢防监察里行宣州判官制  

前　人  

勑卢防等宣城重地较缗之数嵗不下百余万管干剧职灵盐近戎分务简僚不易宜称尔等研究儒术脩明政经勉慎所从以承其长可依前件  

授张洪相里友畧山南东道判官制  

白居易  

勑朝议郎行太常博士上柱国张洪前瀛莫等州都团练判官朝议郎兼侍御史内供奉上柱国赐绯鱼袋相里友畧等元翼以大节大忠焯闻朝野授钺开府殿我汉南而又求贤乞能以自叅贰则其賔寀宜有以称之故吾求俊造之英勲烈之胄逹朝议而练戎事者与焉今以洪之知国体奉家声以友畧之富艺文饱军旅两中是选合而命之优秩宠章无所爱惜时无今古代有忠贤茍致吾元翼于羊杜间则有陟明之典在洪可检校尚书职方员外郎兼侍御史充山南东道节度判官仍赐绯鱼袋散官勲如故友畧可检校尚书屯田员外郎兼侍御史充山南东道观察判官勲如故  

授温尧卿等赐绯充沧景江陵判官制  

前　人  

勑温尧卿等今之俊乂先辟于征镇次升于朝廷故幕府之选下台阁一等异日入而为大夫公卿者十八九焉荆门景城南北大府而尧卿等或已叅军要或方受征书各命以官分试其事名秩章绶分而宠之夫千里之行始于足下茍自强不息亦何逺而不届哉可依前件余如故  

授王师闵检校水部员外郎充徐泗濠等州观察判官制  

勑前徐泗濠等州观察支使朝议郎殿中侍御史内供奉上骑都尉赐绯鱼袋王师闵朕以师律授智兴智兴以军书辟闵才既为知己用官不候满嵗迁所以使能而责【`阙`】理也然则赞防察安戎旅既命之后吾有望于尔焉勉副所从伫展来効可检校尚书水部员外郎兼殿中侍御史充徐泗濠等州观察判官散官勲赐如故  

授路贯等桂州判官制  

勑藩隅之重委以侯伯军府之要掌在賔僚贯等以文行修身以智谋从事佐防问澄清之务抚华夷错杂之人俾其乂安实在叅賛宜及宠命以光所从可依前件授裴敞昭义军判官裴侔义成军判官各转官制  

勑裴敞等昭义义成今之重镇实借賔介以叅谋猷而二帅皆勤于奉公精于辟士度才而授职循序而请官颇合所宜咸可其奏可依前件  

记室  

授崔等泽潞支使书记制　元　稹  

勑崔郑翺等近制藩府臣僚自军司马以下皆得选任其良执事者所移异职而等事愬以状闻各以秩迁毗于新邑勉尔诚志俾无尤违可监察里行充泽潞等州观察支使翺可协律郎充昭义军书记  

授姚元康等官充推官掌书记制  

白居易  

勑朝散郎行秘书省校书郎姚元康儒林郎试太常寺协律郎郑懿等益部浮阳皆大征镇也文昌金畧皆贤将相也而能以礼聘士以职任才多闻得人咸乐为用况尔等筹谋文藻各负所长茍能賛察防掌奏记孜孜不怠翩翩有声慰荐褒升其则不逺元康可试右武卫仓曹叅军充剑南西川节度推官散官如故懿可试左金吾卫兵曹叅军充横海军节度掌书记余如故授保大军节度掌书记检校右散骑常侍房仁寳检校礼部尚书充职制　钱　珝  

勑具官房仁寳等国朝作相之重在明皇帝时以伟徳景躅布于史防者有吾太尉焉尔仁寳裔孙始以文进不得其志无所成名今用牋奏符檄之才职居藩服乗传而至善逹戎机思贤之心欲招后嗣春官假秩儒者斯荣且激尔曹勉佐元帅可依前件  

授朔方军节度掌书记检校刑部员外郎兼侍御史李东序检校司勲郎中兼中丞充职制  

前　人  

勑具官李东序凡诸镇陪臣至自其幕府者或计事言功或举职请命未尝不召之便殿假以寛言且使铺陈皆见臧否尔能用儒术佐吾列藩敷扬可取于详明条贯必由于忠信嘉善之道增秩所宜乗宠而还永观尔类可依前件  

授鳯翔节度掌书记范惟乂左拾遗赐绯充职制  

勑具官范惟乂等军兴以来四方之政益烦矣而负才抱术之士叅于武幄者吾尝授之好爵用表嘉賔复勉其左右听从始终同奬尔负才甚直抱术且深自有忠谋共賛戎畧故加宠于绂冕之上报劳于师旅之间尔其计事出言必公必信更图保大无或告劳可依前件  

支使  

授裴诒监察御史里行桂管支使等制  

杜　牧  

勑前郓曹濮等州观察支使朝散郎试大理评事裴诒等守臣有司上请诸士皆曰诒等士族之中有政事科名清防公谨尝经职守众称有才古人于一饭之恩尚有杀身以报之者况于知己得不勉之可依前件  

推廵  

授王抟检校殿中侍御史充义成军节度推官  

制　　　　　　　　　　刘崇望  

勑王抟名以文举祥以履光敬于交人善为知己鈇钺开幕台铉奉藩方虚婉婉之筹乃顾翘翘之乗能不辍我周衮之任乐尔汉相之徒建礼部郎官惠文御史敬思宠数勉罄嘉猷可依前件  

授栁杰等四人官充郑滑节度推廵制  

白居易  

勑试太子司议郎栁杰等古者公府得自选吏属今仍古制亦命领征镇者必先慎柬【`集作礼聘`】而后升闻矧郑滑帅承元输忠伏顺炳焉有大节于国奉其上莅其下实借寮宷以左右之而杰等或縁饰词华或贮畜材行揣摩思试以待已知宜振筹谋用光慰荐杰等可某官充郑滑节度推官廵官等  

## 文苑英华卷四百十三

　宋　李昉等　编幕府二  

幕府共制  

授韦审规西川节度副使御史中丞李虞仲崔戎姚向温防等并西川判官皆赐绯各检校  

省官兼御史制　　　　　白居易  

勑西川【`一有南字`】曰益部地有险府有兵碍戎屏华号为难理故吾命文昌为帅长俾镇抚焉次命审规为上介俾左右焉又命虞仲戎向防等为庶僚俾咨度焉进言者谓文昌贤而审规軰以才佐贤蜀必理矣夫辍三署吏賛丞相府假宪官职加台郎暨一命再命之服以遣之其于张大光荣四方征镇之賔寮不侔矣尔等茍佐吾丞相以善政闻使吾无一方之忧吾宁乆遗汝于诸侯乎尔其勉之可依前件  

授李彤检校工部郎中充郑滑节度副使王源中检校刑部员外郎充观察判官各兼侍御史赐绯紫制  

勑万年县令李彤侍御史王源中等舜以五长绥四国若今之节制也周以十聮率诸侯若今之防察也国家合为一柄付有功诸侯故其陪臣选任益重或辍朝籍授简书者往往而有况承元有大忠于国受重任于外使其承上涖下敬始善终实在庶寮协力以济今之以彤宰京邑有理剧之用如水在器挠之不浊以源中立宪府有纠正之能如刀发硎割之无滞一可以倅戎事一可以佐轺车二职交脩在此一举台郎宪吏金印银章加乎尔身无忝我命可依前件  

授杨景复检校膳部员外郎郓州观察判官李绶监察御史天平军判官卢载协律郎天平军巡官独孤泾监察御史寿州团练副使马植试校书郎泾原掌书记程昔范试正字泾原判官等制  

勑具官杨景复等士君子不患无位患已不立茍有所立人必知之惟尔等六人蕴才业文咸士之秀者果为贤侯交辟俾朕得闻其姓名是用各进其秩分授以职若脩饰不已筹谋有闻则鸿渐之资当从此始而景复禀训祗命颇着令称故因满嵗特假台郎古者公臣之良入补王阙朝奨非逺尔其勉之可依前件  

授李石杨谷【`集作谷下同`】张殷衡等官并充泾原判官制  

勑李石等用武之地曰泾与原合为一镇控扼夷虏朕授布钺责其成功布即【`集作乃`】祗惕受命思有以自辅者因上言石谷殷衡等学业才识堪置幄中分务列官咸可其请而布忧边甚切选士必精尔宜各竭所能为知已用可依前件  

授京兆府司录叅军孙简可检校礼部员外郎荆南节度判官浙东判官试大理评事韩似同【`二字集作似下同`】可殿中侍御史巡官试正字晁朴【`一作韩杼`】可试协律郎推官制  

前　人  

勑具官孙简等凡使府之制量职之轻重以命官揆时之逺近以进秩俾等衰有常序迁次有常程则劳逸均而名分定矣简自登宪司佐相幕既纠天府皆有可称而似同等亦以文学发身谋画効用荆扬淛左实借賔寮况今之公卿大夫皆由此途出慎职祗事尔无自轻可依前件  

授李承庆鳯翔节度副使冯轩义成军推官制  

杜　牧  

勑朝议郎前守太常丞上柱国李承庆等以文学升名于有司以才能入仕于官次诸侯辟之以佐于賔席天子用之以升于朝廷次第等级大小髙下亦与古之乡举里选考功试言无以异也尔等皆吾卿大夫之令子弟也清风素范克肖家声属词彤章能取科第既为知已皆为才人贤观与游逹视所举今尔賔主两皆得之义则进否则退无为美疹【`疑作疢`】以求茍容可依前件授白从道东渭桥巡官陶祥福建支使刘蜕寿州巡官等制  

勑度支东渭桥给纳使巡官将仕郎试大理评事兼监察御史白从道等朕以国计出入委于表臣尚书郎当战伐之余财谷殚蹷断长补短以无为有今者上言三吏皆曰周才校其智能足应事役洎守臣贻孙等亦曰祥蜕文学温慎可在賔阶才者得失之端士者功名之本勉于自励无负知己可依前件  

授卢借河东副使李推贤殿中丞髙湜湖南推官薛廷杰桂管支使制  

勑河东节度副使朝散大夫检校大理少卿摄御史中丞上柱国卢借等夫诸侯之任重矣其行道也得以阜俗变俗其行法也得以刑人赏人若张政化得以助业【`一作宜得所助`】某等上言咸举可用借等或负才气倜傥不群或以文章防名俊秀或有干局可佐囹圄皆狥所请予安能知幷州追胡王业兹始艰难已来何战不防长沙始安颇闻旱耗各宜良士以佐贤侯夫直道枉道无他故也取容尽节而已勿虑后患宜竭报知洎殿省佐僚县道为郡岂曰虚授亦当尔才正霜台之髙名班芸阁之初命各服宠禄勉于自强可依前件  

授郑竭江西判官李仁范东川推官裴庆【`集作处下同`】余山南东道推官处士陈威西川安抚巡官等制  

勑淛江西道都团练判官将仕郎监察御史里行郑竭李仁范暨庆余等咸以文行防名清时诸侯知之命为幕吏少微四星处士毗辅之宿也天之布列在轩辕前此乃天意亲近贤良先于妃后威者吾能言之耕延陵之臯荷石门之蓧沉如鱼颃【`集作賛`】冥若鸿翔非吾贤相尔肯起勉酬知己以壮在野并可依前件  

授石贺义武军书记崔涓东川推官等制  

前　人  

勑朝议郎行秘书省著作佐郎石贺等朕寄诸侯之事重矣大者教化风俗小者惠养黎庶环千里之疆绾三军之众讲求倚用不五六人守臣公度仲郢所请贺等各以文学决科恺悌干禄观其褒举皆是【`一作有`】才名能报所知能用可用在尔賔主予不与焉暨镶与钧亦称智敏神州作掾五库掌财足展干能无惰官守可依前件  

授窦回鳯翔节度副使崔澄观察判官韩渥节  

度掌书记等制　　　　　钱　珝  

勑具官崔澄等汉诏子弟理郡国必择诸儒有材行者以左右之故韩安国王尊之徒皆能守法相导炯然可观而显位髙名终亦自得今朕以汧岐奥壤而辅京师推择统临重在藩邸用乃命丞相选賔介于朝而回以术业克官丞相先绪澄以礼义端已实禀天成渥致用于文甚多强力举是三美济于一方茍务同心必闻善政吾欲保任亲戚表率诸侯往賛理声日当倾听尔等亮直勤敬如在谏省郎署时则安国王尊之贤与古相望迁秩命服诚未足多可依前件  

授保大军节度判官郑晦朝散大夫检校工部尚书观察支使刘源长检校刑部郎中节度推官张道枢检校祠部郎中观察推官韩伎检校工部员外郎招讨推官髙颀检校水部员外郎并充职等制  

勑具官郑晦等吾鄜畤帅臣盛有忠力于王室其所以辅成勲烈者盖爼豆之设召置得人言善必行计竒必用而尔等克荷代禄载扬家声或端敏有为学术自饰尊奬之志斯不忘于善言竒计之闻信有辅成之道尔故八座诸郎银章朱绂加于幕府遂被荐闻更推共济之诚兹亦未多之宠可依前件  

授同州防御判官崔洎充节度判官长春宫巡官郭璘充掌书记防御推官王丞雍充节推等制  

勑具官崔洎等朕以左辅雄近复加节制之权而帅臣举彼賔寮分其授任且闻洎等各抱美材见善必迁存诚甚直每竭用长之智以匡保大之谋郎署金章吾又何爱噫论兵有略为政有经叅佐不渝宠光自至可依前件  

授前河中府少尹张处休加检校郎中静海军节度副使沈琮检校员外郎充职裴绰渑池县令蒋枌临留县令等制  

勑具官张处休等夫以忠谋直道佐诸侯之善以乂一方而致其诚节卒归王室者则陪臣得其职矣于慎狱劝农便百姓之欲而利一邑则令长得其官矣尔等博逹吏道善事知己而处休以文学自进枌于勲绪有承阅防嘉杼遂可其奏皆用训汝尔其图之可依前件授摄淮南观察支使田光嗣检校郎中充职李潜岭南西道观察支使长芦县令房殷兼侍御史等制  

勑具官田光嗣等从事之任卒以防【`一作筹`】谋文翰往叅诸政能则政举否则政堕故有惨舒繋乎能否安得以一谈一笑媚于所从维扬控淮海之防邕南杂夷僚之居各引良材往佐其理而光嗣潜殷之善必有以称其授聘者咸来被宠无忝尔知可依前件  

授张道蔚朔方节度供军判官陇州防御推官李融文舘校书郎充职等制  

刘崇望  

勑张道蔚等粮饷其军防虞所理况自边徼必资强能是命擢以校文宠兹佐略宜思绩効无忝从戎可依前件  

高锐奏从事陈璩等三人授官制  

前　人  

勑髙锐等既以勤心定賔主之分宜颁嘉命为官属之荣同叅执法之司勉副知人之地期将尽力共賛成功可依前件  

加外藩佐僚郎等将制  

勑具官某等或游徼罢居堙郁弹冠之望或指挥効用周旋免胄之行干以奉公恭而事上允当选旧亦既赏劳禁旅亲营实在将军之令雄藩武帐宜增列校之威各命宠迁勉成茂绩骤升郎佐无忝官荣可依前件  

幕职赵儒等加官制　　　　薛廷珪  

勑具官赵儒等或以言罢兼官或以来陈厥贡俱懐吏干思振宦途即俞所陈各狥其请珥貂佐郡咸谓殊恩宜思旧章往佩殊宠可依前件  

授温潞湖州防御判官李坛湖州防御推【`一作判`】官霍铢绛州翼城尉等制  

勑具官温潞等以潞常佐元戎有闻东鲁防计叅画声猷蔼然以坛宗室菁英词塲秀造抚青云而抗足丁艰运以隠鳞迹滞江湖价髙甲乙方从梗泛言奉弓招賛我勲贤开其淹恤而铢亦以将命颇谓有劳俞其奏章各俾序进星郎侍史洎尉于县属者服我恩命各宜勉之可依前件  

授澧朗团练副使徐罕检校郎中赐紫奚承弼郓曹判官制  

勑具官徐罕等通材应聘利刃从军賛画允臧吐茹得所伸于知己逹我听闻今朗陵汶阳方纒兵革式伫和宁之报尤资樽爼之谋星郎柱史洎紫金之命则俞其奏荐各懋宠光勉酬所知共偃兵革无屑于蚤暮也可依前件  

授摄泽潞副使詹承检校尚书充职岭南东道供军判官李谷检校郎中岭南东道节度判官郑商郎中赐绯制　　李　磎  

勑詹承等上党南越俱名镇也倅戎餽运皆重职也以承等并以才业逹于帅臣正位加官各从所请可依前件  

授杨诏岭南东道节度供军判官张荐节度判官杨郜支使制  

勑杨诏等幕吏之选委之将帅尚矣况元勲大臣而付以岭表之重者哉诏等或以本官任职或加绣衣白笔之号皆从其请噫以南越之雄富类东阁【`疑`】之招延尔岂直陟金阶【`一作一`】蹑珠履而已勉賛防画无惑杯觞报恩酬知于是乎在可依前件  

## 文苑英华卷四百十四

　宋　李昉等　编上佐  

长史  

授张元福胜州都督府长史制  

李　峤  

鸾台宁逺将军守右卫彭池府右果毅都尉张元福素闲武略兼有吏能荷防临戎屡陪苍兕之阵题舆抚俗庶清白羊之党可朝议大夫行胜州都督府长史仍驰驿赴任主者施行  

授陈璲凉州都督府长史制  

鸾台刑部司马上柱国陈璲知足御戎才堪理剧题舆赵北未展器能分乗河西伫清边徼假以优命行观成绩可朝散大夫守凉州都督府长史勲如故主者施行授艾敬直仙州长史制　　　苏　颋  

勑朝议郎守豫州司上柱国艾敬直恪勤官次精练文法往持宪简共惮清严顷拥使车旌别淑慝好龙遗迹乗鳬旧壤俾州闾之创建伫邦国之诚谣可守仙州长史散官勲并如故  

授卢朔莱州长史等制　　　孙　逖  

门下朝散大夫行太原府太谷县令容【`一作任`】城县开国子卢朔朝请大夫行太原府榆次县令薛重辉等咸以班列迁于令长虽恭所职或异其能工则度材人无求备宜从近邑俾佐逺藩朔可行莱州长史重辉可行括州长史散官如故主者施行  

授杨行审灵州长史制  

门下朝散大夫守凉州都督府司马河西转运判官柱国杨行审雅推干术兼有权谋顷在武威克脩官政类能而举宜增郡佐之秩从帅而迁仍统军城之务可守灵州都督府长史仍充六城水运使散官勲如故  

授杨戬华州长史制  

门下岐州司马杨戬脩身自乆从政亦淹凡所効官皆闻著称三辅之郡贰职为难宜易务于汧岐俾迁荣于河华可华州长史散官如故  

授韦景逺犍为郡长史等制  

门下益州蜀县令韦景逺郓县令韦履言等各因常调俱在亲人虽清白自持而方圆未适使者所奏应非百里之才官政式殊俾佐六条之职景逺可行犍为郡长史履言可行仁寿郡长史  

授杨进亳州长史制　　　　元　稹  

勑杨进顷者师道潜遣凶徒将焚京洛奸谋指日忠告先期俾无頳尾之灾实赖赤心之効虽居禁卫未免食贫言念前劳宜沾厚秩式佐郡府仍壮军容尚旌扑灭之功以示优崇之赏可守亳州长史仍令宣武军节度收随要中驱使  

授卢犍深州长史制  

勑前成徳军节度巡官卢揵朕以镇冀数州之地刑赏废置尽委之于正度尔才能宜为长佐且愿兼荣允吾台臣是用两可饶阳大邑无陋厥官可依前件授董昌龄许州长史制　　　白居易  

勑将仕郎权知泗州长史兼殿中侍御史赐绯鱼袋董昌龄顷为邑宰今賛郡符皆闻约已之名每展在公之节稽其器局允谓防明议以稍迁用彰勤効可守许州长史兼侍御史散官如故  

授杨孝直滑州长史制  

勑杨孝直早以材力从戎冀方专习武经通知吏事承元移镇孝直实来询谋驱驰有所裨助军郡之佐宠秩非轻用答忠劳以明劝奬可滑州长史  

授张嘉泰延州长史制  

勑前丹州司马张嘉泰一从戎旅多歴嵗时奉职有劳率身无过军郡长佐资秩不卑自丹转延颇为优豫题舆便道往守乃官可延州长史  

授桞师衢州长史国从瑜邢州司马制  

杜　牧  

勑夏州节度押衙知进奏朝议郎前权知杭州长史并监察御史上柱国栁师等将军防塞师主留邸之职从瑜继怤以墨缞狥公防塟告满珪专书府丛委之务咸有劳能迁奬正名亦其常也各宜专勤勿罹悔尤可依前件  

授赖师贞懐州长史周少虢州司马王桂直道州长史等制  

勑鳯翔府节度押衙知进奏银青光禄大夫检校秘书监前兼亳州长史殿中侍御史上柱国赖师贞等师贞主大藩留邸之事少专史阁错杂之务皆公谨嵗乆官次当迁爽俾佐郡符亦有可取湖外饥人相聚为防荡覆乡县势如燎火盖不得已遂至剪伐桂直用命一举灭之言念功勤宜有褒赏名郡上佐帖以宪秩耀尔军旅可增义勇可依前件  

授田宻相州长史等制　　　崔　嘏  

勑田宻等并以才识闻于所知主帅上言计司有请各从所便分以命之仍假宪官式彰优宠  

授杨知权袁州司马陈锡温州长史杨澄端州  

司马等制　　　　　　　钱　珝  

勑具官某等凡临戎有勇知其能为将成务有材知其能为吏然则有勇有材者置之不迁使其兴旅食之叹非所以激为将劝为吏也各命叙升无忽吾典可依前件  

授侯蕴賛善大夫李仁诲棣州长史苏汾坊州  

长史制　　　　　　　　刘崇望  

勑某官某等或以忠勤彰于侯正或以奏献着彼劳能况侯蕴李仁诲亲奉禁营始陪辇路不有迁命将何劝人可依前件  

授鄜州判官王坚检校兵部尚书王彦懐翟州长史程佩思州司马制　　薛廷珪  

勑廼眷雕隂仍嵗征讨厥土既塉【`薄土也秦昔切`】其人用劳诚节是图贡输无怠而坚等能奉连帅来为使臣不有超升孰旌优异五兵重秩式耀賔阶下与夫进典午丞郡之荣者皆防茅连茹之谓也可依前件  

别驾  

授李守一别驾等制　　　　苏　颋  

黄门皇三从兄前洺州司马守一等自登官序并穆政声赵际燕陲漳濵淇上控河朔之风土尽山东之郡国宜膺别乗往佐专城可依前件主者施行  

授韦抱贞虢州别驾制  

黄门通议大夫前行剡王府谘议叅军事上柱国韦抱贞早以才地乆登班序清徽蔼然素风罔坠顷游朱邸尝宠于背淮俾骛缇轩往之于封虢可依虢州别驾散官勲如故主者施行  

授韦表玘泗州别驾制  

黄门朝议大夫前行襄州司马员外置同正员韦表玘风韵融朗文词富赡故得朝列着闻选曹甄择漾流为汉尝籍美于珠臯泗逹于河爰驰声于磬水可守泗州别驾散官如故主者施行  

授张景顺原州都督府别驾制  

前　人  

黄门朝议郎殿中尚乗奉御兼陇右南牧使张景顺襟期俊爽识具甄明代嗣仆臣家传马政慎言且闻于举荚能养曾靡于缺衔惟在坰之可称彼量谷之伊伫既叶抽奬仍循职事可守原州都督府别驾余如故主者施行  

授李践由安州别驾等制　　孙　逖  

门下朝议大夫前使持节房州诸军事守房州刺史上轻车都尉李践由朝议大夫行蕲州司马护军李惟可等出自士林频迁官序或方图【`疑`】异用道有变通或昆友同官法宜回避俾从新命用协旧章践由可守安州都督府别驾散官如故惟可可鄂州别驾官勲如故  

授李裕邓州别驾等制  

门下正议大夫前使持节海州刺史上柱国啻【`疑`】山县开国子李裕朝议大夫前使持节泗州刺史上柱国开国男魏滉等咸资旧徳早践通班顷坐微瑕因从免职贤哲之后可以劝能邦国之功期于补过裕可行邓州别驾滉可守徳州别驾勲封如故  

授萧诚农郡别驾制  

勑朝请大夫南阳郡长史员外置同正员上柱国萧诚早因才艺乆践荣班顷渉微瑕未为深累佐郡之职冗员颇多既有命于省官俾稍迁于近服可守农郡别驾散官如故  

授张正度汾州别驾等制　　杜　牧  

勑中散大夫前守青州别驾上柱国张正度等各以才能入仕谨慎脩身积日累时咸有知己或有序进或狥所请皆佐别郡无怠官常可依前件  

授王叔政洪州别驾制　　　崔　嘏  

勑前绵州刺史王叔政等罢专城之印题别驾之荣休摧虏之防迁计掾之任此朝廷所以举才而振滞也政縁吏升珩以文进分符得理人之术佐赋有羡入之绩随荐实来有司上奏爰因所举各类所能厚禄髙名无忘効用可依前件  

授魏州别驾张景裕等四人正授制  

钱　珝  

勑具官某等任人其难古有试可之説尔等为吏尝试于魏中矣今藩臣信正其秩是必有试可之材皆命与之亦惟常典可依前件  

授虞岫常州别驾温罗濠州长史制  

李　磎  

勑虞岫等凡别驾长史务简俸优故在京百司诸侯留邸所以劝勤事之吏邸【`疑`】奉职之劳今以命尔等即循例也可依前件  

司马  

授杜从则雍州司马制　　　阙　名  

鸾台中大夫检校尚方少监杜从则体业端固器识通敏驱防自乆绩効有闻作贰神州实资干用兼司剧署载伫公勤宜践新荣仍兼旧职可雍州司马兼知尚方少监事主者施行  

授吉义福等荆州都督府司马制  

阙　名  

鸾台检校河源军营田游击将军守左卫杜阳府左果毅都尉员外置上柱国吉义福等勤绩兵栏効申田祖五戎既戢万庾斯殷宜辍掌于连营俾收功于别乗可鄯州都督府司马  

授温慎微扬州司马制　　　苏　颋  

门下中散大夫守兴州刺史轻车都尉温慎微门遗清白家传诗礼外鸣谦而益光中造理而能宻书工悬帐赋掩驰轮闲逹彰其起草仁明最于分竹乃睠维扬之藩是称重江之奥端寮所择佥议攸归可守扬州大都督府司马散官勲如故  

授樊偘【`总目作侃`】益州司马制  

黄门大中大夫前守荣州都督借紫金鱼袋上柱国樊偘早负文词累迁省闼顷扬才智受任军州敏以邀功断而临事峨眉作镇鼈灵开国惟巴蜀之险接西南之夷式遏抚循尤择时望端寮副职俾承朝委可行益州大都督府司马余如故仍知蜀川防御副使即驰驿赴任  

授冯光嗣扬州都督府司马制  

前　人  

门下朝散大夫使持节黄州诸军事守黄州刺史冯光嗣忠信立名见推人物朝散大夫守相州别驾上柱国郑国公杨献通明应务雅有吏能顷在中朝各登清贯自居外郡颇闻政绩连率之府贰职为难宜膺并命之荣以副缺官之选光嗣可守扬州大都督府司马散官如故献可守潞州大都督府司马散官封如故仍并驰驿赴任  

授李廷珎沂州司马制　　　孙　逖  

勑朝议郎行右领军长史李廷珎爰以畴人遂居先职不脩其任是旷于官歴象之司既非适用海沂之佐俾効所能可行沂州司马员外置同正员  

授李庭芝绛州司马制  

门下行栎阳县令李庭芝行能通敏政术优长有士族之令名是王畿之良吏在官既乆成効则多宜佐雄藩俾增荣秩可行绛州司马散官如故  

授梁郢州司马制  

勑潘州司戸叅军员外置同正员江南西道采访使判官梁才堪应物累则因人近佐澄清颇彰勤苦以兹补过因可收长宜迁贰郡之荣式允连率之荐可郢州司马员外置伺正员  

授严正诲博州司马制  

门下朝散大夫行司农寺丞摄殿中侍御史专知太仓出纳使借绯鱼袋严正诲颇有吏能累迁官守况所効职必闻其政出纳之吝或未当才邦国之功期于佐理可博州司马借绯鱼袋如故  

## 文苑英华卷四百十五

　宋　李昉等　编宰邑  

外县令  

授元素履忠州临江县令制　李　峤  

勑奉议郎行涪州隆化县元素履绾铜两穴游刃三巴府推其能人便其政賔寮恋仰蛮汉讴吟宜遂所祈以终美绩可忠州临江县令  

授李承嘉并州太原县令制  

勑通议大夫前守文昌司勲员外郎李承嘉擢秀士林升荣礼閤公勤无怠干制有余既脩太原是惟旧国爰制美锦实伫良材宜锡崇班伫闻异绩可检校并州太原县令散官如故仍驰驿赴任  

授赵崇嗣南由县令等制  

勑朝议郎前行庆州同川县丞赵崇嗣儒林郎守蓬州寅县丞陈义全等或典农朔陲致京庾之积或驱驿巴徼有绥辑之功宜叙成劳俾无遗赏崇嗣可行陇州南由县令义全可守潼关令散官并如故  

授窦慈逊岐山县令制　　　苏　颋  

勑朝议郎行司农寺窦慈逊爰以干用歴登班秩宪曹农府星籥未深雍畤岐山歌所属宜迁子男之邑伫闻人吏之谣可岐山县令散官如故  

授毕懐亮清流县令制  

勑前常州晋陵县丞毕懐亮践言立行希髙慕古弓旌之礼方议于征辟轩冕之荣每闻于退譲厥声则逺斯道不渝须嘉贤良可镇浮竞遂其彭泽之志用表太丘之徳可滁州清流县令  

授呉太宋城县令制  

勑朝议郎行监察御史呉太清以立身严以持法谣成避马实惮于霜威政伫迁蝗俾闻于风教可行宋州宋城县令散官如故  

授王璬栁城县令制  

勑朝议郎前行营州都督府仓曹叅军上柱国王璬早闻干用兼擅筹画龙城逹邑俾居铜墨之班鲸海安波仍掌舳舻之事可行营州栁城县令散官如故仍充海路押运粮使  

授阳洽安邑县令制  

黄门朝请大夫新除河南府司录叅军事阳洽慎则能宻清而又公任之养人特【`疑作时`】曰循吏朱钩应务迹岂滞于中京墨绶宣风才可临于大邑可蒲州安邑县令散官如故  

授于光庭闻喜县令制  

黄门朝议大夫前行邓州长史上柱国临淄县开国男于光庭早闻诗礼兼着词学歴职有声在公无挠宛潭菊水未旌理剧之能汉邑桐乡式伫宣风之最可行绛州闻喜县令散官勲封如故  

授韦由太原县令等制　　　孙　逖  

门下朝议大夫守太子中允韦由太常丞长清县开国男程若水等或业擅乡族恩延将相或以人才累升官叙北京理剧东朝駮议宜膺并命以叶类能由可守太原县令若水可守太子中允散官如故  

授徐钧南海县令制  

勑行晋州神山县徐钧干以立身果于从政频更所职颇効其能言念逺人实资良吏既有使臣之荐宜迁宰邑之荣可广州南海县令  

授崔纶郓县令制  

勑益州大都督府仓曹叅军崔纶顷为郡掾兼佐军麾清干有闻公勤亦著名当嵗调才应时须宜迁宰邑之荣式允使臣之荐可益州郓县令  

授银州刺史刘颇河中府河西县令制  

元　稹  

勑刘颇朕以自鄜而北夷夏杂居号为难理乃诏执事求所以绥懐控压之者皆曰颇在兹选且言其伐蔡之役尝叅事【`集作军非`】于懐汝之师部分弛张允叶军政遂命试领州郡事众果宁阜边人宜之连帅以闻议请甄奬河西近邑择吏惟精无恡牛刀为我烹割可依前件  

授齐煦崔讽等郑县剡县令制  

前　人  

勑前横海军节度判官监察御史里行齐煦前衢州须江县令崔讽等今一邑之长古一国之君也刑罚纪纲约略受制于朝廷大抵休戚予夺之间尽专之于令长矣然而天下至大百吏至众吾安能以一耳一目观听其短长耶防等皆奉诏条为人求瘼剡荐于尔岂其欺予各勉厥诚以臻于理煦可华州郑县令讽可越州剡县令  

授元公度华隂县令制　　　白居易  

勑元公度吾欲理化万方故自近始前授大宗正防印绶使牧华人防能副吾此心选吏责课言公度防明有守乞宰华隂噫华隂当道东西往来先是为邑者多饰厨传奉賔旅以沽名誉而不亲吾人尔能革之足为良宰敬长果法无慢乃官可华隂县令余如故  

授薛元赏华原县令制  

勑前大理丞薛元赏甸服之制也树以尹正承以令长上下有统而理化行焉以元赏前为廷尉丞察狱平刑颇闻敬慎寺卿奏课邑宰缺员故移钦恤之心使布惠和之政上承尔长下字吾人无或越思而乖统理可华原县令  

授辛弁文淄州长山县令制  

勑赵州临城县令辛弁文既有吏材又知臣节遁逃宼难奔走道途言念忠劳宜加恩奬俾换铜墨移宰长山可依前件  

授裴克谅权知华隂县令制  

勑华隂令卒非选补时调租勉农官【`集作政`】不可阙前镇国军判官试大理评事裴克谅乆佐本府颇有勤绩属邑利病尔必周知宜假铜墨试其材理待有所立方议正名  

授崔郁南郑县令等制　　　崔　嘏  

勑前蓝田令崔郁前登封令郑倚前陆浑令李元夔前京兆尹户曹李庑等抚鳏惸奉陵寝本于防白借彼恪勤爰因叅调之资是奉选求之命铨衡之下虽欲抡材资品之间固难专授勉膺奬任无俾蔑闻郁可兴元府南郑县令倚可鳯翔府天兴县令元夔可庄陵令庑可髙陵令  

授李瑶云阳县令等制  

勑李瑶等京县理剧纲曹纠违书殿雠校之清闲光禄膳馐之承副从容于莲蓬之下筹画于云幕之间茍非才能不预斯选以瑶等或职任脩举或文业优长用是披之宠光旌此休问各从其适无忝已知可依前件授杨镒西水县令张廷济永清县令卢轺新政县令孙球下邳县令等制　刘崇望  

勑昔魏郡十五城独繁阳有异政汉史书之以其为县之才未易得也今我择官忧人之际一朝以难得之才待镒等四子其何如哉将责试功亦宜申命为政如御不可改辙而行为政如农唯在勤思其事无或穷人使为盗也书称以庸本朝旌赏遽以印绶光命之球盖延徐师溥之所举乃为之酬当务其实可依前件  

授杨范郿县令制  

勑杨范能以下位伸于上闻谅属驱驰不避繁剧郿大邑也有民人焉勉扬仁风无辱公举可依前件授薛珰新郑县令贾希弼汧源县令李牢麟游县令等制  

勑薛珰等我闻焦贑之伺奸邪虞诩之推盘错皆屏盗之迹为治县之先盗既不兴县是用保今其时也勉思齐之其于政之善恶人之理乱赏罚甚明足以自择珰得银章无忘兢惕  

授于荷双流县令制　　　　薛廷珪  

勑具官某等嗟乎尔荷丞相之子也栖迟府县汨没风尘美荫成蹊孤根委地矧吾戚属兹用轸懐聊效牛刀式遂鸡口顔而下则辕之门吏也自陈去职乆困家食俾佐方州各均禄仕而荷峻其阶序饰以章服吾不能无私于亲亲之道也可依前件  

授沈正言南郑县令李登赵县令杨守节永乐县令等制  

勑宣尼荐弟子之能曰由也果于从政乎何有朕惩兵革之后念疲瘵之人富而教之令长为急具官沈正言等或纳图籍于书府或称劳绩于本官皆不因依明自论列执政详验功状昭然皆可谓果矣夫南郑亚赤永乐次畿及晋之赵城皆名邑也俾尔各为之宰冀乎有成呜呼无成果于自谋而殆于从政可依前件  

授刘廷温华原县令丘景元分水县令制  

前　人  

勑华原甸服之重分水呉境之清宰宇至于属僚不可轻往以廷温在官有绩罢退稍乆景元侯表奏举其才能资次命之各勤于职可依前件  

授李昌伟岐山县令王羣白石县令杜荛曾口县令等制  

勑昌伟等宣宗皇帝命明法吏删刑书为统类十编尽去繁词而独着元结县令箴其间是于养人之官殷勤深切矣岐山右辅之名邑固所重也而壁之白石邑之曾口委以养人之任岂以僻陋而轻哉以昌伟等勲臣所荐迹其勤効咸可宠嘉用尔大小等众俾其并为令长噫风俗虽异户口虽殊茍无忽于元箴则皆可副吾防矣可依前件  

授卢蟾富平县令郭諲武宁县令李嗣业曲沃县令冯珙山隂县令等制  

勑卢蟾等十年兵戈兆人流散朕延执政与百执事问所以聚人之方皆慎选令长而已夫畿赤之富平可谓大邑而洪之武宁绛之曲沃越之山隂亦皆著名者也尔蟾等或称华胄或曰才人华胄以礼譲为本才人以政术为宗而珙尝于佛寺有迁明皇真像避贼火之功可谓忠敬矣以尔四人为县庶可聚吾人乎勉端尔能以称其用可依前件  

授孔竞隂平县令张标湖州录事叅军王振蓬溪县令等制  

勑孔竞等或连帅奏请或郡守荐扬或劳绩可称罢免斯乆能自陈列动我听闻宰邑纠曹皆其任也可依前件  

主簿  

授髙昌首领守蒲类县主簿制  

李　峤  

勑麴福防迹轮台防名防府宜受芝泥之命往叅蒲海之邑可将仕郎守北庭蒲类县主簿  

授郑枋河中府河西县主簿　白居易  

勑郑滑州观察推官试太子通事舍人郑枋材【`集作名`】列士林职叅军府脩身无阙从事有劳既展効于即戎宜试能而补吏俾之纠邑庶有可观可依前件  

授杨彦奉国县主簿尚殷美万嵗县主簿制  

刘崇望  

勑杨彦等主簿之官大要在其勾稽一同百里不亦难乎无言小官而忘干事黜陟劝沮勉自为谋可依前件  

县尉  

授侯丕寿州霍丘县尉制　　白居易  

勑试太常寺奉礼郎翰林侍诏上护军侯丕夫执艺以事上奉诏而处中其于出入谨身夙夜祗命比他局署实倍恭勤既宠之以职名又优之以禄俸盖先劳后食之义也汝其承之可守寿州霍丘县尉依前翰林侍诏勲赐如故  

魏兖二州所荐田夷吾曹璠二人凖勑试诗日终百首授以所贡郡县尉制  

前　人  

勑乃者魏兖二帅以田夷吾曹璠并善属文贡置阙下有司奉报明试以诗五言百篇终日而毕藻思甚敏文理多通贤侯荐延宜有升奬因其所贡郡县各命以官而倚马贡来衣锦归去以文得禄亦足为荣可依前件湖州乌程县尉李忠等授官仍量留等制  

薛廷珪  

勑具官某等青社霅溪之守各脩职贡俾尔来朝实冒险艰所宜酬奬有以兼廷评之命而许留于官有以移掌庾之秩而与夫掾临海者皆遂尔昼锦之荣也可依前件  

授张謩端陵丞李顼虹县主簿裴升新井县尉  

等制　　　　　　　　　李　磎  

勑张謩等或园陵摄官属籍吉士宗正以其事迹贡表荐扬裴升等各以去任在官劳绩深自论列情有可依丞簿陵邑各从资序可依前件  

授宋郁广都尉黄去惑临安县主簿顔温鳯翔文学等制  

勑太宗文皇帝论学书骨力喻政化根源朕既逹微言则思观真迹又欲广书籍之府以正是非存忠烈之家以励风俗三者皆吾梦想也而宋郁等进献论列有以副焉丞簿文学用酬其意可依前件  

## 文苑英华卷四百十六

　宋　李昉等　编封爵  

封公  

封右武威衞将军沙咤忠义郕国公制  

李　峤  

鸾台清边中道前军总管冠军大将军行右武威衞将军上柱国賔山郡开国公沙咤忠义三韩旧族九种名家夙奉戎麾遂叅文衞蕃夷豕荐虏骑蜂屯频出竒谟屡摧防党昔临鴈塞能覊缚马之妖今拒狼河更翦奔鲸之孽勤功允着诚効克宣宜酧矢石之劳用广山河之赋可封郕国公食邑三千户主者施行  

封致仕唐休璟宋国公制　　苏　颋  

门下养老乞言是谓侑礼建侯专国【`一作徳`】因而有命特进行前尚书仆射同中书门下三品上柱国酒泉郡开国公致仕唐休璟才实王佐行为物范自综理朝纲謩猷揆政文武必济义存简册公忠不回诚亮始终逮子房休事广徳遗荣虽乐在黄金而庆逢苍玉重其行赏孰若优贤宜传带砺益增土宇可进封宋国公食邑三千户余如故主者施行  

封郭防瓘潞国公兼食邑实封制  

前　人  

黄门闻鼓鞞之声者则思夫将帅裂土茅之赋者则念彼勲庸右羽林军大将军兼安西大都防四镇经畧大使上柱国太原郡开国公郭防瓘忠勇超伦智谟絶等决胜千里懐孺子之兵符通知四夷有老臣之戎律往者镇于荒裔独守孤城煑弩而其人益坚引弓而彼众不敌故得爱子染锷名王解辫穹庐扫地而将空沙漠闻风以归附功则茂矣朕实体之宜誓河山开其井邑可进封潞国公食邑三千戸仍赐实封一百户余并如故主者施行  

封李林甫晋国公牛仙客国公制  

孙　逖  

门下劝赏者国之端既着酬庸之典俾彰为善之制中书令李林甫天寳挺生郁为良佐工部尚书同中书门下三品牛仙客国之名器特表忠臣能恊乃心以成大政亟多启沃闻所未闻导以化源驱之仁寿遂令天下人尽知禁断狱数十殆至无刑所以比迹于成康髙歩于文景用人多矣方获我心况知无不为厘革庶务损繁取要无往不通古者褒有徳赏有功今乃法悬不用徳教云洽叶賛之道功则茂焉宜其增封特开井赋林甫可封晋国公仙客可封国公主者施行  

张均袭封燕国公制  

门下正议大夫行尚书兵部侍郎上柱国张均传范济羙锡履承荣有搆厦之材为刜钟之利器嗣其先职且歴缙云之司纉乃旧封更开去社之国可袭封燕国公食邑三千户主者施行  

封侯  

刘领军封侯诏　　　　　　沈　约  

门下南国是式事昺兴周原鹿啓土义昭洪汉领军舅亲徳之重朝野式瞻在昔中兴任推心膂哀疚然未堪多难允赖徽猷嗣隆寳业及衅起不虞咫尺宫禁内叅嘉谟外宣戎畧宻勿劬劳诚力备尽宗社克固寔倚髙谟无言不讐无徳不报况忠勲至戚义兼于此者乎宜锡圭裂壌允副佥属可封开国县侯食邑二千户主者施行  

王亮等封侯诏  

门下尚书左仆射亮中领军南乡侯南徐州大中正莹守吏部尚书志并时宗民秀徽望允集恊賛朝机彛伦是寄秉文经武任惟腹心方赖嘉谟克弭时难宜防爵建社与国同休亮莹可各封一千五百户开国县侯本官中正如故志封千户开国县侯本官如故主者速施行  

常僧景等封侯诏  

门下庐陵王中兵叅军事宣阁将军军主新除右军常僧景车骑江夏王叅军事宣阁将军新除右军中郎将薛元嗣安东庐陵王叅军事振武将军徐元称假宁朔将军庐陵王国侍郎延明主帅殷系宗前军将军宣閤格虎队主马广或气畧强果或志识贞济或忘家奉国诚着夷险方寄戎昭克清时难宜命爵啓土以奬厥劳可封一千户开国县侯本官新除驱使悉如故主者施行  

封李岫长乐县侯制　　　　孙　逖  

门下朝议大夫守衞尉少卿上柱国清水县开国伯李岫操清行洁学敏词优克荷教忠之训以成资敬之徳属交神有庆布泽无偏赐级之荣既覃于良相推恩之典宜及于名卿俾增锡土之封用表传籝之业可封长乐县开国侯食邑一千户主者施行  

授魏慱节度副使守左【`一作右`】司马知府事长沙县开国子罗绍威检校司徒进封开国侯制  

钱　珝  

勑王制之重列爵惟先开国之名彻侯斯贵具官某自河而北地濶兵赋之大实在邺中而又以雄杰之材统临有政尔以忠孝全道副贰其权严训所资美谭甚逺不作威而人自畏能处顺而事必行理戎每賛于公家秉礼无违于私室更广防封之宠以分劝善之章勿怠象贤是为守贵可依前件  

封伯  

封申希祖诏　　　　　　　沈　约  

门下持节督司州诸军事冠军将军司州刺史申希祖志器沉隐才畧开济在昔多难任叅心膂爰及中兴忠款弥着契濶艰虞尽其心力逮獯猃侵斥武节飚腾残防外殄危城独困休庸茂绩朕有嘉焉宜锡茅土以酬勤烈可封开国伯食邑五百户本官如故主者施行  

封三舍人诏  

门下辅国将军骁骑将军南髙平太守兼中书通事舍人沈徽孚给事中骁骑将军临淮太守兼中书通事舍人王咺之宁朔将军南濮阳太守兼中书通事舍人裴长穆并以素胄清才服勤禁省契濶劬劳自顷多难军国务殷内叅帷幄外济师旅忠规欵志义感朕心宜锡茅社同莅赏册可封三百户开国县伯本官郡驱使并如故主者速施行  

封子  

封徐世标制【`一作诏`】  

门下骁骑将军彭城令徐世标才畧贞济志懐义烈忠节内欵勲勤外着御侮折冲任惟心膂顷奸慝潜煽危机骤发夷防弭难实有力焉宜命赏畴庸锡兹土宇可封开国县子食邑三百户  

封乌薄利归义县开国子制　李　峤  

鸾台左金吾衞大将军员外置检校源州都督乌薄利家近圆城任隆方岳惠洽藩部功宣朝廷扶津搆虐穴生氛能拒祅防固守臣节逾马韩而献册泛鲸海而申防计议并深忠恳咸到书劳有典方隆将帅之班举善不遗宜拓公侯之宇可左金吾衞大将军员外置同正员仍封归义县开国子食邑一千户主者施行授髙爽果州刺史安友晟宁州刺史仍封武威县开国子加食邑制　　　钱　珝  

勑我思致理不欲滞人复于赋禄之间常有失劳之虑改张之道且就便宜劝善之章必先允当具官髙爽周知武经盛着臣节拳勇之力驰骋有成前以新平殄防之勲移北地颁条之政而兹之牧守且务缉绥元帅请留我所难夺南充善部皆曰可居虽改乗辕将闻叱驭具官安友晟兄友弟恭共图富贵披坚执鋭惟狥国家当羣凶効逆之秋激受命忘身之气比膺赏典亦剖郡符且未登车实同解印或致杜门之叹是忘盟府之书乃寄边城仍加列爵尔其各宣美化如立前功必使忠臣兼称循吏可依前件  

授金州刺史冯行袭学校太子少保仍封长乐县开国子加食邑制  

勑汉制郡国有政者皆不易其居就增其秩欲使人安于教化且激励精本自凋刓皆成富庶具官冯行袭始用忠谋勇力披难立功每推求敌之心必能禁暴为武思齐良将闇合善经而负山面江金石名部燎于兵火毒我编氓尔则保之如家视之如子尽寛井赋恐夺农时耕无惰夫廪有丰食地产脩述职之贡市租给备患之师相里所而同欲乃迁兴役徒而施劳何怨炳然之绩观而可论保民既重于三公开国仍昭于五等如能知劝当更陟明可依前件  

男爵  

授李居壬等制　　　　　　沈　约  

门下新除太子左衞率军贞主李居壬志识开敏器懐贞济尽力禁门诚着夷险新除太子右衞率军主潮阳【`齐书作山阳`】县开国男胡松性业详固才用果烈新除节督青冀二州诸军事宁朔将军青冀二州刺史栢和刚正欵率屡着勤効新除左中将军主鸿选气质强果秉心壮宣并反斾南辕以赴危难身先士卒翦此鲸鲵功勤硕茂宜隆赏典居壬可封一千户开国县侯松可增封为七百户和可封五百户开国县伯选可封三百户开国县男新除持节刺史将军主男并如故主者施行  

封左兴盛等制  

门下逆竖王敬则纵兵内侮陵斥畿甸辅国将军叅军将军事【`齐书作前军司马`】左兴盛直閤【`齐书作辅国`】将军刘山阳受律前驱焱勇争路或衡至首斾或陷悬中麾元恶枭至氛梗载廓赏不逾时义前典可封开国男食邑二百戸并进位一阶主者速施行  

封刘瑨彭城县开国男制　　李　峤  

鸾台朝散大夫行左肃政台监察御史刘瑨执简当朝乘轺抚俗効彰伏柱勤深揽辔坚贞之操既申于栢台利建之荣宜及于茅社可封彭城县开国男食邑三百户主者施行  

授沙叱忠义等官爵制  

鸾台辞第凿门允称鼓鼙之将列位防爵是为庙堂之赏冠军大将军行右威武衞将军检校左羽林衞上柱国郕国公右奉宸内供奉沙叱忠义辽东壮杰名盖于狼河右武威衞将军员外置同正员右奉宸内供奉骆务整蓟北雄渠气髙于龙塞并受登坛之任俱懐出阃之畧或轻赍絶险以应青丘之别军或髙垒抗威以要黒山之潜遁兵强由筭师克在和爰清食彘之祅遂廓浮鼋之党操袂成市执袪【`一作驱`】盈路屈指告防未待于经年酬庸册勲岂假于逾月宜膺剖珪之锡兼峻衘珠之宠忠义可行右金吾衞将军余如故务整可左武威衞将军封卢龙县开国男食邑三百户余如故主者施行  

封张嘉贞河东县男制　　　韩　休  

门下任事而爵古之彛训论功以封朝之通典银青光禄大夫守中书令上柱国张嘉贞忠肃恭懿宣慈敏逹涵清明以毓徳体文武而成器自光帝载昭宣庙谟鼎味用和台堦増峻事君有犯而无隐奉国以公而灭私持其宪章式是轨度既邦教有叙亦王猷以穆顷统军政则城朔方爰底其绩未酬厥赏固宜命以圭社崇其礼物俾楚臣授邑克表寝丘之制汉道优贤更叶平津之美可封河东县开国男食邑三百户主者施行授宁州刺史髙爽检校司徒仍封渤海县男加  

食邑制　　　　　　　　钱　珝  

勑昔庆父去而鲁难宁得臣死而晋忧弭事有所近之类而人有可论之功则用典为以劝来者具官髙爽魁杰之材好通经畧强御之力善据边防激将帅之雄心愤邦家之多事闻吾出狩来扞近郊遂驱有律之师进讨不然之党压卵既溃冲防既【`一作始`】平忠烈可图勲劳甚盛进阶以数开国有章且观得众情无不悦于是赏励之不已保则永休可依前件  

## 文苑英华卷四百十七

　宋　李昉等　编加阶  

加阶  

授宣城县令储孝任等加阶制  

李　峤  

鸾台朝议郎行宣州宣城县令储孝任等并早从推择乆着勤劳绩茂绾铜时逢检玉千龄有庆既属休符百里能官宜从荣奬可依前件主者施行  

授右衞亲府中郎将裴思谅等加阶制  

前　人  

鸾台宣威将军守右衞亲府中郎将检校左羽林衞上柱国裴思谅等八屯五校俱奉职司三垓九筵咸属休庆锡以班秩用存优奬可依前件主者施行  

授通州刺史于光逺等加阶制  

前　人  

鸾台中散大夫使持节通州诸军事守通州刺史于光逺并资才艺咸剖符竹勤劳有积声望俱优神岳贡金明堂防玉颁赏行庆宜加恩奬可依前件主者施行  

授皇甫翼等加阶制　　　　张九龄  

门下朝请大夫检校尚书左丞上柱国皇甫翼等才有国良望为时重或纪纲防府成司直之名或弥纶列曹得在公之誉属礼崇斋祭庆洽衣冠宜加等级之恩用广殊常之赐可依前件  

授张均等加阶制　　　　　郑少防  

门下中大夫行中书舍人张均等并藻珪璋腾华纶綍文行致美駮议惟精肃侍严禋咸称慎礼宜覃行庆之典俾承加等之荣可依前件  

授李逢吉章秘等加阶制　　元　稹  

门下某官李逢吉是朕皇太子时侍读也忠孝之训何尝忘之惟秘洎璀实惟藩臣克壮威猷以固垣翰杨造等祗事内外夙夜惟寅并沐前恩逓升荣级上下有等式示彛章可依前件  

授崔元畧等加阶制  

勑崔元畧等阶之设二十有九有庸有事有叙有加用是四者以诏百吏由郾而上至于元畧曰加曰叙由瀍而下至于景曰事曰庸光我侍从之臣且优致政之老诏贒诏徳于是乎在堂奥益近尔其敬之可依前件  

授髙元裕等加阶制　　　　崔　嘏  

勑国之肆必有霈泽所以惠及于下也尔元裕国之重臣守我封部能以惠化富吾疲甿其地分内外之任尽勤劳之诚皆以所能举其官业是用因兹大庆锡以崇阶各敬尔仪无忝休命可依前件  

授内诸司及供奉官叙阶制  

勑设堂陛所以辨等威置阶级所以彰贵贱苟可授者吾无爱焉尔等或司我繁重夙夜无违或侍吾左右勤劳不懈而皆温和植性防洁终身方将委以腹心岂止加于爵位尔其率职以事上用防以持满勿以贵而骄人无以髙而自忽保兹贞吉以永休光可依前件  

授韦慤裴识等加阶制  

勑记曰爵人于朝与众共之盖以阶级既崇宠荣斯异防封锡命列土承家尔等或才推粉泽岂唯五字之工或任重藩垣自茂一方之绩或官居象月或位应列星或拥缇骑而分九衢或奉瑶墀而总六尚皆聿脩官业克绍家风爰因庆泽之辰更举山河之誓宜思带砺永保簮裾可依前件  

授李骈等加阶制  

勑庆泽可以示恩荣贵阶可以显劳绩至于叙进则有彛章况尔等咸以儒业吏能累更事任乆而益茂志且不渝方承覆篑之勤宜锡崇基之渐封妻防子斯足为荣可依前件  

授孙简等加阶制  

勑上造出秦中防自汉古所以叙武功今所以宠文徳施恩布泽今古同途尔等皆道光儒业任重藩维才膺歴试之难徳茂嵗寒之操或卿曹副贰多推干用之方或正殿賛共许详闲之美况桥山奉职鹤禁来仪既讐事往之劳亦举优贤之典河山在目带砺为期克保初终永光胄绪可依前件  

授卢正加三品阶制  

勑夫门交棨防身耀金紫抱孙可防顾室增封自非峻级崇阶其何以致尔等或以强学润已武畧登坛或望重闱辉华于粉署或道光宪席辅相于青宫或以长才累更重任或以吏道乆领郡符用则殊途事皆一致爰因庆泽以布恩荣勉思阶级之髙无忽柔谦之诫可依前件  

授朱克柔张戎等加阶制　　薛廷珪  

勑具官某等外诸臣有政事可以称家父位尊功大不求闻于时者可谓能处其身而恊进趣之道矣而师保元勲燕居毂下以遗落之材广朕闻听亦深得大臣之体裁【`一作哉`】惟兹二事朕实乐闻尔克柔能以政经葺吾旧许人莅俗逺至迩安而戎前佐大藩休有淑问盘错斯验锋铓有余或嘉韬椟之心或允求伸之志大臣子弟朕岂无私元勲荐扬朕岂不信上公进律少将通班阶序徽章旌别优异惟尔克柔与戎宜知朕宠待汴帅全忠与太保鋋之意而勉于从政立朝也可依前件  

开府  

授王仁皎开府仪同三司制　苏　颋  

门下后族之荣况有资敬台仪之重允膺是求特进王仁皎盛门华绪当代贤戚不言而自有阳秋从信而罔愆风雨轩星作范已宠于金穴鲁管増辉更芳于玉树三事斯拟百工式瞻俾延椒台之祥宜助槐庭之理可开府仪同三司主者施行  

授李抱玉开府仪同三司制　常　衮  

门下秉徳者必先于冲譲报功者亦资于礼秩遂其所执以彰明哲之心存其所赏以称勲贤之防【`一作业`】则劳臣知劝羣议允从兵部尚书同中书门下平章事潞州大都督府长史知鳯翔事充陈郑泽潞观察处置等使仍充南道通和吐蕃秦陇淋【`疑`】洮以来观察处置等使上柱国李抱玉风云所感挺此人杰文武相济弼于朕躬竭股肱而宣力敷心腹而纳诲道髙可以谘访言惠可以底行镇抚四夷旌麾授其二柄决胜千里法令齐于一人端诚驭众律畧安边究诗书之义府脩徳刑之战器故使刚者有礼勇者有方三军可用九伐皆尅西戎即叙中夏底宁而又精心吏职谕我朝旨茂周原之多稼省陇戍之外徭老少安怀逺迩和洽社稷之衞邦家之光嘉乃丕绩肆于时夏冲而不盈泰而弥损累执范宣之志不言冯异之功辞礼阁之端右罢王畿之戎号足以光昭史册轨度缙绅今之仪同未曰优异以其逊职是有进阶式从彛序无替成命可开府仪同三司余并如故  

授钟庭光开府仪同三司制  

勑鳯翔节度下归顺羗首领部落副使保宁州都督特进守右羽林军试太常卿钟庭光夙承勲望早励诚勤自属艰虞备申効用既临危而见节亦因事以成功率先归懐丹款昭著益表自新之志允兹从重之赏礼优八命秩比三司宜茂宠章式酬勲则可开府仪同三司余如故  

授李秀璋开府仪同三司制  

勑仪亚槐庭宠分茅社议功而赏旧典斯存河西观察判官特进检校左散骑常侍兼泗州刺史上柱国李秀璋议虑深逺理懐明济劲节不夺长才有余湟中絶塞乆毗戎幕车师前部仍领藩条万里孤军十年连战主画以贞师律推诚而得士心摧凶陷坚胜防相继军吏缓带边人反耕缅思忠劳益用嘉叹宜进秩于八命更褒封于五等可开府仪同三司仍封陇州县开国男余如故  

授张自勉开府仪同三司制  

勑淮西节度都虞候特进试太常卿上柱国张自勉体仁以成勇狥节以临戎职在刺奸威属整旅齐军令之进退明师律之否臧南清江黄北啓申息边虞载戢亭候肃然舍爵议荣实居其右承景风之章叙比公府之命秩可开府仪同三司余如故  

授论诚信等开府仪同三司制  

前　人  

勑大将军论诚信等咸有将才早彰臣节或往叅缔构业着总干或近歴艰难勲髙负靮录功行庆啓号覃恩宜防五等之封更宠三司之任诚信可开府仪同三司  

授杜冕开府仪同三司制  

门下礼优八命秩比三台名器之崇勲贤所属特进试太常卿使持节鄜州诸军事兼鄜州刺史御史中丞充鄜坊等五州都防御使上柱国郑国公杜冕植性刚毅立心忠烈夙有将帅之才早知军旅之事任当御侮政在亲民守七徳以临戎颁六条而训俗地临上郡时属多虞军令惟行髙悬赏罚之柄王师所处不败商农【`一作不敢伤农恐误`】之业戎轩屡防郊垒用宁制胜功髙缉绥课最加以命数抑惟典常可开府仪同三司余并如故  

特进  

授阿史那献特进制　　　　苏　颋  

黄门建官制爵立化之本树善崇功惟能是任招慰十姓兼四镇经畧大使定逺道行军大总管北庭大都防瀚海军使节度巴西诸蕃国左骁衞大将军摄鸿胪卿上柱国兴昔可汗阿史那献凌鉄闗之逺塞威扬万里雄金山之旧族诚竭累朝每读古人之书且多竒士之节岂止秺侯忠孝呼韩绪而已哉顷服獯戎绥其种落茂勲则逺已宠于登坛厚秩未加俾荣于开府亚台之典羣议允集可特进余并如故主者施行  

授李林甫特进制  

门下王度以贞实寄于良辅天秩有礼允归于盛徳光禄大夫尚书左仆射兼右相吏部尚书集贤院学士脩国史上柱国晋国公李林甫应期致用命代生才礼乐形于物范文章表于王佐自登衮职一纪于兹啓沃之谟酌泉源而不竭忠公之节贯霜雪而罔改彛伦攸叙庶绩其凝实赖予弼用熈帝载犹且谦冲夕惕兢慎日严问温树而不言履薄冰而逾励乆而益着徳则茂焉近者礼属交神恩当进秩虽允恭克譲徒有固辞而惟器与名本无虚授宜昭宠数以镇崇班可特进行尚书左仆射兼吏部尚书主者施行  

授李光顔加阶并赐一子官制  

元　稹  

门下朕闻有天下者道徳仁义以为理城郭沟池以为固故曰不教人战是谓弃之有备无患可以应卒此先王敺攘戎狄保障黎元之大畧也五原居宥夏灵庆之中当蛇豕豺狼之窟将搤咽喉之要爰授【`集作命`】腹心之臣厥有成功宜加茂典邠宁庆等州节度观察处置等使金紫光禄大夫检校司空兼邠州刺史御史大夫上柱国武威郡开国公李光顔气敌三军心师百行有卞庄之勇守之以仁有日防之诚济之以武叱咤则风云廻合开宴而鐏爼周旋盖文武之全才真古今之良将是以淮蔡之役百胜功髙青齐之师一面居最朕以萧闗尚警马岭犹虞五饵之诈可羞百雉之防爰度先是属役每难其人惟尔良能果谐予愿程功而不愆于素讫事而不劳于人比命有司褒乃实効佥曰古诸侯勲徳优盛则就加特进以宠之我国家封植崇重则有朝请一子以异之予嘉乃勤兼用两者兹谓上赏尔惟钦哉可特进仍与一子正员四品常叅官余如故主者施行  

授张濬特进守右仆射依前充诸道租庸使制  

钱　珝  

勑古者建官取诸垂象故左右执法附于文昌以揔六卿以提庶政用人之本邦国系焉【`一作兴邦国焉`】进贤既恊于向公致理讵宜于虚位具官张濬刚而能断寛则有容保和而实孕元精索隠而若陈洪范他山攻玉鲜类禹珪九牧贡金自成周鼎先皇帝爰立作相朕小子图任旧人每亲夹辅之才且致勤行之道必将率众由已化兵为农载胡越以同舟混车书于外户志所未就我实尽知经营向在于四方亲附未遗于百姓虽聚财之任不欲允烦大臣而复国所资安可有稽征赋荐居端右兼陟崇阶得名器之所归在典章而斯重永期济更集前功可依前件  

授河东节度副使检校司空【`一作徒`】王特进制  

前　人  

勑为国之政在蕃有条賛立武于中权属好谟于副介具官王河汾之气当萃尔家栾范之宗亦髙他族伯仲继抚封之盛子孙承锡命之功尔能纉彼勲名主于忠信逺取而宁规勇爵深思而但顾良弓列羣后之上卿处前人之许【`一作兴`】国尊奬之道造次必论心或益恭谅蕃昌之可保性能召福何富贵之不来朝举宠章事归敦劝方布册勲之泽俾崇驭贵之阶善佐永图以承厚渥可依前件  

授沁州刺史张汉瑜加特进封开国男食邑制  

前　人  

勑具官张汉瑜等汉室勲劳始以进奉朝请而好爵之设五等具焉至于任以专城秩叅环衞假之有宠【`一作典`】典【`一作宠`】亦匪轻汉瑜以致勇之诚临戎罔惮且能抱节而后立功则良将之才挺然可见宗裕耻同儿戯学在师贞过庭有闻刺部甚美则爱子之号昭然可知是以诏我代言俾兹申命亦用垂劝期于狥公可依前件  

## 文苑英华卷四百十八

　宋　李昉等　编内官  

内侍省  

授呉承倩内侍省常侍制　　常　衮  

勑汉置十二卿其一尚禁中之事所以司正伯之训奉诏奏之严髙选令才俾之叅掌具官呉承倩行本于孝性周于仁直而能温和而有节文以礼乐逹于典章自晦吉人之辞深得侍臣之体乆在枢近通乎宥密顺以听命未尝越思咨而后行动不逾矩志全金石之固事絶丝毫之嫌勤职有功静专端一往逢多故亦既居难遐想纯诚近从赐服虽酬其効未奬其能省之贰官秩比千石想兹宠授念尔忠劳可内侍省常侍  

授刘处宏通议大夫内侍省监充客省副使制  

薛廷珪  

勑内省华资司賔重任宫朝之选歴代攸难我今得人爰举茂典具官刘处宏氷霜励操松桂腾芳弄笔砚以饰躬考诗书而励行遂为端士自辟亨衢在公驰干事之名衔命得使臣之体軰流推许逹我听闻宜示优恩以旌脩整况遐方即序重译来庭尤思周敏之才用副绥懐之防兼荣内省仍进崇阶敬佩宠光往供乃职可依制诰  

授通议大夫行内省侍张建方起复本官制  

李　磎  

勑张建方古之孝子有为祖母而行服三年者虽有异于礼经而见称于史笔繄尔至性过絶常流欲追昔贤信为髙行然自东西汉以后南北朝以来大臣夺情固已多矣盖以代更文质事有变通若皆狥私懐则谁当王事况尔职业至重委借方深宜逹奉上之规用叶得中之理从我晓谕是合章程可依前件  

授呉承賛朝散大夫内侍省内侍伯判内给事制  

勑呉承賛早负器能累更职任清贞自立正直不回加以温故知新钩深致逺雅好六经之防旁求百氏之言以此为官何官不理以此为事何事不行是用称之清曹委以重务俾其稍展扶摇之翰用彰干镆之锋无自晦藏副我精选可依前件  

内谒者监  

授牛仙童内谒者监制　　　孙　逖  

勑奉议郎行内侍省奚官局令护军牛仙童脩身淑慎从事忠公夙夜惟勤出入无悔不有赏善何以劝能宜进官荣且增章服可内侍省谒者监仍赐绯鱼袋授刘惠通内谒者监制　　　元　稹  

勑宣议郎内侍省宫闱【`一作閙`】局令赐绯鱼袋刘惠通愿吾爱之俾在左右将我宻命逹于四方去尽行人之词还致诸臣之复言必忠信事无尤违使朕不出户而知三军之事者尔有力焉深念其勤将以为报【`一作将有以报`】阶秩兼进用示恩荣各依前件  

授刘泰伦起复内谒者监制　白居易  

勑朝议大夫【`集作郎`】前行内侍省内谒者监上柱国赐紫金鱼袋刘泰伦古有中涓谒者皆侍奉亲近之臣也今之宠秩亦由旧焉况泰伦有行义可以饰身有材干可以掌务监临内署朝请中闱谨密端和甚宜厥职乆于其事兼之实难宜加进秩之恩仍举夺情之典勉承奬任勿替初终可起复朝议大夫行内侍省内谒者监授孙孟宣朝请大夫内侍省内谒者监等制  

李　磎  

勑孙孟宣等并廉正操心温茂成器自领职务皆着能名无纎瑕可指于羣伦有嘉绩可书于史氏声誉既洽阶秩宜迁噫尔有髙才我有髙位更宜升进勿自缄藏可依前件  

授阁门使李全绩中大夫行内侍省内谒者监等制  

勑李全绩等夫荣叅禁署光总内朝賛文武俾不失威仪导君臣令无所壅隔永言斯任谅在得人以全绩等行洁心贞神清气爽加以洞逹名法明解典章不以富贵骄人不以才能傲物居然重器逈出常流自领职司并彰殊効是用不移所任加以官荣无忘操持更俟迁擢可依前件  

局丞令　　内局令判内仆丞  

授掖庭局丞赐绯张嗣复内局令判内仆局丞  

制　　　　　　　　　　刘崇望  

勑具官张嗣复性推端慎才任公方居为励已之能动有逸羣之度爰当职局备覩通明谅此精脩谐于擢用是命伸其宠奬延以上司俟典干之继闻顾优崇之何逺敬思勉励跂及腾翔可依前件  

授孙可譲内仆局丞制  

勑孙可譲才质相髙谦和特立秉端正【`一作厚`】恭敬之礼【`一作体`】备起居左右之勤入用甚优【`一作多`】前途更逺实谐奬进俾列官司勉副宠荣无忘夙夜可依前件  

授奚官局丞上柱国西门廷晖掖庭局丞制  

前　人  

勑廷晖出入禁门周旋賔【`一作宥`】地恭谨之心无失公忠之节愈明必有才能可当委用勉荷特迁之命宜思与进之途可依前件  

授儒林郎内府局丞赐绯鱼袋杨复随给事郎行内侍省奚官局令制  

勑具官杨复随资于周敏济以器能居广众而和光列禁司而干务播于公议实曰上流谅检操之不渝顾津途而莫测允承嘉命勉副宠迁无违恪恭以就光大可依前件  

授杨鲁潜内侍省内府局令制  

李　磎  

勑杨鲁潜万方兵革之时所难者道路九府困乏之日所切者贡输而鲁潜不顾艰危任当使命俾其琛賮得至赏锡粗行嘉尔勤劳合为迁转可依前件  

内官加恩  

授刘全礼等七人并除内侍省府局丞置同正  

等制　　　　　　　　　杜　牧  

勑赐绯鱼袋上柱国刘全礼等置在傍侧皆有才能既歴嵗时合当班秩各宜敬恭职禄不懈忠勤可依前件  

授内官加阶爵制　　　　　崔　嘏  

勑惟善是求有劳必报命其开国赐以崇阶转迁于禁掖之间优宠于枢机之地我有成命尔其敬之具官某等周旋左右出入宫闱尽诚敬于寸心守真防于直道皆能介然自处蔚有休闻念其嵗月之劳被以宠章之美宜思奉国永保宜家可依前件  

授内官刘益谦加官制　　　薛廷珪  

勑具官刘益谦惟尔叅我枢近之务副我腹心之求允谓才难克彰试可委任斯重端庄有闻氷清绳直洁已莅事数马而对问树不言稽尔秉持称吾宥宻是用升之峻级寘被崇班且酬职劳式示殊宠宜保优异勉图始终敬慎不愆必致逺大可依前件  

授内官晏希伯加官阶制  

勑内官晏希伯内外之任必惟其人迁擢之恩允属试可以尔南珪无玷东箭有筠山明见松雪之姿天静耸嵩衡之势诗书内积儒雅外彰闻其恭勤可委事任阶秩并进睠瞩斯深勉服宠光往励职业可  

授内官张居翰等加官阶制  

勑具官张居翰等守道立身执忠事任造次不违于善行锱铢必本于彛【`一作典`】章藏器未伸弹冠待进吾今知尔爰用加恩升阶序而迁品秩振堙沉而示恩泽唯尔居翰勉于致身往服宠光匪懈夙夜可  

授内官马从朗加官阶制  

勑设阶陛所以示堂奥之严正品秩所以明跻陟之渐也率由次第以序忠良苟当其人吾必与进尔从朗止水藏鉴壶氷孕清蹈礼乐以脩身躭诗书而养志夜亲墀庑拱辰之列宿分华晓近冕旒捧日之卿云配润动必中矩行无越思歴试可观序迁惟允九重华省三品崇阶用酬尔劳往驭其贵惟尔从朗服吾宠光立事检身所宜匪懈可  

授学士使郄文晏将军金紫光禄大夫制  

前　人  

勑国家设翰墨之林延髦硕之士以润色鸿笔发挥王猷妙选内官脩辞立诚者以与我言语侍从之臣朝夕游处膺是柬防实惟重难而具官文晏常梦防毫亦吞文石富有事业志于讨论孔光之问树不言石庆之数马而对濯濯春柳风标逈出于軰流落落长松节槩不移于霜霰自擢居宻署言奉词臣所为当材且闻称职縻之好爵贵则号其将军峻以崇阶勲莫重于光禄敬承宠渥往莅清华率由此途以至崇逹惟尔文晏得不勉之可  

授内官刘重遇加阶官制【`阙`】  

授内官王可方加阶官制  

勑出膺使命入奉宸严惟兹柬求允属心膂尔可方将命而去成功以还别利器于盘错之间验防矩于脂膏之际试可斯验愿吾爱之俾其序迁并谓至当征还内省冠以豊貂惟尔可方勉图懿効可  

授内官马昌裔加官制  

勑昌裔叅我枢机奉吾指顾能慎宻以植志端庄而饬躬动畏四知洁无贰过委注斯允霜雪不渝职劳可酬序进惟允升其阶秩示以优崇尔往莅之益敬其事罔懈砥砺称予渥恩可  

授内官张禹珪加官制  

勑张禹珪本以端庄饬之儒雅雕鹗负横秋之势楩柟擢构厦之材蕴是器能在予左右歴试事任亟渉光隂闻其恪勤宜示优奬阶级秩序俾之俱迁服我新恩保尔懿効虽覆一篑古人有言尔宜知之勉自朂率可  

授内官孙昭裔加官制  

勑昭裔干镆铦锋骅骝逸歩文之以礼乐饬之以诗书白玉无瑕朱譲直拱我宸极粲如华星慎尔枢机不对温树歴试兹允其材益彰移之崇班加以峻级且旌优异用激端脩敬怠不同崇髙可致惟尔昭裔知予意焉可  

授内官刘继明王思齐骁衞将军加阶制  

李　磎  

勑朕每思中兴深念庶政至于近宻之任尤资忠谠之臣凡所擢居莫非精选具官刘继明等并介防自持而器能相比各于职掌并着声名论功考绩之时既无差异加宠进阶之日岂可偏私勉务殊荣更期超擢可依前件  

授内官韩坤范等加恩制  

勑荣居近宻任揔重难居【`疑`】上之恩渥则殊而人臣之敬忌尤切其有端静无失进退可称而复以干能彰于官业名随位进行与才兼不有异【`一作日亦`】迁何示奬劝宣徽小马坊使某防矩操心温润成器刚而不暴柔而不回宣徽含光使某本于诚明文以礼譲止而不滞行而不流起复宣徽南院副使某明见事情智通微妙光而不耀晦而不幽皆调金玉之声并秀松筠之色至于绩效实为着明呜呼守职奉公尔既尽其节矣崇阶厚禄吾岂刓于印哉可依前件  

授内官韩龟范加官制  

勑龟范代济功勲志懐忠烈部领琛賮贡奉阙庭逾玉垒之艰越铜梁之险绩效斯异爵赏宜加况奉职可谓嵗深处众独闻位下不有升陟何谓劝能可依前件  

授内官董全珝等除诸司副使制  

前　人  

勑董全珝等副贰之重其来尚矣虽古之列国小侯继好一使犹尊命介以应事机况我大朝命官而中禁分职贵惟宻迩务极繁难若不优以崇班何以责其所任以尔等并懐忠亮盛蕴器能名节不变于风霜勤劳仍彰于嵗月况今方驰鸿霑合为升迁示以新恩雅符故事可依前件  

## 文苑英华卷四百十九

　宋　李昉等　编命妇  

国夫人  

封姚崇妻郑国夫人制　　　苏　颋  

黄门兵部尚书兼紫防令监脩国史上柱国梁国公姚崇妻荥阳郡夫人郑氏荥河地绪簮组家声辉相门以才淑冠邦族而婉嫕兰仪蕙问式备言容习礼闻诗载兼图史金彛作辅爰开土宇之封石窌承荣宜表珩璜之盛可封郑国夫人主者施行  

封牛仙客妻王氏国夫人制  

孙　逖  

门下卿之内子实着于礼经国有旧章亦褒于淑徳银青光禄大夫守工部尚书同中书门下三品持节朔州节度使度支营田盐池押诸蕃部落副大使上柱国国公知门下省事牛仙客妻琅琊郡夫人王氏道膺图史言成箴诫贤明自逺柔惠兼资作配台臣能修壸教宠其车服已膺命妇之荣锡以山川更表从夫之贵可封国夫人主者施行  

封李愬妻韦氏魏国公夫人制  

元　稹  

勑夫尊于朝妇贵于室由古道也安有邦君之妻而无汤沐之地乎况魏博等州节度使特进检校左仆射同中书门下平章事凉国公李愬妻韦氏徳宗皇帝之外孙也笄年事愬克有令仪夫防虽髙犹执妇道持其门户使愬有姻族之和奉其苹蘩使愬有蒸尝之防愬当分阃之际终无内顾之忧者由此妇也今愬积行累功以致爵位六迁重镇名列上台而韦氏犹限彛章未尝开【`一作思命`】国甚不称也因愬大名之邦式建小君之号可封魏国夫人  

封乌重妻张氏邓国夫人制  

勑古者夫为大夫则妻为命妇况在小君之位未加大国之封岂唯有废徽章是无以【`集作抑亦无`】劝忠力也某官乌重妻张氏以鸣鸠之徳作合邦君辅成勲猷驯致爵位虽从夫贵未授国封今以南阳本邦善地锡为汤沐加号夫人兹乃殊荣足光闺阃可封邓国夫人封石雄妻索氏凉国夫人制　崔　嘏  

勑西川贵族南国华容代有功勲门多阀阅早以懿徳嫓于元臣既推内辅之才颇蕴中闺之徳是宜防封表贵开国旌贤兰仪永配于金夫蕙问更光于石勉思健妇以佐良人可封凉国夫人  

中书侍郎同中书门下平章事陆扆妻渤海郡夫人髙氏进封燕国夫人制  

钱　珝  

勑命妇之宠数有四而国邑居其首主爵郎举职勑请必有旧章因以劝焉朕何敢爱具官陆扆妻渤海郡夫人髙氏髙国族大称于古者乆矣冠冕就列尚想前脩闺室有妇令闻令望【`一作门`】配君子而相敬承宗事以无违锵然和鸣信可偕老考祥之应已属台臣守贵之谟方资内助主爵之请孰云不宜他日中宫受朝则与伯妇俱至佩玉相顾尔家盛哉非独荣吾相之小君亦以劝天下从夫之道也可依前件  

内中齐国夫人扶风髙阳郡夫人竝封婕妤乐安郡新秦郡广陵郡太丘郡云安郡五夫人竝加封秦晋楚越燕国夫人制  

前　人  

勑朕既建中宫将听内理法度方形于四徳等威宜越于九嫔齐国夫人某氏柔和有禀闲雅自持椒兰譲薰环佩争防近辇见欲辞之色揽衣懐必澣之心用是谦勤保我恩泽重惟汉制逺采周官与名而大国重开锡号而旧章复振勉脩懿范俾称宠休共承隂教之端永辅长秋之盛可依前件  

封魏博节度使罗信妻越国夫人某氏进封燕国夫人代州刺史傅瑶妻丘氏封呉兴县君等制  

勑具官某妻越国夫人某氏等防地图緫兵籍处邦君之位与夫持使节颁化条当牧守之任者理军为政皆执善经而褒宠之谟亦多内助女师禀训夫族称贤不违柔顺之规且习闲和之性或功庸克备风法有承或环佩之音周旋可听是宜增大名之国开初命之封亦所以荣外臣而勉内助也可依前件  

淛西节度使钱镠燕国夫人呉氏进封晋国夫人制  

勑齐之壁司徒【`左传壁司徒主垒壁者`】武力之臣也其妻有礼尚获锡地于君今师长万夫提封千里内资淑媛助我勲侯国进大名是惟旧典具官钱镠妻燕国夫人呉氏肃雍之美箴戒不忘闻鸡鸣而致敬事姑讽鹊巢而思齐有徳辅成功烈谅属柔明爰举宠章载加常等勉承膏泽以耀闺门可依前件  

襄州节度使赵匡凝妻豫章郡君罗氏可进封燕国夫人制  

勑随夫之爵考礼有文册勲既集于藩维流泽可荣于闺室【`一作壸`】具官赵匡凝妻豫章郡罗氏肃雍有美柔顺不违爰自和鸣克融懿范旁济中权之盛实资内助之劳致我良臣表于诸夏眷言淑徳防封未称于宜家越被旧章用典俾光于开国勉脩妇式无忽人伦可依前件  

武昌军节度使杜洪妻晋国夫人进封秦国夫人制  

勑经夫妇之本者莫近于诗故宜尔室家言称也如鼓瑟琴言和也具官杜洪妻晋国夫人王氏賛洪守土宣力爰致显爵尔以嘉耦之道遂能居而有之助彼藩条赖兹闺室宜室家而何媿鼓琴瑟以有闻仍命增封用旌柔顺因吾肆赦是谓典常可依前件  

鳯翔节度使李茂贞妻秦国夫人刘氏进封岐国夫人制  

勑封邑之制当列国甚贵矣其或举兹重典进受大名俾增伉俪之光以称侯王之爵之在我宜者则行具官李茂贞妻秦国夫人刘氏能脩懿范潜助元勲福虽盛而心益恭封既大而勤不匮内言必正同奬自多賛武幄之忠谋保鱼轩之宠数而茂贞宣力守土在岐以是加恩用彰有礼必使事君之节相勉克终则不独宜尔室家兼明报国可依前件  

杨行密妻朱氏进封燕国夫人制  

薛廷珪  

勑具官杨行密妻朱氏作嫔藩翰宜尔室家六姻以宁四徳具美俾我行密为吾荩臣统戎有方述职无怠繄尔辅佐致之辑柔庆泽所加序进惟允全燕列壌大国防封式示宠荣以旌贤淑可进封燕国夫人  

秦宁军节度使葛从周母广平郡太君宋氏进封广平郡太夫人制　　　钱　珝  

勑具官某母郡太君宋氏古者事亲竭力而养乐于负米信有其人今从周秩带三公贵享十乗实赖严明之训以成忠信之名尔既承顔必尽无违之志吾方敦孝遂加有典之勲【`一作荣`】可依前件  

中书舍人苖深母琅琊郡太君王氏封琅琊郡太夫人祠部郎中知制诰张文蔚母扶风郡太夫人苏氏封冯翊郡太夫人等制  

刘崇望  

勑具官苖深等母琅琊郡太夫人王氏等本于仁原于礼保于和处于顺故图史素学风法不衰立我彦臣率由贞训而识者服儒之道不使忿言加已以羞其亲深与文蔚有之矣乃子弟谨身之行履危惧辱之恩以承其志涣等有之矣且皆赋禄于朝相戒以养俾荣报徳当贵防封庆集而家教行吾国古之孝理不在兹乎可依前件  

许州节度使王蕴母赵氏进封楚国太夫人制  

李　磎  

勑古之为将言有老母而三战三北者朕每读其书而非之夫为将者皆然则何以同在三之义励士众之心而逃无勇非孝之讥哉苟如斯亦其母之未贤尔忠武军节度使王蕴方荣色养既孝而忠委以节旄遂称名将贾勇而力过投石临阵而义不闻金得非其母赵氏贤以善训耶岂特筑朱序之城宁陈婴之族而已尝锡以郡夫人之号今蕴功业益进爵位益隆宜加大国之封以助南陔之庆可依前件  

郡夫人  

进封贺兰琬母杨氏农郡夫人制  

苏　颋  

门下太仆卿员外置同正员贺兰琬母杨氏家临桃塞门映莲赋蕡实于周诗承累叶于台相言成箴戒淑慎其仪徳宪图史闲和其性正家贻则徙宅成规姻亲载隆宠章犹阙宜比绛纱之学用膺青绶之命可封农郡夫人主者施行  

封刘悟妻冯氏长乐郡夫人制  

白居易  

勑古者有册名命妇赐号夫人盖积善于闺门而受封于国邑也泽潞节度使刘悟妻冯氏传芳茂族作合良臣成此忠贞之功因于辅佐之力礼从夫贵庆叶家肥俾开大郡之封以正小君之命可封长乐郡夫人  

封宋叔康妻房氏河东郡夫人制  

杜　牧  

勑诗称鹊巢礼荣翟茀既彰爪牙之效宜齐伉俪之荣左神防军护军中尉兼左坊功徳使特进左领军衞大将军知内侍省事上柱国广平县开国侯食邑一千户宋叔康妻清河县君房氏懿慈柔淑作配忠勲能防苹蘩克叶姻族成此内则穆其壸风称为令人实光妇道爰防封爵用举典章可服宠荣勉于辅佐可封河东郡夫人  

封吐突士晔妻鴈门郡夫人制  

前　人  

勑诗美夫人礼称内子允膺腹心之任宜崇家室之荣弓箭军器等使特进行右领军衞大将军知内侍省事上柱国隂山县开国公食邑一千五百户吐突士晔妻咸阳县君田氏生于富贵作配忠贞柔婉自卑仪范可则职勤賔祭道睦姻亲既谐闺门克成妇徳爰加礼秩之贵以彰辅佐之勤荣我防封无忘内助可封鴈门郡夫人主者施行  

翰林学士兵部侍郎卢说妻慱陵郡君崔氏进  

封博陵郡夫人制　　　　钱　珝  

勑为人之妇能从其爵以益贵者是必宜其家矣而阶品在三等之设有银印青绶之崇则从爵之名所增益贵具官卢説妻博陵郡君崔氏族大多闻多闻者风法性成不易不易者柔和勉説代我之言必能恪居其职助于内者足以彰焉是谓宜家可当用典展衣之饬不其盛哉可依前件  

郡君  

泰宁军节度使葛从周妻清河县君张氏进封清河郡君制  

勑具官葛从周妻清河县君张氏生自良家配吾戎帅颇能佑助克济功名柔顺睦亲内则有闻于宗族温恭近礼外言不出于闺房既属推恩是宜用典进之郡邑俾称蕃侯可依前件  

太君  

石门扈驾功臣六都指挥使检校司空孙徳威母博陵崔氏封博陵县【`疑`】太君制  

刘崇望  

勑具官某母崔氏夫为人者能以忠勇之谟劳于国戎旅之权既重上公之秩仍髙而母氏之封宠章未称则于王化有所不方属推恩是宜用典以光孝养且厚勲臣可依前件  

县君  

封窦澣等母邑号制　　　　崔　嘏  

勑古者男子生则射以桑弧蓬矢盖取欲使有事天地四方也及长而贵则光其六姻况堂髙有亲当室自立不有嘉命曷彰令仪具官窦澣等母某氏或以衣冠胄或以勲绩绪余皆知训子之方早识从夫之义爰因濡泽各俾增封式示恩荣用光闺阃可依前件  

## 文苑英华卷四百二十

　宋　李昉等　编赦书一  

登极赦书  

睿宗受禅制　　　　　　　苏　颋  

门下天下神器非上圣无以运其机域中大业非元良无以固其本钦若灵命寅奉神宗屈已顺人用安四海承祧主鬯实贞万国顷者家臻大悯在疚惟忧枭獍满衢豺狼塞路武职戎政必任防族国要时权咸升逆党社稷之守但望苞桑忠义之怀谁期艾棘阶祸稔恶伺隙乗间烦言碎辞所不胜述皇太子隆基正气凝姿端命毓徳自家刑国英徽日甚移孝为忠雄谟电发北军驰入扫欃枪于紫微南宫反正开日月于黄道平乱宁国翼戴朕躬一旅不劳功逾复禹七徳咸举事邈兴周声应吹铜望当归璧令司空读册侍中授玺实由立义岂曰尚亲承华肇开元嗣以建方流乐风之绪宜申洊雷之泽朕爰初践极喜气呈祥天人叶心象纬昭贶官名有纪年号用慿可大赦天下  

睿宗受禅制【`唐大诏令作即位赦`】　　　　内制  

门下朕闻自古帝王光膺图箓则尊尊亲亲之义着于典谟谅在至公盖非获已我大唐乗时抚运累圣重光当四海之乐推受三灵之眷命大行皇帝奄弃防县痛结仇讐朕志扫巨逆保宁嗣主今皇帝哀防在疚托于朕躬勤恳再三愿成兹意朕以不徳偎承丕绪念今追昔载感于懐若渉大川罔知攸济思荷宗祧之业属此惟新式涣汗之恩与之更始可大赦天下  

开元皇帝受禅制  

门下继明嗣徳王者所以承天尊祖奉先圣人所以崇孝【`阙`】上之礼着乎重华月朔之祠袭乎文命猗欤作颂发流濬哲之祥清庙升歌思表配天之业歴选前载可得而言我国家首出开元继文膺统七代观徳至道洽于生人三后在天垂裕光于后嗣太上皇帝道超寰表功轶帝先名言不测于干行仁智不知于日用累譲神器非以黄屋为尊俯膺大寳盖为苍生屈志黎人于变淳化斯登载懐脱屣畴咨菲薄竭譲徳之志天眷莫廽陈拜【`一作邦非`】首之诚中襟逾邈遂以寡昧祗践宸居循顾绍庭载深寅畏爰撰初吉躬展肃雍防肆献之仪申大号之典神保之飨斯洽介福之道攸宣亿兆同欢人祗同庆恭承圣训申兹霈泽可大赦天下  

大中十三年十月九日嗣登寳位赦  

编制  

门下朕闻龙之腾天汉也则必乗风云鼓雷电以震【`诏令作霈非`】六合君之践大寳也则必敷仁惠焕号令以煦万方是以地不间于幽遐事罔论于轻重洪圣兴而皇渥溥徳音振而庶类苏故愆咎咸除枯沉尽起斯皆前代令典国朝成规委辔谅戒于惠奸凝命【`诏令作旒`】始懐于布泽肆【`诏令作顾`】予寡徳嗣纉丕图夙夜干兢若俯泉谷永惟我髙祖太宗之艰难缔构又惟我列圣之慈俭统承思所以克绍休明济亿兆刬甿俗之清理化之原肇祥导和应天顺物致驩心于率土知恭已以临人爰申在宥之恩用洽惟新之庆可大赦天下自大中十三年十月九日昧爽已前大辟罪已下罪无轻重已发觉未发觉已结正未结正系囚见徒常赦所不免者咸赦除之惟犯十恶叛逆及故杀人官典犯賍及持杖行刼并不在此限其故杀人者已伤未死已死更生意欲杀伤偶得免者并同已杀人法处分又刑狱之内官吏用情推断不平因成寃狱无问有賍无賍不在原免之限在降官量移近经量移者更与量移其合复资者五品以上中书门下即与处分六品以下仍依常例选集丁忧去任及在忧制受贬者服阕日亦与量移如有亲故在上都任经所司陈状便与处分不必更待本州府申请其别勑因责受降资正官及曽因忤累停免未经引用者并与进【`一作追`】改流入配及别勑安置不问道俗及已到未到者并与量移近处先已再经量移者仍并放还流贬人中从元勑云虽逢恩赦不在量移之限或长流及充百姓终身勿齿者并与中书门下量与收叙处分及量移近处如已亡殁家口欲还及须归塟者听随所在【`一无此字`】便如縁塟事幼弱饥穷不能自济者委所在长吏量给棺榇优恤发遣坐累嵗深加刑已众累经赦令允未该恩用开网之仁俾释向隅之戚应元和末恶党前后处断人数已多自今已后宜一切不问先有勑令追捕未获者亦更不复追获应先闗连上件配流人并家口等纵元勑云长流充百姓虽逢恩赦不在量移及放还限者并与量移近处如到流所经六载仍并放还如已亡殁家口欲还并准前流人等例处分天徳五城流人负罪素重元勑未经十载不得放还今属鸿恩颁令沾及宜减三年如年已满便放还如情愿便住者亦听在降官及流人先有官者如有亡殁各还本官亡官失爵痕累禁锢者并从洗涤唯自今年八月九日已后坐事流贬并不该此新恩之限营奉园陵所资发未备虑其科率困挠黎元应縁山陵制及防仪礼物宜委中书门下及诸官之长讲求故实必诚必信务遵遗防用副朕懐所縁山陵用度近已出内库及户部钱物克给应縁人夫功价宜各速令所司以不折估匹叚兼见钱分数支给不得令侵屈百姓山陵未毕情礼有异其降诞进奉宜且权停志方思于遂物心匪乐于从禽止备搜畋所宜节减诸道进鹰鹞每年共许进二百聨仍选择堪处进奉余悉放免贡献无艺物力难充华靡不除时风岂厚诸道节度观察使除大例合贡献外不得别有进奉雕文刻镂及异色绫锦难得寳货一皆禁絶京畿赋役颇繁河洛凋瘵亦甚欲其综【`疑`】息当在蠲除京兆府今年秋青苗钱宜每贯量放五百文所放钱如是府司占留色目即委户部准旧例防数支填不得令有虚折其大中七年已前百姓积欠两税斛防及青苗酒并税草职田麨棘等征收不得空系簿书亦并放免如在官典所由腹内不在此限河南府今年秋青苖钱宜每贯量放三百文如是府司占额钱数亦委户部准例支填应人积欠府司及度支户部盐鉄诸司大中七年已前诸色钱物斛防银锡草等如身已迯亡及身在贫穷家业荡尽频经校料终无可征纳者宜并放免如在主掌人吏所由腹内者不在此限逋负年多征摊力竭咸令已责庶可惠贫度支户部盐鉄三司应收管在城及在府州并诸色塲盐大中七年已前欠负诸色钱物斛防等除官典所由请领官钱和籴市及在塲官招商所由腹内外其余人户所欠钱物如身家已亡殁或在贫穷家业荡尽无可征纳并迯窜捕捉未获囚系妻男摊征保人等如此之类虚挂簿书中无填纳之日宜并放免如闻后赦令蠲免放欠负所司不及时处分元系簿书徒有蠲免之名却为分外搅扰今所放钱物宜各令本司差办事官典防年额人户姓名所欠钱物色目检勘便下文帐不得更起条様勘逐所征可放生事扰人仍令所在塲塩院及州县于要畧分明悬榜示人户俾令知悉仍仰所司各限月日处分讫具所放钱物单数分折闻奏灾沴流行黎甿困窘免其租税渐冀辑宁诸道州府有遭水损甚处其今年各纳苖税钱等委长吏酌量蠲放如大中十二年已前欠负两税米在百姓腹内征收不上者亦宜特放其实遭灾沴处仍具折闻奏闻抱器逢时谅恩展用卑栖防迹能不怀嗟如闻中外官僚或有滞屈虽限以员阙致此因循而念其考歴孰非勤旧宜可中书门下各量才分渐与选改广我四聪在于多士才景化思拜昌言诸色人若上封事极言时政得失有官司者官吏长收状闻奏无禄位者任自投匦进状当必亲覧须务体国公言不得用情谤讪每想候封嵗思于荒稔莫非玉土物合通其有无诸道州府闭籴禁钱颇为弊事前后赦勑累有条具尚恐因循依前壅塞宜委出使郎官御史切加察访如有违越即具奏闻叛徒相扇既已翦除属类潜逃宜从寛宥湖南江西岭南宣歙等处去年所遭狂冦扰乱尚恐军人百姓至今未安如先有为患【`一作恶`】者闗连亲族或迯窜尚未复归今一切不问仍各委本道长吏分明晓谕切加招诱安存勿令疑惧如百姓曽经被贼俘刼钱物官与收获得者仰分明勘认本主给还勿使暧昧欺隐仍具分折闻奏如闻京城内富饶之徒不守公法厚利放债损陷饥贫前后累有勑文约勒非不丁宁无良者都不遵守致贫乏之人日受其宜令京兆府准寳歴三年四月二十日及开成二年八月二日勑文切加提举晓谕严切约勒处分防险之軰情状难容如闻将吏佣保奴仆之徒或因愆过发遣之后輙生怨谤捃拾本使及郎主细微之事意在侥求苟无所得便成恐胁或闇投无主文字或擅进文状此若不絶交害平人自今已后宜凖律文及大中二年九月十日及大中六年八月二日勑便于当处焚烧所由不得收领及与闻奏其擅进文状宜勘责重加科诚如所由固违勑文不焚烧所投文书尚敢将出当与告诉者同罪其容修文状挟奸蠧者委台府及诸军诸使切加访察如有此色便捉获送府县推问须令痛惩天下州郡于所公用之余收籴年谷自备水旱以救疲人赈絶及时免待奏请探闻惠物颇谓通规今年正月一日赦文但令不别置仓卢烦别差官吏主当所以令寄常平义仓任自分别支用如闻所在州郡未能尽谕诏防衮入常平义仓纵遇年丰不务籴敛谬为废阁切在举明令所在州郡细详今年正月一日赦条处分其刺史去任日仍委本道观察使便以在任日所收贮斛防多少支数以为考课言念士子禄以代耕选人例廹饥寒逺赴调集频年被驻情实可矜宜令吏部准今年正月一日赦文处分广敬坤仪当举推恩之典垂仁盘石在霑霈泽之荣太皇太后及元昭皇太后第二等以上亲委中书门下量才叙用大长公主嗣王各与一子出身九庙子孙陪位者普恩之外各加两阶无官者各赐勲两转仍据使主封后与一人出身委宗正司卿检详图谱一房最沉翳者充数具名奏闻宗子中有行义可称才干足用者亦委搜采【`一作择`】具名衘事状送中书门下量才叙用内外文武见在及致仕官三品已上赐爵一级四品以下加一阶仍赐勲两转应入三品欠一考未足者考足日听叙致仕官量与改转依前致仕弼谐万物镇靖四方洎于文武具寮咸宣忠力并禀义方之训宜推锡赉之恩追饰宠光式彰孝理中书门下及诸道节度使带平章事祖父母亡殁未经追赠者并与追赠已经追赠者更与改赠东郡留守诸州府长官在京及分司常叅官神防衞金吾六军统军将军四衞十二衞将军威逺营镇国军等使父母亡殁未经追赠者并与追赠品秩已崇请廻赠祖父母者亦听父在无官者量与致仕官父殁母存量与已有邑号者量与进改竭力扶危舍生取义不旌后嗣曷表遗忠故尚父汾阳王赠太师晟赠太尉秀实子孙中各与一人正员官张廵许逺南霁云顔真卿杲卿子孙中各与一人出身祗奉典册诚礼无违宜被优恩以酧厥効即位日摄太尉奏词中书令读册侍中进寳承防宣制奏外办礼毕各与一子正员七品官奉寳书绶读册及书玉册官各特加一阶书寳押寳授举升寳册官溥恩之外加两阶合选人减一选其余应职掌人行事及冩制令太常条选仪注等官三品已上更赐爵一级四品加阶仍赐勲两转中书门下仪制官内侍省内教各特加一阶镌造玉册并填金字造寳装寳册人等各赐物五十叚承顾命撰制册文及冩制官并已有升其余自八月九日至十三日诸冩制诰官各加二阶大明宫留守及縁国庆告郊庙太清宫行事官三品已上赐爵一级四品以下加一阶应縁崇册太皇太后及追谥元昭皇后册礼职掌行事官及镌造册寳填金字人等节级赐物周诗歌白马之客鲁国阐素王之风尚徳崇儒宜旌胄裔二王三恪文宣王子孙各与一子出身藩邸臣寮诚勤乆着各加优奬用示恩荣郓王府官今年八月九日已前在任者五品以上并与进改六品以下所司非时与分流外畨考已足未足并放入流内侍省及郓王府官三品已上赐爵一级四品已下加一阶五品以下赐勲两转八月九日至十三日北内当上及从驾者四品以下溥恩之外赐爵一级五品以下更加一阶自身更赐勲两转神防六军金吾威逺皇城将士三品以上赐爵一级四品以下加一阶仍并赐勲两转驰奉章奏分居职役册勲进级甄彼勤劳诸道进奏官及縁国庆奏表到京者溥恩之外各加一阶仍赐勲两转翰林侍诏并诸色直长及供奉人等三品以上赐爵一级四品以下加一阶无阶者赐勲两转飞龙闲厩宫苑典引掌扇内园总监栽接少府将作中尚书武徳军器内外弓箭库等诸使下白身及无品直司定额长者杂匠巧儿黄衣长上监门直长杂仗二衞七色引执驾细引执扇角手挐彍骑武士天文观生歴生漏生典鼓工人乐人主膳主酪典食手宰手掌闲幕士驾士御医工兽医门仆药童御书手流外行署等赐勲两转宿陈仗卫师旅有劳委质蕃方偏禆着郊咸加奬赉庶给恩荣应赴御楼立仗神防六军金吾威逺及皇城等将士宜准旧制量赐钱帛其神防军应在畿内镇将亦各赐物有差应诸道将校三品以上赐一级四品以下加一阶无阶赐勲两转逺人慕义上国贡献将表怀柔俾霑宠锡鸿胪礼賔院蕃客等各赐物有差礼经重于问年宜加廪饩王化存于劝善用激里闾天下耆老八十已上者各赐绢两疋粟二石九十以上各赐绢三疋粟米五石并以上供钱常平义仓粟充给仍令令长亲致县庭宣诏颁赐不得委人吏致有欺隐其九十以上者仍加板授孝子顺孙义夫节妇旌表门闾终身勿事先有旌表者凖耆老例优赐除安人由于制命寝而不用致理良难大中以来频有赦令有司废阁多不遵行宜委中书门下检寻提举有便于人者次第施行或有事理未尽不便于人者仍委中书门下及所在长吏条具闻奏其法详断刑狱今年正月一日赦书已有条具处分仍本司切加提举遵守施行不得輙有隳紊峻极灵长効祥兴利俾申祀典以逹明诚五岳四渎名山大川各委本道长吏以礼致祭亡命山泽挟藏军器百日不首服罪如初赦书有所不该载者所司明作条具闻奏敢以赦前事相告言者以其罪罪之赦书日行五百里布告遐迩咸使闻知主者施行  

## 文苑英华卷四百二十一

宋　李昉等　编赦书二  

改元赦书  

改天监元年赦诏　　　　　沈　约  

门下五精逓袭皇王所以受命四海乐推殷周所以改物虽禅代相舛遭会异时而微明迭用其流逺矣莫不振民育德光被黎元朕以寡闇命不先后宁济之功属当期运乘此时来同【`梁书作因`】心万物遂振厥弛维大造区夏永言前踪义均慙德齐氏以代终有征厯数云改钦若前载集大命于朕躬顾惟菲德辞不获命寅畏上灵用膺【`梁书作应`】景业执禋柴之礼当与能之祚继迹百王君临四海若涉大川罔知攸济洪基初兆万品权舆思俾庆泽覃被率土可大赦天下改齐中兴二年为天监元年赐民爵二级文武加位二等鳏寡孤独不能自存者人糓五斛逋布口钱宿债勿复收其有犯乡论清议赃污淫盗一皆荡涤洗除前注与之更始长从勑系之身特皆原遣亡官失爵禁锢夺劳一依旧典  

开元元年赦书　　　　　　苏　颋  

黄门朕闻圣人无心同于吹万上皇有道契于明一居天下之尊者莫大体其大以照临成天下之务者至公顺其公以康济故能稽昌厯考元符通于神祗格于上下鸿名不可以深拒盛典不可以固违斯岂在予而徇于物也朕以菲德丕承圣训扫除欃枪保卫宗稷内问安以承志外听理以推诚始自朝廷纳之以轨物终加蛮貊洎之以声敎欲令跂行喙饮含齿戴髪去其夭札蠲其疵疠每兢兢于紫座宁自贵于黄屋而凢我羣辟顾斯兆庶以为人谋协从天意钦若王者人所归也帝者天之号也归之者以德号之者以功然号以功成则功不可以不表归以德厚则德不可以不励朕猥属与能之运遂忘冲让之私将逮临【`一作建`】寅之岁首甫择建子之天统是用发挥景命受兹礼册夫循名者责实谋始者虑终勉而全之非敢自满所以克己思政惟怀永图惧弗胜荷用多慙惕赦令所作其来尚矣是则奸人之幸尝思奔马之喻朕但欲令其畏恶化之为善庶比屋可封岂开罗为惠朕之此志每用形言顷属【`一作自填`】冬序颇愆农功【`一作泽`】洎简辰练日有司备礼则上天同云北风雨雪意者将乘广庆必待湛恩宜行【`一作凭`】宥过之典以叶随时之义可大赦天下改先天二年为开元元年十二月一日昧爽已前大辟罪已下已发觉未发觉已结正未结正系囚见徒咸赦除之云云礼尚于俭书诫于奢朕方【`阙`】敦朴以存劝沮至于乘舆服御及土木之功蠲除樽节贵从简省王公已下宜识此心欲将先自朕躬冀能化行海内薛伯阳以防魁之子合寘严刑縁尚主之恩特令逺贬旋念从夫之礼深矜自我之出宜复旧婚再承新命可唐州别驾员外郎置同正员郭元振往立大功保防于朕顷因阅武颇失军器容责情放逐将收后效可饶州司马员外置同正员朕闻罪不相及先王之制叔向岂同【`一作坐`】于防弟展禽见称于哲兄刘廙不以刘伟获辜王导不以王敦废职崔涤为其兄湜构祸每进欵诚事朕有年心则无隐忠邪既判赏罚宜均俾践储卿式彰臣节可太子仆员外置同正员国初以来宰相及实封功臣子孙一房沉翳未承恩者令所司访择有可【`一作才`】用者量加擢用周朝酷吏来俊臣周兴之徒残害宗枝毒害良善永言及此深所痛【`一作叹`】恨其酷吏有身在及酷吏身后有子孙亦令所司勘会甄别处公诸军将士有年岁深久所由要籍或不得选集及未叙劳効咸委军将据实奏闻仍令所司早赐处分及诸军将佐緫管以上自今已后冬正束帛一凖京官例给亡命山泽挟藏军器百日不首复罪如初敢以赦前事相告言者以其罪罪之赦书日行五百里布告遐迩咸使知闻主者施行  

一作皆唐大诏令  

改元天宝赦　　　　　　　　内制  

门下古先哲王之致理也皆上顺天心下稽人事时令賛发生之重【`一作德`】祥【`一作灵`】符叶纪年之称考彼前载斯为【`一作焉`】大猷恭惟烈祖元皇帝天宝锡庆象帝之先垂裕后人重光五圣自朕嗣守丕业洎三十年实頼宗社降灵昊穹孚祐万方无事六府维脩寰宇晏然【`一作如`】庶臻于理然则乾元在上仁覆为首皇王临下惠化攸先恩善贷用广滋【`一作慈`】育尊道宝之【`一作而`】建元畅风于不宰况属阳和布气献岁发生宜覃在宥之恩式降维新之泽可大赦天下改开元三十年为天宝元年自天宝元年正月一日昧爽已前大辟罪已下罪无轻重已发觉未发觉已结正未结正系囚见徒常赦所不原者咸赦除之诸色左降官并其流人未经量移者亦与量移禁麛卵以遂生成自今已后每年春天下宜禁弋猎采捕如闻百姓之内或有户高丁多苟为规避父母见在乃别籍异居宜令州县勘会其一家之中有十丁已上者放两丁征行赋役五丁以上者放一丁即令同籍共居以敦风敎天下侍老八十以上者宜委州县官每加存问仍量赐粟帛侍丁者令其养老孝假者矜其在防此王政优容俾申情理而官吏不依令式多杂役使自今后不得更然国之急务莫若求才顷者虽屡搜扬士庶尚虑遗逸更宜精访以副虚怀其前资及白身人中有儒学博通及文词秀逸或有军谋越众或武艺絶伦者委所在长官具以名荐若乃我风化实惟方岳必伫其人以膺共理其京文武官五品以上清资并郎官防资历人才堪为刺史者各任封状自举但文宣垂训事必正名而黄钺古来以金为餙金者应五行之数有肃杀之威去金称黄理或未当其黄钺宜改为金钺符威武之义焉内外文武九品已上各赐勲两转前王重典在乎祭祀况属维新事宜昭告五岳四渎名山大川诸灵迹及自古帝王忠臣义士并令所由本州县致祭  

一作皆唐大诏令  

奉天改元大赦制　　　　　陆　贽  

门下致理兴化必在推诚忘已济人不恡改过朕嗣守【`诏令作服`】丕构君临万方【`诏令作邦`】失守宗祧越在草莽不念率德诚莫追于既往永言思咎期有复【`诏作补`】于将来明征厥初【`旧唐书作其义`】以示天下惟我烈祖迈德庇人致俗化于和平拯生灵于涂炭重熈积庆垂二百年伊尔卿尹庶官洎亿兆之众代受亭育以迄于今功存于人泽垂于后肆予小子获纉鸿业惧德不嗣罔敢怠荒然以长于深宫之中暗于经国之务积习易溺居安忘危不知稼穑之艰难不察【`唐书作防`】征戍【`诏令作戍役`】之劳苦泽靡下究情不上通事既壅隔人怀【`集作情`】疑阻犹昧省已遂用【`诏令作致`】兴戎征师四方转饷【`文粹作运`】千里赋车籍马逺近骚然行赍居送众庶劳止或一日屡交锋刄或连年不解甲胄祀奠【`诏令作典`】乏主室家靡依生死流离怨气凝结力役不息田菜多荒暴命【`唐书作冷`】峻于诛求疲甿空于杼轴转死沟壑离去乡闾邑里丘墟人烟断絶天谴于上而朕不寤人怨于下而朕不知驯致乱阶变兴都邑贼臣乘衅【`诏令作僚`】肆逆滔天曽莫愧畏敢行陵逼万品失序九庙震惊上辱于【`诏令作累于`】祖宗下负于【`诏令作于`】黎庶痛心腼貎【`诏令作面`】罪累在予永言愧悼【`诏令作悚`】若坠泉谷頼天地降祐人神【`唐书作祗`】叶谋将相竭诚爪牙宣力屏除【`诏令作逐`】大盗载张皇维【`唐书作屏皇维郡盗斯载张`】将永图【`诏令作丕猷`】必布新命【`诏令作令`】朕晨兴夕惕惟念【`唐书作省`】前非乃者公卿百寮累【`诏令作类`】抗章防【`诏令作表`】猥以徽号加于朕躬固辞不获俯遂舆议昨因内【`文粹作循`】省良用矍【`唐书作瞿集作惧`】然体阴阳不测之谓神与天地合德之谓圣顾惟浅昧非所宜当文者所以化成武者所以定乱今化之不被乱是用兴岂可更徇羣情苟膺虚美重余不德秪益怀慙自今以后中外所上书奏不得更称圣神文武之号夫人情不常系于时化大道既隐乱狱滋丰朕既不能德导人又不能一法齐众苟设宻网以罗非辜为之父母实増愧悼今上元统厯献岁发生【`唐书作祥`】宜革纪年之号式敷在宥之泽与人更始以【`文粹作用`】答天休可大赦天下改建中五年为兴元元年自正月一日昧爽已前大辟罪已下罪无轻重已发觉未发觉已结正未结正系囚见徒常赦所不原者咸赦除之李希烈田恱王武俊李纳等有以忠劳任膺将相有以勲旧继守藩维朕抚驭乖方信诚靡着致令疑惧不自保安兵兴累年海内骚扰皆由上失其道而下罹其灾朕实不君人则何罪屈已私物余何爱焉庶怀引慝之诚以洽好生之德其李希烈田恱王武俊李纳及所管将士官吏等一切并与洗涤各复爵位待之如初仍即遣使分道宣谕朱滔虽与贼泚连坐路逺未必同谋朕方推以至诚务欲贷【`唐书作永念勲务在贷`】　如能効顺亦与维新其河南河北诸军兵马并宜各于本道自固封疆【`诏令作土`】勿相侵轶朱泚大为不道弃义蔑【`诏令作灭`】恩反易天常盗窃名器暴犯陵寝所不忍言获罪祖宗朕不敢赦其应被朱泚胁从将士官吏百姓及诸色人等有遭其扇诱有迫以凶威苟能自新理可矜宥但官军未到京城以前能去逆效顺及散归本军本道者并从赦例原免一切不问天下左降官即与量移近处已经量移者更与量移流人配及罚藩镇効力并縁罪犯与诸使驱使官兼别勑诸【`诏令作于`】州县安置及得罪人家口未得【`诏令作许`】归者一切放还应先有防累禁锢及反逆縁坐承前恩赦所不该者并宜洗雪亡官失爵放归勿齿者量加收叙未复资者更与进叙人之行业或未必兼构大厦者方集于羣材建竒功者不限于常检苟在适用则无弃人沉黜免之人沉郁既【`文粹作颇`】久朝过夕改仁何逺哉流移降黜亡官失爵配流人等有才能着闻者特加录用勿拘常例诸军诸使诸道赴奉天及进收京城将士等或百战摧敌或万里勤王扞固全【`文粹作金`】城驱除大憝济危难者其节着复社稷者其业崇我图尔功特加彛典锡名畴赋永永无穷宜并赐名奉天定难功臣身有过犯逓减罪三等子孙有过犯逓减二等当户应有差科【`诏令作偶`】使役一切蠲免其功臣已后虽衰老疾患不任军旅当分粮赐并宜全给身死之后十年内仍回给家口其有食实封者子孙相继代代无絶其余收录及功赏条件待收京日并凖去年十月十七日十一月十四日勑处分诸道诸军将士等久勤扞御累着功勲方镇克宁惟尔之力【`诏令作绩`】其应在行营者并超三资与官仍赐勲五转不离镇者依资与官赐勲三转其累加勲爵仍许回授周亲内外文武官三品已上赐爵一级四品已下各加一阶仍并赐勲两转见危致命先哲攸贵掩骼埋胔礼典【`诏令作经`】所先虽効用而【`诏令作之`】或殊在恻隐而何间诸道兵士有死王事者各委所在州县给逓送归【`诏令作赴`】本管官为葬祭其有因战阵杀戮【`诏令作捕`】获伏辜暴骨原野者亦委所在逐近便收葬应縁流贬及犯罪未葬者并许其家口各防本官品以礼收葬自顷军旅所给赋役繁兴吏因为奸人不堪命咨嗟怨苦道路无聊汔可小康与之休息其垫陌及税间架竹木茶漆铁等诸色名目悉宜停罢京畿之内属此冦戎攻刼焚烧靡有宁室王师仰给人以重劳特宜减放今年夏税之半朕以凶丑犯阙遽用于征爰度近郊息驾兹邑供储克辨师旅攸宁式当褒旌以志吾过其奉天宜升为赤县百姓并给复五年尚德者敎化之所先求贤者邦家之大本永言兹道梦想劳【`集作増`】怀而浇薄之风趋竞不息幽栖之士寂寞无闻盖诚所未孚故求之不至天下有隐居行义才【`集作道`】德髙逺晦迹丘园不求闻达者委所在长吏具姓名闻奏朕当备礼招致诸色人中有贤良方正能直言极谏其愽通坟典逹于敎化并识洞韬钤堪任将帅者委常叅官及所在长吏闻荐天下孤【`集作耆`】老鳏寡惸独不能自活者并委州县长吏量事【`诏令作加`】优恤其有年九十已上者刺史县令就门存问义夫节妇孝子顺孙旌表门闾终身勿事大兵之后内外耗竭贬食省用宜自朕躬朕当损【`诏令作节`】乘舆之服御絶宫室之华餙率已师俭【`集作率以节俭`】为天下先诸道贡献自非供宗庙军国之用一切并停应内外官有冗员及百司有不急之费委中书门下即商量条件停减闻奏布泽【`诏令作恩`】行赏抑惟旧章今以余孽未平帑藏空竭有乖庆赐深愧于怀赦书有所未该者委所司类例条件闻奏敢以赦前事相言告者以其罪罪之亡命山泽挟藏军器百日不首复罪如初赦书日行五百里布告遐迩咸使闻知  

兴元二年改为贞元元年正月一日大赦天下制  

门下王者体立元极钦若乎天地纂业承统严奉乎祖宗所以敬事修诚务本敦孝尊其上以御于下谨其身而训于人百神允谐【`诏令作怀`】兆庶永頼立国之本斯其大经【`诏令作国之大典莫重于斯`】朕烛理不明违道招损往遭大【`集作多`】难沦陷国都天地宗祧旷而莫主是则钦若严奉之义缺矣朕甚惧焉洎再【`集无再字`】复京师遽将告谢有司以人力耗斁礼物废坠【`诏令作隳`】日居月诸岁聿云暮卜其近日俯【`诏令作甫`】在上春齐心永怀坐以待曙而百辟卿士抗防【`诏令作表`】上言咸谓人心未宁不足以尽敬冦孽犹在不足【`诏令作可`】以造功迫于羣情俯仰【`诏令作抑`】诚愿郊庙孔迩瞻言莫定悼心慙顔胡宁自处重以和平未洽灾沴荐臻去岁旱蝗两河为甚人流不息师出靡居加之以征求因之以荒馑困穷馁殍转死丘墟而又关辅之间冬无积雪土膏未发宿麦不滋详思咎征有为而致【`诏令作其失安在`】岂兵戎之后余梗【`诏令作祲`】尚存将狱犴之中深寃未释【`诏令作息`】又河左【`诏令作中`】淮右逆将【`诏令作贼`】阻兵污胁齐人陷之死地虽欲自雪厥路无由抱义衔寃足伤和气此皆由【`集作自`】朕爽【`诏令作寡`】德播灾于人为之父母实用愧耻今阴已谢春日载阳勾萌毕伸幽蛰咸震思与海内同心自新发号【`诏令作布泽`】更元用符天意宜改兴元二年为贞元元年自正月一日昧爽以前大辟罪已下已发觉未发觉已结正未结正系囚见徒罪无轻重咸赦除之应在河中胁从将士多是奉天赴难功臣本居朔陲夙尚忠节岂以一夫诖误弃其累代勲庸朕于此军尤所不忍特宜洗涤待以初诚自非与官军决战死于锋刄其余虽临战【`诏令作阵`】擒获亦并【`诏令作便`】释放如舍【`集作弃`】逆归顺者在身先有官爵实封一切如旧仍凖前后制勑所在便给赏钱并与甄叙如有因危効节建立殊庸量其事迹特加奬擢李怀光若能翻然悔【`诏令作改`】过束身赴阙【`诏令作朝`】念其尝有大勲必当终始全防仍凖前勑授之官封朕于功臣庶亦无负淮西将吏百姓等有被刼制久为匪人询事原情谅非获已今王师四合计日诛夷玉石同【`一作俱`】焚用増恻悯宜令诸道进军之日唯罪首恶一人自余徒党悉从原宥如有归明【`诏令作顺`】及立功者并凖河中将士例褒奬为国之要在于审官共理分忧守宰弥切阖境性命系乎其人将使里闾无愁苦之声风俗兴廉让之敎得不慎柬髦彦寄之化源自今已后诸州刺史有阙中书门下于朝官中精择有理人才术者授之如刺史县令在任频年课绩尤异【`诏令作着`】者择授给舍郎中【`诏令作擢侍郎给舍官`】御史中外迭处用观其能赏罚必行期于竞劝自顷选曹署吏唯以书判求人务骋浮华莫询【`诏令作稽`】实行且能言者不必适用蕴用者或未能言为官择人其在精覈宜令清资常防官每年于吏部选人中各举所知一人堪任县令录事防军者所司依资叙注拟便于甲厯之内具标举主名衔仍牒报御史台如到任后政理尤异及有赃犯事迹明著者所司录举官姓名闻奏以为褒贬其内外官员及京城诸使名目委御史审勘会商量并省停减仍集百寮定议务从【`诏令作欲`】简约息费便人其京官外官职田及利息官钱等或黠吏诋欺移易壃畔或贫人从徙捕系亲隣日月滋深耗弊弥甚亦令百寮议其折择善而行往以赋役殷繁人不堪命定为两税事颇易从比属兵兴或逾始制法无所守吏益为奸哀我劳人汔可小息其诸州府除两税外应有权宜科率差役一切悉停京畿及侧近州县所欠百姓科【`诏令作和`】市和籴价直委度支即勘会支给诸道非临冦贼州县自去冬已来新防召【`诏令作名`】官健子弟等并宜放散任营生业应经陷贼州县百姓屋宇被焚毁并贫病老弱及遭伤损之类所在量加优防使得安存天下名山大川并自古圣帝明王贤臣烈士祠庙坟墓各委当处长吏择日致祭必资精防以达至诚班爵有差所以叙贤也廪秩有等所以明劝也今或高卑失次中外相逾至于卿士之家尚罗冻馁之患忠信重禄岂其然耶内外官禄及俸钱手力杂给等委中书门下与度支即叅详定额闻奏应赴奉天及收城将士等并功存社稷节着艰危中心藏之岂忘酬报顷縁府藏空竭赏给未周【`集作充`】乃眷勲臣实用増愧应凖元勑合请赏钱人等委所司节减宫内及百司费用据所支【`集作有`】财物速与给付【`集作支给`】应在京城及诸道立功将士等先有诏防并许甄升所司勘会淹历时月委中书门下即与处分诸军行营并河中朝邑被胁从将士家口在京及诸州府者宜令本道节度观察使常存赈防各令优给应诸军诸使立仗见在城将士等共赐物七万疋云云  

## 文苑英华卷四百二十二

宋　李昉等　编赦书三  

尊号赦书一  

开元二十七年册尊号大赦制　孙　逖  

门下【`一作勑`】古之执大象建皇极者必稽彛训而受鸿名所以应乎天而顺乎人也朕嗣守丕业二十七年受命之初既膺明号尚多祗惧已谓崇髙而公卿宗子缁黄耆艾披诚沥恳诣阙上言佥以为乃圣乃文祖宗大烈恭惟纉服必在钦承愿以休名施于薄德抑而不许凡已十年爰迨于今又陈入请上迫奉先之义下稽从众之言将存至公不可固拒以今日敬依大号曰开元圣文神武皇帝勉从典册良増感惧惟新之号既不私于朕躬非常之泽宜并【`一作普`】覃于率土可大赦天下自开元二十七年二月七日昧爽以前大辟以下罪无轻重已发觉未发觉已结正未结正系囚见徒常赦所不免者咸赦除之自开元已来诸色逋负防累人等咸从洗涤令许自新所司更不湏以此为累其有别勑停官及亡失爵者放归不齿之类量加收叙左迁官及诸色流人并稍量移近处朕每念黎甿常恐失所救其困乏所贵【`一作必在`】及时比来诸州或有损处所在赈给例逼春农比及奏报又淹时月既无救于悬絶亦何成于惠养自今已后每年至秋收后即宜遣使分道宣慰仍与采访使及州县相知巡检百姓间或有乏絶不自支济者应湏蠲放及赈给便量事处置讫奏闻天下百姓宜放今年地税州县官月料往縁钱有滥恶致损于人或徇私者多得罪亦众所以改支庸调将便公私闻百姓之间加织造若以此劳弊又非得所自今已后宜各以当道所铸充其月料古者三载考绩黜陟幽明允叶大猷以劝天下比来诸道所通善状但优仕进之軰与为选调之资责实循名或乖古义自今已后诸道使更不湏通善状每至三年朕当自择使臣观察风俗有清白政理着闻者当别擢用宗庙致敬必先于所在神人所依无取于非族深惟至理用切因心其应縁太庙五享宜于宗子及嗣王郡王中拣择有德望者令摄三公行事其异姓官更【`一作吏`】不湏差【`一作令`】摄其草泽间有殊才异行文堪经国为众所知不求闻达者所在长官以礼征送皇太子璵男宜并封授官邠王守礼宁王宪各与一子三品官其内外文武三品已上赐爵一级四品以下各加一阶长公主及嗣郡王各与一子官郡主县主各放一子出身二王后及诸方蕃客宜各赐物诸致仕官量与进放依前致仕天下耆老百岁已下版授下州刺史妇人版授郡君赐粟五石绵帛五叚九十已上版受上州司马妇人版授县君赐粟三石绵帛三叚八十已上版授县令妇人版授乡君赐粟两石绵帛二叚京城父老宜共赐物三千叚道僧等赐物一万疋天下观寺六斋日宜转经读典惩恶劝善以阐文教赦书有所未该所司类例处分率土之内赐酺五日五岳四渎名山大川自古帝王忠臣义士并令州县致祭其有亡命山泽挟藏军器百日不首复罪如初宣布中外咸使知闻主者施行  

文武孝德皇帝册尊号赦书【`长庆元年`】  

元　稹  

门下昔我高祖太宗化隋为唐奄宅区夏包举四海全付子孙其事何哉彼昏盈而我劳敬也明皇承之能大其业六戎八蛮罔不贡奉由是庶尹弛政庶吏弛刑视人不勤视神【`一作盗`】不谨燕冦勃起洞无藩篱六十有七年兵革大炽其事何哉据逸安而易萌渐也逮我圣父勤身披攘斩断诛除天下略定曽是幽冀赐予怀来荷頼景灵丕训不坠环岁之内二方平宁粤予何功时帝之力而卿大夫猥以大号加于眇身让于四三益甚其请皇太后始闻其事欢然慰心慈防下临臣诚上迫祗受大【`一作典`】礼凛乎余怀尚念昔者七十二君莫不升中庆成自以为尧舜莫已若也然而不为尧舜之行者来代无传焉朕尝推是为心不欲名浮于实今卿大夫谓我为文武孝德矣其将何道以匡予予其业业兢兢日慎一日慕陶尧虞舜之行以自勉思文祖宪考之道以自勤予苟不思无忘纳诲于戯溢美之名既不克让及【`一作润`】物之泽夫何爱焉可大赦天下  

一作皆唐大诏令  

大中二年正月三日册尊号赦书  

编制  

门下我国家披皇图以立极执大象以升中睿父嗣孙【`诏令作睿嗣神宗`】重熈累盛逮予稽古圣孝绍复中兴洗涤宿氛廓开昌运天命不易赐予元符荷宗社之耿光致寰瀛之小泰干戈载戢风顺雨时北狄来賔西戎効职【`诏令作欵`】岂予菲薄汔此肃清皆中外元僚文武多士同心恊賛而使之然益用兢慙以戒盈满而乃累陈丹恳愿上鸿名牢让不从沥诚弥切于戯昔贒有云舜何人也我何人也苟或让之不遂予亦敢不思齐今百执事谓予曰圣敬敢忘汤武日跻之诗谓予曰文思敢忘放勋钦明之典谓予曰和文敢忘保大之功谓予曰光孝敢忘继志之义以是自朂庶无悔焉浮实之名既不获已乘春之泽当务惟新可大赦天下自大中二年正月三日昧爽已前大辟罪已下已发觉未发觉已结正未结正繋囚见徒罪无轻重咸赦除之惟正犯十恶五逆已上故杀人及官典犯赃不在此限持仗行刼必欲害人苟遇支敌即行杀戮捍逆追捕肆意奸凶不惩此流无以除恶并故杀人者虽以自今已后稍更广求如有未曽任刺史县令居然有诚略才术为众所推者亦任于诸色人中选择为两省官周之宗盟寔惟封建汉之子弟亦谓犬牙广盘石之宗増维城之固当今源流逺大枝叶蕃昌王室子孙不合布素宜令本司检寻谱谍明验房从贫穷不济未有身名者每房放一人出身如有父见在朝门荫可自补身名者即不在此限应诸州府县等纳税只合先差车牛优长户近者多是权要及豪富之家悉留诸县输纳致使单贫之人却湏雇脚般载从今已后湏令有车牛豪富人户送太仓及州府输纳其留县并湏先饶贫下不济户如有违越节级官吏重加科殿所在逃户见在桑田屋宇等多是暂明东西便被隣人与所由等计会推云代纳税钱悉将砍伐毁折及欲归复多已荡尽因致荒废遂成闲田从今已后如有此色勒乡村老人与所由并隣近等同防检分明分防作状送县入案任隣人及无田产人且为佃事与纳税钱如五年内不来复业者任便租佃人为主迯户不在论理之限其屋宇桑田树木等佃人逃户未归五年内不得輙有毁除砍伐如有违犯据根口量事情科责并科所由等不检校之罪诸道州府应欠开成三年终已前因水旱不熟贷借百姓及军用欠阙借便度支户部盐铁钱物斛防积欠相承日月既久百姓或无本户长吏累又改更全无本色可以支填所司徒有征索之名终无送纳之日虚繋簿书宜并放免三公仆射不常除官每至上时湏有聚会委以府县即湏扰人宜令度支户部勾当局席便取京兆府本色钱充不得令府司差配百姓吏部去年冬选人如闻多縁文字差错所司駮放既添员阙亦可矜容若非身名逾滥及欠选欠考并凖格不合收外其余委吏部与重磨勘量收待残阙比逺注拟上已重阳曲江宴防自有本色伍伯贯钱费用之间不合欠阙每闻差配百姓不免扰人从今已后宜令京兆府先与度支盐铁计料据所用一物已上除以本色钱物外如有欠少即委度支盐铁据数均给府县不得輙配百姓其所市易并湏先给付价钱如有妄配百姓买物不给价钱官吏等并凖此同枉法赃例处分仍令御史台切加察访天下州府有官吏犯赃皆逓相防蔽不肯发明纵有申闻百无一二自今已后管内县令有犯赃事发州司不举者连坐录事叅军有赃犯刺史不举者坐刺史其刺史有赃事发观察使不举者连坐亷使则逓相检辖功过可明各务清亷悉心为政度支盐铁户部三司茶纲欠负多年积弊斯久家业荡尽无可征索虚繋簿籍劳于囚繋者复委本司各条流理闻奏如先将茶赊卖与人及借贷人钱物若文帖分明的知诣实即与帖州县征理如组织平人妄有指射推勘了后重加决责释氏之教清净为宗将悟昏迷实资善诱上都除先置寺外每街更各添置寺五所东都除先置寺外更添置寺五所每寺各度五十人每处僧寺三所尼寺二所西川荆南扬州润州汴州太原河中襄州已上八道除先置寺外更各添置寺二所每处僧置寺一所尼寺一所诸道节度观察使府除先置寺外更各添置寺一所其所置僧寺各度三十人诸道管内州未置寺处宜各置寺二所僧寺一所尼寺一所每寺各度三十人五台山置寺五所如有见存寺便令脩餙充寺每数度五十人数内置尼寺一所已前添置寺宜并先度僧尼渐渐教化建造寺宇不得遽有劳役其僧尼年几限约并诸条流凖会昌六年五月五日赦条事例处分道济生灵功成克伐晦明虽隔礼敬宜加唐功臣坟墓无子孙者不许砍伐委所在长吏差人巡检爰念农耕是资牛力絶其屠宰湏峻科条天下诸州屠牛访闻近日都不遵守自今已后切宜禁断内外文武任及致仕官三品已上赐爵一级四品已下加一阶仍赐勲两转神防六军金吾威逺皇城将士普恩之外各赐勲两转道宗鲁圣礼洽虞賔式举旧章以荣【`一作崇`】后嗣二王三恪及文宣公各赐物五十疋环卫星陈华夷云集眷兹劳効俾示恩华神防六军金吾威逺皇城等诸军将统军已下各有赐物其将士等长行立仗并守营者各赐物有差鸿胪礼賔院应在城内蕃客等并节级有赐物泽贵流根宜颁禄秩义隆追逺用慰孝思常叅官及诸州府长史父母见存未有官封者并量与五品致仕官及阶并邑号父母亡殁未经追赠者量与追赠官及邑号摄侍中读宝官摄中书令读册官各赐一子出身撰册文赐一子正员官奉宝绶官书玉册官书宝官各加两阶进宝绶进册进中严外辨礼仪賛导押册押宝绶举舁宝册官各加一阶其余应职掌行事官太常脩撰仪注礼官并内行事官三品已下赐爵一级四品已下加一阶仍并赐勲一转镌造玉册官各赐物五十叚中书门下仪制官特加一阶礼崇飬老道贵旌贒爰示优恩以教化天下百姓年九十已上委所在长吏量加存问孝子顺孙义夫节妇旌表门闾终身勿事先已旌表者亦量加优防川岳功圣贒幽賛宜因霈泽用荐馨香五岳四渎宜委本州长吏备礼致祭名山大川自古圣帝明王忠臣烈士委所在以礼致祭亡命山泽挟藏军器百日不首复罪如初赦书有所不该者所司具作条例闻奏敢以赦前事相言告者以其罪罪之赦书日行五百里布告天下咸使闻知主者施行元和十四年七月二十三日上【`一作册`】尊号赦  

编制  

门下朕闻惟人戴后因事必极于推尊惟辟奉天有善必归于让德在敷景化以荅功居有劳谦之思进多满假之惧缅自遂古何尝不由是而致理焉朕获纉睿图祗膺神器上奉大祭下安群生恭已临轩兢怀驭朽志欲周于四海念常切于一夫旰食宵兴唯恐失坠运属休防时丁小康方隅廓清氛祲销荡斯乃上荷乾坤之垂祐宗社之降灵下頼卿士之叶心戎臣之宣力端拱向道推诚任能岂予寡昧用集丕绩况至化犹欝勤忧未宁而中外臣僚文武多士累陈恳防并进昌言愿献鸿名以増虚美讵众心而率吁转切顾身而内愧靡安乃操吉辰爰受典册禋告于清庙防闻于昊天当兹盛仪夕惕増厉于戯朕自御极再加景号在徽章而孔备谅浮实而多慙宜因行庆之辰诞布惟新之泽与物咸遂永孚于休可大赦天下自元和十四年七月十三日昧爽已前大辟罪已下已发觉未发觉已结正未结正繋囚见徒罪无轻重咸赦除之唯故杀人及官典犯赃不在此限左降官量移近处已经量移者更与量移如复资者即任赴选集丁忧去任服阕日亦与量移如有亲故在上都任于所司陈状便与处分不必更待本州申请如凖前制已合量移有司未注拟者并任累叙并别勑因责授降资正员官所司亦与处分亡官失爵放归不齿者量加收叙流人移等并与量移近处僧尼道士移者得罪人已亡殁家口未放归者一切放归如自情愿住者亦听住左降官及流人先有官者如有已亡殁各还本土应反逆縁坐配流在逺处身已亡殁者如有亲戚任便归塟弃瑕宥过既咸达于幽明录善举才庶无遗于废滞或中外前资见任官如有因瑕累未阶录用并左降官事情可恕才行足称者宜委中书门下量加简防随能录用妖凶久阻汚胁所加今既荡清宜从洗涤其淄青旧内官吏将士百姓等纵有迹同恶逆挂渉流言事在往时一切不问维新之后仍不得逓相糺告革其弊俗阜彼遗人切在分忧期于共理郓曹濮淄青沂海等三道百姓久沦冦境皆被残伤宜委本道观察使刺史设法绥抚务令安辑勲籍所着常典必行常恐逾时无忘终食抚平淄青诸道立功将士宜委本道速凖前勅条防闻奏当与甄奬自经讨伐锋刄所交言念伤残每深悯恻其淄青旧四面官军阵亡将士等已有前勑处分收量事致祭其是贼徒遗骸委在中野者亦委所在州县速与掩瘗辇毂之下万邦所瞻封畿之内百役斯集永言凋瘵是用蠲除其京畿诸县今年秋税户青苗及秋冬季酒钱每贯量收四百文从元和五年已前诸县百姓欠负钱物草斛防等共一十三万五千一百一十三贯石速委京兆府踈理具可枚数闻奏天宝已后戎事方殷两河宿兵户赋不入军国费用取资江淮茧丝所收宁免加厚物力有限水旱相因岁月既深凋瘵亦甚眷言及此悯叹良多今上天垂休氛沴清息师旅之后又兹豊穰省事恤人庶乎惠养其淮南浙江东西宣歙江南湖南福建山南山东荆南等九道今年秋税钱合上供者每贯量放三百文度支其今年秋税留州留使钱并鄂岳共十道每贯量放一百文度支元和五年已前诸道州府监院送省除前制放免外诸色久负逋县钱物等共四百二十八万八千八百贯石等监院盐铁使从贞元五年已后至元和五年已前制踈理量放外应负诸色钱物斛防共三百三十二万二千一百五十一贯石等户部从建中三年已后至元和九年已前除前制踈理外诸色欠负钱物共计五十三万九千四百六十四贯石等并委本司踈理具征可放数闻奏御史台及秘书省等三十二司公及诸色本利钱其主保逃亡者并正举纳利十倍已上摊征保人纳利五倍已上及展转摊保者本利并宜放免其正举未至十倍亦委御史条防闻奏京城内私债本因富饶之家乘人急切终令贫乏之軰陷死逃亡主保既无资产亦竭徒扰公府无益私家应在城内有私债经十年已上本主及原保人死亡又无资产可征理者并宜放免比来州县多不定户贫富变易遂成不均前后制勑频有处分如闻长吏不尽遵行宜委观察使与刺史县令商量三年一定必使均平其京兆府亦宜凖此河陇逈逺风沙早零动切烟尘之虞居劳昼夜之警方加拊勉寤寐在怀縁边诸军自今已后所给衣赐及军粮价直宜委支稍加优恤展材効用既竭忠劳行庆覃恩所宜优给内外文武见任及致仕官三品已上赐爵一级四品以下加一阶仍赐勲两转神防六军金吾威逺皇城诸道将士等普恩之外赐勲三转诸道将士经淮西淄青两度立功者更赐勲两转诗歌有客王道攸存礼着先师儒风载阐永怀后嗣宁忘加恩二王三恪及文宣公赐物五十疋仁亲为宝睦族是先霈泽所行用颁庆赐大长公主长公主嗣王各有赐物宸居所拱禁卫斯严寄切爪牙効彰忠勇恩荣素厚宠锡宜周神防六军金吾威逺皇城等诸军将军已下各有赐物其将士等长行立仗者并守本营者每人各赐有差四夷来庭万里观礼柔逺之义恩不可遗鸿胪礼賔院应在城内蕃客并节级赐物昭受册典永垂鸿休皆惟皇臣克賛盛礼崇阶髙爵任子延恩式示宠章以明酬奬读册官侍中韩读宝官户部侍郎平章事皇甫鏄并加一阶已至三品者赐爵二级撰册文官中书侍郎平章事崔群与一子正员官奉册宝绶书玉册书宝官加两阶进宝绶进册礼仪賛导押宝绶举舁宝册官加一阶其余应职掌行事官冩制书官太常脩撰仪注礼官并内侍省行事官三品已上赐爵一级四品已上各加一阶仍赐勲两转镌造玉册并填金字造宝官等各赐物五十叚每怀先正尚想旧勲将以劝忠故兹进录故尚父子仪赠太师晟赠太尉秀实各与子孙中一人八品官张巡许逺南霁云颜杲卿真卿各与子孙中一人出官陜州元从奉天定难功臣三品已上普恩之外赐爵一级四品已上更赐勲三转身殁未经追赠者宜与追赠太学崇儒教化根本两都国子监舘宇如有隳坏处宜令本司计料闻奏当与脩葺官属师氏委中书门下及所司精慎选择用贤纳谏常所虚心计科求人抑有古典天下诸色人中有贤良方正能直言极谏博通坟典达于教化军谋宏逺堪任将帅详明政术可以理人者委中书门下尚书御史台及诸司四品以下清望官五品已上清望官诸道观察使刺史各举所知仍限来年正月内到上都朕当亲自防试宗子中如有才行可称者委宗正寺及所在长吏具以名闻仍委中书门下量才叙用国典旧章坠废滋久者各委本司条防奏请当议施行元和元年已来制报处分有未遵行者委御史台提举闻奏大明黜陟署在格言所以考官吏之浊清究黎人之利病敷我化理属于使臣宜委中书门下选黜陟使分巡天下恤其耉老必及于州闾表其行义用敦乎风俗天下百姓年百岁以上各赐米五石绢二疋纯绵一色羊酒有差九十以上各赐米三石绢两疋仍令本县令就家存问孝子顺孙义夫节妇旌表门闾终身勿事先已旌表者量加优防祀典所载朝章是崇或美利在人或遗风可慕必资申敬乃副予诚五岳四渎宜委本州府长吏备礼致祭名山大川及自古圣帝明王忠臣烈士各令所在以礼致祭亡命山泽挟藏军器者百日不首复罪如初赦书有所不该者所司具作条例闻奏敢以赦前事相告言者以其罪罪之赦书日行五百里布告天下咸使知闻  

## 文苑英华卷四百二十三

宋　李昉等　编赦书四  

尊号赦书二  

寳厯元年四月二十日册尊号赦文　编制  

门下朕闻奉天地之大统必酌于人心荷宗祖之诚训必叅于国典顾惟眇身守任重器道未能被物德不足蓄身頼于宗工硕老辅导丞弼享祧主【`诏令作奉`】鬯熏燎告履厯正元敷施大号庶方咸若四表穆然皇祖披攘之基列圣焦劳之业恬焉而有泰焉而居昼以度心夜以省已其何德以堪之方将法干以行徤体咸而致和执冲以固高守约以持满而文武百辟章奏四上以为人心不可以曲让国典不可以矫违亦用慰于太皇太后皇太后之意屈而后俞谅非获已岂不以予非生知欲以徽称懿号诱掖劝慕之乎将使循名而勉其实力实而应其名乎然则予方且以为韦方且以为箴诰防于皇极庶无尤违是宜与物同利惟新大泽可大赦天下自宝厯元年四月二十二日昧爽已前大辟罪已下已发觉未发觉已结正未结正系囚见徒罪无轻重咸赦除之惟故杀人及官典犯赃不在此限应左降官未经量移者宜与量移近处丁忧去任服阕日亦与量移如准前制已合量移有司未注拟者并任累叙流人未到所在及已到未经量移者并与量移近处僧尼道士移未经量移者并【`一作亦`】与量移近处中外前资见任官顷因延累未及用才并左降官中有事情可恕名迹素闻者宜委中书门下量加奨用勿使屈滞授田制禄嵗久而弊深留狱要囚期舒而滥广隐冒啓逃奸之渐倍称成豪夺之源亟举旧章犹循宿蠧永言谋始必俟申明在京百司职田散在畿内诸县旧制配地出子逐畆平摊比量旧制孰为久便宜委京兆府与屯田审计会条防奏闻如京城诸司捕系推掬经旬时每季御史巡囚罕能察访举劾积成寃滞为弊颇深宜委御史防重举用长庆元年七月十八日赦文条件闻奏京畿百姓多属诸军诸使或户内一人在军其父兄子弟不受府县差役顷者频有制勑处分如闻尚未遵行宜委京兆府重举用长庆元年七月十八日赦文条防闻奏应京城内有私债经十年已上曽出利过本两倍本主及原保人死亡并无家产者宜令防府勿为征理应天下典贴得人庄田园店等便合祗承户税本主收赎之日不得引令式及言私契组织贫人今烦而政挠积习而生欲其适宜湏有厘革使人不倦必在变通今年正月七日制勑处分条目中有未经施行者委御史防令提举仍条录闻奏宜委百司官长各具条防当司利病奏闻择其善者当议改更文崇文馆生及斋郎三衞所用资荫逾滥颇多澄源清流切在厘革宜委礼部兵部侍郎条防以久逺可行用者兼每荫别限年限明作条例闻奏懋官述职御侮宣威暨于庶僚咸竭乃力峻其爵秩以极封崇内外文武见任及致仕官三品已上赐爵一级四品已下加一阶仍赐勲两转神防六军金吾威逺皇城将士普恩之外各赐勲两转列虞賔之位崇褒圣之所以阐德教而昭前烈也二王三恪及文宣公各赐物三十疋朕上奉两宫下临九有庶几广爱之道以行教化之风太皇太后皇太后二等已上亲委中书门下约旧例量加优赏二广分营六师环卫梯航贡奉玉帛会同既勤劳而可嘉亦怀来之所尚神防及六军金吾威逺皇城等诸军将军统军以下各有赐给其将士等长行立仗者并守本军本营者各赐物有差鸿胪礼賔院应在城内蕃客等并节级有赐物宣賛盛礼润色鸿徽爰锡宠于崇阶亦推恩于任子摄侍中读宝官门下侍郎平章事窦易直摄中书令读册官中书侍郎平章事李程各赐一子出身撰册文官左仆射平章事李逢吉宜依旧例赐一子出身正员官奉册奉宝绶官书玉册官书宝官各加两阶进宝绶进册中严外辨礼仪賛导押册押宝绶举舁宝册官各加一阶合入三品者待考足日聼叙合选人减一选其余应职掌行事官及冩制书官太常修撰仪注礼官并宫内行事官三品已上赐爵一级四品已下加一阶仍并赐勲一转造玉册并填金字造宝装官各赐五十疋前王之令政未有遗年前哲之格言寔先顾行义存忠厚教被家邦天下百姓九十已上委所在长吏量加存问孝子顺孙义夫节妇旌表门闾终身勿事先已旌表者亦量加优防生甫炳灵出图表异故能发泄云雨蓄涵风雷望秩之仪必资蠲防五岳四渎宜委本州府长吏备礼致祭名山大川及自古圣帝明王忠臣烈士令所在以礼致祭亡命山泽挟藏军器百日不首复罪如初赦书有所不该者所司具作条例闻奏敢以奏前事相告言者以其罪罪之赦书日行五百里布告天下咸使闻知会昌二年四月二十三日上尊号赦文  

编制  

门下昔我髙祖太宗始造区夏辟乾坤以覆载竭日月以照临盛德耿光格于上下昊天有成命我二后受之列圣丕图克大其绪文绥武靖奕叶连枝逮予纉修罔敢失坠诚欲追纵在昔贻范将来陶末俗于至和返大朴于已散而道不足以居域中之大文不足以成天下之化恭已南面夙兴夕惕遐想理古歉然于怀至于嗣嵗豊穰寰海康静祅沴灭息华夷大同兹实监祐自天匡救在下谅非已出安敢自多而三台百辟陈忠歴恳加我大号其何以堪谓予守文宜述先志抑而不行者三请确而不防者群诚岂贪在已之名始念从人之欲秪应典册良深惕励于戯顔子匹夫也犹曰舜何人哉矧有其位行其教化而不思齐其道也尚念交修俾克用乂今维夏长飬之时动植之物莫不自遂思有以导迎和气生活吾人是用稽牺经之作觧法虞书之肆赦推恩宥过思与【`诏作与物`】同休可大赦天下自会昌二年四月二十三日昧爽已前大辟罪已下已发觉未发觉已结正未结正繋囚见徒罪无轻重咸赦除之唯犯十恶叛逆已上故杀人及官典犯赃不在此限应左降官恩赦后未经量移者与量移近处丁忧去任服阕日亦与量移如凖前制已合量移有司未注拟者速与处分流人未到所在及已到未经量移者并与量移近处僧尼道士移未经量移者亦与量移近处中外前资见任官顷因延累未及用才并左降官中有事情可恕名迹素闻者宜委中书门下量加奨用勿使屈滞俗未臻于富庶念每切于黎元衣食寡充旰昃兴叹百司田畴地有髙低嵗有善恶伤于水潦则低地不稔稍遇亢旱即髙处无苗近闻州县长吏掩其灾损务求办集唯于熟苗上加征将填欠数致使黎元重困惠飬全乖自今后州县百姓有遭水旱苗稼不收处检验不虗更准前后勑文被免不得加征熟田人户令本配额外重出斛防商通百货士奉公程俾无行旅之虞在去萑蒲之聚应州郡连带江湖常多冦盗结构群党潜蓄弓劒残害平人剽刼财物道途商贾常患不安方今海内无虞所宜普凑委诸道节度防御使如界内带江山淮海处切加警备仍差巡检更于要害处加置军镇捉搦择有机畧军将镇守逰奕明立赏罚如能设计擒获贼党二十人已上并获赃物推问行刼踪迹分明者量其功迹节给优赏仍与迁职如界内有刼杀不能捉获者亦节级重加惩责仍委出使郎官御史及所在巡检院切加访察不得更使因循邉戍御扞戎夷士卒衣粮最为切事如闻迯亡浸广营垒多虗又供给公私皆率官徤妻拏困乏不免饥寒委本道节度使与监军使躬亲防阅据迯死欠阙人数便取军中少壮有武艺子弟填替不得遣有虗名其见在将士衣粮皆湏及时给付正身不得輙有减刻别将支用令其冻馁仍委出使郎官访察闻奏有违当案覆科贬抑强扶弱实王道所先赋役以均则穷人靡怨度支盐铁户部诸色所由茶油盐商人凖勑例条免户内差役天下州县豪宿之家皆名属仓塲塩院以避徭役或有违犯条法州县不敢追呼以此富屋皆趋幸门贫者偏当使役其中亦有影庇其【`疑作真`】伪难分自今已后委本司条防应属三司及茶塩商人各据所在塲塩正额人名牒报本贯州县凖勑文处分其茶塩商仍定斤石多少以为限约其有冐名接脚短贩零少者不在此限其小铺所由主人牙郎火夫牛户父兄子弟并在任州县依例使例所冀劳逸稍均疲人苏息给事郊庙之服奉茧丝之税蚕桑是繁封植攸资宜设科条用絶违犯勤课种桑比有勑令每年奏闻如闻都不遵行恣为剪伐列于市肆鬻为柴薪州县宜禁断不得輙许更卖犯者科违勑罪理贵便人事存可久苟非摭实则昧时州府两税物斛防每年各有定额征科之日皆申省司除上供之外留后留州任于额内方图给用纵有余羡亦许州使留备水旱其留使钱物更令诸道分析破用去处所立文帐皆是搆虚文百姓恳田承前已申顷畆及斛防单数近年又令其人户税钱等第恳田水陆顷畆挟县乡分析徒为繁弊无益政途今年已后并宜停送州县摄官假名求食尚怀苟且不防疲人其阙少官员处并委本州刺史于当州诸县见任官中量闲分配公事勾当如官员数少力实不逮处即于前资官中选择清谨干用者差摄不得取散试官充职制禄授田着于定制贪猾利已不修旧章应畿内在京百司职田方闻本地多被狡吏及豪强平直隐蔽廻换遥指荒闲塉薄田地即配与浮客佃食免被豪吏欺隐如或因循不存勾当官吏等必当节级处分使命经行供备夫役既隳额例事颇奸欺湏议举明以全物力江淮两浙每驿供使水夫价钱旧例约十五千已来使过元额湏别供舡夫近日相承取索无度从苏常已南每驿便供四十余千或界内或四五驿徃来湏破四五百千宜依徃例不得数外妄供如更有违长吏已下节级书罪立政之本所务均平设法之源在絶侥幸京畿诸县太常乐人及金吾角子皆是富饶之户其数至多今一身属太常金吾一门书免杂差役今日已后只放正身一人差使其家下并不在影庇限涉歴吏事盖崇理本自因近制却啓幸门太和九年十二月十八日勑进士初合格并令授诸州府叅军及县簿尉未经两考不许奏职盖以科第之人必理化黎元之弊欲使谙详非唯可塞幸门实亦用惩浇俗近者诸州长吏渐不遵承虽注县寮多縻使职苟从知已不顾蒸人流例寝成侵费不少况去年选格更当府充职一人从事两诸科钱虚占吏曹正员不亲本任公事其进士宜至合选年诸道依资奏授州县官即不在兼职之限武官选用本求才艺近日入仕多门虚伪转甚就中兵部武选其尤深都无本根妄兼甲厯但求迁转莫可讨寻其武选且停见任武官即仰依前守职仍差官量与修甲厯得甲厯定然后许前资赴集辇毂之下诸色人中非吏非商闲行逰手惣名趂事潜得容奸自今后有自谋职任私用货财诡计多端经过朝贵者委御史防京兆府严加察访捉搦畿甸赋繁园陵至重先事立制冀免虚劳亲陵栢栽每嵗添补约力计费役用至多嵗久而不见其功人劳而未除其弊盖由栽植动土湏先奏闻待勑下有司及择日到县已过期限岂尽施功空阅数以计佣皆朝种而夕朽自今已后每至嵗首委有司于正月二月三月八月四个月内择动土利便之日先下奉陵诸县分明榜示百姓至时与设法栽植毕月县司与守使同防检据数牒报与折本户税钱髙秩峻级荣荫子孙盖宠劳能着存令式近者渐寡廉扑多补名身不独假荫近房兼有规求厚利选曹既阙磨勘长吏不闻糺防此公行吏途太滥自今后并湏凖格用荫人数年限不得逾越委吏部及御史防严加觉察防其选授官到本道本州湏审磨勘稍疑逾滥及察知冐卖资荫便收禁牒报有司懋官述职御侮申威暨于庶僚咸竭乃力峻其爵级以极封崇内外文武见任及致仕官三品已上赐爵一级四品已下加一阶仍赐勲两转神防六军金吾威逺皇城将士普恩之外各赐勲两转位列虞賔胄崇褒圣所以阐德敎而昭前烈也二王三恪及文宣公各赐物五十疋二广拱辰五营列卫明庭执玉航海会朝念申力以赏劳示怀柔而优宠神防及六军金吾威逺皇城等诸军将军统军已下各赐物有差鸿胪礼賔院应在城内蕃客等并节级有赐物光賛典册发挥鸿名实頼重臣共休烈爰推恩以广爱亦峻级以崇阶摄侍中读宝官中书侍郎平章事李绅摄中书令读册官右仆射兼中书侍郎平章事崔拱【`一作珙是`】各赐一子出身撰册文官司空兼门下侍郎平章事李德裕赐一子出身正员官奉宝绶官书玉册官书宝官各加两阶进宝绶进中严外辨礼仪賛导押宝册官各加一阶其应职掌行事官三品及冩制官太常修仪注礼官并内行事官三品已上赐爵一级四品已下一阶仍并赐勲一转镌造宝册并填金字造宝装玉册官各赐物五十叚飬老引年旌闾表行冀忠厚之俗以振节义之风天下百姓年九十以上委所在长吏量加存问孝子顺孙义夫节妇旌表门闾终身勿事先已旌表者亦量加优防降神表峻出宝应图秩视公侯德穰灾患式崇明祀咸荐吉蠲五岳四渎宜委本州长吏备礼致祭名山大川自古圣帝明王忠臣烈士各令所在以礼致祭亡命山泽挟藏军器百日不首复罪如初赦书有所不该者所司具作条例奏闻敢以赦前事相告言者以其罪罪之赦书日行五百里布告天下咸使闻知主者施行  

## 文苑英华卷四百二十四

宋　李昉等　编赦书五  

禋祀赦书一  

赦书　　　　　　　　　　沈　约  

门下朕昧旦【`一作爽`】夙兴念兹治道而明不烛逺之未易仰寻先烈思致隆【`一作升`】平日顷多故戎役【`一作车`】代有军政国容事绪非一刑礼叅用未臻和简向隅之情永言増叹今郊禋载洽幽明允从思隆【`一作崇`】嘉祉被之兆庶可大赦天下主者施行  

一作皆初学记  

南郊恩诏  

门下卜日禋飨政道莫先厚下布泽哲王是务朕仰祗灵眷俯临亿兆嵗象廻环恭事亡及牲玉必荐感敬备申升烟燎于穹昊致精诚于太一思霑颽【`可亥切南风也`】润惠兹穷生应天监三年内犯夺劳及左降可悉原降继市职不充人身及家口质系悉散还私家督备前嵗三五犯谴因及随曹景宗授司州委叛应讁役者并量所蠲降尚书所检巧陈滛辞普更开恩百日各听自首不问徃罪京师三县尤穷之民详加赈恤主者速条格施行  

南郊恩诏  

门下朕肃膺干贶君临率土虽日晏劬劳而仁恕未洽星琯骤廻履端告始禋飨云备诚敬廉【`一作兼`】申宣和布泽情深待旦凡内外文武可各赐劳一年叛亡未擒若百日内自首还役不问徃罪女子质繋悉且散遣文书轻重坐罪并皆从原主者详为条格疾速施行  

南郊赦书　　　　　　　　张九龄  

门下朕获主三灵于今一纪聼政中昃每不敢康观书乙夜将求诸道频年已来每思至理【`诏令作为理思至`】或逺人不率或嗣嵗不登淳朴未还惕厉斯在为人上而慙德奉天明以畏威故祝史宣辞必期于陈信郊丘备礼将俟于升平今正宗庙降灵克开厥后乾坤交泰保合太和麟凤龟龙符黄瑞之祉蛮夷戎狄梯山航海之琛莫不日月以闻道路相属顾惟不德承兹休运钦若昭报畴咨故实所以今年献春恭祠【`诏令作祀`】后土季秋吉日追崇九庙采必先于鲁【`集作曽`】经稽肆类于虞典爰因长至钦谒上告受命之元符昭严配之成绩大典云备至诚克展诸侯骏奔来于穆之相百神受职率咸秩之文六变已陈三献斯毕盖春秋之大事莫先乎祀王者之盛礼莫重于郊柴燎克终感庆罔极岂予一人之福亦尔万邦之頼宜因咸和之际俾承厚下之泽可大赦天下自开元十一年十一月十六日昧爽已前罪无轻重已发觉未发觉已结正未结正繋囚见徒大辟罪已下咸赦除之其十恶死罪造伪头首刼贼杀财主在不赦例就中仍虑有寃滥者所司具状送中书门下尽理详覆奏闻朕将亲览其有亡命山泽挟藏军器百日不首复罪如初敢以赦前事相告言者以其罪罪之升坛行事官及供奉官三品已上赐爵一级四品已下加一阶诸献官并凖此升坛例内外文武官及致仕并前资陪位者赐勲一转縁大礼有职掌并押当者更加一阶斋郎并放出身皇亲诸亲陪位未出身者并放选已出身者赐勲一转亲王公主各与一子官三品卫监门黄衣长上飞骑万骑并仗内杂色人在斋宫宿卫及诸色人有资劳人縁大礼有职掌并流外行署预见大礼者亦赐勲一转其充香炉执扇及礼生祝史賛者赐勲外简日选优与处分兵士宿卫斋宫并诸色无资劳縁大礼职掌及京兆府百姓縁南郊祗应者各免其家一年杂科差南北卫将军率中郎将宿卫斋宫者并同升坛例其诸军节度大使及三都留守虽不陪位委寄既重特宜同升坛官例百嵗老人赐绵帛五叚粟五石县令至其家存问给付孝子顺孙义夫节妇旌表门闾终身勿事已旌表者量加优恤诸州百姓或因逢水旱流寓未安者宜令所司与朝集使即作赈乏【`一作恤`】安辑法奏闻其单贫卫士畨镇久次令州府长官简择灼然者放免畨役征行人家州县检校勿使侵欺碛西镇人途路悬【`一作逺`】特宜赐勲一转鳏寡惸独亦令州县倍加矜恤使得存济元置义仓救人不足承前贷百姓粮及种子未纳者并放免不得却征自古圣帝明王忠臣烈士名山大川并令所致祭其已得賛官人并轻【`诏令作转`】累未得处分非老弱疾病犹堪处事者量加收叙使免失职其左贬官非逆人五服内亲及犯赃贿名敎者所司实勘奏闻量移近处其官人有清白政术堪任刺史县令及抱器怀才不求闻达者州长官具以名荐宗室中有孝悌才术为众所知仍在卑任者委宗正具以名奏君臣一体休戚共焉朕钦承天命恭传大宝盖慿累祖余业得一之符亦由群公旧勲不二之力永言繄頼其敢忘之自武德已来实封功臣知政宰辅有身无大故而亡官失爵子孙沦屈者所由勘实具以状闻存者可筹其官荣逝者当录其嗣使幽明同庆知有今辰亚献邠王守礼终献宁王宪各赐物一千疋捧爼申王防夹侍岐王范薛王业各赐物防百疋侍中源乾曜中书令张说兵部尚书同中书门下三品王晙各赐物伍百疋正衣驸马都尉王守一王繇温曦宗正少卿崔澄各赐物三百疋二王后赐物一百五十疋坛塲使京兆尹孟温礼赐物二百疋脩造羽仪使赐物一百疋脩撰仪注官五品已上赐物一百疋六品已下赐物七十叚自余陪位预宴官一品赐物一百疋二品三品八十疋四品五品六十疋六品七品四十疋八品九品三十疋鸿胪诸蕃使与见大礼及在本蕃王侯大酋长并同宴会例给赐郡主县主各赐物八十疋縁大礼数处有职掌者任于一头从高叙天下州府赐酺三日京城五日前任所在百姓村坊宴乐不得科率聚敛其有处分未该者令所司及本使比类奏闻赦书日行五百里主者施行  

东封赦书  

门下朕闻天监惟后后克奉天既合德以受命亦推恩而复始厥初作者七十二君道洽德【`集作迹`】着时至符出皆用事于介丘升中于上帝人神之望盖有以塞之皇王之序固可得而言也朕接统千嵗承光五叶惟宗祖之德在人惟天地之灵作主往有内难幽賛而集大勲间无外虞守成而纉旧服未尝不干干终日思与公卿大夫上下叶心聿求至理以我列圣其庶几乎馨香今九有大宁群氓乐业时必敬授而不夺物亦顺成而无夭懋建皇极幸致太和洎乃幽遐率由【`诏令作皆`】感被戎狄不至【`集作轨`】唯文告而来庭麟凤已臻将觉悟而在薮以故凡百执事亟言大封顾惟不德初欲勿议伏以先圣储祉与天同功荷传符【`诏令作庆`】以在今敢侑神而无报大节斯在朕何让焉遂奉遵高祖太宗之业宪章干封之典时迈东土柴告太岳【`诏令作岱岳集作岱宗`】精意上达肸蠁来应信宿行事云物呈祥登降之礼斯毕严配之诚【`诏令作义`】获展百神群望莫不怀柔四方诸侯莫不来庆斯事天道之介福邦家之耿光也无穷之休祉岂独在予非常之惠泽宜其逮下可大赦天下自开元十三年十一月十三日昧爽已前大辟罪已下罪无轻重已发觉未发觉已结正未结正繋囚见徒咸赦除之唯十恶死罪不在此限【`诏令作例`】流人未逹前所者放还其有挟藏军器亡命山泽百日不首复罪如初敢以赦前事相告言者以其罪罪之内外文武官三品已上赐爵一等【`诏令作级`】四品已下加一阶邠王守礼宁王宪岐王范薛王业各与一子三品官公主嗣王郡主县主各与一子官其应文武行从官加阶之外并赐勲两转三卫引【`诏令作司`】驾细引黄衣长上飞骑彍骑先有武散官者加两阶未给武散官者各赐勲两转卫士马主戎车主幕士掌闲供膳太常及仗内音声人行署及蕃官七色并别勑杂色定名行从人亦赐勲两转縁大礼登山守行侍从行事轝脚等官三品已上特赐一阶仍与一子生上品已下特赐一阶仍赐勲两转量与进改其四军别抽出山宿卫及诸司上山执当官三品已上赐爵一等仍与一子出身四品已下加一阶赐勲两转亦量进改其白身人及行署蕃官放蕃选其山下升坛行事官三品已上加爵一等赐勲一转四品已下加一阶赐勲一转选日稍优诸献官及宿卫斋宫将军率中郎并郎将并两京留守诸军节度使并同升坛例诸有职掌押当非升坛例诸有职人加一阶选日优量其加阶应入三品五品人非特赐者并依十一年三月二十八日勑节限斋郎礼生见任官前资官已上人并依资量材与处分未出身者放出身皇亲别勑承勑【`诏令无此字`】恩陪位者亦凖此诸州岳牧四府长史朝觐陪位者泛阶之外各赐勲一转诸方使人及诸州父老宗姓并从家子孙至岳不得陪位者并赐勲一转赐物五叚诸州及兖州道僧至岳见大礼者并赐物五叚孔子后褒圣侯量才与处分天下致仕官各依本品赐一季禄并束帛其陪位者仍赐勲一转诸蕃侯王酋长来防礼者各加一官至都节级并与赐物其入朝留在邉军人亦凖此其蕃中知【`一作秪`】候衙官刺史县令并赐物及袍带突厥可汗小杀等诸国王守防塞垣嵗月朝贡并宜赐物副使将往侍老年百嵗已上者版授下州刺史妇人版授郡君年九十已上者版授上州司马妇人版授县君年七十已上者版授县令并妇人版级量赐粟帛其预见大礼侍老各别加侍下一人孝子顺孙义夫节妇旌表门闾终身勿事行人之家及鳏寡惸独并疾病不能自存者委州县长官倍加存防诸军行有文武散官已上者加一阶白身者赐散勲一转欠负官物逋悬租调并宜放免其行过州县供顿劬劳并贴顿百姓有杂差科并车马夫役者并免一年租赋【`诏令作税`】兖州免二年租赋【`诏令作税`】当顿官人始末不絶者与中上考仍赐勲一转朕永惟王业繄頼旧勲元首股肱其犹一体自武德已来功臣宰辅或名存王府遗嗣沉沦或身无大故衔屈泉壤宜令所司访择申理唐元六年六月二十六日【`按唐书唐隆元年六月十日宗定内乱睿宗二元景云今赦文避宗讳隆故作改唐元是也复増六年六月字则非`】立功官人往属艰难能尽忠义今成大礼何日忘之宜各与一子出身无子者任回与周亲之人有司试防三道等第收奬朕躬陟天门宿斋日观时属严冬雪后初夜风寒朕因露立祈恩誓欲代人当咎俯仰之际顿息霜颷奠献之晨变同韶景诚荷上天垂祐亦頼灵山吐祥诗云无德不报宜封太山神为天齐王礼秩加三公一等宜令所崇餙祠庙环山十里宜【`集无此字`】禁其樵采给近山二十户复以奉神祠率土之内赐酺五【`集作七`】日任于村坊内宴乐不得聚【`诏令作率`】敛烦劳其节文有未霑及者所【`诏令作有`】司比类奏闻其封祠【`集作祀`】有数处行事者从一处叙赦书日行五百里主者施行  

后土赦书  

门下昔者巡狩所至柴瘗所在盖取诚享以遵告类朕恭承祖宗之烈获主神祗之祀夙夜祗畏不敢荒宁故勒兵朔陲先展义于汾【`诏令作扮`】社廻斾睢上遂有事于郊坛王者父事天母事地汉氏祈糓未始正名周礼降神乃为徼福而已朕以天命之重子道为先惟兹精诚在乎敦孝庶防福于四海期永康于兆人是以率由旧章敬恭明祀严配之诚既展奠献之礼又终且春秋之义大事在祀斋祭之福庶品维祺岂独在予而有斯庆可大赦天下自开元二十年十一月二十一日昧爽已前大辟罪已下罪无轻重已发觉未发觉已结正未结正繋囚见徒常赦所不免者咸赦除之官人犯赃及有罪【`诏令作事`】被推者本罪虽原不得更令却上仍别与处分自先天【`诏令作奉先非`】已来有杂犯流移人等并配人等各量移近处左降官未经量移及经量移未复本资者奏聼进旨【`诏令作止`】天下遭损免州应损户成【`诏令作减`】一分已上者及供顿州无出今年地税如已征纳赐折来年地税逋租悬调贷粮种子欠负官物在百姓腹内者并宜放免其不损处【`一作免`】州自开元十七年已前所有贷粮种子负欠官物在百姓腹内者亦宜凖此诸州縁供顿所差贴助夫亦放其家今年地税孝子顺孙义夫节妇旌表门闾终身勿事诸州侍老百嵗已上赐粟七石九十已上赐粟五石八十已上赐粟三石所由速付勿淹旬日太原潞府侍老等先已加恩不在此例亚献皇太子鸿赐物二千疋终献庆王泽赐物一千疋邠王守礼宁王宪薛王业各赐物一千疋忠王浚已下各赐物三百疋夹侍正衣进珪捧珪汝阳郡王淳等各赐物三百疋皇太子夹侍正衣各赐物一百五十疋裴光庭萧嵩弼亮朕躬益斯逺不有优异何殊等夷【`诏令作伦`】加阶赐爵之外各与一子官无子者任与周亲仍各赐物三百疋二王后各赐物二百疋长公主各赐物三百疋嗣王郡主县主各赐物二百疋行从文武官三品已上赐物八十疋四品五品赐物六十疋六品七品赐物四十疋八品九品赐物二十叚升坛官三品已上特赐一阶四品已下各加一阶应入三品五品官阶相当不限考数聼得入知顿使及判官修礼仪官撰玉册文官知顿御史加一阶脩坛塲州刺史及书册【`诏令作脩坛`】官各赐物一百疋其已有升坛职掌从一头处分縁大礼有职掌官赐勲三转行从官首末不絶及陪位官各赐勲两转内外文武官三品已上赐爵一等四品已下各加一阶致仕官三品已上赐物七十疋四品五品各五十疋行从蕃客鸿胪安置陪位见大礼者宜赐物五十疋节级分付南北衙应宿卫斋宫官及左右厢知兵马虞候防管已下【`诏令作`】及判官【`诏令作司`】别奏兼孔目官等更加勲一转前资官选日稍优与处分自守身【`三字一作白身`】人有资劳者简选之日优与处分无资荫者赐勲两转南北衙行从三卫飞骑万骑引驾细引【`一作伏`】及监门直长主帅黄衣长上各赐勲两转仍各赐物五叚两营弩【`一作弓`】手六畨并行宜各赐勲两转物五叚仍量折畨役诸卫彍骑及兵角弓手官马主掌闲幕士驾士供膳主习驭工人乐【`诏令作筑`】人杂户官户白身有职掌人合行从人等各赐勲一转物三叚其斋郎既是见任官凖坛上坛下有职掌官例处分执弹三卫及礼生賛者各减二年劳无劳可减者简选日稍优与处分流外行署从者各赐勲一转有职掌者各赐勲两转供顿州刺史同陪位官例始末专知顿官各与一中上【`诏令作上中`】考蒲州刺史宝鼎县官同升坛官处分管坛一乡百姓给复二年蒲州侍老等凖太原潞州例降一等处分武德初功臣每有大庆必存追逺业叅运始义合赏延其子孙沉翳无在朝者宜令勘实即与一子官唐元初立功臣【`一作官`】等艰难之际诚效亦深言念其初岂忘终始其三品已上各赐一品官五品已上各赐紫金鱼袋有亡殁者优赠一官仍与一子官一子先【`一作已`】得官者选日优与处分两京留守京兆河南尹四大都督府长史诸军节度副大使凖行从官例处分诸方通表防使人预见大礼凖陪位官处分诸道战【`诏令作阵`】亡人家仰州县存恤不周济者量事赈给诸军【`诏令作道`】徤儿别勑行人各赐勲一转仍令所司速勘会团奏官冩告身送付诸道行人或有身死被【`诏令作波`】逃犹征课役累及亲隣即宜审勘为其除削皇亲中有文武才用堪任使者委宗正具荐【`诏令作具以合上`】当与奨擢五岳四渎名山大川自古圣帝明王忠臣烈士辅相各令致祭务尽诚洁赦书有所不该者所司比类闻奏亡命山泽挟藏军器百日不首复罪如初敢以赦前事相告言者以其罪罪之率土之内赐酺三日赦书日行五百里布告天下【`诏令作遐迩`】咸使闻知主者施行  

## 文苑英华卷四百二十五

宋　李昉等　编赦书六  

禋祀赦书二  

天寳三载亲祭九宫坛大赦制　孙　逖  

门下九宫之祀百代莫修岂日给之不暇将明灵之有待朕当扆君临握图纉业每聼政中昃畴咨谠言观书乙夜以求故实励精为理三纪于兹上荷宗庙延祥克开厥后下頼股肱叶徳以致邕熈而麟凤龙近游郊薮蛮夷戎狄逺输賝賮乘时年【`一作来`】之休运恢皇王之逺图是以圆丘方泽之仪升中告类之礼靡【`一作无`】典不举靡神不怀恭惟九宫明祀尚阙载深兢愓用建灵坛爰以元辰亲执奠献叶青阳【`一作春`】发生之庆祈黔庶吉祐之福今至诚式展大礼云僃瑞景和风神心如答则无疆之祉岂独在予非常之泽宜覃率土可大赦天下自天宝三载十二月二十五日昧爽已前大辟罪已下罪无轻重咸赦除之其十恶死罪造伪头首谋杀攻刼及官典犯赃不在免限朕惟善政实在飬人作法务从于寛简任事必量于齿力比者成童之嵗即挂轻徭既冠之年当便正役悯其劳苦用轸予怀自从以后天下百姓以十八已上为中男二十三已上成丁又任土作贡先标程式或非所有不免贸迁事既非宜理难经久并应征课税及支遣诸色物或期程之间迟速【`一作违`】非便并委所司与朝集使商量取便稳处奏置闻【`实录载赦文云每嵗庸调八月征收农功未毕恐难济办自今已后延至九月三十日为限`】诸军行人逺为邉捍修短之分虽有定期役从而终良深轸念其有阵亡及在军亡殁骸骨未还乡贯者宜令节度使给棺榇逓归又防邉御冦实为艰劳贫户单丁固兹【`疑`】存飬更令差遣去住难堪自今已后应差行人家无兼丁不在取限自古圣人皆以孝理五常之本百行莫先移于国而为忠事于长而为顺永言要道实在人自今已后令天下家藏孝经一本精勤诵习乡学之中倍増教授郡县官长明申劝课百姓间有孝行过人乡闾钦伏者所由长官具以名荐其有父兄见在别籍异居亏败名教莫斯为甚特宜禁絶勿使更然并亲殁之后亦不得令有分析郡县切勒令在惟行自今已后如有不友不恭伤财破产者宜配碛西用清风教朕惟熈庶绩慱访逸人岂唯振防滞淹以期于大用亦欲褒崇高尚将敦于薄俗虚伫之怀兼在于此其有髙蹈【`一作道`】不仕遁迹丘园逺近知闻未经荐举者委所在长官以礼征送又崇徳追逺式闾封墓用旌前烈以叶大猷自古圣帝明王名臣烈士陵墓有頺毁者宜令所【`一作掌`】量事修葺仍明立标记禁止樵采天下侍老百嵗已上赐帛五叚粟三石八十已上帛三叚粟二石仍于郡县长官存问给付亚献太子讳宜赐物二千疋终献庆王琮一千疋正衣夹侍各五百疋亲王各三百疋新封建郡王及国公各一百疋贤妃三百疋长公主各三百疋公主各二百疋嗣郡王各一百疋中书门下三品竭心翊戴益实多各与一子官如先已授官量与一人转内外文武官三品已上赐爵一级四品已下各加一阶一品赐物七十疋三品已上六十疋五品已上四十疋六品已下二十叚诸节度使各赐物一百疋三京留守及二王后各八十疋采访使各六十疋诸蕃客共赐二千疋其唐元功臣缔构之初竭其忠欵录功念旧情所不忘普恩之外更赐【`一作加`】一阶其身殁者各赠一官皇亲五等已上及九庙子孙诸亲三等已上未有出身者并放出身其前资者选日稍优与处分见任者更赐勲两转应天下赐酺三日赦书有所未该者所司类例闻奏宣布中外咸使知闻主者施行  

一作皆唐大诏令  

天寳六载南郊赦　　　　　　内制  

门下昭事昊穹必惟禋祀盖顺帝则而成政也肃雍清庙必惟严享【`一作必严大享`】盖继先志【`一作盖叶先心`】而为孝也则累圣之徳在人元阳之气在候所以达明灵之景贶廸皇王之大【`一作徽`】猷者矣朕夕惕宵衣奉天纉业勉思政道惟怀永图頼百【`一作列`】辟庶官匡予不逮声朔及逺车书靡殊加以干符坤珍日来月至感福应之尤盛惧明祠之未殷且资父事天因【`一作自`】亲设教洽情以达礼广敬以推尊时享之诚宁宜异数日举之馈岂忘事生是用革故鼎新礼物对越上灵聿追严配既而崇牙宿设明徳惟馨敬尔臣工骏奔执豆陟降至止【`一作陟丘止乐`】乐徧礼成精意上升神休下答宜广维祺之福以覃作觧之恩  

天寳十载南郊赦  

门下皇天眷命必顺于五行哲后御时实遵于三统考古之道何莫由斯朕钦若上灵【`一作`】嗣守丕业察璿衡以齐政念稼穑以劝人日慎一日四十载于兹矣何尝不夙夜惧畏忧劳在怀思共黎元臻夫至理幸以刑清俗阜天成地平万方底宁群物咸遂虽慙大化且谓小康此皆至道储祉宗社敷祐岂予薄徳【`一作凉徳`】而克致焉然则上稽厯象傍采舆议爰以土徳承汉火行是慿大易之辞用绍前王之烈祯祥累应正闰攸分不改旧章惟新景命【`一作违`】属献嵗初吉乘时布和是用展礼【`一作祀`】崇禋竭诚昭布【`一作报`】庶叶发生之序载覃雷雨之祥【`一作泽`】　　一作皆唐大诏令  

景龙三年十一月二十三日拜南郊制  

内制  

门下朕闻展礼禘祖昊穹着其成命就阴即阳经【`一作坟`】典明其大节故豺獭有祭下不隔于微品牺牲毕陈上以先【`一作老`】于严配轩皇用事则雍旁正祠汉帝防齐则城南七里用【`一作固`】能使敬而不黩求而不匮祈谷则九载可登焚柴则三载无阙是知上灵大徳不私于亭毒之仁正直聦明有感于馨香之荐瞻高欲语无易兹道我高祖神尧皇帝开阶立隧【`一作极`】配永循机太宗文武圣皇帝仗金策而清四方运璇机而齐七政髙宗天皇大帝与乾坤合其徳与日月合其明则天大圣皇后建补天立极之功受河图洛书之统五精归运四叶重光朕防顺乐推钦承睠命绍宏基于累圣日慎斯兢执大象于群生夙兴如励逺人殊俗占风而起【`一作集`】蛮邸美瑞休符繋月而挥【`一作辉`】史笔故得三邉静柝五兵销刃寰宇大宁人神式序而徳慙被物诚谢动天水旱尚臻阴阳犹舛永以忧惧【`一作易`】无忘鉴寐然则事天事地莫盛乎禋祀弗躬弗亲孰申乎诚敬朕自临四海于今五年幸承祧社之灵未展郊丘之谒方今朔风律南至【`一作晷`】登辰乘上日而恭飨奉髙禋而肃事宗祖之休命酌坛塲之令典百神受职三才合契备殷荐之容行昭报之礼岂惟灵光所烛但验其征方兾后先不违实受其福至若五刑之属十恶为重自顷恩赦罕闻该及朕以眇身膺乎大宝下人不足每切如子之伤上帝所临敢逃在予之责闲居三月未弭厥静念终朝载増寅畏侑神伊始与物惟新用旷荡之恩以答高明之贶可大赦天下云云  

一作皆唐大诏令  

祠后土制　　　　　　　　　内制  

门下朕闻大事在祀礼极于郊丘大徳曰生道存乎赦宥故至诚斯感允接神明之休盛典聿脩必敷雷雨之施古先帝代躬祀后土所以崇兼载之功配博临之义有虞氏之合禘遍于山川成周氏之从祀逮于林泽西汉汾阴之睢东洛翠妫之禅虽制无休备而道有可观曹马以还百余制无载盖设仪而不服或诚信而未孚有其废祀莫之能举我国家受命也承百王之季啓三统之元髙祖神尧皇帝膺录授图继天立极太宗文武皇帝吊人伐罪南征北怨是用拯生灵于涂炭登物态于休和高宗天皇大帝维睿作圣垂衣而理大圣天后受【`阙`】托从权当宁化治中宗孝和皇帝允恭克让守文御防能致刑措于变时雍朕以身恭荷丕构常恐政理乖中风雨愆期惕虑周于万方疚怀深于一物幸乾坤交防宗社降灵气无疵疠之灾物遂生成之性呼韩慕化侍子趋庭月支请职名王入贡大荒同轨瀛海无波俯循凉德载怀寅畏故以嵗首肃事禋宗爰撰令辰亲祀方泽采黄图之旧制定累朝之前基神地取则于礼经宥宻同规于诗颂三祖登配群望毕从咸池之舞在列合钟之管斯陈祥风入当乎八变之殷瑞日扬晖属乎三献之始臣工助而胥悦兆庶观以相趋精诚克申感庆交集顷縁郊籍已肆灾贷宥之道未应频降但精享云阙既旷代而方修福厘所被思寰宇之同休【`疑`】宜因大典式畅洪恩可大赦天下  

贞元元年冬至郊祀大赦天下制  

陆　贽  

门下君天下者受命于天地继业于祖宗致其诚心惟敬与孝违敬莫大于废祀亏孝莫大【`集作甚`】于黩神朕以身属承大统纵欲败度浸生厉阶兵连祸深变起都邑六师播荡九服震惊郊庙园陵陷于凶逆神人乏主将迨周星列圣大【`集作之`】业几坠于【`集作于`】地违敬亏孝罪由朕躬抚临万邦甚用自愧侧身思咎庶补将来股肱元臣比义叶德爪牙众【`集作将`】士戮力同心诛【`集作除`】大憝而京邑廓清翦逋冦而关河底定兹朕再与王公卿尹洎亿兆之人备其威容修其礼物荐诚清庙展敬圆丘陈谢罪告情【`集作愤`】雪耻感慕慙惕若无所容上帝顾怀再新景命岂伊匪【`集作菲`】德独荷鸿休思与普天诞膺多福可大赦天下自贞元元年十一月十一日昧爽已前云云李希烈僣逆不道诚所难容朕悯念苍生务息征讨频降【`集作有`】诏令许其自新若能归降依前待之以不死淮西管内将士官吏百姓等一切原宥与之如初先有官封亦皆复旧如能特建功效【`集作业`】者当别超擢若家口亲属在诸道者长吏抚绥各使安存其归顺百姓仍委节度观察刺史给空闲地任便安居优复终身务令全【`集作存`】济大事平已【`四字集作待事平之后`】聼归本贯云云自顷凶渠唱乱逆将附奸保防国都慿陵甸服朕出次郊邑再迁巴梁险阻艰难靡不经歴暴乱之后乃彰烈士之功忧危之中方见直臣之节录勲进善其可弭忘应奉天兴元元年元从立功【`集作扈从功臣`】并收京城将士食实封者各随文武与一子官余并加两阶仍赐勲两转其文武百寮应扈从到兴元府者五品已上赐爵一级六品已下各加一阶云云自建中四年已来有身死王事义烈着明未经褒赠者本道即具名衔事迹闻奏诸道有解退官徤州府长吏功务安存仍量以空闲田地给付【`集作授`】免其差役任自营生社稷之勲以辅兴王业统帅之任以总制戎麾【`集作威`】职弼谐【`集作叅衮职`】者其德崇授旌【`集作髪`】节者其功大方镇乃国之垣翰禁卫实予之爪牙尹京实頼于【`集作其`】肃清主计尤资于办集所颁庆泽宜越常伦司徒兼中书令晟宜与一子五品正员官并四品阶诸道副元帅各与一子五品正员官都统与一子六品正员官中书门下平章事充节度使各与一子七品正员官节度使及神防兵马司六军充节军金吾六军大将军判度支侍郎各与一子八品正员官都团练都防御等使京兆河南尹金吾六军将军殿前射生兵马使各与一子九品正员官多难已来三十余载克平祸乱属在戎臣或节着艰难或勲高战伐受任虽专于惣师成功亦頼于群材赏推恩宜加嗣诸大将功业崇高者各与一子官本使即详定录名【`集作具状条录`】闻奏副元帅都统兼节度使下每道共三十人节度使下每道共一十人都团练都防御使下每道各十八人如大将子孙之中有艺业优长性行纯确者本道使具状闻荐仍量事资【`集作支`】给令赴上都朕当随材授官以充侍卫庶使功臣之后与国无穷故尚父子仪先朝元勲再复京邑赠太尉秀实以死为【`集作卫`】国节冠古今宜各与子孙一人五品正员官自至德已后节度使大将忠烈绩効着明其后沦替【`集作翳`】者所司即条录闻奏与子孙一人正员官诸色人中应在贼中【`集作廷`】潜奉神主顷已甄赏宜更优崇云云江淮转运使检校左仆射同平章事韩滉励精勤职夙夜在公漕挽资储千里相继事无素人不告劳拯于凶灾厥有成绩可进封晋国公关畿之内连嵗兴戎荐属天灾稼穑不稔糓籴翔贵蒸黎困穷仓廪空虚莫之赈赡每一兴念恻然痛心宜令度支取江西湖南见运到襄州米一十五万石设法搬赴上都以救百姓荒馑如山路险阻车挽【`集作乘`】难通仍召贫人令其搬运便以米充脚价务于全活流庸庶事优饶副朕勤恤立国之道始于亲亲所以厚骨肉之恩【`集诏令并作明`】教化之本况荐经艰故宗族漂沦敦穆之情有加常日大长公主长公主公主各与一子七品官嗣王郡主县主各与一子官出身如宗子中有德行才能者宗正卿具以名闻当别奨任致理之本在乎审官审官之由资乎选士将务选士之道必精飬士之方魏晋已还浇风未革国庠乡校唯尚浮华选部礼闱不稽实行学非为已官必狥人法具非精弊将安救宜令百寮详思所宜各修议状送中书门下叅校得失择善而行有虞建官三载考绩在汉为吏或长子孙盖以吏久于官则人情不茍官久于事则理化有成日者制度废隳考课乖舛淹速靡凖升降无名欲令庶僚何所惩劝自今已后刺史县令未经三考不得改移【`集作易`】自余非在职绩効殊尤亦不得越次迁转刺史停替湏待鱼书内外五品已上及常叅官在任年考已深者即量其才効与改中外迭处以观其能夫明目逹聦务广闻见或虑怀才抱器之士输忠纳谏【`一作说`】之伦地处幽遐无由自达永言于此梦想不忘应诸色人有长防济时忠规匡主者任具陈所见诣所居之州委刺史畧与讨论观其防趣但有禆理道不涉私情便与附驿逓进朕当亲览自立两税经今六载或初定之时已有偏并或户口减耗旧额犹存轻重不均流亡转甚【`集作众`】委度支郎折衷条理以恤困穷古者虽有水旱人无菜色皆由储蓄不匮劝导有方前代所置义仓国初亦循【`集作修`】其制备灾救乏甚便于人宜即凖贞观故事天下所垦见田上自王公下及百姓每豊稔之嵗秋夏两时州县长官以理劝课据顷畆多少随所种粟豆稻麦逐便贮纳以为义仓如年谷不成即量取赈给官司但为其法劝谕不得收作用度【`四字集作收管`】各【`集作仍`】委本道逐便宜处置闻奏敦本厚生如资播殖当今所切莫甚于斯自今后百姓有垦辟田畴加于常嵗者所加之地不得輙更征租税其刺史令长考课亦以本界垦田多少为殿最今年蝗虫损甚【`集作田`】州府开春之后量给种子以便【`集作便就`】农功天下应荒闲地【`集作田`】有肥沃【`集作饶`】堪置屯田处委当管审细检行以诸色人及百姓情愿者使之营田如部署精当收获多本道使刺史特加褒升屯官等节级优赏如是逃田地本主复业即【`集作并`】却给还辇谷之下四方会同供应既多难为凖定急赋烦役人何以堪宜令京兆尹与度支计会长安万年两县每季各先贮备钱五千贯文于县库收纳定清翰官专知应縁卒须别索及杂供拟并工匠等县令与专知官先须给付价钱季冬【`集作终`】之后申度支勘会应关和市和顾并须先给价钱两税外一物已上不得科配百姓御史防朝廷纪纲尚书省理化根本百度得失系乎其人自顷制勑施【`集作颁`】行所司多不遵守主【`诏令作王`】臣奉职岂所宜然委御史防左右丞切紏稽违无壅朕命云云  

## 文苑英华卷四百二十六

宋　李昉等　编赦书七  

禋祀赦书三  

贞元九年冬至大礼大赦制　陆　贽  

门下朕以寡徳属当大统皇天眷祐俾主兆人惧不克承夙夜祗畏缅慕前烈致于升平予心浩然罔知攸济小大之务曷尝不勤刍荛之人亦莫不敬虑每存于致理忠恒在于恤人中宵屡兴终食累叹一事乖弛【`诏令作当`】惄焉疚怀一夫罹殃恻若伤体思于海内同臻太和息其战争保其生业降心从众实匪有【`诏令作靡有集作有其`】辞克已利人诚无所恡然以视聼有极思虑难周况乎长自深宫安于近习损益之理宁免过差幽逺之情固多未达由是兢兢砥砺悔往修来烛理所患于不明推心庶几于无负日慎一日于今十有五年矣上灵降鉴多士叶诚五稼屡豊四鄙不忧方镇辑睦干戈底宁邉垒缮完殊方欵附协天地会昌之运实宗社无疆之休庆既荷于功礼有昭于大报矧惟霜露之感未切孝思禋燎之仪每勤精意将申诚敬其在躬亲是与公卿大夫防奉牺牲恭奠珪璧陈其文物荐其馨香类秩【`集作秩记`】于太坛朝享于清庙率职来助万邦攸同备物致严百礼具举诚慕获展神人允谐明发永怀庆感斯集纯嘏所锡岂惟朕躬思俾普天均承惠泽可大赦天下自贞元九年十一月十日昧爽已前云云其见于官司辨对者亦并【`集作便`】与免官人犯赃不可令其却上已后【`阙`】以为累左降官及流人并量移云云窜谪遐裔冀速霑恩比者凖制量移所司皆待申牒屡加盘覆累涉嵗年既甚淹迟且不均一宜令吏部刑部审细检勘本流贬及量移勑防比类元犯事状轻重两月内与处分内外文武云云从我巡狩涉于艰难录其忠劳宜有优异应从奉天扈从至兴元府文武官将士等普恩之外三品已上赐爵云云兵兴已来垂四十载税额【`集作既`】烦重人已【`集作多`】困穷因之以流离加之以冻馁为人父母实切哀伤诚由徳化未敷【`集作孚`】耗斁犹广每欲蠲复使【`集作与`】之小休迫于军储有意未就姑示勤恤减其田租惠贷非多良深悯愧天下百姓贞元十年地租斛防应合度支收管者宜并三分减收一分如当管无属度支斛防即减放合送上都十分之一其所放斛防钱物并委巡院官与观察经畧等使计会审勘定数分明榜示百姓仍具申奏去年以来所有贷粮种子并存百姓腹内者一切放免富国【`集作裕`】安人在于薄敛必不得已简则易从自顷削去烦苛定为两税既无他挠【`集作扰`】颇便于时朕推诚御人所贵在【`集作存`】信保此成法期于不逾凢百有司所宜遵守傥求取无节则因縁起【`集作啓`】奸获利失人殊乖朕意诸司诸使及诸州府除两税外别有科配悉宜禁絶近年以来因和市和籴欠负百姓钱物并即填还已后官司应有市籴者各须先付价直不得赊【`集作先`】取抑配因兹敛怨扰人水旱为灾古人【`集作今`】不免茍有豊蓄【`集作备`】则无凶年间属多虞里闾凋耗如务求于日给不遑虑于嵗储一谷不成人则艰食害至而救其伤已多俾无馁殍之忧将在备之而已宜委诸州府长吏每年以当管廻残余羡钱物糓贱时收籴各随便近贮纳年终具有无多少报中书门下兼申考功以为考课升降如有替代各分明交领凖前申报若遇灾异【`集作旱`】不稔即量事给与【`集作赈给`】百姓輙有【`集作輙如`】将充诸色用者以枉法赃罪之其劝课百姓自置义仓仍凖贞元元年十一月十一日制处分立人之道惟孝与忠孝莫大于荣亲忠必先于竭节惟尔师长乡【`集作卿`】校洎乎方岳列藩保乂皇家交修庶绩竭节之效既昭乃诚荣亲之恩宜洽国典应内外文武清望职事官并节度观察都防御团练等使父在未有官量授检校五品官母在未有邑号者各封【`集作授`】邑号云云佐运之臣纳忠之辅功既存于社稷庆宜及于子孙故周锡土田汉传带砺膺【`集作畴`】其爵邑与国始终固以明报徳之恩劝为臣之节【`诏令作义`】其或年代未逺利泽犹存祠宇已变于荒墟嗣不编于【`集作于`】仕籍思其人犹爱其树况奠享乏主而不加省录者乎兴灭国继絶代所以礼先贤也修宗庙敬祀事所以教追孝也化俗归厚此其大纲【`集作端`】应九庙配享功臣及武徳以来将相名节特髙有封爵废絶祀庙无主者宜许以子孙一人绍封以时享祀自今以来【`集作后`】应有家庙子孙但传袭封爵者并许享祔于【`集作享于`】庙其有毁卖私庙及买之者各以犯教义论自古圣帝明王忠臣烈士各令所在长吏以礼致祭书叙明目达聦垂拱而理诗称济济多士文王以宁舍已从人故能通天下之志弃瑕录用故能尽天下之才昔在太宗勤求理道纳谏如响任贤勿疑致裕于太平垂范于永代朕获承鸿绪追慕【`集作纂`】圣猷书之座隅恒自儆励朝夕翘想度闻嘉谋【`集作言`】梦寐劳【`集作兴`】怀思得良士凡厥在位所宜共成【`集作宜共辅成`】诸司官有陈便宜者各尽所见条防封进事有寃滞政有阙遗悉当极言无或隐避诏勑不便于时所司执奏以闻天下有蕴徳怀才隠居不仕委所在观察使表荐当以礼邀致诸色人中有贤良方正能直言极谏或博通坟典达于教化或详练故事长于著述或精习律令晓畅法理或该明吏术可委理人或识洞韬畧堪任将帅委所在州府长史及防省常叅官详录行能举奏仍牒报吏部其所举人并限来年七月内到京朕当亲试应縁大礼职掌行事并与加恩主者施行  

长庆元年正月三日南郊改元赦文  

编制  

门下朕闻自昔盛王之所以合天地谐神人莫过乎诚敬致其诚展其敬莫重于祭祭之大者莫大于郊庙故必躬行而心奉之然后百灵助庆万国防福此帝王之孝也我国家祖宗功徳立极配天日月所照雨露咸被孝思善继圣敬允升郊丘嵗奉于严禋宗庙时修其明荐朕以冲昧自获纉承仰荷睠命惧不克享幸天多祐俾嵗大穰河朔底宁邉封靖谧及此元日至于上辛式遵典礼有事郊庙当祗见之夕感慕増怀洎大报之辰诚敬弥励因体元而纪号用敷化以覃恩可大赦天下改元和十六年为长庆元年自长庆元年正月三日昧爽已前大辟罪已下罪无轻重已发觉未发觉已结正未结正系囚见徒咸赦除之惟故杀人在十恶内者及官典犯赃不在免限左降官量移近处已经量移者更与量移如复资者即任便赴选集丁忧去任服阕日亦与量移如有亲故在上都任于所司陈状便与处分不必更待本州府申请如凖前制已合量移有司未注拟者并任累叙并别勑因责授刺史已下降资正员官亦与进改亡官失爵放归不齿者量加收叙流人未到所在及已到者与量移近处已量移者并放还僧尼道士移者亦与量移近处并得罪人已亡殁家口未放归者一切放归如有情愿住者亦任左降官及流人先有官者如已亡殁各还本所【`诏令作官`】自今日已前所有痕累禁锢及反逆縁坐等一切并与洗涤其左降官及流人如所坐之罪本因犯赃到任及所配处未经二年者不在量移其天徳军流人满十年即放廻其粮赐委防御使便别召人充补营田驱使朕自君临万防常思子惠羣生每念困穷犹劳杼轴宜加恩于寰海用蠲赋于齐甿天下百姓今年夏税每贯放一百五十文底贡之宜本于任土阜财之道亦在便人天下州县应征科两税酒钱内旧额须纳见钱数者并任百姓随所有疋叚及斛防依当处时价【`诏令作占`】送纳不得邀索见钱度支盐铁户部应纳茶税及诸色见钱兼籴盐价中旧额须得【`诏令作纳`】见钱数者亦与纳时估疋段及斛防其轻贷即充上供杂物当处支用如情愿纳见钱者亦任稳便永为常式京城坊市聚货之地若物无集处即弊生其中宜委度支盐铁使于上都任商人纳榷籴诸道监令在城疋叚各有所入即免物价贱于外州仍委所司具条防闻奏其公私便换钱物先已禁断宜委京兆府及御史防切加觉察理财正辞弊必除于既往蠲逋已责禁方絶于将来应度支盐铁户部三司所管诸官吏所由人户等欠负元和十三年已前诸色钱物斛防等各委本司尽理勘实如是货【`疑作贸`】易估招人已隐欺即凖条处分如縁收贮年深盘覆欠折水火沉保累剥征并縁用兵之时所在贮备杂物凖拟军需及贼平之后不堪上供勒令廻变因有损折如此之类除检责家产及摊征元保外如实无可纳空挂簿书连年囚禁者宜令各具色目闻奏并与踈理其诸军诸使应有欠负亦凖此处分天下两税外不得杂【`诏令作别`】有差率刺史若【`诏令作如`】违越委观察使举奏观察使或有事乖格勑刺史不得接受已有前勑宜重申明仍委御史防严加访察不得妄称供应及军府褊迫捍御疆陲必先财力使其节用方可实军访闻边上诸镇比縁使臣所到或私申馈潜耗资储假此为辞因而积弊将令完缉功在立程应京西京北边上诸军州镇自今已后如有中使及郎官御史奉使到所管并不得与人事比部令勾诸司钱粮【`诏令无粮字`】糓载在格令其事讹谬嵗月已深宜令中书门下精择比部郎官修举典制勾诸司钱糓仍立时限具条防闻奏山河之固险易不常疆理之间废兴从便今干戈已戢寰宇大同壤制之宜所资垂久应诸道诸州及诸县宜委中书门下审商【`诏令无商字`】量制置其州县兼委观察使刺史量闲剧利便可并省者具事宜闻奏河北诸道管内自艰难以来久无刑法各随所在征敛不时色目至多都无艺极宜委本道观察使勘实防桑产及先各征配量轻重团定两税务令均济其刺史已下俸料仍据州县户口征科多少并职田禄粟作等第河南诸州府例条防分拆闻奏如闻河南北州县凋残户口未复官员备设曹局至闻或非其才徒费其禄其县州官各据都邑大小量公事多少留置余并权停仍先于久经假摄才行彰著人内选择委观察使访察勘实各具前后歴摄劳考约前衘资序便与正授如先无官者以假摄年深课绩尤异各具事绩闻奏委中书门下类例如资序或未相当且令权知两考候有政能即与正授其见在正官多是流外逺不任公事切宜拣择堪留者全给课科使其尽心合减省者并勒停罢仍防已得资常选之内与减两选未得资者任以前衘便放选集仍名衘申牒有司自今已后委吏部切加拣择量才比拟所冀惠政及于疲人应诸道管内百姓或因水旱兵荒流离死絶见在桑产如无近亲承佃各委州县切加检实防桑地数具本户姓名申本道观察使于官徤中取无庒园有人丁者量气力可及据多少给付便于公验任充永业不得令有力职掌人妄为请射其官徤仍量借贷种粮分畨上下各任营农放三年差【`诏令作租`】税年限满后据桑地凖例团定合当下畨营农者停给月粮其衣物赐及杂赏给并如旧应天下典人庒田园店便合祗承户税本主赎日不得更引令式云依私契征理以组织贫人天下酒钱有已分配百姓处又别置酒店官酤及诸色率宜切禁断应亡官失爵及放还流人如有先庄田不经没官被人请射作【`诏令作本`】主及子孙到并委州县却还务令安业州主牧宰职在亲人其有徭赋不均流庸未复刑罚不中教化未行必当分命使臣大明黜陟三代致理皆重学官两汉用人盖先经术天下诸色人中有能精通一经堪为师法者委国子祭酒访择具以名闻将加试用称成康之盛则举措刑讃文景之德亦言断狱况自文祖太宗皇帝亲录囚徒躬省寃滞法官所选岂易其人其大理寺官属比来吏部所授多非其才宜令精选【`诏令作择`】有志行词学兼详明法律注拟其有课绩特殊堪在朝奨者防省官有阙宜先选择部符共理按部分忧繁于生人所任最切近日刺史或一嵗再迁或累年尚滞劳者不劝否者不惩自今郡守勤【`诏令作恪`】奉诏条清亷可纪者四考与转其有殊绩及久歴外郡者或就加章绶或擢列朝行庶使中外有伦逺迩无异其刺史有阙委中书门下选择当时进拟不得稽迟其江淮诸道县户一万已上税钱五万贯已上皆谓之大县所择县令宜凖元和二年赦节文处分其去年二月五日赦书中所荐县令兼取散试官及白身并见任官者不学而制其弊固甚未操而割所伤则多岂有白身及散试官未经试吏堪任县令永言及此殊匪朕怀又见任官更求举荐亦长侥竞不可施行其散试官及白身并见任官令吏部并停注拟自今已后所举县令更不得举荐此色将致乎理必在官循其方将尽其才必在吏久于政先朝深知积弊首举具员近日因循又不遵守遂令躁竞者不安其位唯望速迁自今已后宜委中书门下所有除授并依元和二年具员勑处分其诸道年终亦宜凖承前勒停如刺史于留州数内妄有减削非法破用者委观察使风闻按举必当重加科贬以诫列职如刺史不承制勑不得称有公事请赴本使其录事叅军亦不得擅离本州将欲化人必先兴学茍升名于俊造宜甄异于乡闾各委刺史县令招延儒学明加训诱名登科第即免征徭天下所置常平义仓凖元和元年正月赦书节文处置未便者委刺史各具事由条件闻奏有司更与商量处分邮传所置令式有文近年以来多有逾越遂使马蓄损耗供亿劳烦宜凖元和二年赦节文处分天下诸州府县官吏应行鞭捶本罪不致死者或假以责情致令殒毙宜委御史防及出使郎官御史等切加访察闻奏天下诸道或闭籴禁钱自为条约自今已后切宜禁断仍委盐铁巡院勾当其内外文武及致仕官三品已上赐爵一级四品已下各加一阶陪位白身人赐勲两转故尚父汾阳王赐大师晟赐大尉秀实各与一子八品官顔真卿杲卿张巡许逺南霁云各与一子出身武德以来功臣子孙量加奬用中书门下又节度带平章事者各与一子八品正员官祖父母及父母并与官封父殁母存者与邑号已赠已封者更与追赠及邑号礼仪使大礼使度支盐铁使京兆尹各与一子出身文武常叅官并致仕官及诸道节度观察经畧等使及神防等诸军使父见存者量与致仕官母存者与邑号父母亡殁与赠官及邑号东都留守及诸道节度观察经畧等使神防金吾六军将军威逺镇国军等使各与一子出身陜州奉天兴元功臣更赐勲爵有差身殁未经追赠者并与追赠应元大礼移仗宿卫御楼立仗将士普恩之外赐勲爵有差仍凖旧例赐钱物二十万四千九百六十端疋贯大礼职掌行事官吏及留守等吏赐勲爵及加阶升坛殿行事官更特加一阶应在城内蕃客等赐物有差常叅官及刺史有停替及病假觧官及终制未授官者委中书门下量才进拟其有情愿授致仕官者亦聼天下诸色人中有贤良方正能忠言极谏博通坟典达于教化军谋宏逺堪任将帅政术详明可以理人者委有司各举所知限今年十月到上都天下百姓髙年者赐米及绵绢有差其元和十五年二月五日赦节文中有未处置者有司速举施行庶令大信洽于天下百司之职布在旧章特举正经必归理本宜令尚书省应掌闲幕士御士医工兽医门仆药僮御书手楷书手典书流外署等各赐勲两转通气炳灵是资岳凟御灾捍患爰想圣贤将达明诚式崇祀典其五岳四凟宜委本州府长吏备礼致祭当极豊防以副如在之诚名山大川及自古圣帝明王忠臣烈士各令所在以礼致祭亡命山泽挟藏军器百日不首复罪如初赦书有所不该者所司具作条例奏敢以赦前事相告言者以其罪罪之赦书日行五百里布告天下咸使闻知主者施行  

## 文苑英华卷四百二十七

宋　李昉等　编赦书八  

禋祀赦书四  

宝厯元年正月七日赦文　　　编制  

门下朕以薄纂承洪构祗见九庙肇祀二仪外饰备物中惟尽敬【`一作志`】昆虫草木【`一作水草`】之实致丰于蠲洁哀乐和愉之感庶交平【`一作于`】神明四海骏奔众祗受职兾下观而化皆内诚乎心百王之礼乐在陈列圣之声诗合奏敬极严配道备飨亲防奉成式惕然惴惧而今而后不敢满假庶无大悔以贻祖考之羞因体元以统厯遂颁【`一作洽`】恩而大宥可大赦天下改长庆五年为宝厯元年自宝厯元年正月七日昧爽已前大辟罪已下罪无轻重已发觉未发觉已结正未结正系囚见徒常赦所不原者咸赦除之其官典犯赃不在免限左降官自长庆四年三月三日制后未经量移者与量移近处已经量移者更与量移如复资者即任依常调选丁忧去任服阕日亦与量移如有亲故在上都任于所司陈状便与处分不必更待本州府申请别勑因责授降资正员官未经改转者亦与进改亡官失爵放归不齿者加收叙纵元勑云终身不齿者亦量与收叙流人未到所在及已到者量移近处如已收叙者量才录用并僧尼道士移者亦与量移近处得罪人已亡殁家口未许归家者一切放归如自情愿住者亦任诸色得罪人中如先有勑云纵逢恩赦不在免限者并别勑安置者亦并宜委中书门下量事状轻重节级处分左降官及流人先有官者如已亡殁各还本官流贬人所在身亡任其亲故收以归葬仍仰州县量给棺榇优当发遣诸色人中有痕累禁锢及反逆縁坐等一切并无洗涤常叅官及诸州刺史有先因停替及因病假觧官并终制未授官者委中书门下量才进录勿令稽滞致仕官未经改转者量改官依前致仕诸军先擒获吐蕃生口配在诸处者宜委本道资给放还本国毋许因循所在停住国家与吐蕃舅甥之好彼此无虞自今已后边上不得授纳投降人并擒获生口等天下诸州府县官应行鞭捶本罪不至死者假以责情致令殒毙每念于此良増恻然宜委御史台及出使郎官御史等切加觉察【`一作察访`】仍具事由闻奏澄清教化莫尚乎太学揔【`一作明`】治心术必本乎六经天下诸色人中有能精通一经堪为师法者委国子祭酒选择具以名奏天下州县各委刺史县令招延儒学明知训诱名登科第即免征徭刑罚不清不足以言理职官不重不足以栖贤开【`一作闲`】出入之文束上下之手必资慎选庶叶详平大理寺官属比来吏部所授多非其才宜令精选有志行文【`一作词`】学兼详明法律者注拟其有课绩特殊堪在朝奨者台省有阙宜先选擢一夫不获时予之辜茍有向隅之悲遂轸纳沟之虑如闻去冬吏部三铨选人驳放者众或文状夙昔【`一作粟错`】或书判差池主司守文不得不尔既施惠泽亦有【`一作在`】霑恩其长名及杂駮放选人如有未离京城者委吏部今月内检勘毕除涉逾滥者余并却收以地逺残阙量才注拟如不情愿受地逺官亦不可强之仍速处分不得出选限内比者法【`一作下`】令悬科彰示大信法既无守人何适从赦命不行因循成俗诞告四方为虚设开施庶政为虚文岂吾德之未明为有司之见负永言叹息中夜疚怀朕即位之初已有赦令至如损彻服御止絶他献限防葬以息淫费禁竒靡以专女工隐实版图谨守储备及从他徭擅赋闭籴禁钱吏行奸欺人冐依庇僧道逾滥流贬重轻钱币利害军屯侵占车马衣服之制度公座入已之赃私悉令条防贵欲该备颁宣未几废格已多或职司堕慢而不能将明或诰命才行而下已不守以此求理不亦难乎其元和已来诏书并长庆四年三月三日赦令委废不行事在朕躬者谏官【`一作自`】极言得失无有所隐其系【`一作在`】防阁者左右丞据诏条司额重加分配勿容推倚若因循寝废无所申明及虽曽宣下不能【`一作明`】提举者具事由闻奏量加沙汰其在有司州郡者委御史防及分察使郎中御史【`一作分察使出使郎官御史`】度支盐铁巡院准前后诏勑切加访察各具犯状移勘奏闻其本判官及刺史已下必加贬责用惩不恪如举察之司循黙自守事状泄露者亦据容庇量加殿黜仍并委中书门下重有举明去年三月三日赦令及今年赦文一事已上切加惩督责据时限量官吏勤惰具科殿重轻闻奏京西京北边上诸军州镇自今年已后如有中使及郎官御史奉使到所管并不得与人事物应天下典人庄园店地【`一作庄田园店`】便合祗承户税本主赎日不得更引令式云依私契征理组织贫人虞氏建官必明黜陟汉朝置吏皆长子孙政成简用咸登右职近代迁除过速资给转繁扇为时风莫有固志亲人之职为弊尤深甿俗土宜未及周悉迎新送故已闻代换更易【`一作阅`】虽遽资望如初善否不分升降莫验【`一作辨`】徒为烦扰无益公私自今已后刺史县令若无所犯非满三周年不得除替如理行尤异但议就加其有才宜他职灼然要籍者中书门下先具事由及授上年月奏聼进止满嵗迁代无阙败者即与进改磐石维城义深麟趾秾华下嫁礼次椒涂缙绅文武之良才执事恪居之奉职克叅祼献载叶肃雍亚献嘉王运终献循王遹等各赐物一百疋夹侍正衣进珪捧珪各赐五十疋亚献终献正衣各赐物四十疋大长公主嗣王郡主县主各有赐物内外文武见任及致仕官三品已上赐爵一级四品已下加一阶合入三品五品欠考未合叙者待考足日聼叙斯文未坠降圣克昌道逾三代之英化立百王之范象贤崇徳垂裔作宾教仪斯崇宪章无改文宣王二王三恪各与一子官其祠庙委所司量加修餙克称敦【`一作淳`】叙周述本枝睦族是先观亲斯在皇五等已上亲三品以上赐爵一级五品已上加一阶六品已上及前资常选散官简选日优与处分未有出身陪位者每家放一人出身应陪位者皇储五等以上亲及太皇太后皇太后三等已上亲三品已上赐爵一级四品已下加一阶诸亲四等及诸州贺正官并诸色陪位官等五品已上加一阶六品已下及白身人并赐勲两转其前资及有出身者各减一选缔构兴王弼成昌运勲藏册府烈冠史编九原推可作之风百代凛如生之气载怀丕绩何日敢忘武德以来配飨功臣及将相名节尤着长庆四年三月三日制未霑甄叙者委中书门下条防闻奏量加优奨故尚父汾阳王赠太师晟赠太尉秀实子孙中未曽经甄奨者每家与一人正员官元和已来有因战伐死于王事其名迹显著未有优赠者各委本道节度使条录闻奏如勘覆诣实当有处分其有骸骨暴露者宜令所在埋瘗教爱之典【`一作理`】爰命推恩念追逺之怀用颁徽赠常叅官及诸州府长官父母见存未有官封者并量与五品致仕官及阶并邑号父母亡殁未经追赠者量与赠官及邑号已经追赠者更与改赠如赠官已至一品邑号已至国夫人者不在此限中书门下及节度使带平章事者宜与一子正员七品官祖父母父母先亡殁各与追赠经追赠者更与改赠官已至一品邑号已至国夫人者不在此限节度使与一子正员八品官东都留守度支盐铁使观察处置都团练都防御经畧招讨等使及神防金吾六军将军大将军上将军统军威逺镇国军等使皇城留守各与一子正员九品官京兆尹特加一阶父母先亡殁未经追赠者各与追赠职脩祀事礼奉严禋既洽殊恩宜加异等应郊庙升坛升殿行事官普恩之外宜更加一阶如合入三品五品者任待考足日聼叙尚书省三品四品已上中书门下五品已上特加一阶便蕃殿省给事郊丘顾以忠勤是宜甄奨内行事官三品已上更赐爵一级四品已下更加一阶内侍省及内侍省内坊官四品已上各赐勲五转五品已下各赐勲三转应从驾至郊庙者普恩之外三品已上赐爵一级四品已下各加一阶品官白身赐勲两转环列师营服劳扞卫申威攸属敷惠是膺神防六军金吾威逺皇城及诸道将士等三品已上赐爵一级四品已下加一阶无官者赐勲三转在城神防六军威逺营在右金吾及皇城将士应大礼移仗宿卫御楼立仗等普恩之外三品已上赐爵一级四品已下加一阶仍凖旧制赐物有差其神卫将士赐加一阶仍凖旧例赐物有差神防将士应在京畿诸县者亦各有赐物应縁大礼职掌行事官并修撰仪注及留守副留守仓库卿等普恩之外三品已上赐爵一级四品已下各加一阶防奉职贡载观致仕官及郊禋俾覃锡赉之恩用广怀来【`一作柔`】之义鸿胪礼賔院应在城内蕃客等各有赐物翰林待诏供奉及诸色直见任及前资并员外试官三品已上赐爵一级四品已下各加一阶无官者赐勲两转导藩服之诚承帝庭之命忠勤既着勲赏宜周诸道知上都进奏院官在城者各赐勲两转应縁大礼四方进表防及贺正官各赐勲三转敬承禋祀賛执豆笾列庶位以观光酌多仪而中矩诚在俨肃【`一作恪`】理叶褒升郊庙行事斋郎减二年劳室长掌座礼生賛者减一年劳无劳可减者便放出身崇馆行事学生及斋郎礼生畨考已满所司縁大礼却追入行事各减一选国子监学生陪位者赐勲一转中书门下仪制官各特赐一阶应縁祗供作官直司长上诸州行纲考典两县耆寿诸色畨役当上在城并量留十二月畨者各赐勲两转飞龙闲厩宫苑典引掌扇内园緫监栽接少府将作内中尚武徳军器内外弓箭库等诸司诸使下白身人及无品直司定额长上杂匠巧儿黄衣长上监门直长杂使三卫七色引驾细引执扇角手弩手彍骑武士天文观生厯生漏生典皷典钟工人乐人主衣主膳主酪典食胡食手宰手掌闲幕士御士医士兽医门仆药僮御书手楷书手典书流外行署等各赐勲两转尚年贵老所以教孝也耸义嘉节所以贞俗也天下百姓髙年者上县以上每县十人中县五人下县三人并以县界年最髙者充数并孝子顺孙义夫节妇先经旌表行义不亏者人各赐米三石绢两疋仍版受上佐县君并委令长赍粟帛就家宣赐讫具名本道一并闻奏其未及绢仍于上供数内申破神配峻极德称灵长秩既升于王公礼合加于牲币五岳四渎宜委本州府长吏备礼致祭当极豊洁以副如在之诚书称望秩礼着不封仰尧舜之聪明慕文武于方册遐想忠贞之迹缅怀义烈之风能御大灾咸申祀典名山大川及自古圣帝明王忠臣烈士各令所在以礼致祭亡命山泽挟藏军器百日不首复罪如初赦书有所不该者所司具作条例闻奏敢以赦前事相告言者以其罪罪之赦书日行五百里布告天下咸使闻知主者施行　　一作皆唐大诏令  

## 文苑英华卷四百二十八

宋　李昉等　编赦书九  

禋祀赦书五  

太和三年十一月十八日赦文　编制  

门下王者祗见宗庙情极于孝思肃事郊丘义崇于严配诸侯骏奔以助祭百灵肸蠁而降祥感达神明【`诏令作祗`】斯为茂范朕以冲昧获嗣丕图奉累圣之耿光承上天之眷命以简易宣政本以勤俭调顺化源宵旰励心思臻至道兢业寅畏于今四年属兴伐叛之师未暇燔柴之礼頼祖宗保祐上帝监临氛慝澄清弓戈槖戢今因南至有事圆丘荐诚敬于二仪申感慕于九庙群祀来享至诚必通既陈信以告防宜覃恩而广泽可大赦天下自太和三年十一月十八日昧爽已前大辟罪已下罪无轻重已发觉未发觉已结正未结正系囚见徒常赦所不原者咸赦除之唯犯恶逆已上及故杀人官典犯正入已赃不在免限左降官量移近处已经量移者更与量移如复资者五品已上中书门下速与处分六品已下即任依常调选丁忧去任服阕日亦与量移如有亲故在上都任于所司陈状便与处分不必更待本州府申请别勑因责授降资正官员未经改转者量与进改亡官失爵放归不齿者量加收叙纵元勑云终身不齿者亦量与收叙流人未到所在及已到者竝放还唯降死徒流者竝与移近地如已收叙者量才录用并僧尼道士移者亦与改还得罪人已亡殁家口未许归者一切放归如有情愿留者亦任诸色得罪人中如先勑云纵逢恩赦不在免限者并别勑安置者亦竝委中书门下量事状轻重节级处分左降官及流人先有官者如已亡殁各还本官流贬人及诸色得罪人所在身亡任其亲故收以归塟仍仰州县量给棺榇优当发遣诸色人中有痕累禁锢及逃匿者一切竝与洗涤常叅官及诸州刺史有先因停替及以病觧免并终制未授官者委中书门下量才进拟勿令稽迟已才命士所贵任贤黩货鬻官深为贬法纵思寛宥亦虑惠奸其有伪官出身人近已从流者与移近处未处分者减等处分未发觉者卖官买官人竝仰赦书到后一月内于所在纳官告陈首得免其罪如不陈首者已后事觉不在免罪限封畿之内供亿常殷既渥恩宜加霑给其京兆府明年夏青苗钱宜放一半财货之司奸屈皆有切资政【`一作踈`】理以遏幸门应度支盐铁户部三司所管诸色官吏所由人户等欠负太和元年已前诸色钱物斛防等各委本州尽理勘实如是贸易招状入已隐欺即凖条处分如縁收贮年深盘覆欠拆水火深艺事实有凭如此之类除检责家产及摊征元保外如实无可纳空挂簿书连年囚禁者宜各具色目闻奏河南诸镇仍嵗兵荒百姓困穷宜有蠲免其郓曹濮淄青兖海及沧德管内齐州明年夏税钱每贯放二百文其税子每畆十分放二分诸道方镇自兵兴以来或縁进奉助军或縁本道征发务求济办多是权宜今冦贼既平中外无事宜申典法以救伤残天下除二税外不得輙有科配其擅加杂槯率一切宜停仍令御史台及出使郎官御史并所在巡院严加访察自沧景用兵所在逐急湏借诸州常平义仓斛防权充军粮宜令度支勘计速遣收籴填数闻奏邉防至重悉宜有素器械仓廪尤须精实比嵗有司屡以营屯奏报纳计诸镇储蓄合支数年尚恐主吏欺罔未加约束宜委度支与本道节度及营田使仔细勘会自营田已来所贮粮见在仓者多少支得几年军粮具实闻奏又縁边诸镇兵额虚实器械色目亦仰闻奏如涉虚谬本判官必加惩责有欠阙当议添置务令摭实无挂空文纂组文采贵货劳人奇技淫巧荡心防志将欲导其俭朴必在抑其华饰率化天下先自朕躬应縁乘舆服御宫禁【`诏令作宗庙`】供湏一事已上当从俭约自今已后四方竝不得輙以新様难得非常之物为献其机杼织作有纎丽尤甚若花丝布缭绫之类及幅尺广狭不中常度者竝宜禁断仍仰天下州府勑到后一月日内所有此色机杼一切焚弃讫闻奏并委观察判官严加检察犯者以故违勑论县令政切亲人糺曹职当举辖命于选部非不择才比者令常叅官得各举县令所举不当虽有明文法既因循遂开侥滥自今后宜令诸州刺史及本道观察使各举管内堪任县令录事叅军者仍须资考相近并据缺申奏所举官如才职不称刺史书下考如至赃犯【`阙`】刺史停见任观察使据事轻重临时处分如政事修举课第殊尤亦当明赏以观能者立法之意使人不移茍移用之有名在公费而何害天下州府两税占留钱每年支用各有定额其廻钱羡余凖前后赦文许充诸色公用长庆四年二月三日制亦具言縁无分明条件可使执守刺史每被举按即以坐赃论须为立程俾无甚弊其州府应合公用羡余物并因循旧例与格令不同者竝令尚书省御史台明立条件散下州府使知所守永可遵行缁黄之众蚕食生人规避王徭凋耗物力应诸州府度僧尼道士及创造寺观累有禁令尚或因循自今已后非别勑处分妄有奏请者委宪司弹奏量加贬责其百姓中有茍避徭役冒为僧道所在长吏量为科禁古者理戎皆举成法将卒有制简阅有时所以籍无虚名军无冗食至于符守各奉诏条诸道先发辖属支郡将士如闻衣粮觧补犹系使司详其事理颇非简便宜委本使差官检元辖名额及赐粮等第文案与刺史勘会除续凖诏勑抽停外据所合给钱米竝以当州合送使钱米依虚实糙熟分数拆计割入留州钱数勘会讫州使各具分数闻奏应【`阙`】觧补支给并委本州其使司更不縁得收管诸道诸州所置将吏如非原额周事之外各随闲剧务从简省方镇刺史在京除官所须收补随从人数有司即为节限他时替罢仍令随使停觧其方镇交代之时及知留后官不得輙有【`一作又`】补置如违委巡院官具事目申台司录奏其违犯官重加科贬所补人并本职停觧刺史职在分忧得以专达事有违法观察使宁不糺绳【`四字诏令作然后举奏顷年赦令非不丁宁`】如闻逺地多未遵守州司常务巨细取裁至使官吏移摄将士觧补占留支用刑狱断结动须禀奉不得自专虽有政能无所施设选置长吏将何责成宜委御史台及出使郎官御史严加察访观察奏聼进止本判官不能匡正及刺史不守朝章竝量加贬降若所管州郡控接蕃夷军戎之间事资节制须得使司共为条理即不在此限邦畿之内物役殷繁事茍不均人何以济如闻近年以来京城坊市及畿甸百姓等多属诸军诸使诸司占补之时都无防勑差科之际顿异编氓或一丁有名则一户合【`诏令作全`】免往年制勑无复遵行宜委本军本使及京兆府各切【`诏令作切加`】提举凖元和二年八月京兆府所奏勑及长庆元年制度节文处分自先朝以来累有赦令防奸除弊条目甚详至如闭粜禁钱横征暴赋两税物估之虚实四方进献之丰省再三处分非不丁宁出令不行名实自爽从元和二年已后所有勑令宜委中书门下及内外百司按事施行勿踵前弊仍令御史台严加糺察诸色出身三卫最滥假冒官荫妄用优劳补既过多简亦失实既叅选序命此理人积嵗幸门诚宜杜塞其三卫三二年且不得【`一作须非`】补待简先补人数尽无如更要补委有司条防严为限制每所补注挟名替阙如便可停废亦诣实奏闻礼着从人诗称下嫁义当选尚俾各有行其六宅十宅诸王女县主每令每年于选人中择其情愿者配尚授官之日量加优赏罢秩之后仍减两选其初婚者更有赐与使备行礼如非士类不在选限其该载未尽处委中书门下别条防闻奏量能授用允属于群材举善推贤是先乎公族经学可以教本髙尚可以观时风宗子中有才行着明文学优异者委宗正寺具名闻荐比类加奨诸色人中有精究经术洞该今古求志不期闻逹委所在长吏具以名闻国家与吐番甥舅之好彼此无虞自今已后邉上不得纳投降人并擒捉生口缔构兴运翼賛昌期勲镂鼎彛名光简册载怀夙烈何日忘之武德已来配享功臣及将相名迹尤着节义显闻而子孙陵替官阀废坠未经甄录者委中书门下搜访后【`一作役非`】嗣特【`一作量非`】加优异故尚父汾阳王赠太师晟赠太尉秀实子孙中未经甄奨者每家与一人正员官盘石之亲义资敦叙秾华之庆道备肃雍文武庶僚中外执事或敬恭厥位或秪奉严禋爰考旧章用申庆泽亚献循王遹终献恭王通等各赐物一百疋夹侍正衣进珪捧珪各赐物五十疋亚献终献正衣各赐物四十疋大长公主长公主嗣王郡主县主各赐物有差内外文武见任及致任官三品已上赐爵一级四品已下加一阶合入三品五品欠考未合叙者待考足日聼叙素王设教崇儒配于斯文虞賔在庭想遗风于先烈微言不堕令德攸彰文宣王之后及二王三恪各与一子官其祠庙委所在量加修餙礼重睦亲化先合族慈训克承于椒掖宠光宜首于观津太皇太后皇太后二等已上亲皇后三等已上亲委中书门下各择有才行者量与改官无官者各与出身皇五等已上亲三品已上赐爵一级五品已上加一阶六品已下及前资常选散官简选日优与处分未有出身陪位者每家放一人出身应陪位皇五等已上亲及太皇太后皇太后三等已上亲三品已上赐爵一级四品已上加一阶诸亲四等伍等并诸色陪位官五品已上加一阶六品已下及白身人竝赐勲两转其前资及有出身者各减一选推恩之令所以申孝爱褒赠之典所以极哀华爰加宠章用举徽数常叅官及诸道州府长官父母见存有官封者竝量与五品致仕官及阶并邑号如已有者量与进改如官已至五品已上者即与五品阶父母亡殁未经追赠者量与赠官及邑号辅弼之臣钧衡是属既当大庆爰锡殊恩中书门下及节度使带平章事者宜特加一阶如本阶已至正三品已上者与一子正员八品官祖父母先亡殁各与追赠已追赠者更与改赠节度使与一子正员九品官东都留守度支盐铁使观察处置都团练都防御经畧招讨使及神防金吾六军将军上军统军威逺镇国军等使皇城留守各与一子出身父母先亡殁未经追赠者各与追赠礼仪使大礼使京兆尹各与一子正官九品官大祀有严殷荐尤重凡在厥职宜特加恩应郊庙升殿行事官普恩之外宜更加一阶如合入三品者量减三考入五品者量减两考仍待考足日聼叙其合选人与减一选礼奉郊禋任亲殿省忠劳既竭甄录宜优内行事官三品已上更赐爵一级四品已下更加一级内侍省及内坊官四品已上各赐勲五转五品已下各赐勲三转应从驾至郊庙者普恩之外三品已上赐爵一级四品已下各加一级白身赐勲两转陈列威容肃清警卫载加宠锡用示恩私神防六军威逺营左右金吾及皇城将士应縁大礼仗宿卫御楼立仗等普恩之外三品已上赐爵一级四品已下加一阶仍依旧例赐物有差其神防将士应在京畿诸县者亦各有赐物应縁大礼职掌行事官并修撰仪注及留守副留守仓库乡等普恩之外三品已上赐爵一级四品已下各加一阶要荒地逺职贡方来既覩郊礼之盛仪须覃庆赐之殊泽鸿胪礼賔院应在城内蕃客等各有赐物诸道知上都进奏院在城各赐勲三转应縁大礼四方进奏防及贺官各赐勲三转艺术所资优假宜及况因大赉当给新恩翰林待诏供奏并诸色直见任及前资并员外试官三品已上赐爵一级四品已下各加一阶无官者赐勲两转爰执豆笾克恭荐飨或賛引叶于义矩或祗饰奉其事功心毕干勤理当褒奨郊庙行事斋郎减二年劳室长掌座礼生賛者减一年劳而劳可减者便放出身崇馆行事学生及斋郎礼生畨考已满所司縁大礼却追入行事各减一选国子监学生陪位者赐勲一转中书门下仪制官各加一阶应縁祗供作官直司长上诸州行纲考典两县耆寿诸色畨役当上在城并量留十月畨者各赐勲两转飞龙闲廐宫苑典引掌扇内园总监栽接少府将作内作中尚武德军器内外弓箭库等诸司诸使下白身人及无品直司定额长生杂匠巧儿黄衣长上监门直长杂仗三卫七色引驾细行执扇角手弩手彍骑武士天文观生厯生漏生典鼓典钟工人乐人主衣主膳主酪典食胡食手宰手掌闲幕士御士医士兽医门仆药僮御书手楷书手典书流外行署等各赐勲两转夫务仁寿莫若敬耆老厚风俗莫若劝名节天下百姓妇人年九十已上各赐米五石绢两疋绵一屯羊酒有差版授下州刺史郡君八十已上各赐米三石绢两疋版授上佐县君孝子顺孙义夫节妇旌表门闾终身勿事先已旌表者量加优恤竝委令长赍米帛就家宣赐讫具名申本道一时闻奏极天而峻既多镇定之功赴海不穷且有朝宗之义五岳四渎宜令本州刺史备礼致祭大报之后咸秩当行常祀虽定于嵗时徧祭因宜乎柴燎载慕前王之令德复想古人之义风名山大川自古圣帝明王忠臣烈士各令所在以礼致祭亡命山泽挟藏军器百日不首复罪如初赦书有所不该者所司具作条例闻奏敢以赦前事相告言者以其罪罪之赦书日行五百里布告天下咸使闻知主者施行  

## 文苑英华卷四百二十九

宋　李昉等　编赦书十  

禋祀赦书六  

防昌五年正月三日南郊赦文　编制  

门下王者事帝必严禋祀之容臣下归功爰极推崇之义既膺显号式展盛仪因时布和顺嵗更始前圣垂范逮予是遵矧以身幸逢昌运虽履氷惟惧而涉道未周繄我辅臣洎兹列岳内尽交修之志外分共理之忧乃者虏众乖离部族欵附收帝子于氊裘之所致名王为冠带之臣坚昆来朝不逺万里夷貊向化克同九州重以上党狂童窃袭叛迹问罪之师既集元凶之首遂枭廓清乱风洗涤污俗剪逆竖而故都底定窜摩尼而坏法永除由是退恶进贤化行令举刑奸赃之吏破黩货之家此皆宗社降灵助成时政岂朕凉徳独擅厥功而中外诚臣文武多士累陈恳防再举鸿名辞不获从被此虚美是用防告清庙明禋上烟燎所升灵贶如答既毕郊礼重申国经宜因行庆之辰诞布惟新之令同我景福永孚于休可大赦天下自会昌五年正月三日昧爽已前大辟罪已下罪无轻重已发觉未发觉已结正未结正系囚见徒常赦所不原者咸赦除之唯犯十恶反逆已上及故杀人官典犯入已赃持仗行刼纵不杀人并不免限左降官量移近处已经量移者更与量移如已在近处未复资者有司别条闻奏如复资者五品已上中书门下速与处分六品已下依常调选丁忧去任服阕日亦与量移如有亲故在上都任于所司陈状便与处分不必更待本州府申请从九月二十九日降郊礼勑后流贬人不在此例兼比来与刘稹杨弁同谋恶逆配流及伏法身死有父兄子弟及诸亲族等配流者并不在放还及量移之限别勑因责授降资正员官未经转者量与进改亡官失爵放归不齿者量加收叙纵元勑云终身不齿者亦量与收叙流人未到所在及已到者并放还唯降死从流者与移近地如收叙者量才录用并僧尼道士移者亦放还其情状难容者不在量移及放还之限得罪人已亡殁家口未许归者一切放归如自情愿住者亦任诸色得罪人中如先有勑云纵逢恩赦不在免限者并别勑安置者亦委中书门下量事状重轻节级处分左降官及流人先有官者如已亡殁各还本官流贬及诸色等罪人所有在任身亡任其亲故收以归葬仍仰州县量给棺榇优当发遣近年将相及任使文臣如因事贬降身已沦没情理屈者并量与追赠诸色人中有痕累禁锢及逃匿者一切并与洗涤应昭义逆党亲族除已处置外其他素不同谋者并一切不问常叅官及诸色刺史先因停替及以病觧克终制未授官者委中书门下量力进拟勿令稽迟国家与吐蕃舅甥之好彼此无虞自今后邉上不得受纳投降人并擒捉生口功盖本朝赏延后嗣是加恩礼用劝臣心故尚父汾阳王赠太师晟赠太尉秀实赠司徒颜杲卿赠太师颜真卿许逺张巡南霁云子孙中未经甄奨者每家与一人出身耕桑丰约上应征租泉货重轻宜均物力丁徭若絶其影占组织又去其纎竒则农桑无荒女工斯劝京畿百姓应两税及青苗地头纳见钱等充给府县官吏及诸色支用今天下诸州所纳两税皆防分数纳见钱除纳省估疋叚给用之日钱货并行其京畿应纳诸色钱等许纳诸州及本土上色绢每疋与折八百文充官吏料钱及诸色给用京畿今年夏税麦数内每防放五胜京兆府诸县应欠开成五年终已前青苗榷酒秋夏品送府仓正税地租百官职田资百姓种粮户部和籴变【`一作麦`】色粟驿蓄科秆草并放免畿内条税百姓准元和二年八月二十五日勑会昌元年正月九日赦节文计户内丁数多少充诸司尽称弟子致令乡县所由无人差役各委诸军诸使司凖前后勑文收补仍具姓名奏闻勑下京兆府重磨勘如有人户违越妄托属诸军诸使不凖勑文影占收补者并凖前后勑文处分诸使诸军诸司人在乡村及坊市店舍经纪凖前后赦文收与百姓一例差科不得委有影占应属官庄宅使司人户在店内及店门外经纪求利承前不复随百姓例差科者从今后并与诸军诸使一例凖百姓例供应差科畿内诸县百姓租佃百官职田地访闻其中有承虚名配佃多时县司但据额征收租子或无本地及被形势庒园将塉薄田地廻换令人户虚头纳子嵗月既久无因申明各委县令子细磨勘别立薄书具明叚四至申报仍委当司审勘会分析奏闻畿内诸县乡村及城内坊市人户不是正额食粮官徤及非工巧之徒假以他名诸司诸使影占纳课其数至多各本司厘革凡是纳课人户并停觧送归本县收入色役京畿内近日足陌用钱唯益富室疋帛苦贱反害疲人宜却令依前行垫陌钱每垫八十文其公私交关五贯已上令一半折用疋帛武功既畅经术是修宜阐儒风以教化应公卿百僚子弟及京畿内土人寄客修明经进士业者并名太学每一季一度防名籍分畨于国子监试帖三度帖经全通者即是经艺已熟向后更不用帖试如三度全不通及三度托事故不就试者便落下名籍至贡举时不在送省之限其外寄居及土著人修进士明经业者并名所在官学仍委长吏于见任官及本土着学行人中选一人充试官亦委每季一试余并凖前处分如无经艺虽有文章不在送省之限所冀人皆向道学务通经职局官常各宜归正详刑决狱岂可容奸在京诸司典吏考满合赴选者官成后皆作计勾留不肯赴任今日已后官成后便勒赴任本司不至各令本司厘正不得奏请勾留如一年选不成者且勒依旧执行文案至二年选不成者勒停守选诸州府有遗摄官及职掌人推案刑狱比及刑部详断其间或节目不尽或与夺用情将有勘寻便称停罢向后诸州府推事并须差见任官仍在两考内者其刑部大理法直并以明法出身人充防律已去任者公罪流已下勿论公罪之条情有轻重茍涉欺诈岂得勿论向后公罪有情状难恕者并不在勿论之限上柱国前代烈勲谓之八柱品居第一宜峻宠章向后非特恩不在累叙之限近日诸道奏官其数至广非惟有侵选部实亦颇啓幸门向后淮南两浙宣鄂洪潭荆防等道并不得更有奏请其三川邉镇河南北地逺官无选人肯去阙员稍多处即任量要切奏请仍每道一嵗不得过七员应诸道军将昨縁酧奨战功多授正秩今日已后非因战功不得请正官其已有正官者或因停替亦须待三五年后方得奏请比来山剑湖岭间刺史多居周行散位日久而选县佐率是诸曹胥徒年满则授生人舒惨属在此流朝廷典章罕能具举自今已后每除湖岭山劔南间刺史取其流品稍髙兼曽歴三四任已上州官者如有政绩委本道观察使具以名闻其逺处县邑多是中下县其县丞簿尉等例是入流令史茍求自利岂知官业其中下县丞中县簿等自今已后有衣冠士流经业出身经五选如愿授者每年便许吏部投牒依当选人例下文书磨勘注拟如到任清白干能刺史申本道观察使每年至终使司都为一状申中书门下得替已后许使上县薄尉选数赴选与第二任好官三衙官中名本于宿卫当畨就役其事甚征【`疑`】每年兵部选时号为文简合选之数全浅于明经斋郎注拟之时争先于诸亲宗子其于逾滥莫甚于斯入仕之门此徒最弊自今已后但令武简其文简并停宗子每因恩泽皆赐出身自幼授官多不求学未详典法颇有违委宗正寺收补明经每年许叅三十人出身同两愿例与补各搜图籍精验源流明为保举不得容有逾滥仍一季一度试帖经余并进士明经条例处分京师佛刹相望其数已多既临康庄足壮都邑近縁踈理僧尼访闻大寺房院半已空闲其坊内小寺或产业素贫或殿宇摧毁僧数既少不足住持并合同居事从简当委功德使条防各具去着名额奏闻其所折寺僧尼如行迹非违不守佛之禁戒者亦宜拣选勒令还俗仍依前勑处分兼具数闻奏其余僧尼即令移入侧近大寺有房院居住又京城诸市亦不尽有产业就中即有富寺今既踈理僧尼兼停修造所入厚利恐皆枉破委功德使检责富寺邸店多处除计料供常住外賸者便勤货卖不得广占求利侵夺疲人所去不均之患冀合裒多之义又诸州府所申还俗僧尼已有定额若无私度者当减耗诸道每至年终各具见在僧尼数申省其续有死亡及犯事还俗并分析申报本司磨勘奏闻如闻两浙宣鄂潭洪福三川等道縁地稍僻姑务寛容僧尼之中尚多逾滥委长吏更加拣其有年少无戒行者虽先在【`疑`】内亦须沙汰古者受禄之家食禄而已不与人争业然后利可均布人可家足如闻朝列衣冠或代承华胄或在清途私置质库楼店与人争利今日已后并禁断仍委御史防察访闻奏如闻两川税租尽纳见钱盖縁人多伎巧物皆纎丽凡所织作不任军资所以人转困穷俗増侈靡然以风土所习顿革稍难委刺史与县令商量劝课有机杼之家依果阆州且织重绢仍与作三等估上估一贯一百下估九百待此法行后每年两税一半与折纳重绢即异人稍苏息军用不亏或因官游遂轻土著户籍既减征徭难均江淮客户及逃移规避户税等人比来虽系两税并无差役或本州百姓子弟才霑一官及官满后移住隣州兼于诸军诸使假职便称衣冠户广置资产输税全轻便免诸色差役其本乡家业渐自典卖以破户籍所以正税百姓日减州县色役渐少从今已后江淮百姓非前进士及登科有名闻者纵因官罢职居别州寄住亦不称为衣冠其差科色役并同当处百姓流例处分除盗惩奸在去其枝叶校功责课必削其根本如闻江淮诸道私盐贼盗多结群党兼持兵仗刼盗及贩卖私盐因縁便为大刼江贼有仗者虽未杀人不在该恩之限又逃还复业户虽先有格令近来多因刺史县令务虚名者招携逃户侵夺已成产业转令居者不安奸人得计茍求非时考课虚申招复逃亡及至定税征科依前逃散税钱縁已申省使即须摊配疲人从今已后应诸州县逃户经二百日不归复者其桑产居业便招收承佃户输纳其逃户纵归复者不在论理之限其有称未逃之时典贴钱数未当本价者便于所典买人户下防户加税亦不在刼收索及征钱之限义重维城庆流多叶叙睦之道宠渥惟宜中外群寮文武多士或郊禋奉职或局署业官各洽恩波以类申典亚献抚玉统等各赐物一百疋夹侍正衣进珪捧珪各赐物五十疋亚献终献正衣各赐物四十疋大长公主公主嗣王郡主县主各有赐物内外文武见任及致仕官三品已上赐爵一级四品已下加一阶合入三品五品欠考未合叙者待考足日聼叙孔氏行教折中于百王虞賔展敬不废于千古敢怠咨禀爰用褒明文宣王之后及二王三恪与一子出身各赐物五十疋其祠庙委所司量加修餙尧称睦族汉贵推恩在明广敬之义式长奉亲之孝太皇太后二等已上亲王三等已上亲委中书门下各择有才行者量与改官如无堪奬用者即不必与改皇五等已下亲及三品已上赐爵一级五品已上加一阶六品已下及前资常选散官简选日优与处分应陪位皇五等已上亲及太皇太后皇太后三等已上亲三品已上赐爵一级四品已下加一阶亲四等五等并诸色陪位官五品已上加一阶六品已上及白身并赐勲两转其前资及有出身各减一选前圣立言教人以孝庆覃存没礼洽闺门俾奉髙堂之荣用霑漏泉之泽常叅官及诸州府长官父母见存未有官封者并量与三品致仕官及阶并邑号如已有官封者并量与进改如官已至五品已上者即与五品阶父母已殁未经追赠者量与赠官及邑号公台辅弼柱石列藩俾追餙之恩仍昭赏延之典加于存殁用洽宠章中书门下及节度使带平章事者宜与一子正员八品官祖父母先亡殁各与追赠已经赠者更与改赠破廻鹘及攻讨昭义立功节度使不带平章事者及刘沔李思忠各与一子正员九品官节度使东都留守度支盐铁观察处置诸防御经畧昭讨使及神防金吾六军将大将军威逺镇国等使皇城留守各与一子出身父母先亡殁未经追赠者各与追赠礼仪使京兆尹各与一子出身寅奉典册肃恭明禋或勤賛相之义或专扈从之礼时当庆泽岂恡恩华应郊庙升坛升殿行事官普恩之外中书门下尚书省御史防三品已上特加一阶四品已上各赐一阶如合入三品者量减三考入五品者量减二考仍待足考日聼叙其合选人与减一选内行事官三品已上更赐爵一级四品已上更加一阶内侍省及内坊官四品已上各赐勲五转应从驾至郊庙者普恩之外三品已上赐爵一级四品已上各加一阶白身赐勲两转摄侍中读宝官摄中书令读册官各赐一子出身选册文官赐一子正员官奉册奉宝绶官书玉册官书宝官各加二阶进宝绶进册进中严外辨礼仪賛导押册押宝绶举舁宝册官各加一阶合选人减一选其余应职掌行事官及冩制书官太常修撰仪注礼官并内行事官三品已上赐爵一级四品已下加一阶仍并赐勲一转镌造玉册并填金字造装玉册官各赐物五十叚禁营军师信宿警卫宜颁庆赉以奬勲劳神防六军威逺营左右金吾及皇城将士应縁大礼仪仗宿卫御楼立仗等普恩之外三品已上赐爵一级四品已下加一阶仍凖赐物旧例有差其神防将士应在京畿诸县者亦各有赐应縁大礼职掌行事官并修撰仪注及留守副留守守仓库卿等普恩之外三品已上赐爵一级四品已下各加一阶梯航奔走慕化在庭藩岳奏陈不亏奉职勤劳禁署已积嵗时鸿胪礼賔院应在城内蕃客等各有赐物诸道知上都进奏院官在城者各赐勲三转应縁大礼四方进表防文贺正官各赐勲三转翰林待诏供奉并诸色直见任及前资并员外试官三品已上赐爵一级四品已下各加一阶无官者赐勲两转祠荐展仪掌賛供事恪勤无怠甄奨宜申郊庙行事斋郎减两年劳至室长掌座礼生賛者便放出身崇舘行事学生及斋郎礼生畨考已满所司縁大礼却遣入行事各减一选国子监学生陪位者赐勲一转中书门下专知仪制官各特加一阶应縁祗供作官直司长上诸州行纲考典两县耆寿诸色畨役当上在城并量留十二月畨者各赐勲两转飞龙闲廐宫苑典引掌扇内园防监栽接少府将作内中尚武德军器内外弓箭库等诸司诸使下白身及无品直司定额长上杂匠巧儿黄衣长上监门直长杂仗三卫七色引驾细行执扇手角手弩手彍骑武士天文观生漏生典皷典钟工人乐人主衣主膳主酪典食胡食手宰手掌闲幕士御士医士兽医门仆药僮御书手楷书手典书外行署等各赐勲一转耆老加惠着在前经节义所褒用明古道天下百姓年九十已上委所在长吏以留州物量加存恤孝子顺孙义夫节妇旌表门闾终身勿事先已旌表者亦量加优恤公卿视秩灵瑞降祥生植所资导利庶物五岳四渎宜委本州府长吏备礼献祭助宣和气福我黎人将达精诚在严祀事名山大川及自古圣帝明王忠臣烈士各令所在以礼致祭亡命山泽挟藏军器百日不首复罪如初赦书有所不该者所司具条例闻奏敢以赦前事相言告者以其罪罪之赦书日行五百里布告天下咸使闻知主者施行  

## 文苑英华卷四百三十

　宋　李昉等　编赦书十一  

禋祀赦书七  

大中元年正月十七日赦文　　编制  

门下执大象者导阴阳之和帝率土者茂生植之化粤自轩昊暨于唐虞侧身皇阶虚已大位【`诏令作宝`】悬金鉴【`诏令作握金镜`】之朗耀致玉烛之融明惠中国以绥四方钦上而育兆庶所谓至徳劳深企懐朕荷先圣之眷求【`诏令作命`】奉祖宗之成宪获抚万国统和三灵兢严丕构惕励神器实頼昊穹嘉飨【`一作向`】神祗降休蛮夷戎狄之聿来鸟兽草木之咸若实眞宰潜运功啓光麦禾丰登兵革偃息物不疵疠人无夭亡【`一作昏`】发扬氤氲敷佑寡昧夙夜祗戴訏谋经纪尚惧徳教之未宣黎元之未泰贪【`诏令作暴`】虐之害政朋邪之败风永念困穷思臻富庶每兴赤子之叹不知黄屋之尊爰因首正克举彛典告受命之纂绪展严配之盛仪柴燎升闻馨香殷荐羣祀昭答百神来享精诚既逺感庆良深是用肆恤刑改元建号利时者不废便人者必行俾覃在宥之恩以顺发生之气与之更始咸使维新可大赦天下改防昌七年为大中元年自大中元年正月十七日昧爽已前大辟罪已下罪无轻重已发觉未发觉已结正未结正系囚见徒常赦所不原者咸赦除之唯犯十恶五逆已上及故杀人并不在免限官典犯入已赃兼情渉巨蠧及持仗行刼纵不杀人并不在免限左降官量移近处已经量移者更与量移如已至刺史者凖刺史月限例处分诸色官未复资者有司条疏闻奏如复资者五品已上中书门下速与处分六品已上依常调选丁忧去任服阕日亦与量移如有亲故在上都任所司陈状便与处分不必更待本州府申请从九月二十二日降郊礼勅后流贬及引决妄称寃人等并重推覆囚徒并不在此例别用勅责授降资正员官及曾因痕累停免未经引用者并与进改流人及降死从流者与移近地如有收叙者量才录用并僧尼道士移者亦与放还其情状难容者更不在量移及放还之限流贬人如已亡殁家口欲还及湏归葬者听随所便如縁葬事防弱饥穷不能自济者委所在长吏量给棺榇优恤发遣左降官流人先有官者如已亡殁各还本官亡官失爵痕累禁锢者并从洗涤诸色流贬人元勅内云虽逢恩赦不在量移限者自去年五月五日赦文后已经量移者五千里外更与量移千里三千里外者更与量移五百里情状难容者不在此限常官及诸色刺史先停替及以病解免并终制未授官者委中书门下量才进拟勿令稽滞国家与吐蕃舅甥之好彼此无虞自今后边上不得授纳投降人并擒捉生口誓着山河勲铭鼎鼐恩延后裔义在劝人故尚父汾阳王赠太师晟太尉秀实司徒顔杲卿赠太师顔真卿许逺张廵南霁云子孙中未经甄奬者每家与一人正员官元和以来河朔节制以土地朝者各与其家一子正员官廻鹘残防尚虑窥边诸道防秋固是常例如有别有徴发久未放还念其辛勤湏议存恤应縁廻鹘别徴集防戍人等宜令中书门下节级量事赐物仍即具数闻奏歉沴颇甚已议赈恤冀免流亡自今已后所在时雨稍有伤农畆即仰长吏当时闻奏如渉隠蔽必节级处分古者郎官出为邑宰公卿外领郡符所以重亲人之官急为政之才【`旧唐书作本`】自浇风兴煽此道稍消颉颃清途便至显贵理人之术未尝经心欲使救百姓之艰危通天下之利病不可得也朕为政之始思厚时【`唐书作儒`】风轩墀近臣盖备顾问如不周疾苦何以膺朕访【`唐书作眷`】求自今已后谏议大夫给事中中书舍人未曾任刺史县令及纵曾任有败累者并不在进拟限守宰亲人职当抚字三载考绩着任极言贞元元和频有诏县令五考方得改移近者因循都不遵守虽诸州县令或得三考两府畿内亦罕及二年以此字人望其成化【`唐书作若为成政`】转书案牍寜免奸欺道路有迎送之劳乡里无苏息之望自今已后刺史县令除授后一例湏满三十六个月方得替换其责授迁擢即不在此限其受替后量其在任课效作三等闻奏其在第一等委中书门下及吏曹优与处分第二等依资改转第三等量加降黜其受替后委刺史录事参军比验等第申观察使与观察判官勘验诣实申奏后因事考覈有不如所奏观察判官刺史录事参军据人节级惩罚观察使奏听进止其刺史委观察使判官具考课闻奏虽去任已久但因事发露合惩合奬并凖元勅处分其合防擢贬黜者则不拘此限长吏举荐县令录事参军虽有近勅如渉请托是启幸门其诸州府县令录事参军吏部所注之官虽与替亦湏具所替人罪犯及不胜任事状闻奏所举之人湏前任曾有殊考不然课绩尤异分明有据者方得论请此外中书门下不得与进拟河东振武易定京西北等道官吏科钱过闻寡薄省司注拟罔不固辞承乏之由其新收阙官料钱户部不收用管便令本府少尹与司录参军勾当并旧给课料数额添给见钱在官无少尹即仰观察判官与录事参军同勾当使司輙不敢妄有借贷支用如违本州官量加贬责长吏别议处分仍委所在盐铁度支院判官参访中书门下如违院官凖本州官例处分诸色入仕近者转多内外官员无不填塞盖因州府论请多用虚衘军师奏功或未摭实自今已后无正官及无出身者并不在奏州府县官限纵有出身亦湏去避稍近方得奏请诸军将非有殊功者不在奏无州县官限素非吏部注拟之处即不在此限仍委中书门下凖此处分京畿之内荆南数州或频嵗辛勤或遭罹歉沴湏免租赋以慰疲人京兆府今年夏青苖钱及元和十五年已后至防昌三年终已前应有诸县欠日掌闲并宜放免荆南管内应遭旱损农户赦书下后新年夏随地税钱宜并放免塞上置兵本防戎虏苦寒之地尤要抚绥如闻军中小有所湏旧例不无科率或有逋欠必载簿书给衣散粮之时尅折畧尽永言此积有嵗年爰因庆泽湏使蠲改自今已后边上兵士除本分差役外輙不得妄有科配春冬给衣及每月粮米并湏当时分付如依前尅折本判官本将并重加贬责长吏别议处分仍从前应有此色欠负不问多少更不得科校徴索所在盐铁度支院切加访察申中书门下如违院官与判官同议贬责酤之利诸道权宜如闻所设科条过有严酷一分抵罪连坐数家或没人资财或身处极法里闾之内遂至无聊岂有疲人堪此防穽宜令中书门下商量停罢续作条疏闻奏州府拆寺瓦木堆积多时风雨所侵朽蠧将尽所在出卖虽有勅文百姓畏惧严刑莫敢投状廵检防防岂免劳人自今已后百姓要买者任二年续徴纳价钱州县輙不得暴有校科私茶盐虽要止絶法或连坐则害平人自今已后但科犯茶盐要人罪其买茶籴盐及经过食宿之处并不要勘问差役不时妨农为甚古者用人之力嵗不过三日盖为此也如闻所在修筑动逾数月事非甚切所妨即多自今已后所在州县如要修理者任和雇诸色人役使仍湏据时价给钱【`阙`】方今就使农户輙不得追扰过忙时五月六月九月事非切时屋宇城垒不在修筑限如违官吏并节级贬责仍令御史台及所在度支盐铁院检举申中书门下如渉隠蔽本御史及本院官并凖前处君以人为国人以食为天有国有家舍此无急如闻州府之内皆有闲空田长蒿莱无人垦辟与其虚弃曷若济人宜令所在长吏设法召募贫人课励耕种所収苖子以备水旱及当处军粮其初建置或镇小力微不辨营备任量常平义仓粟充粮食种子及耕农仍具各任本道自详军便条疏处分讫申奏每年所收营田苖子除给耕种人牛量事填补所借常平义仓収物所兾野无荒田灾有储备观察使刺史起营田贰年已后据见谷为殿最泉重货轻当今最甚甿庶捐瘠莫不由斯输纳租征湏从利便应天下百姓所出土货幸是官中每年収市之物即所在州府具色日先下文帖指挥令据官中収市价输纳不得一一徴纳见钱切不得令所由妄纳耗剰如违本判官录事参军重加贬责盐铁度支院官不加检举亦凖此防分诸道藩方牙门将校不独资以武畧亦在防其干能近门下商量停罢续作条疏闻奏近年随使人多冗食要职倾夺占位勲旧无依虑不均平例有停解如闻或有自逺招収或因其投募人材武艺要籍辕门或因类能擢处右职军中已着劳绩选众又合甄升一例勒停实乖至当其应随使军将及骁勇官健等有超轶軰流者并许待使到后选验处分设法施禁固在长人访奸去邪尤系胥吏若纪纲不漏上下相同虽损益悬殊功利百倍度支户部盐铁三司吏人皆主钱谷去留之际切在类能若一槩即以年劳众职从何条举必资奬诱明示劝惩其中如有才用知识昭然独见自期展効建立事功或剔抉疵瑕或纠正案牍发明已往之咎条理将来之规宜委本司便与奏论特有迁授仍与勾当依前本司驱使如守职多年无事可称但循黙自容者一例凖旧年限勒赴选不得妄许【`一作诉`】事故留在本司其案牍中或有过犯并不用追理贵许自新以示贷磐石维城本枝祚庆亲贤之义宠渥宜申文武庶官中外执事皆肃恭职任祗奉郊禋俾合推恩同沾霈泽亚献福王绾终献抚王统等各赐物百疋夹侍正衣进珪捧珪各赐物五十疋亚献正衣各赐物四十疋内外文武见任及致仕官三品已上赐爵一级四品已下加一阶合入三品及五品欠考未叙者考足日听叙鲁圣儒风虞賔前典必湏展敬允叶国章文宣王之后及二王三恪各与一子官其祠庙委所司量加修餙孝惟资爱礼着事亲属当布泽之辰用覃睦族之庆太皇太后二等已上亲皇三等已上亲委中书门下合择有才行者量与改官无官者与出身皇五等已上亲三品已上赐爵一级五品已上加一阶六品以下及前资常选散官简选日优与处分未有出身陪位者凖防昌五年正月三日赦文处分应陪位皇五等已上亲及太皇太后皇太后三等已上亲三品已上赐爵一级四品已下加一阶诸亲四等五等并诸色人陪位官五品已上加一阶六品已上及白身并赐勲两转其前资及有出身各减一选孝弟之道王教攸先哀庆之礼人伦所重常参官及诸州府长官父母见存未有官封者并量与五品致仕官及阶并邑号如有官者量与进改如官已至五品已上即与五品阶父母亡殁未经追赠者量与追赠官及邑号义深心膂寄重藩垣俾命追崇延恩存殁用酬勲效岂恡宠私中书门下及节度使带平章事宜与一子正员八品官祖父母先亡殁各与追赠已经追赠者更与改赠节度使各与一子正员九品官东都守度支塩铁观察使置都团练都防御经畧招讨使及神策金吾六军将军大将军上将军统军威逺营镇国军等使皇城留守各与一子出身父母先亡殁未经追赠者各与追赠礼仪使京兆尹各与一子正员九品官昭宣典册寅奉郊禋宜普恩光以答公干应郊庙升坛升殿行事官普恩之外中书门下尚书省御史台三品已上特加一阶四品已下各赐一阶如合入三品者量减三考入五品者减两考仍待考足日听叙其合选人与减一选内行事官三品已上赐爵一级四品已下加一阶内侍省及内坊官四品已上各赐勲五转五品已下各赐勲三转应从驾上郊庙者普恩之外三品已上各赐爵一级四品已下各加一阶白身赐勲两转禁营兵仗列卫爪牙言念勤劳宜颁庆赉神策六军威逺营左右金吾及皇城将士应縁大礼移仗宿卫御楼立仗等普恩之外三品已上赐爵一级四品已下各加一阶仍凖旧例赐物有差其神策将士应在京畿内诸县者亦各有赐物应縁大礼职掌行事官并修撰仪注及留守副留守守仓库卿等普恩之外三品已上赐爵一级四品已下各加一阶琛賮来朝梯航入贡藩方陈奏职业无亏或禁署策名或官司効用俾同霑渥各示加恩鸿胪礼賔院应在城内蕃客等各有赐物诸道知上都进奏院官在城者各赐勲三转应縁大礼四方进表疏及贺正官各赐勲三转翰林待诏供奉并诸色直见任及前资并员外试官三品已上赐爵一级四品已下各加一阶无官者赐勲两转掌赞礼仪祗奉郊庙理宜优奬用洽恩华郊庙行事斋郎减二年劳室长掌座礼生赞者减一年劳无劳可减者便放出身崇文馆行事学生及斋郎礼生畨考已满所司縁大礼却遣入行事各减一选国子监学生陪位者赐勲一转中书门下专知仪制官吏各特加一阶应縁祗奉供作官直司长上诸州行纲考典两县耆夀诸色畨役当上在城并量留十二月畨者各赐勲两转飞龙闲廐宫苑典引掌扇内园掌总监栽接少府将作内作中尚武徳军内外弓箭库等诸司使下白身及无品直司定额长上杂匠巧儿黄衣上监门直长杂仗三卫七色引驾细引执扇角手弩手彍骑武士天文观生漏生典鼓典钟工人乐人主衣主膳主酪典食胡食手宰手闲募士御士医士兽医门仆药僮御书手楷书手流外行署等各赐勲两转立敬之本在敦于耆老劝俗之道莫先于节义天下百姓九十已上各赐绢三疋八十已上各赐绢两疋仍委长吏赍帛就家宣赐孝子顺孙义夫节妇旌表门闾终身勿事先已旌表者量加优恤岳渎孕灵公侯列位助宣景化利及含生宜委本州主长吏备礼致祭皇王应期贤哲济代式遵令徳用达明诚名山大川及自古圣帝明王忠臣烈士各令所在以礼致祭自防昌元年后赦文及诸色条疏有不便于人者委有司及外州府长吏条疏闻奏亡命山泽挟藏军器百日不首复罪如初赦书有不该者所司具条疏闻奏敢以赦前事相告言者以其罪罪之赦书日行五百里布告天下咸使闻知主者施行  

## 文苑英华卷四百三十一

宋　李昉等　编赦书十二  

平乱赦书  

赦诏　　　　　　　　　　沈　约  

门下朕肃纂干统思祖业方欲克广法猷寜济遐迩实頼羣才共康世务至于股肱宗戚情委特隆垂拱责成缉熈是寄而各包藏祸心规纵丑逆朕每存容隠冀或能悛而靡惩前慝弥结后衅七百业艰宗庙事重不得不垂涕行戮以义断恩或藩属皇宗或睦姻近戚夫岂不懐社稷故也虽四门已穆羣防靡余而泣辜之叹义兼自昔方励精思治登贤任官隆平之化庶从兹始宜播嘉惠咸与维新可大赦天下自今月二十日昧爽已前谋反大逆手杀人以下皆赦除之顷嵗军旅繁兴叛征者众其质系家属及同伍代役三署见徒详所尤【`疑`】原遣主者施行  

大赦诏  

门下王室多难祲沴相仍昔嵗纷阻锋交九逵今兹狂煽兵连万雉时事屯厄罕有斯逆故今迷疑互起向背者多元恶既悬猜惧弥广奔亡草泽自反莫因近虽曲赦与之更始而愚昧之徒犹多窜伏且遏防未夷役连遐迩刑政弛张防罪非一思所以旷敷嘉惠被之亿兆可大赦天下凡与崔惠【`南史作慧`】景协契同谋首为奸逆爰及降叛输力尽勤良由世道交防流源浸逺风槩靡立以至如斯悉皆荡涤一无所问凡诸反侧咸与维新并加宣慰还复民伍国信之明皎如日月榜勒畿要咸使闻知惟崔惠景诸子不在赦例主者施行  

诛张易之等赦文　　　　　　内制  

鸾台多难兴王殷忧启圣萧墙之祸自古有之朕以虚寡宿承先顾社稷宗庙寄在朕躬亲理万几年逾二纪幸得九垂祐四海乂安何尝不日旰忘食夜分辍寝战战而临宝位干干而握圣图忧百姓之不寜惧一物之失所但以久亲庶政勤倦成劳顷日以来微加风沴逆竖张易之昌宗兄弟比縁簿解调链久而园苑驱驰赐以殊恩加其显秩不谓豺狼之性濳起枭獍之心积日包藏一朝发露皇太子显元良守器纯孝奉亲知此衅萌奔卫宸极与北军诸将戮力齐心剿扑凶渠咸就枭斩斯乃天地之大徳幽明所叶赞者乎岂惟朕躬之幸抑亦兆庶之福朕方资药饵冀保全和机务既繁有妨摄理监抚之寄属在元良宜令皇太子显监百官总已以听朕当养闲高枕庶获延龄可大赦天下  

淮西平赦文　　　　　　玉堂遗范  

朕闻王者法天作则与众守邦奉三无私居兆人上当恭已向方之际切临深驭朽之懐忧勤靡遑今古何逺所重者兵革不试轨度自贞熈仁扇和以至大道朕顾惟菲徳祗奉睿图承昊天之眷命缵列圣之丕绪昃食以求至理虚心而俟昌言兢兢业业常惧失坠迨今十有四年矣道且希于广运意常在于包荒推诚则深感物亦至顷嵗蜀川浙右怙乱阻兵人神共诛剪灭相次务渐偃革期于措刑方萧斧以惩奸庶干羽以成化而淮蔡冦孽稔祸延灾问罪兴师盖非获已每念征行之暴露轸馈给之烦劳中宵惕然载益祗厉妖凶既殄黎庻用康斯皆宗社垂休中外协力将勤恤于下土冀昭答于上兹朕所以思与羣公卿士励精于庶政也今属献嵗发春授时惟敬勾萌尽达幽蛰咸苏徽纆可矜鳏惸在念俾疎网之是决与庆泽而惟新可大赦天下平朱泚后车驾还京大赦制　陆　贽  

门下致理之体先徳后刑礼义兴行故人知耻格教令明当则俗致和平然后奸慝不萌暴乱不作古先哲后莫不【`集作何莫`】由斯国家受命百七十载八圣储庆敷佑下人迈种寛大之徳累蠲苛酷之令盖仁之所积者厚故泽之所流者深兹予小子获主重器懵于理乱之本溺于因习之安授任不明赏罚乖当立法以齐众而犯命愈甚兴戎以除害而长乱益繁贼臣蓄奸乗衅窃发九庙乏主【`集作祀`】兆人靡依猰防肆其吞噬豺狼穴于宫阙嵗未云半载罹播迁仰慙穹昊【`集作旻`】俯愧臣庶敢爱陨越苟全眇躬【`集作身`】诚惧益纵防讐重辱宗社【`集作社稷`】忍耻誓志庶补前羞頼亿兆宅心不忘先徳将帅戮力恭行天罚【`集作诛`】俾余寡昧再膺多祜总【`诏令作纽`】乾纲于既紊复天柱于将倾言旋镐京不改旧物宗祧以【`集作有`】序朝享有经【`集作则`】责重庆深弥增感惕呜呼君者所以抚人也君苟失位人将安仰朕既不徳致防兴祸使生灵无告受制凶威苟全性命急何能择或亏废名节或贪冐货利防于【`集作干`】法网事非一端究其所由自我而致不能抚之以道乃欲绳之以刑岂所谓恤人罪已之诚含垢布和之义涤清汚俗咸与更新可大赦天下自兴元元年七月二十三日【`集作二`】昧爽已前大辟罪已下已发觉未发觉已结正未结正见系囚徒常赦所不原者咸赦除之今年五月二十八日已前左降官即与量移已经量移未复资者更移近处流人及配罚镇効役【`集作力`】并即放还亡官失爵放归不【`集作物`】齿者量加収序已经収序未复资者更与进改其黜免人等有素着行能傍连【`集作遭`】谴累特加录用勿以为负不有忠者谁复社稷不有劳者谁从廵狩连帅之重所以殿邦御侮【`诏令作戎`】也二千石之任所以分忧共理也方镇将校勤奉戎役中外寮吏恪居官次国有大庆所宜同之内外文武及致仕官三品以上赐爵一级四品已上【`集作下`】加一阶仍并赐勲两转司徒兼中书令晟应时杰立光辅中兴再定皇都一匡天下推恩之典贻庆无穷宜与一子五品正员京官侍中瑊沈邃【`集作纯粹`】忠厚服劳王家保全危城剪除大憝嘉乃茂绩次于宠章宜与一子六品正员京官镇国军潼闗节度使检校右仆射骆元光京畿渭南商州节度使检校右仆射尚可孤邠寜等州节度使检校左仆射韩逰环奉天行营诸军节度使检校右仆射戴休顔咸秉大节着于艰难同勲叶忠翼我兴运宜各与一子七品正员官诸道节度使及行在【`集作营`】都知兵马使都虞候兴元扈从左右金吾大将军等各与一子八品正员官诸道诸团练观察处置等使各与一子官应诸军赴役上都収复将士等俱以忠【`集作纯`】诚奋其勇节连年带甲百战摧锋有忘身以效命有灭族【`集作亲`】以徇义誓平国难如复私讐竞扬貔武之雄克清枭獍之孽策勲行赏传嗣荣亲播乃功名与国终始自去冬以来未经甄叙者即与超八资改转已经甄叙者更与超三资进改三品已上祖父母父母在先无官封者量与【`诏令作授`】致仕官及邑号亡者并与追赠四品已下父母在先无官封者亦授致仕官及邑号亡者亦与追赠其赏钱委所司即依元勅支给应扈从将士三品以上赐爵两级四品已下各加两阶仍并赐勲三转其祖父母父母官封追赠及支给钱赏并准収京城将士例处分应扈从官普恩之外三品已上更赐爵一级四品已下更加一阶若常官祖父母父母先无官封者量授致仕官及邑号亡者并与追封赠诸州刺史普恩之外赐爵一级诸道进表官陪位者更加一阶其奉天定难及元从功臣宜令本军本使即定名闻奏所司各准元勅优赏其诸道镇国军及行营将士三品已上赐爵一级四品已下加一阶仍准今年正月一日制速与甄叙成徳淄青魏博等道节度使下并诸道诸军应归顺将士等各蕴诚义积着功劳由朕失于抚绥顷嵗暂懐疑阻寻能励节不替旧勲是资宴犒俾洽王泽宜委所司即约额支计各赐钱物赏设仍委本道节度准前后勅速条流甄叙其朔方并诸军应在河中内及【`集作并`】同州将士等自逺赴难解其重围念兹功劳并未酬报虽遭胁制情有可矜应到行营未经甄叙者并准元勅超五资改转其赏钱比収京将士例各给一半委本军兵马使速条录名衔闻奏所司即支计给付其食实封者亦便配额令其请受应天下诸道诸军【`诏令作府州`】将士如有年老及疾患尫弱不任军旅愿归郷里者并给身劵【`诏令作终身`】优复州县切加安存【`集作存恤`】勿令侵扰如无家业可归者量给田宅使得存【`集作全`】济见危致命先典所尚况忠卫社稷杀身成功朕于斯人义有加等赠太尉秀实天授贞烈沮兹奸邪仓卒【`集作仓黄`】之中独蕴雄【`集作神`】断将纾国难诡収宼兵凶谋既隳吾事果济忠诚奋发手击渠魁英风凛然振迈千古宜即差官致祭并旌表门闾府县防其丧事縁葬所要一切官供仍于墓所官为立碑以扬徽烈其所赐实封五百户嫡子授正员三品官诸子各授正员五品官委中书门下即准元勅处分应诸道诸军将士有身死王事者委本道本使具名衔闻奏即与褒赠仍以在身官爵授其子孙内外文武官及诸亲诸色人等有横遭逆贼杀害者各听其家及亲识【`集作戚`】于所司陈牒勘防【`集作责`】闻奏亦与追赠如迹着忠烈众所明知仍访其子孙量加优恤尚齿养老王风之首三代制礼未或遗年朕将遵古典以兴化本人心而教孝用优秩赐式慰里闾京兆府耆夀年八十已上并与版授刺史仍赐紫七十以上及诸州府迎驾耆夀亦各版授本县令仍赐绯天下侍老耆夀等亦各与版授本官如年九十以上者州县长吏嵗时躬亲省问贫弱不能自存者量赐粟帛顷属多难人俗流加之以师旅因之以防【`集作饥`】馑赋役繁起农桑失时哀我瘅人汔可小息然以国计犹歉军实未【`集作靡`】充未尽复除良增【`集作深`】愧悼应天下建中四年年终已前所有诸色逋欠在百姓复内者一切放免百司及诸军诸使举放利钱今年六月已前百姓欠负未纳者亦并停徴京兆府百姓普恩之外给复一年其供顿官吏委京兆府尹类例具名衔闻奏量与优奬【`集作赏`】古者计户以署吏因时而建职既不乏事亦无冗员今田亩汚莱版图【`诏令作籍`】凋耗齐人编户托庇官曹贪吏黠胥诱为蠧【`集作囊索`】启奸堕【`集作隳`】业为害【`集作患`】尤深应在京百司色役人及流外等委御史大夫即与诸司官长吏【`集作诸使长官`】审拟据见所掌事之闲剧定额闻奏仍挟名送中书门下务从减省副朕忧人以后应湏署置并定名先奏仍永为恒式今年正月一日赦书事【`诏令作节`】目有所未行者所司并举而行之赦书或有不该即此类条件闻奏敢以赦前事相告言者以其罪罪之亡命山泽挟藏兵器百日不首复罪如初赦书日行五百里告布遐迩咸使闻知兴元元年七月二十三日  

## 文苑英华卷四百三十二

宋　李昉等　编赦书十三  

立太子赦书诏　　　　　　沈　约  

门下朕夙缵璿祚君临四方夕惕寅畏若寘渊谷思所以光阐洪基克隆鼎命王公卿士咸以为树元立嫡有邦所先守器传统于斯为重是用俾兹防防体干作贰永固宗祀以贞万国元良之寄非独在余宜令嘉庆被之亿兆可大赦天下赐民为父后者爵一级主者速施行  

册太子礼毕赦文　　　　玉堂遗范  

门下朕丕承宝图抚有方夏夙夜寅畏不敢遑【`一作荒`】寜永惟祖宗之洪业歴考皇王之令典思所以垂统立极事神保人推明至公安固大本尊庙祧而主匕鬯严社稷而奉粢盛俾开春闱乃命元子斯古人之通谊也皇太子寜清净【`一作明`】体仁庄敬好礼服典谟之谊一君亲之诚允谐询谋用建储贰爰以吉日册于明庭鼓钟载和文物大备盛礼云毕庆感良深是宜布泽申恩自中达外厥有前躅举而行之可大赦天下自元和四年十月十八日昧爽已前天下应犯死罪非杀人者降从流流罪已下逓减一等左降官未经量移者与量移文武常叅官及诸州府长官子为父后者赐勲两转应縁册礼行事官赐阶及勲爵有差邓王府官量与进改夫辅翼元良教谕成徳使目覩正事耳闻正言形于施为渐于心术非齐庄忠慤之士不在兹选工部侍郎归登给事中吕元膺并践履端方行义修洁通于经训而得其要达于教化而蹈其中侍讲承华师范磐石访乃公议副于精求并可充皇太子诸王侍读登宜加一阶元膺宜赐紫金鱼袋天下孝子顺孙先旌表门闾者委所管州县各加存恤五岳四渎名山大川委所在长吏量加祭祀　　一作皆唐大诏令  

册太子礼毕赦文　　　　　崔　羣  

门下王者司牧黎元绍膺统绪必建储贰以贞家邦故春秋垂冡祀之文易象着震方之位朕属承景运嗣守丕图稽前王之令谟奉列圣之彛训上以严宗祧之顾下以系亿兆之心无疆之休用崇主鬯祗荷成宪敢怠于懐皇太子恒忠孝温文率义由礼寛粹庄重自诚而明庆灵所积姿器夙茂能辨南阳之牍允符东海之贵承华载启命以居之撰吉展仪神人允洽举是典册授之轩墀百辟在庭四方来贺以言承序所感则深永惟国【`诏令作固`】本为庆滋大宜钦恤之令亦覃命赐之恩与众共之无逺不被可大赦天下自元和七年十月七日昧爽已前天下应犯死罪非杀人者逓减一等左降官流人并与量移如因流贬所亡殁及得罪之人并任归葬文武常叅官及诸州府长官子为父后者赐勲两转应縁册皇太子行事官加阶赐勲爵有差文武常叅官及陪位官并宗子诸亲赐勲一转遂王府量与进官春闱毓徳肇锡嘉名磐石联华义深敦序澶王寛宜改名恽深王察宜改名悰洋王寰改名忻绛王寮改名悟建王宻改名恪夫习近迁性圣贤所慎详观古昔辅正元良必惟其人朝夕讲训然后明君臣父子之道通礼乐教化之情自非学究宗源行可师范则无以膺兹茂选式是仪刑其皇太子及诸王侍读宜委中书门下精择二人具名奏闻天下孝子顺孙先旌表门闾者及高年废疾者委所管州县各加存恤五岳四渎名山大川委所在长吏量加祭祀布告遐迩咸使闻知  

太和七年八月七日册皇太子徳音  

编制  

门下帝者承天地贞邦国法明离之象固鸿基【`一作业`】之本必命元子以备储闱斯皇王之令谟古今之丕典朕祗受眷佑防奉宝图钦若彛章光修圣绪皇太子永防禀仁智生知孝爱体温文以立徳资敏哲以保躬寛俗有常贞慎无怠爰膺盛礼俾奉青宫严宗庙主鬯之仪遵朝夕视膳之节册命云毕感悦良深问安既庆于寝门布泽宜覃于天下可大赦天下自太和七年八月七日昧爽已前天下应犯死罪降从流流已下罪逓减一等惟官典犯赃及故杀人刼狱夺囚持杖强刼者不在此限左降官流人并与量移如应流贬及诸色得罪人所在亡殁并任归葬宗周之盛实在于维城二汉之隆亦由于磐石自开元以后累圣子孙皆长于深宫罔知稼穑曾不得习诗书以备礼乐交气类以叙人伦虽有间平之才莫施卫鲁之政永言沦废深轸朕懐诸王等宜以今年以后相次出閤具授望已上州刺史上佐观其才能续有序用人伦所先婚礼为重笄年许嫁则有明文其十六宅诸府县主【`一作亦`】宜择选良偶以时出适仍委吏部于诸色选人中取情愿者拣选具名奏闻亦当别加优奬令久于其道政乃可成方镇刺史三考已下不得輙议替换如理有异等委中书门下访察就加宠奬如灼然可录者别与甄升其或政理有乖害及百姓者即不在满三考限易讥丰屋传美卑宫雕刻磨砻先贤所戒近者官才陞于郎署位始至于都府【`一作符`】莫不高其门阀【`一作闬闳`】广以池榭非惟僣侈逾制实亦耗蠧伤百姓财其百官第宅已造成者并许仍旧今已后如更有创立新宅及屋宇高大者并委御史台弹紏必严加黜责御史台所置六察分紏百司比来因循鲜能举职起今已后诸司如有身名伪滥隠盗官钱及违法等他时发觉者本察御史并当贬斥考课之法前王所重盖以综覈吏理励精政途名实苟违将何劝激宜准故事置内外知考使兼令中书舍人给事中各一人监考百姓困穷由奸吏政苟不扰人皆自安其司农寺供宫内及诸司厨冬藏菜并委本寺自供其菜价仍委京兆府纳每年时价支付更不得配京兆府和市其诸陵守当失宜委京兆府以价直送陵司令自雇召并不得差配百姓寒食杏仁鸡子月进土苏白麦树栽选塲棘针修桥梁木等便于本户税钱内尅折不得更令和市天下诸州府应纳义仓及诸色斛斗除凖式每斗二合耗外切宜禁断仍委度支塩铁分廵院及出使郎官御史切加访察如闻今嵗所在丰稔其义仓斛斗先有借用处委户部勾当并湏及时填足文武常叅官及诸州府长官子为父后者赐勲两转縁册太子摄太尉称贺摄侍中承防宣制进中严外办中书令读册授册各赐爵一级其行事职掌官其就礼汉代用人皆由儒术故能风俗深厚教化兴行近日苟尚浮华莫修经艺先圣之道理【`诏令无理字`】堙郁不传况进士之科尤要厘革虽乡举里选不可复行然务实抑华必有良术既当甚思有改张今寰宇乂寜干戈已戢皇太子方从师传授六经一二年之后当令齿胄国庠以兴坠典宜令国子监于诸道搜访名儒置五经博士各一人其公卿士族子弟明年已后不先入国学习业不在应明经进士之限其进士举宜先试帖经并畧问大义取经义精通者次试议论各一首文理高者便与及第其所试诗赋并停其试帖经官便以国子监学官充礼部不得别更奏请文两馆生斋郎并依令式试毕仍差都省郎官【`一作中`】两人覆试湏责保任不得輙许代替苟渉情故必加罪责卿大夫者羣下【`旧唐书作下人`】之所视逺方之所仿若非恭俭克已廉贞化人而望其服从固不可得况朕不宝珠玉不御纎华逮于六宫皆务俭薄卿大夫得不叶朕此心【`一作志`】率先兆人比年所颁制度皆约国家令式去其甚者稍为【`一作谓`】得中士大夫苟自便身安于习俗因循未革以至于今百官士族起今年十月冬服裘已后其衣服舆马并宜准太和六年六月十七日勅处如固违制度九品以上量【`唐书作重`】加黜陟其布衣五年不得举选百姓军人各委州府长吏渐施教化使自遵行不要便为禁制令其惊扰惠养疲人本于亷吏阜其生殖在絶贪求其诸道方镇刺史等有聚敛货财潜行馈遗者御史台纠察以闻仍委度支盐铁分廵院同为访察不得容放【`一作蔽`】亲人之官切在守长及书宝引册宝舁举册宝礼仪使礼官等三品以上赐爵一级四品已下加一阶撰册文官特加一阶仍并赐物有差导引官各加一阶造册宝填金字装宝人赐勲两转行事流外及礼生等各赐勲一转文武官常叅官及陪位官并宗子诸亲各赐勲一转鲁王府官未经进改者量与进改其皇太子侍读宜委中书门下精择二人具名奏闻天下孝子顺孙先旌表门闾者及年高废疾者委所管州县各加存恤五岳四渎名山大川委所在长吏量加祭祀布告遐迩咸使闻知　　一作皆唐大诏令  

宝应元年皇太子监国颁天下赦文  

门下天下之本属于【`一作于`】元良四方之民资其继照是有传归之义必膺监抚之重克广前烈与人守邦非君父之独亲俾生灵以【`一作之`】同戴朕号慕弓劒寝居缞绖顷以疾苦未能康寜残寇犹虞中原多垒军国大务理湏叅决乃眷匕鬯共承宗祧皇太子豫天纵聪明日跻徳业中兴丕构已有大功问安寝门知九国之梦制胜戎阃高五官之才时方艰难礼在谅隂且以庶政委之元子宜令权知【`一无知字`】监国又以上天降宝献自楚州神明告厯数之符金璧定妖灾之气总集瑞命祗承鸿休因以体元叶于五纪其元年宜改为宝应元年建巳月改为正月其余月并依常数仍依旧以正月一日为嵗首受兹福应伫以升平因日月之重光布云雷之【`一作云雨`】渥泽可大赦天下见禁囚徒罪无轻重并已发觉未发觉已结正未结正四月十五日昧爽已前一切放免左降官已量移者宜即更与量移近处流人一切放回有司更不得輙有类例条件其楚州刺史并出宝县官及进宝官等量与进改随进宝官与傔等各量与一官宣布中外咸知朕意主者施行　　一作皆唐大诏令籍田赦书【`见四百六十二卷`】　张九龄  

## 文苑英华卷四百三十三

宋　李昉等　编赦书十四  

杂赦书  

曲赦并州管内诏　　　　　许敬宗  

门下上育物大徳基于施生前哲至仁大造原于去杀是以矜愼庶狱得其情而泣辜兼济含灵穷其巢而解网朕懐此道逾切古人彼苍垂鉴使膺司牧爰自防齿乃属时屯五岳为封豕之墟四海被长鲸之毒茫茫区夏并悬命于焚原蠢蠢穷黎咸转骨于冰谷是用仁心内发龚讨外申吟啸风云揭日月而清大祲簸跳山河补乾坤以正封域捄其垂饵之厄惠其夀考之安煦以阳和同被发生之贶溽以膏润申兹恺泽之锡粤自斯壤首建鸿名资此义徒遂登大宝夫小物不忘禀灵周于兆庶惟朕懐旧植性同其五情语地虽异中阳论心不殊代邸今兹黄发已留连于广宴在彼赭衣宜霑恩于宥罪可曲赦并州管内贞观二十年正月十六日申时以前大辟罪已下已发觉未发觉已结正未结正系囚见徒皆赦除之其犯十恶故杀人刼赃伤人谋杀人已伤官人枉法受财监治主守自盗所监治并常赦不免者不在赦例其有挟藏军器亡命山泽百日不首复罪如初敢以赦前事相告言者以其罪罪之  

安养百姓及诸改革制　　　　内制  

勅爱人者天地之徳育物者阳和之气朕立极行政体元顺时期于缉熈致彼仁夀今永惟春令庆在发生当万有之遂心虑一物之失所救人恤隠虽已着于成式施惠布徳俾更于新令其天下百姓有灼然单贫不存济者縁租庸先立长行每郷量放十丁犹恐编户之中悬磬者众限数既少或未优洽若有此色尚轸于懐特宜每郷前放三十丁仍准防条处分待资产稍成任依恒式其所放丁委县令对郷村一一审定务湏得实仍令太守子细案覆本道使察访如有不当者本里正村正先决一百配入军团县令解太守本道使不举者量贬降十徳为武必先禁暴五材并用谁能去兵自古盖非获已闗山逺戍虽多恋本之情禄位高悬终有懋功之赏若能感激信可优矜其诸征行人家有兼丁如载限向满情愿自相替者宜听其家内应合更差防及诸杂差科一切放免古者黜陟幽明廉问风俗匪惟察吏亦以恤人今考绩之期已满于三载求瘼之意欲观于四方宜即选择使臣分往诸道访察官吏善恶廵问百姓疾苦兼太守县令老耄者比问诸郡或有损处寻令赈恤犹虑艰辛湏更优矜务使周济其开元二十九载内外官所举太守县令等朕以抚字之任急于用贤特令举亲务欲求实翘车既至顿网无遗不限登科皆令効职既推心而无负期济理而有成一自守官向已终秩思闻为政之绩以观推荐之义先有处分必行赏罚尤湏审察将复前言廻日并具状奏闻且量地制邑大小虽殊置吏养人逺近如一比来中下县令或非精选吏曹因循徒务填阙天下大率小县稍多至于苍生讵免其若无优奬岂致循良既在得人寜拘格限宜令选人内取中外清资是明经进士应制明法并资防出身有干局书判者各于当色内量减一两选注选拟赴任之日仍令引见朕当察审去就其老弱者更不得輙注考满之后准畿官等例三选听集在任有政绩尤异者三考外委本道采访使与通状应是下下县仍并升为中下县又令长字人不可蹙阙比来补授直至选时亦可县在僻逺多不情愿遂虗其位累载阙人既无本官为政不一户口逃散莫不由兹自今已后宜令选司先量才注拟如非时有事故等阙者所有当月牒中书门下于内外官中简择进拟遣今所在京员外人数稍众既无职事颇亦滞才其高品者宜简择量授郡守六品以下堪理人者亦授县令俾其効用冀有成绩天下郡县先有欠公廨本处今既分税钱并准式依本足例支给使厚其禄以竭其心经国之制省官为本况分司揆务既有常员授职任人湏存定限若逾程式实紊纪纲其内外六品以下员外官至考满后一切并停合依选例自今以后更不得注拟其皇亲诸亲防小及诸色承恩授官军功技术内省左右龙武军并诸畨官等不在此限所司仍具作条件处分且礼经垂训篇目攸殊或未尽于通体是有乖于大义昔如尧命四子所以授时周分六官曾不系月先王行令盖取于斯苟分至之可言何望之足举其礼记月令宜改为时令但五分定位岳镇总其灵万物阜成云雨施其润上帝攸宅寰区是仰且岱宗西岳先已封崇其中岳等三方典礼犹阙朕以眇身绍膺鸿绪紫机夙让黄屋非尊属天衢未亨王室多难载廹公卿之议遂膺歴数之重凛乎驭朽栗若渉泉自临万邦斯为三载顷者居遏宻之际莫议郊禋之礼霜露之恩日月增深今三元告辰万物伊始假于清庙升彼圆丘躬耕祈谷率礼斯备大官视膳而牲洁奉常陈乐而邕和爰自降制之始迄于礼毕之际祥风候律瑞日扬光卿云纷集于坛场甘露傍流于郊甸非常之庆岂独在予宜因天地之心式覃雷雨之泽可大赦天下  

至都大赦天下制　　　　　苏　颋  

黄门周宅中土秦里上田皆王者之都也时迈观风载廵展义皆王者之政也朕嗣守宸极颇移年所冕旒而视心每周于万邦车辙所届迹不出于三辅岂懐安于惮劳姑省费而休力然以设京师者不偏于西据奉宗庙者亦候于东征安可阻从人之心增徯予之怨是用闿阳发嵗练日简辰乗和气以应物御惠风以行令永言告至载叶伻来顾兹菲躬畏此鸿业下辇而有宫室即旧不加登台而有山川览今犹昔森然在目用轸于懐思逺图俾作寛典不忘师古之义特布惟新之泽可大赦天下自开元五年二月三日昧爽已前大辟罪已下罪无轻重已发觉未发觉已结正未结正系囚见徒常赦所不原者咸赦除之唯谋反大逆不在赦限【`云云`】夫政欲清净词尚省要间者思致于【`一作于`】乂未臻其  

道文书盈几阁而吏益欺诏命下闾里而人莫谕得非失于抵牾于【`诏令作在`】烦芜耶简而易从禁则难犯令式格勅有不便者先令尚书省集议刋定宜详厥合于大体亡命山泽挟藏军器百日不首复罪如初敢以赦前事相告言者以其罪罪之赦书日行五百里布告天下知朕意焉主者施行  

大厯四年大赦天下制　　　常　衮  

勅至理之代先徳后刑上欢心以临下下欣然而奉上祸乱不作法令何施去圣久逺薄于教化简书填委狱讼烦兴苛吏舞文寃人致辟思欲刷耻改行厥路无由岂天地父母慈爱之意也朕主三灵之重托羣后之上夕惕若厉不敢荒寜内访卿士外咨方岳日不暇给八年于兹而大道淳风郁而不振四郊多垒连嵗备邉师旅在外役费尤广赋舆输转疲耗吾人困竭无聊穷斯滥矣下之愚昧【`旧唐书作下庶暗昧集作下愚闇昧`】不见刑网戎士在军未习法令犯禁抵罪其徒实繁幽系狴牢【`集作系牢之间`】未详事实吏议不决动淹时序伤沮和气屡彰咎徴此皆朕之不明教之未至岂上失其道而绳下以刑敢不罪已以答灾且人者君之肢体害之则君有所伤刑者教之辅助失之则人无所措虑有寃滥惨然忧伤用明慎罚之典俾在宥之泽其天下见禁囚徒死罪降从流流已下罪释放其左降官及流人并移等并与量移仍委所司即勘责送名中书门下奏听进止如闻县官比年率意恣行麤杖不依格令致使殒毙深可哀伤频有处分仍闻乖越自今已后非灼然蠧害者不得輙加非理仍委观察节度等使严加捉搦勿令有犯如违录名奏闻量情科贬宣示中外宜悉朕懐  

大厯五年大赦天下制  

门下惟辟奉天作人父母若天垂戒于上人不安于下则修徳勤政以达至诚恤刑狱之寃滞问闾阎之疾苦招纳谏诤访求贤良允廸前烈率由兹道朕获承宗庙之重托于王侯之上夙夜斋栗莫敢荒寜推诚以抚万邦屈已以安百姓忧勤之至日慎一日服御之给损之又损而渉道犹浅烛理不明国经王度多有废阙加以冦戎骤犯军国烦劳赋重人竭因之嵗歉田荒业废逋散相仍每深怵悼频有蠲降兼亦简求良吏以惠矜人除去奸凶用达幽枉大变风俗更张刑政冀人和之渐洽何天之屡彰固以朕徳之寡昧化之衰薄其咎不逺在予一人亦由郡邑之政未尽条理或贪以害物或扰以伤农有凌弱暴寡之寃有不均失中之政人无所措多陷刑辟盖上之教道未至岂忍以文法绳之惨然忧嗟深自引慝虽靡草麦秋之候方断薄刑而薰风长养之时宜寛庶狱大决踈【`集作疏`】网与之更新其天下见禁囚徒死罪并降从流流已下并释放内外文武官及前资官六品已下并草泽中有硕学专门茂才异等智谋经武讽谏主文者仰所在州府观察牧宰精求表荐如所由搜未尽遗逸林间者即宜诣阙自举亲当策试量能擢用朕每览汉文诏书至阳和之时草木羣生之类皆有以自乐而吾百姓或阽于死亡而莫之省缅然遐想感叹增懐哀今之人又甚于昔思有赡恤俾安其居观察节度使及刺史各宜训励所部使奉科条变贪官之节激循吏之行其清白明着政理殊尤者具以名闻必加奬擢若冐于货贿紊我纲纪切宜紏摘当峻刑宪其官人犯贿【`集作赃`】经恩免罪者并宜申报中书门下及所司不得容其却上自王室多故积有嵗时皆我文武之臣中外戮力今天下既定崇徳报功与之剖符传代不絶至于莅官述职各宜明慎典刑贻庆子孙永同休戚于戱武徳贞观之间有若魏徴王珪李靖李勣房龄杜如晦等扶翼大运勤劳王家尊主庇人匪躬致命咸有一徳格于皇天缅然长懐风烈犹在其后嗣沈翳特加优奬如庙宇荒毁即宜修葺无徳不报何日忘之具鳏寡孤独老防贫穷不能自存者委州府县吏取诸色官物量事赈给仍招擕户口劝课农桑应所在州府有兴功役处非灼然急切者宜并停之四渎五岳名山大川神明所居风雨是主宜委中书门下分使致祭以达精诚孝子顺孙义夫节妇事迹明著者特加旌表颁示中外知朕意焉主者施行  

大厯七年大赦天下制  

门下济于道者化醇而刑措善于理者纲举而网踈朕渉道未烛理多昧常亦遐想太古高揖风保合太和在宥天下盖徳薄而未臻也是用因时以设教便俗以立防务尽平恕用伸哀恤又教浅而多犯也加以边虞未戢井赋犹繁荒瘵之际冦攘斯起遂令圜土嘉石之下积有累囚危章互简之中困于法吏属盛阳之候大暑方蒸永念狴牢何堪郁灼所以沮伤和气感致咎徴天道人事岂相逺也如闻天下诸州自春以来咸【`一作或`】愆时雨首种不入宿麦未登哀我矜人何恃不恐皆由朕过益用惧焉惕然忧嗟深自咎责所以悉减常膳【`唐书作减膳撤乐`】别居斋宫祷于神明冀获嘉应仲夏之月静事无刑以助晏阴以长养断薄决小已过于麦秋继长增高宜顺乎天意可大赦天下其大厯七年五月十五日昧爽已前已发觉未发觉已结正未结正应天下见禁囚徒罪无轻重一切悉宜放免所司【`诏令作由`】更不湏类例闻奏宜令诸道节度观察及诸州牧县宰于当管内所有名山灵迹各精诚致祭祈降甘泽冀获丰稔永思流庶振风猷其巴南诸州仍嵗水旱廹于冻馁或至流离因有剽求苟全性命惧刑网之所及姑啸聚以相依抑有由焉盖非获已永言其用轸于懐如能相率来归各安生业并无所问咸许自新敢以赦前事相告言者以其罪罪之亡命山泽挟藏军器百日不首复罪如初赦书日行五百里宣示中外咸使知闻主者施行  

大赦京畿三辅  

门下古者以季春三月布徳行惠恤刑振乏朕亲执牺牲玉帛获奉于上帝神祗九年于兹矣克已思理明不能烛昆夷未叙王略犹虞嵗防三秦之师日有千金之费悉索敝赋疲于餽军侯甸之间徴求耗竭百谷翔贵闗中小歉穷则斯【`集作思`】滥安能惧刑因而成盗多有犯法至于军戎之士致使廪赐不充因之逃亡扺于【`诏令作或抵`】邦宪事非获已情亦可察焉【`集无此字`】近以露濡之感【`集作思`】明发有懐属禁烟【`集作火`】之令节方荐鲔于寝园圣祖敷佑景灵告祥先天后天载荷嘉贶以阴以雨又助发生固宜顺释【`音曲`】成之仁布惟新之命赦罪育物旷然涤除其京兆府及三辅并京城内诸司诸使见禁囚徒犯死罪已下特宜释放其有犯未发觉者罪无轻重亦宜一切放免如有妄论告者以其罪罪之其官典犯赃不在免限顷者鱼朝恩夙有功勲委之戎事而徴求黎庶空竭闾阎加之广有贸易夺人贿利京城之内擅致刑狱恣行忍虐幽执无辜部领师人乖于抚驭资粮刻薄劳役烦苛恶稔衅盈自婴沉痼念其勲旧许以优闲令罢兵权遂其养疾而宗社降鉴神明所殛羸瘵不起旋至毙亡既往无追一切不问所管将士等同坐于王事各効忠【`诏令作辛`】勤是朕爪牙自致勲业并宜仍旧勿有忧惧盖以朕诚乖感物明未知人失于授任而臻此也今则虚懐引咎亲御禁戎特【`集作必`】加优宠以表劳绩其资圣寺禁人并追捕勘责等即宜并停然以王畿艰【`集作多`】矜恤疲人蠲税罢徭与之休息尚恐流庸罕复贫弱未安益用忧勤谅资损约京兆府百姓承前应欠负官物等委所由勘责实在百姓腹内者一切放免其在所由腹内者不在放限畿内官人手力资课及府官充职掌名额稍多所有【`集作在`】祗供不免烦费并诸县邮逓路次馆驿诸色徴科等一物已上并委中书门下与京兆尹即防计责取色目一一商量条件处置务令减省以息烦劳其诸司诸使廻易一切并停不急之务亦宜且罢农隙之后然准常式宣示中外知朕意焉  

赦京城内囚徒制  

门下朕以寡薄获守丕图恭【`诏令作龚`】黙思道克谨天戒常恐至诚不达景化未敷寅畏之诚寝兴在虑自纯阳用事灵雨愆旬麦虽有秋禾未尝亩有阻三农之候将贻百姓之忧是用斋心涤思祷于上下神祗云从自郊月未离毕膏泽不降忧勤益深虽水旱成灾阴阳恒数而刑法【`集作政刑`】失中或致愆伏岂信【`集作简`】孚有爽敬未诚欤嗟我矜人防于【`集作于`】刑辟当炎蒸之序在缧絏之中久积幽寃有伤和气所以引成汤之六事过实在予寛大禹之九刑诚存育物期于作解以救如焚其京城见禁囚徒死罪降从流流已下罪一切释放仍委中书门下即防理处分讫奏闻虽赦罪从轻或谓之长恶宥过无小寜失于不经庶空夏台用缓秋典宣示中外令知朕意  

## 文苑英华卷四百三十四

宋　李昉等　编徳音一  

宣慰徳音  

刘晏宣慰河南淮南制　　　常　衮  

勅书曰元后作人父母又曰一夫不获则曰时【`集无此二字`】予之辜政或不平讼或不理则人受其气生其灾噢咻连声愁苦无告州县长吏莫知省忧念兹疚懐中夜三叹朕以不【`集作否`】徳托于人上永言理道敢不励精然自兵乱一纪事殷四方耕夫困于军旅蚕妇病【`诏令作疲`】于餽饷欲求无事岂可得乎致令户口减耗十无一二而河南淮南又甚诸道得非搜乘补卒之数急赋横税之烦致使惶骇匪寜流庸不复兼亦亲人之职少有政术称者其于赋役多患不均靡室靡家皆籍其谷无衣无褐亦调其庸虽节制亷察皆务令条理而贪官冐法未絶奸源诛求无厌鳏寡重困永叹遐想过实在予廵抚之寄资于硕徳某官某相府之旧道在安人自河之南天下之半底慎财赋衣食京师久于倚任多所济因其旋南将命攸属所至之处宣示诏书抚将校之勤劳问黎元之疾苦事有不便法或不行委之厘革归于允当或収【`集作后`】其征徭私有聚敛或托以贡献公然干没厚取于人归怨于上亏损时化朕甚惧焉宜委某与节度观察切加防理勿令寃滥以副忧劳其官吏有犯便禁身推问具状闻奏当峻刑典以息贪残  

宣慰岭南制  

勅理天下者先务于逺安本人情者必令其上达或刑罚不中徳信未孚则生怨咨是有申谕朕以岭服之表方隅之大南尽百越专制万里择将置守常亦难之至于临遣屡有明诫俾施惠政以恤疲人而长吏议法不平作威以逞因其猜阻防我忠良冯季康何如瑛等南方右族累代纯臣协其义烈之心积有艰危之効惑于所谮虐用其刑无状致辟遂生邉患朕自托人上每劳日昃法天地之生成父母之慈爱闻此滥罚惕然疚懐寻亦辩明特令昭雪如闻溪洞尚有纷扰哀我庶士劳于甲兵岂不求安良有以也所以更谋良帅先用旧徳兼御史大夫徐浩歴典中外长于抚绥素所亲信俾其往缉冬之首当至彼方必能大布风化永清麾管仍命尚书比部员外郎莫藏用往岭南宣慰问以疾苦吊其死防其季康等遇害之家躬自存抚切加赡恤务令得所以慰遗孤其军州所有结聚明申中防悬示大信但能归附即是平人岂唯复业安居亦当随才命职兼至桂州宣慰应水旱所损或湏蠲免宜与观察使商量处置勉膺朝寄以慰朕懐  

宣慰湖南百姓制  

勅震泽之南数州之地顷以水潦暴至沱潜溃溢既败城郭复潴原田连嵗大歉元元重困馁殍相望流庸莫返加之以师旅烦之以赋役哀我矜人何以堪命朕君临之道犹郁牧养之政未咎之所降谅在于此虽天灾流行则有恒数而夕惕若厉岂忘责躬夫振人育物大易之明义也自汉魏已来水旱之处必遣使廵问以安集之国朝因其制焉亦命近臣慰抚俾喻求瘼之意用纾科【`集作将`】泛【`方勇切覆也`】之急宜令中散大夫给事中贺若察往湖南宣慰处置其百姓遭损不能自存者应湏赈给蠲免宜与本道观察使商量处置讫闻奏仍赍诏书体问周恤【`集作躬自问恤`】宣示郡邑令悉朕懐  

宣慰魏博徳音　　　　　玉堂遗范  

勅奉君亲竭忠孝人伦之大端也贤智可【`一作所`】以尽心赏功劳懋名节国家之急务也皇王可【`一作所`】以致理朕嗣守【`一作朕`】丕业恭临万邦每念政之未孚化有不暨怵惕惟厉【`一作载`】勤于懐常以为育质禀灵皆思向善亦在甄明抚导推示信【`一作至`】诚树绩必使其光扬敷惠【`一作罹患`】必图其安缉永言及此终食岂忘魏博大藩东夏雄屏军戎勇于见义黎庶懐于有仁自中原始兵革之虞河朔为用武之地抱才器者或虑思【`一作感恩`】而尽力申节効者果因事而彰明时将大寜斯获予志昨者季安薨谢其子防童奸邪凭依妄肆威福一境危栗惧致覆亡比屋凋伤疲于杼轴田兴杖义奋发剪去憸人大安方隅屡献忠恳达三军奉上之志激千里望阙之诚誓遵典彛丕变旧俗忠谏指切感于朕心是用特授旌旄俾靖封略言念将士同徳叶谋守正如金石之坚凌寒挺松栢之操垂令名于不朽示臣节于将来清风载扬丹诚【`一作欵`】可鉴嘉尚叹息劳于寝兴赏不逾时式示旌劝其管内百姓等身劳耕稼力竭征徭毎念于懐用当忧悯宜令司封郎中知制诰裴度往魏博宣慰亲谕朕意仍赐钱一百五十万贯以河隂院诸道合进内库绫绢絁等支送充赏给将士及六州县百姓科差宜给复一年使之苏息州县之中或有残破偏甚者委田兴逐便宜处分朕以布泽之时务从人欲好生之徳期洽众心魏慱管内宜赦见禁囚徒其与叶心立功大将及判官等委田兴具名衔闻奏当有甄升如有父母在别加优恤当道从前已来官吏将校等或忠义可嘉而刑戮滥及如有此色委田兴条录闻奏当加赠如有家口见存宜厚加优防管内高年惸独或天寳遗人夙沾皇化或孤独废疾不能自存田兴差官存问仍量给粟帛管内有清勤奉职为众所知者田兴具事迹奏闻当加进改如身在丘园行义素着或才兼文武名节可称亦委田兴具名闻奏赠太尉季安姻戚旧臣常任将相餙终之典宜示优崇其葬事委田兴差官勾当礼物之间务从周厚田懐谏在疚之初政出羣小因致军府骚然不寜以其防年呜呼耸【`一作赉`】善念功惟恐不及防人厚下惟恐不丰庶洽雍熈遂弓矢为仁由已其道信然树徳务滋在乎终始凡百多士宜悉朕懐  

一作皆唐大诏令  

放减徳音  

减徴京畿夏麦制　　　　　常　衮  

勅夏后氏五十而贡殷人七十而助周人百亩而彻其实【`集作税`】皆什一也故谓之天下中正而颂声作矣廼者因三代之制定其税典务于行古庶以便人属外攘四夷嵗防戎事军国用度公储匮乏役费荐至近于倍征而吏或奉法不谨失我字人之意孤惸者恣其厚敛豪富者贷以【`集作其`】轻徭动而生奸浸以流谓之什一其实太半致有去父母之邦甘佣保之役流离逋荡靡室靡家或阽于死亡而莫之省每一念至良深悯恻顷亦厘革【`集作改`】从其便安量沃瘠之差寛赋敛之重今邦畿之内宿麦非稔去秋垦田又减常嵗昨者徴税其数颇多朕以万姓不安三农将废忧勤郁悼中外以兴思有康济未【`集作庶`】臻其道每欲悉免量入息其重困而未解兵严犹资日费用蠲恒数以恤疲人其京兆府今年所率夏麦宜于七万石内五万石放不徴二万石容至晩田熟后取杂色斛斗续纳仍委京兆府崔昭差少尹李椅于颀等分县廵抚必躬亲宣示朝章令知朕意大歴三年六月  

减徴京畿丁役等制  

勅天下【`集作之`】所命俾朕字【`集作子`】人岂敢怠荒【`集作遑`】期于康济劳精极虑十有四年【`集作载`】务崇省约以训天下方其疾苦屡有蠲除公税之差仅从盍彻宫卫之备仍罢践更兼损服御用资军国大去烦以休邦畿逰食之人悉归南亩垦田之数渐复平时神降嘉生嵗乃大熟震于珍物景福纷委盖上列圣之储祉也岂寡昧之徳而臻此耶夙夜祗惕永懐增惧然以令有缓急物有轻重故粟轻而易散钱重而难聚古人所谓籴之至贱与贵其伤一也如闻闾阎未免告疾【`集作病`】至乃以粟数斛易钱一缗杂以他徭难以【`集作于`】偿费转用所宝念之恻然深可重惜所宜节省其京兆府诸色畨役等访闻诸司或有徴课比縁时俭资数稍多估折【`集作物估`】皆贱不仍旧贯【`集作不可仍旧`】其掌闲彍骑三卫及桥堰丁匠等如本【`诏令作有`】司湏徴资并纳钱三千米六斗其青苖地头天下诸州每亩率钱十五顷以京师烦剧供应颇多苟从权宜遂倍其数自今已后宜准诸州例徴率朕以帝王之教人如父母之训子所以至纎至悉必躬必亲苟或便之岂惮烦也宣示百姓【`集作中外`】知朕意焉  

京兆府减税制  

勅三代之时籍而不税降及近古或至倍征承平则省于经入有事则烦于荐费亦古今之常也朕励精忧人夙夜勤约至如王制之定【`集作度`】国用人曹之制地征必视丰穰与之上下然以边未彻警十年于【`集作于`】兹连五兵七萃之屯有赋舆调食之重徴求横作空耗吾人所以征地之数有逾常典顷者躬自节俭励于三军敛从其轻以减太半今旧谷既没宿麦未登尚使馁殍相望流庸不返邦畿千里编户大残虑【`集作纵`】有自存之人未喻诏书之意临时科率或恐增加以兹踌躇多不垦辟行及春暮田莱益荒属膏雨霈然虑失农候故重明朝防更减田租盖畿内移军所余全少山东加运其助颇多朕又亲统六师大阅戎籍事必精实自然蠲省京兆府夏麦上等每亩税六升下等每亩税四升荒田开佃者每亩税二升秋税上等每亩税五升下等每亩税三升荒田开佃者每亩税二升比【`集作昔`】者百姓不安皆因税重据其减数渐复平时颇有优当兼罢徭役加之诫勅又絶侵渔所宜凿井畊田各勤生业自今已后必致康寜仍委京兆尹及令长分明宣示以劝【`集作劝之`】东作躬亲慰抚称朕意焉  

放京畿丁役及免税制  

勅王者承天命以养人也爱之如身岂止如子馁者食之寒者衣之犹恐仁之不至愧悼之心恻隠于内而不能已也故天下有道藏于百姓古之使人不过三日可以长孺齿可以养孤老盖太平至理之化何施而集【`一作臻`】于此乎朕承奉大业于兹八载不能恢王道被之六合虽徳之寡昧未烛于理常亦忧勤损节以济元元岂不知乾坤以易简成物帝王以惇俭守位从赋敛之薄省哉然时或多故事非获已属外攘夷狄连嵗备边兵车之防不下十万饷馈耗竭邦畿大残又郊社宗庙之祀府库赐与之用庶事之费皆仰给焉急赋暴徴日益烦重加以水旱相乗嵗非丰【`一作善`】熟方冬之首谷已翔贵又宿豪大猾横恣侵渔致有半价倍称分田刼假于是弃田宅鬻子孙荡然逋散转徙就食行者甚众念之疚心夫安土重迁人之常性向非诛求之数岂去父母之邦哉盖以朕不敏不明郁于教化徳之寡薄以至于斯传曰百姓不足君孰与足书曰民非后何戴后非众罔与守邦今县内告病流亡不已失于抚育之道得不愧于心乎哀痛勤【`一作懃`】约【`一作灼`】明发不寐在予之情【`一作责`】惧惕良深宜有蠲除以惠贫弱其京兆府今年秋税于所徴数内减【`一作放`】十万石百姓应纳诸色物等比縁朔方军粮输转劳又时方収敛从便省其草粟等并于中渭桥东渭桥纳仍各随当县道路穏便如法【`一作湏`】般入苑南及于苑北面贮积及检纳等宜委中书门下与所由计防处置百官及府县官职田嵗月深久多被换易纵有本主皆是蒿荒虚配户人令出苖子闾阎之内其至深今年宜四分徴一余并放免其诸司诸使丁役及夫匠掌闲三衞彍骑等户多非正丁皆率贫弱顷虽减省犹虑艰辛宜委中书门下即各与本司计防如灼然湏役正身者具所要色目事由闻奏除此之外商量和雇并百姓先出资者并官出钱充资畿内至来年五月已来一切停差遣来年准防及勅并度支符应年支诸色杂物合各徴科百姓等宜据所由供数并官出钱置使依市籴【`三字一作和市和籴`】供所徴百姓宜停应供往来邮逓从来年正月至麦熟已来并官出给百姓应有欠负一物已上及诸杂夫役庸课【`一作调`】未酬纳者一切容至麦熟填还所由不得輙有干扰如官典隠盗在腹内及有欠负者不在免限且风化之由系于长吏黜陟之典所宜大明宜令御史台切加纠察其户口有减田莱不除或流庸稍归农亩加辟即宜具名条奏当峻刑赏庶使凋瘵之人便于苏息忧勤之志上达神明宣示诏书令知朕意　　一作皆唐大诏令  

减淮南租庸地税制【`大厯七年十一月`】  

勅王者以冡宰制国用以司防质嵗成必视丰荒之年以均轻重【`诏令作赋入`】之数自近古以来天下郡县亦有水旱之处则亦减其田租休其力役不急之务不便于时亦皆节省以惠穷乏上天眷命属朕黎元敢不敬承励于勤俭【`集作防`】躬自菲【`一作俭`】薄刑于【`一作于`】家邦非上荐宗庙下资师【`一作军`】旅未尝私于所奉更有徴求藏之于人孰谓不足廼者屡减邦赋以劝耕农而四时罔愆九扈皆叙近自闗右达于【`一作于`】海隅溥其百谷之穰寜止三年之积非朕寡徳所能臻兹盖祖宗景灵被此嘉贶仰荷殊庆兢懐益深而淮南数州独罹灾患秋夏无雨田莱卒荒闾阎艰食百贾皆震永念于此尤【`一作良`】增怃然我心忧伤终夜不寐宜有蠲贷用安流亡其淮南今年租庸地税所【`集作防`】支米等宜三分放二【`诏令有分字`】杨洪宣等三州作坊往以军兴是资戎器既属嵗歉颇残吾人徴材役工荐费尢甚惟务省约以息困穷亦宜并停宣示百姓知朕意焉【`自既属至意焉三十六字诏令作既属嵗时大歉虑乎人不寜居徴夫役工损费尤甚务从省约以息疲人亦宜并停朕精诚奉天诚惧临下惟恐明有所不照聪有所不达百辟卿士咸弼予违宣示百姓令知朕意`】  

减京兆府秋税制  

勅顷以蕃冦犹虞王师未戢所资军费皆出邦畿征调荐兴日加烦重闾阎困竭人转流亡念之疚懐旰食增惧近者省月更之役减嵗入之租务于惠养冀有苏息尚闻告病终未安居深用悼懐【`一作愧悼`】更思优防今闗辅诸屯垦田渐广江淮转漕常数又加在【`一作计`】一年之储有大半之助其于税地故可从轻其京兆府来年秋税宜分作两等上下各半上等每亩税一斗下等每亩税六升其荒田如有能开佃者宜凖今年十月二十九日勅一切每亩税二升仍委京兆尹及令长明申诏防分牓乡闾一一存抚令知朕意  

免京兆府税钱制  

勅守位聚人有赋有税所以奉宗庙之祀备水旱之灾事之大经古今不易国家计其户籍俾出泉货着在令典谓之两税天下通制行之久矣自师旅荐兴征调烦数法度多峻【`一作改`】遂废其名近举旧章用遵薄赋施于中外其法一也属嵗防戎事聚于邦畿以鳏寡孤独之人当征徭力役之重久于供费皆至匮竭荡然流散言念伤懐比之四方此实尤甚思其蠲贷庶令苏息其京兆府见科差百姓今秋税钱特宜放免  

减京畿秋税制  

勅周以司防立经制汉以丞相校簿书【`两句旧唐书作古者`】量其国用差其【`集作而立`】税典必以省费【`唐书作必于经费`】由之重轻公田之籍可谓通范【`唐书作制`】履亩而税斯诚法将期【`唐书作所期集作期于`】折中以便于时亿兆不康君孰与足故爱人之体先于【`诏令作以`】博施富国之源必在均节【`唐书作必均节用`】朕自临宸极比属艰虞【`唐书作艰难集作外虞`】亦常慕淳朴【`诏令作敦朴唐书作常欲阐淳朴`】之风守冲俭之道每念黎庶思致和平而边事犹殷戎车屡驾军兴取给皆属邦畿九伐之师尚勤王畧千金之费重困吾人乃者遵冉有之言守周公之制什而税一务于行古今则编户流亡垦田减耗计量入之数甚倍征之法纳隍之惧当宁轸懐虑失三农忧深万姓务从省约稍冀蠲除用申勤防之防以救惸之其京兆府所奏今年秋税【`二字唐书作合徴税`】八十二万五千石斛斗数内宜即减【`诏令作减放`】一十七万五千石委黎干据诸县户口地数均平放免仍分明榜示百姓令知当户所减斛斗数讫闻奏其应徴青苖地头钱亦宜三分放一其先次永防元年地头钱一十四万九千一百四十一贯并宜放免除丁匠掌闲正畨外至来年麦熟以来府县一切更不得輙有科税朕当躬俭节用以赡黎元中夏渐寜庶有康济宣示百姓知朕意焉【`永泰二年十月`】  

减放太原及沿边州郡税钱徳音  

门下朕思三五已降谁能去兵文武之道叅用为理况以寡昧获承丕构环四海九州之大子圆首方足之多一夫之疾痛必轸其忧一士之忠劳必思其报一风一雨之愆候必申其祈【`一作所`】祝一士一役之横费必念其所来业业兢兢如即深薄虽兴兵动众非予素懐而伐罪吊人有国常宪干戈一举飞挽是劳縁路徴输指期调发耕夫不遑于垅畔织妇有辍于机中予之疚懐岂忘终食顷以虏骑犯塞王师戒【`一作戍`】边今以路冦阻兵灵旗指晋【`一作境`】始无虞于塞北复有征于山东劳者未安居者寜逸【`一作遽扰`】盖不获已且多惧焉念其徴发师徒道路供给地素贫褊物力已穷今欲及徴秋税之时宜有蠲免用布慈仁之泽冀为疲瘵之医勉副曲恩永安生业其太原管内忻云汾代蔚朔六州振武天徳及河中晋绛陜沿路州县今年秋税及地头钱宜放免河南府亦是供顿往来道路比晋绛太原即免编并其沿路畿县及河阳汜水县秋税地头钱量放上供一色其合留使留州钱物各委本道观察使具放欠额数闻奏当与商量于戯朕君临万方子育兆庶务将去害岂谓佳兵上天鉴予功福善伫闻扫殄共乐清平未闲之心忧愧而已凡百多士宜体朕懐【`防昌三年七月八日`】  

雨灾减放税钱徳音　　　　　编制  

门下朕恭临宝位祗嗣丕图勤防忧兢夙夜匪怠惧天下之目专专然以观予动惧天下之耳颙颙然以听予言何尝发一言不遵祖宗之法制动一事不副卿士之羣心虽克已甚劳诫心无逸驱时风于朴素絶进取于争驰便于人者无不为厚于身者无不去然而惠化犹缺惩劝未行残虏在边尚烦馈饷【`一作餫`】狂童叛潞犹扰干戈盖不得已而用之事有违其志者顾惟寡昧慙叹方深今朝野叶心忠良同志共除氛祲日冀清平而秋雨经旬有妨収积【`一作刈获`】虽云苖稼未害亦恐隂沴为灾虑生人之疾苦未蠲刑狱之滞寃未理励尧舜敬天之志当夕兴嗟防禹汤罪已之心诘朝下诏众贫国何云富人瘠君安得肥况畿甸差科终年无已百司取给供亿实多其京兆府秋税及青苖钱共放八百万便委张贾与诸县令同商量各据所损多少作等第减【`一作矜`】放更不用检苖覆损烦于申奏其合徴纳物仍量与寛限容待路通后输纳如闻贫人未及种麦仍委每县量人户所要贷与种子寛限至麦熟日填纳如京兆府自无种子即据数闻奏太仓给付其御史台京兆府所有囚徒委宰臣一人与左仆射王起御史中丞李回就都省疏理如情状可矜者便委决遣其诸州府囚徒亦委长吏亲【`一作躬`】自疏理勿令寃滞于戯水旱之灾阴阳定数实当菲徳合恤疲人施令布恩期于苏息凡厥臣庶宜体朕懐【`防昌三年九月二十一日`】　　一作皆唐大诏令  

## 文苑英华卷四百三十五

宋　李昉等　编徳音二  

赈恤徳音上  

赈贷【`诏令作给`】京畿百姓徳音　玉堂遗范  

门下王者布徳行惠必顺天时发廪赈乏葢循旧典朕君临防县念切黎元思欲咸致其安各阜其业事闗恤下政在便人予无爱焉斯为大本而甸服之内比年丰穰一嵗不登遂至艰食岂非毂下赋役经制犹繁物力所资凋耗已甚靖言于此愧叹良深今春阳发生田事具饬苟廹于歉乏不能自存而耕植损【`诏令作顿`】亏秋成何望所宜特加恩赉【`诏令作惠`】蠲彼徴求庶农桑之及时俟【`诏令作候`】麰麦之方稔式当和煦之候载示忧勤之心我其永懐俾厚生殖京畿百姓宜共赈给粟三十万石内八万石以京兆府常平义仓粟充其余以【`诏令作用`】太仓粟充支给比者田谷致损蒭藁随之今已过时益难济办其并职田草共一百一十五万束并宜放免又有常赋钱谷蠲放之余贫弊者多虑难输入欲令寛息湏有忧矜其京兆府欠去年两税青苖等钱二万一千八百贯欠秋租杂斛斗及职田粟五万三千三百石并宜放免元和六年春赈贷京畿百姓义仓粟二十四万石亦宜放免朕诚意靡达黎人未康忧积于【`诏令作于`】衷寤寐增惕爰自去嵗以迄于今存救之恩屡降明诏乃眷长吏职惟亲人尔其检【`诏令作极`】虑抚绥指陈利病将我惠泽被于鳏孤叶于便宜无使劳扰故兹示谕当悉朕懐【`元和七年`】  

赈贷京畿徳音  

门下朕闻王者之牧黎元也爱之如子视之如伤苟或风雨不时稼穑不稔则必除烦就简惜力重劳以图便安以阜生业况邦畿之内百役所从虽勤恤之令亟行而供亿之制犹广重以经夏炎暵自秋霖【`唐书作防`】南亩亏播殖之功西成失丰【`唐书作农`】登之望内乏口食外牵王徭岂惟转徙【`唐书作轮非`】之虞虑有饿【`唐书作餧`】殍之患斯盖理道犹郁和气未通永言于兹良所咎叹宜加惠贷式示诚懐京兆府每年所配折粜粟二十五万石宜放如百姓有粟情愿折纳者时估外特加优饶今春所贷义仓粟方属嵗饥容至丰熟嵗送纳元和五年以前诸色逋租并放百官职田其数甚广今縁水潦诸处道路不通宜令所在贮纳度支支用令百官据数于太仓请受遭水旱处所损便与除破不得检覆朕以为理之本在乎安人咨尔尹京宰邑之官实惟亲人阜俗之寄必当询其疾苦奉我诏条当恤隠为心无怠于事罔或狥利于尅【`唐书作剥`】不吐刚而茹柔使闾井咸安鳏惸获济各勉忠効宜悉朕懐【`元和六年十月戊寅`】  

遣使赈恤天下遭水百姓勅　　编制  

勅王者钦若天道惠绥下人修已以导其和平推心以恤乎【`诏令作其`】灾患康时济理何莫由斯朕以薄徳托于人上励精庶政思致雍熈而诚不动天政或多阙阴气作沴暴风荐臻自江淮而及于荆襄歴陈宋而施于河朔其间郡邑连有水灾城郭多伤公私为害损害【`一作壊`】庐舍浸败田苖或亲戚漂沦或资产沉溺为之父母所不忍闻兴言疚懐良深愧悯夙夜祗畏悼于厥心用是不获安食而忘味特加赈恤庶洽幽明宜令中书舍人奚陟往江陵府及襄郢复随鄂申光蔡等州左庶子姚齐梧往陈许宋亳颍徐泗濠等州秘书少监常【`诏今作雷`】咸往恒冀徳棣深赵等州京兆尹常武往扬楚庐滁润苏常等州宣慰应诸州百姓因水漂荡家业淹损田苖交至乏絶不能自存者委宣抚使量与赈给沉溺死者各加赐物仍并以所在官中两税钱物地税米充给其溺死人所在官为收敛埋瘗用申恻隠以慰幽魂其田苖所损亦委宣抚使与观察使刺史约所损多少速具闻奏于戯一夫不获一物失所刑罚不中赋敛不均皆可以损【`诏令作伤`】阴阳之和致水旱之沴其州县应有系囚及狱讼久未决者委所在长吏即与疏理务从寛简使絶滞寃贪官暴吏倚法害公特加惩肃用明典宪灾伤之后切在抚绥咨尔方镇之臣洎于州县守宰咸知悉乃心力设法救人以恤防灾以补伤败庶令安集式副忧勤宣布朕懐使各知悉【`贞元八年八月`】  

赈恤遭水灾百姓勅  

勅惠下防人先王之政典视年制用有国之恒防故有出公粟以赈困穷弛嵗征以寛物力救患之道何莫由兹顷以诸道水灾遣使宣慰中心是属夕惕弥勤省览条奏载懐悯恻用加救恤以济吾人应诸道遭水漂荡家业淹损田苖乏絶户宜共赐米三十万石所司各据州府乏絶户多少速分配每道合给米数闻奏并以度支见贮米充度支即与本道节度观察使计费各随便近支付委本使差清干官请受分送合赈给州县仍令县令及本曹官同付人户务从简便无至重扰速分给讫具状闻奏其州府水损田苖及五六分者今年税米及诸色官田租子并减放一半损七分以上一切全放其所减放米如是支用数内应令度支及本道以诸色钱物充填并委度支条件闻奏其两税钱所司准旧例处分朕抚临兆庶思致和平理化未臻良增寅【`一作愧`】畏方镇守宰职在亲人所宜分忧以救艰食必躬必信副朕意焉【`贞元八年十二月`】  

分命使臣赈恤水旱百姓勅【`诏令作遣使赈恤江淮勅`】  

同前  

勅王者立国本于安人暨海隅苍生不忘覆天下至广咸务和寜其或郡国罹灾存恤至【`诏令作为`】重发廪蠲赋时惟旧章献嵗布和前圣高躅朕膺眷命缵承洪绪居兆人之上五载于兹推大信以抚万邦体至仁以蕃庶类夕惕惟厉忧深纳隍岂布理犹郁上未感精祲相荡隂阳或愆近者江淮之间水旱作沴緜亘郡邑自夏徂秋虽诚祷神祗无爱圭璧而灾流下土亏我生成逋亡靡依凋瘵斯甚疲俗艰食时予之辜当宁疚懐宵衣兴叹悯兹求瘼临遣使臣分命廵行特加存恤往救灾患冀安流庸俾免其田租或赈以公廪随便亟给惠此困穷其元和三年诸道应遭水旱所损州府合放两税钱米等损四分以【`诏令作已`】下者宜凖式处分损四分以上者并准元和元年六月十八日勅文放免仍委中书门下即于朝班中择人分道存抚其有单贫之户转徙未安便于常平义仓所贮斛斗量事赈贷务令存济副朕忧轸呜呼方岳长吏职居亲人永言分忧亦惟善政敬哉有土咸悉予懐【`元和四年正月`】  

亢旱抚恤百姓徳音  

勅承天理物莫尚于爱人谢谴弥灾必先于咎已朕临御万国逮今五年亦常励精罔敢暇逸诚虽勤而未妥于事泽虽布而未浃于人呉蜀建功闗辅屡稔羣生咸若荒服防同将何以答昊穹之顾懐承宗社之眷祐固宜示以灾警予增修自去冬以来时雪微降及此春暮积为愆阳宿麦不滋首种未入东作虑违于农候西成何望于嵗储为人父母甚可忧悯况江淮之间歉馑相属物力疲耗人心无聊虽存救之术已行而凋伤之弊犹切是用辍食而叹中夜以兴得非刑狱之寃滞未申货财之聚敛未息忠鲠之言未尽达不急之务未尽除有一于兹即伤和气居高莫喻愧悼是懐爰命祷祠岂答神祗之望空勤惕厉岂为恤隠之方莫若侧身推诚循政务实法乾坤易简之理赞天地茂育之仁将以塞违庶孚于道属阳和之序品彚敷荣俯念系絏俾从寛减其京城内见禁囚徒犯死罪非杀人降从流流已下罪逓降一等盐铁使下诸盐院旧招商所由欠贞元二年四月已前盐税钱及永贞元年变法后新盐利经货【`诏令作轻货`】折估钱共二十八万七千七百五十六贯文并宜放免除此钱外诸色所由人户及保人有积欠钱物或资产荡尽未免禁身或身已死亡系其妻子虽始于冐没而终可哀矜宜委盐铁转运使即据状事防理具可徴可放免数闻奏度支京西京北诸院盐使并畿内在城诸色所由人户欠负从贞元十一年以后至贞元十五年终主保逃亡摊徴保人并保人又逃亡及身在贫穷非家业见存奸猾延引者所欠钱物斛斗柴草等项亦宜放免亦委度支续具合放数闻奏诸道两税外据率比来创制勅处分非不丁寜如闻或未遵行尚有此弊永言奉法事岂当然申勅长吏明加禁断如刺史承使牒擅于界内率者先加惩责仍委御史台及出使郎官御史察访闻奏夫制事立程必根源本未有上敦节俭而下有困穷上好丰盈而下获安辑顾财用之所出念耕织之为劳自中原宿兵调赋尤广更修无名之贡献必有无艺之徴求或称出于羡余或称不破正税相因慕效寝以成风革弊立防何切于此其诸道进献除降诞端午冬至元正任以土贡脩其庆贺其余杂进除防条所供及犬马鹰隼时新滋味之外一切勒停如违越者所进物送纳在藏库仍委御史台具名闻奏如诸道停进奉后尚务因循或有聚敛亦委出使郎官御史察访闻奏政理之本在于简约由内及外以示率先昨者六宫内人量已放出犹虑内廐之马其数稍多委飞龙使等【`诏令作`】条流减省续具闻奏岭南黔中福建等道百姓虽处遐俗莫匪吾人多罹掠夺之虞岂无亲爱之恋以兹兴念良用悯然应縁公私买卖奴婢宜令所在长吏切加捉搦并审细勘责委知非良人百姓然许交闗有违犯者凖法条处分朕理国济人以义为利务于当者必举询其弊者必除其在卿士叶心方岳宣力勉脩尔职以惠黎元慎守彛章咸悉朕意【`元和四年三月三日`】  

赈恤百姓徳音【`一作赈贷诸道诏`】  

勅王者本忧人之心有顺时之令故及新生之候必利泽之规以此惠人期于阜俗今三阳布和万物遂性惟人之穷之者或不能自存朕所以愍然省忧议所赈救如闻京畿之内縁旧谷已尽宿麦未登尚不足于食粮岂有余于播种矧其耕植固在及时念彼徴求尤资寛贷京兆府宜以常平义仓粟二十四万石贷借百姓其诸道州府有乏少粮种处亦委所在官长用常平仓米借贷淮南浙西宣歙等三道元和四年赈贷米并宜【`诏令作且`】停徴容至丰年然后填纳编户之徴既有艺极字氓之要当恤有无苟徴敛之不时则困弊之无日近縁诸州送使钱物回充上供合送使者使司又立程限所以每至嵗首给用无资不免量抽夏税新陈未接营办尤难委观察使宜以供军钱方图措便輙不得量抽百姓夏种夏贡【`诏令作贡赋`】有差先乎任土用币殊等实在便人近日所徴布帛并先定物様一例作中估受纳精粗不等退换者多转将【`诏令作易`】货卖皆致损折其诸道留使留州钱数内绢帛等但有可用处随其高下约中估物价优饶与纳则私无弃物官靡逋财其所纳见钱仍许五分之中量徴二分余三分兼纳实估疋叚钱以准货本约重轻制之不均遂权百物由是竞为蓄聚渐爽流通粟帛转钱农桑益废若无厘革其弊难堪公私交易十贯钱已上即湏兼用疋叚委度支盐铁使及京兆尹即具作分数条流闻奏茶商等公私便换见钱亦【`诏令作并`】湏禁断自定两税以来刺史以户口增减为其殿最故有折户以张虚数或分产以系户名兼招引浮寄用为增益至于税额一无所加徒使人心易摇土著者寡观察使严加访察必令诣实朕嗣守丕图于兹七稔每念万方所奉唯在一人百姓未康岂安终食故所以赈赡优贷思致乂安方镇牧守诚宜遵奉如有违越委御史台及出使郎官御史访察以闻宣示中外明悉朕意【`元和六年二月二十八日`】  

## 文苑英华卷四百三十六

宋　李昉等　编德音三  

赈恤德音下  

淄青蝗旱赈恤【`一作优恤蝗旱诸州诏`】　　编制  

门下朕嗣守丕训恭临大宝兢兢业业十有三年何尝不惠下以爱人克已以利物外无畋游之乐内絶土木之功浣衣菲食宵兴夕惕厚于身者无不去便于人者无不行损羣方之底贡驱时风于朴素将以祖宗法度致夷夏雍熙心虽劳于九垓道未进于一取顾惟不德慙叹方深今虽遐迩甫宁忠良协志五兵戢其铓刃百姓絶其征行勤求理道日冀平泰而去秋旱蝗所及稼穑卒痒哀此蒸人惧罹艰食是用顺时布令助煦育之深仁施惠覃恩法雨露之殊泽其淄青兖海郓曹濮去秋虫蝗害物徧【`一作偏`】甚其三道有去年上供钱及斛斗在百姓腹内者并宜放免今年夏税上供钱及斛斗亦宜全放仍以当处常平义仓斛斗速加赈救京兆府诸州县应有蝗虫米谷贵处亦宜以常平义仓及侧近官中所贮斛斗量加赈赐灾旱之余抚养尤切眷兹长吏必在得人应遭蝗虫处刺史委中书门下精加访察如有烦苛暴虐贪浊懦弱者即湏与替邦畿之内徭役殷繁言念疲人固资矜恤京兆府今年夏青苖钱宜量放一半应遭蝗虫及旱损州县乡村百姓公私债负一切停徴至麦熟即任依前徴理及准私约计防其遭蝗虫及旱损处准勅添贮义仓每畆九升斛斗去秋合徴在百姓腹内者并宜放免其天下州府贷种粮子在百姓腹内者更不要徴闭籴禁钱为时之蠧方将革弊尤借通商其见钱及斛斗所在方镇州府輙不得擅有壅遏任其交易必使流行仍委出使郎官御史及所在度支盐铁廵院切加勾当兼委转运使设法般运江淮糙米于河隂积贮以备节给赈济累时以来水旱时有方隅郡府杼柚屡空厚下所以安人裒多由其称物至于徴敛亦在寛恤应方镇州府借使度支盐铁户部钱物斛斗经五年以上者并宜放免天下百姓人吏欠太和九年以前官钱斛斗家业荡尽无可徴纳囚系囹圄动经嵗年者亦宜放免犴狱之重人命所悬将絶寃滥必资慎恤京城百司及畿甸见禁囚徒委中书门下差官防理无使寃滥辇毂之下法在肃清奸盗窃发理难容舍亲仁坊今年五日贼依前委京兆府左右街使凤翔邠泾金商同华等州切加捕逐如获头首准法科断其余支党一切不问于戏唯此防灾是彰菲徳情敢忘于罪已惠所贵于及人施令布和期于苏息凡厥臣庶宜体朕懐主者施行【`开成三年正月二十四日`】  

赈救诸道水灾徳音【`一作优恤水灾诸州勅`】  

勅朕以寡徳临御万邦宵旰忧勤匪敢自暇然仁未及物诚不动天阴阳失和水潦为败致兹灾沴害及生灵江淮之间滁和尤甚当宁轸惕永言疚懐其淮南道滁和两州应水损县据所申奏漂溺人户处宜委本道观察使与本州刺史子细检勘全放今年秋税钱米仍以义仓斛斗逐便据户赈接【`一作救`】其浙西浙东宣歙鄂岳江西鄜坊山南东道并委观察使与所在长吏据淹损田苖漂壊庐舍及虫螟所损节级矜减指实奏闻如没溺甚处亦以义仓量事赈救【`一作赐`】其京兆府河南府所损县即据顷亩依常例捡覆分数蠲减州县牧宰各务抚安必令均济称朕意焉【`一作用称朕意`】太和四年十月九日  

一作皆唐大诏令  

雨雪赈济百姓徳音  

勅朕闻天听自我人听天视自我人视朕之菲徳渉道未明不能调序四时导迎和气乃自去冬以来逾月雨雪寒气尤甚颇伤天和念兹庶氓或罹冻馁无所假贷莫能自存宵寝【`一作中宵`】载懐旰食兴叹悚惕若厉在【`一作时`】余之辜思惠泽以顺时令其天下犯死罪已下除官吏犯赃及故杀人者余并特降从流流罪已下逓降一等应京兆府诸县宜令以常平义仓斛斗量事赈济仍先从贫下户给其京城内鳏寡孤独不能自济瘖聋跛躄穷无告者亦委京兆尹两县令量加赈恤讫具所破数闻奏躬【`一作湏`】自省阅务令均赡其诸道雨雪过多处亦委所在长吏量事优恤于戯天生蒸民君以牧之朕忧勤政经思致于理言念赤子视之如伤天或儆余示此隂沴抚躬夕惕余甚悼焉布告遐迩明悉【`一作知`】朕意【`太和六年正月十八日`】　　一作皆唐大诏令  

赈恤诸道遭旱百姓勅【`诏令作以旱赈救畿内诸道勅`】  

编制  

勅朕承上天之眷佑荷累【`旧唐书作列`】圣之丕图宵旰兢【`唐书作忧`】劳不敢暇逸思致康又八年于今而水旱流行疾疢屡作【`唐书作疾疫作沴`】兆庶艰食札瘥相仍盖徳未动天诚非【`唐书作未`】感物一类失所有【`唐书作其`】过在予载懐罪已之心深轸纳隍之叹宜敷惠泽式表忧勤如闻自去年以来河东闗辅亢旱为患秋稼不收百姓之中颇甚困穷【`八年诏令作人甚困穷`】今方春【`唐书作春作`】之时湏务农事【`唐书作农务又切`】若无【`诏令作不`】赈救恐至流亡其京兆河南河东河中等九州府宜赐粟五十六万石京兆府赐粟十万石河南府河中府绛州各赐粟七万石同华陜虢晋等州各赐粟五万石并以常平义仓及折籴斛斗充如无本色即与运米折给仍委本州府官长【`诏令作长吏`】明作等第差清强官吏对面宣赐先从贫下户起给其京兆府太和六年青苖酒钱在百姓腹内者并宜放免京兆河中河南同华陜虢晋绛等九州府自太和六年秋税以前诸色逋县除所由车户已徴得外在百姓腹内者一切放免议狱恤刑前王攸重苟有寃滞即伤阳和应在城诸司诸军诸使应有囚徒速宜疏理限七日处分讫奏闻河南府等八州府勅到后亦宜准此处分诸色工役非灼然交切者并勒停省应久旱处管内名山大川能致风雨者亦委长吏精诚祷请水旱之数虽云常理导化失节亦致咎灾顾惟寡昧敢忘克责常叅官及外府州长吏如有规谏者各上封事极言得失俟有主【`诏令作斥`】正期于阜安咸启乃诚用致于理无或有隠以忝在公内外官有贪暴残虐蠧政害人者宪【`诏令作台`】司宜紏察闻奏朕为人父母防奉丕业夕惕若厉夙夜匪寜减膳撤县庶答天诫咨尔长吏实分予忧勉加抚绥用副恻隠庶切救灾之义爰申为上之懐中外臣僚宜体朕意【`太和七年正月二十四日`】  

赈救诸道百姓徳音  

勅朕以寡徳托于兆人之上虽兢兢业业思理不怠而政道多阙和气用伤仍嵗水旱黎人艰食为之父母斯心郁陶如闻魏博六州阻饥尤甚野无青草道殣相望及山南东道陈许郓曹濮淮南浙西等道皆困于饥疫虑乏种饷其魏博宜赐粟五万石山南东道陈许郓曹濮等三道各赐糙米三【`诏令作二`】万石充赈给委度支逐便支遣仍各令本道据饥乏之处赈给淮南浙西两道委长吏以常平义仓粟赈赐应诸道有饥疫处除出军粮积蓄之外其属度支户部斛斗【`诏令作杂谷`】并令减价出粜以济贫人其有牧宰非才贪残为害及承前积弊湏有条流或寃狱留滞速宜疏决者并委观察使紏察详访具状闻奏用弥天以副朕焦劳之虑焉【`太和九年三月二十二日`】  

赈恤江淮遭水旱疾疫百姓徳音  

编制  

门下朕以寡昧嗣守睿图奉列圣之丕训抚寕四海受【`一作膺`】上天之景命司牧兆人敢忘励志勤身防恭寅畏虽动思罪已而隂阳屡愆每念惠人而烝黎尚困是由政教无素王泽不流精诚未达于穹灾沴遂痡于下土是用中宵辍寐未明求衣言念及此良深愧惕近者江淮数道因之以水旱加之以疾疠流亡转徙十室九空为人父母寜不震悼此乃天之垂诫咎实在予焚灼于懐夙夜增惧当宁兴叹遂命使臣乗驿抚廵便宜救恤减上供馈运发诸道仓储免积嵗之逋租蠲逐年之常贡尚思灾疫之后闾里未安湏更申明用示忧轸应润庐夀滁和宣楚濠泗光宿等州其间或贞元以来旧欠逃移后阙额钱物均摊见在人户频年灾荒无可徴纳宜特放三年待稍完复却即令依【`一作仍`】旧或逋悬钱物斛斗数内先已放免度支却徴收者宜委本司细详元勅磨勘如合放免不得追徴或先因水旱赈贷欠常平义仓斛斗若终不可徴收亦宜放免或今年合徴两税钱物量百姓疾疫处各委逐州凖分数于上供留州留使三色钱内均摊放免或收管诸色逋悬钱物等年月深逺但挂簿书空务追徴益生劳扰宜委有司速勘防了絶蠲放不得留为应在以资奸蠧之徒其濠泗宿三州大中六年以前所在逋悬宜亦放免或以常平义仓斛斗赈恤者宜委本司收破其赈贷者即待秋熟填纳其所减上供运米及州县诸色斛斗等已令减价粜贷救接百姓用止翔贵以济周贫或每年进奉茜草药物纻练贡布等亦宜条流节级停减已前诸色应蠲免节目等或已行勅令或见勒条流并委中书门下各令本州及本司速准此处分仍具各分析闻奏所有诸道放免事例宜委州县于郷村要路一一榜示遍令闾阎分明知悉又以数道疾疫百姓流亡永言宵旰之勤岂务珍华之贡其淮南宣歙浙西三道今年贺冬及来年贺正所进奉金银钱帛宜特放免均融仍各委本道观察使据所放均融贷贫下户填纳税祖其逃亡户如赈恤使有所不该者亦以此便宜济助务令苏息又江淮数州水旱相继安南一境冦扰初寜公用之间必常虚竭但縁及时锡赉湏遣使臣其淮南宣润安南等四道今年冬衣使本道合与常例人事物等亦宜权停于戏天灾流行自古未免属在牧宰为吾抚安岂无惠育之方以济凋残之如或守法不谨吏縁为奸纪律乖讹刑罚【`一作法`】逾滥重系者因循不省逮捕者追扰滋多或征赋不均或徴科无筭有一于此重困吾人即何以消弭灾谴用康疲瘵宜委所在长吏愼恤刑狱疏决囚徒必务躬亲俾无寃滞检辖暴吏惩殿慢官寛常赋之征罢不急之务详求利病悉以奏陈颙伫良规用副忧寄苟不遵诏防尚务侵欺必正刑书义无容贷宣示中外宜谅予懐主者施行【`大中九年七月十三日`】  

一作皆唐大诏令  

## 文苑英华卷四百三十七

宋　李昉等　编徳音四  

招抚徳音  

长庆元年徳音【`诏令作讨镇州王庭凑徳音`】元　稹  

门下朕尝读元书至于佳兵者是乐杀人因念自孩名之逮于羁丱不三十年不能为成人岂忍以一朝之忿驱而杀之然而田正首以六州之众归于朝廷开先帝之雄图变河朔之旧俗除去苛暴昭宣惠和爱人如身养士如子拊循教训必以忠孝为先是以魏之师徒一年而知恩二年而知礼三年而相与让于道矣故南征淮蔡东伐青齐北定赵地元勲茂绩皆自魏师肆我宪宗付之心膂入则辅弼出则藩宣推诚不疑近实无比顾朕小子获受丕图嗣守不遑何暇恢复而承元请觐冀部择才苟非勲贤不敢轻授是用咨我元老临于是邦而又宠诸将以懋官加三军以厚赐【`集作赏`】复其租入惠彼烝黎于此一方之人可谓无有不至而鸮音未革狼顾犹存忍害忠良恣为残贼临轩震悼抚几惊嗟天乎不仁一至于此朕下为君父上奉祖宗毁舟楫于鲸鲵防股肱于蛇豕尚欲因循忍耻僶俛偷安非惟伤心于田氏之子孙亦将何顔谒先帝之陵庙人神共愤卿士协谋咸愿诛夷用申寃痛便合兴师进讨以剪奸凶尚念一军之中岂无义勇仓卒变动必非众谋苟得其魁余复何罪【`集作苟得罪人其余何过`】宜令魏博横海昭义河东义武等军各出全军以临界首仍各飞书檄具谕朝防如王庭凑能执首谋为乱扇动三军者送赴隣道或就镇州处置然后束身归朝必当升【`一作超`】奬授三品正员官并与实封二【`一作五`】百户其余三军将士一切不问其中大将等或有能相喻劝翻然改图者各随事迹便当【`集当作加`】宠擢如王庭凑仍遂迷不寤诸道宜便进军以时剪灭苟不得已至于用师其有效忠则宜悬赏如有能枭斩凶渠者先是六品以下官宜与三品正员先是五品以上官节级升进仍与实封三百户庄宅各一区钱二万贯以一州归顺者便与当州刺史仍赐实封二百户如先是本州刺史以一州归顺者升【`集作超`】三资与官仍赐实封三百户以一县归顺者升【`一作超`】两资与官仍赐实封一百户如有能率所管兵马及【`一作并`】以城来降者并升【`一作超`】三资与官仍赐实封一百户赐钱一万贯以身降者亦与转改仍赐钱帛应付行营将士如有能枭斩凶渠者亦准前例处分其有城镇将士百姓等守节拒贼身死王事者各委长吏优给其家仍具事迹闻奏当加褒赠其有潜谋诛斩渠魁被其屠戮者宜【`一作便`】便加追赠并赐钱帛仍与一子官诸军所至不得妄加杀戮及焚烧庐舍掠夺资产并有拘执以为俘馘其管内州县有能自置义营堡栅王师所至能相率来归各加酧奬时当秋候务切农功近界之人惧废耕织应縁军务所湏并不得干扰百姓如要车牛夫役及工匠之类并宜和雇湏各情愿仍优给价钱贼平之后应立功将士并与升资改官节级赐物其长行官健归降者亦当优厚褒赏幽陵变扰诚为乱常以其旁及【`诏令作害`】賔寮有异上品台铉较其轻重示以招擕尚开迷复之门用广自新之路如闻贼中文牒妄作异端皆云【`一作指`】朝廷徴兵欲戍邉塞此皆狂诈扇动人心况今邉上甲兵足以备御欲令悉知【`一作委`】故重宣明仍委所在即时【`一作节将`】以此告谕昔者尧舜之俗比屋可封虞芮之人让畔可感仁义则水火可蹈忠信则蛮貊可行由是言之亦在化之而已逮我理长何其逺哉岂朕之满假荒寜自圣而不可教耶将朝之魁梧骨鲠自持而莫我念耶二者之来皆朕不敏内省终夕其心浩【`一作歉`】然于戏封域之中干戈作矣廊庙罇爼无忘弭寜布告朕懐以湏良画主者施行【`八月十四日`】  

长庆三年徳音【`一作破汴州李防勅`】　　　编制  

勅理天下者务安于【`一作于安`】逺迩致康济者资懐于【`一作于懐`】兆人朕统驭万邦式敷王度任藩方以俾乂冀干戈之载戢防恭惕励【`一作厉`】未始暂忘推予是心布及中外昨者夷门逆将遽遂兴师【`一作夷门逐帅遂将兴师`】苍皇变生士庶无告逆贼李防驱掠忍害流离毒痛在浚之郊若鼎将爨逼胁我军士盗窃我戈铤驱驰外坰敢肆蜂虿朕所以丕降明命未即诛夷【`一作未行天诛`】容其革心以俟迷复盖以一方轸念三面开罗将爱物之私用表好生之施而鸮音恣丑狼顾凭凶危巢已焚禽息犹若光顔韩充曹华智兴等感激忠勇挥戈誓师雷奋鼔旗所向风靡逆党殱殄郊原雾清熊罴之师渐及摩垒夫疾风斯来而劲草方辨炽火将燎而良金益明果闻义烈之臣奋起辕门之内一挥斩首三令无喧严城洞开以候来师永言忠效是赐宠章其枭斩逆贼李防宣武军都知兵马使李质已从别勅处分忠武兖海汝寜郑滑等军将士等感主帅之忠诚忘身赴敌视冦仇而忿嫉决命争登高承简以睢阳一郡之师当蛇豕奔冲之势咸能勦其丑类如刈草菅各振军声用宣武畧其忠武兖海汝寜郑滑应赴行营及宋州将士等并节级各有赏物已别处分支遣【`一作给`】委本军据功劳额例给散归还之时仍加宴劳朕念彼无辜坠兹涂炭横为凶险驱胁伤夷其汴州管内州县官吏军镇将健及诸色职掌人等皆罹胁污自防无由抚事量情亦可矜恕除同恶巨蠧者其余一切不问仍加牓示如或妄有恐吓言告者科其反坐之罪干戈暂兴里闾必害眷言农亩是废耕桑其汴宋郑三州罹此凶逆士马屯集供给【`一作系`】并繁虽事乃旬【`一作狥`】时而人亦劳止予懐轸念岂忘忧矜其三州府【`一作界`】内有兵马所到县百姓或被惊扰处宜于今年秋税内三分量放免一分仍委州县长吏切加绥抚其贼中杂差防子弟夫役并宜放还郷里俾安生业其中有不能自存者量事优恤应百姓中有被分外无名赋敛者并当时勒停义士忠臣见于死节赏功褒美冀及伤魂惠恤其孤庶明报効官军有阵亡将士等并李防为乱已来有潜谋孝顺诚节可嘉并因此遇害者并委本道【`一作军`】审勘具名衔事迹申奏当与甄奬及加褒赠仍令本军优赏【`一作给`】其家三年不停衣粮并委所在州县速于收葬量事致祭其将士有因战阵伤损尤甚以至【`一作致`】残废者各委本军加厚优恤仍勿停解掩骼埋胔国之令典逼于凶丑诚可伤嗟念其本亦吾人盖亦事非获已经战阵处所有贼中遗骸并委所在州县随时收瘗勿令暴露于戏吊伐之道予遵格言靖冦安人岂忘终日朕载弓矢思保黎元而雨露所均动植所系一夫窃叹朕每兴懐况兹浚郊都邑之防所以慎择将帅期于乂安今冦孽已清封壤寜息师之所处用轸予将申宥恤之恩庶息疮痍之后布告中外咸使闻知【`八月二十五日`】　　一作皆唐大诏令  

叙用勲旧武臣徳音  

勅朕闻昭徳示威先王所以用武禁暴夷难后代安能去兵故文徳诞敷武备宣耀外以环御四海内以底靖中原则军旅之制有经师律之能必表朕纂承鸿业防奉丕图宵分永懐何以康济岂独鼓鼙有感方思将帅之臣征伐为心乃宠干戈之士况文武并用古之格言勲旧不酬劳者何劝惟我高祖太宗以晋阳之旅平一海内肃宗以灵武之众收复二京代宗有郏郊元从之臣徳宗有奉天戡难之士每念勲伐无忘寝懐如闻近日武班之中淹滞颇久虽负才畧无由足【`一作是又作自`】明又有诸道荐送大将或随节度归朝自今已后宜令神策大将军军使及南衙常叅武官各具由歴授官年月前后功绩【`一作勲`】牒送中书门下若勲伐素高人才特异者候有相当用处即具闻奏量加奬擢其常叅武官资考深久未得迁转者准具员年月与改转不得令有滞淹其先授文官者亦宜凖此使幕賔僚皆有年限【`一作代`】改转军府【`一作将`】大将岂可独不序迁自今已后诸道节度都团练经畧等使下各随本处是大将名目已曽授监察已上官者并限三周年量与改转如有功效合非时与改转者不在此限其职名是兵马使都虞押衙已上前后并未曾奏官者亦仰量绩効奏官辕门委质营垒分师有役干戈无由耕稼【`一作稼穑`】况自天宝已后屯兵七十余年皆成父子之军不习农桑之业一朝罢归垅畆顿絶衣粮言念饥寒深用嗟悯应天下节度都团练防御经畧等军所置军数各委本道据守旧额以度【`一作为`】定数不得輙有减省其有逃亡病死及过犯解退当时拣择有武力艺能者添补奋于行阵决命殒【`一作损`】躯不顾危亡每嘉忠烈官健有死王事者三周年不得停本分衣粮如有父兄子弟试其武艺堪在军中承名请衣粮者先湏收补孝本安亲深惟【`一作惟深`】养老敷恩惠以慰耆年应军将及官健有父母年及九十以上委本道本州每至节嵗量与酒面优养守塞备邉固不可废烟尘既静亭障无虞诸道旧有防秋兵马已在邉上者自依年限替代近者师旅屯集馈饷颇多不免于诸道留州留使钱内每贯量留三百文以充国用幽镇既已洗雪供费亦渐有常其河北诸道及山【`一作河`】东兖郓淄青汴宋陈许徐泗泽潞河阳郑滑等道并邉上诸镇并不用抽【`一作尊`】刁斗晨严烽烟夜谨勤劳沙塞寒苦邉陲其沿邉镇戍防子等并委所管节度及城镇使量与优赏仍与交畨上交使其劳逸得均使命往来本于传达军期急遂至繁多非惟邮传不供抑亦号令难一自今已后应縁山东行营兵马未归本道已来进退事机并宜转委节度使仍仰条疏旧弊一一奏闻除事闗廹切湏遣专使外其余书诏文牒一切分付度支入递发遣制使中使到诸道行营不得輙受人事钱帛及行非理鞭扑当加访察义不优容筦之设诚为救随方适变所贵便人其河南河北盐法宜委盐铁使与节度使审度防计商量务以便人为法阅习土宜则通吏理既因试效可验政能应河北诸道宜委观察使访察管内见摄官中如有实【`一作或字`】清强有才能课绩者具前后所摄年月并事迹闻奏当与正【`一作改`】授从政之方必原风俗视人相土乃合所宜弛张在达于无私法令所期于不扰【`一作挠`】应河北诸道并郓兖青等州道应有新旧科条有不便于人不宜于俗者委宣慰使与所在长吏商量废置务从人欲于戏朕戴天子人操执重器不以四海之富而恃其力每以百姓为念而兢于心虑文教之未敷思武畧之多阙所以辍食当宁求衣未明揣摩万几寜止三省顷以驭【`一作御`】宇之嵗藩方乂安委于庙谋以辑军政而有司不达苟以惜费为心致滋停减之名无裨毫厘之用使军中老防愁叹无归朕博听羣言用革前弊举其指【`一作防`】要冀协羣【`一作人`】情庶乎侯伯列城与我师旅励精抚士用副忧勤中外布宣明知朕意【`长庆三年三月十日`】　　一作皆唐大诏令  

长庆三年徳音【`一作赦镇州徳音`】  

门下仲尼有言诗云执辔如组审此言可以为天下也盖为圣人组脩其身而成文于彼故伯益赞禹则曰满招损谦受益所以服有苖夏后启亦云吾徳未至教未善故能克有扈苟齐俗有礼化人以躬尚可感于神明柔于蛮貊况累圣遗教升平旧风坚金在镕惟人之所铸猛兽在柙由人之所驯因而抚之敢忘前训朕以菲徳纂承鸿绪属先皇扫刷中防康济兆人八表晏然五兵咸息常兢懐于继述思致理于和平岂以乐战为心佳兵在念而镇州以承宗云亡自归诚欵幽州以刘总恳志愿释兵符相继来同无思不服非朕勤于逺畧力以致之亦既绥柔咸加霈泽不爱金帛以惠我戎士不恡爵赏以宠其偏禆复以一二台臣常推谨厚【`一作愿`】庶将朕志以靖方隅而佚于既安莫能思患曾未累月旋闻叛离朕亦欲因其人心命将兴师顾念正尽忠先朝身婴陷【`一作伐`】害受于【`一作家受`】屠戮为之元首能不痛心是用下制先申告谕求其凶恶冀释幽寃仍令四面节制各守封境不欲遽加诛讨所望自效忠诚而将士等惧罪以相保王庭凑为众所逼固其封壤捍以兵锋每闻战争永念黎庶为之君父乂何忍乎是用辍食忘寝昼夜万虑恭惟烈祖之训必用兼爱之心务以安人为国本不以穷武为威力顾予寡昧敢忘遵承为追念而【`一作以`】兴师已极君臣之分为【`一作以`】轸忧而舍罪岂非帝王之道况王庭凑仓卒之际固【`一作本`】非始谋接之以恩荣自当展其志义委之以戎镇必冀效于勲庸祸福无门行之则是弛张在我用亦何常苟推信诚便保忠顺苟得其众孰非吾人擢而任【`一作用`】之式示光【`一作荣`】宠宜特原雪仍授检校右散骑常侍兼镇州大都督府长史御史大夫充成徳军节度镇冀深赵等州观察处置等使应成徳军将士官爵【`一作吏`】一切依旧待之如初仍令兵部侍郎韩愈充宣慰使于戏朕于彼三军惠非不至于彼阖境恩非不周今寛大之典以应阳和之令使离散者见亲爱之乐暴露者归室家之安各宜感悦以就寜防布告中外体朕意焉主者施行  

一作皆唐大诏令  

朝元御正殿徳音  

勅朕以寡昧获守重器兢励【`一作厉`】畏惕于兹五年皇王之事罔不脩备而大典有阙举而补【`一作行`】之粤以元正朝【`一作御`】于正殿百辟咸序万方来庭思欲推至仁以布和奉天时以【`一作而`】施令况上贻庆列圣垂休辅于予躬以致寜复思与臣庶同被庆灵俾兹囚亦洽流泽自今年正月一日已前犯死罪者并降从流流罪以下递减一等其故杀官典犯赃犯十恶者并不在降等之列左降官未曾经量移者与量移近处流人各据本年限与减一年如本限止一年者放还朝贺之礼国之盛事肃恭班位敷赞威仪俾申庆典以示普其应元日縁朝贺行事官三品以上赐爵一级四品以下加一阶文武常叅官并六品以下及宗子应陪臣者并诸道贺正使各赐勲一转先已至上柱国者任廻与周亲诸藩陪位赐物有差今兵革甫寜典常未【`一作粗`】举虽慙至理可谓小康唯水旱犹虞黎元【`一作烝黎`】重困公私蓄积颇有未丰宜令诸道观察使刺史各具当处利害其有弊事可革有便【`一作益`】于人者并言何术可以渐致富庶附驿以闻亦不用专使诣阙以为烦费其封畿之内百姓利病令【`一作委`】京兆河南尹具以条奏于戏束带立朝必咨忠谠济时利物式伫谟猷其文武百寮各上封事极言得失无有所隠如有事可施行者便委中书门下量加奬用朕以执契驭时任贤兴化孜孜王道期致太和凡在官寮宜悉此意【`长庆四年正月一日`】　　一作皆唐大诏令  

## 文苑英华卷四百三十八

宋　李昉等　编徳音五  

征伐徳音  

伐刘辟徳音【`诏令作招谕剑南诸州诏`】　　　编制  

门下朕闻皇祖元之诫曰兵者防器也不得已而用之防惟圣谋【`旧唐书作谟`】常所祗服故虽【`唐书作维`】文诰有所不至诚信有所未孚姑【`唐书作始`】务安人必能忍耻朕之此志亦可明徴近者徳宗皇帝举柔远之规授宰衡之杰【`诏令作任`】我庙胜遂康巴庸故得南诏入贡西戎寝患绩成始着【`诏令作究`】元臣防亡刘辟乗此变故坐邀符节朕以枉成【`唐书作成狂`】命者虽乖于理礼从权便者所冀于辑寜竟违卿士之谋遂允侥求之志朕之于辟恩亦矣曾不知负牛羊之力饱则逾凶畜枭獍之心驯之益悖狂惑士伍围逼【`诏令作廹`】梓州诱陷戎臣塞絶剑路师徒所至烧掠【`唐书作刼`】无遗干纪之辜擢发难数朕为人司牧育【`唐书作字`】彼黎元在【`诏令作如`】辟之罪非朕敢舍是用协羣率之谋除百姓之害永清妖孽底定一方伐罪吊民于是乎在其逆贼刘辟在身官爵并宜削除今王师鼓行寻济天险梓潼成守已觧攻围芒夘注营坐看扑灭其西川将士如有乘此声势翻然改图枭斩凶魁以効诚节者必当特加爵秩高位重赏朕无爱焉其余将吏等但能去逆效顺以所领归降者超三资授官以一身降者亦与改转长行官健归顺者并与叙录仍加赏给其西川管内刺史等当其阻乱孰克静科虽章表未通而诚可见今能归欵亦仍旧职如或乗机立效因事建功并特加赏务极优厚夫皇王之道吊伐所加义在除残诚非乐战故胁从罔理必诫于徂征焚溺是哀俾兴于徯怨禁暴止乱其在兹乎况有迹陷凶徒心非党恶归我无路遂至沦胥言念斯流尤深轸恻所以明谕将帅罪止渠魁其余染污一切勿问布告遐迩咸懐朕意【`诏令作宜悉朕懐元和三年三月`】  

诏讨镇州王承宗徳音  

门下天地以太和【`一作徳`】煦物而高秋厉肃杀之威皇帝以至道育人而前王设诛讨【`一作罚`】之典于是乎有版泉之役有丹浦之师【`一作威`】情岂佳兵义存禁暴朕嗣膺寳厯于兹五年以惕厉居于人上以仁恕抚于天下恭惟文祖之训敢以武功为先昨者吴蜀兴妖师徒献防朕每念陈原野之众行鈇之刑虽举彛章颇有惭徳盖不获已岂乐于斯王承宗顷在苫庐潜窥戎镇而内外以事君之礼将【`唐书作逆非`】而必诛分土之义专则有辟朕念其先祖常有茂勲贷以私恩抑于公议使臣旁午以告谕孽童俯伏以陈诚顺献两州期无二事朕欲收其后效用以曲全授节制于旧疆齿勲贤于列位况徳棣本非成徳所管昌朝又是承宗懿亲俾抚近邻斯诚厚泽外虽两镇中实一家而承宗象恭懐奸宵貎稔祸欺裴武于得位之后缧昌朝于受命之中豺狼之心饱之而愈发枭獍之性养之而益生【`唐书作凶`】加以表疏之间悖慢斯甚神祗所【`一有以字`】不舍【`一作祐`】天地所【`一有以字`】不容智士所以奋懐义夫所以兴愤式遏乱畧期于无刑龚行天罚示于有制其诸道诸军进讨兵马已从别勅【`一作制`】处分王承宗在身官爵并宜削夺其镇州管下【`一作内`】将士官吏等久在戎行未知朝典或陷于邪説或廹以凶威虽有忠诚无由自达但能效顺即是王人上惟自新【`一作岂止惟新`】当加宠渥其有能回戈殄【`一作弭`】冦因事立功特有褒崇不拘资次贵爵厚禄设之而高悬实封名藩待之以懋赏其以一州归顺者便与当州刺史仍赐赏二百户如先是刺史以州归顺者超三资与官仍赐实封三百户如以一县归顺者超两资与官赐实封一百户其长行官健归降【`一作顺`】者亦当【`一作当与`】优厚褒赏如将校内有翻然改图枭斩元恶者授以不次之位宠以殊常之封王承宗如能革心悔过束身归朝待之如初一切不问仍赐旧官爵别加宠授【`九字一作仍凖旧官爵宠授`】于戏王者之师盖除于暴乱止戈之武岂愿于伤残而承宗不能负荷旧勲祗承新命自贻其咎寜怨于天亟【`一作遽`】此兴戎至于用钺固非素意用叹于懐百辟万方宜谅朕志宣示中外咸使闻知【`元和四年十一月十日`】　　一作皆唐大诏令  

讨王庭凑徳音【`一作诏`】  

门下雷霆雪霜上天所以成物明罚勅法圣人垂之易象岂阳春不可以独化将辅理固在于威刑乎则遏乱禁非法天齐俗谅有为而然也何则三纲五常王化之正本彰善瘅恶国经之大防君人者苟不提此柄以示天下是纳人于陷穽导俗于豺狼而欲家固人安上和下顺犹北辕而适楚也李同罪暴寰宇告之则悖宠之益凌乱君臣父子之纪纲弃覆育生成之恩义则绥讨之命盖不得已焉而王庭凑为【`一作作`】我藩臣久膺宠命致爵位于扰叛之际齐恩泽于忠义之伦赎过图功宜百羣帅而首扇同使起自墨缞党恶之心剧于武兕负徳之丑逾于【`一作于`】枭獍驱忠义之旅以授凶渠率悦顺之人以侵邻壤藩方统帅飞疏互来朝右公卿恳章继奏皆期鸣鼔问罪奋戈启行朕道希包荒志在含垢多端曲防大开坦途谕之使致竒功告之将酬重位显招宻示抑义降心继驰信臣累谕深防而傲狠弥甚凶肆不悛饰【`一作刑`】恶言于布【`一作报`】章资盗粮于狡寇拘四隣忠告之使坚一境代袭之谋与逆竖为辅车絶旧欢于姻好屡有降卒备验奸踪潜军入援【`一作处`】徳棣纵燎以焚瀛莫河东易定被毒骚然宪诚从谏见侵相继加以猜戮无辜安忍逞欲有族坑屋诛之令极削下僣上之图井邑啣寃道路以目自顷冀其迷复未议加刑但令闭境犹希补过而乃大举将卒期覆定州取怒神祗迎风瓦解稔慝搆乱前古罕见若尚为包容则孰分逆顺其王庭凑在身官爵并宜削夺应诸道州镇接界处各宜遂便攻讨其镇州将士如有枭斩王庭凑者先是六品以下官者便授三品正员官其先是五品以上官者节级超奬仍赐庄田各一区钱二万贯兼授以土地及赐实封如有能率所管兵马以州郡来降者超三资与官仍便正授刺史赐钱一万贯以城镇来降者超两资与官仍赐钱五千贯如先未有官者即特授三品四品官如以一身降者亦与改转仍赐钱帛其诸道将士有因立功能枭斩庭凑者亦准前例处分成徳一军山东所頼扼制径险控束河防武俊之拯横流承元之变旧俗言念诚节何日可忘智知父兄见刼妻子为质愍恻之志朝夕在懐当无疑谋自致恩外昔光武存大信而舍朱鲔魏祖推至诚而纳张绣非无故事朕不食言如庭凑自能束身归朝并与洗雪若执迷安祸罪止其身其余胁污一切不问纵有迹渉逆节事出一时刼于凶威并从寛宥四州之内如有谋为向顺屈于垂成家族无辜残酷所及者宜优加追赠并赐钱帛其有子孙得脱免委四面节度切加搜访当议与官四州管内百姓久困寃害横罹挟制念同赤子莫匪吾人诸军所次不得妄加杀戮并焚爇庐舍暴掠财产及有拘系以为累囚四州百姓久废生业如有归投各宜存抚老防丁壮量加优恤仍给与空闲田宅使之如归事平之后愿还本贯亦听于戏原野陈师虽前王之不免干戈屡动谅菲徳之所兴孤我宿尚良深怃然咨尔辅弼之臣暨于藩守羣帅尔尚悉乃忠力匡予寡昧经逺猷以端理本恢上畧以速戎功缉庶政以康中邦明大教以昭昧俗宣示内外俾知朕懐【`太和元年九月十一日`】  

一作皆唐大诏令  

破李同徳音  

勅王者诛暴乱吊伤残明赏报功拯绥众盖为邦之大纪也李同顷自先朝擅谋专土輙抗成命私行墨缞暨朕临御实思含垢授之以兖海谕之以诏书使臣相望凶志自若而更挺妖结党劫众沮兵毒流无辜害被阖境繇是藩臣潜【`诏令作沥`】恳卿士献规至于兴戈谅非得已自元戎环壤王旅进攻卵窥危巢飚振槁叶动必乘彼【`诏令作于`】机防退皆扼其咽喉故戴义启入郛之殊庸李祐展下城之胜略累稔逋冦一朝削平此诚天人合符中外协力永言勲效无忘晤思其戴义及李祐应加爵命并幽州及齐徳两道在营立功将士各有赏赐并已从别勅处分其赐物仍委度支逐便速与支送仍命使臣分往宣谕各于当处厚加宴劳其立功军将未经宠授者委戴义李祐即差次等第速具闻奏即有甄奬用答勲勤李同力屈计穷方图转祸朕好生存信初议贷刑而靣缚在途隂懐狡计夜纵火号潜诱家僮更谋网漏自速枭献悯彼凶魁坐沉家族顾兹贻慼载轸于懐其母孙氏妻崔氏并男及家口等并宜特从寛宥令于湖南管内诸州有空闲处安置其归降将卒不渉翻覆者与戴义李祐审细勘责各与衣粮分配驱使其沧景等州将士有谋执凶党竟遭诛夷或虽被刼致能全名节者并委李祐按实条奏量加赠录其沧景徳棣等四州百姓有是近日被贼防名团结者并放归营农除非同恶相济以死拒命者余一切不问四州百姓久陷污俗每罹威虐莫匪吾人今既脱难当施徳令并宜给复一年不能自存者量给种食其刺史县令仍委中书门下慎择循良俾加存抚应诸将校自经战伐或致死亡载念捐躯良深悯叹并委戴义李祐审加勘定具名衔事迹申奏即与褒赠其长行官健阵亡者并令所在长吏量与收葬同为祭酹其有家口在者各委本军优恤仍三年无絶粮赐其有因中矢石遂至残废者各委本军厚加存养仍给衣粮终身勿絶勅防有未该者委戴义李祐比类更作条件奏闻其昭义义武等军行营在贼境者比相掎角皆有功勤各别有处分于戏整师除害义切于安人抚俗策勲道存于布徳爰申彛典且乂新邦咨尔多士宜悉朕意【`太和三年五月十三日`】  

讨凤翔郑注徳音  

门下王者之御天下也推至诚以格物委大信以任人故能邦家用寜上下交感所以诏爵禄而不恡待臣下而无疑岂谓变起股肱患生毗倚寤寐兴叹难弭于懐且负徳背恩干纪悖戾而古今未有能济者盖人神之所不容逆贼郑注气本凶狂志懐奸逆害时蠧政卜射张皇行诈而径术【`一作縁术`】多端黩货而谿壑难满情惟防白口可铄金罔冒包藏为恶滋甚朕处九重之内不得备闻擢于妄庸骤列华贯入司喉舌出总爪牙惟务废忘不思报国弃生成之恩义乱君臣之纪纲稔慝兴妖前古未有罪同枭獍法在必诛况诏防既追已离城堞【`一作邑`】险谋且败中路遽廻又迤逦使人迎接逆贼李训稽之国法岂逭常刑其郑注在身所有官爵并宜削夺将士如有能奋扬义勇执戮渠魁者先是六品已下官者便授三品正员官其先是五品已上官者节级超奬仍赐庄田各一区钱二万贯如有能率所管兵马以州郡来降者超三资与官便正授岳牧仍赐钱帛诸道将士虽各守疆土非惟进功如被侵掩因事立効者亦准前例节级处分贼如能知义悔过束身归朝并与洗雪仍加宠奬幽明可鉴朕不食言但有欵诚自通即委诸道与奏若不能悛悟自取诛夷罪止一身其余胁污一切不问其有廹于凶威曾着失节顾存家族事出权时待其平寜并从寛宥将士如有潜谋立功効顺被其屠戮并优加追赠并赐钱帛仍与一子官应州县百姓陷在暴虐莫保性命诚可哀矜诸军环境不得妄加杀戮并焚毁庐舍掠夺资产及有拘执以为俘囚如有归投者委诸道防丁壮老弱量加优恤仍给与空闲田地便就生产事平之后愿归本贯者亦听凤翔一军素着忠义每临霜雪之际实见松筠之心凛然义风简在朕志其大将及军士并宜坦懐自处勿以为忧兵革既平宠待如故郑注初到镇日间有优赏军士常事不足为疑州县百姓亦当优给复勉于自效以保令图于戏佳兵者圣祖之所戒文徳者前哲之所崇肆予寡昧敢忘丕教然以齐四方者号令立人纪者君臣斯言苟违大伦安设今则絶其奔轶示以申严懐柔诚贵于止戈执恶何慙于用武布告中外咸知朕意【`一作懐`】  

一作皆唐大诏令  

## 文苑英华卷四百三十九

宋　李昉等　编徳音六  

诛罪徳音  

破党羌【`一作平党项`】徳音　　　　　编制  

门下冒法干纪岂限于华夷伐罪吊人固资于典训朕端拱御防六年于兹兢兢业业不敢荒怠【`一作怠荒`】常恐一物失所羣心靡寜旰食宵衣思厎于道属者以党羌恣为侵叛尤苦农商朕为人父母岂无悯恻虽伤财害物非朕躬之愿而禁暴定功实武经之要是以爰兴师旅龚行天讨而凶渠稔恶稽旷嵗时师宿既勤物力将屈頼宗社储祉中外叶心大搜妖巢荡定闗陇诚殚财而凋力亦暂费而永寜今则军功已成制置将就息戈解甲固在及时纵舍【`一作舍罪`】缓刑所宜布泽南山党项为恶多年化谕不悛颇为邉患近兴兵士经嵗讨除拒官军者悉就诛擒惧法令者皆从逃窜大开汤网已施去杀之仁逺并尧年寜限可封之屋今闻残寇无所依归皆是王人岂忘恻悯其南山党项已出山者或闻逼于饥乏犹行刼夺平夏不容无处居住今委李福且先遣蕃官安存招诱令就夏银界内指一空闲田地居住所有从前挂渉恶迹者今一切不问唯再犯疆界刼【`一作却`】入山林或不从指挥即召募平夏党项精鋭者讨逐议不容稔如能革心向化愿同平夏即湏投【`一作输`】诚献欵迹効分明抚驭之间便同赤子如有屈事即任于本镇投状论理仍各令本镇遣了事军将安存平夏党项素闻为善自旬月以来发使抚安尤见忠顺一如指挥便不猖狂各守生业自兹必永戴恩信长被华风或闻从前帅臣多懐贪尅部落好马悉被诛求无故杀伤致令怨恨从今已后必当精选清亷将帅抚驭羗戎明下诏条渐令知悉灵盐夏州邠寜鄜坊四道官吏自用兵已来责办公事亦甚辛勤军将皆已得官文吏具名闻奏有官者与依资转迁无官差摄者当与正官仍具差摄年月申奏直湏公当不得转授嘱托如是将帅亲情亦湏具言四道百姓徴敛不时差役至多疲瘵亦甚或闻屋宇被贼焚烧至于桑麻亦遭砍伐生业既失湏加安存宜各给复三年其有无屋可居无牛可种者委长吏量事接借一一奏闻仍湏早设法招擕令各归复勿令豪富便占产业为生自用兵已来诸道应徴发之处所有将健或没于锋刃或身被重疮【`一作疮痍`】虽经褒赠及曾优恤委本道更加存抚或自因废疾不任在公者终身不停衣粮如情愿回与子孙兄弟甥侄者便与补替应讨伐党项诸道在行营将士已颁赏赐俟【`一作候`】边上制置有叙绩节级放还仍委本道叙录具名闻奏当与甄奬自用兵已来京师与鄜坊邠寜两道接界及当路诸县差役繁并物力凋残若无优矜必难存立其今年夏税钱及青苖钱每贯量放三百文其斛斗粮量放一半仍委京兆尹差官子细磨勘其或虽在乡村不曾经供应者不在准例放限仍一一条件等第闻奏如是分路处就中更校便并者量加优恤必使均平其所放钱及斛斗委户部以实钱支填仍令京兆府及下诸县散榜乡村要路晓示百姓务令知悉用兵以来城镇曾遭陷没官健百姓因被杀伤亲戚既无遗骸在野委所在长吏差人为收拾如法埋瘗仍量事致祭应有增收城镇添置堡【`一作戎`】委所在将帅择其要害絶彼窥觎切务坚完令可固守邉上不许以兵器于部落博易从前累有制勅约勒非不丁寜近年因循却不遵守自今已后委所在闗津镇铺切加捉搦不得輙有透漏其有犯者推勘得实所在便处极法其所经过州县闗津镇铺节级痛加惩责义无容贷其间或情渉隠欺凖所犯人处分党项本是邉甿只合州县抚驭致令一朝侵叛由于处理乖方既往不可加刑从今必行法令【`一作必欲行法`】自此之后邉上逐界皆已有制置把捉如或更有羗寇侵盗即是将帅依前贪求当先加罪于本界邉将然剪逐冦贼通商之法自古明规但使处处流行自然不烦馈运委邉镇宜切招引商旅尽使如归除禁断兵器外任以他物于部落往来博易应縁徴兵处士马皆効勤劳亦已各有赏赐其本道将帅当续议量加酬奬京畿及鄜坊灵盐邠寜夏州并泾州凤翔振武天徳等道自用兵已来人颇劳苦今颁徳泽湏加曲恩应见禁囚徒据罪减一等唯官典枉法犯赃及贼中有持杖刦人故杀人等不在此限如有积年逋赋必加徴督不得者委长吏条流闻奏准格律大功已上亲及女婿外甥不许连任自用兵已来诸道节将及长吏权宜差亲表主持公事兵罢之后理当不然其三族内亲并不得令主兵权及充要职如是元在本军先充职掌者亦湏具名闻奏自用兵已来科配百姓事取济办多出权宜今既罢兵诸道节度防御刺史及镇使等不得更依前妄有科配仍令具本管侵害百姓湏革者作条件闻奏自党项扰乱以来所在多被攻刼白刃之下必有孝子顺孙义夫节妇事迹有可称者委所在长吏察访优恤其家仍具名闻奏将加旌异于戏蛮夷猾夏固有用于常刑抚驭乖方遂致兴于薄伐伤夷暴露朕实愧焉是用覃恩以慰劳瘁布告中外咸使闻知主者施行【`大中五年四月二十九日`】  

一作皆唐大诏令  

洗雪南山平夏【`诏令作平夏党项`】徳音  

勅平夏南山虽云有异源流风俗本实不殊我国家累圣已来许居内地久奉声教亦立功劳朝廷抚绥常布恩信近者邉陲之帅制御乖方遂有凶悍之徒不率父兄之教或侵暴州镇或攻掠道途告谕罔悛猖狂颇甚朕君临区防深念黎元凡曰含生皆同赤子但欲为人除害固非黩武佳兵每覩杀伤深多悯恻是以去年洗【`诏令作特`】雪平夏驱除南山及闻穷困无归复有懐来之意遂令白敏中李安业分统诸军先示招擕仍加训练但知非则赦免不得已则诛锄王者之师义实在此近得敏中状申南山尽愿归降沥恳输诚惟思展効请般运粮料乞要保一封疆阅其奏章深惬朕意比者或有剽刼必推南山南山或有冦攘亦指平夏既相非斥互説短长终难辨明祗益仇怨今则并从洗雪咸许自新但能各务安全递相劝勉保其生业絶彼侵逾从前所有愆违自此一切不问惟盐州深居沙塞土乏农桑军士运【`诏令作依`】粮湏通商旅沿路堡栅事湏修营今委李安业依朝廷制置差兵建筑防守尤恐部落心懐疑虑委令李安业驻军塞门朕之屈法从人斯为极矣若执迷不反干犯国章后悔难追深宜自省【`大中五年七月六日`】  

洗涤长庆乱臣支党徳音  

门下皇王之令凶逆【`诏令作慝`】必寘于严诛天地之心含育亦存乎在宥除恶务絶其根本原情必谅于亲疎虑兴诖误之嫌用安反侧时举寛之典尽涤瑕痕追惟长庆之初乱臣贼子之軰人神共愤覆焘不容顷以论刑是从流窜而东宫亲昵之党亦参帷幄之谋顾偷冐以取恩防君父于不义必资惩创以荡奸源议法当然非朕敢赦而曾不知过交构流言兴谤道途扇惑人聼盖以从前搜捕未尽巢穴犹存再令根寻果获支党无非近戚咸伏其辜在臣节而既亏于国章而难逭并已从别勅处分除窜逐遐荒及配诸陵守当外应诸恶党从祖兄弟子壻妻族内外亲戚门生故吏及此来别居并从踈逺等降徳音后一切不问诸司诸使更不用寻勘务从寛恕俾絶忧疑惟先推鞫得姓名合流者虽已逃窜如获日准前勅处分顷者屡降明诏以顺人心重此究穷盖非获已今则更无余孽永絶猜嫌摅愤之志既申惩恶之刑亦至乗春布泽大与惟新明示中外咸知予意主者施行【`大中八年正月十一日`】  

诛逆人苏佐明徳音  

勅盖君天下者莫尚乎崇淡泊子惠困穷遵道以端本推诚而逮【`一作达`】下故圣祖之诫以慈俭为宝大易明训垂简易之文未有上约而下不丰欲寡而求不给朕以眇薄遭逄内难刷君父之仇耻摅亿兆之哀寃有【`一作而`】股肱之大臣羣卿庶士引义抗请至于再三以图宗社之安以答华夷之望俯从众欲夙夜震兢思所以克已复礼脩政安人宵兴匪寜旰食劳虑夫俭过则酌之以礼文胜则矫之以质庶乎俗登太古道洽生灵仪刑邦家以化天下其在内宫女【`四字一作内庭宫人非职掌者`】宜放三千人其中愿嫁及归近亲者并从所便不湏寻问其长春宫总监及脩造等并依今月十三日勅处分其长春宫见在钱及斗斛丝绵席草等约二十九万七千五百三十余贯石两领束等依前户部收管鄠县汉坡凤翔骆谷地等并宜却还府县其教坊乐人翰林待诏医【`一作役`】术官并总监诸色职掌中冗员者共一千二百七十人并宜停废其总监中一百二十四人先属诸军并宜各归本司余七百三人勒纳牒身放归本贯先供教坊衣粮一百分厢家及诸司新加衣粮三千分并宜停给应縁田猎鹰鹞兽犬等并宜解放除五坊加配诸鹰鹞等及长庆已来每年常进外宣索者自今已后一切停进其湏备搜狩要量留者宜准宪宗朝故事其今年新宣附食度支衣粮小儿一百人并宜停罢应副别诏宣索纂组雕镂不在常贡者一切并停度支盐铁户部及州府百姓应供宫禁年支一物已上并准贞元中额为定度支检勘具元和以来加配合停色数二十日内分析闻奏并散下州府供司各令知悉先造供禁中床榻以金筐瑟瑟杂宝钿真珠码碯装饰宜停造东头御马坊毬塲宜却还左龙武军其殿及亭子令所司毁拆收掠余舍并赐龙武军收管应行从处张设不得用花蜡结防华饰今年已来诸道所进音声女儿【`一作人`】各赐疋【`一作束`】帛放归应城外坟墓先开斸道路以备行幸处宜令两军及府县晓示百姓任其脩塞其大逆魁首苏佐明王加宪石定寛阎惟直及因凶贼奸计遂与同谋人刘克明田务澄许文端等污潴无赦枭獍与伦各已处斩并籍没祅【`一作妖`】妄人僧惟真正简道士赵归真杨冲虚方士李元戢等并咸假托以医方疑众挟奸【`十一字或作假如卜筮或托以医方疑众扶邪`】矫诬干禁并从流窜以清京师其情非奸谋【`一作恶`】迹渉诖误者自今已后一切不问凶徒既殄寰宇伫康载举令猷用庶慎【`一作绩`】于戏昔汉文惜十家之产而天下乂我太宗文皇帝勤四海之理而帝业昌暨于列圣罔不承式而嵗代滋久讹弊以生仍委艰故未遑改作朕祗荷神器重臻大寜将至躬以立训奚取新而革故咨尔百辟卿士外服侯衞其谕朕志永坚乃心无逞欲而败度自底身于不类率是敬典用孚于休布告中外咸使知悉【`开成二年六月八日`】　一作皆旧唐书文宗纪  

诛张韶徳音　　　　　　　　编制【`诏令作韦处厚`】  

勅朕祗荷大搆属当冲九庙之严因予以轻重四海之大由我而惨舒每懐推诚不敢自用大布利泽嘉闻谠言庶无愆尤以享重负尚虑【`一作岂虞`】信不及物徳不动天少【`一作以`】懐宴安遽此致寇逆贼张韶苏明等驱率工徒刼擕白刃白昼窃发暴犯宫闱震惊朕躬近幸禁垒即勒五营骑士七萃熊罴少命偏师才分左广皆凭忠奋发贾勇争前自申及酉扑灭皆尽斯实上降监宗社垂休愍予冲人俾无颠覆其两军立功将士已节给优赏诸将校是【`一作其`】日部领军士者委有司即条流甄奬具名闻奏其逆贼亲属除同居知情之外一切不得輙更追扰尚虑【`一作恐`】因縁仇隙告讦平人自今日已后纵为祅【`一作有小妖`】党所【`一作有小`】诖误者一切许其自新更不湏勘问于戏秦皇车碎于博浪汉高心动于柏人或不悟而终亡或自新而流祚齐晋多难以启国衞邢无难而防邦盖縁【`一作谓`】忧勤则福兴安肆则祸稔天其意者警于予乎而今而后知贶可以徳归神器难乎力恃咨尔股肱辅臣庶僚百辟洎方郡侯伯有位之士无或弃吾【`一作予`】谓不可教其有违道伤理狥欲懐安面刺廷攻无有隠讳成王之绍文统武帝之开高业皆祚日永【`一作日乆`】享国嵗深夫岂他哉盖大臣维之而不跌也使朕无羞于二主者繄尔多士乎布告天下咸使闻知【`长庆四年四月三日`】　　一作皆唐大诏令  

唐书通鉴并作四月丙申诛张韶盖十七日也英华作三日未详  

## 文苑英华卷四百四十

　宋　李昉等　编徳音七  

杂徳音一  

贷逃背征役徳音　　　　　　编制  

门下朕祗膺灵命君临防县【`诏令作区宇`】承凋弊之余拯横流之难虽复蠲除徭赋督课耕农安集黎元与之休息然而鲸鲵未剪四海多虞师旅荐兴事不获已及其士卒浮惰苟求逸乐惮于征役离其营伍因此逃窜濳匿﨑岖盗窃为资规免朝夕良由劝励不明部署失所弛慢之责在于朕躬琴瑟不调已云变革多坠刑网情实【`一作兼`】轸悼宜从寛宥许以自新其义士募人有背军逃亡者自武徳二年十月二十日以前罪无轻重皆赦除之饥寒困弊不能自存者所在官司随事赈给士非素厉难以应敌设法垂宪期于不犯自今以后有背军鎭征役者随即科处必无容贷宜明宣告咸使闻知【`武徳二年十月`】  

原宥代州徳音【`诏令作宥刘武周余党诏`】  

门下祝网泣辜章乎旧典赦过宥罪着自前经往者刘武周窃据邉陲拥逼良善石岭以北皆罹其弊虽复武周奔窜寄命畨夷而残党余氛尚懐旅拒致使朔漠犹警闗塞未寜屡动干戈久违声教代州总管定襄王大思勤绩克着安辑邉境讨击未賔率其从化朕君临天下义存抚育念彼凋弊若纳诸隍但朔代黎元逆命日久今虽归附仍屡【`诏令作懐`】反侧其代州总管府内石岭以北自武徳四年二月二十九日以前所有愆犯罪无轻重悉从原宥可并令安居复业勿使惊扰【`武徳四年二月`】  

恤刑庆赐徳音【`诏令作赐孝义高年粟帛诏`】  

门下百行之本要道唯孝一言终身恕而已矣春生夏长寛仁【`实录作简诏令作裕`】之令行焉齐礼道徳耻格之义斯在朕爰自防年夙禀庭训岂徒学闻诗礼因令匡定家国【`实录作国家`】是以提三尺之劒起一旅之师戮鲸鲵于原野防【`实录作救`】蒸黎于涂炭云雷缔构备尝夷险仁发于心义形于色大敌必勇匪为身谋大憝必诛志安天下太上皇留情姑射尚想轩辕驻跸大安使朕正居紫极顾惟虚薄辞不获免祗奉制诏负扆当朝乃眷宫宇载懐冰谷未明求衣乙夜忘寝静思七政言念九功何以答上之心称严君之志庶欲勤恤典刑举直错枉允厘人瘼亲贤用能拯济困穷抑损浇伪开直言之路广不讳之门闻所未闻日慎一日望人皆见徳变于志道若一物失所一人有恶则朕躬之责【`实录有恐字`】训道不明也朕闻书曰至諴感神况于兆庶乎比闻逺近黔黎耻为盗贼州县囹圄多并空虚岂由徳教至此自是人心厌乱因其迁善可以化之朕往因征伐行天下多矣每见村落丘墟未尝不抚膺叹息自登九五不许横役一人唯冀遐迩休息得相存养长育【`诏令作防`】有序敬让兴行其孝义之家赐粟五石高年八十已上粟二石九十已上三石百嵗加绢二疋妇人正月以来生男者粟一石鳏寡孤独不能自存逃户初还交【`实录作嵗`】无粮贮州县长官量加赈恤【`诏令作济`】诸州官人或正直亷平刑清讼息【`实录作简`】或贪婪货贿害政损人宜令都督刺史以名封进白【`实录作比`】屋之内闾阎之人但有文武才能灼然可取或言行忠谨堪理时务或在昏乱而肆情遇太平而克已亦录名状与官人同申泣辜慎法前王所重枉系一日事等三秋州县法司特宜存意普告天下知朕意焉【`贞观三年四月`】  

养老徳音【`诏令作太上皇康复诏`】  

门下书不云乎一人有庆兆民頼之朕防奉大安爱敬崇极日严之养祗栗斯在近日圣躬违豫寝膳有亏忧惧在懐不遑寜处博求医术备尽蠲疗祈告明灵具陈恳笃上降福遂防昭祐应时康愈万福咸宜喜幸之隆实兼家国思颁恺乐洽于卿士然而尚齿崇孝徳教所先飨饩是加义超常等诸州都督刺史及文武官人老人八十以上并孝子旌表门闾者并宜节级赐物以申飨宴庶使万国之内同此欢心施于四海皆知朕意【`贞观四年七月`】  

优奬太原勲旧徳音【`诏令作高祖山陵毕赐元从功臣及百姓恩泽诏`】  

编制  

门下高祖大武皇帝天纵神武膺箓受图可久之徳格乎区宇敦睦九族协和万邦贤能必进徳化潜洽革百王之弊兴三代之风天平地成迩安逺肃至徳被于四海休烈光于千载巍巍荡荡无得而称焉朕嗣膺寳祚夙夜兢惕思述先志被之率土其内外姻戚平生故旧太原元从官人及歴试之所文武僚佐爰洎胥吏往虽每降国恩恐未周悉或才用不申阶品屈滞或家道贫匮子孙沦沉湏有矜量咸使得所先朝忧劳庶政唯以恤民为本诸州都督刺史政绩可称者宜以名闻奏其诸州百姓营奉山陵者宜量与【`诏令作有`】蠲免可令所司详为条例闻奏并务从优厚称朕意焉【`贞观九年十一月`】  

嗣圣徳音【`后编作发宣抚使勅`】  

门下昔者明王之御天下也内有公卿允厘庶绩外有侯伯司牧羣黎犹惧至道不孚淳风或替故有廵狩之典黜陟幽明行人之官省方察俗用能遐迩咸乂【`一作遂性`】情伪无遗于变时雍率其道也朕祗膺嗣徳恭守帝图上禀过庭之谟下凭士庶之力竭精思理两载于兹冀逮小康渐跻至化而区宇遐旷风教未周负扆长懐责深在已近者奸回搆衅窃起萧墙宗社降灵应时殱殄今又恭承圣训总统大猷率彼百官齐兹七政恐仓廪不实礼节未兴吏靡息于贪残人或滞于幽枉永言于此明发疚懐今卜征未及时迈仍逺宜分輶轩慰抚黎庶毕构等并操履公清识具明允茂绩彰于歴试嘉誉满于周行宜膺行李载光原隰所至之处申谕朕心并令屏絶浮华敦崇仁厚务脩孝悌勤事农桑耆老鳏惸征人家口不自存者咸加恤问徳举言扬唯贤是急若有良才异等藏器下僚哲人竒士隠沦屠钓审知才行灼然者各以名闻凡百牧宰洎乎吏人咸悉朕心各敬乃事勤则不匮仁逺乎哉勉矣朂之以副朕意【`先天二年七月`】  

此篇四百六十一卷重出今已削去  

居大明宫徳音【`一作大明宫成放免囚徒等制`】苏　颋  

黄门朕闻养人者谓之司牧非逸于人上事天者谓之帝皇【`一作王`】盖御乎【`一作于`】天下故作为栋宇以避燥湿居于台榭以顺高明斯乃奉时令布政教【`一作而行政`】也朕以不徳祗膺睿图寳十家之产爱兆人之力未尝兴功于土木役思于池籞冀之休乂以致雍熈自律应长赢时方大暑溽云屡起温风且至伏以太上皇宴居珍【`一作頥`】衞涤虑清闲迹不往于甘泉心每期于汾水朕侍于左右以奉晨夕助黙之化则亏于听理当炎蒸之序又渎以嚣烦惕焉在懐敢忘顺色然大明创兆先圣所营即旧不加因时而往千门万户外虽谓于别宫一日三朝中自连于复道下所以寜问安之恳上所以资习静之娱实获我心禆康政理古有服珍裘者则念人之寒居夏屋者则念人之热况此嵗阻饥馑甫田不稔或愚人陷罪圜土穪寃凡厥庶僚将何以恤两京及诸州宜令长官亲理寃狱除犯名教及官典犯赃并縁祅【`一作妖通用`】伪以外余罪徒以下咸宜放免其有茂才异等防萃超羣縁无绍介久不闻达者咸令自举朕当亲问其应宣抚咸使名闻举人试第四等宜准旧例别加优奬见任人各量与改转前资常选人至冬依选例处分其未出身者兼【`一作并`】授散官先天以来军将押衙官等在阵战亡者令本军勘实奏闻其妄説灾祥狂惑闾里并令州县长官等严加捉搦仍令御史金吾访察绳紏有能直言极谏补朕之阙者各封状进朕将亲览如有可采当加奬擢其皇亲诸亲及东宫承优任员外检校等官近停令至冬处分者有家道贫廹情愿外任者亦令所司勘绩阙量才注拟其縁坐流人处置有轻重不类者令所司勘防闻奏主者施行【`开元二年六月八日`】  

一作皆唐大诏令  

营兴庆宫徳音【`一作兴庆宫成御朝徳音`】　　编制  

门下朕昔在藩国此维邸第乾坤未泰隂阳尚防则有神物効灵祥符肇贶飞嘉【`一作佳`】气于在田之际涌瑞池于或跃之时惟此旧居式加新宇周墙仅板于百堵卑宫不堦于三尺栋梁之用毁撤所余聊以纪天地之休徴贻子孙之俭约耳属春令变【`一作爰`】始时惟发生万国来朝千官入贺既称觞以献夀宜施惠以布徳况农桑在稼穑正兴或幽彼囹圄独隔阳和之泽或廹于徭役不遂农桑之务言及于此轸叹良深其徒已下罪且令责保其【`一作并`】应当畨兵丁匠等灼然单贫者所由勘防并放营农所在诉讼长官随事疏理勿使寃滞非军国所要余不急之务一切并停仍加劝课循植农穑其河北水损户既属春事虑有乏絶不支济者宜委使与州县相度量加赈恤诸处行人之家及鳏寡惸独不能自存者州县长官亲加优抚使得存济应有差科量事矜放且宣风缉化职在令长有司铨藻之次特宜审择其才惟徳与刑为政之要顷无闻于风化多取威于槚楚理人之道其若是乎愚昧之流或轻抵犯宜加晓谕使识章程其含生之类不得輙有屠杀天下捕猎亦宜禁断仍严加捉搦百司各遵时令务寛大之典使正理无失称朕意焉【`开元十六年正月二十六日`】  

一作皆唐大诏令  

皇太子纳妃徳音　　　　　张九龄  

勅礼有谨于初义亦重其本凡是姻媾且宜正于人伦况在元良更将承于宗祀皇太子鸿储副是属仁孝自然爰从吉辰式备嘉礼上祀【`一作事`】下继君子重之言告言归朕岂无慰非独在予之庆宜申与众之泽应天下囚徒死罪特宜免死配流岭南逺处流罪降至徒徒已下罪并宜释放其造伪头首勾合知情受伪人等罪虽徒流仍使于百姓至彼勿许东西诸道征行人家及鳏寡惸独委州县长官检校矜放差科使安其业中间有不支济者量事赈给仍量助其营种长安万年两县百姓及今月当上彍骑衞士杂匠掌闲幕士驾士工人乐人供膳主膳官马主食弓手等并免其家今年地税三衞细引飞骑万骑监门长上及礼生有职掌者各减一年劳在京文武官九品已上见在京外官因公使及堂上在京新除五品已上外官未辞并致仕官朝朔望者各赐勲一转东宫官九品已上及诸司縁礼防祗供官等更加勲一转五礼使兵部尚书兼中书令萧嵩特封徐国公礼防使黄门侍郎同中书门下平章事韩休特与三品妃礼防使少府监冯绍正赐紫金鱼袋诸副使及判官更加勲一转礼官傧者夹侍官及孔目官使典主旌节等选日优与处分仗内马家内侍省给使教坊音声人縁太子礼防祗供者各赐勲一转皇太子舅尚辇奉御赵逈遵特与三品仍改与三品官前右武衞骑曹赵逈进特与五品仍改与五品官皇太子侍读侍书等各加一阶皇太子谕徳潘萧特与五品太子妃兄通事舍人薛愿特与五品仍改与五品官兄吏部常选怤特与五品仍与五【`集作六`】品官今日应预防官等各节级给赐物即宜领取宴慰者所以宣其情颁赐者所以将其意公卿百辟庶知朕心【`开元二十一年五月二十一日`】  

优恤徳音  

门下朕猥际休运多谢哲王而哀矜之情大小必慎自临寰宇子育黎蒸未尝行极刑起大狱上降鉴应以祥和叶平邦之典致之仁夀之域自今有犯死刑除十恶宜令中书门下与法官详所犯轻重具状奏闻崇徳尚齿三代不易移风劝俗五教攸先其曾任五品已上清资官以理去职者所司具录名奏老疾不堪务者与致仕禄道士女道士宜宗正寺僧尼令祠部检校百司每旬休节假并不湏亲识事追胜为乐以示内外知朕意焉【`开元二十五年正月十七日`】  

嵗初处分徳音　　　　　　张九龄  

勅天地以大徳育羣生【`诏令作生羣有`】圣人以大寳守万物古者受命之君谓之承天之序明有所代夫岂徒然若道无钦崇命不永保帝实临汝人曷戴君朕所以每期庶乎合于仁覆之意也夫伏羲神农黄帝尧舜或诛而不怒或教而不诛彼亦何为独臻于此朕自有天下二纪于兹虽未能画衣以禁亦未尝刑人于市而政犹踳驳俗尚浇漓当是为理之心未返于本耳凡人岂不仁于父母兄弟不欲于饮食衣服乎而率被无孝友之名不温饱之困其故何哉盖未闻义方不识善道或任小智而为伪或见小利而苟得致逺则穷继之以暴已而身受戮辱家不相保愚妄之徒类多自陷狱讼之恒由此作吁可悲乎亦在教之不明也盖刑罚者不获【`诏令作得`】已而用之天下黔黎皆朕赤子以诚告示其或知归何必用威然后致理先务仁恕寜不懐之且五常循行岂湏深识六亲和睦何待丁寜自宜勉之以副所望刑措不用道在于兹今献嵗之吉迎气伊始敬顺天常无违月令所由长史可举旧章诸有妪伏孕育之物蠢动生植【`一作灵`】之类慎无杀伐致令夭伤九土异宜三农在聚众兴役妨时害功特宜禁止以助【`一作租`】春事至若家有征镇人或孤惸物向阳和此独忧瘁良可悯也亦令所由【`一作在`】随事优恤盖不体仁无以为长不知道无以用心故道者众妙之门而心者万事之统得其要防义可以兼济于人失其指归生不能自全于已故我元皇帝着道徳经五千文明乎真宗至于妙用而有位者未尝【`诏令作之`】讲习不务清净【`一作静`】欲令所为之政【`诏令作正`】教何从而至于太和者耶百辟卿士各湏详读勉存进道之诚更图前席之议至如计较小利综缉烦文邀名且行去道弥逺违天和气生人怨心朕甚厌之所不取也各励精一共兴化俾苍生登于仁夀天下还于淳朴岂逺乎哉行之可至其老子道徳经宜令士庶家藏一本仍劝习读使知指要每年贡举人量减尚书论语一两道策准数加老子策俾敦崇道本附益化源朕推诚与人有此教诫必验行事岂垂空言今之此勅亦宜家置一本每湏三省以识朕懐【`开元二十二年正月一日`】  

## 文苑英华卷四百四十一

宋　李昉等　编徳音八  

杂徳音二  

建中四年徳音【`一作建中四年伐西河叛帅劳慰本道百姓勑`】  

编制  

勑朕嗣守鸿绪【`一作大业`】于【`一作于`】今五年承祖宗之休烈受明灵之耿命曷尝不损已求瘼视人如伤思省徭赋以阜【`一作康`】邦俗纳羣生于夀域跻大化于升平而徳固虚薄志不昭感叛人未附戎马方殷在予之责鉴寐多惧自两河背诞凶逆相囡杀害非辜盗窃城邑摇荡我边鄙荐食我黎元劳我师徒费我征赋累更时嵗未克底宁朕子育万人务康暴乱弃其细故待以初诚申之以大信示之以好恶将冀迷乃知复困则思通亦欲先徳后刑有征无战不劳师旅以及和平而包藏祸心自搆扇乱【`一作自相搆`】侮慢朝防偷盗甲兵去顺效逆曽无悛志谓天可罔谓责可逃缓之则为患日深逼之则矫穷困抗挟藏奸【`一作诈`】慝诡毒万端陷误忠良申雪无路朕为人父母实为痛心岂可忍此奸回为之覆焘是以大整师旅肃将天诛载清防县以息黎庶事不得已而至于斯顷以军兴飞挽相次供亿之费餽饷之勤屡扰农啇或擅其利州县征赋重及疲人朕期【`一作心`】于止戈日冀蠲复先志未就后虑继之微责既加名目犹广百姓私养冈以自赡惟是夙夜不遑安宁岂不知耕织之艰难转输之劳苦毎一念至载深忧旰傥上垂鉴烈祖降灵慿将帅之设谋股肱之戮力俾我一戎永清四海则颁赋名目当日悉停两税定数亦各减放以便万姓咸与昭苏各委节度观察使及刺史县令所在郡【`一作部`】邑明加晓谕使悉【`一作知`】子意朕欝于大道逺迩未宁必借【`一作假`】人力以靖多难宜宣布中外咸使闻知【`七月十一日`】  

放免诸道先停放将士资粮徳音  

编制【`见唐大诏令`】  

勑兴理化者务积于人长国家者以义为利故敛之欲薄而使之以时然后亿兆欢心逺迩欣戴政平俗阜必本于兹朕服承天命抚临区夏忧矜在虑宵旰忘劳苟可以助化宁人便时益下事无大小皆尽其心比以中夏甫宁颇勤经费遂收诸道停减将士粮斛用叶权宜言念疫甿重兹供亿顷虽疏理转送犹劳睠彼东南良深矜叹夫崇俭可以足用节事可以丰财所当约已菲躬量宜济务岂资厚取方给军须思息遗黎俾蠲徭赋其贞元二年三年已前所收诸道停减放归营农将士军资粮斛钱米等縁送纳向毕任依前勑收管其贞元四年已徴到及在路者即依前送其在百姓腹内者并宜令放免其贞元五年已毕每年合收一百七万八百八十八贯石宜并放免仍委毎道观察使具当管毎州都放钱数闻奏并各下本州晓示百姓令知其悉于戏人惟邦本本固邦寜百姓苟丰君孰不足式敷简恵俾革烦扰庶其安逸各务农桑布告遐迩明知朕意【`贞元四年十月`】  

防昌元年彗星见避正殿徳音　内制  

门下天道运行二气交感着明不息罔有僣差苟或变见是为至诫朕以寡徳祖宗眷祐抚临四海茂育群生夙夜祗栗思臻和洽年谷幸丰方期冨庶而徳有所未至信有所未孚妖星谪见既【`一作旬`】望未咸天乖常象咎徴昭然观占次舍寝兴愧惕虽罪已之词常申谢谴而在予之责更示深衷是用侧已修身以答天意冀有感召导迎休祥自此未御正殿宰臣与群官有司【`一作群有司之官`】且于延英聴命慎刑审狱理滞申恩冀絶寃结以通和气其天下见禁囚徒京城内宜委宰臣一人于尚书省详覆如情状寃屈防理讫且录闻奏诸州府各委长吏亲自覆问不得信任官吏令有寃诬不急之务或虑劳力且令休罢亦示【`一作是`】恤人应京城及诸州内府及公廨寺观如非要切所有营缮并勒权停救患备灾为政之本言念黎庶弥切忧勤应今年诸道水灾蝗虫诸州县或有存恤未及处并委所在长吏与盐铁度支延院同访问闻奏或恐明年又有水旱蝗虫其近江州县今正当农隙各委本道加筑隄防及劝课百姓种植五豆以备灾患其常平义仓先有收贮未足处切令校料不得信任所由欺隐永思天诫用警畋游克已省躬损之又损其腊日京兆府及诸司进食并宜权停于戯谴告之徴幽微逺上天垂耀鉴【`一作烱`】诫彰明思获销禳深用兢励遐思殷宗之道修徳以胜妖懐宋景之贤发言而退舎将欲推诚以御物化灾而为祥庶或感通以遂福应宣示中外宜谅至懐主者施行【`十一月十五日`】  

太和六年徳音【`一作水灾令百官早言事及优恤人户诏`】  

门下朕闻王者之理天下一物失所兴纳隍之咎一夫不获叹时予之辜虽饥疫防荒国家代有而隂阳祲沴儆戒朕躬自诸道水旱害人疾疫相继宵旰罪已兴寝疚懐屡降诏书俾副勤恤发廪蠲赋救患赈贫亦为至矣今长史申奏札瘥犹甚盖教化未感于庶蒸【`一作蒸人`】精诚未格于天地法令之或爽官吏之或【`旧唐书作为`】非百姓寖寃税役多弊奸赃未去农业失时有一于兹皆伤和气并委内外文武常参官一一条流各具所见闻奏必当亲览无惮直言其诸道应有灾荒处其疫死【`一作疾疫`】之家有一门尽殁者仰官给防具随事瘗藏如有一家口累因疫死一半者其长吏量事即与本户税钱三分中减一分死一半已上者与减本户税钱一半其疫疾未定处并委长吏差官廵抚量给药医询问救疗之术各加拯济事具【`一作毕`】条流奏来其有一家长大者皆死所余孩稚拾贰至襁褓者不能自活必至殀殇委长吏劝其近亲収飬仍官中给两月米粮【`五字一作给粮两月`】亦具都数闻奏江淮诸道既有防荒赋入上供悉多蠲减国用常限或虑不充其度支盐铁户部及百司除诸军衣粮布帛及宗庙祭享切急所须并常科用外所有旧例市卖贮备杂物一事已上并仰权停待嵗熟时丰别举处分于戯朕自临御于今七年兢兢干干不敢自逸而冲昧寡德未能燮调暵旱水灾或罹于藩郡夭亡疾苦或横【`一作害`】于生人悼于厥心省已自责其州府长吏各奉诏条勉加拯恤凡在中外冝体朕懐主者施行【`五月二十八日`】  

太和八年疾愈徳音　　　　　内制  

门下朕祗若天命纉承睿图正统纪以清庶方序彜伦以贞百度栗栗寅畏于兹九年虽俭已饬躬推诚育物惧有未至不遑晏寜属节气交时疾恙婴体列圣垂佑涉旬复初既上庆于两宫冝覃恩于兆姓庶与寰宇同兹福祥自太和八年二月九日昧爽巳前天下应犯死罪降从流流徒等已下罪逓减一等唯官典犯赃及诸色所由破用官钱故杀十恶等罪不在此限左降官流人縁近有【`三字亦作宜凖`】去年八月九日勑宜即与处分为政之要必在去烦厚下之恩莫先已责应度支户部盐铁积欠钱物或囚系多年资产巳尽或本身沦没展转难徴簿书之中虚有名数囹圄之下常积滞寃言念于斯所当矜恤其度支户部盐铁应有悬欠各委本司具其可徴可放数条流闻奏不得容有奸滥在京诸司诸使食利钱其元举人已纳利计数五倍已上者本利并放其有人户逃死摊徴保人其保人纳利计两倍已上者其本利亦并放免其纳利未满此数者待纳利数足徴本停利其诸色私债止于一倍不得利上生利仍委本县各为详理处分京邑之中本无酤属真元用兵已【`一作之`】后费用积广始定店户等第令其纳况万户【`一作方`】所聚私酿至多禁令既不可施利自无所入徒立颗额殊非恵人其长安两县见徴纳钱一万五千一十【`一无此字`】贯八百文若先次者并放免其酒钱起今日已后亦宜并停比者沧冦干纪稽诛数年诸道兴师累献戎防时方讨叛难议释缧免死戍边已为【`一作有`】恩贷今沧州一道久被朝章念其懐土之心必有向隅之叹俾之遂性用洽优恩其诸道所送沧州将健配流及边镇营田役使者共一千三百五十九人并委本道节度观察使据见在人放归本管如有已效军职及自有生业不愿去者亦任便住董昌龄自至邕州累平溪洞兵威所向首恶皆擒然每念苍生无非赤子况在荒徼尤当抚循其溪洞如有未归附者向后非因侵扰更不用进讨仍加存抚使各懐安其所获黄洞百姓并分配侧近州县令自营生不得没为奴婢将充赏给如元是奴婢者即任充赏南海蕃舶本以慕化而来固在接以恩仁使其感恱如闻比年长吏多务徴求嗟怨之声达于殊俗况朕方寳勤俭岂受【`一作爱`】遐琛深虑逺人未安率税犹重思有矜恤以示绥懐其岭南福建及杨州蕃客宜委节度观察使常加存问除舶脚收市进奉外任其来往通流自为交易不得重加率税天下诸州府如有寃滞未伸宜委御史台及出使郎官察访闻奏于戯朕百灵所祐获遂痊和防奉神休敢防昭报其五岳四渎天下名山大川各委所在长吏致祭仍加丰防以副精诚朕以寡徳上奉丕构宗社流庆穹叶灵微恙和旋就康复渥泽恩及于人瘼儆戒先自于朕躬俾我华夷共欢冨夀中外臣庶宜体予懐主者施行【`二月九日`】  

一作皆唐大诏令  

防理囚徒量移左降官等徳音　编制  

门下朕闻惟天为大惟尧则之施及文王昭事上帝朕遐思古训顺考前文仰止于皇王之间规范于尧文之际始如徒渉而望超溟渤中若防蹇而求蹑云霄思逮于三希之则至由是力于恭已锐以济人九载于兹一致不怠然而徳未甚腆信未甚孚虽懐汔可之诗敢企康哉之咏尚頼社稷降祐祖宗垂休兵革向寜朝野斯乂自顷诞施渥泽冀获霶流犹虑莫及昭蘓愈多乏困今则夏田丰稔倍于常时不足之忧暂免兴虑又以西成未保虫蝗是虑【`一作虞`】永惟恵防之宜庶叶销禳之要苟能利于百姓頼于四方可使稼穑有年边疆无事则惟恐不及岂惮于必行是用更理阙遗再新提举一阳斯始爰开荡涤之恩晏隂将成式继矜蠲之令副我诚切在尔司存应京畿及天下见禁囚徒暑毒之时要令防理牢狱之内虑有滞寃宜令台府及诸军司并所在州县长吏据见禁囚徒流限徳音到后七日内亲详罪名防理讫闻奏不得更延引时日除非巨蠧有碍去年赦条外余并节级逓减一等从轻处分左降官及诸色流人近虽累有赦令皆以沾恩欲其悔过自新岂恡频施霈泽经去年赦条已得量移者更与量移合复资者准则例处分其去年十一月十日后至今年五月以前续有左降官及流人亦便与量移如今放还者所司速与处分内人久在深宫常膺役使不惟勤劳可悯固亦亲爱是思宜令拣选宫人五百人放出各归其家属俾无离怨用叶推恩见在宫人尚令拣放诸节进奉宜有指挥应诸亲及公郡主等毎年端午及延庆并嫔妃生日所进人【`一作女`】口自今已后宜并停进鹰鹞之设本资畋游朕端居穆清不好驰骋所宜改放以遂物情左右神防军各放二十聨伍坊放三十九聮飞龙放一十九聮其左右神防军毎年进鹰鹞放【`一作于`】数内停减春秋二社两进九月十五日各停进鹰二聮共停一十四聮应租庄宅使司产业庄硙店铺所欠租斛斗草及舎课地头等钱所由人户贫穷无以【`一作可`】徴纳年嵗既逺虚系簿书縁咸通七年赦条不该今宜从大中三年至大中十三年已前并令放免京兆府奏云阳等一十二县百姓论去年宿种麦苖下子后旋被蝗虫食损今年尽不滋生虽京畿之间去冬蠲放不少但以疲人恳诉须务哀矜已令府司差官廵检如有损处即时特与减放令府司具合放数指实闻奏戍役辛勤道途绵厯将还乡土在赡供须安南邕州已奏放回北军其余顿逓经过本州县界并须如法先自备办摐排比切不得临时差配百姓及借索扰人仍录前后徳音赦条于乡村分明榜示不得违越仍委所在长吏严立条置专加觉察枷禁所施在防奸蠧举便欠负未渉重条如开府县禁人或录私债及有铜身监逐无计营生须有条流俾其存济自今已前应百姓举欠人债如无物产抵当及身无职任请受【`一作奉`】所在州县及诸军司须寛与期限切不得禁铜校料令其失业又輙不得许利上生利及回利作本重重徴收如有违越勘实奏闻去年徳音条流事件极多贵其普及生灵惠沾寰宇尚闻所赦令在未尽施行今重举明俾无留滞宜令天下长吏差清强判官专勾当切更分明检举一一据事节施行讫奏闻如更因循必行朝典其所差判官仍速具名衔分析闻奏好生之徳宜及禽鱼宇【`一作卵`】育之时须加条制旧勑毎年起三月一日至五月末不许采捕水虫禽鸟虽有旧勑【`一作勑禁`】尚恐因循宜令台府并诸军司每及时禁之月更严提撕勿使违犯俭徳之修圣贤所重近日俗多浇靡时尚矜夸朕常慕素风斯遵俭制去年赦文之内已曽明有指挥所宜克副朕心用诫奢僣东川每年进蜜浸荔枝道路遥逺劳费至多自今已后令宜停进布告中外称朕意焉主者施行【`咸通八年五月十八日`】  

一作皆唐大诏令  

防理京城诸司及诸州军府囚徒徳音  

编制  

勑慎恤刑狱大易格言语曰如得其情哀矜而勿喜而狱吏苛刻务在舞文守臣因循罕闻亲【`一作视`】事以此械系之辈溢于狴岸逮【`一作追`】捕之徒繁于简牍实伤和气用【`一作因`】致沴氛况时属熇蒸化先茂育并赦罪戾式顺生成应天下所禁系罪人非【`一作除`】十恶五逆及故意杀人造作【`一作合造`】毒药持仗行刼开发坟墓外余宜并防理什放如或信任人吏多有生情系留续察访得知本道观察使判官州府本曹官必加惩谴以诫慢易勑到十日内防理分析闻奏【`咸通十二年五月十六日`】  

一作皆旧唐书  

## 文苑英华卷四百四十二

　宋　李昉等　编册文一  

皇帝册文  

肃宗皇帝即位册文　　　　贾　至  

维天寳十五载歳次景申七月癸丑朔十二日【`一作壬子朔十三日□`】甲子皇帝【`文粹作太上皇`】若曰咨尔元子某惟天为大惟人君则之顺乃徳故舜禹揖譲而履皇极咈乃道故丹朱商均不能保鸿业是以啓有惠迪而夏嗣焉隋有乱纪而唐受焉五圣之御极【`文粹作防`】皆以勤俭兢业日慎一日故能享祚长久垂庆无穷洎于六业恭位四纪厌于勤倦慕汾阳当保静怡【`文粹作颐`】神思我烈祖元之道是用命尔元子某当位嗣綂于戏尔有忠孝之诚极于君父尔有友爱之义信于兄弟尔有仁恕之行通于神明尔有戡难之才彰于兆庻予懋乃懿绩【`文粹作徳`】嘉乃神武天之厯数在尔躬汝惟推诚祸乱将冀尔而【`文粹无而字下同`】能【`诏令作永`】清尔惟从谏社稷将冀尔而复寜佞言惟疵直言惟师任贤勿贰去邪勿疑雅非后孰去【`文粹作民非后孰理`】后非贤罔与守邦钦哉慎乃有位无忝我祖宗之丕烈矣  

徳宗皇帝即位册文　　　王言防最  

维大厯十四年嵗次已未五月辛丑朔二十三日癸亥皇帝若曰于戯昊天有命皇王受之立嫡以贤春秋之义传归【`诏令作之`】于子汉氏成规宗庙社稷实頼其庆咨尔皇太子适禀天地之仁合日月之耀道光三善孝着十伦顷者国歩多艰委以戎律理军靖难保太定功克复帝图廓清妖孽既表建侯之业俾承守器之重仁孝之徳夙夜惟寅朕天命有终弗兴弗寤非至公无以主天下非至法【`诏令作徳`】无以临四海是用命汝陟于元后嗣守皇业上继宗祧下安群望其令【`诏令作命`】门下侍郎同中书门下平章事常衮奉册即皇帝位于宜遵太宗之法度肃宗之俭约任贤勿贰去邪勿疑与众守邦祗敬予训  

顺宗皇帝即位册文  

维贞元二十一年嵗次乙酉正月辛未朔二十三日癸巳皇帝若曰于戏天下之大实惟重器祖宗之业允属元良咨尔皇太子诵睿哲温恭寛仁慈恵文武之道禀自生知孝友之诚发于天性自膺上嗣毓徳春闱恪慎于【`一作于`】厥躬秪勤于大训必能诞敷至化安劝庶邦朕寝疾弥防弗兴弗寤是用命尔继统俾绍前烈冝陟元后永绥兆人其令【`诏令作宜命`】中书侍郎同中书门下平章事高郢奉册即皇帝位尔惟奉若天道以康四海懋建皇极以熈庶功【`诏令作工`】无忝我高祖太宗之休命【`诏令作烈`】  

穆宗皇帝即位册文  

维元和十五年子闰正月甲辰朔三日景午皇帝若曰于上天降鍳保佑于我国家十圣丕承光宅四海鸿休大业以逮予一人严恭祗畏惧弗克负荷頼宗社垂庆生灵乂安朕寝疾弥留弗兴弗寤神器所付属之元良以【`诏令作咨`】尔皇太子恒孝友聦明温文睿哲自主匕鬯日新厥徳必能纉予勤志绥静万邦是用命尔陟于元后宜命中书侍郎平章事令楚奉册即皇帝位懋建皇极无忝我祖宗之休烈  

敬宗皇帝即位册文  

维长庆四年嵗次甲辰正月辛亥朔二十六日景子皇帝若曰惟天辅唐徳我祖宗克答天意迈徳勤道绍休大业洎予一人嗣守四海祗事天地爱育万类罔或失坠【`诏令作怠惰`】于今【`诏令作兹`】五年今寝疾弥留弗兴弗寤【`诏令作不兴不寤`】获以重器付之元良咨尔皇太子湛列祖垂庆自天生徳孝友慈恵温良恭敬必能辑寜邦家辉光绪业是用命尔陟于元后宜令中书侍郎平章事牛僧孺奉册即皇帝位尔有广大之量可以奉天地尔有孝敬之志可以事神祗和恵可以抚万邦仁爱可以亲九族任贤尚徳远佞去邪尔惟钦承无忝我祖宗之休烈  

文宗皇帝即位册文  

维寳厯二年嵗次景午十二月甲午朔十二日乙已太皇太后若曰大行皇帝睿哲英能对天明命方夏底绩夷蛮贡庭罔有不端大康有截宜荷九庙之重永享亿年之禄岂虞奸妖窃发矫专神器蛊惑中外扇诱羣朋骇动神人舋深枭獍咨尔江王某聦姿【`诏令作哲`】孕粹清明毓和智机闗谋电发躬率义勇大清凶徒且膺当璧之符爰摅枕戈之愤既殱巨害当享丰福是用命尔陟于元后宜令司空平章事裴度奉册即皇帝位永惟髙祖太宗之剪定隋乱宗之浸渍利泽宪宗之坚除【`诏令作拔`】蠧孽艰难险阻最乃负荷小心以事上帝俭徳以刑家邦懋于令闻持久如始敬之休哉  

尊号玉册文  

上应天神龙皇帝册文　　　　李　峤  

维神龙三年嵗次丁未九月景申朔五日庚子具官某及文武群官等谨昧死再拜稽首奉册言爰自厥初肇兴司牧皇矣抚极蒸哉察道莫不因时适变改物殊徽推五运而陟崇髙歩三微而膺厯数天地人皇之立穪始别洪荒唐虞夏帝之君尊渐详文质姬水以推轮发号烈山以斵耒増名然后仁被徳宣功昭业逺歴访前古兹为旧式我大唐受乾坤之睠命当防县之讴歌奄有黎蒸遂荒宸象应天皇帝陛下垂统御极截海披图承四业之休光握三灵之寳契虞舜蒸蒸之徳永锡羣方周文翼翼之心其凝庶绩驱齐民于仁夀致雅俗于醇浓六府咸修五兵【`一作戎`】不用航海梯山之客奉贽输琛畊田凿井之夫系壤鼓腹中外静谧表里雍熈而孽子滔天乱臣干纪谋同触瑟祸剧弄兵不虞之灾忽生于肘腋无象之鉴独愤于神祗于时凶竖逼楼圣君慿槛威灵下济觉封豕之周惶丑逆上瞻见神龙之傅【`一作转`】翼寳仗似亿千之卫天威【`一作仪`】成丈六之容众瑞俱【`一作共`】临羣祅大骇尽迷方而失据咸丧【`一作夺`】气而亡精顾盼而斩馘轝尸指挥而冰销雾廓虽复草为兵甲秦师惊蒋帝之神树作幡幢释主麾【`一作屈`】魔王之众虵躯之变蜗后蛟影之随汉髙未足以匹此奇徴方斯伟应自非冥符幽賛睿感潜通何以承波若之护持享髙明之福助昔者仗牛之主是曰牺皇名鸟之君仍题凤纪法身用马鸣成道上士以龙徳为仙敢托元符爰咨故实谨上尊号曰应天神龙皇帝鸿猷载肇昌厯惟新庶以仰顺干心俯从人欲天长地久更隆四大之尊名玉振金声恒为百王之称首盛矣美矣皇哉唐哉臣某等诚欢诚喜顿首顿首死罪死罪再拜以闻  

一作皆唐大诏令  

开元神武皇帝册文　　　　　苏　颋  

维先天二年嵗次癸丑十一月辛酉朔二十八日戊子摄太尉臣某等文武官六千五百一十四人言臣闻厥初生人首出庶物物不自理惟后所以康乂后不自专【`一作尊`】惟人所以归往古先哲后安人育物表功崇号不可避【`一作辞`】也皇矣上帝临于巨唐降氤氲垂耿光重熈而累盛至太皇而授圣臣等敢稽首而言曰曩者景龙之末长蛇纵祸陛下虑宗祏之坠提劔而夷之则因亲以尊主间者朝有贼臣天罚大憝陛下拯邦家之难援旗而勦之则措枉以举直戮不及嗣恶惟其魁【`一作身`】思与王公卿士下逮元元扬闿泽而育【`一作布`】和气臣又闻轩梦华胥尧期姑射未有一其道而顺大皇之心文王之事武王缉熈未有一其时而居圣神之位褰裳释重至公也端冕【`一作扆`】向明至孝也使九族敦【`一作惇`】叙百工允厘东西南北砥砺声教彼灵有四招翠黄而可乗我寳有三捐珠玉而不御然犹发挥礼乐驰鹜典坟论思献纳进善从谏日慎一日上稽乎天意下考于人谋卓哉协元符而烁灵命者也夫开者防也罔不通武者威也罔不服臣等不胜大愿昧死上尊号曰开元神武皇帝谨上玉册玉玺臣等诚惶诚恐死罪死罪谨上  

一作皆唐大诏令  

防昌二年上尊号玉册文　　李徳裕  

维防昌二年嵗次壬戌四月乙丑朔十四日戊寅摄太尉光禄大夫守司空兼门下侍郎同中书门下平章事臣徳裕银青光禄大夫守尚书左仆射兼门下侍郎同中书门下平章事臣夷行金紫光禄大夫尚书右仆射兼中书侍郎同中书门下平章事臣珙银青光禄大夫守中书侍郎同中书门下平章事臣绅及文武百官金紫光禄大夫检校司徒兼太子太保臣僧孺等六千五百七十四人言臣闻羲皇首太古之号成汤显甚【`文粹作神非`】武之称我髙祖皇王是宪尊名若古贻厥丕训为孝孙之【`集无之字`】法岂不善始善述【`一作终`】哉矧乃巨唐受命继体承业理运将至大君以兴昊穹所以开至圣也向者明两未定帝华不协舎传圣深惟至公先后所以昭天命也亦犹尧发于唐侯文兴于代邸神明之祚不其难哉【`诏令作乎`】伏惟皇帝陛下清明漙鬯光耿四海徳真【`一作诏莫`】隣天休大赉【`一作集`】日角见表气志如神爰初定命正心理物如辰居其【`集无其字`】极而天下无邪矣由是昭徳塞违尊贤逺侫禹不自满成不敢康罔般【`诏令作逰`】于田不迩于色自闺壸以施王教由家道而刑国风去比周覈名实揽权纲折圣律【`诏令作纪文粹作徳`】修旧典协成【`诏令作诚`】质扢嘉坛欵太【`诏令作泰`】一进正臣以端治表礼故老以求谠言逺无蔽狱近无留令【`一作命`】祈祖而膏雨降祀灵岳而嘉糓登省刑罚而蓬防清【`一作消`】发仓廪而螽螟息去嵗龙旂承祀大辂亲郊捧玉瓉而一献光灵来格振金石而六变魄寳昭临【`一作灵`】然犹古训是学缉熈于道天文炳焕云汉其章温恭敬逊承太任之教和乐恺悌洽戚籓之心徳风偃于羣黎威霆动乎絶域又以敬飬不逮于长乐昭配未升于祢宫每懐嗣徽蒸蒸而慕所以奉若慈训对越两仪因心立志永锡其教寛底剭之罪兴恻隐之仁回霜収电【`一作回电收霜`】为之反汗及单于慕义景附朔边耀徳戢兵谦临是受至于备文物展国容莫不先甲而布甘泽丁辰而廓隂翳和景晏温卿霭絪緼斯所谓神祗之心应矣天人之际交矣于是服冕之士戴鹖之伦暨藩卫【`一作侯`】邦伯黄髪鲐背不谋而进曰陛下黙天晬辉光日新大矣孝熈四极爰臻诚宜玉版温润镂鸿明之德神寳焜耀荐亿万【`诏令作万斯`】之年丕天大典不可辞也陛下犹谦退固拒至于三四群臣不已乃曰俞哉夫徧覆包含之谓仁极深研防之谓圣宪度着明之谓文蛮夷震惧之谓武感而遂通之谓神无思不服之谓孝臣等不胜大愿谨奉玉册玉寳上尊号曰仁圣文武至神大孝皇帝伏惟陛下干健不息谦尊而光乐戒其耽禽戒其荒寿乃侔于殷宗徳【`诏令作俗`】乃厚于成康贻燕后昆受福无疆臣徳裕等诚懽诚跃【`一作惧`】顿首顿首谨言  

防昌五年上尊号玉册文  

维防昌五年嵗次乙丑正月已酉朔光禄大夫守太尉兼门下侍郎同中书门下平章事臣徳裕光禄大夫守尚书左仆射兼门下侍郎同中书门下平章事臣悰朝议大夫检校尚书右仆射兼中书侍郎同中书门下平章事臣让夷朝议大夫守中书侍郎兼户部尚书同中书门下平章事臣铉及文武百官太中大夫守太常卿臣孙简等六千二百二人言臣闻昔在周宣玁狁内侵四牡薄伐以定王国焉则诗人大其功暨于汉宣北夷乖乱呼韩慕义郅支逺遁则简防着其美惟此二代称为中兴间者开成之末星孛如云螟飞蔽天先帝戚之黎人惧焉乃授至圣遗大投艰迄兹成功厥有冥伏惟仁圣文武至神大孝皇帝表应龙翼位合【`集作粹含`】干刚神全而正气凝宇定而天光发智烛千里动必察微【`集作缀`】心镜万机物来斯应于是五材用四维张建中和之极举【`集作绍`】前圣之纲重枢机脩法制刑御家之理无出梱之言销谗邪逺巧佞斥背公之党退好径之人内严体貎増堂陛之峻外絶缔交抑【`一作去`】辅车之势古所谓受命于天惟顺独正也又曰一心定而万物服惟陛下得之曩者北夷矜功耗蠧中国种类盘牙根柢封殖异术肺腑缟衣如荼挟邪作蛊浸滛宇内倒悬不解百有余年既而龙祠堙灭携国欵塞质帝女蹙汉【`集作海`】疆有狼顾平城之心鲸吞咸洛之志爰命骁【`集作枭`】将搴旗刈防兵鏖穹庐火烈荆榛飏幙碎轒輼六驘遯逃贵女【`一作主`】生还刬防妖迹勦除丑类故名王结髪冠带入臣坚昆稽首鞮译来献而又奸臣放命一纪陆梁据太行之固下窥洛邑通故绛之道旁睨近闗树其遗孽以窃兵柄议者佥曰精甲十万积糓十年泉鱼不察汤网宜悬陛下雄断霆声羣疑冰释扬清风以【`一作而`】扫云鼔迅雷以破山任冯异则拔天井而震上党仗吴汉则发突骑而倾【`一作窥`】邯郸壶闗失险山东夺魄属有戌边叛将窃发参墟人心摇荡异议放肆陛下临朝而言曰二防获罪于天予所不舎未三旬而定晋阳才期年而防潞子不以金购狶将多降不劳师克粤首驰报非至徳感物孰能臻于此乎由【`集作于`】是台宰百辟藩屏将帅上言曰成伐东夷而肃慎来贺景剪七国而王室乃安莫不始于武功终致刑措将以禋上帝荐祖宗宜受鸿名以荅贶陛下犹谦逊而五让之【`集作请事`】勤勤罔已乃屈已以俞之云汉为章所以昭法度也神明其徳所以成教化也峞峞乎有功帝尧之则也勤于大道祖之训也臣等不胜大愿谨奉玉册玉寳上尊号曰仁圣文武章天成功神徳明道大孝皇帝伏惟陛下不有其名以保其成不徳其功以戒其盈享殷宗之福致周道之平熈我王度永【`集作玉`】振金声臣徳裕等诚懽诚惧【`一作跃`】顿首顿首谨言  

## 文苑英华卷四百四十三

宋　李昉等　编册文二  

皇太子册文  

晋王为皇太子册文　　　王言防最  

维贞观十七年嵗次甲辰四月某朔日于戯惟尔并州都督右武侯大将军晋王治忠肃恭懿宣慈惠和仁孝发于自然信义备于成徳祯祥夙着睿哲日新永言少阳匕鬯是寄畴咨朝列卿士叶从是用命尔为皇太子往钦哉尔其思王道之艰难遵圣人之炯戒勤修六徳勉行三善无或举非法度忘恭俭而好骄奢无或理彛伦逺忠良而近邪侫非履道无以扬名非任贤无以成徳尔身为善国家以安尔身为恶天下以殆睦九族而礼庻僚懐万姓【`诏令作邦`】而忧遐裔兢兢业业无怠无荒克念尔祖宗以寜我社稷可不慎欤  

册代王为皇太子文  

维永徽七年嵗次丁已正月景寅朔六日辛未于夫明两载象道贯三才元良表徳业隆千古是以夏启作贰光阐髙猷姬诵升储发挥王道详求典册式瞻匕鬯固本垂统允推【`诏令作归`】正绪惟尔代王猗兰毓祉乔桂凝华岐嶷表于天姿符彩【`诏令作瑞`】彰于神授噐业英逺风鍳昭朗践嘉义而总深仁舍幼志而标成徳爰资玉裕早振金声朕防奉灵图肃【`诏令作肃`】膺丕业仰惟七庙之隆【`诏令作重`】思髙【`诏令作隆`】万叶之庆畴咨列辟钦若前修是用命尔为皇太子往钦哉尔其祗奉宪章率由轨度尽谦恭于齿胄审方俗于迎郊春礼冬诗趋庭靡懈三善六徳朂志无愆絶骄奢之心纳忠良之训播徽猷于外宇申敬奉于中闱允睦周亲务殷尧族永隆四术式寕万类无怠无荒固保我宗基可不慎欤  

册平王为皇太子文  

维唐隆元年嵗次庚戌七月庚戌朔二十日己巳皇帝若曰天有丕命集寳位于朕躬所以奉若天道建兹元嗣其明听朕言咨尔平王隆基防而聦允长而寛博有夙成之量焉夫礼以修外乐以修内者是务于文也春夏学干戈秋冬学羽籥者是兼于武也系于百姓闻于天下者是由于仁也一日三朝甞药视膳者是资于孝也尔有文武仁孝之徳以知君臣父子之道朕甚休之间者贼臣构逆窥窬神器则我有唐之祚危若缀旒尔义刑邦家忠卫社稷诛其凶恶以之康济主匕鬯者非尔而谁是用命尔为皇太子古人有言曰尔身克正罔敢不正人心罔中惟尔之中昭昭临下不可不畏慎简乃僚允廸端士恭俭惟徳逺于憸人则万邦以贞庻答扬我四圣之鸿烈敬之哉  

册成王为皇太子文  

维乾元元年嵗次戊戌十月庚子朔五日甲辰皇帝若曰于自昔圣王咸建储贰盖将嗣守神器防奉宗禋是以礼经着元贞之徳易象载重明之义朕纉服鸿绪丕承前烈爰升主鬯之贤实符当璧之命咨尔太尉【`唐书作元帅`】成王俶【`按新旧唐书立成王俶为皇太子防要十月五日册命改讳务作豫盖用新名`】道文武生资睿哲温文彰于日就孝友禀于天成往以凶丑乱华干戈集事是能出陪戎驾入奉庙谋克符丹水之师实剪绿林之盗所谓功定社稷义临君亲今万邦以贞三善斯属宜膺上嗣之典俾践少阳之位是用命尔为皇太子以副朕躬尔其思王业之艰难遵圣人之烱戒非尊贤无以成徳非广孝无以承亲逺斥便佞询谋正直兢兢业业庶保于大猷然后无忝尔祖宗克寜我邦家往钦哉丕膺景命可不慎欤  

册广陵王为皇太子文  

维贞元二十一年嵗次乙酉四月庚午朔五日甲申皇帝若曰建储贰者必贤【`韩愈顺宗实录及诏令并作归`】于冡【`诏令作上`】嗣固邦本者允属于【`诏令作于`】元良咨尔元子广陵王某防而【`实录诏令作挺`】岐嶷长标恂淑佩诗礼之明训禀【`实录作宣`】忠孝之规居常保谦【`实录作居惟保和`】动必循道识达刑政器【`实录作合`】温文爱敬奉于君亲仁徳闻于兆【`实录作士`】庶神祗筮罔不叶从是用命尔为皇太子于戱惟我烈祖之有天下也功格于上帝祚流于无穷光纉洪绪【`实录作业`】逮予十叶防恭寅畏日慎一日付尔以承祧之重励尔以圭鬯之勤以贞万国之心以扬三善之徳尔其尊师重傅亲贤逺佞非礼勿践【`诏令作履`】非义勿行对越天地之耿光丕承祖宗之休烈可不慎欤  

册郢王为皇太子文　　　　　内制  

维开元三年嵗次乙邜正月甲申朔四日丁亥皇帝若曰于书不云乎一人元良万邦以贞易不云乎黄离元吉得中道也将以守监从抚主噐承祧执经陈东序之容端冕见南郊之礼本枝百代冝哉福祉【`诏令作禄`】咨尔郢王嗣谦忠肃恭懿元亨利贞遵在镐之恵慈禀生谯之祥应学能知道孝乃因心书及春卿悬知【`诏令作推`】早秀言穷淑誉逺愧生知当试象之年备成人之敏九有【`诏令作賛`】命百姓与能正位少阳钦惟大典是用命尔为皇太子其在靖恭尔位聿修厥徳诗书礼乐敦悦为本父子君臣威仪罔寝门问竖必视寒暄望苑招贤用资端直使三灵合契四海系心延我累圣之业积尔重辉之庆必敬必戒无怠无荒往惟钦哉可不慎欤  

册忠王为皇太子文　　　　　内制  

维开元二十六年嵗次戊寅七月戊寅朔二日己巳皇帝若曰于戯受天命者皇王之业大为国本者储副之位崇所以上承宗祧下固黎献咨尔开府仪同三司单于大都护河东河北道行军元帅朔方军节度大使兼闗内支度营田盐池押诸蕃部落等使上柱国忠王璵防而夙成长有宏量佩服仁义周旋礼乐忠孝极于君亲友爱闻于兄弟正以率下谦以持盈识洞于微智周于物通刑政之大体备【`诏令作负`】文武之殊能果于积徳乐于为善凡此数美常试皆能然岂矜自知【`诏令作知予`】之明谅曰至公之义况复仰稽天道俯察人心立长则顺天所助也议才则贤人之望也是用命尔为皇太子往钦哉尔其敬膺典册无忘戒慎思创业之艰难【`诏令作多难`】知守器之为重作贞万国允恊重明以扬烈祖之耿光永贻后嗣之成式可不慎欤  

册遂王为皇太子文　　　　　内制【`一作玉堂遗范`】  

维元和七年嵗次壬辰十月庚戌朔十七日壬寅皇帝若曰于戯建立储嗣崇严国本所以承祧守器所以继文统业钦若前训时惟典常粤我祖宗克享天禄奄宅九有贻庆亿龄肆予一人序承丕构纉武烈祖延鸿本枝受无疆惟休亦无疆惟恤负荷斯重祗勤若励永懐词训当副君临咨尔遂王恒体干降灵袭圣生徳教深蕴瑟气叶吹铜早集大成不屑防志温文得于天纵孝友因于自然符彩昭融器业英逺爰膺锡社实寄维城懿河间之不羣慕东平之最乐自顷离明辍耀震位虚宫地徳可尊人神攸属式稽令典载焕徽章是用册尔为皇太子往钦哉有国而家有君而父义兼二极重系万邦何好非贤何恶非侫何行非道何敬非刑居上勿骄从谏勿咈懋昭乃徳惟懐永图用陪贰朕躬以对越【`诏令作`】休命可不慎欤  

拟册皇太子文　　　　　　刘禹锡  

维某年月日皇帝若曰于易云明两作离大人以继明照于四方盖所以毓其明徳继于正体邦本由是固万方由是寜粤祖宗之阐帝业亦莫不由此而继于明徳肆予一人绪承大寳纂奉丕构惧有失坠以贻先帝之羞永懐主器以继明用副予不徳咨尔元子王某袭列圣之姿体健行之质吹铜禀异辨日耀奇早习徳成克敬师保事业可大和顺积中天纵温文生知孝悌洎分锡土望出东平符彩昭彰礼乐文错固可正位重震为天下之储君人神叶从徳任相称仰稽令典光载盛仪是用册命尔为皇太子往钦哉夫富贵莫大于家天下忠孝莫大于敬君亲俟尔一人贞于万国必咨正事必近正人必杜逸游必乐善道求谏如不及恶侫如探汤懋尔厥修惟懐克和以贰于朕躬无忝祖宗之烈可不慎欤  

册徳王为皇太子文　　　　薛廷珪  

维干宁四年嵗次丁已二月癸卯朔十七日己未皇帝若曰粤夫立爱惟明建善惟长【`一作则固`】先王茂【`一作盛`】躅有国丕图承祧仰镜于前星守器式当乎长子遐瞻载籍觌洪荒虽歩骤殊【`一作随`】时质文异制逮于【`一作乎`】传序罔不率循国家髙视百王同符三代平一区夏【`一作宇`】统和人神垂三百年歴十八叶暨朕寡昧祗荷景灵属天歩艰难岱宗牢落蒸人未乂旧典爰旷庶尹卿士藩辅元僚思正储闱式固鸿业咨尔长子徳王裕象叶増搆明啓少阳温文在躬睦友成性博文强识无愧于老成学礼读书庶资乎师训廼斩群议爰资旧章是用命尔为皇太子嘻毓问承草重辉望苑永贞万国明照四方入则有师出则有保无怠三善往崇四术务亲正人诫近羣邪淑慎尔徳【`一作止`】峻防所攻勉植厥猷罔坠丕训  

立秦王为太子诏　　　　王言防最  

诏曰储贰之重式固宗祧一人元良以贞万国天防上将【`太宗实录有军字`】太尉尚书令陜东道大行台尚书令益州道行防尚书令雍州牧蒲州都督领十二衞大将军中书令上柱国秦王某噐【`诏令作气`】质冲逺风猷昭茂宏图夙【`诏令作昔`】着美业日隆孝惟徳本周于百行仁为任重加于万物王迹初基经营缔构戡剪多难征讨不庭嘉谋独举长筭必克敷政大邦宣风奥区功髙四履道迈二南任緫机衡庶绩惟允职兼内外彛章载穆遐迩属意朝野具瞻宜承鼎业允膺守噐可立为皇太子所司具礼以时册命【`武徳九年`】  

立晋王为皇太子诏  

诏曰昔者哲王受图上圣垂范建储贰【`诏令作两`】以奉宗庙緫监抚以寜邦国既义在于至公亦事兼于权道故以贤而立则王季兴周以贵而升则文帝定汉详诸方册岂不然乎并州都督右武侯大将军晋王治地居茂亲才惟明哲至性仁孝淑质惠和夙着夣日之祥早流乐善之誉好礼无倦强学不怠今承华虚位率土系心畴咨文武冝【`诏令作`】所欣戴古人云知子莫若父知臣莫若君朕谓此子实乆众望可以则天作贰可以守噐承祧永固百世以贞万国冝立某为皇太子可令所司礼册命【`贞观十一年四月`】  

立代王为皇太子诏  

诏曰雷祉承祧之道爰着重离阐耀守器之方斯存故能抚寜军国守固【`诏令作永保`】邦家详覧遥【`诏令作`】图瞻遐继业垂统咸率兹典代王地居嫡天纵英徽噐质冲华神鍳韶【`诏令作昭`】逺恭谦表志仁孝居心夙彰睿哲之风早通诗书【`或作礼`】之业朕以虚薄方啓无疆之祚永传不朽之基取则前王思隆正绪冝升上嗣养徳东宫可以立为皇太子仍令所司择日礼册命【`永徽七年正月`】  

立平王为皇太子诏  

门下舜去四防而功格天地武有七徳而戡定黎元故知有大勲者【`一有必字`】受神明之副【`诏令作福`】仗髙义者【`一有必字`】为匕鬯之主朕恭临寳位亭育表区以万姓之心为心以兆人之命为命惟【`一作虽`】承继之道咸以冡嫡居尊而无私之懐必推功业为首然后可保安社稷永奉宗祧第三子平王隆基孝而克忠义而能勇比以朕居藩邸防守国彛贵戚中人都无引接群邪害正凶党寔繁利口巧言谗说罔极韦为温孙秀【`一作处`】朋党竞起晋卿楚客交权其间潜结回邪挤排端善潜贮兵甲将害朕躬隆基宻迩其期先难奋发挺身鞠旅众应如归呼吸之间凶渠殄防安七庙于几堕济羣生【`一作群臣极`】于将殒方舜之功过四比武之徳逾七灵祗望在昆弟乐推一人元良万邦以定为君副者非此而谁可立为皇太子有司择日备注册命【`唐隆元年六月午`】  

一作皆旧唐书宗纪  

立忠王为皇太子制　　　　孙　逖  

门下大寳曰位实在于【`诏令作呼`】丕承万邦以贞由【`诏令作必`】建于明两朕嗣守鸿业祗严永图恭惟匕鬯之主岂舍人神之望开府仪同三司兼单于大都护河北河东道行军元帅朔方军节度大使兼闗内度支营田盐池押诸藩部落等大使上柱国忠王璵天假聦明生知仁孝君亲一致友弟三成温文之徳合于古训敬爱之风闻于天下尝亦视其所以察其所安考言有章询事皆中知子者父允叶于元良以长则顺且符于旧典宜膺择嗣之举俾受升储之命可立为皇太子仍取来月内择日册命所司准式主者施行【`开元二十六年六月三日`】  

立陈王为皇太子制　　　王言防最  

门下古先哲王之有天下也何尝不正国本而承天序建储两【`唐书作贰`】而主重器朕以寡昧祗荷丕图防恭寅畏思固鸿业慎择令懿旷于旬时而卿士献谋筮告吉以为少阳虚位愿举盛仪列圣垂休俾合予志【`诏令作俾予合志`】选贤而立式表无私敬宗皇帝第六男陈王成美天假忠孝日新道徳温文合雅谦敬和裕【`唐书作保祐`】蕴端明之体度尚诗书之辞训言皆中礼行不违仁是可【`诏令无可字`】以顺【`唐书作宜`】考旧章钦若成命授之匕鬯以奉粢盛冝回朱邸之荣俾践青宫之重可立为皇太子仍【`唐书作宜`】令所司择日备礼册命【`开元四年十月十四日`】  

立景王为太子制  

门下朕闻王者敬承庙祧钦若天命必建元子用寜邦家所以光叶继明严当主鬯朕纉承圣绪寅奉丕图惟懐国本之安爰在皇储之重青宫久旷望苑未开则何以式表元良昭宣鸿业稽于往册用举彛章长男景王湛孝爱恭和忠敬诚懿慈恵特禀寛仁夙彰言通典谟动合仪矩睦友宗属遵承傅导克修令闻日茂嘉猷宜践储闱以承休命朕以君尊父严每推乾道闻诗学礼用首人伦嘉翼翼于诚心都【`诏令作覩`】蒸蒸于孝敬古称知子无议前修禆奉粢盛式昭元嗣冝立为皇太子宜令有司择日礼册命主者施行【`长庆二年十二月七日`】  

立邓王为皇太子制  

门下朕闻君天下者序承綂业何尝不树建储贰固安【`诏令作安固`】邦家况长子有主噐之义元良真立国之本上以严宗社之奉下以顺恒久之宜歴考前载率由斯道邓王寜性与忠敬生知孝友秉寛明之度体寛明之心学师训谟词尚经雅动皆中礼虑不违仁稽以旧章允膺上嗣朕获纉丕绪夙夜恭防常惧神明未歆政理多阙旷兹茂典亟渉嵗时今属方内甫寜品物咸遂监皇王之制询卿士之谋时瞻大猷莫此为重是用授之匕鬯位以青宫钦惟永图俾服休命冝册为皇太子仍令有司择日备礼册命主者施行【`元和四年四月`】  

立鄂王为皇太子制　　　　　内制  

门下树之后王所以辑寜黎献承之副两【`一作储副`】所以安固宗祧故能崇四术之科为万国之本长幼君臣之叙齿胄知归温文恭敬之风生人攸仰【`一作郡佳攸居`】古之制也其在兹乎鄂王嗣谦聦睿夙成端庄特秀三雍礼乐必也生知五官词藻居然暗合体道为噐非假于学问资灵授徳自符于神解乐华礼叶地义天经立人之道既彰为子之诚亦【`一作益`】着今升平在运中外咸寜将有事于元良固不逾于乐【`一作三`】善冝光近日之敏俾则前星之耀冝以来年正月四日备礼册为皇太子所司准式【`开元二年十二月十七日`】  

一作皆唐大诏令  

册皇太子制　　　　　　　　内制  

黄门朕闻王者神噐天之大业震百里而崇孟侯照四方而建元子其所由来尚矣我国家参天贰地济以丰功祖武宗文承于宻命顾循菲徳寅畏鸿名太上皇命朕以位卿大夫补朕之阙佥谓率先自尔稽古惟新国本之大不可以不务皇储之重不可以不立故宵衣当宁闻义是将朝服升阶【`一作临轩`】择贤而举皇太子嗣谦生知礼乐性成仁孝字孙之爱则敬不絶驰问防之安则恭而至寝观其言精视牍思敏题鞭固以覈东序之讨论契南山之调护今少阳践位献嵗发春草树自乐乾坤交防副君之榜已别其宫太史之书更藏于府帝图斯永人望所归庻符知子之明岂独在予之庆用施寛恵光于政理今望苑初开端僚是切天下有髙才懋徳硕学纯儒比迹春卿齐名夏绮具以徴辟  

立遂王为皇太子制　　　玉堂遗范  

门下承庙祧之尊固邦国之本重其绪业贞以元良斯今古之通制也乃者春宫旷位已渉嵗时【`一有将恐二字`】祼献阙主鬯之仪胶庠虚齿学之道其何以亿寜方夏章【`诏令作彰`】示教源稽诸往册用举彛典遂王宥孝敬忠肃寛明惠和遵保傅之言佩经训之防友于兄弟睦于宗亲博爱而恕已以诚慎行而饬躬以礼载观所履克茂厥猷【`又克慎厥谋`】冝升储闱以对休命朕祗若成宪惟懐永图法三王垂统之规绍十圣重光之烈致严禋配俾奉粢盛式昭上嗣之崇庶协明离之吉冝册为皇太子改名恒仍令有司择日备礼册命主者施行【`元和七年十月`】  

## 文苑英华卷四百四十四

宋　李昉等　编册文三  

诸王册文  

封授临川等五王诏　　　　沈　约  

门下神牧帝乡【`类集作神州帝城`】冠冕列岳渚宫樊邓形胜是归居中作衞翌宣戎勲【`类聚作重`】隆兹【`或作名`】宠号寔允旧章竝非亲勿居惟贤斯授西中郎将护军宏朕之外【`类集作介`】弟早宣【`亦集作富`】德誉董一藩政缉是嘉庸国礼家情瞻寄隆重使持节督南徐兖二州诸军北中郎将【`梁书作辅国将军`】南徐州刺史秀风頴隽迈识业标简任居藩翰政以化成使持节都督雍梁南北秦四州诸军事安北将军【`梁书作冠军将军`】宁蛮校尉雍州刺史伟体韵淹穆神寓凝正经纶夷雅【`类集作经纶夷险`】参賛王业冠军右衞将军恢神检外洽渊量内湛奉职钩陈周衞以穆使持节督荆湘益寜南北秦七州诸军事安【`按梁书作平`】西将军荆州刺史憺秀识冲情允文允武经啓王业寔有厥勤竝契濶绸缪分形竝气处家尽其匪躬朕承运迭兴光宅四海藩维广树经朔攸属出纳之宜望实惟允宏可使持节散骑常侍都督扬南徐州诸军事后将军扬州刺史封临川郡王秀可进号征虏将军余官如故封安成郡王伟可使持节散骑常侍都督雍梁荆宁南北秦六州郢州之竟陵司州之随郡诸军事宁蛮校尉雍州刺史将军如故封建安郡王恢可侍中前将军领石头戍事领兵景佐封鄱阳郡王憺可使持节都督荆湘益宁四州诸军事平西将军荆州刺史封始兴郡王食邑各二千户  

封衡阳郡王成义为申王等制  

苏　颋  

门下古者帝王受命以临万国子弟建封用尊五等其所由来尚矣尚书右衞大将军衡阳郡王成义等敦诗执礼本仁祖义名教之乐得自防深温良之容发于忠孝晨趋魏阙则望掩轩霞夕赋曹园则思含澄景朕祗奉厯数旁稽载籍克辅王室所谓通邑大都俾为唐藩故能带河砺岳分膺徃命咨尔眷欤【`一作不可慎欤`】可依前件仍各实封一千户余竝如故主者施行【`唐隆元六月卄七日`】  

封邓王等制　　　　　　王言防最  

门下昔周室制法备建宗盟汉室垂统毕封子弟其盛也二南教化首在国风其详也九国土疆载于侯表朕嗣守丕业惟懐逺图永言磐石之固宜本介人之重男平原郡王宁等孝友忠敬温文恵和禀其乐善之姿强于好古之学君亲之教罔敢失坠保傅之言亦惟佩服由是寡悔至于通方庶可膺兹典章列是藩屏防爵以冠于侯伯分茅以赐于山川用明至公且叶前训南平郡王宁可封邓王同安郡王寛可封沣王延安郡王宥可封遂王彭城郡王察可封深王髙密郡王寰可封洋王文安郡王寮可封綘王第十男审可封建王宜令有司择日备礼册命主者施行【`元和元年八月七日`】  

封周王诏【`显庆二年二月`】  

诏曰昔周武垂则汾邑启维城之固汉文承綂睢阳树磐石之基所以作镇邦家克隆景业早分茅土第七子显析派天潢防封日观【`诏令作毓粹云峯分辉日观`】风仪秀举神识冲和挺玉质而含章振金声而发彩夙遵【`一作停尊非`】教于诗礼方导【`一作遵非`】德于间平既表岐嶷之资宜申珪社之贶可封周王食邑一万戸  

封诸郡王勑【`一作封皇太子大男寕平原郡王等制`】  

同前  

勑王者嗣统必上尊祖庙中立人纪下及诸孙所以光賛鸿猷发挥大典者也皇太子大男宁等温敏茂淑依仁游艺龆齓之嵗自降其心诗书之言夙盈于耳朕初建储两永固宗祧既当知子之明弥称抱孙之慰【`一作尉`】是用依方建邑【`一作辨色`】籍【`一作借`】土防疆俾奉邦家式崇藩屏本支百代冀迈【`一作叶`】于周诗子弟毕封更髙【`一作隆`】于汉室于承紫极之庆禀青官之训惟师友是敬惟忠孝是慿以乐善为心好贤为徳古有成范尔其钦哉【`真元二十一年四月`】  

一作皆唐大诏令  

封诸王制【`诏令作封沔王制`】　　　　　同前  

门下朕获承天序钦若前训用建藩辅以明亲贤斯古先哲王之令典也弟景等孝友寛厚温文肃敬行有枝叶道无缁磷践君子之中庸究贤人之义理情惟乐善志不近名慕间平之令徳希曾闵之至行是用宜分建茅土衞我邦家叶于展亲永固磐石是用举其成命锡其徽章弟景可封郦王第九弟悦可封琼王第十弟恂可封沔王第十一弟怿可封婺王第十二弟愔可封茂王第十三弟怡可封光王第十四弟协可封淄王第十五弟憺可封衡王第十六弟悦可封澶王长男湛可封鄂王第二男涵可封江王第五男湮可封頴王宜令有司择日备礼册命主者施行【`长庆元年三月`】  

封晋王制　　　　　　　　　同前  

门下昔周室之兴也藩戚竝建式兹于维城汉氏之制也皇子毕封用固于盘石斯所以载宏丕绪惟怀永图且茂德于本支遂推恩于嗣息【`诏令后嗣`】况某【`诏令无某字`】祗荷眷祐属当长贤宜承宠章允膺旧典长男普防禀异质夙应嘉祥既表岐嶷之资日慕恭良【`一作日良恭慕非`】之性朕以寡昧防奉宗祧庻明父子之亲以及君臣之义命以乐国锡其介珪用敷可乆之基爰叶至公之道可封晋王宜令有司择日备仪【`一作礼`】册命主者施行【`寳庆元年十一月`】册梁州都督汉王元昌文　　岑文本  

维贞观元年十二月已卯皇帝使某副使某持节册命曰于夫易陈利建道贯三才传称夹辅业隆百世是以周之鲁卫式固维城汉之梁赵克隆【`一作昌`】磐石惟尔使持节都督梁洋集毕四州诸军事梁州刺史汉王元昌防闻教义器识聪明早开土宇礼数优隆【`一作崇`】逷矣南郊襟带西蜀按郡之重茂亲是寄持名之誉朞月有闻是用式以茅赋【`一作土`】备兹典册爰誓山河允作藩屏朕闻曰事君尽礼资于孝敬为政以德始于仁厚故士无贵贱由之者扬名时无古今背之者殄行徃钦哉尔其执心于忠孝践行于俭约无好逸豫以犯非礼无纵嗜欲以迩宵人眀率旧章永保疆土可不慎欤【`尔其至慎欤四十字一作尔其去奢从俭逺佞尊贤克勤匪懈垂宪乃后可不慎欤`】  

一作皆初学记  

册潞州都督韩王元嘉文  

维贞观十二年四月己卯皇帝使某官某持节册命曰于戯肇自黄唐洎乎汉晋莫不敦睦【`诏令作穆`】亲戚任用贤能咸作疆土世为藩翰惟尔使持节潞沁韩泽四州诸军事潞州刺史韩王元嘉识量沉厚业尚脩整夙禀趋庭之训早膺折桂之宠上党奥壤地连秦晋开国之典攸居按部之誉允穆是用率由故实光备宠章式固维城传之永世朕闻曰诗书礼乐仁义之府也孝友忠信人伦之基也是以河间之贤在于脩学东平之誉成于为善徃钦哉尔其覧载籍之防求圣贤之训戒兹邪僻以仁厚为心朂彼怠荒以重慎为徳乃服明命【`诏令作明乃服命`】勿替敬典可不慎欤  

册遂州都督彭王元则文  

于戏盖五等肇于帝轩周殷不改其制六条创于有汉魏晋必修其道是知选贤建戚莫先于藩衞经邦政治允资于刺举惟尔使持节督遂普果合四州诸军事遂州刺史彭王元则幼称岐嶷夙禀义方褰帷汝頴之地声绩可纪建旟巴蜀之境风俗以康是用率由令典锡兹宠命传尔子孙长为唐辅朕闻为臣子者践行继于忠孝处富贵者贻戚在于骄奢故能播名当时垂芳后裔徃钦哉尔其监于经籍询于蓍见善如不及见恶如探汤无违礼以害身无纵欲以败俗夙夜匪懈罔有后羞可不慎欤  

册雍州牧左武侯大将军越王泰改封魏王文  

维贞观某年某月某日甲子皇帝曰于戯昔在哲后受命君临竝建茂亲以为藩卫然则古之列国今之按部循名或异立政是同皆所以共治黎元俱奨王室克隆鼎祚咸悉由之惟尔雍州牧左武侯大将军越王泰生而韶敏防而好学乐善不倦才徳日新地则维城礼优分器惟彼三魏寔号五都非亲勿居夹辅攸属是用命尔为使持节都督相衞黎魏洺邢贝七州诸军事相州刺史改封魏王传之子孙长为藩翰古人有言皇天无亲惟徳是辅民【`诏令作人`】心无常惟恵之懐徃钦哉尔其监此【`诏令作兹`】格言无自骄奢无迩邪佞兢兢业业以保尔茅土可不慎欤  

册洺州刺史郯王恽改封蒋王文  

前　人  

于戯朕光膺寳图钦若前典崇睦【`诏令作穆`】亲之义固惟城之业并锡之以土地授之以刺举爰誓山河永作藩翰惟尔洺州刺史郯王恽防称岐嶷早闻诗礼式开土宇允备车服惟彼汉地兼旧楚作镇之重佥议攸归是用命尔为使持节襄州诸军事襄州刺史改封蒋王传之子孙长为唐辅朕闻立身之基曰忠与孝为政之本曰礼与徳行之则成名违之则防道详求大训莫此为先徃钦哉尔其祗服朕诏敦演【`诏令作诡`】经典无奢侈以乖节俭无逸豫以亏谨肃聿修厥徳垂徽于永世可不慎欤  

册岐州刺史许王元祥改封江王文  

前　人  

于戏盖王者受命圣人作则垂法度以经邦选贤戚以布政作屏王室莫先于胙土共治天下寔寄于颁【`诏令作班`】条惟尔岐州刺史许王元祥防禀义方早有志尚地惟邢晋礼优河裴【`疑姑`】苏奥壤旧吴是宅旣建作牧必侯懿亲是用命尔为使持节苏州诸军事苏州刺史改封江王传之子孙世为唐辅朕闻曰孝敬忠贞人之美行也礼让仁恕政之善经也是以奉上者戒于邪僻御下者儆于骄傲然后能保其疆土和其民人徃钦哉尔其鍳持身之规求为邦之道尊五美而屏四恶近君子而逺小人祗畏兢兢无替朕训可不慎欤  

册纪王慎为荆州都督文　　上官仪  

维显庆伍年嵗次庚申某月某朔某日甲子皇帝若曰于戯南纪之津上躔翼轸西浮之路旁带巴巫信形胜之大泽是英之奥府恤隐之寄懿亲攸属颁【`诏令作班`】条之美良翰爰归左衞大将军泽州刺史上柱国纪王慎渐天潢而含润资日观以摛文艺重三雍道优二陕梁地挺秀燕舘趋贤位表衘珠入光兰猗职华分竹出美棠隂简恵以孚声绩斯邵是用命尔为使持节都督荆岐岳朗等四州诸军事荆州刺史上柱国纪王勲封竝如故徃钦哉夫道徳齐礼允布政之化践孝施仁诚立身之本必宜周旋勿坠雅誉弥髙勉脩廼职对扬休命可不慎欤  

诏册虢王凤为青州刺史文  

维麟德元年嵗次甲子正月已酉朔二十一日己巳皇帝若曰剪商胙邑宠秩盛于隆周惩秦锡【`一作启`】社徽名崇于有汉况乎爵穷五等荣总六条乃茂徳之攸升固非贤之罕【`一作而靡`】择泌州刺史上柱国虢王凤履局端严襟神秀整道光懿戚望重宗维恭慎之心符小言而缉誉虚凝之度包大雅而扬声体备刚柔艺殚文武腾芳桂巘动贞韵而锵金写照荷池向清文而振玉若廼缁源廻跨岱址斜临人被莱风俗兼齐旧布中和之化申简恵之风观政所先建邦斯在【`一作亲`】是用命王使持节青州诸军事青州刺史勲封如故徃钦哉王其克迈十伦稽徃贤之峻躅勤宣九德蹈前哲之英规絶浮竞之津广真淳之路光昭淑问可不慎欤  

一作皆唐大诏令  

诏册江王元祥为鄜州刺史  

维麟德元年嵗次甲子正月已酉朔二十二日庚午皇帝若曰于戯列爵开基资连属而敷化班条驭宇籍藩衞而裁风是以【`一作知`】光阐帝猷发挥人极固宗庶而兼列必亲贤而竝建邓州刺史上柱国江王元祥识尚闲伟体局贞凝履顺而居真【`一作自居`】冲辉【`一作防`】而持【`一作待`】物梁台既启背淮之裾爰萃燕舘【`一作宫`】载辟发洧之驾相趋甄综掩于河书精通符于沛易无道【`一作神遗`】紏察政叶寛平包吐茹之竒逓韦之用乃至地隣宗翼俗备【`一作格`】于五方壤密廻【`一作寰`】封润沾于九里是用命王为使持节鄜州诸军事鄜州刺史勲封竝如故徃钦哉懋德惟忠持盈在约思勤躬而景问无弛度以亏名宗简正之规迈安常之节祗膺宠命可不慎欤  

一作皆唐大诏令  

诏册周王为并州都督文  

维龙朔元年嵗次辛酉十月癸亥朔十七日己卯皇帝若曰夫腾华星苑崇名器于藩维慿晖日御峻宠章于侯服故本枝增蔚鸿绪滋繁而汾阳奥区镇龙山而控逺冀方【`一作北非`】腴壤接鴈塞而防疆连率之寄亲贤攸属咨尔洛牧上柱国周王显风则开秀器彩灵【`一作虚`】明识表魏州之象词掩兰台之驾西园孤月秀心镜而齐鸣小山丛桂偃情田而竝烈温恭夙邵【`一作绍`】业尚日新棣萼交芬瑾璋具美是用命尔为使持节都督并汾箕岚等四州诸军事并州刺史牧及勲封竝如故尔其克脩天爵事【`一作聿`】苞地义方资化敷大夏恵渐京陵必宜缺社鸣桴【`一作缺社鸣`】褰帷广聴懋宣声绩长绥福履光膺显命可不慎欤  

一作皆唐大诏令  

册诏殷王旭轮文  

维龙朔三年嵗次壬戌十二月景戍朔六日辛卯皇帝若曰于戯夫握镜黄道经邦盛于建侯司契紫宸体国昭于宗翰故廼祚延邳【`疑作郏`】鼎之业厯峻丰社之基惟尔第四子旭轮毓景星躔遵源天汉亚重离而接耀承少海而分澜秀质挺华【`一作秀实挺华`】芳声金润天人之望夙彰髫绮大雅之规形襁褓幼智该于表潜识冠于黄中舟象垂风方慙性与封蚁宣誉终谢生知是用命尔为王上柱国徃钦哉将用齐衡两献比迹二南雕藻珪璋粉泽仁义竹池逾浚棣屏增辉【`一作华`】受兹茅土可不慎欤【`一作祗慎`】  

一作皆唐大诏令  

诏册殷王为单于大都督文  

维麟德元年嵗次甲子二月己卯朔九日丁亥皇帝若曰于戯帝子之星慿紫浔而启耀天孙之岳峙青路而摛光故庆表裁梧德成观梓皇跗叡屏声孚地轴之西储秀英藩颷偃宸街之北冀州大都督上柱国殷王旭轮金精挺秀玉頴层敷姿表淹凝符【`诏令作器`】彩闲雅淮南之镜混冲昭于髫辰睢阳之藻齐洪辉【`或作耀`】于绮日绿车就驾朱邸洞开牓道招英赐田期彦蕙猎清风宣芳于大雅盖承流日【`诏令作月`】澄华于髙义固以联崇躅于河楚叠茂轨于酆郇是用命尔为单于大都防大都督勲封竝如故徃钦哉尔其缄训趋庭竞懐履薄方资威横鴈塞惠渐龙沙光膺朝奨可不慎欤  

册汴王邕文　　　　　　　苏　颋  

维景龙四年嵗次庚戌五月辛亥朔二十八日戊寅应天神龙皇帝若曰易不云乎义崇于利建书不云乎道尚于敦睦故知树藩屏者以奉先王之言强宗室者乃归诸父之咨尔金紫光禄大夫行秘书监检校太尉殿中监知陇右三使仗内诸闲廐上柱国嗣虢王邕尔门膺鲁拜地冠虞封本以忠孝仁义之规成乎宣慈惠和之业思穷占雨【`东观汉纪沛献王辅善京氏易永平五年少两上以易林占之繇曰蚁封穴戸大雨将至上问辅辅曰蚁穴居知雨将至诏作沾非`】沛经不测其精词髙赋月陈诗莫逾其丽匪惟政脩中夏称于虢叔固以姻连外戚宠则吾姨遂能在位不骄鸣谦自牧造次何者寕防服儒从容谓之最乐为善加以望隆才位声轶典司动则有恒静而无挠载刋三豕厨委于杀青爰捧六龙廐填于伏皁故可以荣絶乎四履位徼乎九就夫陈留者徙梁之邑在浚之郊井邑遂割于鸿沟舳舻逺通于巨壑虽帝尧遗俗国中承重厚之风而王武【`梁王武一作也赋非`】旧邦天下擅膏腴之地亲既贤矣我图尔居是用命尔为汴王于戯尔其敏厥行祗厥典思不怠畏不法取则前鍳罔贻后羞行作我唐藩以惠于汴土眷之哉其保朕之休命  

## 文苑英华卷四百四十五

宋　李昉等　编册文四  

诸王册文二  

册汉中王瑀等文　　　　　贾　至【`见唐大诏令`】  

维天寳十五载嵗次景申七月戊子朔皇帝若曰咨尔汉中王瑀臮御史中丞魏仲犀王室多难凶逆未诛是用建尔子侄以为藩屏命尔忠良以摄傅相安危系是举可不慎欤夫王侯之体则以任能从谏为本亲贤仗信为则好问乐善为心安仁容众为节然后能建其功业夹辅王室是以汉之宗王多委政守相故能享祚长久令闻不已朕闻汝瑀能寛大俭约乐善好贤敦恱诗书动必由正而久于髙简未习政途又闻仲犀才干振举忧勤庶绩必能固尔磐石匡补阙漏军旅之事必委其专狱讼之烦必与其决简贤任能必使其举惩恶劝善必任其断惟协惟睦其政乃成同徳合义何往不济于戯瑀其镇抚黎人荘肃守位仲犀其悉心戮力賛我维城瑀有任贤之名仲犀有忠勤之绩匡复社稷戡定冦讐在此行也朂哉其无替朕命  

册魏王文　　　　　　　玉堂遗范  

维咸通三年嵗次【`阙`】　　　　　　　　　　　皇帝若曰夫翦珪分器事炳周经裂地防封道光汉册莫不克隆磐石作固本枝并建亲贤以崇藩翰朝有定制朕安得私爰稽盛时俾隆锡社咨尔长男佾通辉日月禀庆霄汉【`诏令作黄`】防若木之凝华派璿源之积润天姿岐嶷神侍【`疑`】聦明早彰乐善之规夙有办牍之知卓尔器度蔼然徽猷宜荷宠章以开土宇今遣使门下侍郎兼吏部尚书平章事杜悰副使左散骑常侍赵格等持节命【`诏令作册`】尔为魏王于戯河外名都漳奥宅尔其竭奉上之孝敬慎临下之仪刑守道宜鉴于逺名尊贤无忘于置醴用新鲁衞之政以昭间平之徳服我休命可不慎欤  

册凉王文  

维某年月日皇帝若曰夫维城作捍实隆定鼎之业犬牙列国以盛建瓴之功故广树戚蕃毕王子弟歴朝茂典列圣宏防举而行之朕不敢废咨尔第三男侹分晖紫极托【`诏令作挺`】质丹宫器度沉详姿容端粹蔼有成人之量形乎佩韘之年志翫楚诗情通沛易不劳师傅之训动形忠孝之防爰嘉令猷俾建侯社今遣使门下侍郎兼吏部尚书平章事杜悰副使左散骑常侍赵格等持节册尔为凉王尔其奄长洪河大啓西土绍于前烈恢我旧疆敬慎于朱邸之间谨睦于玳筵之上靖恭其位克广其心无从匪彜服我休命  

册蜀王文  

维某年月日皇帝若曰夫尧序九族周列五等事髙维翰【`或作干`】道在睦亲况居帝子之尊宜荷封王之典用彰庆羡以固洪基咨尔第三男佶符彩昭融姿容朗悟腾英日域储秀星枢已多秤象之能才是胜衣之嵗静不好弄言必成文曽无纨绮之心每服诗书之训嘉其防智锡以大封今遣使门下侍郎兼吏部尚书平章事杜悰副使左散骑常侍赵格等持节册尔为蜀王尔其宅于坤维建诸赤社防以江汉鎭以岷嶓列为侯王迩我宫禁以谨恭而接下秉忠孝以律身服是宠光终于戒慎  

拟册齐王文　　　　　　　刘禹锡【`以下四萹集无`】  

维某年月日皇帝若曰启兹东国境于青州略嵎夷导潍淄盐絺贡庭檿丝入篚粤在少昊为爽鸠之域沃若殷商乃薄姑之丘周实太公之国积海岱之饶习戎革之盛因俗简礼其政易成咨尔第二子某直谅多闻温裕有立乐于为善力其未能行本贞亷言依忠孝固可锡兹青社俾藩于东是用命使某官某乙持节册命尔为齐王往钦哉冝聴朕命夫敬人可以理国然后已可以得人谓已不明任贤良以为明谓已不徳资师傅以为徳国安则备尔忠孝人散则忝尔君亲慎乃厥修无替休命  

拟册楚王文  

维某年月日皇帝若曰衡岳峙灵云夣润徳锡十朋以备神物包三眷以供王祭浮江潜汉寔曰渚宫俗轻而佻上难其化咨尔第三子某正性自得懿行克修广淡居心寛裕推已移此成器绥于荆蛮锡尔赤社以屏南土是用命使某官某乙持节册命尔为楚王往钦哉宜聴朕命于戯布政在寛革俗先信分吾之忧以恵黎庶励尔之志以报君亲为子为臣克忠克孝臻于二徳在理一邦祗敬勿休无忝我命  

拟册邠王文  

维某年月日皇帝若曰朕读诗至豳风见古公亶父之迹然后知王业之难仰惟我太祖太宗之沐风雨以启天下是用兢惕若坠泉谷豳之旧地积徳之余俗厚而忠人恱其上王于兹土克贤戚咨尔第四子某质重性和神清气茂威仪俨若恬淡寡言介然风规坐镇流俗固可将吾勤俭宣化郊锡尔白社藩于西土是用命使某官某乙持节册命尔为邠王往钦哉冝聴朕命于戯播种者后稷公刘之业善继者古公亶父之志积徳行义国人戴之诗有七月之章非惟王业艰难亦俗阜化成之风也尔其日夜思之谈以温柔之教无夺农时使独戴周徳以忝我一人之命  

拟册晋王文  

维某年月日皇帝若曰渉河之东千里而广右浸衞水左据常山蒲坂唐尧所封之丘歴山虞舜隠耕之地晋阳我髙祖誓众之野本晋国也而谓之唐其人忧深思逺有帝尧之遗风焉故我国家因之以启王业将我朝政保兹旧邦克建戚藩以任贤徳咨尔第五男某和裕禀质端贞理身防谦似不能好善如不足行归于厚口无择言本孝克家资忠体国固可严奉启圣之域绥懐积徳之邦锡尔黒社以藩于北是用命使某官某乙持节册命尔为晋王往钦哉冝聴朕命于戯践唐尧之地理虞舜之人开髙祖之域尔其兢兢底慎以临其人思流恺悌之风祗敬兴王之地无一举足以忘我祖宗艰难之业往利厥土以孚于休  

封鄂王制　　　　　　　　蒋　伸【`见唐大诏令`】  

门下周家受命诸子防封汉氏造邦二等垂制式崇藩屏思固本根逮于国朝必稽典宪太宗创久长之业乃建亲贤列圣遵继守之文广分土宇朕获承丕构敢废彛章非唯永保于皇基盖亦无私于天下第六男润生而聦敏性则温恭孝敬夙彰诚明日至能服诗书之教居然礼义之姿虽在幼年动由义训周旋知为善之乐谦和无自伐之心足【`一作是`】可以膺犬牙之封麟趾之庆授以茅社锡其桐珪俾为戚藩以辅王室尔宜继二南之美躅习三雍之旧仪敬服斯言用光礼命可封鄂王令所司备礼册命【`大中五年六月`】  

封棣王制　　　　　　　　沈　询  

门下朕闻王者建植子弟胙以茅土将欲蕃昌磐石深固本根周汉之隆率由斯道及我列圣每用旧章所以抚安生灵保祐中外朕恭承天序敢紊前规爰加立爱之恩庶广推公之义宪宗第十八子惴生则温柔性惟聦达神迈气朗阅【`诏令作闻`】礼知方蕴积中之粹和资奉上之孝敬必能副予之【`诏令无之字`】友爱始终令图以耀金枝以辅王室是合俾开朱邸盛建戚藩载启唐虞之风用崇麟趾之庆呜呼惟兹盛典用别亲贤必思继美二南绍休五等佩维城之重思外屏之尊无怠无荒服我丕命可封棣王仍令择日备礼册命【`大中六年十一月`】  

册景王文　　　　　　　　钱　珝  

维年月日皇帝若曰周官八统其一亲亲汉制皇子为王得使立社于国固本之大哲后皆然咨尔第八男秘当襁褓【`诏令作保`】之间有敏恵之性亦既緫角遂能胜衣黙识天经潜滋日就未尝玩物可以防封乃告守且闻叶吉来受兹典永为东藩今遣某官某乙持节册尔为景王呜呼见厥贤而能思贤尔则必贤矣知可逸而能无逸尔则常逸矣是宜广王绪承丕休敬而聴之罔失厥度  

册辉王文  

维年月日皇帝若曰古君子笃于亲者使天下兴于仁也故二王五子之封非独立爱而已咨尔第九男祚克岐之质见善欲迁禀训导而必开故言而不受一隅以【`诏令作已`】逹四术可陈乃申胙土之章俾奉成人之美【`诏令作礼`】今遣某官某乙持节册尔为辉王于戯为臣为子皆在尔躬有器有名敢私国典锡类则非孝不可逺耻则非恭不能无替聿修以光利建白茅金玺昭物具焉尔其夙夜循思用称休命【`干寜四年十月`】  

册祁王文  

维年月日皇帝若曰庙立之重天序可承将茂本枝式遵悬法庸就至公之体谅非吝子之心咨尔第十男祺植性惟贞【`诏令作和`】挺才亦秀躬罔念于纨素乐善欲防于鼔钟防壤之休自天而体临轩之命秉礼则安今遣某官某乙持节册尔为祁王于戱保在深宫鲜知政【`诏令作正`】范在【`一作任`】之作传我必择人苟有如韦孟之讽谕安国之辅导者尔当俯聴其言勤行其教使我自家之训克刑于【`诏令作彰于`】万邦而固尔建社之宠不其大哉【`干寜四年十月`】  

册雅王文  

维年月日皇帝若曰周王之嗣分茅土者十五国汉景之代书简册者十三王朕以寡昧之资奉神灵之统每顾诸子实惟天休期训导之将成谅封建而可享咨尔第十一男桢方当稚齿复在深宫有知忧知惧之心见闻诗闻礼之志【`诏令作学诗学礼之性`】自然而禀最乐不渝遂诏有司往申旧典今遣某官某乙持节册尔为雅王于受册之命重属汝躬列圣在宫百辟在位在天必聴在位必观罔怠交修用承多祐【`光化元年十一月`】  

册琼王文  

维某年月日皇帝若曰不废懿亲大封同姓吾尝观于经籍矣然而歴代贤君正名用典必择材行使之光昭其可以子弟之私恩冒先王之成宪朕虽不徳必慎有为咨尔第十二男祥于儿戯之时多幼敏之智谓之材也不曰近乎处昆弟之间有推让之性言其行也不曰类乎是宜防封且命申诰今遣某官某乙持节册尔为琼王噫作徳日休尔则逸作伪日拙尔则劳择利而行令名斯至  

封棣王防王沂王遂王制　　陆　扆  

门下我国家奄宅中区光啓祖业析珪胙土唯亲与贤故本根茂而枝叶荣王室尊而藩屏壮肆予末叨获纂承頼至道之慈钟列圣之余庆顾兹嗣实谓蕃昌爰稽典谟用建邦土第三男祤星辰毓粹岳渎降灵早彰岐嶷之姿克禀徇齐之度第五男禊龙应瑞雕鹗凌空温恭自得于天和頴悟实由于神赋第六男禋璆琳挺秀鸑鷟呈祥爰当好弄之年雅号夙成之器第七男祎珠玑耀彩菌簵含贞风神潜茂于端荘质性已彰于惠敏而皆生知孝敬志乐文儒问安靡旷于晨昏禀训毎由于诗礼智有刻舟之妙辩多对日之竒是宜分以白茅锡其朱邸叶犬牙于汉制光麟趾于周诗厌次名邦境连于齐鲁南康粤壤上接于荆吴琅琊廓【`诏令作敦`】儒素之风遂寜实阜殷之俗咸称重地各服徽章于戯器以琢成道由学显勉禀君亲之教敬承友傅之规勿追平乐之欢无好任城之勇懋建厥徳永享于休祤可封棣王禊可封防王禋可封沂王祎可封遂王仍令所司择日备礼册命主者施行【`干寕元年十月`】  

皇第十一男祯封雅王第十二男祥封琼王制  

张晏  

门下成周之建藩翰也本以宗盟大汉之分茅社也先诸子弟推强干弱枝之义遵自家刑国之文用能夹辅公朝尊奨王室朕上承宗庙下抚黎元固安【`诏令作妥`】万邦惠绥群品事必在于师古理寜系于狥私爰举旧章式为令典第十一男桢忠肃挺秀清明在躬孝敬本于生知端粹资乎神授蕴题鞭之妙思慕置醴之前规第十二男祥美秀呈姿温良毓徳体寛雅以情【`诏令作成`】性持愿恭而立身踵为善之懿图继好学之休誉咸在龆龀克守义方必当益茂清徽俱为令器是用各分圭瑞并列封疆申以渥恩委之善地于当绮纨之嵗膺茅土之荣凤序聮芳犬牙锡壤尔宜简以莅众俭而在公善友应徐敬师申白交修鲁衞之政俾成虞芮之风往惟钦哉服我丕训可封雅王祥可封琼王仍令所司择日备礼册命主者施行【`光化元年十一月`】  

皇帝第八男秘第九男祚第十男祺封王制【`诏令  

作封景王辉王祁王制`】　　　　　　　郑　璘  

门下昔者明王临御之理立徳于至道茂绪于惟亲朕嗣守丕图祗若鸿训未尝不稽古以建于邦家励精以奉我皇唐之宗祖况洎汉而还封册之重抑有前典焕乎彜章当知子之敢私亦内举之良媿第八男秘粹和包美谨厚自居践礼乐之徳文佩诗书之义府第九男祚生而向善夙赋好谦克明教导之风蔚有端荘之质第十男祺后星表【`诏令作増`】润甲观呈祥妙彰岐嶷之姿雅得聦明之性而又并标嘉器皆禀温文慰沃且多宠数宜举爰择重地式崇其名于戯恭乃修持服诸训顺俾成【`诏令作盛`】磐石之固允膺典礼之荣勉树令徽各钦休命秘可封景王祚可封辉王祺可封祁王【`干寕四年十月`】  

## 文苑英华卷四百四十六

宋　李昉等　编册文五  

皇后册文  

册皇后文【`诏令作太上皇立皇帝妃为皇后制`】　　内制  

睿宗诰曰王者建邦设内辅之职圣人作则崇隂教之道式清四海以正二仪妃王氏冠盖盛门幽闲令徳艺兼图史训备公宫顷属艰危克扬功烈聿兴昌运实頼賛成正位六宫宜膺盛典【`诏令作礼`】可册为皇后【`延和元年七月`】册淑妃王氏为皇后文　　　陆　贽  

维贞元二年某月日皇帝若曰乾坤合徳圣人则之惟帝承天惟后配帝嗣续百代母临万邦位定于【`集作于`】中而尊加于外徳修诸已而化被于【`集作于`】人御于家邦所系斯在三代崇替靡不由之予是以询众采贤重难兹命中壸虚位于【`诏作于`】今歴年隂仪或亏宗事无主【`集作相`】缺于典礼朕甚愧焉称是徽章聿归全徳咨尔淑妃王氏天与淳【`集作纯`】粹气【`集作神`】钟元和含章在中发秀于外卓尔风操穆然容辉周旋中防进退有度仁爱恭俭本于生知诗书礼乐成自师氏竭于【`集作其`】孝弟祗事先朝承训【`集作顺`】无违克谐尊防往居桂苑淑问已彰洎奉椒涂谦光载路六宫攸叙九族以亲尝属艰迍【`集作屯`】累从行幸思贤才以辅佐知臣下之勤劳庶绩伊【`集作其`】凝颇资内助永念顷筐之志且懐求剑之情崇位长秋永懐盛典矧惟元子贞我万邦稽以旧章是宜从贵今遣摄太尉某官某乙持节册命尔为皇后呜呼敬哉王教之端始于内范风美关睢之化雅咏思齐之徳罔懈厥位忝于前修克念有终庶无咎悔奉承休命可不慎欤  

册淑妃为皇后文　　　　　钱　珝  

维乾元五年嵗次戊午四月子朔二十七日丙寅皇帝若曰惟王法天惟后象地统理之道相须而成秉阳虽系于昭垂飬物必归于厚载惟【`诏令无惟字`】处大伦而克正与元化而同光上賛君临旁资妇顺逺徴百代咸本六经而礼旷累朝位虚中壸严禋怵惕玉齍无所进之人内令寂寥彤管有不书之史兴废之重作配实难咨尔淑妃何氏柔既可观俭皆中度外言罔入懿则自成处闲房而椒亦蜚声御【`诏令作遇`】众妾而木能逮下洎邦家多难辅佐克勤毎见求衣未尝安寝先知旰食不视晨脩欲齐京室之贤罔慕长秋之盛劳谦之报降福是宜乃顾皇储仍因子贵公卿来讲筮斯从实上帝之所嘉讵朕心之可抑今遣某官某持节册尔为皇后于戯极位正名居尊齐礼典一申而百神聴礼一行而万国欢【`诏令作知`】惧恐【`诏令作诚惧`】可以保其名齐荘可以守其位往司【`诏令作`】阴教以永天休  

册淑妃何氏为皇后文　　　杨　钜  

门下朕博采大易观诗训观柔刚咸感之象赋鸣鸠肃雍之徳将以视天下之内理叙人伦之大端宜于家邦厚示风化矧九庙在上笾豆是荐三揖在下彜章具陈得不敬【`诏令作庀`】乃袆褕称兹典礼俾承光于轩耀式正位于坤仪淑妃何氏明配圆灵徳符厚载珪璋特逹鸾凤萎葳同辇必辞脱簪能谏四徳克备六宫是推述壸职以弥勤焕彤史而斯美况惟元子既登储贰顺考古道雅协徽章受贞吉辰于盛典咨尔克持妇政以率内和齐荘是仪用谐静徳明章之道允在兹乎  

公主册文  

册信成公主文　　　　　　孙　逖  

维开元二十五年嵗次丁丑八月癸夘十五日丁巳皇帝若曰于易着于归诗称下嫁所以正风化厚人伦也咨尔信公主淑慎由衷聦【`诏令作柔`】明形外训以师氏颇详环佩之仪修其妇功更习纮綖之艺日徴先近年及有行冝锡徽章俾膺茂典今遣使金紫光禄大夫兵部尚书兼中书令集贤院学士修国史上柱国晋国公李林甫副使中大夫守中书侍郎集贤院学士徐安贞持节礼册【`四字一作持节册尔为信成公主`】尔其光昭阃徳长国风无怠厥心永绥介福可不慎与  

册昌乐公主文  

维开元二十五年嵗次丁丑八月癸邜朔二十九日辛未皇帝若曰于戯好合之礼以正人伦肃雍之徳用成妇道咨尔昌乐公主生知法度性与柔和亟闻彤史之言颇识采苹之事素以为绚既闲于内则梅有其实式遵于下嫁宜膺册书之命以备车服之庸今遣使银青光禄大夫工部尚书牛仙客副使黄门侍郎陈希烈持节册礼【`四字一作持节册尔为昌乐公主`】尔其钦崇四教承顺六姻式是大邦受兹明命可不慎欤  

册髙都公主文  

维开元二十五年嵗次丁丑九月壬申朔十一日壬午皇帝若曰于戯古之圣人垂训作则必正内外之位以明婚姻之礼兹尔髙都公主生于宫闱自禀幽闲之性教以师氏更彰柔顺之【`诏令作更有徽柔`】则能循法度克慎言容鲁舘于归沁园将啓宜膺册命俾叶典章今遣使工部尚书牛仙客副使黄门侍郎陈希烈持节礼册【`四字一作持节册尔为髙都公主`】尔其自下于心増修厥徳式瞻清懿永固恩荣可不慎欤  

册永寜公主文  

维开元二十六年嵗次戊寅八月丁酉朔二十二日戊午皇帝若曰于戯人伦式叙以正国风女子有行将成妇道咨尔永寜公王自防及长终温且惠引图史为镜鉴用柔和为粉泽许嫁而笄既遵于彛【`诏令作礼`】典备物之册宜承于宠命今遣使金紫光禄大夫兵部尚书兼中书令李林甫副使上柱国徐安贞持节礼册【`四字一作持节册尔为永寜公主`】尔其谦恭自下淑慎为先无忝公宫之教永贻邦媛之则可不慎欤  

册临晋公主文　　　　　　　内制  

维开元二十六年嵗次戊寅闰八月丁邜朔十六日壬午皇帝若曰于戯古之帝女下嫁诸侯以正婚姻之大【`诏令作懿`】纲昭肃雍之令徳咨尔临晋公主蹈和成性体顺为心颇恊生知之敏更承师氏之训柔明益着淑慎攸彰兼四教而不违勤六行而无斁近日云吉嘉礼有期宜穆彛章载光册命今遣使侍中国公牛仙客副使黄门侍郎陈希烈持节礼册尔其克遵法度用广徽猷发明阃徳垂范于后可不慎欤【`此篇英华题作公主出降制误入封制中`】  

册嘉诚公主文　　　　　　陆　贽  

维贞元元年嵗次乙丑六月甲子朔十三日丙子皇帝若曰王者以义睦宗亲以礼敦风化义之深实先于友爱礼之重莫大于婚姻故春秋书筑舘之仪易象着归妹之吉予是用祗考令典【`诏令作明义`】率由旧章【`二句集作追考旧章率由前典`】咨尔嘉诚长公主孝友柔谦外和内睦【`集作内和外敏`】公宫禀训四实【`集作徳`】备修【`孝友至备修十六字诏令作特禀生知重承先训行必中则意不违仁柔谦恵和孝友纯懿嘉乃全徳时惟成人`】防邑啓封命公为主徽章所被【`诏令作备物`】礼实宜之今遣使光禄大夫检校司徒同中书门下平章事沂国公勉持节册命【`四字一作持节册尔为嘉诚公主`】尔往钦哉【`诏令作呜呼戒哉`】下嫁诸侯谅为古制肃雍之徳见美诗人和可以克家敬可以行已奉若兹道永孚于休懋敦王风勿坠先训【`诏令作懋昭令问无替朕命`】光膺盛典【`诏令作礼`】可不慎欤  

拟公主册文　　　　　　　刘禹锡【`集无`】  

惟某年月日皇帝若曰桃李发咏云日连辉礼秩克柔肃雍载美筑舘大国建号名邦乃躅通防用光懿范咨尔长女金枝宠庆玉质辉竒蕴异体和含章挺秀柔顺懿徳幽闲可贞已及初笄言从下嫁主之以同姓叔父配之以贵族闻人式遵旧仪锡是土宇是用命使某官某持节册命尔为某公主于戯何彼秾矣诗之国风盖美王姬能成妇道尔其克念以敬所从无忝我之休命不其猗欤  

册益昌公主文　　　　　　薛廷珪  

维干寜元年嵗次甲寅十月申朔十四日甲子【`通鉴作寅朔十四日癸邜当考`】皇帝若曰粤昔汉颁鲁国魏锡常山繇钟爱以分封亦旌贤而别壤前王茂典歴代成规朕命嗣守不敢失坠咨尔第七女兰芷【`诏令作苴`】芳猷肃雍懿范坤顺之性体于自然天伣之资禀于隂教不明尔徳孰慰我心爰稽旧章俾率彛训乃防汤邑仍锡粉田所以示鸤鸠均飬之仁乐螽斯宜尔之庆夙兴夜寐无防女史之箴下气怡声勉习家人之礼女仪妇道可不慎欤  

公主制  

封皇第二女常芬公主等制　苏　颋  

黄门诸女皆封先王之制第二女等庆聮霄汉体自秾华常阅礼于后庭必闻诗于师氏朕抚临亿兆宪章古昔俾裂河山之赋用畴汤沐之恩可依前件主者施行【`开元三年十二月十日`】  

封髙都公主等制　　　　　孙　逖  

门下肃雍之范以成女徳汤沐之赐爰着国章第十一女等生于公宫训以师氏温惠之性颇有天姿图史之学仍闻日就初笄甫及外舘将归宜【`诏令作因`】司待礼之期式备防封之典可依前件仍各实封一千户主者施行  

封永寜公主制  

门下自昔帝女必建封邑典章不易等数犹存第十七女幼而闲和长实徽懿引图史以自鍳用肃雍而成徳【`诏令作邕`】将择近日言遵下嫁冝承汤沐之赐以备车服之庸可封永寜公主邑【`诏令作食实`】封一千户主者施行【`开元二十六年`】  

封平昌公主制  

门下诗美肃雍逺着于风雅礼有封建久存于简防第十九女尚柔成徳克顺由衷禀于天然自有闲和之性训以师氏备详图史之学宜开汤沐俾叶典章可封平昌公主食邑一千户主者施行  

封永昌公主制　　　　　　　制集  

门下普寜公主天泉浴【`诏令作滋`】徳崇兰发彩纂组之华每工于经目保阿之训深得于雅言【`诏令作稚`】礼必叶中言无出阃【`诏令作容礼必叶言行无间`】从容珩璜之韵婉娩柔嘉之仪而防封旧邦礼宜改避是择美邑再申异恩可改封永昌公主主者施行  

第七女封公主制　　　　　元　稹【`见集本`】  

门下长女等抱子弄孙之荣贵贱之大情也朕以四海奉皇太后于南宫问安之时诸女侍侧螽斯之庆上慰慈顔鸤鸠之仁内懐均飬虽秾华尚少出閤未期而汤沐先施分封有据宜加美号以表令仪可依前件主者施行  

第十二妹等四人各封长公主制  

白居易【`见诏令集无`】  

勑古者帝子下嫁必使王公主焉近代或有未笄年而赐汤沐者亦加公主之号以宠重之第十二妹等先皇帝之子也比朕之子宜加等焉故当防年各封善地咸命为长公主未及厘降先开邑封所以慰太后慈念之心表先帝肃雍之训亦欲使吾孝理之道敦睦之风自骨肉间以及天下可依前件  

封大和长公主制  

勑公主之封号也或以善地或以嘉名立爱展亲兹惟旧典第四妹端明成性和顺禀教静无违礼故组紃有常训动必中节故环佩有常声嵗茂秾华日新淑问乃眷肃雍之徳俾开汤沐之封可依前件【`集作可封某公主　长庆元年三月`】  

封盛唐公主制　　　　　　蒋　伸  

门下展亲外舘则必待年广爱中闱冝光啓邑第七女祥开银汉秀发金枝孝敬生知柔闲早禀克承姆师之训每遵诗礼之文法度自持秾华益茂爰申彛典载锡嘉名俾承汤沐之封式示邦家之庆可封盛唐公主备礼册命【`此为英华误入册文中今移于后`】  

## 文苑英华卷四百四十七

宋　李昉等　编册文六  

九锡文  

册陈王九锡文　　　　　　徐　陵  

大哉乾元资日月以贞观至哉坤元凭山川以载物故惟天为大陟配者钦明惟王建国翼辅者齐圣是以文武之佐磻溪蕴其玉璜尧舜之臣荥河镂其金版况乎体得一之鸿姿宁阳九之危厄援【`陈书作拯`】横流之【`南史作于`】碣石扑燎火于昆岑【`南史作冈`】驱驭于韦彭跨蹍于齐晋神功行而靡用圣道运而无名者乎今将授公典防其敬听朕命日者昊天不吊钟乱于我国家漏网吞舟强胡内赑茫茫宇宙惵惵黎元方趾【`陈书一作足`】圆颅万不遗一太清否亢桥山之痛已深大宝迍如平阳之祸相继上宰膺运康救兆民【`南史作黔黎`】鞠旅于滇池之南扬旌于桂岭之北悬三光于已坠谧四海于羣飞屠猰防于中原斩鲸鲵于蒙汜功满上国光啓中兴此则公之大造于我皇家者也旣而天未悔祸夷丑荐臻南夏崩腾西京荡覆羣胡孔炽借乱乘间推纳藩枝盗假神器冡司昏挠旁引防雠旣见贬于桐宫方谋危于汉阁皇运已殆何殊赘旒中国摇然非徒如线公赫然投匡救本朝复莒齐都平戎王室朕所以还膺寳厯重履宸居挹建武之风猷彰【`南史作歌`】宣王之雅颂此又公之再造于皇家者也应务之初登庸惟始三川五岭莫不窥临银洞珠宫所在宁谧孙卢肇舋越貊为羣【`南史作灾`】畨部阽危势将沦殄公赤旗所指祅垒洞开白羽才防凶徒粉溃非其神武久防南藩此又公之功也大同之末邉政不脩李贲狂迷窃我交爱敢称大号骄声【`陈书作恣`】甚于尉佗据有连州雄豪炽于梁硕公英謩雅筭电扫风行驰御楼船直跨沧海新昌典彻【`陈书作澈`】备履艰难苏歴嘉宁尽为京观三山獠洞八角蛮陬逖矣水防【`南史作寓`】之乡悠哉火山之国马援之所不届陶璜之所未闻【`南史作开`】莫不惧我王灵争朝邉归賝天府献状鸿胪此又公之功也自冦虏清【`南史作陵`】江宫闱幽辱公枕戈尝胆提劒折心【`陈书作推`】气涌清霄神飞紫路【`陈书作闼`】而畨禺连率本自诸夷言得其朋是怀同恶公仗此忠诚乘机勦定执沛令而衅鼓平新野而据鞍此公之功也世道多艰方隅多难勲门桀防作乱衡山兵切池隍众兼夷獠公以国盗邉警知无不为防是同盟诛其丑类莫不鱼惊鸟散面防头悬南土黔黎重保苏息此又公之功也长驱岭峤夣想京畿縁道酋豪逓为榛梗路养渠率全据大都蓄聚逋逃方谋阻乱百楼不战云梯之所未窥万弩各张髙墉【`陈书作輣`】之所非敌公龙骧虎歩啸陟风云【`一作云从风生`】山靡坚城野无强阵清妖氛于灨石灭沴气于雩都此又公之功也迁仕凶慝屯据大臯乞活类马腾之军流民多杜弢之众推锋转鬭自北阻南频嵗稽诛实惟勍虏公坐挥三畧遥制六竒义勇同心貅骋力雷犇电击谷静山空列郡无犬吠之惊藂祠罢狐鸣之盗此又公之功也王师讨虏次届沦波兵乏兼储士有饥色公廻麾彭蠡积谷巴丘亿庾之咏斯丰壶浆之甿【`陈书作迎`】是众军民转漕曽无砥柱之难舳舻相望如运敖仓之府犀渠贝胄顾蔑雷霆髙槛层楼仰扪霄汉故使三军勇恱【`南史作锐`】百战无前承此军粮遂殄凶逆此又公之功也若夫英图迈俗义旅如云湓垒猜擕用淹戎略公志唯同奨师克在和鹄塞非虞鸿门是防若晋侯之誓白水如萧王之推赤心屈礼交盟人只感咽故能使舟师并路逺近明心【`南史作逺迩崩心`】此又公之功也姑熟要崤函所【`陈书作阻`】慿防虏据其闗梁大盗负其扃钥公五【`南史作一`】校裁防三雄并奋右角沙溃左广土崩【`南史作左贤右角沙溃土崩`】木甲殪于中原氊裘赴于江水他他借借万计千羣鄂坂之隘斯开夷庚之道无塞此又公之功也义军大众俱集帝京逆竖凶徒犹屯皇邑若夫表里山河金汤险固防龙首以抗殿剪华岳以为城杂虏慿焉强兵自若公廻兹地轴抗此天罗曽不崇朝俾无遗噍军容甚穆国政方脩物重覩于衣冠民还曕于礼乐楚人满道争归于叶公【`陈书作覩`】汉老衔恩俱欢于司此又公之功也天子内难【`南史作内难初静`】诸侯出闗外郡传鲜卑犯塞莫非沮渠当户中贵名王冀马迾于淮南胡笳动于徐北公舟师坐【`南史作步`】甲亘野横江殱厥羣羝逐殚封狶莫不絓木而止戎车靡遗遇泞而旋归骏【`陈书作`】尽殪此又公之功也公克黜祸难劬劳皇室而孙寗之党翻啓狄人【`陈书作心`】伊洛之间咸为虏戍虽金陵佳气石垒天严【`或作岩`】朝闇戎尘夜喧钲鼔公三筹旣画八阵斯张裁举灵鉟亦抽金仆咸俘丑类悉反髙墉异李广之皆诛同厐元之尽赦此又公之功也任约叛换枭声不悛戎羯贪婪狼心无改穹庐氊幕抵北阙而为营乌孙天马指东都而成阵公左甄右落箕张翼舒扫是欃枪驱其玁狁长狄之种埋于国门椎髻之酋烹于军市投秦坑而尽沸噎滍水而不流此又公之功也一相居中自折彛鼎五湖小守妄怀同恶公夙驾兼道秉羽杖戈玉斧将挥金钲且戒妖冦【`南史作酋`】震慴遽请灰钉爇榇以表其含焚书以安其反侧此又公之功也贼龛凶横陵虐具区阻兵安忍慿灾怙乱自古虫言鸟迹浑沌洪荒凡或防刘未此残酷公虽宗居汝頴世寓东南育圣诞贤之乡含章挺生之地眷言桑梓公私愤切卓尔英猷承规奉筭戮此大憝如烹小鲜此又公之功也乱离未久【`陈书作永`】羣盗孔多浙右凶渠连兵搆逆岂止千兵五校白雀黄龙而已哉公以中军无率选是亲贤奸防途穷【`自岂止至途穷二十七字见陈书而南史及英华但云势穷力蹙而已`】漼然氷泮刑唐【`陈书作溏又注作塘`】之所文命动其天【`陈书作大`】威雷门之阃【`陈书作间`】勾践行其严戮英规圣迹异代同风此又公之功也同姓有扈顽凶不宾凭藉宗盟图危社稷观兵滙泽势震京师威廹蛮夷【`陈书作驱率南蛮`】已为东帝公论兵于朝堂之上决胜于樽爼之间防贾樊滕浮江下濑一朝翦扑无待甸师万里澄清非劳新息此又公之功也豫章祅防依凭山泽缮甲完聚多歴嵗时结从连横爰洎交广吕嘉旣获吴濞已摐命我还师征其不恪连营尽防伪党斯擒曜圣武于匡山廻神旗【`陈书作旌`】于蠡此又公之功也自八纮九野割【`一作剖`】豆分窃帝偷王连州比县公武灵已畅文徳又宣折简驰书风猷斯逺至于苍苍浴日杳杳无雷北洎丈夫之乡南逾女子之国莫不屈膝拜手【`陈书作膜拜`】请【`陈书作求`】吏欵闗此又公之功也京师祸乱亟积寒暄防阙低昻九门寥豁宁秦宫之可视岂鲁殿之犹存五都簪弁百僚卿士胡服缦缨咸为戎俗髙冠厚履希复华风宋微子麦穟之歌周大夫黍离之咏较于斯日未足为悲矣公求衣昧旦昃食髙舂兴构宫闱具瞻遐迩郊庠宗稷之典六符十等之章复【`南史作还`】闻太始之风流重覩永平之遗事此又公之功也公有济天下之勲【`南史作重`】加之以明徳成性合道盛徳符天【`南史作凝神体道合徳符天`】用百姓以为心随万机以成务耻一物非唐虞之民归含灵于仁夀之域上徳不徳无为以为夏长春生显仁藏用忠信为寳风雨弗骞【`陈书作无`】仁惠为基牛羊勿践功成治定【`南史作化合`】乐奏咸云安上治民【`南史作御人`】礼兼文质物色丘园衣裾里巷朝多君子野无遗贤菽粟同水火之饶工商富猗顿之旅是以天无蕴寳地有呈祥潏露卿云朝团晩【`陈书作晓`】映山车泽马服驭金闲【`陈书作登`】旣昺焕于图书方葳蕤于史牒髙勲逾于象纬积徳冠于嵩华固无徳而称者矣朕又闻之前王世茂赏尊贤式树藩长揔征羣伯二南崇絶四履遐旷泱泱东【`南史作表`】海祚土维齐岩岩泰山俾侯于鲁抑又勤王反郑夹辅迁周召伯之命斯隆河阳之礼咸备况复经营宇宙宁唯断鼇足之功济苍生非直凿龙门之险而畴庸报徳寂尔无闻朕所以垂拱当宁载怀慙悸者也今授公相国以陈留等十郡【`六字南史作以南豫州之陈留南丹阳宣城扬州之吴兴东阳新安新寜南徐州之义兴江州之鄱阳临州十郡`】封公为陈公锡兹青土苴以白茅爰定尔邦用建冡社昔姬【`南史作旦`】奭分陜俱为保师晋郑诸侯咸作卿士兼其内外礼实攸宜今命使持节兼司空王通授相国印绶陈公玺绂使持节兼司空王防授陈公茅圡金兽【`南史作虎`】符第一至第五左竹使符第一至第十相国秩逾三任揔百司位絶朝班礼由事革其以相国揔百揆除录尚书之号上所假节侍中貂蝉中书监印章中外都督太傅印绶义兴公印防其镇卫大将军扬州牧如故又加公九锡其敬听后命以公礼为桢干律等防防四维皆举八柄有章是用锡公大辂各一牡二驷以公贱寳崇糓防爵待农室富京坻民知荣辱是用锡公衮冕之服赤舄副焉以公调理隂阳燮谐风雅三灵乆降万国和同是用锡公轩县之乐六佾之舞以公宣导王猷【`南史作`】阐风教光景所照鞮象必通是用锡公朱户以居以公抑扬清浊褒徳进贤髦士盈朝幽人虚谷是用锡公纳陛以登以公嶷然廊庙为世镕范折冲四表临御八荒是用锡公虎贲之士三百人以公轨【`陈书作执`】兹明罚期在刑厝象恭无赦干纪必诛是用锡公斧钺各一以公英猷逺量跨厉嵩溟混【`一作包`】一车书括囊寰宇是用锡公彤弓一彤矢百卢弓十卢矢千以公天经地义贯彻幽明春露秋霜允供粢盛是用锡公秬鬯一卣圭瓉副焉陈国置丞相以下一遵旧式徃钦哉其恭循朕命克相皇天建邦家允兴洪业以光我髙祖之休命  

唐王以相国揔百揆并九锡诏  

王言防最  

诏曰于戯惟尔假黄钺使持节大都督内外诸军事录尚书大丞相新除相国揔百揆唐王夫乾道贞观四象所以运行坤徳含万有凭其载育是以天地交泰资始由乎圣人隂阳顺成揔已归其元辅故能陶甄百物代彼天工息四海之羣非三灵之掩耀百揆时叙五典克从伊尹格于皇天公旦光于四表方诸蔑如也今将授王典册其敬听朕命上天不造降祸于我国家髙祖弃盛业而升龙太上释寳图而委御王室如燬丧乱多数属道消时钟世季郊庙絶主有若缀旒则我祖宗之基已坠于地矣王应幽明之道从兆民之欲奉七玺于代邸飞六辔于周京此则纲我絶纪为有大造于皇家者也曩者塞表省方羣胡反噬矢流君侧围甚平城沦陷有期阽危莫恤王释位同谋揔戎千里晨炊蓐食倍道兼行匈奴逺迹乘舆反正此又王之功也歴山飞称兵燕赵妄假名号河朔响应山西屯结王道啓戎行大殱丑类此又王之功也夷狄贪婪屡犯闗塞逼脇良善杀掠吏民王鞠旅治兵卷甲长骛追奔逐北扫地无遗此又王之功也威王徒党潜谋逆乱外交邉裔内骋奸回实繁有徒将倾宗社王収戮凶渠罪人斯得此又王之功也四郊多垒三辅倒悬黄图示宫阙之名赤眉刼园陵之祸凶荒仍嵗荆棘旅庭王投袂义举星言电迈取霍邑若摧枯举秦阙如反掌尅清河渭志存匡复此又王之功也北荒獯鬻事借覊縻比者中原多故龙堆道絶王式遏有方闗请吏更敦隣睦复我旧藩此又王之功也汾晋地险逋逃攸聚山藏川量负罪稽诛类马腾之乞活同尤之尽赦王怀柔伏叛杖信示威交臂屈膝申其正旦此又王之功也河潼转漕宻迩闗畿京坻委积由来尚矣羣凶保据一鼓而崩此又王之功也京师危逼奸臣放命异一象之居内同四凶之扇祸王大誓师旅兴言感慨荡清上国拯厥赘旒暴骨焚尸并勦羣恶此又王之功也上天贻爱莫甚乎民爰作圣哲弼于冲防官守司存社稷有奉济方割于下垫烁圆光于上墋此又王之功也唐弼凶竖草窃岐阳吞噬旧邦侵逼都鄙王制以衔防观其携贰新【`疑作亲`】众叛离我尽収之此又王之功也华阳黒水控接岷峨山川阻深尽为逋薮义风所麾行化江汉此又王之功也薛举崇奸同恶相济僣拟舆服滔天泯夏西土游魂秦川肆毒赫斯授律咸俘丑类岐陇齐其京观汧渭为之不流此又王之功也三蜀隩区一都之防夷民杂糅蛮陬荒梗王发一介之使降咫尺之书而灵闗洞开劔阁无隘此又王之功也农甸服襟帯河洛鞠为防连城阻乱长防逺振不征而服此又王之功也王有济天之勲重之以明徳爰初发迹肇自鸿基峻极于嵩华润连于溟渤体兹将圣道被如仁在物不失其宜含灵咸安其所春生夏长信及四时地平天成义兼一徳揔万机之务因百姓之心保乂我皇家济其多难者也是以济济多士庶政缉熈穆穆四门要荒式叙敦浇风以励俗畅和气以调元神功侔于造化积徳髙于垂象朕又闻之先王之世也尊贤尚徳茂赏畴庸五侯专征九命作伯周襄光锡桓文是膺大啓南阳以表东海况今业冠伊稷功髙晋郑酬勲蔑尔朕甚惧焉今进授相国以河内汲郡清河武安魏郡信都髙阳平原赵郡襄国通前二十郡増封唐国锡以黑土苴以白茅爰定尔邦用建宗社【`一作冡`】昔周邵分陜咸为保传毛毕诸侯入作卿士内外之任礼实攸宜今授相国印绶唐王玺绂茅土金兽符第一至第五竹使符第一至第十相国体絶羣臣任揔百司朝班彛数宜与事革其以相国揔百揆去录尚书之号上所假黄中外都督丞相印绶又加王九锡其敬听王命以王防纪礼度哀矜折狱罔不用情无或迁志是用锡王大辂戎辂各一牡二驷以王分地敦本民天是頼防爵务农所寳惟谷是用锡王衮冕之服赤舄副焉以王风雅所被獯戎咸格隂阳顺理遐迩宅心是用锡王轩县之乐六佾之舞以王翼宣黄道义齐【`疑`】遐畅三才所运四海攸归是用锡王朱户以居以王登贤命世褒徳升朝思帝所难能官流咏是用锡王纳陛以登以王正色持衡镕范御下式遏奸宄荡涤华裔是用锡王武贲之士三百人以王威同夏日厉等秋霜刑有其章寛而不漏是用锡王鈇各一以王明罚信赏折冲无外是用锡王彤弓一彤矢百旅弓十旅矢千以王霜露履践禋祀恭天地幽通孝思至感是用锡王秬鬯一卣珪瓉副焉唐国置丞相以下官一遵旧式徃钦哉祗奉大礼用膺多福以光我髙祖之休命可不慎欤  

## 文苑英华卷四百四十八

宋　李昉等　编制书一  

命相一  

房琯文部尚书同平章事制　贾　至  

勑宪部侍郎房琯清识雅量工文茂学秉忠义之规靡惮艰险挺松筠之操宁移嵗寒宜承题剑之荣式允济川之望可文部尚书同中书门下平章事【`天寳十五载七月十四日`】封郭元振为代国公制　　太平内制  

门下大臣立事夷险不易良相升朝安危所系兵部尚书同中书门下三品郭元振伟才生代宏量匡时经纶文武今之王佐出入将相古之人杰夙侍帷幄畴咨庙堂思致尧舜以期管乐朕徃在储闱洎登寳位毎观其闻义感激愿别忠邪立诚慷慨宻陈益尔其至矣朕实嘉之顷者枭獍兴谋干戈作衅太上皇命朕讨除元振又驰奉宸极始则赉予为弼终则宁朕问安可谓格于皇天贯于白日元恶既剪品物维新昌言是图朕岂忘旧冝开井邑永誓山河可封代国公食实封四百户  

张说拜中书令制  

门下殷命百工傅膺审象汉推三杰良属运筹不有斯人孰赉予弼尚书左丞张说居正合道体真理精朕昔在承华首延翰望谈经之际钦若谠言防翰之间润色鸿业屡陈匡益见嫉奸回顷虽抗迹踈逺而载懐饥渇今群凶己服大猷伊始永言亮采光朕侧席之期俾咨启沃成朕济川之望宜发【`疑作登`】鼎式综丝纶  

姚元之拜相制　　　　　　　同前  

门下王佐之重师兵之任劳求屏翰膺此具瞻同州刺史姚元之宏畧冠时伟才生代识精鍳逺正辞强学有忠臣之操得贤相之风累践台陛匡益斯在顷居藩郡循良是属载懐一徳分命六官訏谟允归文武兼济式慿帷幄之筭宜副韬钤之委  

刘幽永拜左仆射知军国事制【`已入三百八十五卷`】  

同前  

卢懐慎拜相制　　　　　　　同前  

门下宰辅之任谟猷是属不有大才孰康景化黄门侍郎卢懐慎贞良敦朴孝悌仁厚度量深于江海坚清迈于氷雪事皆体大讵观非圣之书心必在公雅契惟贤之典故能危言正色直道匪躬比之防管而求得说冝宠鎻闱叅乎鼎座可同紫防黄门平章事【`开元元年十二月`】  

源乾曜拜相制　　　　　　　同前  

门下轩夣三相舜举八元必伫人杰以宣邦政尚书左丞上柱国安阳县开国男源乾曜博文强学逹识周才贞白可以励时道义可以物虚懐同于抱月悬镜不疲利噐比于成风刜钟无滞固可充左曹之駮议翊中防【`诏令作禁`】之谋猷用叅金铉之司兼践玉壸之制【`诏令作副`】可黄门侍郎同紫防黄门平章事勲封如故【`开元四年十一月`】宋璟苏颋拜相制【`诏令作宋璟兼黄门监苏颋平章事制`】  

同前  

门下【`诏令作黄门`】虞廷称盛任于防龙周邦以宁属于闳散是知出纳惟允必借英竒啓沃有光实资茂彦银青光禄大夫守刑部尚书上柱国广平郡开国公宋璟宇量凝峻执心劲直银青光禄大夫行紫防侍郎兼知制诰上柱国许国公苏颋风检详密藻思清华或掌宪南宫持平邦典或挥翰西掖匡辅政途咸竭奉上之心俱尽匪躬之节九流俟其澄序众务资其弼谐冝委铨衡兼侍帷幄璟可守吏部尚书兼黄门监颋可同紫防黄门平章事散官勲封并各如故【`开元四年閠十二月`】  

张说拜相制【`诏令作张说同三品制`】  

门下乾坤以隂阳化成后王以辅相兴理【`诏令作弼`】所以寅亮天工【`诏令作极`】缉熈帝图非夫大贤孰寄斯任天平军节度大使右羽林将军兼并州长史摄御史大夫燕国公兼修国史张说挺其公才生我王国体文武之道则出将入相尽忠贞之节亦前疑后丞谅可以此大猷揔其邦政允厘庶绩保乂皇家可守兵部尚书同中书门下三品勲封脩国史如故仍即驰驿赴京【`开元九年九月`】张说拜中书令王晙拜相制【`诏令作张说中书令王晙同三品制`】  

同前  

门下周称内史以司号令汉曰尚书是主喉舌用平邦典以佐王教兵部尚书兼中书令张说履道体正经邦【`诏令作德`】立言吏部尚书王晙忠肃刚简博闻宏识并才包王佐望重时英内训五品外清九服嘉谟必尽庶绩允厘【`诏令作康`】冝叅五臣之命以正三台之象说可中书令晙可兵部尚书同中书门下三品【`开元十一年四月`】  

陈希烈拜相制　　　　　　　同前  

门下仲虺相汤言宣雅诰子鱼相魏任揔中兵将代天工允慿时杰光禄大夫门下侍郎同中书门下平章事集贤院文馆学士崇武馆大学士太清太防宫使上柱国临頴县开国侯陈希烈逸量逹英才卓迈既服直而成范亦忠贤【`诏令作亦贤忠`】而炳德学该流畧义惟守于经门文丽风骚言必铨于理要自黄枢贰职侍讲金华紫府真叅谋玉嵗月逾乆而其道弥光人师有属于在三王度式歌于画一畴咨既允亮采惟熈冝正貂蝉之荣用兼喉舌之寄可行左相兼兵部尚书余如故【`天寳六载三月`】  

韦见素拜相制　　　　　　　同前  

门下缉熈帝载必大贤砥砺公才允膺殊奬银青光禄大夫行尚书吏部侍郎上柱国彭城郡开国公韦见素风度宏逺操履贞固懐至公之节守难夺之诚学冨典坟每思经济之义文雄缙绅岂独雕虫之英荐居东挺顾问有光累拜南宫铨衡式序清素之业惠泽弥彰尔惟不矜朕志先定信可发挥邦政翊賛台陛【`诏令作堦`】将夣卜之感俾协苍生【`诏令作黎元`】之望可守武部尚书同中书门下平章事集贤院学士知门下省事散官勲封如故【`天寳十三载八月`】  

除韦嗣立鳯阁侍郎平章事制　同前  

鸾防鳯池清切鸾渚便藩【`诏令作繁`】出纳两闱允资一德中散大夫天官侍郎韦嗣立当朝人杰【`诏令作望`】奕代相门道周性全才髙识逺诚以待物寛而容众徃司纶翰五字见推洎处提衡九流式序懐宗庙之掌有社稷之能冝竭忠贤翊宣政化可守鳯阁侍郎同凤阁鸾防平章事散官如故主者施行【`长安四年正月`】  

除唐休璟左庶子同鳯阁鸾防三品制  

同前  

鸾防献替储闱管综王职聿求多士必在正人夏官尚书同鳯阁鸾防三品上柱国酒泉县开国公唐休璟业履清醇恭肃忠亮言必从行学以知道居八座之重握四岳之要出将入相允文允武谋猷是属益以深顷以暮年固辞退位就闲去剧优贤尚齿巨源请老仍叅翼賛之荣叔子养德选预国朝之议冝辍五曹之务俾同三令之班可金紫光禄大夫行太子左庶子依旧同鳯阁鸾防三品勲封如故主者施行  

除裴耀卿黄门侍郎张九龄中书侍郎同平章  

事制　　　　　　　　　徐安贞  

勑【`诏令作门下`】风云之感必生王佐廊庙之任爰在柱臣中大夫守京兆尹防军借紫金鱼袋裴耀卿含元精之休体度逺正议大夫前检校中书侍郎集贤院学士仍副知院事上柱国赐金紫鱼袋曲江县开国男张九龄挺生人之秀噐识通明并风望素髙人伦是仰可以叶彼寅亮当兹啓沃干时待士既资鼎实之和为国急贤宁惟金革之事耀卿可黄门侍郎同中书门下平章事文舘学士散官勲如故张九龄可起复中书侍郎同中书门下平章事兼修国史余如故主者施行【`开元二十一年十二月`】  

除韩休黄门侍郎平章事制　张九龄  

勑思致雍熈聿求元辅乆劳夣寐延彼周行太中大夫守尚书右丞上柱国韩休蕴道深秉德经逺清裁可以范物素行可以律人一自登朝备闻体国志存公亮诚着始终而羽翼朕躬金玉王度人望是在朝选无逾宜拜命于郎闱俾兼和于鼎实可守黄门侍郎同中书门下平章事【`开元二十一年三月`】  

李吉甫拜相制　　　　　玉堂遗范  

门下昔周宣王思文武之道则以申甫代天工汉宣帝思继祖宗之风则以邴魏执邦政是以克从【`一作绍`】前烈俱称中兴朕以身托于人上亦思所以续【`一作纉`】列圣之绪致太阶之平懐柔四夷亲附百姓将成莫大之业遂获非常之才授之钧衡俾作舟楫银青光禄大夫行中书舎人翰林学士上柱国李吉甫符彩外发清明内融体仁而温抱义而峻识洞精知皇王致理之由学该古今穷天人相与之际自擢于纶阁列在禁闱皷三变之文润色王度揔五才之用叅賛庙谟化俗思迈于成康致君愿及于尧舜当注意之所向毎罄心而必陈深中不回独立无惧经纶常见其道逹激切毎【`一作多`】至于涕零王纲以张蜀防斯殄左右密勿实由嘉言降神而生辅朕为理调三光以序六气遂物情而熈帝猷是为中枢司我大本命尔俞徃其惟朂哉于戯宰相之任安危所系百辟为宪万邦所瞻与其明察以为光不若严重而有制与其将顺于其美不若匡救于纎违审泾渭以序人伦谨防墨以正天下交防之运其若斯乎敬听朕言以践乃职可守中书侍郎同中书门下平章事散官勲如故主者施行【`元和二年正月一作唐大诏令`】  

裴垍拜相制　　　　　　　白居易  

门下朕闻后德惟臣良臣惟圣在太宗时实有房杜賛贞观之业在宗时则【`集作实`】有姚宋辅开元之化咸克祐我烈祖格于皇天朕祗奉丕图继前烈思欲贞百度和万邦建中于人垂拱而治永惟房宋之化寤寐求思至诚感通上帝眷祐果赉良弼辅予一人正议大夫行尚书户部侍郎上柱国赐紫金鱼袋裴垍噐得天爵文为国华行有根源言【`集作词`】无枝叶忠敬恭顺辅之以诚心方防贞防辅之以通识玉立不倚扣之【`集作金和`】有声洎润色【`集作洎内掌`】纶言密枢务严重得大臣之体温雅秉君子之文毎献纳之时动有直气当顾访之际言无隐情逺图是经大事能防匡予不逮时乃之功及领地官且司邦赋防计务剧出纳事殷投利刄而皆虚委纷丝而必理歴试兹【`集作已`】乆全才益彰冝登中枢以允佥望夫宰辅者下执邦柄上代天工为国蓍注人耳目尔尚降乃德以亲百姓广乃志以序九流匡朕心而【`集作以`】清化源从人欲以致和气予欲宣力汝为股肱予欲询谋汝为心膂予违望于【`一作于`】汝弼勿谓不从汝言逆于朕心必求诸道独立勿惧直躬而行明听斯言敬慎厥【`集作乃`】位呜【`集作乌`】虖罔俾房宋专羙于前可守中书侍郎同中书门下平章事散官勲赐如故主者施行【`元和六年十一月`】  

李绛拜相制　　　　　　玉堂遗范  

门下司重柄者允属于长才熈大猷者固资于端士朕纉鸿绪抚有万方夙夜祗勤惧逺于道故注意宰辅劳懐夣想诚以得失之効邦家所系畴若佥论简予深必惟其人是举成命朝议郎守尚书戸部侍郎骁骑尉赐紫金鱼袋李绛质秀珪玉文含彩彰抱噐挺生居贞特立有史鱼秉直之操励山甫匪懈之诚忠孝两全学识兼茂清标可以范雅俗正气可以肃群伦顷自周行俾密命动由于【`诏令作必以`】义知无不为蹇蹇懐匡济之心孜孜陈逺大之畧言无隠避居则静专贯于初终其道一致地卿之贰爰委典司理财先示于简亷利物毎惩其聚敛经通立制噐用弥光防阁之间欝有公望是冝权衡百度宰理庶工允副具瞻宰我枢密于戯予欲驱人俗以跻冨寿感人心而致和平尔尚修明宪章宣布德泽必寛【`诏令作广`】大其志无皦察为公恒其道以秉彛裕其体以临下各任以职无忘陈平之言苟便于人勿惮萧何之请敬兹宠擢其懋式哉可朝议大夫守中书侍郎同中书门下平章事勲赐如故主者施行【`元和六年十一月`】  

张靖拜相制  

门下虞以为盛犹咨五臣殷之用兴亦頼三后朕励精恭已十载于兹常以国钧委之公辅务熈庶绩敢怠旁求思欲左右有人在广股肱之任歴选列辟洎于藩维冀获贤能俾匡正道爰兹所命允属至懐河中晋绛慈隰等州节度支营田观察处置等使正议大夫检校礼部尚书兼河中尹御史大夫上柱国开平县开国子食邑五百户赐紫金鱼袋张靖德致【`诏令作禀`】精防噐含冲用温恭谅实明允克诚素推君子之风雅有大臣之体蕴积稽古之学发挥经纬之文尝司朕言动叶谟训歴践清贯具扬淑声爰綂方州载膺节制奉法遵制存【`诏令作首`】公无私人无不懐绩用丕茂予欲正百工之理成太平之堦若临巨川以重舟楫是用命尔列于中台毎念臣隣之规以贞栋崇之吉少翁积庆嗣德汉廷文子勤身继匡晋室尔惟朝夕纳诲以翊朕躬是资衮职之勤式重缁衣之羙仍帅司防之属俾靖臯陶之刑懋宣厥猷徃践于位可守刑部尚书平章事散官勲如故【`元和六年六月`】  

韦贯之拜相制  

门下弼成大化叅叙彛伦克广元首之明其服股肱之任朕所以不自暇逸务求贤能式重舟檝之才以经济之道畴若予志佥谐乃公中大夫守尚书右丞上轻车都尉赐紫金鱼袋韦贯之清明在躬礼乐之噐蕴珪璋特逹之德茂亷正慱雅之规静而知防动必有守凡践列位备闻嘉猷当官而行临事能防道可镇于风俗望弥积于朝伦【`诏令作论`】是冝和靖隂阳纪纲邦国命作心膂列于台阶夫能虑四方揆百事爱利万物辨论群材示公忘私时乃之职而况图靖藩服系在庙谋尔惟顺下以训人奉上以宣力因众功而致用熈【`诏令作象非`】众志以为心朝夕献可否之诚经纶底文武之绩祗膺厥命勿懈于时可守尚书右丞平章事散官勲如故【`元和九年十二月`】  

张靖拜相制  

门下賛天地之化阜成万物正邦国之纪康于群生夣寐旁求精诚上逹况乎明诚以乆嘉猷日闻股肱之任耳目所注具官靖实天生德惟岳降神端方静深信厚温密质抱荆山之璞光含魏国之寳错尔素履穆然清风出备爪牙緫近关之纪律入膺喉舌练中防之法制从容宰辅密勿鼎司诚惟在公虑必经国济川舟檝人望具瞻和羮盐梅朕志先定冝登右弼之任用正中台之耀纂乃祖考光于家邦于戯天工人代予违汝翼必当悉乃力同乃心役天下之才以贞百度通天下之志以佐万防唯直道是行唯谠言是进内懐亲附拯黎元之方困外思镇抚偃兵甲于将兴勿罔养以崇名无逡循而避事对扬成命时乃之休可守中书门下平章事  

李逢吉拜相制  

门下朕观古先哲王兴化致理未尝不选建良弼熈宁庶工俾之敷陈大猷左右乃辟者也朝议郎守中书舎人权知礼部贡举轻车都尉赐绯鱼袋李逢吉防通而守于经制质厚而辅以文章贞恒自居和易待物体贤人之志业茂端士之风规履歴班行发挥事任厥心匪懈所至有声自弥纶粉闱駮正闼且司言于右掖尝纳训于东储诚明一贯闻望旁洽俾司贡士弥着嘉闻方今外兴不得己之师内有不获安之俗恒忘食于将旰务求衣于未明冀清原野之诛用止干戈之役登尔匡辅代予忧勤尔冝宣至化于吾人告嘉猷于厥后销弭氛祲导迎和平事有不举其中政或未孚于下尔惟啓沃无乃靣从可朝议大夫守门下侍郎平章事赐紫金鱼袋【`元和十一年二月`】  

王涯拜相制  

门下上宰叅职所以法三台之耀中枢议政在乎遂万邦之冝朕获承鸿休思建皇极冀沃心而纳诲恒注意以求贤通议大夫尚书工部侍郎知制诰翰林学士上柱国清源县开国男食邑三百户赐紫金鱼袋王涯动直静专践方居易挺嵗寒之劲质抱夙夜之端诚言唯守中虑毎经逺属者禁垣挥翰五字日宣选部持衡九流风动荐居肘腋之地歴试股肱之才进尝伏于青蒲出不泄其温树牟融得大臣之节毛玠有古人之风询庙筭以生知论兵钤而暗合方今戎马尚驾郊垒犹多必俟清明以消氛沴是用宥【`诏令作付`】以机密陟于崇髙尔其发号令以端其四方陈便冝以寛于百姓行防阁之故事朝廷之大体秉德以立狥公不回俾予一人垂拱而理敬听朕命茂哉【`诏令作戒`】茂哉可守中书侍郎平章事【`元和十一年十二月`】  

裴度拜相制  

门下辅相之任重作于股肱经济之才难注人【`或作任之`】耳目苟非虑周【`一作研`】物表识洞事先则何以出纳中枢平章大政询于时论佥曰汝谐朝议郎守御史中丞兼尚书刑部侍郎飞骑赐紫金鱼袋裴度劲直循道清通【`一作明`】秉彛文融菁华行茂枝叶居然廊庙之器出于领袖之门西掖司言南防执宪常懐逺【`一作常陈明`】畧屡告嘉猷实宣力以狥公况【`一作能`】外身而忧国霜雪无改雷风有恒朕欲旋观其能用试于事俾歴戎阃载驰使轩王泽涣汗以遐宣军情密勿而上逹将议抽擢因罹震惊崇道德之藩篱士有致命资忠信之甲胄兵无容刄人具瞻尔天方赉予昆命于爰立作相尔其展四体坚一心广其道以用贤厚其风以易俗五兵未戢尔惟保定武功百姓未康尔惟勤恤人隠临事必防当官而行齐台阶于底平补衮职之有阙光膺慎选其戒之哉可朝议大夫守中书侍郎同中书门下平章事勲赐如故【`元和十年六月`】  

一作皆唐大诏  

崔羣拜相制　　　　　　　　同前  

门下成万方之化通天下之志缉熈帝载昭畅猷在于股肱之臣共凝理本旁求时彦以叙彛伦朝散大夫守尚书户部侍郎上防军赐紫金鱼袋崔羣粹密由道端庄保和本清明之上才体博厚之重德学贯通儒之业词含大雅之风居敬有恒循性能防自然宥【`三字一作自承`】我密命职叅内庭髙文焕若【`一作发`】于纶言敏识详逹于国典伏奏无挠直躬不囘勤劳八年始终一致春闱取士必后其浮华地官理才能制其轻重俭惟【`一作以`】约己忠惟事君才适而用深望积而实着风猷己洽于人听忠勤【`一作已属`】方注于朕心乃膺【`一作爰咨`】审象之诚以副具瞻之地况奸凶叛逆尚驾戎车未明求衣思戢干橹尔冝酌古今之见举刑政之中守【`一作艰`】厥位以代天工陈其谟以明皇极敬兹重命徃践台阶可守中书侍郎同中书门下平章事散官勲赐如故【`元和十二年七月`】  

一作皆唐大诏令  

## 文苑英华卷四百四十九

宋　李昉等　编制书二  

命相二  

权徳舆拜相制　　　　　玉堂遗范  

门下夫宰相之任上以代天工辅佐之宜下以立人极燮调之理【`诏令无此四字`】爰得忠正方膺股肱正议大夫守太常卿上柱国襄武县开国侯赐紫金鱼袋权徳舆器度端实智识通敏学成师法文为国华素履常践于贞方黄中允合于易简自出入清列茂着嘉声名利无屑于中懐风雨不移【`诏令作易`】其常性骥騄之质常识于逺途鸾凤之姿宜巢于阿阁期于致理推之至公宠以春卿掌我枢务辅天地之徳俾化及平明导隂阳之和使物靡疵疠予违汝弼言无面从君可臣否事己心同【`诏令作许`】用伫美式副虚懐可守礼部尚书同中书门下平章事散官勲封赐如故【`元和五年九月`】  

武元衡入相制  

门下邦国兴理将相是资选众而举思贤俾乂故有台臣外抚宣力已靖于四方衮职迭居懋功复凝于庻职允兹崇践爰属上才前劒南西川节度副大使知节度事管内度支营田观察处置统押近界诸藩及西山八国云南安抚等使银青光禄大夫检校吏部尚书兼门下侍郎同中书门下平章事成都尹上柱国临淮郡开国公食邑二千户武元衡粹厚端庄简易常壹有诚明之道以致用有宏茂之略以佐时贞方自得于性术操尚不愆于风雨加以懿文合雅聚学承师通礼乐刑政之源逹古今治变之要歴登华贯休闻穆然洎处钧衡中立不倚致君思尧舜之盛修职以邴魏为宗益部大藩比仗兼济而能布宣威惠抚莅蛮髦县道辑宁疲黎安息推心而下皆率附正已而人自向方临之累年理有殊【`诏令作异`】等朕以出纳王命缉熈帝图緫庻官之职业为百度之扄键惟此重任属于黄扉分忧遂辍于殿邦具瞻再归于硕望尔尚行之以中正煦之以和平毗于一人膏润天下祗膺礼命无替徽猷可守门下侍郎同中书门下平章事兼崇舘大学士充太清宫使【`元和八年三月`】  

令狐楚拜相制  

门下賛天工而成光济叶帝力以致升平非中和禀气不能将燮调之道非诚明在躬何以膺弼亮之位况今积祅【`诏令作殄`】已弭而邉鄙犹虞大化方行而里闾未泰将欲举百度甄群材外抚四夷内辑诸夏纳之夀域被以仁风代予之勤其孰克任眷求斯得是用命之河阳三城懐州节度使朝议郎持节懐州诸军事守懐州节度兼御史大夫赐紫金鱼袋令狐楚根于粹厚着以端明表山立之庄容洞泉渟之精识文髙雄冨学茂该通自顷挥翰掖垣持囊禁署尝延造膝屡竭沃心发言有【`诏令作必`】诚临事无惑蔼是公望居然国桢及剖符近郊兼畅牧人之术仗节分阃尤深驭众之方可谓器适中外效宣文武宜展舟檝之用式登鼎铉之司管于中枢持我大柄于戯辅翼之任人臣极崇未至而众驭有归既处而其名罕副万务攸托朕何赖焉尔其敬听此言渝思其道行致君之志终始勿渝以报国为期夙夜益励无俾厥后有慙知臣可朝议大夫守中书侍郎同中书门下平章事【`元和十四年七月`】  

李夷简拜相制  

门下致理之道王者由其尽心弼成之功辅臣所以宣力皇极是建苍生乃安敷求实难倚任斯重将付大政必惟佥谐正议大夫守御史大夫上柱国成纪县开国侯食邑一千户赐紫金鱼袋李夷简学【`诏令作才`】称通明性本严重守以正直传之文华羽仪朝端冠耀宗籍早司邦宪爰緫地征纠逖无闻于避强经费克均其定制中立不挠孤标出伦耸善激【`一作仰`】贪法行令肃自镇汉上洎临蜀州俭徳载彰清规一贯山岳比厚雷风有常励贞峻以理心竭忠劳而奉上人望汲黯印归赵尧俾之持纲万目皆举固可以综参庻务允厘百工燮和隂阳宣发号令是用申命陟于台堦于戯说积尔躬梦恊朕志虚已将求其济鯾言罔惧于怫违道必举中位无苟旷膺此宠擢敬哉戒哉可守中书【`诏令作门下`】侍郎同中书门下平章事【`元和十三年三月`】  

夏侯孜拜相制  

门下篙檝克修航舰以之济海羽翮可励【`一作厉`】鹍鹏于是摩天朕恭已寰瀛劳诚梦猎将以篙檝贤辅羽翮寳臣以三代至理之英济群生并洽之欲载仗旧徳期获我心劒南西川节度副大使知节度使事管内度支营田观察处置统押近界诸蛮及西川八国云南安抚等使光禄大夫检校尚书右仆射同中书门下平章事【`元和十三年三月`】上柱国谯郡开国公食邑三千户夏侯孜大昴分精维嵩挺秀擅四海之贤俊作中朝之表仪礼乐诗书资其懿范温恭孝爱辅以多才服道以致身含章而底力经国之用贯百川而不改其清应物之明体万象而莫穷其照周践华列多识旧章郎署谏垣休声夙振东阳故绛恵爱洽闻洎甘棠政成防府徴命兼领台辖之任居邦宪之尊正色无私当官必举防征赋以赡国干山泽而富人美利无加遗泽益覩积是朝着【`一作徳`】升于台司内竭谟明外体理驰咎防之极挚陋周汉之遐踪克彰为辅之声允叶有开之契属者以西南重镇邉徼多虞爰頼恵征以隆外阃福星时雨既恵巴庸景化元和须归鼎铉是用召于驿骑待【`一作代`】以天工重开集凤之池仰问牛之化弼谟万务师长庻僚亟付机衡俾康区夏于戯刀非砺不剖【`一作割`】鱼非水不行为君诚难得中【`一作时`】甚易决疑定计吾以尔为神肥国救人吾以尔为上药尽布四体懋坚一心勉哉勿疑对扬我休命可尚书左仆射同中书门下平章事散官勲封如故【`咸通三年七月`】　　一作皆唐大诏令  

韦执谊入相制  

门下宰相之职寅亮缉熈导隂阳之和賛天地之化裁成百揆揔领庻官非道契时中识通理本则何以敷畅皇猷【`一作极`】阜安群庻【`一作黎`】朕以身嗣守丕业思立人纪以承鸿休【`一作天`】其代予言允属良弼朝议郎守吏部郎中骑都尉赐绯鱼袋韦执谊孝友忠肃自诚而明茂实本于宗师英华发于事业久参内署动冝静恵累践中台职修事举克有令【`一作公`】望冠于群伦以予冲人恭黙思道是用命尔纳诲弼违必能行四方之风成天下之务祗乃茂【`一作乃`】职厥惟钦哉可守尚书左丞同中书门下平章事赐紫金鱼袋【`永贞元年二月`】　一作皆唐大诏令  

皇甫镈加恩制  

门下选众举材俾参大政俟善绩丕着嘉谟有成然后进序台阶协宣徳务乃制轻重谓之盈虚以经用靡亏而成功克集黄扉之位式示畴劳具官皇甫镈器识端方性尚孤直文发贞而词去枝叶学为己而政资本根每脱落于浮荣能优游于剧任志图经逺心惟狥公自贰中台专防大计升之相府兼賛鸿猷属问罪二方徴师十万千金难减于日费百役并萃于司存而供亿罔差中外咸乐【`一作若`】泉货无虞于竭涸干戈遂致于清宁允兹忠勤副我倚任是宜践居左辅均赋中邦渐于雍熈期乃成绩可守门下侍郎平章事依前判度支  

皇甫镈罢判度支制  

门下古者丞相府不接吏盖以任重体大地亲礼崇苟非征讨之时岂仗货财之事爰俾出纳归诸有司用严台庭以辅吾道中大夫守门下侍郎同中书门下平章事判度支上柱国赐紫金鱼袋皇甫镈精明絶伦干健不息蕴是器业发为英华顷以守位聚人必资大计因其能事委以重权致用之机所以经天下之务重轻之法所以莞天下之财自淮右不防东平犯顺兵车在野馈食连年而乃庖无折刄御有濡辔既授明命升之股肱轩裳所瞻崖峯【`诏令作岸`】益峻请谒自絶其风凛然况赡给之余谋虑必至平二方之险阻虑载戢之干戈庸非坐筹佐朕而致今则百揆攸叙万邦保和宜全相府之重勿领计司之剧抚夷夏调隂阳用安元元时乃之职可守门下侍郎依前同中书门下平章事  

程异拜相制  

门下汉宣帝祖宗之业正刑徳之本简求辅相以致中兴朕祗荷丕图思扬圣绪每懐舟檝以渉巨川俾人不迷用底于道今获良弼式允佥谐朝散大夫守卫尉卿御史大夫充诸道盐鐡转运等使赐紫金鱼袋程异厚徳外严沉机内朗抱精微以致逺本诚明以格物尽瘁亊国诚明在公常探化原雅髙学术扬歴斯久公望蔼然自位列大寮揔诸剧务逹酤之利适财赋之方赡出纳于邦家申绩效于官业顷以淮夷未殄师旅在郊有漕挽之劳兼供亿之费言念多事恐伤吾人而异法能变通道益明着言无伐善动必由蕴夷难致君之心见懐道佐时之略况属馈军之事尚倚良能载阅前功宜当大用乃服休命俾参中枢爰表秩于冬官仍兼综于旧职膺兹重任用表全材尔宜左右朕躬朝夕启沃干戈未絶【`诏令作戢`】尤伫庙谋敬听斯言副我明奨可守尚书工部侍郎同中书门下平章事依前充诸道盐鐡转运使【`元和十三年九月`】  

杨收加恩制  

门下古先圣哲之御天下也莫不劳于择贤逸于任已【`一作恭己`】是以岩求匪易殷代称宗畋获甚难周王受命【`一作膺`】肆朕在位天授【`一作材`】正人于言语侍从之间得亮采恵畴之俊固亦髙迈前烈垂休当朝敬遵用汝之文【`一作言`】爰举弼予之典雅符不让防自无私翰林学士承防朝议大夫守尚书兵部侍郎知制诰柱国赐紫金鱼袋杨收器茂浑金寳钦大玉莹清冰于溽暑挺緑桂于严霜行过曽顔道兼夷恵词【`一作文`】冠一时而若非游艺学该【`一作穷`】千古而似不能言自鸿飞名鹭振班列宪署每闻其守法曲台咸着于推公所莅有声歴试皆可才【`一作用`】彰简要已洽誉于含香业擅精微遂腾辉于视草戒慎攸至初终莫【`一作不`】渝常懐造滕之中俾见沃心之防谢安体识王俭精【`一作才`】能动为佥论所谐居益【`一作溢`】具瞻之望由是擢于禁苑升以台阶求匡辅之勤用燮和之事【`一作俾申匡辅之勤用燮和之重`】尔其慕伊周之志臯益之谟九流既分百辟斯正嘉猷可舒于前席妙略尚在于止戈式序三才允归一徳懋乃致主副予知臣无使载笔之褒独称于姚宋也可守本官同中书门下平章事散官勲赐如故主者施行【`咸通四年五月`】  

授李逢吉门下侍郎同平章事制  

同前  

门下朕闻天地洪鑪鼓之者槖籥帝王大业成之者股肱故尧舜垂衣禹汤恭已道任徳惟【`一作为`】予辅臣则八表清寕万邦咸乂【`一作理`】故伊尹之举臯陶之升庻绩其凝不仁自逺正议大夫守兵部尚书轻车都尉赐紫金鱼袋李逢吉大方比量中正持心贞玉无瑕精【`一作坚`】金匪砺【`一作在砺`】峻节而髙山是仰推诚而止水可观刚柔所持吐茹无易徃以青宫齿学导我典坟仪刑式孚兰藿馨茂洎升台席翊奉先朝訏谟密闻献替潜逹外顺明徳中深至言温恭聿修终始一贯朕嗣守丕业思得贤良将俟和羮期于旧老易之襄汉居以南宫每询嘉言启沃惟允今授之相印委以枢衡代天之工尔在专任于戯发号施令选贤任【`一作与能`】能申于百辟之上行于四海之内朝无党比人絶浇浮白黑灿然淄渑不溷使岩廊重位扬我清风宣大猷以畅王度可守门下同中书门下平章事散官勲如故主者施行【`长防二年六月`】  

一作皆唐大诏令  

除郑朗工部尚书同平章事制  

门下云因龙兴龙非云无以施膏泽臣由君用君非臣无以播皇猷信乎际防相湏以康天下永念【`诏令作言`】良弼常切寤思详求国祯乃获时杰通议大夫守御史大夫上柱国赐紫金鱼袋郑朗间代应期禀灵作瑞王室髦彦士林菁英温华凝珪玉之姿磊落负栋梁之任谏垣兰省常推谠正之风防俗登坛克懋抚循之绩洎领剧务益见尽忠杜邪径而启公途惩奸吏【`大制诰作利`】而絶私托馈军无阙赡国有经委以宪纲尤彰直道是宜毗賛大业翊宣景化朕以区区齐晋取覇诸侯率由三贤叶心五臣同徳况今四海为宅百辟盈庭未能防靖塞陲人归夀域岂无长防俾及升平惕然疚懐莫知攸措肆予命汝徃践台阶勉济代之功罔致旷官之诮善调兵食以备我邉虞慎举典章以贞我庻品敬戒于位惟其有终可工部尚书同中书门下平章事散官勲赐如故主者施行【`大中十年正月十二日丁巳`】  

韦贯之授中书侍郎平章事制  

门下地拱宸居任膺宰臣宣明大号佐佑丕图失其道而庻事靡陈得其道而彛伦攸叙成我柱石在乎钧衡况今戎役方殷庙谋为切利用既彰于歴试崇名冝允于佥谐右丞韦贯之代秉亷清天资贞白竒文包于五色茂徳体于千钧含和抱公居易求己徊翔礼闼坚明以辨其妍媸纲辖仙台宻静克修其班制动有直气居无流心洎权登衮职参事枢务平章庻事屡入三台逺猷是经中立不倚成之庆灵斯集山甫之恭勤日闻俾重辉于相门爰正位于台座于戯宰相者实执人柄以为国桢化有未孚于休物有不遂其性俟尔髙议副予虚懐予欲恵于兆庻尔思均赋之宜庸观在位式序品物咸亨鼔时风以淳厚吾人流王泽以光昭乃辟服我成命仰而行之可守中书侍郎平章事  

拟门下侍郎平章事制  

门下天地至大任四时以成功元首虽尊托三台而佐理况外居黄阁入奏青蒲寅亮皇猷缉熈帝载以相予位以安兆人必有梦卜之期式重将明之职求其具位果获良臣  

拟中书侍郎平章事制  

门下四辅齐耀众星拱于北辰百职分官万物归于西掖翺翔凤阁泛泳龙池报我祖宗格于上帝今获良弼天实赉予  

授卢翰刘从一门下中书侍郎平章事制  

陆　贽  

门下【`集作勅`】寅亮天工宣理本俾予从乂时乃辅臣扈跸载驰以劳定国懋官迁列式是彛章银青光禄大夫行尚书兵部侍郎同中书门下平章事范阳县开国公卢翰严重不挠贞方自持养恬镇俗【`集作浮`】居简济【`众言`】思无隠亊必有恒守尚书刑部侍郎同中书门下平章事赐紫金鱼袋刘从一质厚器深识精体逺【`集作雅`】冲用无竭真规不渝从容以和出纳惟允自鸾【`一作銮`】车载驾薄狩于梁执覊有从我之勤及霤励匪躬之节交修不逮【`集作怠`】庻绩其凝俾并命于掖【`集作禁`】垣仍参掌于枢务今百度伊始四维载张论駮是非不可以不审宣扬宪令不可以不明尔其钦承无坠我丕【`集作休`】命翰可守门下侍郎同中书门下平章事余并如故  

授刘滋崔造齐映平章事制  

门下朕嗣位君临精求理道小大之务靡不经心日慎一日于今八载教化未洽蒸黎未康因之以甲兵继之以灾沴斯固鍳有所不至虑有所未周予【`集作心`】浩然若渉深水思所以匡我致理助我官人宣其泽而四方以宁执其要而百工式序允是大任其惟辅臣夣想劳懐敷求俊乂得兹良弼爰在周行权知吏部侍郎刘滋操履贞清介然自守居能慎独动【`集作思`】不违仁析理究其精微励学探于防趣【`集作其防奥`】守给事中赐绯鱼袋齐映修已崔夣识通化源适时有成务之才事上懐匪躬之节蕴蓄器业居为名臣中书舎人赐紫金鱼袋齐映修已以立【`集作敬`】自明而诚体贤人可大之规用君子时行【`集作中`】之道虚受能择清通不流惟滋之直方可以激风俗惟造之体度可以振条纲惟映之精深可以该物理我有大典尔其参之昭厥猷勿替休闻滋可守【`集作左`】散骑常侍同平章事造映可各守本官同平章事造仍赐紫金鱼袋其有散官勲封赐并如故【`贞元二年正月`】  

## 文苑英华卷四百五十

　宋　李昉等　编制书三  

命相三  

授王播中书侍郎平章事兼盐鐡使副制  

元　稹  

门下昔萧何用新造之汉而能调发子弟完补报亡使关东粮馈不絶者以其尽得秦之图籍而周知其众寡也我国家秉十一圣之区防提亿兆人之生齿而曰不能足食足兵朕甚懵焉得非调隂阳抚夷夏者不欲侵货泉之任而主防计较虚盈者不得叅邦国之重乎予今【`集作将`】兼之允在能者诸道盐鐡转运等使大中大夫守刑部尚书骑都尉太源县开国男赐紫金鱼袋王播在徳宗时以封诏入仕践履【`诏令作更`】台阁由御史中丞京兆尹掌县官盐鐡为春曹【`集作官`】尚书乃长邑髦【`诏令作`】以控蛮蜓尽称厥职逹于予闻驲【`诏令作泊`】诏徴还便殿与语得所未得闻所未闻【`诏令作开吾未开`】昭然发防几至前席重委操剸铓刃益精国有羡财而人不加赋东师在野物力萧然不有主张孰能戡济是用命尔作相仍以旧务因之尔为【`诏令作其集作则`】西备戎羗东定燕冀内实九府外丰万人百度群伦罔不在尔于戏典谟训诰行之具存邪正是非知之孔易予唯以不敏不明【`集有兹字`】故用尔【`集叠尔字`】为股肱耳目又安能以【`诏令无以字`】一二戒诲垂之空言尔其自励于尔心无令观听者论尔于乡校可守中书侍郎同中书门下平章事依前允诸道盐鐡转运等使散官勲封赐如故【`长庆元年十月`】  

授张靖门下侍郎平章事制  

白居易  

门下夫佐佑天子燮理隂阳平章法度登进贤哲外抚夷狄内安元元使百官各修其职一物不失其所此宰相之任也朕思得良弼训致此道咨命予汝其殆庻乎具官张靖惟乃祖乃父代居相位咸有成绩于旂常尔其忠正恭肃文以礼乐日济其羙振扬家声一时之人谓之才子亟登清贯益着令闻洎出刺陜部移镇蒲坂政不苛细甚得人心寮吏将卒皆乐为用清简之化闻于京师由是郑风缁衣之好汉廷成之羙朝望时议翕然与之人谋既同朕志亦定乃用登尔以【`集作于`】左辅授尔以大政尚克钦乃嘉命业乃代官竭其股肱服我前训呜呼三代为相邦家之光尔其敬【`集作念`】哉无替乃前人之徽烈  

授李绛平章事制  

门下昔在尧舜聪眀文思尚頼良臣实以相济况朕薄徳不逮先王是用急疾于求贤置之于左右俾承弼纳诲以匡不逮言或【`集作虽`】逆耳必求诸道事茍利人咸可其奏兹足以宣股肱之力成天下之务歴选多士爰得良辅乃降厥命其聴之哉具官李綘齐庄严重内眀外直进退举措有大臣体自叅内职每备顾问忠谠之操终始【`集作然`】不渝及贰地官专领财赋未逾周月亦有成绩歴试多可人望攸归俾登中枢无易綘者于戯尔以文学入仕以正直奉上才膺大用职亦屡迁十年之间位至丞相何以报国在乎匪躬钦哉懋哉无忝朕命  

授韦贯之中书侍郎平章事制  

门下周宣汉宣继世之主一得申甫一得魏邴咸克致理号为中兴朕嗣位以来永鉴前烈惟是贤俊寤寐求思歴选周行乃获时彦宜以政柄举而授之具官韦贯之温重明正国之公器当官必守临事能防简在朕志迨今累年乃者擢居谏司以观其直出领符竹以观其理烦之以剧务以观其用访之以大政以观其体歴试必中而众望允属倚之为相佥曰冝哉可守中书侍郎同中书门下平章事夫臣事君则【`集作以`】忠后从谏则圣靡不有始鲜克有终理化不成恒由于此今我与尔永终是图虽休不【`集作勿`】休以臻其极呜呼二宣之业吾有望焉  

授武元衡门下侍郎平章事制  

门下朕嗣守丕业行将十年实頼一二辅臣与之共理故外镇方域则仗以为将有綘侯厚重之资有丙吉寛大之风自登台司克谐【`集作厌`】人望顷属巴蜀军后人残权委节旄俾徃镇抚信及夷獠【`集作貊`】恩加疲瘵每因利以施物【`集作惠`】不易俗而修教政无苟简人用便安兹一方时乃之绩报政已久属望益深宜归左甫车以参大政夫坦然公道可以叙众才旷然虗懐可以应群物【`集作务`】弼违救失不以尤悔为虑进善绌【`集作惩`】恶不以亲雠自嫌用此辅君足为名相钦率是道徃复乃官可守门下侍郎同中书门下平章事  

授段文昌中书侍郎平章亊制  

杜元頴  

门下眷求辅【`诏令作良`】弼期在济时必惟才臣乃克成务况端洁刚毅可以肃具寮敏裕周通可以熈庻绩外无饰虚之体【`诏令作礼`】中有效实之诚简于朕心乃命以位朝散大夫守中书舎人翰林学士武骑尉赐紫金鱼袋段文昌门袭忠勲器包才杰广而不杂峻而能温修词每掇其菁英【`诏令作华`】所尚者风格发言必探于指要所贵者变通识古今理乱之源知遐迩利病之本自掌文翰苑列籍金门出入五年恭勤一致属朕初承寳命屡进嘉猷谅我忧惕之懐竭其公忠之力【`诏令作志`】昨因召见更用【`诏令作有`】咨询造膝之言注意斯得必能奉将明之大任申献替于虚襟爰升鼎铉之司冀展舟檝之用于戯万物之始九有所瞻将致治平可不兢励尔其夙夜惟虑辅道朕躬使四夷咸賔百度惟乂【`诏令作理`】阜俗必苏其疲瘵审官无欝其贤能理当详于机深道当固于久大惟自诚可以化物惟克已可以律人勉哉戒哉无忝我首命之重可守中书侍郎同中书门下平章事【`元和十五年闰正月`】授李门下侍郎平章事制　蒋　防  

门下凝【`诏令作弼`】成庻政必属于长材经制四方是资于硕望况叅酌理本燮和化源茍非杰贤孰允斯任爰立旧徳将谐具瞻淮南节度副大使知节度事管内度支营田观察处置等使银青光禄大夫检校尚书左仆射兼扬州大都督府长史御史大夫上柱国江夏县开国侯食邑一千户李性惟直方器本固冲敏足以成务通明可以质疑懐匡主之忠规蕴经邦之逺略歴居雄镇累服大寮台阁藩方动留成式资为重望绰有余材必能翼宣鸿猷导迎嘉祉是用徴拜陟于黄枢竭尔訏谟司我号令法期画一俗俾康宁寅亮庻工属在良弼【`诏令作辅`】可守门下侍郎同中书门下平章事散官勲赐如故【`元和十二年十月`】  

授萧俛门下侍郎平章制　　　类制  

门下天生蒸民树之司牧非辅弼不能宣其教化非忠贤无以广其谋猷其履道居真开物成务才能彰于人望绩方着于国均是宜表式周行歴践枢禁朝议大夫守中书侍郎平章事萧俛器懐沉正风度夷逹识蕴通人之量文为君子之儒守道易知临亊难夺内庭推谨宻之效司宪端肃之规所以仗其公忠寄之启沃嘉乃匡益副予简求思序徳以任贤冀资忠而致理俾光明渥再践台阶无替前劳徃服休命于戏秉一心者时惟良弼宰万物者是资化源后徳惟臣予既虚心而纳诲国家在相尔宜励节以致诚无媿知人式伫明效可门下侍郎平章事  

授崔魏扶拜相制　　　　沈　询  

门下润色王业允俟于良臣丹青帝图必资于宰匠朕嗣膺大寳思阐鸿猷永惟化源实属髦杰斯所以【`三字诏令作所期`】调六气以遂物摠万机而富人梦帝赉予爰立作相正议大夫守御史大夫崔铉山河秀气经纬长才金声含正始之和玉立在风尘之表正议大夫行尚书兵部侍郎判部事魏扶天与全徳性惟中庸有致逺之宏谋负佐王之盛业并操身特立抱器挺生髙标旁映于羣伦明识动符于大雅早登善显阅休嘉穆然清明欝有素望居易求已秉仁立诚每懐忧国之心益竭狥公之志或早以精虑升于鼎司深陈造膝之言宻励匪躬之节或甞以敏用服于大寮智有洞于机权才复深【`诏令作推`】于练达爰委纲宪仗名节而立朝亦摠地卿尝防计而经国纪纲式叙征税益饶陟其休庸付以大柄朕欲宣明号令济生灵致寰海之乂安复河隍之土宇尔从容奏议朝夕揣摩副华夏之具瞻展舟航之大用辅教化本乎无隐辨雅正在于至公俾践中台同叅庻务敬服明训式扬茂勲铉可中书侍郎同中书门下平章事扶可守本官同中书门下平章事【`大中三年四月`】  

崔从拜相制　　　　　　崔　璵  

门下丹青神化寅亮天工将寄陶钧必归才望故汉中大业魏邴克賛其谟谋开元盛时姚宋同匡其治理尝览前代缅懐斯人寤寐以求梦卜【`一作以冀`】终叶适当举众不让知贤户部尚书判度支崔从道峻嵩华志凌烟霄气包元精识迈前哲岩廊符瑞礼乐英华通多鉴物之明坚直【`诏令作正`】抱佐时之术而学穷源委词涌涛波吐论素励于公忠理躬不逾于信厚烈火方炽珪璋更寒飞霜已严竹柏犹翠自出入剧职徊翔清途经歴五年恭勤一贯粉署洁赐衣之操掖垣髙白凤之文澄清宣威节制持重既位延旧徳再掌地图任切良材柄专国用闾阎不困帑藏有余邦赋程均节之能军食表供须之效我有好爵本邀茂勲况乎国桢宜在【`一作任`】人杰是用命汝同心弼予升于鼎司执此政柄吉甫徳全于文武彦回望着于台衡既谐具瞻寔允元辅【`诏令作当`】酌古训以恢令猷帖人部喉舌之雄免计曹经费之务期尔镇抚式彰显崇于戯惟木从防载懐药石之诫惟风偃草冀流霖雨之功与其顺美以昭忠不若尽规而辅徳与其严刑而就理不若齐礼以安人伫闻嘉言共底交泰无令伊傅独美典坟可户部尚书同中书门下平章事【`大中四年六月`】  

魏谟拜相制　　　　　　　沈　询  

门下天不能独运任寒暑而成嵗功君所以称尊仗股肱而熈帝载高拱岩廊之上卒成天地之宜故风后登庸轩图以穆文终佐理汉业遂昌何莫由斯夫岂相逺爰感风云之防果符梦卜之求属在休期俾升良弼户部侍郎判户部事魏谟膺贤运之间气负王佐之宏材山岳孤髙珪璋特逹道徳忠信资以修身文章政事乃其余力自腾芳词苑振迹谏垣文宗知臣深加宠遇检校甚峻守道不回未至逹官蔚为国器星霜屡变流落几途秀木摧风燎原见玉汲黯心存乎庙廊望之志在于本朝朕获奉寳图励精理本尽伸人隠思变时雍伫闻宣室之言是有夕扉之拜伟其风望委以宪纲正色立朝不仁自逺贰于卿秩掌我地征吏不敢欺身无伐善弥见精强之用颇闻流衍之能朕常咨以谟谋观其识略动中理防虑必输忠切劘每頼其沃心慨慷不忘于造膝是宜树为名表载之休声俾増耀【`诏令作辉`】于三台庻【`诏令作允`】佥谐于四岳于戯盐梅之调元鼎舟檝之济巨川【`诏令作调盐梅之元鼎济舟檝之巨川`】上维四方之安危下系群生之舒惨居是任者不其重欤夫激浊扬清众自耸善着诚去伪人斯归厚尔其开张教化之具导迎隂阳之和使万物各遂其宜百官得任其体昔尔先祖为唐辅臣人镜之名阿衡比徳尔尚纂承义训克嗣清风勉思贻厥之谋以阐将明之业勿畏嫌而避事无执谦以自疑永孚于休用观乃绩可守本官同中书门下平章事依前判户部事【`大中五年十月戊辰`】  

授裴休中书门下平章事依前判盐鉄制  

前　人  

门下我国家之称至理其惟贞观开元乎虽盛徳成于祖宗而致君存乎辅弼委是丕构付予冲人实咨献臣共荷洪业俾登玉铉用振金声正议大夫守礼部尚书充诸道盐鐡转运等使裴休明堂栋梁清庙瑚琏道崇五美学综九流持去邪与善之心蕴尊主济时之术早升甲乙首冠贤良谏垣驰谠正之名史氏动直言之笔羽仪着定律吕缙绅仙闱道播于弥纶右掖词推于润色三临藩郡皆垂良史之能四贰卿曹益见大臣之体洎乎司泉货之重筦山泽之财用适变通法均寛猛大计如富彊之业常规多饶羡之功人无告劳刃有余地是可以载光衮职爰陟台堦式賛雍熈宜膺梦卜尔其允厘庻绩俾【`诏令作盛`】起訏谟渉大川而示吾津涯驭六马而遗吾衘策俾臻皇极克嗣前修于戯人代天工予违汝弼悉乃心力作吾股肱无使阿衡专美于殷家山甫独称于周室勉懿徳勿忝虚懐可守本官同中书门下平章事依前充诸道盐鐡转运等使  

授王抟中书侍郎同中书门下平章事判户部  

制　　　　　　　　　吴　融  

门下朕闻王茂官在治中已恭佐命谢安石身为相掾常切忧时后果俱秉国钧克谐人望忠诚懿烈焜燿册书孰谓我朝钟兹丕运厥有佳士龙兴壮图植劲草于肠系苞桑于宗社特立当代何慙古人将表至公爰申异渥具官王抟霜髙一鹗玉防孤峯孕和煦于情田自华而实道纵横于义路无【`一作何`】徃不通蕴是淑声居然上品絷驹埸里早飒清尘振鹭行中难究逸翰践扬三署横絶一时实名教之丹青乃缙绅之领袖昨者朕失遵王度致降天灾衅起萧墙幽加洊棘而頼能谋于上相说彼中权反正乗舆肃清辇毂畴其忠节虽已擢于禁林惜此竒才难久于诰命岂在凝神轩梦问兆周畋用之不疑命以爰立既调金仍緫版图必务丰财以资经费于戯尔前未逹则能有奋于时此后所行不宜苟安于位献可替否灭私徇公慎保初心勿孤大任  

授陆扆平章事制　　　　　杨　钜  

门下昔在太宗时则有房杜持国钧在宗时则有姚宋司政柄降于列圣代济名臣宜搜间代之贤冀适济时之用其有懐【`诏令作壊`】材已试亮节孔彰俾膺霖雨之求期正彛伦之叙式举茂典吾无所私翰林学士承防银青光禄大夫守尚书左丞知制诰上柱国嘉兴县开国男食邑三百户陆扆简节正音温光瑞玉咸濩抱降神之韵珪璋挺华国之容包倚相之典坟绍平原之词藻爰自髙才赴召丹地代言丝纶必本于典谟献纳已观其事业仍嵗扈和銮之狩六年专诏诰之勤谠正自持闻望弥峻况尔伯祖贽昔以才行尝居禁林当徳宗避狄之时【`诏令作秋`】实乃祖纳忠【`诏令作言`】之日积其伟节升于鼎司书命谏章流在人口是用选自宻勿陟之台衡昭于前光期于休命【`诏令作期以后効`】职我人柄贰兹地官既表殊恩且明丕训于戯奸宄【`诏令作`】尚炽干革未平生灵流离宗稷榛莾尔其举坠典正頺纲进贤良逺奸慝勿依违而避事无拱黙以叨恩【`诏令作`】庻乎艰难有望康济徃践乃位敬而戒之可尚书户部侍郎同中书门下平章事余如故【`三年七月`】  

授孙渥平章事制【`诏令作孙渥判户部制`】  

门下在天成象拱帝座者三台在地称崇镇方舆者五岳我有贤辅立于【`诏令作乎`】大朝恊三台照耀之功契五岳匡扶之力既凝庻绩宜峻徽章正议大夫守中书侍郎同中书门下平章事上柱国赐紫金鱼袋某壁立孤峯渭清一早以闺门之行闻于乡党之间【`诏令作鄊里`】张融髙文聚为玉海孙绰丽赋掷作金声颇喧惊座之词华遂整冲天之羽翼鹏张上国顔渊首冠于诸科弓招小山穆生道优于置醴厥后簮御史笔讲博士书从容累践于南宫谏诤俄升于左闼兰香见忌玉冷多猜比骚人湘浦之行继贾谊长沙之役朕自知直道召归掖垣每于敷陈必尽肺腑因朱云折槛之对识张华王佐之才防自中宸爰立作相弥缝不倦匡益居先操心愿革于浇浮进善必先于行实搜抉沉滞防用隠沦致我时风自尔而厚张说当宗之代初启集贤窦叅居徳宗之朝别分户部一则宠九流之坟籍一则萃四海之赋舆式仗英规遂兹兼领髙建楚子之爵贵升郑众之阶勉殄防雠以复庙社可银青光禄大夫依前中书侍郎同中书门下平章事集贤殿大学士兼判户部事仍封乐安县开国子食邑五百户  

授朱朴平章事制　　　　　韩　仪  

门下梦傅岩而得真相殷道中兴猎渭濵而载献臣周朝致理是知显诸仁而藏诸用君子但守其沉机懐其寳而迷其邦大器曷虚其【`一作于`】显位朕自逢多难渇伫英贤暗祷鬼神明祈日月果得哲辅契于勤求【`诏令作契予`】朝散大夫守国子毛诗慱士柱国赐紫金鱼袋朱朴学业优深识用精敏久徊翔而不振弥贞吉以自多朕知其才遂召与语理乱立分于言下闻所未闻兵农皆在于彀中得所未得不觉前席为之改容须委化权用昌衰运是乃振于庠序陟于钧衡自我防竒寜拘品秩于戯时风甚薄国歩方艰兵戈未息于近郊经制日隳于故事宫阙焚荡邑里凋虚外则未殄元凶内则未凝庻绩整我纲纪成我雍熈百度群伦俟尔康济勉思敬戒以服宠光【`诏令作章`】可朝议大夫同中书门下平章事上柱国赐紫金鱼袋【`干宁三年八月`】  

授王抟平章事制  

门下朕闻轩辕得力牧而为五帝先夏禹任臯陶而为三王祖虽不言而化自契于功而端拱仰成实资于哲辅况有尝持大柄久竭訏谟振寅亮于岩廊立惠廸之轨躅俾乃旧贯再委平衡防自朕懐用符佥属扶危匡国致理功臣新授武胜军节度浙江东道管内观察处置兼宣抚等使金紫光禄大夫检校尚书右仆射同中书门下平章事使持节越州诸军事越州刺史上柱国【`阙`】　　开国公食邑二千户王抟道洁秋霜文含夏采【`诏令作春彩`】动不逾矩立必正方行中孚絶类之贞保大有匪彭之节讷于言而敏于行深耻名浮竭其力而致其身唯将道胜顷嵗朕察其才智可委钧衡防自贰卿升之四辅果能推诚忧国罄虑匡时启沃心之嘉猷进苦口之良药洎汧岐叛换京国戒严罔惧触鳞屡陈逆耳且抟以明君待我故每敢极言我以忠臣任抟亦常加奨纳深知尽瘁永用寘懐自銮辂省方难【`诏令作艰`】危扈跸澄心无挠临事应机为时而生信非虚言昨以初清镜水新荡稽山慎择周才以康疲俗是乃【`诏令作用`】辍于台鼎俾践师坛念卿前后奏陈有犯无隠吾虽不敏深谅至忠静复卿言皆合朕志谠正之事久而弥芳虽浙左【`诏令作右`】之疮夷诚思惠养顾岐阳之祅逆尤借机筹且归班瑞之符却秉代天之笔尔其内凝庶绩外殄元凶勉精医国之谋报我知臣之徳天官重位光禄崇阶兼以命之用旌宠数服兹休命可不慎欤可光禄大夫守吏部尚书同中书门下平章事功臣勲封并如故【`干宁三年正月`】  

## 文苑英华卷四百五十一

宋　李昉等　编制书四  

都元帅  

普王荆襄江西等道兵马都元帅制  

陆　贽  

门下君人立极所务于胜残秉律成师实先于谋帅申明号令揔制纪纲九合之功决百胜之略非重慎【`集作慎简`】不可以济事非佥属不可以临人集大勲者必振其宏纲体至公者无避于内举爰择蕃翰俾掌元戎开府仪同三司舒王谟性禀忠厚训知礼乐居常乐善动不违仁察其内直【`集作恕`】外温必能安人和众体方识敏谅可成功庶乎知子之明授以师贞之律可扬州大都督持节充荆襄江西沔鄂等道节度及诸军行营兵马都元帅余如故仍赐名谊改封普王呜呼小子谊其敬听朕命我国家之有天下百七十载于兹矣祖宗垂统【`二字集作垂化绍綂`】功徳继茂威加殊俗惠洽普天海隅苍生代受亭育跻之于夀域【`集作富夀`】煦之以仁和【`集作和平`】源广流长庆深祚逺厯数有嗣纉于朕躬兢兢业业惧不克负荷防恭寅畏歳五周星循列圣之耿光稽上古之謩【`集作明`】训一物失所是用疚心万方有罪每怀咎已悬法更考于【`诏令作皆考于`】天则【`集作意`】举事必酌于人谋期合人中罔狥私欲而渉道犹浅烛理未明文阙于化成武乏于定乱刑赏失中选授【`集作授任`】乖方厚泽未均大信未着致使凶慝炽祸干纪乱常悖违君亲蔑弃天地盗防我郡邑毒痡我士庶驱胁丁壮暴骸于原野攘夺羸老转死于沟壑忠良陨命义烈啣寃廹以防威莫由【`诏令作能`】自奋愤深骨髓怨结苍旻朕所以中宵屡兴终食三叹哀苍生之无告念【`集作悯`】赤子之非为人父母宁忘愧悼頼三事大夫竭诚于内羣帅爪牙宣力于外交脩不逮【`集作怠`】日兾康宁江汉上游建瓴制冦亘千里之地连十万之师保大定功宜有綂壹允副兹选徃哉汝谐无以贵骄人无以善自伐无从已之欲无咈众之谟【`集作谋`】从【`集作纳`】諌如流改过勿恡卑躬降志以奉賔傅絶分少以抚军师布诚信以归人心明赏罚以尽士力诘禁诛暴懋昭乃勲敬事恤人无替成命膺兹重任可不勉欤【`建中四年九月二十六日`】  

副元帅  

郭子仪兵马副元帅制　　　贾　至【`见唐大诏令`】  

制昔伊尹与汤合傅説与髙宗合尚父与周合故哲后良臣莫不至合非贤不乂有开必先乆大之业也公上略宏才惇信明谊受我旄钺辑宁区夏典器铭勲髙视前古实邦家之杰岂独为予社稷之衞可独弼予节制咨谋安危斯属惧朕之不称也徃钦哉司空子仪可兵马副元帅主者施行【`至徳二年四月`】  

李抱玉河西等道副元帅制　常　衮  

勑周以元老监方伯汉以丞相抚四夷则军国之务中外一体自华阳而西至于陇坂渉河之右兼控五原揔三将之帅专万里之寄诘禁经武宜有綂制忧邉谋思深仗辅臣开府仪同三司行兵部尚书同中书门下平章事潞州大都督府长史知鳯翔府事充怀郑泽潞观察处置等使仍充南道通和吐蕃秦陇临洮已来观察处置等使上柱国凉国公李抱玉文以经邦徳以镇俗孝友忠信人之模表礼乐刑政朝之训式以道匡朕允升大猷叅聴断之可否载清净以宁一兼委戎旅屏于方夏知谋变化潜合神明将校悦从亲如父子事出韬钤之外功成战伐之前勤劳王家以衞社稷有致君庇人之绩冠旗常彛鼎之铭顾以国之慿倚乆任忧患兵车之半悉以咨之当不惮烦以时镇定也可兼充山南西道观察处置度支营田等使判梁州事陇右怀郑泽潞等使如故充山南西道河西陇右等道副元帅  

授马燧浑瑊副元帅招讨河中制  

陆　贽  

门下天地殊位君臣异制苟不率道兹谓【`集作为`】乱常退而增脩于是有舞干之义谕以迁善于是有文告之辞若犹未悛乃用致讨兴戎动众岂得已哉李怀光擢自军候委之节度亟有勤【`诏令作劳`】绩累加宠荣防众骏奔自远赴难觧围荡【`集作逐`】冦朕甚徳之位极上台寄崇綂帅亲之若同体信之无间言朕于斯人亦已厚矣而器小任重固贻颠覆有功自弃无罪【`集作过`】自疑崇信谗邪却逐将帅养冦资乱【`集作奸`】蓄奸幸灾【`集作幸灾乐祸`】朕素所推诚犹【`集作尚`】谓非实优容任遇常怀【`集作坦然`】如初凶徳既盈丑迹弥露谋危社稷通结渠魁公相往来无复畏忌【`集作避`】穷【`集作肆`】极凶悖所不忍言朕播迁【`诏令作越`】巴梁逺违陵寝大惧失坠为列圣羞頼先泽在人兆庶知感朔方将士【`集作校`】忠节不渝怀光既沮【`集作阻`】奸谋诡称効顺累陈欵疏请诣阙庭朕深惟旧勲务欲全贷授以师保【`集作傅`】之重畴其井赋之食玺书劳问誓以始终怀光遂杀辱使臣完聚守备将以悖慢之罪加于忠义之军因兹胁从兾与同恶谓众可罔谓天可欺覆载所不容人神所共弃讨除大憝招缉非爰咨辅臣以董戎寄银青光禄大夫检校司徒【`诏令作空`】平章事兼太原尹北都【`诏令作京`】留守充河东【`集作中非`】保宁军节度观察处置度支营田等使北平郡王马燧操业端亮器宇闳达【`集作气宇宏达`】秉难夺之节负不覊之才恒持至诚【`集作公`】深识大体感慨【`一作激`】而三军有勇弥纶而庶绩允谐威声所临郡邑皆复【`集作服`】殿于【`集作于`】北土隠若长城元从奉天定难功臣开府仪同三司行【`诏令作守`】侍中兼灵州大都督充灵塩丰夏等州节度管内支度营田观察处置押蕃落等使仍充朔方邠宁振武等道奉天永平等军行营节度兵马副元帅上柱国楼烦郡王浑瑊淳粹积【`诏令作中`】仁厚成性布【`诏令作蕴`】寛大以容众着诚信以抚人事必沉详临危益办节惟贞固在险逾彰济艰难茂诏勲阀出纳朕命光膺具瞻并文武全才安危注意副我忧瞩时惟二臣比徳叶谋往济【`集作清`】多难燧可兼充奉诚军及晋绛慈隰等州节度并内诸军行营兵马副元帅余并如故瑊可兼河中绛州节度观察处置等使仍充河中同绛陜虢等州节度及管内诸军行营兵马副元帅功臣开府本官勲封并如故呜呼朕之不敏不明失于君道连祸未息劳师靡居中心自咎欝若焚灼又以朔土之众代【`集作大`】着忠劳横遭污胁深所闵惜尔其敬敷朕命明谕朕怀务于招绥非黩威武惟输诚归顺罔有不赦惟执迷非命【`集作拒顺`】罚止元凶宁失不经无滥非罪列爵悬赏用俟勲贤布告逺迩咸令知委【`集作悉`】  

授李晟鳯翔陇右节度使兼泾原副元帅制  

前　人  

门下周之元老以分陜为重汉之丞相以忧邉见称故方岳克宁疆场不耸安人保大致理之端今所以重烦上台作镇西土奉天定难功臣司徒兼中书令充神防节度使兼京畿渭北【`诏令作南`】鄜坊丹延等州节度观察处置等使仍充京畿【`诏令有渭南二字`】渭北商州华州【`集作商华等州`】兵马副元帅上柱国合川郡王李晟励精刚之操体博厚之徳适时通变【`一作动适时变`】而大节不夺虚受广纳而独断自明奉法以律身推功以及【`集作先`】下众无犯命人用乐推【`集作从`】怀徳畏威令行禁止誓群帅【`诏作帅`】于危疑之际驻孤军于版荡之中气凌风云诚动天地一皷而凶徒折【`集作摄`】北再驾而京邑廓清师皆如归人不知战载安社稷【`集作宗社`】功格皇天而明识秉彛清风激俗雅尚恬旷防谦有光朕以汧陇近郊扶鳯右地川阜连亘抵于【`集作于`】囬中限界诸夷【`集作戍`】藩屏王室所属诚重付之【`诏令作允付`】元臣兼二将之甲兵崇十连之綂帅宣威耀徳罢警息人俾予仰成时乃丕烈可兼鳯翔尹充鳯翔陇右节度支度营田观察处置等使仍充鳯翔陇右泾原节度兼管内诸军及四镇北庭行营兵马副元帅改封西平郡王功臣本官兼官勲并如故【`兴元二年八月四日`】  

都统  

授王缙侍中兼河南都统制　常　衮  

门下天地之徳资隂阳以成功帝王之道任将相而兴化聿求左辅命掌元戎必借文武之才用经军国之务金紫光禄大夫行黄门侍郎同中书门下平章事兼文舘崇舘大学士知舘事仍充大清大微宫使太原县开国伯王缙有髙妙之行有达【`诏令作通`】之识学该古训文正国风夣帝赉予济川用汝百揆时叙四维充张累陈造膝之言弥契沃心之道濵海之右自河而南王旅攸同戎军殷防监于方伯之国利用建侯之司大将息人予有御侮镇汉沔淮淝之地綂齐梁鲁郑之军揔制髙牙纪纲羣帅七伐四征之防成一匡九合之功式遏外虞底绥多难将授铜符之律爰咨琐闼之谋往哉汝谐无替朕命可侍中持节都綂河南淮南淮西山南诸道节度行营事仍进封郡公食邑二千户余并如故主者施行【`广徳二年八月`】  

授刘洽检校司空充诸道兵马都綂制  

陆　贽  

门下论道经邦允归硕望建牙统众必借雄才中外具瞻安危注意今以【`集作之`】二柄委之【`集作付以`】元臣开府仪同三司检校尚书左仆射同中书门下平章事使持节宋州诸军事兼宋州刺史充宣武军节度支度营田宋亳頴等州观察处置等使仍权知汴滑宋亳等州【`集作道`】都统兵马事上柱国怀徳郡王刘洽秉志端亮饬躬简俭博厚足以容众和易足以长人纯孝荣亲尽忠事主分我阃寄殿予大藩【`集作邦`】扼【`集作桓`】制淮夷保【`诏令作堡`】障楚甸戎防继至军声载扬殪群凶于宛丘驱大憝于梁野控引漕挽委输京师予嘉乃懋【`集作异`】勲亮【`集作懋`】乃贞节用锡丕命俾扬王【`集作`】休燮賛三台纪纲羣帅式是大任尔惟钦哉可检校司空同中书门下平章事依前充宣武军节度支度营田宋亳頴等州观察处置等使仍充宋亳頴等州管内诸军兵马都督散官勲封如故授范希朝京西都统制　　　白居易  

门下阊阖风至太白星髙谋帅防邉国之大计具官范希朝中贞勤俭以为质惠和智勇以为用一代名将三朝信臣朕以西邉列镇三四若有揔统则易成功思得良帅有威名者并防诸将歳一廵邉乗秋顺令扬其威武则南牧之马引弓之人知我有备不战而去谁可任者无如希朝以尔有朔方之劳有振武之効功在疆场名闻戎惟实与声皆副是选今拜尔为大将尊尔为司徒节制进退一令谘禀倚望如右可不慎欤可充京西都统  

招讨使  

加裴度幽镇两道招讨使制　元　稹  

门下夫以区区秦伯而犹念晋国曰其君是恶其人何罪况朕均养亿兆为之君亲燕人冀人皆为乳哺而育之者安忍以豺狼驱胁之故絶其飞走尽致网罗止行犯命之诛是用开其一面河东节度观察处置等使金紫光禄大夫守司空兼门下侍郎同中书门下平章事大原尹北都留守上柱国晋国公食邑三千户裴度昔者区域之中蜂蚁巢聚蔡有逆孽齐有狡童厥初图征疑议满野不惧不惑挺然披攘茍无司南允罔能济佑我宪考为唐神宗实頼【`集作惟`】股肱运用心力肆朕小子防受景灵冀服于前燕平于后而抚驭失理盘牙复生求思弭宁中夕有得国老尚在夫何患焉是用亟宣恳恻之诚就加招抚之命于戏顷者师道元济乗累代袭授之资借山东结连之势以丞相布画于千里之外使诸将持重于四封之中而犹刘悟裂虵豕之躯李佑溃鲸鲵之腹葢逆顺之情异而忠孝之道明也况彼幽镇无名暴征【`诏令作征暴`】以丞相近观其宜以诸侯齐奋其力斧钻之刑坐迫椒兰之气外薰谁不自爱其生焉能与乱同死度宜开怀缓带以待其归可依前守司空兼门下侍郎同中书门下平章事河东节度使充幽镇两道招抚使余如故  

加裴度镇州四面招讨使制  

门下传云死者不可复生刑者不可复续是以先王斩一枝【`集作支`】指杀一犬彘莫不伏念隠悼至于旬时决而行之【`集作者`】葢不得已也予于镇人亦既【`集作然`】伏念俟其悛革讵止旬时乃命相臣招怀抚谕矜其诖误示以生门期于尽脱网罗岂可驱之防穽而豺狼当道荆棘牵衣虽欲归于有仁【`诏令作归于有生集作归之于仁`】厥路无由而至况王师压境义勇争先朕每抑其锋铓未忍覆其巢穴是犹爱稂莠而伤稼穑养痈疽以溃肌肤独怀儿女之仁虑失祖宗之典今上台居镇筭画无遗操晋阳之利兵驱屈产之良马举河东义武之众合沧景泽潞之师当元翼受命之初乗田布雪寃之顷举毛拾芥其易可知兼用威恩尚存招致宜令河东节度使裴度充镇州四面招讨使于戯以一城之卒敌天下之师狥猖蹶【`诏令作狂`】之徒抗君父之命吾哀尔軰死实无名茍能自新亦兾容汝主者施行  

鳯翔李业河东李拭并加招讨使制  

崔　琮  

门下邉境未宁固资于选帅轮辕适用必在乎与能无烦易地之劳各副长城之委鳯翔节度使检校刑部尚书李业生自将门久知虏态悦诗礼而不倦索韬钤而甚精河东节度使检校礼部尚书李拭早膺儒术克擅文场防挺瑚琏之姿尤通冉季之政并累更重任必播能名或居塞而练卒讨或领北门而尅已训士皆勤劳备着功効居多朕以右辅之新拓土疆是资绥辑大卤之连控戎落尤借隄防或更户封之崇或仍旧贯之美各膺新命无替前劳  

异姓王制  

册太原节度使守大师兼中书令晋王制  

钱　珝  

维年月日皇帝若曰我国家作法于仁达情以礼振典謩而诞告载名器以公行何尝不动怀多难丰报丕烈矧乃图先庙社允集王功诚动日星必承天祐王功建而臣节尽天祐至而君命宜昔经武为师赐履荷宗周之宠今在邦称杰剖符受全楚之封英伟相侔古今同典当勲而举非我有私具官某博厚自持坚刚不惑抱公能察守贵必防骞然飞将之风增彼懦夫之气而先臣竒备间代雄才圮上视书太公来受云中飨士李牧复生出巩洛以行师转淮沂而殄冦倬哉茂绩兴在后昆尔乃开国象贤勤王继志谅因心而无改敬遗体以有为英荡既临文筃是籍率乎羣后自絶他时控彼诸戎下连右臂日者驱除大盗爰复神州焜燿元功载书盟府以啓绍开之庆是资戡定之劳而复念先朝荐罹否运朱玫则罪极邉伯李煴则亲非子颓肆其树置之谋黩我纉承之统是以奋飞长檄条列本枝遏济恶之乱流披崇奸之僣党夷凶有力贺福无违近则王行喻骄以叛恩颠将败族尔乃先知涂地每耻同天顾刑宪之可加抗封章而不避潜思防血愤欲寝皮而逆竖犯阙兴兵朕方奔车出次始怀愧惧未暇剪除行瑜转祸终迷于诛罔畏螫手而不能自断噬脐而谁复与论尔闻难成忧直躬决防冲冠激怒折棰兴言龚行已励于五申急召宁烦于二节武刚夙驾屈产跳驱存诚而有礼则安举事而不疑何卜乃声钟鼓乃合诸侯留屯虽在于郊坼宿饱匪劳于漕挽尔临渭曲深沟而亲拒冦雠我复镐京髙枕而无虞侵轶然后进攻外垒尽复强军支剪喉舂如麻满野或反以来献俾噍类之不遗元恶出奔势穷就戮廓清而罢约束尚严受降兼让于使臣择帅请行于国命一如纪律以报防盟天賛孔昭主忧尽释始未见若之靣今尽见若之心神听斯言众图是赏畵云防而莫显篆乐石而非多师氏建官位惟极致春秋列国晋实大名典重而近古不行勲盛而予何爱广廷备物且授词臣法坐临轩式光礼命今遣中书舍人薛廷珪册尔为大师兼中书令仍进封晋王于戯独立王功忠乃善藏之府永膺天祐敬惟能保之躯则必庆于而家乐于而土戒之勿息与国无穷李茂贞封岐王加尚书令制　吴　融  

门下夫天有星辰为之纲所以保乎干健地有山岳为之镇所以定乎坤柔故王者话夹辅之臣资股肱之任安危所系动静是慿其在周也则姫公尽心于经营其在汉也则绛侯竭力于匡賛惟天所相何代无才厥生英贤为我柱石拯兹艰运树彼洪勲欲示褒旌爰加徽数具官某三光结粹一气融精合鸾鳯之正音动谐律吕有麒麟之逸足【`一作歩`】迨出尘埃抱铁石于寸心栖雪霜于劲节倜戃恢廓深沉温雅允为王国之桢实禀生人之秀自岐阳振迹陇右成功虬腾周翰之间鹗立汉坛之上弓鸣霹雳劒跃蜿蜒指挥而川陆可囬叱咤而风云立变一居右辅累复皇都殊庸已焕于旗常嘉颂早传于金石【`阙`】昨妖兴肘腋衅起宫闱而能愤激肠宻施筹画致禁军之貔武戮当路之豺狼安宗社于缀旒复乗舆如反掌人祗共庆华夏同欢既而仗瑞节以来朝秉桓圭而展敬静与之语简而有常动叶生知克符中道披肝露胆皆本于至诚言发涕零必期于尽瘁感通天地激动人臣得不嘉乃竒功申兹异渥表尔优崇南省统率六宗【`一作卿`】尊大西郊封超五等在常时而难举非盛烈而莫当杰立羣伦光流万代勉膺朝奬敬答天休可守尚书令兼侍中仍封岐王余官勲并如故  

授韩建昌黎郡王制　　　　韩　仪  

门下记曰诸侯有功徳于人者加地进律书云徳懋懋官功懋懋赏其有功宣于宗社徳被于生灵立扶危定颠之勲展安祖建储之力忠诚贯天地贞节伏鬼神须行不次之恩用报非常之绩俾谐佥议爰举宠章具官某维岳降神自天生徳巨材山立雅量海深行徤不以武而以文明处顺不以邪而以忠正其动也直其静也专孙武理兵令惟画一文翁训俗敎必在三临大事则偘偘丈夫在平居则谦谦君子生知无对黙识絶伦自镇关防已周星律化骁雄之士尽阅诗书流恺悌之风大行乡里去秋迎銮郊次驻防州城语时事之艰危言泪具下奉行朝之供亿勤竭无渝而又请谒元载营复庙才当旬浃更事严禋椒壁虹梁备闻壮丽礼容备物靡不精周既而首贡封章议建储贰复六十年之坠典振三百载之洪规邦本以贞丕基永固寔自良画成此懿图去不令之人以清朝列惩左道之軰用肃羣伦谋无不臧动有成宪肇我中兴之业因其活国之诚永念殊庸实无与二是乃锡功臣之号封异姓之尊用答元勲勉膺异渥噫嘻当屯窒之时虽危无咎者鲜乗泰亨之际在上不骄者难全卿始终罔怠操执賛辅以徳永孚于休  

授王镕常山郡王罗信长沙郡王刘仁防彭城郡王制  

门下五岳承天共振横宵之力四溟纪地咸施润下之功所以国之献臣时之哲辅亦如华崧衡霍登九命而冠三公海渎江河辑六瑞而逾五等居牧伯之位秉桓信之圭茍非茂绩昭宣殊勲荐洽岂可膺兹并命用叶佥谐我有三臣实全七徳爰举畴庸之典式符进善之经具官王镕夙绍弓箕丕承堂构袭重侯之积庆允武允文奉先王之成规克勤克俭刚简而无傲虐栗直而务温寛言必有章动不逾矩具官罗信将星瑞彩卿月祥光常竭力于公门每推心于王室保大有九三之盛任重而不危守中孚六四之贞致逺而不泥既为良帅复号吏师具官刘仁防气薄云天义形霜雪秘符于腹笥机术无俦运黄畧于意筌弛张有度以恬养智用壮处谦三军敬之若神明百姓仰之如膏雨居然侯度屹若国祯而皆道迈殷贤名齐汉杰洞达防戎之要剪起扶轮精通育物之源龚黄拜手犬牙而理人心以宁屏蔽一隅缭长城于翰海藩垣中夏布横【`一作贰`】落于天田畴咨恊防奋扬熈载或尊【`疑作奠`】兹冀土成阜安于大名或宅彼幽都共绥怀于有北骈阗勲绪照灼简书敷进律之殊恩奬殿邦之美化真相正三台之位掌武居一品之尊增实封以锡圭田升虚邑而光实节酬功报徳惟恐不多勉竭乃诚各膺休命  

授成汭上谷郡王制  

门下朕闻赏有功则劳者劝考其绩则政事彰能否既分黜陟斯在有其勲已铭于简册化复被于讴謡表率公侯澄清土宇静夣泽于千里尽辟污莱曜轸宿于九霄光生芒角行爵继【`一作出`】禄显忠遂良式副佥谐爰登宠寄具官成汭气合冬日志烈秋霜蕴雄特之标中能抑畏抱介防之操外富通明自节制衡巫统临荆楚承匪人之贪虐属生聚之流离比衞丈之革车兼无三百同魏相之版户畧不盈千防【`疑作曽`】未逾时俄成乐国井阎富庶人物殷繁玑组之赋聿脩苞茅之贡常入砮舟靡阙簵咸臻睦隣而四境风行荡冦而三峡浪息况蔓聮湖岭辐辏梯航既水陆之靡难致赋输之罔滞绩兹功绪实谓忠劳茍无举善之文是废畴庸之典今则移紫防之尊秩疏异姓之殊封位冠三台爵逾五等用奬分忧之绩乃申进律之恩勉力在公倾心报国服我休命无忘恪防  

赵凝进封南康王制　　　　杨　矩  

门下叩黄钟者大则大应建殊绩者多则多醻匪我之私惟人所召亦若树桃李者而获实勤藨蓘者必蓄羡粮安有丰功而无贵仕况我襄岘奥壤荆吴要津资上将之抚宁兴庶人之歌咏宜旌善政以驭殊荣岂惟畴庸式俾垂劝具官赵凝训承马服术茂龙韬蕴倜傥之宏才负纵横之逺畧性推忠厚连营怀敢死之心徳尚寛和比屋佩来苏之化加以戴君义切许国诚殷集列岳之梯航賛大朝之经济忧时奉法曽不舍于朝昏问俗抚封固寻彰于逺迩使鳯阙罢祈夏水澄源欢康以布于百城政令克齐于五属是用特申异数用显休勲封崇既盛于一时宠贵仍迁于右座尔其弥勤后効益畅前脩为垣翰之凖防遂乡闾之帖泰永刋钟釡以奉简书厥惟丕承勿忝休命  

## 文苑英华卷四百五十二

宋　李昉等　编制书五  

节镇一  

授崔希逸左散骑常侍兼河西节度副大使制  

大平内制  

门下位顾问必择正人道重威怀实资良帅朝散大夫使持节陜州诸军士守陜州刺史上防军水陆转运使崔希逸雅称瓌伟【`一作伟度`】常闻大节沉畧有制精识必断镇临湟塞守在戎且利安邉兼资用武宜其谋此令徳式叶逺图俾聮宠于轩墀往绥靖于河陇可守左散骑常侍持节河西节度经畧支度营田九姓长行转运等副大使知节度凉州事赤水使陇右河西采访处置使仍赐紫金鱼袋散官勲如故  

授李尚隠户部尚书益州长史劒南节度采访使制  

门下司徒之职事殷九赋连率之任寄重十州兼而统之其在能者银青光禄大夫守大子詹事上柱国髙邑县开国子李尚隠长才致用直道为谋大任亟登晩节弥厉临事克断不敢于烦苛去邪勿疑无避于强御必能内均土壤外抚华戎保息万人俾脩夏官之典澄清三属仍防使臣之务可守户部尚书兼益州大都督府长史持节劒南节度营田副大使兼节度采访处置使散官勲封如故  

授乌重河阳节度使制  

门下镇衞甸服控临河津当五达之要冲主三军之号令自顷选任多用勲勤必为忠良乃称奬擢昭仪军节度右厢都押衙兼马军都知兵马使同州节度副使银青光禄大夫检校太子賔客兼潞州大都督府左司马御史中丞上柱国张掖郡开国公乌重禀防白之性抱坚贞之资任湮不缁凌寒益茂承家得孙吴之术许国慕辛李之风固已业擅戎韬声满军府乃者山东整旅河右致诛守臣习非浸以成过事君不信抚众无恩言多隠欺政务苛刻孤我委遇自亏功名士心咸忿其骄矜人力颇怨其凋尽虽趣召而有命葢羣情之不容惟尔迹在辕门属当此际一言秉礼百姓【`一作众`】无哗居常表持重【`一作正`】之难临事见知几之勇况地当师次营压肤尘人情素悦而易从军令既明而自戢眷兹谅实可委蕃垣必能同士伍之衣食知黎元之病苦继前政之风躅为将来之表仪是用拜之坛场授以旌钺命副相之崇秩牧覃怀之旧封式伫嘉猷用报明奬夫行髙则名著事举则功存立政在初为人【`疑作仁`】由已无或坠替钦承宠光可使持节怀州刺史御史大夫充河阳三城怀州节度营田等使散官勲并如故主者施行授郑涯义武军节度使制　玉堂遗范  

门下鲜虞【`一作于`】旧国上谷雄藩防中山之甲兵接蓟门之封壤睠求良帅允属硕臣银青光禄大夫守太子賔客分司东都上柱国荥阳县开国男食邑三百户郑涯廓宏才易简正性雅【`一作伟`】量溟广贞标岳孤通钤匮之竒书负珪璋之雅器自发扬术业歴践清途懿闻淑声推为茂徳日者常【`一作尝`】膺奬任屡镇方隅惠爱洽于辕门讴歌溢于阎井洎谪居遐激旅处洛师惕厉日闻屯夷一贯是命载图来効复议宠迁于戯选将之难古今为重而况易水之上尤借谋猷爰求惟旧之贤式重作藩之寄尔其勉思镇驭益念训齐惟克已可以爱人唯推恩可以抚众坏帐岂专于仁祖【`晋谢尚宋仁祖`】褰帷宜嗣于贾琮俾外秩于春卿更增荣于亚相往承休命无忝新恩可检校礼部尚书使持节定州诸军事兼定州刺史御史大夫充义武军节度易定等州观察处置北平军等使散官勲封如故主者施行【`大中九年九月十四日`】  

一作皆大中制诰  

授刘悟滑州节度使制  

门下王者驱大顺以道至和不能无狡冦天将廓沴气以息暴乱则必有忠臣非处迷何以明其劲节非嘉奬何以表其尤功况讨罚之初诏命斯着髙悬宠爵获则当之淄青都知兵马使金紫光禄大夫试殿中监察御史上柱国刘悟忠孝【`一作勲`】之后义勇为心乆沦迹而未伸每蓄谋以思奋属奸凶负阻将帅徂征宣威已震于河山肆逆犹固其巢窟遂能潜通宻欵先事指期决防于万众之中挺身于重城之内感深而信誓若一气直而神明为徒枭彼渠魁殱厥丑类乃飞章以驰献繄大庆之遐闻临轩载怀是举斯命眷彼雄镇惟兹滑台有二郡察俗之殷其人劲而刚有三军制节之重其士毅以肃俾膺分阃式委观风超升题劒之名所以崇其望兼假弄印之任所以峻其威防封广载其土田真养爰优其户赋仍加厚赐用示深恩髙门大啓于通衢别墅荣分于沃野凢是赏典称乎国章于戯在昔天宝季年羯胡首难惟悟之祖职居平虏能戮贼臣竟通朝命赐名以旌其忠授钺以仗其材今悟又能除妖可谓济美勉持忠孝以保家邦可检校工部尚书使持节滑州诸军事云云  

授田兴魏府节度使制  

门下经邦制理先务于安人乗义秉忠【`一作秉义纳忠`】良存乎体国有其坚持正性动合众心材当与能善可垂劝则宜荷推毂之寄为分阃之臣建侯贞节宣我利泽魏慱光军歩射都知兵马使同州节度副使佥校秘书少监御史中丞沂国公田兴深明有融忠孝是力介若金石通乎弛张効用思齐于昔贤防诚期报于君父生此王国迹沦戎藩逢时乃彰防节有立日者元臣即代子防年小人任事以作威诸将屏息而增惧政理兹紊刑章亟乖羣情危疑几至颠越朕用忧悯方图辑宁而兴任在辕门心惟大体义勇斯奋奸凶伏辜士心所归不令而肃征镇安固厥庸茂焉既而保贵胄之家将致上国全故帅之绩永复中军表章屡陈情恳备至以勲则特异以义则可观周旋令图盖有余裕朕髙悬爵命以待能贤嘉尔殊劳允宜懋赏晋军谋帅郄縠尝学于诗书汉将议功窦融实冠于名节魏郊巨镇河上奥区仗钺可以宣国威观风可以率彛典习俗至于丕变疲甿徯而【`一作于`】汔康伫光防书用寄心膂荣级俾登于七命显秩超践于六卿仍兼副相之雄以重元戎之寄服兹休命其懋戒哉可银青光禄大夫检校工部尚书兼御史大夫充魏慱等州节度观察处置支度营田等使授范希朝神防军【`三字一作京西行营`】节度使制  

玉堂遗范  

门下古之命将帅修封疆在于整军非以耀武故缮理亭障训齐车徒以申国威以固王畧非诚节昭【`一作茂`】着无以分统六师非勲绩彰明无以并防诸将副兹重任实在忠贤特进检校右仆射右金吾卫大将军充右街使成纪男范希朝有贞臣之节有良将之风识逹武经学综兵要临事能断好谋而成尝领元戎镇于朔野控河上【`一作中`】之塞拒汉南之庭脩其政刑谕以威徳士吏向化【`一作慕`】裔夷绥怀入觐京师防勲王府泊司警卫禁旅増严直道弥彰嘉庸益茂固可以緫统北落节制西陲成魏绛和戎之勲振晁错备邉之防俾异俗率化穑人成功师乗以和候无警懋建【`一作昭`】丕绩时乃之休可开府仪同三司检校左仆射兼右神防军京西诸城镇行营兵马节度使封如故  

一作皆唐大诏令  

授韩宣武军节度使制  

门下綂制大刑防率羣帅功庸既献于社爵服宜加于朝翼宣帝猷出纳王命持纲以揆百度賛道以厘庶工时惟宥宻昔所华重宠我元辅昭其茂勲淮西诸军行营兵马都统宣武军节度副大使知节度事管内支度营田汴宋亳頴等州观察处置等使金紫光禄大夫守司徒同中书门下平章事使持节汴州诸军事守汴州刺史上柱国頴川郡开国公食邑三百户韩天间气时推上材静蓄沧波不测之深动发迅雷殷然之势竭彼肝膈叅予股肱殿于中邦式是四表自淮濆俶扰将校徂征而原燎方扬妖气不敛爰命岩廊之杰董兹貔武之师荐其忠诚励彼勇节叅掌庙算指授神机防画得于虑深威畧宣于致逺俾趋重地遂援坚城彀中全谋果立竒绩既殄凶丑宜畴厥庸载加常伯之崇以正宰司之位诏爵增邑懋兹休勲尔其敬之服我成命可守司徒兼侍中使持节汴州诸军事兼汴州刺史充宣武军节度副大使知节度事管内支度营田汴宋亳頴州等观察处置等使许国公食邑三千户防官勲赐如故主者施行  

授张靖太原节度使制  

门下授鉄钺之赐其惟爪牙掌管籥之司允归心腹况乎天兵作镇王业成都全晋山河陶唐风俗外以威懐七狄内以承衞二京操节度戎师之权兼澄清列郡之寄训齐五校表率一方歴选元僚无逾上相中书令张靖髙葢若庆大珪含章和顺在中庄敬发外翼翼有致君之道兢兢懐许国之忠言观器能早授方任风謡果洽于分陜膏润实彰于近关洎登为鼎臣辅我衮职出纳万务清明一心宣逺猷慎守成式夣帝所頼【`疑`】伊人是瞻朕以龙山之前卒【`疑作辛`】乗殷防鴈塞之上稽胡杂居求明畧以拊循资盛名而镇定是用辍于钧轴授以节旄崇髙超列于天官宻勿遥叅于台席敬听后命载扬先声在负元初乃考成肃公弼谐德宗以敷景化肆予嗣位推尔业官匪惟勤劳于我邦兹亦光辉于尔室于戯入而惟辅出而为藩行思永图勿替旧服可检校吏部尚书平章事云云  

授裴度彰义军节度使制　　令狐楚  

门下辅弼之臣军国是頼兴化致理则秉钧以居取威成【`一作定`】功则分阃而出所以同君臣之体而一中外之任焉属者问罪汝南致诛淮右葢欲刷其污俗吊彼顽人虽弃【`一作挈`】地求生者实繁有徒而婴城执迷者未革【`一作剪`】其志【`一作类`】何兽困而犹鬬岂鸟穷之无归欤由是遥听鼓鼙沂辍枢轴授以成筭【`一作更张琴瑟烦我台席`】董兹戎防朝议大夫守中书侍郎同中书门下平章事飞骑尉赐紫金鱼袋裴度为时降生协朕夣卜精辨宣力坚明纳忠当轴而才谋老成运筹而智畧前定司其枢务备知四方之事付以兵要必得万人之心是用祷于【`一作于`】上择【`一作练`】此吉日带丞相之印绶所以尊其名赐诸侯之斧钺所以重其命尔宜大布清问恢壮徽猷感励连营荡平多垒召怀孤疾字育夷伤况淮西一军素効忠节过海赴难史防上【`一作书`】勲建中初攻破襄阳擒防崇义此【`一作比`】者胁于凶逆归命无由每念前劳常思安抚所以内辍佐辅为之师帅实欲保全慰喻使各得其宜尔往钦哉无越我丕训可守门下侍郎同中书门下平章事使持节蔡州诸军事兼蔡州刺史充彰义军节度管内度支营田使【`一作事`】申光蔡等州观察处置等使仍充淮西宣慰处置使散官勲如故  

一作皆唐大诏令  

授崔礼天平军节度使制  

玉堂遗范  

门下节制师戎【`一作旅`】考【`一作亷`】察风俗诚藩方之倚任实朝廷之注意至于简防常所重难况齐鲁分疆河朔接境遏冦虞而固封守宣徳敎而按州部付之专柄思得全才是用辍近辅之循良抚东平之凋瘵式孚成命所为至公正议大夫云云崔礼文学发身扩之以襟度忠信为主辅之以诚明累分郡符亦防戎镇理行第一奏课连最来必畏晩去常见思挹长者之声光得大臣之体要属乐陵未靖戎事方殷上宰忧劳旧恙纒迫念兹易置期在惠安当使恩威并行刚柔适用率之以义则无不化齐之以礼则罔不服恢武畧以经务清吏职而约法必有余地以康吾人大将鼓旗诸侯弓矢文昌显秩宪府雄班叅以命之宠兹俞往承我休徳勿替前修可检校户部尚书使持节郓州诸军事兼郓州刺史御史大夫充天平军节度郓曹濮等观察处置使散官勲如故  

授李愬山南东道节度使制【`诏令作李愬移镇加官阶爵邑制`】  

玉堂遗范  

门下伐叛除凶必俟乎竒略进封超位允答于殊庸况四纪逋诛三州窃据积妖遗育纵乱【`一作逆`】挻灾累年徂征一举主致论功既当【`一作归`】于异等议赏岂待于逾时唐随邓等州节度观察处置等使通议大夫检校左散骑常侍使持节邓州诸军事兼邓州刺史御史大夫赐金紫鱼袋李愬宗臣之王国克生毅勇蓄深温良煦外礼乐战攻【`一无攻字`】之器黙识其源诗书义理【`一无理字`】之府洞窥其室虽早升朝序而末展将材顷以悬瓠滔天宿兵既久方城压境易帅颇频永怀韬畧之家必有弓裘之嗣将【`一作分`】执金皷载持干旄果副眷求克扬威令缉伤夷之后振怯为雄制宻迩之间保危成固推忠厚以感物本信惠而知人一其鬬心厉厥【`一作彼`】死力乗虚径袭负雪兼行风驱如合于百神雷发【`一作震`】若出于九地坚城立溃狡竖坐擒遗甿安堵以知归余党释甲而请命古之良将其孰过焉已申献防之仪当举防勲之典爰择【`一作授`】名部俾恢重藩自洛而遥惟襄为大绵亘楚服横临汉津揔八郡以澄清秉三军之节制式因加地往继沉碑特迁左揆之尊崇兹【`一作以崇`】天秩仍假南防之长峻彼【`一作用峻`】霜威表以勲阶赐之茅社【`一作土`】户丰真食门贵延恩洽此宠荣从于茂烈于戯天鉴非逺【`一作眛`】不庭者必诛王爵无私有功者是享扬名济美惟孝着于家声钟鼎山河惟忠光于国籍凢曰臣子得无企欤可银青光禄大夫检校尚书左仆射使持节襄州诸军事兼【`一作守`】襄州刺史御史大夫充山南道节度管内度支营田襄邓唐随复郢均房等州观察处置等使仍赐上柱国封梁国公食邑三千户并赐食实封五【`一作三`】百户与一子五品正员官主者施行  

一作皆唐大诏令  

授李光顔忠武军节度使制  

门下授鈇钺之寄当兵车之防力锄凶险志殄冦雠星霜固难夺之诚始终见师贞之节嘉猷益茂力集休勲宜崇宠光肆于时夏考诸前志斯为大经忠武军节度使李光顔崆峒秀气为时生才谦和不流简厚能断本忠信以经武阅诗书以理戎首职北垣声雄大卤受命既平于朔野悬车亦剪其巴庸已积功劳铭在钟釡朕以淮濆负固歴纪稽诛自授兵符独运明畧分营先得其地险呑敌屡挫于贼锋尝下名城防其赵帜制胜之术动合鬼神百战表于忘躯一心注于报国歳月滋久坚诚不囬当凶妖就执之初是溃党乞降之际单骑以入其栅垒免胄而吊其伤残纳之不疑乃见全徳今欃枪已灭申蔡无虞寝兴以思用息戎马则报功显秩位宜重于三公驭贵殊勲赋亦开于千乗陟论道之优礼奬述职之崇名尔其敬之无替旧服可检校司空使持节许州诸军事兼许州刺史御史大夫依前充忠武军节度管内度支营田陈许等州观察处置等使仍赐上柱国封武威郡开国公食邑二千户散官勲如故主者施行  

授裴休荆南节度使制  

门下王者分职设官所以理天下外建州牧侯伯内置公卿大夫故野无遗贤朝无阙政俾率土絶愁叹之音接畛有富庶之泰当是选也岂可易乎具官裴休岩廊重徳文学宗师才为代生智尚物表发言所以兴家国修已可以伏华夷自奋藻儒林射防艺圃廽处顔冉之列叠升晁董之科济代之心已彰于事业奉君之志皆推于友朋抗防七人之官正色三署之内缙绅多士慕髙韵以指南贝锦巧词自退身于有北遂金玉王度丹青宪章三领亷车一剖符竹皆着去思之称共兴【`一作歌`】来慕之謡宏图岂滞于割鸡令问果还于振鹭委兹文柄任之春闱大呈公鉴之明傋传徳【`疑作得`】人之羙板籍繁务筦防剧权成富国之竒谋施安邉之大略先皇帝夣想髦彦励精理道采以公论付以化权致百度之惟贞觉三台之益重戎扰叛调发时雨之师农畆废荒申明作霖之防凡所经济知无不为四镇入境而获安三军推诚而俱感整【`疑`】尽臣节何愧古人朕以全楚奥区荆衡重地凑舟车之都防控湖岭之要冲借尔分忧施吾惠泽苏彼疲瘵勿倦殷繁玉帐兵符既荣冠于今日文场武库当继踪于昔贤【`一作时`】祗服典章无替徽烈可检校尚书右仆射兼江陵尹御史大夫充荆南节度观察处置等使散官勲封如故主者施行  

## 文苑英华卷四百五十三

宋　李昉等　编制书六  

节镇二  

授李燧【`緫目作璲`】平卢军节度使制  

玉堂遗范  

门下跨千里之山河察五城之风俗海物惟错民庶实繁作我藩侯斯为重寄膺是任选其惟信臣通议大夫检校工部尚书兼少府监充内中尚使上柱国袭岐国公食邑三千户实封二百七十户赐紫金鱼袋李燧钟鼎垂休勲庸袭庆擅文武之全致蕴公忠之大经用富机权学赡韬略智足成务词能饰身屡更惟月之曹亟践执金之贵峤南着招抚之绩泾上重训齐之名英烈之门尔实为冠【`一作继`】于戯乃祖乃父克成元勲惟子惟孙合异常宠是用擢尔于优散之地复尔于节制之雄拥吾朱旗往镇青社尔其敷我雨露脩吾政刑竭舟欵以事君推赤诚以御众虚已接士倾心礼贤勿恃贵以自骄罔厚敛以虐下使精锐之号益振于三军愁叹之音不兴于百姓优宠之典吾何爱焉俾迁秩于秋卿仍兼荣于弄印勉休绩克终令图可检校刑部尚书兼青州刺史御史大夫充平卢军节度使登莱棣州观察处置等使散官勲封如故主者施行  

授郑愚岭南节度使制  

门下朕推毂求才登坛命将每于邉逺尤属贤能况邕南地界蛮乡甫新戎号外虞连歳创痍焚刼之余上将开藩兵甲缮完之始中权所寄慎固尤难【`一作慎束固难`】用廻攘接之仁往整律竭之旅某官郑愚价髙东序气茂南薫挺超卓之竒名蕴精刚之利噐词源独潜其波澜经笥莫穷其韬略贮【`疑`】自郄堂搴秀俭府增华霜署谏垣聮翩羽翰郎曹史舘洋溢声光益部播戎率之功商岭着条刺之迹博洽强志居无流心逺略精能动有余地日者熟其业用委以察亷果能宣布惠和讲求利病才报下车之政已苏阖境之人发为歌謡流满道路朕以郎宁地分零桂共控夷蛮将以重城镇于两江壮服领于西道俾崇旄节用固疆陲而属统驭有乖拊循生变戎章既失城守已离宜得通敏之材以敷劳来之防是用辍于隣部授以军麾载观易地之能俾服扬旌之贵既懋师节仍长宪台勉承顾遇之荣伫观缉柔之绩可守邕州刺史兼御史大夫充领南四道节度观察处置等使散官勲封如故主者施行  

授孔温裕忠武军节度使制  

门下朕欲考名实以临八表明赏罚以正万防为官择人不可废阙谒郊庙礼之重也设坛塲防之深也称此剧选属于佥谐朝散大夫守尚书户部侍郎上柱国赐紫金鱼袋孔温裕才为国华徳擅邦杰心劲而行宻神清而气和飞文凌迈于刘曹防已庶几于顔闵髙标跂望逈立正途鳯彩葳蕤栖止碧梧之月情潇洒徊翔紫葢之烟自歩武中朝驰声内署泉侍从宣室对相如之工尔实无愧河洛神明之政闗防惠养之风授以版图陟于兰省奉二卿之班列司九典之征徭时论益髙官业弥举宜申茂典式叶至公朕以长葛故城頴州重地兵甲甚锐赋舆至殷爰委材能俾膺统驭泊于训齐师旅润泽蒸黎导【`一作追`】尔前功何烦教令知臣之道不亦至乎玉节彤弓已极儒生之贵仪曹宪印用彰贤帅之威勿替令图往祗休命可检校礼部尚书兼许州刺史御史大夫充忠武军节度陈许蔡州观察处置等使散官勲赐如故主者施行  

授郑涯山南东道节度使制  

门下王者之于元老硕臣优敬为大茍有系【`一作烦`】于庶务则思尊以宠章中外迭居眷惟佥属文武二柄掲而授之况弄印之威望已行泪碑之风流未逺将畴茂绩以继昔贤金紫光禄大夫御史大夫上柱国荥阳郡开国公食邑三千户郑涯鹓鸑瑞时璵璠希代鉴澈止水气融冬曦声尘独迈于轩裳符彩逈髙于轮列多士程凖大朝羽仪礼容全备于身文和易雅彰于心术自承明晓对建礼晨趋叅宻命于北门演纶言于西掖相如雄丽咸推视草之工孔先庄重空闻言树之诫屡解交【`疑`】于都座兼尹正于二原防府功着于弥纶神州政传于表则洎登车按部仗节緫戎移风有佩犊之謡防已有挂鱼之操轻裘缓带而师律以贞投壶雅歌而氓俗自泰属者干旄入觐宣室对掌地征而天府既饶执邦宪而朝纲载肃朕以汉臯巨屏岘首名都将镇上游必资全徳是命辍于副相委以专征仍兼揆路之荣以示啓行之贵敬践乃位时惟懋哉可检校尚书右仆射守襄州刺史御史大夫充山南东道节度使管内观察处置等使散官勲封如故主者施行  

授髙承恭振武麟胜等军节度制使  

玉堂遗范  

门下防县乂安戎夷即叙虽亭障无虞于侵轶而卒乗难废于训齐况乎保固邉方控临杂虏将付戎律是择良才银青光禄大夫检校刑部尚书兼右执金吾卫大将军御史大夫充右街使上柱国渤海郡开国公食邑三千户髙承恭尔先父勤劳王家式遏邉陲戡定庸蜀事存竹帛功铭鼎彛惟尔承恭克荷堂构学通竒正业擅机谋寛得大将之风质厚有端人之操早升朝序累践宠荣拥缇骑以徼廵勤彰夙夜建油幢以镇抚绩着公忠嗣乃家声为余爪士朕以单于旧地境接外蕃备紫塞之风烟屏黒山之冦盗是用锡以旄节俾作翰垣于戯张奂守节【`一作正`】却酋长之金鐻【`一作孟非`】陈泰惟公缄豪右之寳货遂得羗戎稽颡种落归心行之非难勉企前哲罔遗训诫负我知人仍兼八座之崇式重三军之任保兹终始乃嘉猷可检校刑部尚书兼安北都防御史大夫充振武麟胜等军州节度观察处置等使散官勲封如故主者施行  

授髙璩劒南东川节度使制  

门下南荆旧俗政羙刘公西陜芳隂勲传邵伯我用时杰思齐昔人况梓橦奥区贤彦徊翔之地也稽玉堂之显効授黄钺之殊荣辍诸禁林允叶令典翰林学士承防朝议大夫守尚书金部侍郎知制诰上柱国赐紫金鱼袋髙璩潘陆重价曽顔上流机神粹和道业坚白呈瑞质而鳯离丹穴耸孤标而鹗翥【`一作劒倚`】青天合珪璧之寒辉咸资逸韵聚云霞之秀色并在髙文光映古今羽仪中外顷者名塲颉顽早振词科桐閤从容长专奏记乃升华贯爰近赤墀青闼中封章不屈紫防天上诏令无双王褒真待从之才徐邈擅文儒之誉亲提史笔首列諌垣俄叅起部之荣遂陟夏官之贵郁有公望称于朕心虽宻賛大猷诚资敏识而将图善政亦借长材眷彼左绵实为雄镇旁控巴峡髙抗【`一作问`】蜀门前以幢葢剧权委任岩廊旧徳歳乆而功懋军严而吏安改命廷臣俾嗣仁化按节而去自春徂秋既以疾闻则宣代用尔之俞往得于佥言勉竭公忠用酬倚注予欲成尔羙志故授以仪曹八座之尊予欲壮尔威声故帖以宪闼亚相之秩红旌啓路紫绶登坛当年得之别是殊宠勉务勲业副予意焉可检校礼部尚书兼梓州刺史御史大夫充劒南东川节度副使知节度事管内观察处置等使散官勲如故  

授毕諴昭义节度使制  

门下筑坛申命推毂就途受幢节之荣分藩阃之寄膺兹重任允属良臣邠宁防庆武等州节度管内营田观察处置兼充庆州南路救接盐州及当道沿途镇寨粮料等使朝散大夫检校工部尚书使持节宁州诸军事兼宁州刺史御史大夫上柱国平隂郡开国男食邑三百户赐紫金鱼袋毕諴宇量凝旷业履端脩抱不器之才怀尽忠之节声驰文囿学茂儒林掇芳桂于月中擅嘉名于日下自升朝籍毕践清班屡镇邠郊颇彰绩効得营平屯田之术有伏波备冦之谋旷土多栖畆之粮穷塞无晏开之垒是宜进律以劝将来尹于神州能安疲瘵卑张敞擒奸之称鄙广汉摘伏之竒衢路絶赭衣之人闾井稀桴皷之响用锡武节明余无私乃眷壶闗方择良帅顾惟郇邑思继成功副我旁求俾尔俞往陟以五兵之秩升于八座之荣服兹宠光伫闻报政可检校兵部尚书兼潞州大都督府长史御史大夫充昭义节度副大使知节度事充潞滋邢洺等州观察处置等使散官勲赐如故  

授徐商崔璵节度使制  

门下建牙训戎登车问俗分山河之委寄授旄钺之宠荣非夫试可之才难膺俞往之命河中晋绛慈隰等州节度观察处置等使正议大夫检校户部尚书兼河中尹御史大夫上柱国东苑县开府子食邑五百户赐紫金鱼袋徐商植性忠厚接物通和爱日可观澄波莫测前宣州都团练观察处置等使正议大夫检校礼部尚书兼宣州刺史御史大夫上柱国博陵县开国子食邑五百户赐紫金鱼袋崔璵守道坚固行已端方良玉齐贞霜松比操并以才业优茂累践清华或视草于内庭或司言于右掖专一时之美价擅五字之雄词既彰东里之能周歴南宫之秩洎筑坛作镇按部化人竭尔忠勤副余倚属进律当升于重地酬劳宜处于近闗乃眷汉濵扼东荆郢顾兹蒲阪俯迩郊畿锡以旄幢俾之长理于戯惟惠可以安百姓惟威可以整三军推诚而人必归心尚亷而吏将自化谨是四者以绥一方服我新恩勉善政商可检校户部尚书兼襄州刺史御史大夫充山南东道节度管内观察处置等使璵可检校礼部尚书兼河中尹御史大夫充河中晋绛慈隰等州节度观察处置等使散官勲封如故主者施行  

授蒋伸毕諴节度使制  

门下入则持大政以调化源出则建髙牙以主兵柄安危所属选任尤难况地压夷门镇雄全晋借机筹以分阃资纪律以临戎爰得上才乃申并命河中节度使金紫光禄大夫检校兵部尚书平章事河中尹上防军乐安县开国公食邑二千户蒋伸道惟天纵气实间生灵芝茂三秀之姿威鳯富九苞之彩银青光禄大夫守兵部尚书上柱国河东县开国男食邑三百户毕諴峻同岳立注若川渟祥云焕五色之章甘雨洒四时之泽而皆备更华贯周歴清途文飞藻丽之词位蕴名卿之望或互叅禁署咸称染翰之功或继秉国钧俱播和羮之羙以伸辍于台鼎委以旌旄虞城兴礼让之风蒲阪肃关河之禁驰声甚逺奏课居髙嘉乃懿图俾迁巨屏以諴万机所系微恙忽婴愿辞传説之舟却曳郑崇之履今则复佩相印载陟斋坛用光推毂之劳式示彛章之重是咨尔徳作于藩垣緫梁国三郡之雄控侯卫中条之险于戯代天理物允属英竒抚俗贞师岂劳戒励服我嘉命往孚于休伸可检校兵部尚书平章事充宣武军节度汴宋毫等州观察处置等使諴可检校工部尚书平章事兼河中尹充河中节度观察处置等使散官勲封如故主者施行  

授蔡京岭南西道节度使制  

门下天赋全才所以登将坛而衞王室国有令典所以举能吏而惩慢官其有术业优长理行彰显则宜锡殊常之命行不次之恩乃崇徳报功之防也朝散大夫权知太仆卿充荆襄巴南宣慰安抚使上柱国赐紫金鱼袋蔡京学富缣缃文含组绣识略甚逺智能出羣本于孤贞济以勤恪骅骝蹀向天路以无疑雕鹗腾凌入秋云而不返早以丰艺陟于髙科周旋官途振举官业簮白笔而获闻峻节拥朱轮而克播清风班资既崇闻望弥重去歳藩臣失守蛮冦犯邉永令遐长莫穷根本用尔竒事申予至怀目前而情伪皆分言下而安危可决运深谋而御敌宁逺裔以成勲适及囬车召于便殿敷陈之际备得机宜浣吾忧勤頼尔忠荩遂以月卿之秩俾酬星使之劳爰籍变通更资宣抚载图嘉绩用洽优恩朕濵海而南邕为重地城临瓯骆俗本剽轻居常则委经略之权有事则付节制之任是用改其旧号建以新军一时之荣千古无对尔其颁惠养以驭众示寛严以训兵济活乡闾保安谿洞貂冠近侍之首鸟府亚相之尊当此宠位宜何如哉于戯特举徽章直谓殊渥茍或失职吾何望焉勉于奉公勿以为喜可检校左散骑常侍兼邕州刺史御史大夫充岭南西道节度使观察处置等使散官勲封如故  

授王安实天雄军节度使制  

门下虏无南牧汉髙魏尚之功地霸西戎秦用孟明之力平襄旧壤成纪雄军控压外夷保障中夏请兵出塞非幢节无以取威谋帅因时非材杰不足授任安邉制胜移孝为忠俾膺红斾之荣且用墨缞之典正议大夫前守右金吾将军上柱国大原县开国男食邑三百户赐紫金鱼袋王安实韬钤宿将勲阀名门家传淮水之灵神授圯桥之略坚刚不防防勇欲飞训武旅以衞宸严握兵符而叅禁近匪躬奉上宣力任公剖竹淄川克茂藩条之政执金缇骑弥昭夙夜之勤朕以七萃屯师三秦缮塞属山西之气俗扼陇首之咽喉地要而城孤野丰而兵劲张其羽翼可以捍此疆陲壮彼金革无辞戒于鼓息【`疑`】专城之旧制筑命将之新坛揆务与能选材伸用苴麻顺变闻命登载仗出车之令伫扬镇逺之声緫辑师徒抚宁藩部无邀功以生事勿慢政以啓戎俾老少安怀郊坰静一假南台之宪印分北落之朝班勉树嘉庸以固吾圉可起复忠武将军守金吾衞将军兼秦州刺史御史大夫充天雄军节度秦城河渭等州营田观察处置押藩落等使散官勲封赐如故主者施行  

授温璋王式节度使制  

门下豳土名藩懿门奥壤理公刘之故国接炀帝之通津控地数千带甲逾万非威能肃物勇可贞师则何以备天子之牙爪建上将之旗鼓断自朕志果叶佥谐武宁军节度徐泗宿濠等州观察处置等使朝议大夫检校左散骑常侍兼徐州刺史御史大夫赐紫金鱼袋温璋禀庆徳门腾辉儒苑节峻大玉气敷早春立言锵韶濩之音行已植松筠之操尝以懿问列于通班佳声克着于埋轮善价益彰于题柱累换符竹颇洽讴謡前歳察俗苑溪分麾沛邑祸息蒲之盗风行鈇钺之权前浙江东道都团练观察处置等使银青光禄大夫检校左散骑常侍兼越州刺史御史大夫上柱国袭魏郡开国公食邑二千户王式文动星芒学通奥防早以殊艺射防明廷孙之条奏甚精晁错之铺陈无阙既升髙第亟践清途临事不回当官有守迩者擢自交趾授以淛东果能清越水之波澜扫稽山之祲气蹔举十连之化全苏一境之人而并乐镜贞明黄陂澹泞风雨不渝于逵节机谋自契于生知爰命畴庸是加【`一作惟膺`】赏乃眷巨屏宜委材三礼百工俱荣于题劒凿门推毂共贵于登坛叠是恩光我无爱惜尔宜壮辕门之号令恤闾井之疲羸务农训兵俾先南牧之备兴利除害永絶东顾之虞更树竒功以酬宠璋可检校礼部尚书兼邠州刺史御史大夫充邠宁节度营田观察处置等使式可检校工部尚书徐州刺史御史大夫充宁武军节度徐泗宿濠等州观察处置等使主者施行  

授韦有翼劒南东川节度使制  

玉堂遗范  

门下授律中权分忧外阃制彼短长之命握予生杀之机境压窦渝封含要害克膺委属必在忠贤朝散大夫守尚书兵部侍郎兼御史大夫充诸道盐铁转运等使上柱国赐紫金鱼袋韦有翼蕴徳无隅藏锋向晦行滋兰畹志茂松心当官澄止水之明临事出龙泉之利早升台閤备歴清华陈药石于諌曹司黄素于右掖长缨得俊美价自腾左辅施河润之功右陜继召南之爱佐于三典丽刑多哀敬之心贰彼五兵整武得弛张之道委兹权管制以重轻才识变通法均寛猛今以劒外之封疆夐邈东蜀之舆赋殷繁慎简难能俾承重寄是举报功之典庶恊易禄之文于戯荆州思叔子之仁蜀郡爱文翁之化壤界相错风謡尚存罔使潼川独无贤守题劒重登坛之贵持纲増揽辔之威往图嘉庸对我休命可检校工部尚书使持节梓州诸军事兼梓州刺史御史大夫充劒南东川节度副大使知节度亊营田观察处置等使散官勲如故主者施行  

## 文苑英华卷四百五十四

宋　李昉等　编制书七  

节镇三  

授浑瑊京畿金商节度使制　陆　贽  

门下【`集作勑`】王者之制安不忘危其道则文武齐政教其人则农战兼务故虽县内【`二字集作当无事`】不可去兵况宻迩冦虞干纪稔慝都邑郊甸骚然靡宁聿求信臣特建戎号济人夷难允属勲贤京畿渭北节度使兵部尚书行在左【`集无左字`】都虞侯浑瑊忠贞【`集作信`】博厚温恭简肃持重不挠好谋而成居业克敦其诗书受赐每陈于廊庑能推诚而【`集作以`】抚下不伐已以拒【`一作短`】人委任中外咸着声绩夷险一贯隐然殿邦朕越在郊坰偪于【`集作于`】凶丑授之师律式是戎昭侍【`集作警`】衞増严斥候无爽检身齐众同士伍之劳苦敦阵整旅壮行列之威容静以伐谋动而制胜临危励节予有頼焉王畿之内沃壤千里绵亘商岭屏于【`一作于`】南门观风靖人诘禁诛暴俾尔兼领用孚于休可京畿渭北渭南【`集无此二字`】金商等州节度观察处置等使余并如故  

授杜亚淮南节度使制  

门下【`集作勑`】淮海奥区一方都防兼水漕陆挽之利有泽渔山伐之饶俗具五方【`集作人`】地绵千里【`集作方`】聿求良牧岂易其才今又革车方兴【`集作殷`】军赋屡调体【`集作尚`】于寛大则事缺务于办集则人残有非刚柔适中文武兼备其何以副我忧属惠绥南方【`集作邦`】正议大夫行尚书刑部侍郎上柱国扶风县开国男杜亚识精体【`集作典`】要学究宗源【`集作元`】妙于用而有常通其变而能久为理敦【`集作隆`】教化之本立言叅礼法之中道无缁磷【`集作磷缁`】行有枝叶回翔省闼表弥纶献纳之勤践歴方州着清净循良之称其严重可以镇俗其材术可以匡时休有令闻【`一作名`】辉映朝列朕以东南思乂注意求贤爰辍名臣俾宁藩服往率厥职时惟钦哉可扬州大都督府长史兼御史大夫充淮南节度观察处置等使散官勲封如故授唐朝臣振武节度论惟明鄜坊观察使制  

门下【`集作勑`】分命使臣綂临方岳弛张之道葢亦从宜近甸无虞则但亷风俗邉陲式遏则兼假旌旄名制虽殊委任俱重膺是选命莫非勲贤开府仪同三司检校兵部尚书兼鄜州刺史御史大夫充鄜坊丹延等州节度观察处置等使平乐郡王唐朝臣尝防偏师遘于【`集作于`】多难仗义率众临危不囬保全关冲抗絶凶逆守而能固出则有功每急病而让夷【`出国语`】尝以寡而敌众竟殱大憝克集茂勲炳然真心坚若金石洎息师归镇按俗颁条军旅慰安流庸悦附元从奉天定难功臣开府仪同三司检校工部尚书兼左【`集作右`】金吾衞大将军充右街使上柱国兼康郡王论惟明释位勤王有越难之节扞城御冦有持危之功奉主忘身弃家从国赴自郊甸载逾巴梁险阻艰难靡不陪扈忠义所在死生以之久司禁戎益茂勲【`集作勤`】绩噐质敦实识度寛敏通明吏职练达武经本之以纯良辅之以材术俾居藩翰佥谓汝谐朕以北控单于国之巨镇彼方戎率沉痼是婴卧护邉军已淹寒暑闵其尽瘁难以重烦爰咨信臣更践厥职朝臣可检校兵部尚书兼单于大都督御史大夫充镇武绥银麟胜等州节度支度营田观察处置押蕃落等使开府如故惟明可依前检校工部尚书兼鄜州刺史御史大夫充鄜坊丹延等州都防御观察处置等使功臣开府勲封并如故  

授刘緫守司徒兼侍中天平军节度使制  

元　稹  

门下百谷所以朝巨海海不疑其贰于我也四【`集作五`】岳所以镇厚地地不畏其轧于已也故山泽之气上腾天应之则为云为雨台辅之精下降君得之则称帝称皇是以采羣疑者终不能成大功也【`集无也字下同`】推至信者必有以来大顺也况朕志先定臣诚素通偃七十年之干戈垂千万代之竹帛非我独断安能行某官刘緫生知礼乐神授机符移孝资忠本仁祖义学弄之始画地而壁垒之势成言兵之时聚米而山川之形见【`集作具`】象贤秉哲脱俗遗荣慕清净以为宗防富贵之来逼自居剧镇亟集殊功【`集作亟立殊勲`】威立两畨化行八部【`集作郡`】日者除凶淮甸易师常山张吾掎角之雄頼尔股肱之力加以深早达宻欵屡闻求奉浮图之真愿弃全燕之重诚嘉素尚难遂适中纵妻子之可捐岂君臣【`集作父`】之能舍朕惟邹鲁之地郓实居多俗尚师儒人推古朴【`集作朴厚`】施之美化岂无众善之恩革其非心宁失大权之防是用正名台座重委藩方尔其张我四维敷我五教握龙节以率下露蝉冕以行春宜体臯陶【`集作防`】之令图勿狥【`集作脩`】巢由之独行可守司徒兼侍中使持节诸军事守郓州刺史充天平军节度郓曹等州观察处置等使散官勲封如故主者施行  

授李愿检校司空宣武军节度使制  

前　人  

门下昔者鲁侯伯禽徒以周公之故遂荒大东重耳以定倾之劳子孙不絶于晋昔我太师西平王在徳宗时能复京邑书于鼎彛每怀宗庙之安实念江山之永而又继有【`集作其`】英哲克全【`一作生`】令人惟弟惟兄莫非颇牧尚想徳施于十代何惮恩积于一门鳯翔节度使检校尚书左仆射李愿生长纨绮之中而素风自德【`集作得`】蕴欝骁雄之器而性与温恭怡怡于叔季【`集作季孟`】之间翼翼于班行之内始为夏帅遂着能名蹄角齿毛之良一无取于【`集作于`】夷落而不贪之实【`集作者保`】大布于朔陲旋【`集作洎`】领徐方防征淮右隣防隂狡将助鸱张来犯东郊冀延晷刻尔乃提持戈防淬砺卒徒一战而蜂虿尽殱不时而鹗獍就戮聿来岐下号令益明缮完甲兵为我保障朕以浚郊重镇【`集作地`】尤借良【`集作长`】材俾为司空以表东夏持我邦宪用清尔人夫四海九州非不广也然而灵武魏博至于【`集作于`】大梁断长补短方数千里皆尔为重又何加焉于戯睢阳在尔之东张廵效忠之城未毁【`集作诚尚在`】夷门在尔之境侯嬴报恩之迹尚【`集作犹`】存又安知憧憧往来之徒不有以仁义匡于尔者尔【`集作勉`】服休命其惟戒之可检校司空汴州刺史充宣武军节度使散官勲如故  

授刘悟检校司空幽州节度使制  

前　人  

门下朕闻将星明则英豪用灵旗指则妖【`集作氛`】祲销劲草可以受疾风盘根然后见利器茍非处剧何以用长况幽并少年燕赵竒士居常以紫骝自骋失意则白刃相仇将领斯难是先才杰昭义军节度副大使知节度事泽潞滋邢洛等州观察制置使金紫光禄大夫检校尚书左仆射兼潞州大都督府长史御史大夫上柱国彭城郡王食邑三百户刘悟天与忠诚人推敬让蕴孟贲之勇不以力闻避亷颇之强使之心伏是以居危邦而智免临大节而功髙尝见委于先朝屡作藩于右地朕以辽阳巨镇自我底寜姑欲抚之以仁然后示之以礼而守臣婴疾幕吏擅权挠政行私亏恩剥下过为捶楚妄作威棱不均飨士之羊但【`集作徒`】养乗轩之鹤致兹挠【`集作扰`】变职此之由不有将材孰惩儿戯敷求朕志深谓汝谐是用防竒式兾宣力帖以亚相宠之上公俾光十乗之行以壮三军之气可检校司空兼幽州大都督长史御史大夫充幽州契丹两畨经略卢龙等使散官勲封如故  

授刘悟昭义勇节度使制  

门下昔潢池骤变则龚遂亟行河内去思而冦恂来复所以顺人情而急时病也况鸡泽衡漳附于上党控带河洛搤束燕赵其土瘠其人劲养理训习尤所重难而幽州卢龙军节度使检校司空刘悟前临是邦其政方睦兵甲完备师徒具严刑当罪而人不寃赏当功而财不费军政威而无【`集作非`】虐吏道察而不苛州里行信让之风乡曲除武断之患方将乆次以惠斯人而难起幽陵救深焚溺辍于既理与彼惟新乗轩才及于邢郊妖彗忽生于兾分空沉台座未辨渠魁予怀震惊物听倾骇校其逺迩当分后先遂驻腹心之雄以供臂指之用复还龙节再息棠阴勉受新恩无移旧贯可依前检校司空兼潞州大都督府长史兼御史大夫昭义军节度副大使知节度事泽潞磁邢洺等州观察使勲封如故授马緫检校刑部尚书天平军节度使制  

前　人  

门下吏久其职人安其业此前代所以称理古也况夺三军慈爱之帅换百姓仁惠之长有迎新送旧【`集作故`】之因朝令夕改之烦自非有为而为曷若因【`集作且`】仍其旧前天平军节度使检校礼部尚书马緫始以檄奏翩翩俾从军府儒学之外自此知兵践歴他官所至皆理处驭南海仁声甚遥还珠之祥前事复出先皇帝以淮夷未殄命相出征揔虽元僚亦佐叅画大憝既剪台衡复归遂以丞相度旌旗授之于緫緫果善理蔡人宜之防郓冦底平复换麾棨丕变汚俗大苏惸不时成功周月报政朕饱其声绩渇见仪形如闻就路之初颇有拥辕之恋由是罢徴黄霸复借冦恂诚阻急贤之心姑务从人之欲仍加宪部以壮戎藩勉服新恩用彰前効可检校刑部尚书依前天平军节度使  

授田布魏博节度使制  

门下经曰父母之仇不同天虽及匹士【`集作夫`】而犹寝苫枕干以期必报是以子胥不殉伍奢之死卒能发既藏之墓鞭不义之尸取贵春秋名垂万古而况于身备【`集作发`】将坛父死人手家仇国耻并在一门当怀尝胆之心岂俟絶奬之礼金革无避其在兹乎前四镇北庭行军兼泾原节度使检校左【`集作右`】散骑常侍御史大夫田布咨尔先臣惟国元老首自河朔来朝帝庭而又东取青齐北讨燕赵提挈义旅勤劳王家冐白刃而不疑推赤心而自信属冀方求帅余所重难辍自大名付兹巨镇而中台暗拆上将妖侵蟊贼潜寘于腹心豺狼勃兴于肘腋人神愤痛朝野惊嗟深轸予怀誓擒元恶以尔布诗书并习忠孝两全常用魏师克征淮孽素行恩信共着勲庸岂无奋檄之图【`集作徒`】为报冦仇之党且魏之诸将由尔父而崇髙魏之三军防尔父之仁爱昔既同其羙利今岂忘其深寃尔其淬砺勇夫敬恭义士一饭之饱必同于士卒一毫之费必用于戎【`集作其干`】矛非筭画不萌于心非军旅勿言【`一作宣`】于口居则席藁寒则抱氷以防礼处之若哀心感者必有为横身刎颈感智捐躯下报营魂旁清丑类于戯至诚可托稔恶难迯矧彼凶残【`集作凶狂`】去将安往墨缞在体纛在前提剑执金无忘哀敬可起复宁逺将军守右金吾卫大将军员外同正员检校工部尚书兼魏州大都督府长史御史大夫充魏博等州节度观察处置等使勲赐如故主者施行  

授牛元翼深冀等州节度使制  

前　人  

门下鹰隼击则妖鸟除弧矢张则天狼防汤沐具而虮虱相吊针石炽而痤【`集作痈`】疽立溃茍得韩卢而示之狡兎则可备爼豆而俟脯醢矣复何忧于越轶【`集作逸`】乎夫将者亦虮虱之汤沐而渠魁之韩卢也我得之矣又何患焉检校右散骑常侍深州刺史牛元翼挺生河朔之间廽钟海岳之秀防为儿戯营垒已成长学神枢风云谙晓众推然诺已任安危【`集作功名`】善用竒兵尤精攻【`集作技`】击陈安之矛丈八顔髙之弓六钧或山立于军前或肉飞于马上而又谦能养勇孝以资忠虽胆力过人而心诚许国自常山作沴上将罹灾恸哭辕门誓清妖孽羽书三奏驿骑四驰上请庙谋旁徴隣援指期斩叛尅日图功断自予衷开怀用尔夫以尔之才力而取彼之凶残是犹以火焚枯以石压卵螳臂拒辙鸡肋承拳万万相殊破之必矣而况于镇之黎人皆朕之赤子尔之部曲即镇之卒徒闻尔鼓鼙之音怀尔椒兰之徳吾知此軰谁不革心尔其寒者衣之饥者食之无发室庐无害农稼茍获戎首置之藁街下以报忠臣之寃上以告先帝之庙则蚩蚩从乱予又何诛于戯杀人盈城尔其深戒孥戮誓众朕不忍言再换蝉冠新持武节恩不虚授尔其敬之可检校右散骑常侍充深冀等州节度观察等使  

授牛元翼成徳军节度使制  

门下王庭凑山东之【`集无之字`】一叛卒也非有席【`集作序`】勲借宠之资强大结连之势一朝驱朕赤子弄吾甲兵是犹以羊将狼莫不以【`三字集作其下必当`】溃其心腹而犹越月逾时莫见舂其喉者岂非常山无帅赵子弟无【`无集作未有`】所归耶翕而受之我有长画深冀节度使检校右散骑常侍牛元翼燕赵间号为飞将望其旌【`集作旗`】帜者莫不风靡【`一作飞`】雨散图其战伐不可胜书而又忠孝谦亷慈仁和惠爱养士伍均如鸣鸠镇之三军争在麾下自领深冀殷若雷震居四战之中坚一城之守以少击众以智料愚皷角不惊而梯冲自殒人愿为用冦不敢前扫吾氛烟舍此安往前所谓我有长画莫若用【`集作命`】尔以来镇人是用益以二州超之八座帅乃成徳防其四封尔其来者怀之迷者谕之老者视之防者抚之狂者遏之逆者絶之惟是六者尔其懋哉可检校工部尚书充镇州大都督成徳军节度使镇深冀赵等州观察处置等使  

授杨元卿泾原节度使制  

门下士以捐妻子冐白刃忠于许国勇于忘家【`集作勇于为国轻于为身`】贡先见之明于羣疑之际者大将书竹帛以示后次则建麾棨以临戎功不见图则劳者何劝忠不见用【`集作赏`】则悖者何诛聿求其人用檄尔类游击将军守右金吾衞将军御史大夫【`四字集作权勾当右街事`】杨元卿衣冠贵胄文武长才常求三略之师耻学一夫之敌是以视豺狼之宂履尾甚【`一作防`】危蓄鹰鹯之心卑飞待击请分金以间楚愿奉壁以伐虞身以智全家因义防谋蔡之始实有力焉及典方州尤彰绩効自居环尹益茂勲勤西旅未平是资良师授以【`集作防于`】不次式竚竒功尔其辟我土疆谨我封守视我士卒如尔子攘我夷狄如尔仇勉竭乃诚以敷朕志珥貂持简用示兼荣可朝散大夫检校左散骑常侍使持节泾州诸军事兼泾州刺史御史大夫充四镇北庭行军兼泾原等州节度观察处置等使勲赐如故主者施行  

加授陈楚义武军节度使【`一作检校左仆射`】制  

前　人  

门下朕闻【`四字集作门下昔楚师多寒楚子廵而抚之士皆如挟纩明号令之可以动人也由是`】天以雷霆苏蛰氛兵以皷作战力髙官重秩可以兴起人之壮心【`八字集作其为号令也不亦多乎`】我无爱焉加之【`集作以`】戎帅亦所以作万夫之气而増一皷之雄也义武军节度使检校工部尚书陈楚茂昭之甥雅【`集作酷`】似其舅捴齐武旅【`集作义武`】于今六年以两郡之赋舆备三军之供费人不劳耗而兵能缮完政有经矣今辽扬冀方纷乱交虐楚实间居于此其勤可知自非国之干城物之利器安能为我保障芟夷冦雠将欲激其懋勲【`集作壮心`】夫何恡于好爵加之左揆以盛中权茍有庸功岂无后命勉尔勲効副余忧勤【`八字集作于戯书云功懋懋赏言其当也传曰舍爵防勲言其速也今则冦未平而进律馘方献而先恩吾于将臣可谓无所负也茍不自効其如法何`】可检校左仆射使持节定州诸军事兼定州刺史充义武军节度使散官勲封如故主者施行  

授乌重山南西道节度使制  

前　人【`集无`】  

门下惟梁州防险形束襟带皇都南开蜀国西控戎落地宜用武政必兼文兹惟信臣膺是专委横海军节度使乌重才本雄勇器惟温茂承累将之业不以骄人歴重兵之权每思下士沉威不耀至信自彰立竒节于遏乱之初成休勲于荡冦之日焯然来効夙简朕心自经理海邦训齐戎旅灾荒之后安阜为难政以和均人斯恱劝善绩可举壮猷克宣是用迁镇近藩更远略恢复西土伊正南都式宠忠勲宜服荣奬可检校司空充山南西道节度使  

授王佖检校户部尚书灵盐节度使制  

白居易  

门下靖邉之要选将为先夫有统驭之才然后以制节度【`一作授以节制`】之任有抚备之略然后以镇夷夏之冲期乎怀遏冦虞慎固封域今予命尔时谓得人开府仪同三司检校刑部尚书兼右衞上将军宁塞郡王食实封二百五十户王佖忠厚立诚果断効用慎始终而行有枝叶践夷险而道无磷缁早练武经累从军职顷逢多垒实佐元戎节着临危功叅定难位由劳致名以忠闻自列六卿且司七萃星霜屡变金石弥坚宜申命以北辕俾遏戎于南牧进地官以崇新命极勲秩以褒旧功中简朕知【`集作心`】外谐佥议况五原重镇诸夏长城修戎政莫先于威声牧邉氓莫尚于惠实师杂昆夷之悍训必在和地为獯虏之隣抚宜以信勉率是道往分朕忧嵗时之间期于报政委望斯在尔其听之可检校户部尚书兼灵州大都督府长史御史大夫充朔方灵塩定逺城节度副大使知节度事管内支度营田观察处置押蕃落等使仍赐上柱国散官封实封并如故主者施行【`四年六月三日`】  

授阎巨源邠宁节度使制  

门下华夷要地实衞【`集作为`】藩汉鈇钺重柄必授忠贤况乎掎角诸军金汤中夏有坐甲防邉之旅任切于拊循有引弓犯塞之虞寄深于备御中【`集作内`】作心腹外张牙爪茍乏【`集作非`】信臣不在兹选奉天定难功臣开府仪同三司检校尚书右仆射兼羽林军统军御史大夫上柱国定襄郡王食邑三千【`二字集作一千三百`】户阎巨源忠而能力勇以好谋诚谅着于艰危勲绩彰于事任蓄是武略欝为将才洎出镇朔陲入司环卫獯戎即叙时乃之功禁旅统和时乃之训可谓备知虏态明练兵符永惟颇牧之能宜授郇邠之寄长南宫而迁左揆壮西郊而委中权既图前劳且伫来效于戯十连之帅可以观政万夫之长可以树勲勉令猷副我休命可检校尚书左仆射持节邠州诸军事兼邠州刺史御史大夫充邠宁庆等州节度管内支度营田观察处置等使功臣散官勲封如故主者施行【`四年十月一日进`】  

授军使邠宁节度使制  

门下金方之气凝为将星玉者法天选命豪杰授之以鈇钺拜为将军以威西戎以防中夏而倚望若是安可非其人哉某官某乙出忠入孝仗信抱义行有余力学劒读书欝然将才又【`集作用`】兼文武自领军卫为我牙爪夙夜警廵不懈于位材官知训环烈増勲服勤五年兹为成绩可以移用使之守疆郇邠大藩控扼胡虏若得良将则无外虞知臣者君非尔不可仍加副相以重是行勉树勲劳式光宠擢  

授王某魏博节度使制  

门下师长之选重难其人况河上列城邺中雄镇初防良帅思安众心若亲与仁方膺是命具官王某出忠入孝根乎至性好学乐善出于余力发自修已施于为政可以守土可以长人今两河之间三军乏帅是用命尔领兹大藩澄清魏风疆理【`疆集作辑`】相土为我垣翰永孚于休往其钦哉无替厥问【`集作职`】可魏博等州节度观察使  

授薛平郑滑节度使制  

门下武牢以东至于白马形制之地水陆之防宜择文武兼备者以为守臣右衞将军薛平自司禁旅为我爪牙训整警廵能宣其力常使于絶国可谓有劳尝牧于大都【`集作郡`】亦闻有政况忠厚为质通明为用秉吏道之刀尺袭将门之弓裘可以为三军之帅可以理千乗之赋俾辍才于北落往按节于东方尔其式遏四封辑宁百众明简稽以实军旅信赏罚以劝吏人勉率乃职无忝厥命仍以冬卿副使兼而宠之可检校工部尚书御史大夫郑滑頴等州节度使观察处置等使  

授田兴工部尚书魏博节度使制  

前　人  

门下驭下安人其道不一或序能以次用或因效【`集作功`】以防才所命虽殊同归共理具官田兴时属本军初防戎帅乱政或起群心不宁而兴列在偏裨奋其义勇谋成必中事至能断智略所及指麾所加一军获安百众恱附连献章防恭俟制命有节有礼朕用嘉之夫以将材如彼军情若此允膺不次之举可责非常之功是用宠之冬卿擢为大将及以印授就拜军中行乎敬之勿堕乃力可检校工部尚书兼御史大夫魏博等州节度观察等使  

授李夷简西川节度使制  

门下征镇之重【`集作大`】实惟蜀川西距于戎南渐于海有重江复山之险有长毂坚甲之旅水陆交防华夷杂居畴能理之我有良帅山南东道节度使李夷简以正事上以简临下伏兹器用累当任遇执宪之难也尔为台臣其职甚举司计之重也尔调邦赋其效可称爰资长才出领重镇自捴符钺于汉之南专奉诏条削去政均毂借不一之赋罢舟车无名之征近恱逺来归如流水俗用丕变人汔小康三载考功尔为称首【`一作为足称道`】进其右秩迁于大藩以均惠乎四方以旌劝乎羣吏昔文翁明于教化种暠优于政能巴蜀之间遗美犹在不替前效可以嗣之伫闻有成用光厥命可检校吏部尚书劒南西川节度等使  

授袁滋襄阳节度使制  

门下汉以二千石之良者入为公卿周以六官之贤者出兼侯伯内外之任所命则殊至于理军国宠忠贤其致一也户部尚书袁滋奉上甚勤临下甚简安人附众尤是所长顷资其能移镇东郡略其科禁缓其征徭政不滋彰人用休息在部七载绩茂课髙玺书徴还益闻遗爱老防遮道事隣古人朕方勤恤疲氓褒奬循吏累月再命其有防哉举郑滑之政也故旌武公之美宠以司徒忧襄汉之人也故防【`一作仗`】叔子之才委兹征镇类能而使其在此乎勉効厥声无替前效可某官充山南东道节度等使  

## 文苑英华卷四百五十五

宋　李昉等　编制书八  

节镇四  

授韩河中节度使制　　　李　绅  

门下王者统驭万防缉熙庶政必有文武全器柱石之臣出壮藩岳入和台鼎使其效彰中外声播华夷所居而人心自宁所莅而军令自肃充自任者其惟至公开府仪同三司守司徒兼中书令上柱国许国公食邑三千户韩受天地凝粹之气得山川崇深之灵厚其体而壮【`诏令作庄`】其容虚其心而宏其量早洞戎韬之学乆膺莭制之权隠然大梁克有成绩及功宣荡冦志展勤王恳申恋阙之诚竟遂来朝之礼位髙百辟荣冠一时恩极而愈恭名光而益励朕方欲树以垣翰仗乎忠贤乃睠闗河之首【`诏令作守`】实惟股肱之郡自昔重寄无非元勲是用命以上公复兹雄镇于戯顷居东夏父子偕分阃之荣今处近郊伯仲并登坛之贵道茍积于忠实頋何爱于宠章往惟钦哉副我明命可守司徒兼中书令河中尹充河中晋绛慈隰等州节度观察处置等使散官勲封如故主者施行  

授栁公绰襄州节度使制　　蒋　防  

门下江汉之间襟带之重歴考前载咸称上游濵七泽之川源为一方之都防抚封命帅匪易其人朕所以属意忠贤达于寤寐思至理畅合【`一作洽`】元元是用选兹防平付以疆土允叶佥议庸归至公银青光禄大夫尚书左丞相柳公绰儒门令绪文苑才器含刚坚质抱沉厚临事有断龙泉挺霜雪之锋处身无瑕大玉蕴云虹之气间者擢居台阁累守方隅长沙流易简之风鄂渚肃皷之令及典司馈运牧长京畿铨综度官纪纲百度咸能举其典则奉以周旋顾惟公忠朕所嘉尚今乃命尔仗兹旌旄镇岘首之城池抚襄阳之耆旧于戯昔羊叔子以寛厚其化杜征南以文雅播其猷人到于今往往称叹勉尔终始嗣乎风流罔俾二臣独辉专羙霜台峻秩人部荣班载光超擢之恩式崇连帅之拜服我嘉尚尔其钦哉可检校户部尚书襄州山南东道节度等使  

授王宰髙承恭田牟三道节度使制  

封　敖  

门下朕常日出视朝与三四宰臣百辟卿士详求理本期臻大和矧军旅之事岂忘念虑古者命将必登坛告庙推毂授脤所以示专征之任也况许昌宜禄鄜畴三镇之重一时所难诚当注意之求俱承并命之选银青光禄大夫检校工部尚书兼御史大夫充邠宁节度观察处置等使上柱国大原郡开国公食邑三千户王宰诚贯金石秀钟山河文该礼义之源武服钤符之奥银青光禄大夫检校右散骑常侍兼右金吾卫大将军御史大夫充右街使上柱国渤海郡开国公食邑二千户髙承恭心澄水镜严夺秋霜防知仁义之方壮慕功名之业朝散大夫丰州刺史检校工部尚书兼御史大夫赐紫金鱼袋田牟风云应兆雕鸮当秋素懐抟击之威夙负骞腾之志而皆公台令嗣勲阀才人奉严训以承家推大忠而许国游心百氏有志四方知山川险昜之形识古今兴亡之道累更任用咸着声猷或屏卫四郊而西戎修举或谁何右仗而缇骑整严或安静朔陲而虏尘载息吾之用汝不愧知人今以忠武司徒始终诚节南征北伐每闻尽瘁之诚破敌摧坚必茂防勲之典洎乎新平捍疆场之要洛郊当控带之冲固其金汤利彼牙爪凡为展効皆竭忠诚尔其为吾申惠慈布膏泽怀忠伏顺者延其赏穷羸孤瘵者加其恩使人人知吾待尔之心其厚若是勿独以皷之壮号令之严报于朝廷是曰为政服我休命尔其戒哉旧秩新恩同登八座之贵摇旌展斾分荣十乗之行宰可本官充陈州节度使承恭可检校工部尚书充邠宁节度使牟可守本官充鄜坊节度使  

授史宪忠泾原节度使制  

门下旌善所以劝人毓才所以任事其有诚明夙著绩效兼闻举其风猷以示甄擢况贵拥旄钺荣分土疆茍非佥谐岂在良选正议大夫检校左散骑常侍陇州刺史充本州防御使上柱国赐紫金鱼袋史宪忠生知臣节防学兵符气髙风云声振河朔许国之心既壮忘家之义以明忠必尽于君臣情可断于昆弟秉是名节服吾周行使宠荥阳旋歴环卫称职之论流芳可听日者辍于牙爪守在邢陇戎事既肃氓心用安求瘼而承医尽痊折烦而迎刃先解颇谓良牧真为才人今以泾上右军平原善地左接甸服右连蕃疆固酆镐之金汤窒犬戎之巢穴是以擢自郡邸陟于斋坛曵尚书之履声举将军之戎律尔其静我邉鄙抚我师徒严如秋霜爱若冬日于戯亚夫之营细柳叔度之化頴川彼之何人兹实望尔宪台华省节制澄清敬服宠光勉扬茂効可检校工部尚书充泾原等节度使  

授刘础鄜坊节度使制  

门下渭州之北泰山之东乃眷雕阴寔曰鄜畤兵甲完劲赋舆殷繁扼朔塞之咽喉为镐京之管籥茍非勲贤令嗣术业闻人则不可列彼土疆授之鈇钺式举成命其惟至公银青光禄大夫检校左散骑常侍兼左金吾卫大将军御史大夫左街使上柱国彭城县开国公食邑三百戸刘础唯尔先父在长庆中自幽陵举斾归国志诚白日节髙青云艰难已来勲绩无对果有令嗣何尝乏贤而础居然将才蔚有公望孙吴之机变学则能通颇牧之功名企而必及践歴中外周旋宠荣拖朝服而休问洋洋握郡符而理声借借动有余裕行多去思洎官奉谁何力勤廵徼有劳夙夜俻竭忠公是用旌其器能爰在推择宠以维翰坐【`一作荣`】以建牙拥红斾以临戎宣皇风而问俗十乗在列防旌啓行节制连营澄清属郡长冬官之峻秩冠栢署之崇班无以贵自矜无以善自伐勉树尔徳克扬家声敬之戒之无忝休命可检校工部尚书兼御史大夫充鄜坊等州节度使  

授崔元式太原节度使石雄河中节度使制  

前　人  

门下筑坛命将在选攸难建斾临戎为荣斯极况□汾有丰沛之旧蒲綘居闗辅之雄擢其才能付我忧寄河中节度使检校右散骑常侍御史大夫上柱国博陵县开国男食邑三百戸崔元式族茂鼎甲器合珪璋明当察毫智必周物所莅之职居然有声晋綘行营诸军节度使银青光禄大夫检校工部尚书武威县开国男食邑三百户石雄等业擅韬钤志坚金石勇无前敌义必忘身所举之锋何往不利况佩服荣显作时津梁或职名藩累闻于尤绩或南征北伐常纪于殊勲龚黄之接武尚优防白之差肩无媿尔其懿效吾乃宣言陟明之命是曰彛宪噫并部叛卒已见成擒壶闗狡童尚偷余息干戈未偃飞挽犹劳尔其外训甲兵内康黎庶诛祅剪怪勲庸勿让于他人布渥行恩恺悌俾流于隣壤仪曹起部长宪尹京俱成提剑之荣各重拥旄之任敬服宠命伫闻休声元式可检校礼部尚书充太原节度使雄可守本官充河中节度使仍晋綘行营诸军征讨等使  

授崔从岭南节度使制  

门下庾岭之南五诸侯而番禺防其襟带他官之务岂相侔焉琛賮丛凑蕃夷交错非亷平之操不可以励其风非干敏之才不可以齐其俗副我所任惟时之良中散大夫前宣州观察使崔从襟灵坦夷器局沉厚温玉外朗澄澜中深慎言克保其枢机养徳善周其藩屏早借重价歴登华资望髙纶綍之工才见版图之极常镇闗辅人怀去思试操铨衡刃有余利洎乎重剖符竹初命亷车江左奥区宣为右地一去临莅五更炎凉风猷溢闻课第居最陟明之典谁实尔先吾以登斋坛授戎柄百越稽颡防旌建牙可谓宦游峻【`一作过`】途儒者极致旌尔懿効服吾宠光况仪曹居八座之荣副相冠栢防之首重以朝命崇其使车尔宜广施惠慈逺去珠玉无使伯周独擅名于合浦隠之未继羙于贪泉伫闻淑声用益休命可检校礼部尚书兼御史大夫充岭南节度等使  

授卢商东川节度使制  

门下入则掌邦计操利权绩虽绵于嵗时事不亏于国用经费之道吾所委焉出则筑斋坛授戎柄才可寄于分阃令可信于贞师节制之雄吾将付也茍非全器孰谓当人正议大夫户部侍郎兼御史中丞范阳郡开国子食邑五百户赐紫金鱼袋卢商天生才能性禀忠厚心镜融朗情田坦夷固道徳于藩篱服仁义之干橹早以文行俻由班资休问溢于台阁善政行于封部先朝辍自廷尉牧于长洲治成歌謡声达辇毂亟长宪署委登亷车揔十连之阜殷澄六郡之风俗由是徴自藩服歴居权贰秋曹而无留狱大京兆而有余地及授其征赋较其盈虚属武车在郊军食继挽役其心虑所効则勤均以劳逸用旌乆次梓潼防梁蜀之险红斾杂【`一作餙`】皷之严仗兹变通允乃文武训以戎事修其政经逺俗俟尔而安皇风俟尔而畅布政伫闻于盈耳服荣无忝于建牙题劒仪曹持纲宪府用光朝寄式壮戎麾可检校礼部尚书兼御史大夫东川节度使  

授李执方陈许节度使卢宣易定节度使制  

前　人  

门下节制之重难其任者莫不贵拥旄钺荣分疆土连营申号令之严列郡举澄清之化况许国为河【`一作京`】洛之屏中山当朔漠之冲时维重藩吾实注意将命其帅必资才人义武军易定节度使银青光禄大夫检校吏部尚书上柱国李执方道茂宗枝业光任用武有成算文多防经颙颙其资倜傥负丈夫之气中大夫检校工部尚书兼秘书监赐紫金鱼袋卢宣名重词苑价髙朝行青云有声名玉无玷落落其壮雍容得君子之风而皆明当察毫智必周物大小惟叩方员靡常求瘼而为吾良医折繁而宣尔利刃常践显任俱流淑声或执金吾而勤昼廵夜警之绩或尹京兆而着擒奸擿伏之名辇毂之下风棱甚举人有畏矣予常頼之类其劳能擢在推奬比者河桥作镇武董戎训练有律于贞师惠化颇行于问俗囬迁易水入拜蓬山耀武库之戈矛焕麟台之图借绰有令望宜承宠光建牙三焕其防旌授钺再荣于十乗天官旧贯人部新曹同假正卿分兼大宪式示登坛之贵用申列土之荣勉服官常无忝休命执方可检校吏部尚书兼御史大夫充陈许节度使宣可检校户部尚书充易定节度使  

授卢正韦让等徐滑节度使制  

李　纳  

门下彭城故壤南据长淮滑台重镇【`一作藩`】西弥严邑建牙谋帅于是攸难合得全才式光并命义成军节度使卢正识略圆名襟灵倜傥行有枝叶文耀菁华扣洪钟而自韵宫商挺铓刃而前无根节检校左散骑常侍驸马都尉韦让机谋通敏诚性端和族茂簮缨望兼贤戚鄙嬴金而必专诗礼挺玉质而不杂风尘并禀粹元精宜符景运或发声文囿攘臂吏途休功流美于权理行推髙于良翰经武着安人之略事君坚许国之心或早践通班腾芳懿行职守交修于列寺出纳无愧于有司操刀呈剸割之能驭黠有神明之称徊翔中外迭振徽声简自予心膺兹阃寄揔齐邦事节制王师朕以徐方一军义勇素着帅臣无状戎府不宁尔其便道持行【`一作封`】着安【`一作安堵`】阖境推诚宜先乎必信开懐以朂其后图使军城保晏开之安邑居絶夜吠之警然后昭宣号令折恩威务壮其猷以清厥憝【`一作慝`】将俾望风而理岂期朞月有成属在新规注意弥切于戯训戎抚俗节用厚生政茍有经人自知禁为邦之道岂易于斯并进秩于六官仍并荣于三事往践乃职尔惟戒哉可检校户部尚书工部尚书各兼节度使  

授薛元赏昭义军节度使制  

门下上党古今之重地也束山东之襟要控河内之封壤择我良帅属在全才银青光禄大夫袁正传薛元赏性含厚智识圆方秉忠孝以立身叅文武而为用早俻器使雅闻公才诚明与人寛大怀物再尹京邑威名甚髙防攘之徒相视束手旋以长毂临于彭城严而不苛通则有守移斾巨野益恢壮猷将材吏师首出藩服洎揔牢盆之任颇多赡国之能荐分竹符理行居最常慕子文之道爰从贾谊之徽恬然自居物论归重是用擢于传导命以土田觧长居于戚藩树髙牙于重阃尔宜贞厥师律邵其农功训齐抚绥无堕前志【`阙`】职分五兵之重南台膺副相之荣叠处宠光俟乃成効  

授陈君从鄜州节度使塞门行营使制  

门下洛水交波鄜城旧畤地当防垒界接王畿外为襟带之邦中有赋舆之实属者黠未戢燔燧犹虞置将或乖征师向老顾【`一作思`】得颇牧付之邉疆擢吾材臣式昭竒防邠州刺史陈君从学啓玉钤志昭甲令机符天与信愿生知浸染于勲伐之门奋发为英谋之士特禀雄气魁然壮猷穷黄石之三编笑长沙之五饵乆服戎旅益通武经遂升外台俾守栒邑歌袴而苛慝不作提卒乗而障塞不惊而又累陈表章愿展材効虽遵条共理仁风见重于朱轓而授脤分麾将星宜明于紫塞既申引防宁系班资爰思皷乃锡鈇钺秉列部察亷之务佐兵车招讨之名首戴附蝉之冠位长集乌之府防制师旅振扬军声往图休庸勉答殊宠于戯玉闗迢逓定远收功先零猖狂营平善计建此勲者彼何人哉宜坚尽敌之心以固请缨之志无令直笔有愧前修授李珏扬州节度使制　　　蒋　伸  

门下维扬右都东南奥壤包淮海之形胜当吴越之要冲阛阘星繁舟车露委若非人伦硕望台鼎旧臣则何以镇抚巨藩允膺佥属金紫光禄大夫守吏部尚书李珏器量深襟灵冲粹道光朝彦徳契人师文章穷三变之风学术洞九流之奥庄敬形外温和积中松筠自髙珪玉不耀负经国之防蕴致君之谟辅弼两帝始终一心忠直贯于金石节操励于氷霜邦家克宁毗倚是属歴斯乆声猷益光洎受钺孟津宣风列郡而能训齐师旅润泽蒸黎奸豪惧秋霜之威孤弱怀冬日之爱载膺叅选望洽冡卿铨管无差操鉴惟允惟尔早践防龙之位再分邵武之权儒臣之荣可谓全美式崇端揆之重仍兼亚相之雄勉思令图副我嘉宠  

授郑防徐州节度使制  

门下地控淮沂俗推丰沛将军处右既膺分阃之权元戎啓行必仗贞师之节爰举成命属于信臣平卢军节度使检校左散骑常侍郑防峻直无徙坚明有立浑金发彩夷玉不雕属文能搴其菁英聚学必穷其根本诚同匪石利可刜钟早践华资备扬称述宪府常闻于避马外防亦致其拥辕遂列粉闱旋升闼弥髙素望深竭忠规洎尹正神州益彰才用不施钩钜之术自销桴皷之鸣论洽缙绅名喧辇毂爰授征钺出临全齐先路驰声下车报政黄霸布理人之绩防恂推驭众之材阅乃器能式光委寄今以彭门重镇禹贡名区兵车素号于精坚舟楫适当其津要求我良翰惟尔佥谐是宜节费通商均劳齐佚刚柔无忘于迭用威惠必在于兼行约已丰财正身率下俾夫三军畏爱一境澄清昭厥庸祗服休宠加荣曳履以壮登坛勉副知人伫酬明奬  

## 文苑英华卷四百五十六

宋　李昉等　编制书九  

节镇五  

授孙范青州节度使制　　　蒋　伸  

门下作朝廷之巨屏寔利建侯委兵旅之大权必先谋帅况地雄北海境接东蔡任贡盐絺俗尚经传【`一作术`】所付至重擢才惟难守大府卿孙范文学传家清贞励已以词律振迹用吏理扬名周旋台阁之间浃洽休嘉之称连分符竹出抚蒸黎所至皆号为循良秉心不爽于诚信洎徴还朝籍服在大僚物情与能公论弥畅俾列象河之位仍司长府之殷出纳有程帑藏无耗念此勤效爰议畴劳乃眷全齐名髙中域州寔分于伯禹化则起于太公具五方之人成一都之防其所抚制必俟通明夫务穑劝分之谓勤秣马训兵之谓备保大定功之谓徳救患睦隣之谓仁率彼三军行兹四美藩垣东夏羽【`一作承`】衞中邦勤脩武经静致俗阜先副朝奬用答予知既超郑黙之官又进周昌之秩皆谓殊宠伫闻休声可检校左散骑常侍青州节度使  

授王宰河阳节度使李拭河东节度使制  

前　人  

门下盟津雄屏大卤名都上控三川旁聮七邑风俗近陪于卜洛山河旧壮于列京茍非谋叶理戎惠能及物则何以并膺阃寄服我朝章河东节度兼诸道行营招讨党项使王宰业贯韬钤家传带砺备五才为战器讲七徳为武经气本沉雄望髙宿将河阳节度检校礼部尚书李拭学深堂奥庆袭轩裳以言行为枢机以礼义为干橹才推通变时号正人咸早分武符颇识兵要顷緫师【`一作戎`】旅共平壶闗既偃伯之功并着勤王之节尝畴显効乆殿参墟歴渉清途动闻直道爰自大府出戍淛河载申揽辔之能果称宣风之美用稽懿绩乃践斋坛朕以杂虏犯邉天兵在野尽防诸将属于长材而宰以防恙所婴全师难进虏成逋冦始务更张宜拥斾于中军复建旄于善地又以晋阳作镇戎索所邻抚其四封必资硕望而拭临人着术整众有方克树休声允膺茂选俾改辕于东夏盛推毂于北门尔其肃彼戎行条其吏职内安凋逺赡征徭勉副虚怀伫振纪【`一作贞`】律不移郑武之位再居陈宠之班乃有终式承丕命  

授幽州留后张允伸充节度使制  

前　人  

门下统制方隅昭宣威略茍非绩効之茂孰当委寄之权故开幕任青登坛拜信建置斯重古今为常幽州节度留后检校左散骑常侍张允伸性禀诚明才推倜傥端已每存于忠孝嗜学早习乎天人偘然器能冠于戎籍自维城遥领务在躬惟专报国之心以洽奉公之道节度既换俭恪弥勤况辽阳甲兵之雄幽都控驭之逺假机谋以董杂俗资刑赏以靖朔隣由是锡鈇钺之正名授喉舌之显秩升以亚相示之殊荣于戯施令在严失之者则虐为仁由惠过之者则非所宜政不建苛法不隳制讲武备以御冦举化条而育人服吾宠光伫尔休问可检校工部尚书幽州节度使  

授田牟灵州节度使制  

门下秦筑城以备虏未若选将为长城汉设防以御戎吾知得人为上防况朔野之北全凉以东兵临五城地逺千里非畴劳无以分爵土非用武何以示恩威副吾勤求允属雄杰检校金【`疑`】部尚书金吾衞大将军田牟才度间生智能兼耸家承弓冶业擅韬钤而又掲厉儒流详闲吏术不战而烟自息言兵而胜负已知洎早服官荣常叅羽卫流五原之懿绩播三镇之威声风猷蔼然令望斯着如【`一作知`】尔弟兄之孝友化于闺门祖父之忠贞书于竹帛是用擢在环列为予警廵觌其形容益见诚意朕以党羗未防邉障是忧借汝通明与我安抚所宜励清亷于虏俗宣惠泽于戎人恢纪律贵乎齐刑理蛮夷恶其生事藩垣北地控带长河仍加毛玠之荣不改赵尧之秩可检校吏部尚书灵州节度使授郑光河中节度使郑朗汴州节度使制  

前　人  

门下蒲津重镇式居闗辅之荣梁苑故都上应房心之野若非徳继周舅才超汉臣谁当重难允彼佥议银青光禄大夫检校兵部尚书兼左金吾衞大将军郑光风宇冲旷襟怀坦夷常推阴识之心早慕窦婴之美浙江道观察使检校工部尚书郑朗气韵黄钟文含大雅退食着羔羊之节进身无茅茹之连或业擅宏图名髙懿绩镇青方而讴謡未息防缇骑而绩効已宣或诚由亊彰行与言契践三署而风猷暗袭亷四方而惠爱相辉而皆并立本朝蔼然时杰品乃才用副吾深忧锡瑞分珪以示恩宠呜呼国家自天寳之后中原宿兵元和已来信义方洽近者或任非所付官不敬常莅事者以依阿为雅尚之名将军者以姑息为茍安之计尔宜改辙而理贞师以严吏奸必除法当革是以再题陈宠之劒不易赵尧之印授彼戎律荣登将坛勉扬休声罔忝厥命  

授李丕鄜州节度使制　　　崔　珝  

门下天垂星而分将帅北极是尊地列岳以体藩垣四方乃定自古王者因而法之旁求俊髦应彼形象前振武节度检校刑部尚书李丕天资壮勇代习韬钤追奔而不务前矛【`疑`】处已而常慙背北【`一作常思背水`】顷者壶闗不顺方事阻兵尔能蹈白刃而来推赤心向国洎累更符竹咸布讴謡陟其所明以邉事首遂着平戎之効遥张破虏之威致使黄河隂山冦盗皆息朕以烧羗作梗朔塞成榛祸结兵连两经春夏是用辍尔代北委之雕阴作吾金汤翼衞邦甸所宜以克伐【`一作伐谋`】为上防以无战为竒功禁暴安人克靖烽驲秋曹贰宪再饰旌旄往惟钦哉顺我休命  

授栁仲郢东川节度使制  

门下拥旄作镇授任分忧训师旅以恢武经厚风俗以阐文敎膺兹重寄允属勲臣正议大夫守河南尹栁仲郢清严职礼乐承家动惟执中居必慎独禀端慤之正气抱通济之才早践华资备扬懿业防府着弥纶之美諌垣謇谔之规洎领郡符亦茂休绩出入十载尹正两京坚贞不囬沉毅有断歴试斯乆声猷必能克终令图副我专委是用付以戎律登兹将坛乃眷左绵实为右屏控压夷落保卫皇都非慈惠慱施不可以乂安黎庶非威怀并举不可以绥靖封疆所宜膏润一方澄清八郡简条章以检郡吏齐法令以肃三军大宗伯大司宪兼而宠之以表殊奬勉承新命无怠前脩授纥干泉岭南节度使制　　沈　询  

门下周礼将军以六官叅选汉庭拜郡守公卿迭处出入中外发挥声绩选用之重古今所难银青光禄大夫行尚书工部侍郎纥干泉惟尔元和中以文章徳行升为甲科贞规蔼然雅有公器火化而方知玉性嵗寒而益见松心洎振拂朝缨抑扬官阀章羽仪于省署焕词藻于纶闱朕以濒江之西悍俗难理辍尔禁掖委之藩条果能宣恺悌之风着循良之迹南台起部无展尔庸所宜将我旧章化彼南服于戯朕垂衣裳以临四海因性分以抚羣生必欲叶轨而同文不敢重近而轻逺况骆越故地蛮夷错居尤须谨亷以察封部青绶繋赵尧之印皂防分鲍永之兵同升将坛式表予意尔其往哉勉移风俗不挹于贪泉无使珠玑独还于合浦可  

授白敏中邠宁节度使制  

门下昔孙以儒学进【`诏令作脩`】身宠兼裂土邓禹以勲庸着効仪比三司是皆内外同规古今所重再扬新命允属元臣特进守司空兼门下侍郎同中书门下平章事充山南平夏招讨都统处置使【`十二字诏令作充招讨山南平夏党项兵马都统制置等使并南北两路供军使`】白敏中才智可以賛元功诚明可以匡大务事君惟恐不尽守道惟恐不逊【`诏令作孤`】而能以无心为待物之心以无用为当官之用朕君临之歳首付台衡六更星霜勤节如一自羌戎犯塞师旅屯邉招怀莫应攻伐无状爰用命尔往其镇之果能潜移枭獍之心坐终豺狼之首始自夏半及于秦正大建功劳克宁烽驲终此诚意非卿而谁今封部既清是用休尔之讨伐马牛皆散是用罢尔之统临不移论道之荣更帖持衡之贵纂乃旧事对予勤怀可守司空同中书门下平章事充邠宁节度观察使【`大中五年十月`】  

授康季荣徐州节度使郑防昭义节度使制  

前　人  

门下彭城重镇西楚故都壶闗奥区上党雄寄一则控长淮之津要一则衞洛邑之封疆抚制称难才谋是急爰得二帅乃建戎麾前四镇北庭泾原节度使康季荣方面信臣军旅良将气振金皷义激风云慕耿恭拜井之诚有王剪请田之计武宁军节度使郑防杞梓宏材珪璋秀质明能烛物利可剸犀挺翁归文武之能继叔度循良之美或艺习韬钤性惟忠义擅威声于百战布雄名于五营作镇邉方克彰勲业【`一作阀`】或早践华资夙扬休问腾芳猷于词囿振官业于吏途累膺寄任必流政声并用推驭众才蕴干时绩効既宣奬擢是命建髙牙于徐土移大斾于邢郊用展良能务从委着尔其分莅兹土敬敷国恩严号令于三军信赏罚于百吏使辕门推戴闾井讴歌再膺九揆之荣更峻六卿之命仍兼亚相式宠中权无防前功勉收壮节  

授杜琮淮南节度使制  

门下星以斗牛镇临吴楚有重江复闗之奥寔通都大邑之雄控制上游仪刑羣后自非台衡旧徳廊庙宏材则何以膺兹山【`疑`】岳之求副彼经邦之寄髙选中外无逾硕臣劒南西川节度使杜琮间气孕贤相门袭庆韩安之国器茂元凯之武库深严礼乐文身守而勿失政刑体要用之则行夙振英声【`一作猷`】荐登相【`一作髙`】位庙堂之上有所不为缙绅之间共称其道象贤祖徳嗣美前修体平阳之缜宻畅黄琼之练逹自持瑞节作镇灵闗盛有建明众推理行故疆尽复严道益清夷洛威怀军储流衍徳政有同于冬日邉封不犯于秋毫朕以禹贡九州淮海为大阜贠八郡井赋甚殷分阃权雄列镇罕比通彼漕运京师頼之自江已南近间歳歉黎氓稍困流庸是虞思得慈惠之师以行恻隐之徳黄霸在位朕无忧焉汝为司空兼持邦宪慎乃出令以临其人务遵训诫勉休绩  

授白敏中西川节度使制  

门下寅亮天工既称星琯葺宁戎塞颇茂功庸信出入之有劳顾优崇而宜及况梁岷巨镇全蜀奥区有彭仆之富饶带巴陜之险要非图旧徳难洽新恩邠宁节度使白敏中岳降英灵时推才杰周旋文雅城府寛乆侍禁闱备流声绩及居钧轴颇茂芳猷朕起滞淹网罗贤彦外野无孤鸿之向归轩有连茹之征扬于王庭欝矣皇士莫匪尔绩动契予洎羗冦慿陵殿兹西土戎丑敛路栅堡相望既收功于郇邠宜移斾于井落于戯勿以地逺而怠于躬亲无以位髙而忽于防细朂思后効无替前劳懋哉懋哉服我成命  

授李景让襄州节度使制  

门下汉制郡守有善政者増秩赐金周官诸侯有声名者加地进律前代令典我将因之天平军节度使李景让早以文学徳行列于四科中含柔善【`一作嘉`】表以坚白直比汲黯孝如曽参素怀澹然清节可贵峻风规于台阁流恺悌于方州居为国祯出作藩柄朕惟宪宗亲除狡宂手复全齐付任在予不敢祗授【`一作守`】以尔事亲既孝于我必忠俾之镇临果茂声绩是用载新社土改筑斋坛不可使萃羙于东方所宜迁仁于南国况荆衡旧服江汉上游天作城池地连襟带昔曹王以法绳封部歳久则除于頔以兵东征徭人流而赋在不有思惠安能理之勉图官守式伫闲问可  

授韦损郓州节度使制  

门下登坛仗钺训整为先揽辔登车澄清是切膺一方之寄任兼二事之重难不有宏才孰允兹选银青光禄大夫守刑部尚书韦损禀天之粹体道之和接物如冬日之温操心若寒松之劲导词源而不竭泛学海而莫穷乆服大僚早扬休闻累更中外迭处清崇善政克着于藩方雅量见推于朝右朕以天平巨镇慎择帅臣割防鲁卫之方控带山河之壮临制绵远戎旅骁雄非仁惠无以苏疲人非威信无以正师律以尔才周物务识洞事先断自余怀得之长理尔其推诚抚士布徳安人容易则惠奸苛察则挠政害于事者必去无顾虑以妨公利于俗者必行勿因循而不决当竭乃力副我知人升崇班于五兵啓元戎之十乗服兹宠渥勉恢令图  

授卢钧大原节度使制  

门下陶唐古郡晋国全服掌北门之管籥控朔塞之河山貔虎【`唐讳虎前后皆作武后人不知悮改作虎`】连营氐羗万落用镇兴王之地必求易【`一作髙`】俗之才果获硕臣允膺谋帅银青光禄夫夫检校司空兼太子少师卢钧玉山当昼水鉴澄秋揣摩政经淬励心术蕴贤人之大业蹈君子之中庸进取不争于险夷操尚无移【`一作易`】于风雨歴践华贯早扬淑声便蕃大僚始终一致屡委戎寄亟间献功畨禺清绍于隐之江汉爱侔于叔子壸闗所复污俗惟新解乱绳而有条迁恶子而从化洎佩囊天府授钺夷门克树风猷荐举方防今以塞垣未静虏族多虞莫善绥怀愈生疑贰道路既闻于渔夺凶残颇见其鸱张尚念前劳犹寛肆伐爰择待时之器式观御众之能辍于朝端俾之镇府尔其赏罚无私徳刑公用以清静之方阐吾声教以恺悌之义宣我化条理必成于恩威政无庸于烦紊【`一作杀击又作杀伐`】勉【`一作繄`】尔令典副予知人于戯北虏炽周南仲有往城之绩西扰汉营平陈保胜之方畴其嗣之必有能者宠秩既光于论道恩荣仍亚于台庭以壮戎防勉服休命  

授李业郑滑节度使契苾通振武节度使制  

前　人  

门下镇临白马介赵魏之封陲地控黒山振羗浑之冲要俦兹并命允属长才前河东节度使李业宗室诚臣干时良杰传山西之将略袭陇右之家声右金吾卫大将军契苾通早擅英姿常推壮志挺鹗立鹰扬之操知玉钤金匮之书或建斾雄藩功宣保塞或驰轺异俗绩茂和戎咸竭噐能载光任使穆挥谦于大树蕴风望于长城以尔威足靖邉故委以疆塲之事政能检下故授以统驭之权于戯整旅训戎观风莅俗仗诚明以怀犷悍布惠化以卹疲羸将务息人无或生事明典刑以谨侯度示恩信以洽戎心用叶睦邻宜筹经逺换骑省八貂之贵仍地卿六职之荣勉恢壮猷无忝登坛之寄  

授毕諴邠宁节度使制  

门下太公经武首述文韬春秋谋帅亦啓义府大畅弛张之道必求通变之才况乎抚易动之羗戎扞难集之闗郡安邉御侮断付能臣权知刑部侍郎毕諴端慤知善【`一作善端和性`】文学致身气则沉详思有髙妙早驰荣问亟践清途该洽宪章抑扬台阁聿来禁署益茂芳猷孔光之温树不言王褒之洞箫曽讽宪虑必振于逺大抗志不避于重难擢于文昌以酬职効强明不滞朕心器之固可以式是师干授之能节况地雄秦塞境压邠郊壮南牧于盛秋作西陲之巨屏是宜平其险难【`一作险其走集`】缮彼甲兵征【`疑作贞`】律临戎推诚驭众逺明邉务赡【`阙`】军储【`一作旅非`】厚衣食之恩养【`阙`】　之勇称于无事之日常为有备之谋连营茍示于严庄种落自当于柔服布我大信深仗亲规于戏窦婴赐金不为廊庑之有营平积粟免烦餽挽之劳减费惠人于斯为急节宣柄任称朕意焉贵视汉貂荣兼赵印兹为宠数以耀啓行可  

授韦慤鄂岳节度使制  

门下王者建诸侯以镇抚方域立将帅以藩屏皇家受任惟难选命斯重而况控三江之律【`疑`】庶防六郡之赋舆必得兼能乃膺成奬前郑滑观察使韦慤绅冕令才人伦粹器业光经济道茂温恭蕴冐雪之贞姿挺发硎之利刃自驰声词苑耀价儒林雅范兰馨词雄绮丽践更华贯扬歴显途懿効彰明布于台阁自职司诰命叅贰春官业弥振于训词道愈光于得士及再迁防府休闻尤彰由是嘉乃良才俾升节制流美化于洪河之曲布威声于白马之津宜举宠光用酬休绩乃眷夏口实曰雄藩通波逺接于荆衡作镇式临于汉沔由是再新戎斾改筑斋坛福【`一作兴`】滑防之咏歌慰鄂渚之黎庶尔其以信义为理本以赏罚为政柄法亚夫训旅之术以肃辕门采龚遂理人之方以清郡国崇秩兼宠无易旧恩勉乃令图勿替前志  

授李彦佐鄜坊节度使制  

门下抚千里者必仗于诚信统三军者固资于良帅况地雄鄜畤壤接王畿防貔武精鋭之师制牛羊【`一作制稽胡`】杂种之俗聿求上将以镇近郊守太子少传李彦佐夙负雄明早通军志生知忠义旁阅诗书计拟六竒功髙百胜聚米而山川可料变帜而壁垒尽倾奋亷蔺之明谋蓄闗张之妙用顷者常膺奬任累践藩垣信洽戎夷爱深师旅有驭众安人之効着在邉方有亷平贞慎之规腾【`一作布`】于朝论自避荣私室物论尤归朕以雕阴重藩羗浑小扰盖由乖于抚驭遂失和宁思得长才往图镇理尔其敷我恩信戢其猖狂静彼戎疆用资壮略【`一作志`】呜呼亷颇【`一作营平`】虽老尚请临戎李牧居邉未尝生事遐观前举勉副徽猷荣加五教之尊仍帖三【`一作栢`】台之贵服兹休命无忝宠光  

授崔珙鳯翔节度使制  

门下乃眷岐阳襟汧拥汉古称右辅以扶助王圻今为别京以屏翰戎落载烦元老往抚旧邦实资经国之谋髙副安邉之寄守太子少保崔珙禀粹岳灵挺生国戚门容驷马族盛八龙胷襟洞开智略辐赴早以茂业践于持【`一作台`】衡宣力致君有犯无隐怙【`疑`】叔敖之喜愠体伯玉之卷怀【`一作舒`】洎服休天朝保厘洛邑诚明之道华皓不逾能全素履之真雅得大臣之体方叔之猷克壮师尹之望攸归朕以保塞御戎深图良筭餽军艰食常在劳怀由是渇王商之仪形伫营平之筹画伏蒲之奏前席忘疲既符咨岳之求宜举斋坛之典自阃以外尔实专之断守【`疑`】宏才庶集吾事勉敷恩信务洽华夷且慰恩【`一作志`】思善图政柄峻槐庭之礼命宠茅社之侯封服我徽章敬兹有土  

授韦博淄青节度使制  

门下乃眷营丘表于东海富强号千乗之国繁杂聚四方之人假上将之威权壮中军之垣翰将畴阃寄必在信臣守尉卫卿韦博文苑腾芳儒林擢秀襟灵旷逺风度详闲周通爰表于器能强济式彰于事任早以重价践迁清途諌垣流謇谔之名通邑擅神明之誉顷自移曹九棘缓歩八塼冲澹安身卷舒惟道应兹图任允叶佥谐懿彼全齐实为右壤禹贡别九州之盛海滨综五郡之雄昔周命太师汉封韩信啓土用申于带砺分茅克懋于藩维选任之隆古今攸重于戏平仲尽规之节夷吾当路之方经堂阜而徽猷可循指牛山而忠谠如在余波未冺遗爱斯存礼节既洽于里闾风謡尚传于古老为政之暇无忘谘询盛铁马于师坛帖金貂于骑省祗膺成命勉服宠光  

授裴休汴州【`二字一作宣武军`】节度使制  

前　人  

门下将相大臣中外迭任入奉股肱之寄出为藩翰之雄无爽具瞻式彰注意金紫光禄大夫守中书侍郎兼户部尚书同中书门下平章事充集贤殿大学士上柱国河东县开国子食邑五百户裴休气禀岳灵夣叶岩瑞威鳯孤翔于玉囿仙鹤独歩于芝田学精典坟文纬邦国自彤庭对【`一作发`】防諌列升班粉署擅贰卿之荣纶闱廽五字之妙洎司馈运整葺牢笼防画每得于亲闻功庸必见于【`一作其`】显効章呈轨范歴试无差是用付以权衡宜承任委咨之远略炳然大纶四后恊心万邦系尔今百度有截庶绩其凝前时屡以疾辞犹烦卧理岂无优贤之道因遂由之意乃眷梁苑实为重藩荒大东于周疆接小沛于【`一作之`】贡壤富庶将及悍勇无哗仁化已洽于一方清风渐扇于全境闭【`一作开`】闗自固悬瞂不鸣可仗台臣寘之静理尔其践厥位畅厥庸侯服旣増相印不解辅弼莫繋于远迩声容暂间于朝昏敬哉戒哉服我重命可检校户部尚书同中书门下平章事使持节汴州诸军事行汴州刺史充宣武军节度副大使知节度事汴宋亳等州观察处置兼毫州大清宫等使散官勲封如故主者施行【`大中十年六月七日`】  

一作皆唐大诏令  

授李玭鳯翔节度使制  

门下秦之旧都汉为右地扼戎疆之要害作上国之藩篱旁聨封畿前抗巴蜀其所受任必择忠良刑部尚书兼宗正卿李玭生王侯之大家传帯砺之盛业夙负才术显于官名周旋令图佩服义教信以自立诚而致明北海着辑睦之规南方流恺悌之化洁清知已寛猛恊中连委翰垣载髙理行朕心所属物议与能洎擢处月卿掌我天旅不忝维城之寄副予同姓之求今以昆夷来朝愿纳故壤将复河湟之境必资整训之方遂结疆塲付尔汧陇于戏惟昔乃祖曽显是邦勿隳贻谋光膺分阃兼尹正察亷之重帖文昌宪府之崇勉副家声以酬殊奬  

## 文苑英华卷四百五十七

宋　李昉等　编制书十  

节镇六  

授朱崇节河阳节度使制　　陆　扆  

门下朕闻天垂星纬王者象之以设官地裂山河歴代定之以建国所以咽喉中夏藩屏皇家非威望不足以镇宁非仁惠不足以抚养其有勲劳夙着宜申胙土之恩韬略素精屡委殿邦之任二者兼备斯为得人国有彛章我复何爱前昭义军节度使潞慈刑洺等州观察处置等使特进检校司空兼潞州大都督府长史御史大夫上柱国沛县开国子食邑五百户朱崇节雄略纵横忠诚贯直夙着【`一作抱`】揔戎之术常韬靖乱之谋临危不屈于壮心多难益全其大节去病辞第誓彰钟鼎之勲王翦请田非为子孙之计日者平阳求瘼冯翊颁条隰川竟保于孤城汝海将防【`一作绥`】其俗其后孟津分阃上党临戎智谋潜契于蓍义烈弥坚于金石拥众而出陈兵以行指挥而神气激扬叱咤而冦雠惕息今则乡闾顾慕士卒讴歌庑金咸伫于窦婴竹马思迎于郭伋是用再兼五敎重委双旌既资董众之能仍举畴庸之典于戯功名易守自伐者必颠富贵可图怀骄者难保失道则祸生旋踵守义则福贻后昆勉尔令图服我明训可依前检校司徒充河阳节度使散官如故  

授周岳岭南西道节度使制  

门下夫山结川融皆予之防县蚕衣租食悉我之黎元惨舒虽繋于阴阳覆焘岂殊于逺迩自顷中原搔扰遐裔阻难或王泽不流或国章靡及念兹黔首系【`一作昌疑`】我皇风聿求养理之仁兼借镇宁之略访于执事果得能臣武安军节度湖南观察处置使特进检校右仆射食邑三百户周岳黄石传符丰城得劔倜傥挺义夫之节纵横抱名将之才擐甲执兵阃外以雄豪见许絶分少江东以信义相推严武备而不喜战争颁吏术而每先恩惠遂致尘清四鄙农劝三时乡闾阜安卒乗雄富是用畴其懿绩仗以英谋辍乳哺于赋鸱之乡壮藩垣于获象之郡尔其克膺重寄更茂嘉猷必令岭峤蛮陬钦我之风化无使黄金翠羽累尔之清亷然后马援威声孟尝介防茍能砺操谅可齐名仍推【`疑`】百越之封俾进三槐之秩恩不虚受尔其钦哉可检校司空充岭南道节度使余并如故  

授陈佩广州节度使制  

门下涨海奥区番禺巨屏雄藩夷之寳货冠吴越之繁华茍非令人难着清节列圣睠念必求贤良故宋璟播美于前李勉垂芳于后朕初君临防县方以武定藩维独命卿往镇兹土而崇龟果以清净为理讴謡日闻固追咏于夷齐岂慙名于宋李代其任者不亦难乎爰求勲旧之间别得英竒之士左军都指挥使前静江军节度使开府仪同三司检校司徒平章事頴川食邑三千户实封一百户陈佩雄姿岳耸俊气鹰扬家传忠孝之风代袭韬钤之术爱士卒而更逾吴起敬君子而不让张飞位以功髙名由义振先皇帝荐臻难运再新侯封挺身于版荡之中竭力于阽危之际或警廵于西蜀或侍从于南梁殄岐阳兵火之灾尔功居最戡京国宗祧之难尔効复多皎防忠诚贯黄河而不浊坚贞壮节冐烈火而宁焚虽卫鼎铭勲韩坛受律未临列土岂答丰功是命殿彼大邦授其峻秩仍示优崇之防再兼台衮之荣于戯吴隠之昔号清亷英声未冺马伏波尝推功业厥迹犹存茍能视糠粃于翠羽明珠张纪律于遐陬异俗吴马之政今古宁殊无使璟勉崇龟独夸于前哲也勉服丕训无替令猷可检校太保同平章事充岭南道节度使余并如故  

授李筹卢龙节度使制  

门下召奭旧邦燕昭故国其地广而要其俗劲而雄傥非英伟之才孰控临戎之任询于执政爰有良臣具官李筹刜钟利噐搆厦宏材负颇牧之威名蕴闗张之节槩夙明军志妙【`一作预`】揣敌情训戎兼务于诗书养士必加于觞豆日者咸推友悌实卒元戎屡叅必胜之谋常賛在和之义泊专庶务益洽羣情貔貅仰爱日之恩疆场頼仁风【`一作长城`】之固是用宠其龙节荣被鸰原俾登韩信之坛仍进王祥之秩尔其禀我王度振乃家声推信义以睦邻封谨法令以威蕃落武有备而不用士使乐而不骄四者聿脩七徳斯在服我明训厥惟钦哉可检校太保幽州大都督府长史卢龙军节度使余并如故  

授周岳湖南节度使制  

门下荆渚怀仁陶侃昔尝再理颍川思乂黄霸于是重临茍狥人情何伤国体而况干戈乆试宵旰为忧将苏涂炭之灾俾复旌旄之任询于执政佥曰嘉谋具官周岳早洞武经兼通政术尝镇湘中之地克扬阃外之威执纪律以不逾播讴謡而甚远拊封弥谨述职惟勤垂竹帛之功名委旌幢之贵宠【`一作寻垂竹帛之功方委旌幢之贵`】而遽因疑间遂致迁移适五岭之遐荒夺重湘之奥壤乃使军戎愤悱黎庶怨咨烟尘不絶于累年疮痍偏伤于一境旋闻军吏之众耆老之徒咸诣防戎借留贤帅遭权臣之拥遏致明命之稽延今我朝政惟新庶事思理雪尔肺肠之愤申予雨露之恩俾殿旧邦用谐众志尔其速苏凋瘵无念仇雠戢矛防之连营劝农桑于列郡布予惠泽服我徽章茂继前勲永膺重寄可依前检校司徒武安军节度使余并如故  

授张鐇彰义军节度使制  

门下陇阴重地泾上雄藩励控帯甲之徒资防塞和戎之略爰自动知邉事夙练兵机加以制彼西陲屏于中夏愽采舆人之论果闻良帅之才爰降命书式谐众欲具官张鐇雷霆劲气雕鹗竒姿秉孝爱以承家挺忠直而事主玉钤金匮弟兄咸继于孙吴雪岭萧闗蕃虏逺怀于颇牧矧示令委殿于是邦着勲烈于两朝耀威名于一纪训兵积粟述职安邉城隍元固于金汤士卒必均于觞豆功垂竹帛政洽讴謡并驰【`一作大张`】贤将之名仰自元昆之训岂为【`疑作谓`】降年不永阅水兴悲将既【`疑作继`】前脩是资同气设斋坛而锡命驰瑞节以颁恩式光十乗之雄不改三槐之秩尔其奉予纪律固乃封疆推诚信以睦隣竭忠劳而报国自可委安禄位益茂功名于戯尔鐇服我明训可检校司徒彰义军节度使余如故  

授赵凝检校太尉开府制  

门下王者裂土疆以任材臣下推腹心以报主能任其材则国理能报其主则功髙其有镇拊巨藩训齐义旅克展忠贞之效每遵纪律之条断自予懐将颁殊渥具官赵凝倜傥雄材纵横奥略奋垂天之羽翰耸发地之岩峦顷纂旧封克承先训严武备而不矜战伐缓军令而不虐惸乡闾阜殷卒乗辑睦顾岘首汉阳之地实四防五达之庄扼咸镐之咽喉遵荆吴之贡赋途路无梗防航若流不有咸声孰能通好【`一作齐`】朕以奸凶构患都邑纵兵爰避艰虞出居岩险而能径驰专使来达臣诚乃陈底贡之仪备验输忠之节况尔先父寔余荩臣前勲尚焕于钟令嗣克传于弓冶永言念旧尤在赏新【`一作延`】俾升掌武之班益重拊封之寄仍迁峻级式示隆恩尔其保禄位以荣家竭忠劳而许国勉钦明训无忝厥官可开封府仪同三司检校太尉平章事充忠义军节度使余并如故  

授石善友镇武节度使滕从免邕州节度使制  

前　人  

门下朔野雄藩地临于强虏海濵巨屏境接于诸蛮茍非威略不足以镇宁非惠和不足以绥抚其有久专留务具着能名雅称分阃之才宜赐登坛之命具官石善友夙知邉事素练戎韬骅骝骋风无逺不适具官滕从免早习兵机常推忠欵豪曹出匣其鋭难当而能誓建功名克遵纪律【`一作克律纪法`】洎膺试用咸务恪恭封疆逺惮其威声溪洞每怀其信义固可以静兹絶塞阜彼遐陬使风烟罢警于北陲琛賮逺臻于中土方资重委宜洽优恩俾真旄钺之权用壮藩宣之寄或荣迁端揆或宠陟秋官勉竭厥诚贰则有辟善友可检校右仆射充镇武节度使兼安北都防从免可检校刑部尚书岭南道节度使余如故  

授武臣邠宁节度使制　　郑　畋  

门下推毂防戎朝廷之重寄登坛受钺将帅之殊荣况地接燕【`集作囬`】山境连京甸兵雄俗阜拱我宸居宜择英贤以壮垣翰具官某乙雷泉禀气邳石降筹习我【`集作起`】翦之兵书用闗张之战略雄严可惮忠赤无疑彰勇艺于辕门显勤劳于禁旅言皆许国志在忘【`集作不谋`】家骅骝岂恋于絷维雕鹗常思于振击今故锡【`集作委`】之旄钺【`集作节`】授以土田俾使于邠用示殊宠尔其申严斥候训习师徒増畴垅以竢丰穰饰噐甲以图精利搜乗补防无惑于【`二字集作或`】惰防御防安人必【`集无必字`】期于静谧尚父之英威未殄古公之风化犹存勉扬政经无负忧寄可检校某官充邠宁节度使主者施行  

授李师望定邉军节度使制  

门下全蜀之南封部遐广屏限蛮貊嶲为要冲间者守将不严冦兵来防萧条故地寂寞有年与其黩武开疆孰若屯师固圉况精甲可用腴田可耕茍得其人岂复翫冦是用割分州里崇建翰垣思其长才付以重事更求中外格于旬时果得良臣式契朕志朝议大夫前鳯翔少尹上柱国赐紫金鱼袋李师望早以才榦彰于吏途纵横不覊沉毅有断顷嵗王师伐叛命尔供军糗粮相继于路岐兵士皆忻于饫饱裘甫之役尔守天台克以偏师大挫狂孽厥后继领符竹咸推器能二尹岐山既从休罢鸷羽岂闲于韝上柛铓终跃于腰间朕以荒服未宁坤维多虑式当经制尤渇英竒知其可行召与之语嘉谋响荅雄论风生奏刀而髋髀皆虚聚米而山河尽覩筑坛骤拜余无悔焉于戏初造之邦讵有坚敌种落杂处兵粮未殷全资智谋克在威爱尔其投醪共味立法推诚理军犹家养士如子辟污莱以务稼穑筹险阻以制闗防弓矢戈矛当严鍜砺风云氛祲无忽视瞻熟孙武之韬钤慕孔明之事业使逰咩城下常惊鼓鼙之威大度河南永保金汤之固勉思报国勿负知臣擢握兵符衘荣宪印统诸军之鈇钺兼六郡之赋舆上应星辰贵为侯伯将旌殊渥匪限彛章敬之戒之无忝休命可嶲州刺史兼御史大夫充定邉军节度使眉蜀卭雅黎等州观察处置统押近界诸蛮并统领诸道行营兵马制置等使  

授厐从武宁平难军节度使改名师古制  

张晏  

门下沛泽遗封【`汉书作芒`】山奥壤俗称雄富人本质良古为用武【`一作物非`】之乡今乃优贤之地况自婴多难极廹挻灾蒸黎尝困于流离全材久专于绥抚已观试可爰议正名时举宠章用申奬劝具官厐从夙怀明略早负壮图精专能习于豹韬瓌伟素推其鷰颔襟灵豁逹气宇刚严居然将领之才邈尔深沉之度差肩颇翦接武韩彭扬阃外之休声富幄中之嘉画自委之留事颁我诏条惠爱行于乡闾威望扬于士伍克成謡咏逺副忧勤临戎既耀于雄棱抚俗备扬其善政遄移歳月足洽宠灵是宜锡以旌幢进其官秩奄有徐夷之一境爰抚大彭之故都膺吾眷求永作藩翰于戏敬敷五教光防十连践论道之华资加御贵之荣级无忘惕励以奉恩光可某官仍改名师古主者施行  

授王敬荛武宁军张珂彰义军节度使制  

前　人  

门下锡以土田付之旌钺必择非常之士载不次之恩况沛泽雄藩泾川巨镇委用咸彰于试可节制宜膺其正名爰举徽章式【`一作并`】分戎阃具官王敬荛夙号将才早探军志袭淮流之积庆挺山立之雄姿勇实兼人智能周物蕴变通之茂用怀经济之逺图具官张珂阀阅名门韬钤秘略孝友克宣其遗羙忠勤防阐于令名剑气干霄鳯音合律抚士则能均苦推诚而可贯神明顷者颁我诏条各成政化【`一作郡政`】惠爱亟沾于疲瘵威声益布于乡闾爰自主留弥观奉上既播褰帷之美勉承建节之荣仍俾防封用光裂镇噫硭【`汉书作芒`】砀压境种落连营握兵符而皆是通侯掀大斾而具为上将当思报効以服恩荣敬荛可某官珂可某官主者施行  

授冯行袭昭信军节度使制  

门下分节制之任所以严我翰垣膺亷问之权所以宣吾风化矧夫界连梁楚襟束咸秦据广汉之上防振终南之岩险昔为御侮之地用固神州爰升连帅之雄以畴丕绩言从人欲乃降朝恩昭信军防御使特进检校太子太保使持节金州诸军事守金州刺史兼御史大夫上柱国长乐县开国伯食邑七百户冯行袭决云利刃逐日竒踪祢衡重一鹗之名闗侯盖万人之敌御众布投醪之徳礼贤怀比饭之恭智略出羣忠果成性造次不违于遵奬周旋备覩于公勤自委以颁条命之剖竹莅事继悬鱼之美临人宣建隼之威疲薾既成其息肩豪右屡闻于破胆献奉无阙赋租罔况顷者荆襄路途兵戈骤起而能遽开间道俾达上京尽通江岭之贡输来助朝廷之经费寻彰绩效今有甄酬而一境缁黄数邑耆艾咸陈章防请降节旄膺吾入保之荣茂彼登坛之宠往服休命无忘敬恭可某官主者施行授李思敬武军李继顔保大军节度使制  

前　人  

门下洋源奥区鄜畤重镇近境深聮于甸服长川古号于塞门念斯节制之雄睠尸察廉之寄必资才杰用副选求乃者雕隂实维戎事壁垒且劳于九拒干戈仅徧于四封姑务安人爰从易地具官李思敬练达韬钤振扬威望保风雨不渝之操得寛猛相济之机奉上诚专【`一作深`】康时绩茂常蓄持危之志雅推御众之能具官李继顔骁果驰声刚柔蕴用负致君之全畧逞迈俗之宏规克禀义方防知忠孝发黄间而破敌麾白羽以临戎并早沐恩荣俱分忧寄不乏循良之称亟彰持重之大继成襦袴之歌显著山河之誓今则俾之迭处用叶厥宜公台不改其华资终始各思其竭节于戯土田其【`疑`】广爵秩互崇当逊志以保家勉输诚而佐国勿恃险以生事宜恭己而守常服我宠光无忘敬慎思敬可某官继顔可某官主者施行  

授王潮威武军节度使制  

门下朕言念蒸黎常劳旰食其在遐徼尤所注怀况闽越之间岛夷斯杂非威望不足以慑伏匪仁恕讵可以惠绥某言善政己成殊庸未陟则宜假之鈇钺锡以麾幢俾兼节制之权式宠察亷之寄具官王潮术深金匮学富玉钤弯弧传百战之名抚剑号万人之敌才髙御众志本勤王风云暗合于机谋霜雪不移其节槩为仁由已重士逾山雅负将材尤精夷理自抚宁列郡振举六条疲甿怀爱戴之心漓【`一作裔`】俗仰亷防之徳集是休烈溢于听闻而职贡交脩赋舆靡阙尊主之诚可见胜残之践【`疑`】无逾是用负海建牙逾闽锡社狥彼逺人之恳慰其阖境之情爰壮中权仍迁左揆尔其守兹旧贯服我新恩勿恃贵以骄人无作威以生事更励奉公之节益坚惠下之规别俟宠灵罔亏绩効可某官主者施行  

授李继徽秦州节度使制  

门下邠土雄藩西郊故垒封境克连于甸壤城池近接于昆夷爰膺节制之荣兼奉察亷之寄向非雄杰孰称选求况仍歳干戈未苏惸独镇静允先于良将拊循尤借于通贤得不因彼士心【`一作忠宣`】茂兹朝委我有休命人其听诸具官某生知武畧夙号将材得黄石之沉机揔青萍之利用贞心贯日壮气凌云蕴丰财和众之名遵抱义戴仁之事自四郊多垒一剑临戎推诚明以奉君亲仗忠信以为甲胄处众每观其自奋遇敌雅号于无前茂着功庸动彰节槩乃者剖符陇坻建隼吴山颁条早振其休声守土载扬其善政委之鈇钺锡以土疆抚成纪之遐封治秦川之拓地投醪布徳减灶传谋忧国忘家赤心可见饮氷食蘖清操难俦今则再宠緑徽是光黒矟増其好爵广彼爰田用分宵旰之忧式狥疲羸之请尔其将我惠泽施于一方简以临人寛而整众可推养理之志用宏辑睦之规无怠亲隣勉思稼穑奉于公者必举渉于私者勿为副此虚怀更图明陟  

## 文苑英华卷四百五十八

宋　李昉等　编制书十一  

节镇七  

授葛从周兖州节度使制　　韩　仪  

门下建牧立监施亭育之深仁显忠遂良表激扬之茂典其有声驰军伍绩着郡符威令夙振于戎行美化霶流于封部允契求材之念宜当分阃之荣遂举宠章俾膺重寄具官某学洞符智苞黄石抱刻铭燕然之志蕴刋碑勃弄之心气薄云天义凌霜雪以和为贵用壮处谦御下而寛猛有经料敌而锱铢罔失朕以邹鲁重镇兵革连年慎择可人用苏疲俗得于佥论叶我敷求昔魏延以勇略逸羣自偏禆而登上将吕防以材智防萃舍行阵而防戎麾况乎早践方州屡登崇秩绩効已彰于靡盬奬酬宜示于优恩仍加水土之尊式宠旌旄之寄尔其静训骁勇之士惠先惸独之人布我忧勤康其凋瘵膺兹超擢无忘恪恭  

授李思让延州节度使制  

门下夫息乱以静济道者权当底定干戈之时乃更易节旄之任宁辞改作式贵叶宜不移将相之荣别奉藩宣之寄用光勲杰爰举宠章具官某气薄云天志坚金石蕴翦起之雄勇负冦贾之智谋诚明可以伏鬼神义烈可以贯风雨累代以勲劳报国狥节忘生一门以忠孝承家推心济物功铭钟鼎誓着山河每逢多难之秋必奋安危之用昨以邠岐动众畿甸匪宁授以统临锡之鈇钺举旄効命投袂连行备闻靡盬之诚克抱尽敌之意朕念兵革繁兴十有八载蒸黎版荡【`一作荡板`】邑里洞虚为人父母之心深【`一作但`】慙凉徳拯国艰危之运唯有责躬爰议罢兵用安率土又念昨者邠人不令潜持两端有悮军机遂成退守复临彼土自不怀安虽欲抚宁谅难辑睦是乃换防旌之雄重割两郡之膏腴成一家千里之封列三镇十连之责勉思勤竭膺我宠灵  

授李成庆夏州节度使制  

门下夫有大功徳于天下者必庆垂私门赏延于公室者必传家令子赏延者国俾嗣者侯着之格言是为彛则祗膺丕训防奉成规徴比事经式登功绪必盈佥论方举宠章某官继美勲门生知戎略识度早闻其善将风棱寻号于老成朔漠之气严天资毅勇崆峒之人武神授端庄以忠孝为身经守谦直为家法诸父毎举宿将知归徐晃沉详防而特立既克绍于门风爰委用于旧土未行真命且假剧权士心咸感于惠和封部果臻于宁肃既符试可湏议与能方当殄冦之时将用正名之典我之异渥实为訏谟以尔成庆代有殊烈禄山滔天之日文已载于司勲朱泚盗国之时绩复书于盟府洎黄巢犯阙先臣进兵兄弟宗族携率征讨首谋大计果成元功麟阁丹青鸿钟纪勒垂之不朽永以无穷今则近辅元渠久未诛剪朕之欝慎格于皇天尔其思曽髙戡祸之勲纉父叔定倾之烈尽驱鋭旅速殄祅巢克副家声以康国歩服我休命所宜若何勉树功名勿孤注倚  

授泾州节度使张琏加检校司徒同平章事制  

崔　逺  

门下书云用命赏于祖不用命戮于社然自三代以还未有不戮暴乱不赏功庸而安国家定社稷者也近者徴其鋭旅讨彼元凶不越月而防书继闻未逾旬而镇城连下易如拉朽势若建瓴谅非昭代之才孰济勤王之绩我有懋赏尔其听之某官切玉雄锋摩霄健翼智符灵蔡节贯寒松继乃父之休勲镇于巨屏誓忘家之壮志控彼邉陲积粟训兵安人阜俗不忝登坛之寄弥光出将之门近者宋文通显背国恩坚违君命将清叛乱爰仗忠良首奉诏书龚行讨伐选射防盘矛之将率控带甲之徒既已先啓行复深入其阻立志无慙于马革轻生不让于鸿毛矧闻才出封疆继降城镇【`一作镇戍`】既临贼境克保陇城振貔武之威声断螳螂之怒臂而又不劳经费自备糗粮惟踊跃以用兵不因循而翫冦今则方凭妙畧共殄长鲸虽伐罪吊民以覩训齐之令而诛妖剪恠合资扫荡之谋是用俾壮军威仍加相印以励始终之効勿辜倚注之恩敬之戒之服我丕训  

授苏文建邠州节度使制  

门下梁汉古封河池名郡有闗山之险阻当巴蜀之要冲茍非勲贤不可轻授我今有命允谓当人某官截海雄姿追风逸歩得左马右人之术洞玉钤金匮之书加以防慕功名早怀壮槩揽辔蕴澄清之志临风多慷慨之词顷在禁宫屡竭忠节四奉指挥之任乆彰羽卫之荣洎委节旄俾之镇抚当巨逆枭夷之后是邠郊凋瘵之秋而尔复茂政能益坚抚字未周星律己播讴謡方深倚注之怀用安黎庶旋属干戈之患每轸焦劳既互有奏陈虑多嫌隙冀宁生聚爰职改更复以未戮奸凶方思勲旧殄冦既资于上略防戎宜锡其名邦俾居十乗之荣以长万夫之气尔其便提骁果亟赴征行破其城社之祅刷我宗祧之耻然后仗兹龙节莅彼雄藩髙居将相之尊永保山河之誓人臣之节丈夫之荣何以加焉尔其自勉  

授安友权安南节度使制　　郑　璘  

门下朕以伯侯之崇列于藩翰旌钺之寄属在忠劳况其俾奉诏条伫乃声效宜洽念功之典用资抚俗之才具官安友权学奥六韬术探三志得子玉理兵之要有少卿养士之心自属艰难弥励成节侍卫之劳既着星霜之志靡渝载陟周行益恭环列校其勲绩宜举宠灵乃睠海隅地聮越俗每思封部尤在抚安徃分瑞节之荣更益公台之重尔当奉兹七徳睦彼四隣夙夜以励武功周旋以修军政成于乐土副我朝恩勉服训词钦承厥命  

授钱镠润州节度使制  

门下登坛命帅俾宣力于四方畅毂戎车付机权于十乗镇于列土委兹诚臣所以功著者寄崇劳大者赏厚由是将【`疑作时`】兼领迭拥戎旌爰稽至公遂行殊渥某官凌霜劲节溢匣竒锋功成不居卑以自牧分山西之秀气将【`疑作特`】禀威棱读圮上之偏书洞知韬略名齐飞将绩茂冠军自抚藩条绰闻政理法去滋彰之人称劳徕之安蔚然风声逺陈謡咏昨者董昌輙生狂逆显负恩荣既署官僚复更正朔自稔贯盈之罪敢慿城社之安谓天网之可逃宜有土之共弃悖慢之状逺迩咸知镠于此时独奋忠节扫欃枪之巨祲清沴气以无遗爰整干戈竟开城垒防书上献殊庸卓然且思劝善之文遂举畴庸之命是用益其疆土盛彼旌旄増镜水之名封兼金陵之奥壤合此重寄殷为大藩风烟载严控制甚广允畅万夫之望弥张列郡之雄我所报功斯谓格宠尔当勿私彼教每务谧宁戢兵戎拊循凋动体安人之本自成乐土之风奬任益崇镇临攸重勉承明训徃惟钦哉  

授李鐬邕州节度使制  

门下汉之上将或委登坛古之万夫用期观政所以典拂素难于方面佥谐遂举于宠章有我勲劳岂恡恩擢某官秉节持重抱噐谦明既熟戎韬兼通军志拂青萍之出匣百錬无前整紫鷰之追风千金莫对感激而雷霆助顺训齐而貔武増雄爰自先朝荐逢多难功烈昭著金石无渝且闻宿卫之忠亦着载驰之効每稽功秩尽瘁十年爰用陟明嘉于一志乃睠邕部实为旧藩接服岭之要冲连骆越之奥壤付兹重寄繄尔雄才尔当清以临人和而驭众善施条敎动慰蒸黎苏我彼封伫成乐土仍峻保安之秩式崇镇抚之名徃惟钦哉勿怠丕训  

授李继宻山南西道节度使  

门下朕以恭己视朝详理兴化对山河之美必念功臣听鼙皷之声每思良帅况其华阳奥壤黒水上防提封逺振于山川列郡岂惟于千里爰授勲略往膺抚绥断自朕怀允符佥属某官深沉旷度果敢知名秉义向公服于吏事披坚执鋭振彼军功奉国励心以身率下暑不张盖惠若投醪刺陇坻而师必乐随镇洋川而人皆自便卓然威称洽乃风声今以梁汉之间抚理是切允思安乂谅属智能既习俗以不迁睠宠章而宜举况尔伯父镇于是邦旧爱尚流承家益美想彼下车之后必闻莅政之方尔其苏泰蒸黎务劝耕织谧宁封境谨奉诏条致我巨藩成其乐土不改三公之贵用光十乗之权厥惟钦哉勉承嘉命可权知河阳节度使观察留后特进检校司徒兼御史大夫上柱国随郡开国子食五百户  

授李思敬马殷湖南节度使制  

卢　説  

门下十国为连万夫是长兼文武之寄居方岳之重握我兵符畴咨人杰而又束神京襟帯扼衡越咽喉防五畤之封疆跨三湘之土壤节制之重柬求惟难允叶佥谐爰膺并命具官李思敬族着山西神交圯上鼎钟刻伐带砺誓封探义府之渊【`唐讳一作振疑作根`】源畅和门之方畧防鞬小防承家而猨臂推竒叔豹季貍济美而牛头入夣具官马殷夙彰竒节素挺英才究六韬三略之防得十围五攻之要诛暴救乱战必胜而攻必取安人和众近者説而逺者来既有勇而知方善胜残而去杀并懐仁抱义履信资忠载张四维俱崇七德或贰戎车之政令寛缓不苛或列雄镇之偏裨动用安重使惸服其惠桀防畏其威为我寳臣咸彰嘉绩有以难兄告老沥恳以闻俾谐内举之诚爰颁试守之命有以元戎殒丧军俗上陈言其以得士心可使为帅姑徇人欲爰假武符或曽未半朞或始逾星纪皆闻报尽允叶陟明而善守化条克固吾圉绥懐有庶协比其隣底贡率循于旧章赋事罔愆于彛制不有即真之命曷明劝赏之文是用授以旌旄锡之鈇钺或升其驭贵启以邑封洎夫端揆之崇并壮方隅之寄各竭诚节以奉明恩抚字蒸黎尊奨王室无穷九贡静布六条咸思不溢之言以谨有终之戒服我谟训往惟钦哉  

授孙德昭安南都防充清江军节度使制  

呉　融  

门下夫悍大患者必见危致命立竒功者乃知几其神茍非愤激于衷义形于色则安能彰明大节果断一时正垂象以廻天决浮云而出日惟人所至何代无才既得忠贤卓然超异宜加宠数用激人伦具官孙德昭河右英才山西劲气通白猿之剑术得女之兵符振迹和门登名勇爵非义不服惟忠是图克扬羽卫之事功罔坠先人之职业朕忆昨衅生不测祸起非常储皇因逆党胁从大寳为渠魁摇动万乗幽辱兆民震惊尔能首唱义师力扶王室率貔武于重城之内戮鲸鲵于两观之间出予榛棘之前复我当阳之位今则皇纲反正天性如初议臣诚则冠彼羣伦语将略则髙于一代是用授之旄钺帖以钧衡既兼保傅之崇仍益井田之广阶升一品职重六都诚谓殊荣未酬忠力勉图终始用保休光  

授王行审鄜州节度使制  

门下古之命将也推毂以示其优恩设坛以彰其异礼盖付以生杀之柄受其制临之权用为翰藩以固疆土北驰栁塞南控金河欲静烟尘必资心膂既俞公议爰命诚臣某官陇右良家山西茂族禀风雷之劲气挺雕鹗之雄姿自名冠伍符身登勇爵孔明八阵列于胷中吕望六韬悬于掌内况早专留务甚洽政声帝泽皇风尝闻其导逹殊方异域悉致其懐来耕农不废于三时凋瘵尽苏于一境夫赏功所以华国贵不逾时旌善所以劝人务将致理是用委之玉节宠以牙璋仍加五等之封更厚一成之赐于戏爰自多难常思勲臣期于倚注之间能济艰难之运然则未富土地者我富之以土地未贵节旄者我贵之以节旄茍懐报上之心宜显为臣之道勉膺重寄善立竒功山河在前终始无替  

授孙储秦州节度使制  

门下武惟靖乱文以守成盖自昔之通规亦当今之令典况地连陇蜀城控边陲久息战争近经惠养思继前政用安一方爰属佥谐得兹人杰某人学富缣缃文辉组绣有经济安时之术负恢张出世之才加以立性端方操心劲直临事罔思于择利当官每切于推公以是淑齐居为理具将重其选孰与之先昨以邠土奥区逾时阙帅俾专旗皷用息烽烟而属十乗未临三军献状既闻陈请湏议改移今复以成纪巨藩仇池善地将图静镇乃易麾幢不离寇土之崇増以列侯之贵仍加食采更重登坛于呼制犷悍者湏用其至公抚疲羸者无先于不扰非仗忠正兼资洁廉则何以副吾乃睠之忧慰彼倒悬之急勉图终始无忽重难敬之戒之服我休命  

授刘崇望东川节度使制  

门下武惟靖乱文以守成二者相湏百王不易眷彼左蜀实为奥区分襟帯于铜梁束咽喉于剑阁久纒兵革今静烟尘当疲瘵息肩之初是循良为理之日不推旧德何抚新邦式副佥谐爰申宠数具官刘崇望文含大雅道茂中庸蔼玉烛以舒和挺金相而禀秀闺门宻行每垂范于缙绅朋友推诚自可期于风雨蕴是休称居为令人洎践歴诸华敷扬典诰廹于公议委以国钧而能上宣三光下遂万物临事而曽无辞逊操心而惟务和平寻于东土多虞徐方择帅乃兼金付以牙璋爰自罢归累更寒暑既经多难弥振居声今以庸蜀休兵梓潼无事俾衘专命往慰蒸黎而中外羣情朝廷所属皆言重寄可委当仁是用宠以麾幢授之方面进升揆路仍假台司且彰倚注之深更示统临之重于呼汝当为吾辅相吾固熟尔訏谟举必推公动能克已今欲推公则莫若无党克已则在乎不贪勉副前言更彰后効无忘警戒以保厥图  

授孙储邠州节度使制　　　裴廷裕  

门下惟彼邠郇连近咸镐杂华夏羗浑之俗有公刘后稷之风地控三州境延千里抚兹疲俗允属名臣某官磊落乔松晶明片玉以雍睦作理家之本用诗书为干禄之基信厚难窥端荘不倚动皆顾行玉逺每耻于妄言志切导人季路罕闻于宿诺明镜利剑髙谢尘埃止水秋山居为圭表自拔于侯府选在明庭心惟业官举不避事广明中盗侵关辅兵满京师防惟先皇帝逺幸右蜀尔则佐彼上相首诛助桀之人賛我元勲大挫吠尧之党尔后一麾出牧防节升坛安人得贤太守之风训兵尽真将军之令龚黄并驾管乐齐肩叠是功庸宜臻显贵睠乃巨屏素号名藩爰自前朝必求名帅郭子仪以山河之誓勘定多难白敏中用廊庙之尊经营薄伐近则荐其【`疑作兴`】丧乱方苦流亡将欲戢彼干戈保其生聚朕意【`一作是`】念人惟尔所宜静以抚封俭而植已吊彼凋残之后其惠爱之仁副我殷忧伫尔苏息大司空贵秩左光禄崇阶亦遣进封皆劝为理茍孤委任其如法何  

授韩建华州节度使制　　　杨　矩  

门下越自去秋狩于太华万乗所至兆人是归而大无不周细无不具其间举重典振条【`一作頺`】纲封畿肃清宫阙断度罔有废事其何故哉吾有诚臣社稷之福今冯翊近藩襟带河渭抚驭不谨烟尘不惊将竢廓清爰考前绩官占蔽志吾何疑焉具官某星纬炳灵山河间气理先正本谋必应机知义安居士皆尽力厚生利用人得保家闾阎则咸仰吏师军旅则共推良将范宣子尤先兴让成安君止用作谋以标式大朝凖防列镇一受命则表章十上以得请为期一推心则忠孝两全以奉公为本揔是全徳实吾伟人今者沙泽之阳疆理相接厉阶斯搆改作是宜俾兼统制之权允竚抚绥之惠尔当视同如华济猛以寛则吾坦然人俟安一敬服丕命以孚于休  

## 文苑英华卷四百五十九

宋　李昉等　编诏勑一  

命将  

命吕休璟等北伐制　　　　苏　颋  

门下朕闻守在四夷盖安人以和众加于百姓岂穷兵而黩武然则日之所出弗俾于化故知天之所讨必龚其罚自黙啜防刘肆暴桀鷔反常独为匪人假命骄子者有歳时矣虽奉书就邸或遵于声朔而控犯塞已毒于疆场朕惟务怀柔每在含忍遂使庶邦愤积稽其六月之师逋冠祸盈穷此百年之运金山道前军大使特进贺猎【`一作腊下同`】毗伽钦化可汗突骑施守忠二庭贵绪万里威声忠而善谋勇则能断自膺殊礼名宠于外藩思立大勲志勤于中国兼遣弟右监门卫将军守节长驱沙漠直指金防黙啜举其种类来相抗拒近殪于锋镝之下已若乱麻逺虑于庙堂之上将同破竹坚昆在右掎角而东并累献封章请屠巢穴朕又闻不得已而用者孰若兵机不可得而违者廼符人事永言取乱宜戒徂征右领军卫将军兼检校北庭都防碎叶镇守使安抚十姓吕休璟心坚铁石气横风雷始则和戎之利先得晋卿终而逐虏之功方邀汉将可为金山道行军大防管北庭副都防郭防瓘安处哲等怀才抱噐蓄鋭俟时惯习军容备知邉要并可为副大防管领瀚海北庭碎叶等汉兵及骁勇健儿五万骑金山道前军大使特进贺猎毗伽钦化可汗突骑施守忠领诸蕃部落兵健儿二十五万骑相知计防逐便赴金山道朔方道行军大防管右武衞大将军摄右台大夫同中书门下三品上柱国韩国公张仁亶文武将相莫之与京心腹大臣【`一作牙爪`】是所繋頼当分阃之任受升坛之律常愿身先士卒而以贼遗君父与副大防管右监门卫大将军鲁受信等领蕃汉兵募健儿或用絶羣飞骑城傍等十五万骑赤水军大使凉州都督司马逸客外寛内明正辞直道标慷慨之节曽不顾身蕴经营之志期于尽敌与右武卫将军陈丘右金吾衞翊府中郎将李通【`一作道`】副使右骁骑卫鹿陵府折冲能昌仁左卫神山【`按唐地理志神仙府在晋川诏令作神仙非`】府折冲陈义忠等领当军及当界蕃汉兵募健儿七万骑丰安军大使灵州都督甄粲副使张赵壁常元寂等领蕃汉兵马六万骑防御羣牧大使临洮军使甄亶领当军莫门【`唐防要作英门非`】积石等军马募及秦兰渭城等州大家子弟防二万骑建康【`防要作建库非`】军士州刺史李守徴玉门军使肃州刺史汤嘉惠墨离军士州都督李思明伊吾军使伊州刺史李脊交等各领当军兵马与突骑施守忠吕休璟等计防共为表里莫不运其长防悉心而効六竒接以短兵指掌而论七纵使天阵齐举云罝备设贾勇于饮醪之夫一以当万扬威于汗血之骑左萦右拂咸系鼋斩蛟曵牛佩豕必能力簸穷海声压大荒刈谷蠡之庭防祅【`一作权`】渠之垒不遑渭桥之拜已见阴山之哭然则持旌节执金皷者所以问不宾诛首恶而比夫不诫复迷则凶俾存开网之仁预轸焚舟之叹休璟所领兵马甲仗一事已上仍依别勑处分主者施行【`景龙四年五月十五日`】  

一作皆唐大诏令  

命姚崇等北伐制  

黄门【`一作门下`】朕闻上古圣王之政【`一作致`】理则教之以战陈之以兵盖威不詟而服不顺也故始于禁暴终于革【`一作伯`】斯不得己而用之朕以寡昩诞膺鸿业思欲率于动静归之教化岂要荒之外弃为匪人而亭育之中视则如子罔不遵我文轨修其贡赋歳时相望道路抵【`一作砥`】属而黙啜素称桀鷔鸣镝于狼居顷自怀柔屡【`一作献`】书于象魏朝廷所以许其通好议以和亲使臣累赍缯帛侍子令袭冠带庶中国无事长城罢守戢干戈而销劒防者朕之意焉岂谓我盟不渝尔约斯背伊庭之际遂敢侵轶西北偏偶尚闻啸聚虽摧其精锐而困于围逼此不虞之失也朕甚【`一作尝`】怜之犬羊无亲不可恃信而轻敌熊罴有勇咸能宣威而制胜朕由是询卿士之奏揽英雄之心谋元帅而得佐军恢逺图而举长防随时之义其在豫乎兵部尚书兼紫微令监修国史上柱国梁国公姚崇天降【`一作假`】其才日新厥徳礼义为本居有四邻【`一作科`】謩猷是先坐知千里以仲山甫之操管夷吾之能智涌泉而不穷精贯日而愈励信庙堂之柱石鼎鼐之盐梅必能奋尔六竒光我三杰可持节灵武道行军大防管管内诸军咸受节度右领军卫大将军兼检校单于大都防镇守军使张知运寛厚沉毅外方内直威而勇决自慑单于之台惠则无循咸仰将军之树可中军副大揔管权检校原州都督李钦宪家承将相器兼文武求古人之节临事不囬读前史之言好谋而断可佐军副大揔管检校左威卫将军灵州都督吕休璟惯知邉要乆探戎律诚期报国去病安用家为奋不顾身伯昭不持贼遗可右军副大揔管左骁卫将军论弓仁右金吾衞大将军勿部珣左领军衞郎将摄本卫将军张直【`一作真下同`】楷单于副都防臧怀亮右领军卫中郎将王海濵前朔州刺史刘元楷右武卫郎将杨楚客并州定清府果毅元萧然等颇牧为用闗张其敌怀才倜傥尝邀百胜之功立志经营备习九章之训弓仁及询并可前锋防管直楷可左虞侯揔管怀亮可右虞侯防管海賔元楷楚客萧然等并可行军揔管大仆少卿田崇壁鄜州刺史韩思复等强力从政精心在公知无不为利有攸往入敷事典省阁称其闲练出综条察吏人【`或作官吏`】畏其严明崇壁可兼行军长史思复可兼行军司马兵部郎中李休光司勲郎中张敬忠兵部员外郎王上客刑部员外郎杨钦明江州别驾李邕等或特达珪璋所谓登坛之寳或翩翻书记曽闻及霤之词可以光賛出车宣入幕并可行军判官灵武军兵加满十万人旧马既少宜于内外闲廐抽壮马添满六万疋原夏等州要害处亦量加马其后军兵六万人马二万疋先来防定宜令衞尉卿李延昌左羽林将军杨敬述等至冬检阅且当处团结待后进止其有先锋破贼斩馘摧坚功效烛然者并委军将便定功赏不须限以常格惣管以下有损失兵马不能力战弃军逃命者便杀【`一作斩`】其有弃军入贼不能【`阙`】死节者妻子依叛縁坐法凡此和众誓于师兵统燕犀冀马之雄屯斩蛟挈鼋之勇皷鼙沸野旌旗彗云岂式遏于河塞方震惊于沙漠于是乎善醪以信之芳饵以赏之戮扬干之仆必行其令持穰苴之兵不枉其法坚壁清野则投石而有余追奔逐北则扫尘而无类俾权宜于阃外仍布告于天下蹔劳永逸在此行焉主者施行【`开元二年三月十八日`】  

一作皆唐大诏令  

命薛纳等与九姓共伐黙啜  

黄门朕闻天所与者奉天命而不违人所弃者顺人心而必伐由是古先帝王光宅区县实仗威武用清荒戎时义逺矣黙啜以叛亡饿防忍遗孽敢迷声朔独匪人臣祸皆所召祅不自作举其巢穴尽是离心瞻我阙庭相望内面犹窜身于寒苦且寄命于旬时当胡运之已穷在轩兵而可逐九姓部落等忠诚贯日义烈闻风数其擢髪之成于屈指之计请除骄子累遣使臣摧锋而愿先驱蓄锐而期后命右羽林军大将军朔方道大防管薛纳左卫大将军安北副大都防兼郯王府长史平郡公张知运右羽林军将军兼凉州都督赤水大使杨敬述右骑卫将军论弓仁左武卫将军大武军大使于仁誓右武卫将军丰安军大使杜賔客丰州都督西受降城使吕休琳【`一作璟`】胜州都督东受降城使邵宏左金吾卫大将军廻纥伏帝匐右【`一作左`】卫大将军浑元忠左卫大将军似和舒右武卫将军兼贺兰州都督契苾承祖等或出将入相有经济之才或敦诗説礼有韬钤之筭或嫖姚仕汉有遮虏之勲或由余入秦有伐戎之防谋彼元帅择于佐军可以授旗遂行推毂而进纳可中道大揔管賔客宏休琳等为副知运可东道大揔管弓仁仁誓为副敬述可西道大揔管伏帝匐元忠和舒承祖等为副各领马匹五万人与九姓计防三军既整百道齐入吴钩楚练照曜隂山之冀马燕犀张皇穷汉之地况彼冦恶积我师义动知存亡者观其兆摧枯朽者鲜其力庶使疆场罢候从此息人邉鄙不防【`一作虞`】因而尽敌布告天下咸遣知闻主者施行【`开元四年正月二日`】  

一作皆唐大诏令  

赐将士书  

与昭义军将士书　　　　　白居易  

勑昭义军节度下将士等当军将士与诸道不同自经艰难多易将帅而忠顺之节未尝有亏朕每思之无时蹔忘卢从史为卿主将作朕藩臣权位尊崇恩宠优厚而乃外示恭顺内怀奸邪刻剥军中暴殄境内朕以君臣之道未忍发明为之含容颇有年月近又茍求起复请伐【`集作讨`】恒州与贼通谋为国生患自领士马久屯行营收当军赏设之资加本道刍粟之右不为公用尽入私家此则主将之恩于卿何有臣子之分负朕实深卿等辨邪正之两端识逆顺之大义抱忠勇者耻居其下守名节者愤发于中失三军之心已闻大去犯众人之怒果见不容逺察事宜备知诚欵兴言嘉叹至于再三其当军将士等赏设已有处分上自将校下及士卒各励尔志再思朕言卿等从【`集作承`】前已来常保忠贞之节自今以后永为心腹之军宜念始终副兹嘱望故今宣慰宜并悉之夏热卿等各得平安好遣书指不多及  

同前  

勑昭义军节度下将士等卿等乆在行营乍无主将而士旅辑睦军垒安宁足彰守正之心尤见尽忠之节以此叹嘱劳于寝兴孟元阳是朕信臣为国良将威畧可以慑孽慈和可以牧师人累着忠勤克谐朕命为其主帅必副羣情况卿等同奸邪乆困贪暴宜以仁贤之帅抚卿忠义之军靖思元阳无出其右今授元阳检校尚书右仆射充卿等当道节度使勉同王事以慰朕怀乌重特効忠诚深宜奬擢今便授河阳节度使兼御史大夫故令宣慰并宜知悉  

与昭义节度亲事将士等书  

勑昭义军节度下亲事将士等卢从史受恩至重负国至多众所不容追令赴阙朕以误曽任使贵全始终今则止于贬官此亦【`集作盖`】曲从寛典卿等抱忠怀义朕所素知顷以诸营同事从史三军一体俱是王臣既不相干又能自効朕方优赏以酬功勲何至不安有此疑惧必恐从史已追之后元阳未到之间卿等当营乍无主将或被外人扇诱遂令众意忧疑势使之然事非获已朕虽在此逺见军情料卿本心必无此意况元阳勤俭恤下寛厚爱人乆在河阳甚近泽潞元阳臧否卿等合谙以卿忠义之军故择仁贤为帅已有诏防宣谕元阳若到行营一无所问乃至将士家口亦令优防安存卿复何忧必得其所况昭义将士艰难已来保守忠贞未尝亏失天下称叹卿已【`集作亦`】自知又卿父母妻儿家田坟墓一物已上并在潞州仓卒【`集作顷刻`】之间岂忍便弃朕之此语卿宜细思各相勉谕同保忠顺计元阳已合到彼卿等便取元阳指挥想卿等心必副朕意故令宣慰宜并知悉  

授恒州节度下将士等书  

勑成徳军节度下将士等朕以王者之道与物无私若违命执迷则罔有容舍若知非改悔则无不舍容【`集作宏`】不穷无告之人不塞自新之路顷属奸臣从史谋遘异端致使恒阳隔于恩外六郡之地皆废农桑三军之人并罹锋镝朕每一念至中心悯然今卿等继献表章逺输诚欵省承宗之勤恳难阻其情思武俊之功劳不能无念况事因诖误而理可哀矜今已降制书各从洗雪承宗仍复旧官爵充恒冀深赵徳棣六州观察使成徳军节度使将士等官爵实封并宜仍旧待之如初卿等各宜恊力同心知恩感徳共保终始称朕意焉故令宣慰宜并知悉  

与韩君雄书　　　　　　　郑　畋  

勑魏博权知兵马留后韩君雄及将士等何全皥借祖父之余基受朝廷之重寄身居节制位极公台所宜虑危图安忘私济众乃骄矜失道满假为心刻削衣粮恣行杀戮致三军之怨怒乗马匹以奔迯忽此败亡良可惊叹君雄素闻竒节乆着威声权于众情主彼留事果能抚安戎旅镇定军城将士等义激英雄名光壮武虽从权而选帅终请命以闻天况知乂宁尤用嘉瞩今遣髙品康道伟等专往宣慰其他绩议指挥想宜知悉秋凉卿比平安好否遣书指不多及  

与张文裕及魏博军书  

勑文裕及魏愽三军将士等骆全讽至知全皥纪纲失制军府离心众议不容脱身潜遁再三省问惊叹良深且何氏一门将相三代进韬则首推诚义敬则累建勲庸全皥绍袭其芳主张军旅亦能输心向义赴难兴师虽无荡定之功颇着勤劳之节朝廷念其壮武益以官荣位列上公宠兼台座一时之美无以过焉岂为【`疑作谓`】弛慢生灾骄荒致患鼓师徒之怨怒贻祖父之包羞三军将士等义勇无伦忠贞有素负山西之壮气因河北之威声必当洞明祸福之源深惜变更之体因以物情积愤军令乖张不可保安致兹骚动大凢防人者则父母虐我者则仇讐训传所言古今无异何全皥既败戎律即当举正朝章韩君雄若合羣情权可主其留事【`一作务`】更俟奏报当有指挥将士等切宜禁戢兵戎肃清疆境勿因惊扰妄有杀伤特遣髙品康道伟等专往宣慰言不尽意当识朕怀秋凉三将军士等各得平安好遣书指不多及  

## 文苑英华卷四百六十

　宋　李昉等　编诏勑二  

朝集使  

处分朝集使勑　　　　　　苏　颋  

勑朝集使等朕自临万邦倐已三载何尝不兢兢业业励精政道思欲弃末敦本阜俗安人寰瀛之间日月以继所以急于农务不夺人时富而教之庶乎可致夫苛政甚于猛虎贪人比之蝥贼顷虽临轩遣使【`诏令作临遣使臣`】未能澄正此或刻以害物或扰以妨农或背公向私或全身养望至使钱糓不入杼轴其空损瘠相仍流庸莫返且四方事广一人独化共理之寄非卿而谁卿等至州逓相朂勉【`诏今作励`】勤恤孤弱劝率耕桑各効清勤无或隳废【`诏令作怠开元三年三月十五日`】  

同前　　　　　　　　　　张九龄  

勑朝集使等朕恭已承天守文继位布一心于兆庶明四目于万方恒恐道或未周物不遂性旁求俊乂共理黎元于咨【`集作兹`】羣辟宁不我副凡今政要畧有四端衣食本于农桑礼义兴于学校流亡出于不足争讼由于无耻故先王务其三时将以厚生也修其五教将以惇俗也有国有家同知此义不患不知患在不行耳且长吏数改政教屡移在官当先为国理人各惕其职不当冐荣干进茍利其身浇俗不可不革淳风不可不长近令刺史在任四考方迁实欲始终其情黜陟斯系必若县得良宰万户息肩州有贤牧千里觧帯仁政不遥行之则是皆能励节朕复何忧且如浮迯客户所在安辑征镇人家每事优当【`集作卹`】仓廪【`集作储`】惟实赋役惟均鳏寡抚存盗贼禁止邮驿无奸讹不生念兹八事朕常属【`集作屡`】想嗟尔庶尹可不用心卿等还州逓相劝勉遵此王度恤彼下人敬顺天常无违月令夫星列躔次土分区域休咎之徴惟人所感善必知生恶亦有由每至歳成当加赏罚宜知朕意【`诏令有焉字`】竝即好去【`开元十二年三月十三日`】  

处分十道朝集使勑  

勑朕临御天下二十余载每思至理实仗羣贤何尝不敷求循良共底于道隼旟熊轼光宠有加露鳯凰寂寥无纪岂朕之不徳感致所然为庶尹所能已极于此是用寤寐増叹殷忧【`集作勤`】永怀更为后图或未晩也且一郡之政系一人【`集作已`】之能泉源既清蓬麻自直为长吏者可不勉之卿等至州递相慰诲以副共理之意用光分命【`集作忧`】之委且如河南【`集无此二字`】江左爰及山南歳小不登人已菜色皆由好逐朝夕之利而无水旱之储卒遇防年莫非艰食此则政乖虑始人无劝分欲免流庸不可得也夫萌【`诏令作氓`】者也岂能自谋政者正也当矫其所有长吏可不勉欤相其物土之宜务以耕桑之本时无妨夺吏不侵渔既富而教奚畏不理至若征镇役重孤弱命穷特湏哀矜以遂仁恕其余常科所禁自可举而行之岂烦缕説但【`集作方`】振纲领乃者庚子制书已明理要徐思其意勿谓空言若风教未议能盖阙竞入朝计冀幸迁除勿曰不知而【`集作将`】自诬也方牧叅佐各宜思之朕所待贤能不惜官秩唯声实是与唯理行是慿古者刺史入为三公郎官出宰百里岂有限也何在汲汲不安于理郡哉诚须励精以俟后命并即好去【`开元三十一年闰三月一日`】  

处分朝集使勑  

勑朕受命子人义兼君父思致可封之化【`集作地`】无忘终食之间自有万邦几将二纪而刑政或舛风俗尚浇行所望而未至顾本怀而自失虽朕之不徳在予之过有归而卿等共理患已之诚岂到至如典郡【`集作州`】当侯伯之尊宰邑敌子男之宠好进之軰且不务于政成欲速【`集作达`】之心独未思于义取朕所以数戒勑以见意増禄秩以劝能何尝有公方清白者不升理道循良者不用声绩未着黎庶未康牧守来【`集作未`】朝而輙迁叅佐逾年而竞入此独为人之资地耳岂是责成之意耶以故一切还州将矫也【`集作其`】卿等至彼明谕朕意知不以中外为隔惟以亿兆为忧顷以天下浮逃先有处分所在括附便入差科輙相容隐亦令紏告如闻长吏不甚存心致令流庸更滋前未革自行此法即有奸生逃者租庸类多干没长吏明察岂其然乎此色每年别须申省比类多少以为殿最又狱讼所寄人命是悬近恐妨农特原轻系俾加阅实乃多幽枉都畿尚尔郡县可知各已贬官用惩主吏自今以后天下系囚非应申覆知证在远而就中稍重者不得过十日次不得过五日其余轻科量宜决遣不得因此复加楚毒且外台者长吏主之至如礼义不兴耕桑不劝孤寒【`诏令作寡`】不恤徭役不均不肃吏人不清盗贼不惩侵暴不紏奸讹有一于此是谁之过其游僧幻者诳诱愚人穷其根萌特湏禁絶诸军征镇每遣忧矜如闻比来未免辛苦特宜抚恤使得安存今农扈戒期耕夫在野事非急切不得追呼卿等至州一一宣示当遣察问勿不用心竝【`集作即`】宜好去【`开元二十一年四月一日`】  

处分十道朝集使勑  

勑十道及朝集使等信赏以劝能必罚以惩恶谓之二柄所以一人朕念彼黎元比遭水旱而赋役不等浮惰相仍且无缉宁渐用凋所以慎择长吏兼命使臣宠数所加亦云不薄知【`诏令作智`】能自效岂为是图政之殊尤永用虚伫且郡县所理黎庶是切善为政者防于未然【`诏令作萌`】均其有无省其差役事事有豫早为之所虽遭歳恶固亦人安况在丰年不能招辑遂使户多虚挟【`诏令作挂`】人均苦摊务欲削除更成诡故【`诏令作固`】已迯者未必得【`集作为`】削为奸者因此便除一啓其端岂胜其向若州有明牧县有良宰而精心缉理岂若是乎卿等至州将朕此意优柔慰勉各令用心招抚流庸补缀居业使免助迯之费是为救之先此不存心更知何理且刺史县令专任不轻自有非违将何率励至于亲识游客慿恃威权嘱托下寮揺动狱讼或差遣不当致令损失或处置【`集作分`】有乖便致烦扰兼有不肃诸吏唯只自谨一身奸豪盗贼无所畏惧是虚荷荣宠徒资禄秩此而可容孰为尸旷并委诸道条察具状奏闻今泽以时耕桑为重不急之务先已勒停宜更申明勿妨春事诸处百姓贫寠者多虽有垅畆或无牛力劝率相助令其有秋所系囚徒速宜【`集作令`】决断无令寃滞致有妨夺鳏寡惸独征镇之家倍湏存恤勿有科唤朕所悬爵秩唯待贤能若政举一州惠施一县使者亷问必以状闻既能副于朕怀亦当待以不次诚可复也岂食言哉并宜【`集作即`】好去【`开元二十一年`】  

勑朝集使八道  

勑朝集使等朕闻御寰瀛者不可以独化养黎庶【`诏令作献`】者必存于共理故专一方亲百姓能致循良之术使无愁苦之声非牧伯之贤畴能于此所以精求台阁歴选缙绅常举百寮之要以先六制之重虚想佳政用成庶绩自去冬入计者则循名责实询事考言虽不无等差终未有殊异得非歳时或浅风教未洽耶故一切不除各再临所典至于敬耆老恤防弱止奸盗挫豪强人不忍欺吏不敢犯田畴垦辟狱圄空虚徭役必平浮【`诏令作逋`】逃自复门杜请谒庭无滞留若是者廼闗乎职思可以力致至于弭灾集休祥尚徳义崇礼乐儒风大长道化滂流耕夫克让织妇知节草木不夭昆防咸遂扇彼淳源登兹寿域若是者亦之在我仁逺乎哉岂惟禄秩就加当以公卿入拜其或靡副朝奬不恭朕言陟既有之黜故宜及勉防逾往各勤我班瑞之分命【`开元六年三月六日`】  

又  

勑谕朝集使朕闻天生蒸民薄于四海天有成命孚于万邦必内立公卿外建侯伯后非贤罔使贤非后罔事借耳以广聼假目以遐览则谕上防通下情庶政谐而羣萌乐矣由是三考黜陟百官防疑昔之训然耶朕以薄徳祚膺寳位受乾坤之顾荷宗庙之灵凛乎若渉春氷如驭朽索责在司牧所頼分忧曷尝不想望贤才馨香至化七年于兹矣咨尔羣岳实邦之良服勤政图深伫嘉绩岂为吏罕乆与人未信何由异絶寥寂厥声恭惟永图当副虚瞩孔子曰茍有用我者三月有成汉宣曰庶人安于田里无愁恨之心者政平讼理也以为太守数易则下不安诚哉是谕矣今之牧守古之诸侯宠数特加情寄尤切故躬飨庭内则饮食宴乐币帛筐篚入至朕前则敷袵以陈命席而对所冀仁且不逺言之必行以副朕忧劳之心托卿勤恤之助卿等宜慎厥始成厥终往钦哉祗守而兴操一州之统分六条之察念兹在兹用光我班瑞之命有赏有罚朕无戏言并即好去【`开元七年三月十一日`】  

又  

勑朕自君临区域子育黎庶歳年是慎夙夜惟寅而诚或不孚信【`诏令作政`】犹未洽所在旱涝屡观章表因饥馑而为理竭忧劳以养人非夫二千石孰应斯委下户给之髙户贷之所须赈恤竝先处分至于常赋则着恒典检防成损蠲减有条又近日已来中外少事差科调发殆至于无处驭通融当免于不知卿等从州来日百姓间得安穏否以其闾阎未便勑令有阙且以陈闻副我深寄时寒渉路并平安好且三两日寻亲识后取曹司进止【`开元七年十月二日`】  

又  

勑朕闻诸礼曰刑禁暴爵举贤则政均矣好恶着则贤不肖别矣其道然也【`诏令作耶`】朕以虚薄祗膺景命荷宗社之灵当亿兆之责曷尝不早朝晏坐畏天爱人思欲保其和乐跻于仁寿则与我共理者其唯良二千石乎每计吏还州与之陞见示其赏罚锡以筐篚亦云命而已矣而朝集使豫州刺史裴纲分典刑狱为政烦苛顷嵗不登合议蠲复部人有诉便致科绳县长为言仍遭留系御史推按以实闻虐政人一至于此朕夙夜竞惕匪遑宁居寻遣使存问其诸道有损处已量加赈恤水旱不时实朕之过惠养失所分刺之由是用黜纲于岭裔儆彼羣岳朕于苍生若保赤子为之均田邑制庐井必欲其时和年登逺安迩肃托于牧宰代以躬亲故歴难其官诚经国致理之意也夫德惟善政政在养人故土烦则草木不长水烦则鱼鳖不大必也寛恕贵乎清净诸刺史都督宜问疾苦拯穷贫杜畋【`诏令作侵`】渔察寃狱至于赋役务从减省深刻为事人何以堪私惠茍行法或将坠理须折用存楷式其百姓有便者随事条奏朕将亲览焉钦尔有官各勤为政如风化允穆课绩殊尤当擢之不次旌乃厥美凡百庶邦敬听朕命【`开元八年二月十八日`】  

又  

勑朝集使古者班【`一作觐`】羣后比万国黜幽陟明循政思理罔之废也朕以虚薄属当期运受命穹昊司牧黎元何尝不中夜求衣分昼忘食欲其日月所烛霜露所坠不独亲其亲不独子其子五糓丰殖万物阜安为无为事无事与能共化于兹八年矣而淳源未还至道犹郁岂朕之不徳耶将吏之不贤耶徭赋或繁耶纲维或紊耶故延入陛阶躬问得失悉如卿所对则朕无忧矣书曰知之非艰行之惟艰语曰仁逺乎哉我欲仁斯仁至矣卿等宜祗典厥职克正其身修于国章允兹朝寄因乎风俗示之训诱必也道徳齐礼以公防私田里息愁怨之声邦家闻寛厚之化乃及优赏如或依势作威倚法以削流亡未至教令不行加乃常罚自余宜依别勑处分勤恤人隐以副朕怀竝即好去【`开元八年三月十一日`】  

又  

勑朝集使等朕承天丕命子育万方树之师长俾敷景化将以固兹邦本致诸升平而大道然淳风未畅租赋颇减户口犹虚水旱相仍耕桑莫赡盖朕之不徳而吏之无方永言于兹良増叹息往歳河南失稔时属荐饥州将贪名不为检覆致令贫弱萍流外境责其政理有从贬黜因兹以来率多妄破或式外奏免或损中加数至如宻州去秋奏涝户二万八千八百不损者两户而已无田商贾之流雷同入数自余诸州不损户即丁少得损户则丁多天灾流行岂应徧并皆是不度国用取媚下人曩之刻薄也如彼今之逾滥也如此不副朕意一至于斯踈怠之虽已防赦尸旷之迹岂不多慙当令所司比类澄汰卿等与朕共理实惟分忧各勉思政途以匡不逮其百姓间事理【`诏令作物`】去冬赦书已处分讫若人有疾苦卿有奸豪不勤农蚕不崇学校并宜敦劝以正风俗逃亡人户必借招携差科之间务令停减如台省处事有不穏便于时者具利害闻奏勿复依随以损百姓卿等至州之日宜一留念【`诏令作意`】用绥我庶人竝即好去【`开元十年正月十一日`】  

又  

勑朝集使等朕君临防内子育黎元何尝不简易爱人勤恤庶政天下至广不能独任故树之方牧咨其共理而淳化未敷至道犹鬰庸赋未减户口且虚水旱相仍仓储莫赡无闻慈惠之政未息凋之流岂朕之不明而吏之无术言念于此用恻于怀卿等是行勉思厥政百姓闻有鳏寡惸独不能存济者务令优养游业浮惰不勤稼穑者特令惩肃敦以学校劝以农桑差科之间务使平允逃亡之户兼借招携令其下人使得苏息诸州遭涝之处多是政理无方或堤堰不修或沟渠未泄频已处分竟无成禀常破【`诏令作被`】租庸是何检校至州之日各宜劝勉应合修塞开导宜预施功若不蹔劳何以获利已令御史分知讫宜励所职勿犯常科今考课绩深者已有除改资歴浅者更伫良能应还州人已令所司各与赐物待驾发后三五日别亲识并即好去【`开元十年二月二十七日`】  

又  

勑朝集使等风善俗寄于良吏求瘼卹隐职在亲人朕并建藩牧择其师长钦若古训俾人用康而教化或未洽黎甿或未定【`诏令作宁`】攘窃者时有犯禁逋亡者罕闻复业岂朕敦谕之道尚而牧宰之训未明欤永念于此不忘旰昃卿等咸承朝寄分掌外台共理之道期于康济至若率身以正驭众以仁而下不化者未之有也卿等还州宜禁侵渔絶浮惰惸独鳏寡时【`诏令作尤`】资惠育盗贼祅讹特宜禁断其征镇人家每湏优当科敛之事必在均平顷者水灾荐及河朔朕思无不至忧彼元元发仓廪漕江河以赈之蠲租税停征役以安之今属春阳布和农事方起虑有乏絶致妨耕桑虽已令【`诏令作遣`】使宣抚或恐事未周赡如有未及【`诏令作支`】济者即便量事赈给诸道有损之处亦宜准此朕不欲一物失所一夫不获纳羣生于仁夀跻大化于升平卿等各宜恭守朝章宣布朕意虽万方有罪敢【`诏令作莫`】忘在予而三载考绩湏徴行事安人称职可不勉欤并宜好去【`开元十六年十二月十七日`】  

## 文苑英华卷四百六十一

宋　李昉等　编诏制三  

廵抚使  

遣廵抚使勑　　　　　　　贾　至  

勑厄运者天地【`一无地字`】之时也理乱者人君【`一无君字`】之政也是以轩辕不能止蚩尤之患帝舜不能无有苖之征盖在于人君脩徳刑以除之也顷者羯贼开衅乱常干纪诱胁戎卒窃弄邉兵九有之人罹其防害当战争之地则肌骨多毙于锋镝在遐僻之方则杼轴其空于征赋离乡去邑弃业抛【`一作亡`】家契阔冻馁飘飖畏逼朕毎永念心折涕零是用严奉睿谟恭行天罚躬被介胄大率戎夷扫清中原诛斩蛇豕岂朕薄徳能建功业盖人心竭节于本朝而戮力于冦难也所以给其优复减其赋税省其聚敛息其征徭赈其匮乏宥其罪戾实其仓廪舍其逋悬飬其伤痍赗其死事将使万【`一作百`】姓永登仁夀犹虑抚字尚阙疾苦未除于是分遣使臣亲访闾里夫人君髙居大位非可以目徧四海耳周八极必仗贤能以广其视听而【`一作顷`】今使臣咸未称职多僶俛经【`一作轻`】畧未尽至公致【`一作遂`】令逺人寃不上逹而弊不下去今择朝端忠贞仁恵之士饮氷乗驿廵抚四方其有政教烦苛勑令不便妨于耕稼害于蚕桑徴傊于人无逾小大咨尔兆庶必闻于使又有官吏邪虐豪猾侵渔扰于黎甿冐于货贿上无隠也当悉惩之朕方以万【`一作百`】姓心为心苍生夀为夀自欲独贤自圣而为理【`疑`】暴恵奸而堕人率土之滨宜知【`一作悉`】朕意【`至徳十年二月日`】  

一作皆唐大诏令  

宣抚使  

发宣抚使勑【`此篇已见四百四十卷题作嗣圣徳音诏令作遣毕搆等慰抚诸道  

制`】　　　　　　　　　　　　内制  

勑昔者【`前篇作门下`】风化【`前篇诏令并纯作风`】咸知【`前篇咸人`】之模【`诏令作之谋`】庶尹【`前篇作士庶诏令作士庶`】所冀【`前篇诏令并作冀逮`】遐旷【`诏令作遐逺`】祸起【`前篇诏令并作起籍`】疚懐【`诏令作疾事`】识见【`前篇作识具`】嘉声【`前篇作嘉誉`】泊于【`前篇诏令并作泊乎`】各恭【`前篇诏令并作各敬`】  

遣宣抚使勑  

勑为国之道莫不家给人足令行禁止而族谭者苦疆埸之戍役偶语者伤户口之凋残且夫懐土重迁人之常性离邦去里孰无其情或委非其才或政非其要致令父不保子兄不寕弟井邑有流离之怨道路有吁嗟之声靖言思之良可叹息故发使车以廵郡县其縁邉兵士等或逺辞乡壌乆事戎旃饥寒而食衣不充疾病而医药不至邉烽忽警将何以堪云云  

宣慰使  

出使优恤制【`诏令作遣使河北河南顾察利害诏`】  

内制  

勑伊昔明王奉若天道所寳惟谷所尚【`诏令作仗`】惟贤故能务穑劝分兴利除害朕以薄徳纂承洪绪政期克己诚不动天顷嵗河南北诸州蝗虫为害虽当道常遣除痊恐今仍生育天戒若是朕甚惧焉罪实在予殃岂移嵗且牧宰之任朝廷所委茍得良才式敷恵训古有夀张飞逝中牟不入者斯其効也刺史县令等当各竭乃心用攘厥患方考休咎大明黜陟惟尔凡百可不勉欤宜令户部郎中蔡秦客徃河北道侍御史崔希乔徃河南道观察百姓间利害便宜州县等筹度随事处置还日奏闻【`开元五年二月`】  

遣郑叔清徃江淮宣慰勑【`一作制`】  

贾　至  

勑逆虏未平师旅淹嵗军用匮乏常赋莫充所以税畆于荆吴校练于淮海从权救弊盖非获已夫法明则吏不欺敛均则人不怨辑事无扰系乎使臣度支员外郎郑叔清贞固干事节用爱人考绩视成所厝斯枉【`诏令作考志视成可歴斯任`】宜以本官兼侍御史充江淮东西及淮南道宣慰使【`至徳二年七月十二日`】  

李涵河北宣慰制　　　　　常　衮  

门下河朔一隅地方千里外捍夷狄内辅成周抚勤王之师脩任土之贡顾其方镇可谓崇重眷我侯伯是有勲劳且将相国之股肱兆庶君之支体事同休戚寜忘鍳寐思抚廵而未获念征镇而永懐爰命宗臣徃申防谕银青光禄大夫尚书左丞襄武县开国公李涵朕之荗亲腹心攸寄纯固所以致命文质所以经邦温恭礼譲诚信易直励匪躬之节秉忧国之心羙其公才尝所任委再令宣抚皆合事经既述谦诚之辞兼陈理化之绩【`诏令作迹`】慰我忧念意甚嘉之今秋冬在候徭戍勤止将校有介胄之劳黎元有赋税之役代予亲问诏尔使臣仍兼副相之秩【`诏令作荣`】式重登车之务可兼御史大夫充河北宣慰使本管勲封如故  

李涵再使河北制  

勑书有施命以诰四方礼有诵志以廵邦国明王所以垂拱而天下理者非家至而日见之也实頼腹心耳目之臣审训命于外俾徳泽教化敷于四海情有所逹事适其宜上下交畅则天地之和应矣喻我朝防寄于宗英银青光禄大夫行尚书兵部侍郎襄武县开国公李涵志以定言学于古训安和好敬慎静尚寛服居大僚常所亲信毎授重寄必掦休声徃以幽燕【`诏令作蓟`】渤碣之间戎府方州之大俾辅【`诏令作付`】王命以亲诸侯至于再三秉此纯一尽人臣之节罔或辞难狥国家之利岂惮勤逺信以恊诚恵以交福周爰咨度不遑啓处朔垂寜晏敬頼亲贤今以侯伯之勲劳师人之戍守顾其忠効宜在【`诏令作有`】抚廵髙选中朝允兹佥论【`诏令作议`】加以丞相之副増其原隰之华时惟懋哉无替厥服可兼御史大夫河北宣慰使余如故  

臧希让使朔方制  

勑元帅都虞侯臧希让冲明在躬质重成性阅礼乐以经武秉公忠而济时夙传金匮之符乆揔牙璋之律勲髙坐树业荗分茅中外洽其嘉声始终全其劲节嘉乃公望简于朕心惟彼朔方乆罹边患地即兴王之所人推奉上之诚言念勤劳岂防慰恤宜应使乎之选式副徃哉之寄  

温造可起居舎人充镇州四面宣慰使制  

白居易  

勑殿中侍御史温造尝纠天府不旷官驰轺车不辱命况为人外和内决以兼济为心持橐【`亦作防居`】殿中以备指使防吾忧两河间事求可以谕朝防慰人心者使焉拨効酌能汝中吾选故不待满嵗擢为右史出则衔吾命入则记吾言奬任不轻思有所立可依前件  

授刘沔招抚回鹘使制　　　李徳裕  

昔东汉中夏既寜匈奴饥馑臧宫请命将临塞圗刻石之功光武报云柔能制刚弱能制强且传闻之事常多失实虽灭大冦不如息人朕毎览前史为之兴叹又以大舜脩徳有苖归心周穆徂征荒服不至固存取乱在择良圗回鹘顷以本国荐饥种落携贰黠戛【`集作纥扢`】斯乗其衰乱遂覆危巢既焚老上之庭尽剪名王之族可汗失地逺害来附塞垣朕言念亲姻不忘勲力谕以呼韩羙志【`集作欵塞`】汉氏旧章戎不乱华国之大典且分兵食救彼饥人令归漠南方议赡恤【`集作赈赡`】属可汗乆婴沉痼酋长异心虽随蓄荐居固无定所而控深入颇已【`集作亦`】渝盟边将戎【`集作良`】臣屡抗其【`集作章`】疏防虑副【`一作腷`】臆咸请驱除朕以王者之师以全取胜匈奴见短嘉娄敬之善筹马邑设画【`集作权`】戒王恢之兵首推诚含垢亦已逾时况朔雪沍寒有皲瘃之患隂山遥路多曲折之艰宜以徳绥岂劳兵瘁具官刘沔乆临沙漠颇识虏情既啓十乗之行必致六驘之遁委之告喻方俟成功可守本官兼充招抚回鹘使如不自改悔终须驱逐其诸道行营兵马使擢令指挥主者施行  

授张仲武东面招抚回鹘使制  

前　人  

门下古人云兵者所以明徳除害也故举得其【`集作于`】外则福生于内朕毎念戎事务安生灵既获逺圗宜恢长筭回鹘可汗寄托塞上未归虏庭近者遣使蓟门恳陈诚欵宋人病告于子反朝鲜心附于楼船我之信臣实得要领幽州卢龙节度副大使知节度事观察处置押奚契丹两畨经畧卢龙军等使银青光禄大夫检校工部尚书兼幽州大都督府长史御史大夫兰陵郡王食邑三千户张仲武风云感契鳬藻恊诚自升将坛屡【`集作首`】剪狂冦戈鋋亟闻于彗扫马牛殆至于谷量故能望影揣情已探致虏之术岂止闻风破胆益坚慕义之心遽奏封章愿申告谕彼既率服寜忘懐柔况虏骑徃来疾于风雷【`集作电`】沙场夐邈介【`集作但`】以山川临敌应机固难统一昔卫霍之袭荤允异道而征辛赵之击防【`集作当`】羌两从其志成予庙胜之防在举髦杰之臣俾尔鹰扬挫其狼顾将服蛮夷之叛固在七擒勉思将帅之风无防五利崇以夏官之秩委其统制之权当竭一心敬兹休命可检校兵部尚书兼充东面招抚回鹘使其当道行营兵马及奚契丹室韦等并自指挥余如故主者施行  

廵察使  

遣陆象先等依前按察制　　苏　颋  

黄门古者恊和万邦畴咨四岳柔逺能迩明目逹聦以变于人也自朴散醇醨割方肆直失于徳者格之以礼失于礼者助之以刑故惧罗网而畏简书必振其纲而操其柄庻乎举【`二字诏令作平`】政之要也间嵗天下诸州岳牧先充本道按察诚以今之刺举昔之率连盖欲为吏之黜陟审人之愁苦中念作奸犯科获罪相次弃木或尤于拙匠采葑不以于下体由是申命有司咸多叙用至于按察暂令休罢夫泉有鱼矣虽见则不祥林有兽焉而为之不采与其存而勿用孰若狎以玩之俾便于时复修其政银青光禄大夫益州大都督府长史姚嶲处置兵马上柱国兖国公陆象先等早蕴宏量深甄大体清能励俗仁以敦风必将权豪检御昭明淑忒宜兴化以树善伫责成而求当可依前件余各如故一事已上并准旧例处分本道所之州有偏逺不穏便者仍令所司量宜分割永为定额讫奏闻主者施行【`开元二年三月七日`】  

遣王志愔等各廵察本管内制  

前　人  

黄门上天降祸大行太上皇厌代升遐俾予一人防防在疚攀号荼毒触向摧陨百辟士等上遵遗诰下狥羣心寰区任殷社稷务重资于听断不可暂缺遂力衰迷甫从勤请恭惟顾托之防思致平和之化虽在荒瘵敢防负荷是用泣血抚膺执防视事夫后王者代天理物师表者助朕理人物之所以荗育人之所以蕃庶盖欲遂其性而安其业也朕毎置旌进善仄席翘贤恐闾阎有愁苦之声草泽无明敭之举吏或慢法官或非才因【`疑`】之致理且未为得其何以防庶【`诏令作败`】政恤寃刑问惸招荗异寛赋敛节征【`诏令作更`】徭使天下为无为事无事也顷分连率则曰使臣将求人瘼克宣朕命诸道按察使扬州长史王志愔广州都督宋璟益州长史韦杭博州都督【`诏令作蒲州刺史`】程行谌汴州刺史倪若水魏州刺史杨荗谦【`诏令作□`】灵州都督强循润州刺史李濬荆州长史任昭理泰州都督张嘉贞洪州都督杨虚受梁州都督张守洁等并迈迹垂宪伟才通识有其直方无所廽避宜令各廵本管内官人有清介独立可以标映士林或文吏兼优可以润益邦政者百姓中有文儒异等道极专门或武力超伦声侔敌国者并精加访择具以名闻其官人有老弱及乆病妨于政理并才用劣下全不称职者上佐已下委使人便停务其官交要者便简清勤人权摄其京官及畿内州委御史大夫及吏部长官准此详察录奏诸道僻逺州及岭南道委使人量差判官分道廵按其天下囚徒虑有寃滞宜令大理寺及本廵使所在按理流罪已【`诏令作以`】下非犯名教及官典取受并听减一等収赎即便非理均事可疑者并杖以下罪并宜放免縁山陵所科夫匠等有父母年老家无中男已上者容其侍飬不湏差遣其河南河北遭蝗虫州十分损二已上者差科杂役量事矜恤【`诏令作放`】百姓间有不穏便事委按察使与本州长官啇度随事处分奏闻布告遐迩令知朕意主者施行【`开元四年七月六日`】  

按察使制【`诏令作遣陶史大夫王晙等廵按诸道制`】  

前　人  

勑苛慝不作人斯无怨寛猛相济政是以和周礼以官刑紏邦理以官叙正羣吏允廸前烈式惟旧章且夫寰宇至大不可以周览黎甿至殷不可以独化熈我庶政实惟具寮茍非其才罔以称理朕惟夙夜不遑晏寜言念政道载深宵旰顷开元之分遣按部紏摘奸犯颇闻惩息以其事乆则烦寻亦并从停废绵以嵗月浸成寛弛今闻在外官寮多违宪法牧守则寄任兹重令长则禄秩且优凾闻侵窃屡有章奏虽赐金为恵未媿张武之心而还珠表徳罕见孟尝之政岂敦谕之言未孚于就列将贞髙之节有谢于前修永懐于此良用沉叹且政寛而慢法弊则弛通而张之庶其可理【`一作可其致理`】御史大夫王晙等并识通政要位以才逹荗其声实此宪章宜分命廵按以时纠察廵内有长吏贪扰狱讼寃滞暗懦尸禄苛虐在官即宜随事按举所犯罪状并推勘【`一作鞠`】凖格断覆讫闻奏仍覆便囚夫牧宰之任【`一作职`】教道是先禄曹之职【`一作任`】紏纲【`一作纲纪`】斯在其有政绩【`一作理`】殊尤清直独立者咸以荐举【`一作名荐`】余官有清白着闻及诸色不善各别为科目同状奏闻其寻常平状并不湏通俾夫善取其尤罚无所滥踈而不漏宻【`一作察`】不为苛必将正其源流彼纲目不可揔此烦碎扰其吏人应是州县常务事非损益者使人更不湏干预其百姓交下不支济应处分讫奏闻【`一作置`】事有不便于人湏厘革者与州县啇量处分讫奏闻宜副虚伫之懐以光澄清之举其外官充使者至明年冬入朝京官湏奏任量事来去判官任使简择各依前件【`开元八年八月`】  

一作皆唐大诏令  

## 文苑英华卷四百六十二

宋　李昉等　编诏勑四  

廵幸  

幸新丰及同州勑　　　　　苏　颋  

勑虞之四朝且编区防汉之三辅本同京师善于古者考于今发乎迩者应乎逺若顺豫之事缺则紊于王制廵逰之典备则虑于人劳朕受命膺期励精设教幸乾坤幽賛风雨咸若百物既阜三农已登同頴荐【`诏令作献`】于宗庙稆穂生于羣国我无大桀实欣于嵗取人有小康未果于时迈但左翊之地近入黄圗新丰之邑甫邻青绮山川宫馆咫尺相望欲过防亭而渉【`音义新丰水名`】经沙阜而临渭见彼耆耋问其疾苦察长吏之政恤黎甿之寃盖所以展义陈诗观风问俗始自畿甸化于天下宜以今月二十五日幸长春宫停五日縁顿所湏并令所司支备一事以上不得干扰州县发日唯量将飞骑万骑行更不湏别遣兵马及妄有科唤朕此行之处不得进奉在路有称寃苦州县不能疏决者委御史金吾収状为进各勉所职副朕意焉【`开元二年九月十一日`】  

幸东都制  

黄门朕闻遂物之宜上则听其和乐违人之欲下则生于怨思一物安可弗遂万人安可固违且先王卜征观乎风俗大易顺动应乎天地由是廵以五载尚徧于人寰设于【`诏令作为`】两京况称于帝宅东幸西顾乃其常也然朕以行必清道不为无事至而供帐是则有劳故恤人之隠忧人不足于今四年矣遂使东土耆老倾心而徯予中朝公卿屡言以沃朕或谓国之中洛王者上地均诸侯之赋当天下之枢陆行漕引方舟击舦费省万计利逾十倍更知夫便于物者非自奉以懐安嗟于人者岂不诚【`诏令作识`】而阻愿于是乎见品彚之阜因京坻之饶则无夺农矣陈太师之言献史臣之颂则无缺政矣信可以偹法驾乗阳春归于成周布我时令以来年正月五日行幸东都仍取北路所司凖式主者施行【`开元四年十二月三日`】  

幸长安制  

门下观俗省方所以爱人治国尊崇【`一作宗尊`】庙貌所以事神享亲钦若昔典此言大哉【`一作义`】朕祗膺鸿业积念咸秦去嵗欲幸洛京已发成命旋属重营太庙【`一作天室`】因将中止诚以其防则板功且未即展軨効驾信弗可违终四觐于东方恒载驰于西土流晷不驻通防永毕象居始成如在増慕朕之前志日夕【`一作夜`】匪遑故可以诗陈肃邕礼极禋祀神明之奥【`一作噢`】时惟雍州稼穑有年莫若关辅王假用后来其苏实获我心俾从人欲可以今年十月取北路幸长安所司凖式务在节省无得劳费主者施行【`开元六年六月六日`】  

幸西京制　　　　　　　　张九龄  

勑朕所时迈皆顺物情顷属关辅无年尔东幸固非为已将以息人今百谷既成庶务皆省而五陵所奉诚在京师安可更留周南有阙时荐宜以来年正月七日取南路幸西京所司凖式应行幸所湏务从节减所申明为条例勿使劳烦  

宗幸普安郡制　　　　　贾　至  

门下我唐受命百有十载徳泽浸于荒裔声教被于殊邻绍三代之统绪综百王之礼乐我髙祖神尧皇帝奄有大寳应天顺人我太宗文武圣皇帝戡难造邦光泽天下我髙宗天皇大帝脩文偃武恵绥四方我中宗孝和皇帝聿遵孝徳惟新其命我睿宗大圣真皇帝清明在躬化溥畅朕承累圣之洪训荷祖宗之丕绪兢兢业业不敢自寜徃嵗韦氏作逆宗社将坠是用翼载先后扫荡凶徒宸极既真寰区载晏尔来在位垂五十年中原幸无师旅戎狄嵗来朝贡夙兴旰食勤念苍生庶至理永跻仁夀媿无帝尧之圣徳而有寄体之不明致令贼臣内外为患蔽朕耳目逺朕忠良或窃弄威权或厚敛重赋泉【`一作蚁`】壤一漏成此滔天构逆召戎驰突中夏倾覆我河洛扰乱我崤函使衣冠奔走于草莽黎庶狼狈于锋镝伊朕薄徳不能守厥位贻祸海内负兹苍生是用罪已责躬寤寐战灼上媿乎天地下媿乎庶人外媿乎四夷内媿乎九族干干惕厉思雪大耻夫定祸乱者必仗于羣才理国家者先固其根本太子某忠肃恭懿説礼敦诗好勇多谋加之果断永王璘盛王琦丰王珙皆孝友谨恪乐善好贤顷在禁中而习政事察其圗虑可试艰难夫宫相之才师傅之任必资雅善允属忠贞况四海多虞二京未复今当慎择实惟其人太子某宜充天下兵马元帅仍都统朔方河东北及平卢等节度使与诸路及诸副大使等计防南牧长安洛阳以御史中丞裴冕兼左庶子陇西郡公刘秩试守右庶子永王璘宜充山南东道及黔中江南西路节度采访等使江陵大都督如故以少府监窦绍为之傅以长沙郡太守李岘为副都大使仍授江陵郡大都督府长史兼御史中丞盛王琦宜充广陵郡大都督府长史仍领江南路及淮南河北等路节度采访都大使依前江陵郡都督府长史刘彚为之傅以广陵郡长史李成式为都【`一作副`】大使兼御史中丞丰王珙宜充武威郡大都督仍领河西陇右安西北庭等路节度采访都大使以陇西郡太守邓景山为之傅兼武威郡都督府长史御史中丞充都副使应湏兵马甲仗噐械粮赐等并于当路自供其诸路本节度采访度支防御等使号王巨等并依前充使其署官属及本路郡县官并各任便自简择五品以下任署置讫闻奏六品以下任便授已后一时闻奏其授京官九品以上并先授名闻奏听进止其武官折冲以下并赏借绯紫任量功便处分讫闻奏其有文武竒才隠在林薮宜加辟命量事奨擢于戯咨尔元子等敬听朕命谨恭祗敬以见师端荘简肃以莅众官慈恤恵爱以飬百姓忠恕哀敬以折庶狱色不可犯以临军政犯而必恕以纳忠规徃钦哉无替朕命  

搜贤诏　　　　　　　　　隋文帝  

日徃月来唯天所以运序山镇川流唯地所以宣气运序则寒暑无差宣气则云雨有作故能成天地之大徳育万物而为功况以一人君于四海睹物欲运独见致治不借羣才未之有也是以唐尧钦明命羲和以居岳虞舜睿徳升元凯而作相伊尹鼎爼之媵为殷之阿衡吕望渔钓之夫为周之尚父此则鸣鹤在隂其子必和风云之从龙虎贤哲之应圣明君徳不囬臣道以正故能通天地之和顺隂阳之序岂不犹元首而有股肱乎自王道衰人风薄居上莫能公道以御物为下必踵私法以希时上下相防君臣义失义失则政乖政乖则人困盖同徳之风难嗣离徳之轨易追则任者不休休者不任则众口铄金戮辱之祸不测是以行歌避代辞位灌园卷而可懐黜而无愠放逐江湖之上沉赴河海之流所以自洁而不悔者也至于闾阎秀异之士乡曲博雅之儒言足以佐时行足以励俗遗弃于草野堙灭而无闻岂胜道哉所以览古而叹息者也方今区宇一家烟火万里百姓乂安四夷賔服岂是人功实乃天意朕惟夙夜祗惧将所以上嗣明灵是以小心励已日慎一日以黎元在念忧兆庶未康以庶政为懐虑一物失所虽求傅岩莫见幽人徒想崆峒未闻至道唯恐商歌于长夜抱关于夷门逺迹犬羊之间屈身仆【`隋书本纪作僮仆`】之伍其令州县搜扬贤哲皆取明知今古通识治乱究政教之本逹礼乐之源不限多少不得妄举限以三旬咸令进路徴召将送必湏以闻【`隋书作礼仁夀三年七月丁邜`】此诏英华止载庶政为懐已下而无前叚今以隋书本纪増入  

举贤良诏【`一作搜访才能诏`】　　　　许敬宗  

门下髙明之天资星辰以丽象博厚之地借川岳而成形况于帝王体元立极临驭万物字飬生民【`一作灵`】者乎所以致治【`一作政`】之君逺谗佞近忠良屈已以伸人故能成其治【`一作化`】为乱之主亲不肖踈贤臣虐下以恣情用能成其乱明君遵彼而兴国暗主行此而亡身是以朽壤毁于莲蓬巨蠧伤于翠叶莲蓬坠涧竟无反岭之期翠叶随风终无归林之望故知亡者难以复生败者不可重全所以御朽临氷铭心自戒宵兴旰食侧席思贤庶欲博访丘园搜采英俊弼我王道臻于太平【`一作化焉`】可令天下诸州明扬侧陋所部之内不限吏民【`一作人唐太宗时二名不偏讳髙宗虽讳治此诏又在贞观间今唐大诏令易民为灵为人易治为政为化疑是后人追改`】其有服道栖仁澄心砺操出片言而标物范备百行以综人师质髙视于琳琅人不间于曽闵洁志丘园扬名里闬或甄明政术晓逹公方禀木铎于孔门受金科于郑相竒谟【`一作谋`】开发明畧可以佐时识鉴清通伟才堪于干国或含章杰出命世挺生丽藻遒文驰楚泽而方驾钩深覩奥振梁苑以先鸣业擅专门训髙载笔或辩调春囿【`一作圃`】谈莹秋天发研机于一言起飞电于三寸盖期【`一作蓄斯`】奔箭未遂扬廷并宜推择咸同举荐以礼将送具状奏闻限以今冬并与考使同赴庶拟焚林之举咸矫翼于岩廊尺木之堦方振鳞于逰雾翘心俊乂称朕意焉主者施行【`贞观二年正月六日`】　　　一作皆唐大诏令  

搜扬懐才隠逸等勑　　　　　苏　颋  

勑立政之本惟贤是切朕祗膺大厯殷鉴逺圗扬于王庭生此王国朕之所望乆矣岂徴辟为事未极于岩薮而髙尚絶尘见遗于草泽将何以举逸而劝贲然来思且才之或偏噐罔求备故非臧文之智则尚其言收曲逆之竒则捐其行过而能改仁逺乎哉天下诸州有懐才隠逸跅弛不调及失职寃人等并令诸道检察使博访具以名闻副朕饥渇之懐庶广搜扬之义【`先天二年十一月四日`】  

诏天下搜贤俊制　　　　　　贾　至  

勑朕闻惟理乱在庶官是以先王旁求俊彦思皇多士以倡九牧阜成兆人顷者奸臣执权专利冐惟正直是丑惟邪佞是比壅塞贤路罔蔽天聦使忠臣不得尽其谋才士不得展其用废三载之黜陟寝九徳之推择多有老于郎署滞于丘园吏称无人才不给位朕以薄质嗣守大寳冦戎未殄王业惟艰【`诏令作难`】兢兢干干日慎一日缅惟尧舜求贤之意周公吐握之义思欲广进髦乂辅寜邦家实頼公卿大夫我视听易曰方以类聚语曰举尔所知凡宰相王臣宜加搜择其常参官及郡县长史上佐等皆从歴试而践通荣如各知其宻行异能博学深识才堪济代术可利人名不彰闻位不充量湮沦屠钓流落风波者一善可录便宜公举逺则裁【`诏令作访`】表附驿近则进状奏闻勿避亲讐无限侪伍其有独负竒才未逄知已即仰投匦并所在陈状自论长官登时与奏夫惟【`诏令作兹`】荐士非止一举永为恒典有即登闻昔荀桓子立翟之功士伯受衍之邑桞下恵贤而不举臧文仲被窃位之名春秋书之千载不朽凡百在位可不勉欤宜宣示中外令知朕意【`至徳二载四月八日`】  

求访贤良诏　　　　　　　　制集  

鸾台上之临下道莫贵于求贤臣之事君功岂逾于进善所以允凝庶绩式静羣方成大厦之凌云济巨川之沃日故周称多士着羙风謡汉号得人垂芳竹素歴观前代罔不由兹朕虽宵分辍寝日旰防食勉思政术不惮劬劳而九域之至广岂一人之独化必伫材能共成羽翼虽复羣龙在位振鹭充庭仍恐屠钓或违薖轴尚隠未殚岩穴之羙或委丘园之秀所以屡廽旌帛频遣搜扬推荐之道相寻而虚伫之懐未惬永言于此寤寐以之宜令文武官五品以上各举所知其有抱梁栋之才可以丹青神化蕴韬钤之畧可以振耀天威资道徳之方可以奨训风俗践孝友之行可以劝率生灵抱儒素之业可以师范国胄蓄文藻之思可以方驾词人守贞谅之节可以直言无隠履清白之操可以守职不渝凡此八科实谈三道取人以噐求才务适所司仍具为限程副朕意焉主者施行  

举贤制  

鸾台朕闻璧月珠星实为丽天之象苍波翠岳爰标纪地之形是知正位辨方体元建极不凭羣彦孰賛皇猷事緫万机心覃亿兆恒靡遑于寝食诚罔惮于忧勤伫贤良则终宵失寝【`一作寐`】询政道则竟日停餐岂直未明求衣昃晷忘食而已比者屡垂旌帛频访丘园虽志切于旁求然未逄于俊乂待舟航而渉水思羽翼而陵虚今者更啓搜扬庶得不遗草泽其有文可以经邦国武可以定边疆蕴梁栋之宏材堪将相之重任无隔士庶具以名闻若举得其人必当擢以不次如妄相推荐【`一作荐耀`】亦寘科防所冀多士袭于隆周得人逾于盛汉布告遐迩知朕意焉  

搜访贤良诏  

鸾台朕闻文武之道凭经纬而开国春秋之功借生杀而成嵗虽复车书混一中黄之雄气谅存温煦方滋太白之髙星必应事既不昧理乃固然朕自临御天下忧劳兆庶宵衣伫旦望调东户之风旰食忘眠希缉南薰之化故得中外禔福遐迩乂安控蟠桃于滋穴之墟通细柳于炎洲之域楚锋越刄俱铄大农之冶侠客雄儿皆服鸿都之肆今若循其至理任彼无为则取夬之道有余止戈之义不足况金方起暴玉河未静偷安榆鬼之乡窃险麻奴之地然而北幽向化已事和亲之礼而西璟【`疑作悮`】负防不习用师之偹随时之义寜可自然当土宇旷脩人物繁富三门九地之秘岂谢前规白猨苍兕之竒何慙曩烈或英谋冠代雄畧过人緫韩白以先驱掩孙吴而得儁或力能防距勇絶防轮冐白刄其如归扫苍璧而不顾或迹隠肆身托村闾行虽犯于俗流噐乃堪于拯难或防如迅电走若追风弯弧则七札洞开奔陈则重围自溃并有思于制命俱未遇于时湏可令文武内外官五品及七品以上清官及外官刺史都督等于当管部内即令具举且十室之邑忠信尚存三人同行我师犹在防湏搜访不得称无荐若不虚自从褒异之典举非其士岂漏贬责之科所司明为条例布告逺近知朕意焉  

籍田制　　　　　　　　　张九龄  

门下粢盛所以奉神祗耕籍所以助人力既义率于下而敬在其中是为先农存诸大典故周宣不复于古而虢公致諌汉文能修其制而班史羙谈朕自御极以来勤【`集作动`】咨故实唯是十畆未展三推匮神困人降灾移嵗靡不在此良以怃然今星纪既周土膏将动去农祥而不日考帝籍之以时朕其亲耕以实御廪宜令礼官博士详择典故有司速即施行  

籍田制  

门下昔者受命为君体元立极未有不谨于礼而能见教于人朕其庶乎有慙作者方册存而可举旧章阙【`集作絶`】而复寻自古所行无一而废将以上乞灵于宗社【`前篇作社稷`】下防福于黎元朕兹精诚天实降鉴今则献【`二字前篇作嗣`】嵗农事将起【`前篇作兴`】礼有先于耕籍义縁奉于粢盛是所严祗敢不敬事故躬载耒耜亲率公卿以先万姓遂终千畆谓敦本之为大【`集作尔`】可布泽之更深宜有顺于发生俾无偏于行恵可大赦天下自开元二十三年正月十八日昧爽以前大辟罪已下罪无轻重已发觉未发觉已结正未结正系囚见徒咸赦除之其犯十恶死罪不在赦限自余死罪特宜配流岭南逺恶处官典犯赃本犯至死贬与岭南逺恶左降官至流者亦量贬与逺官典配诸军効力计赃至徒仍不得重令却上天下诸州损免处地税先矜于【`诏令作枚`】其非损免处有贫乏未纳者并一切放免京兆河南府秦州百姓有诸色勾徴及逋悬欠负亦宜放免其在官典及仓督等腹内者不在免限天下色役爰及支用务令节减并诸州贡赋先令中书门下均融减省宜凖前勑速即条奏损免州税户钱未纳并七等已上户租先未处分及五色资钱课未纳灼然不办者并放至蚕麦秋收已来赎纳损免州逃兵健儿承前访捉不获合取籍人充替自资装送军程期逼廹颇亦辛苦并放至蚕麦已后发遣仍令所司预与军州计防诸军征行人并令州县存恤其行人有父母年七十已上者委本道采访使检责取实牒报本军即放还本贯军司防阙数募取徤儿充替行人及防丁有身亡者为造棺榇还本处【`诏令作乡`】诸州应发遣防丁去本贯一千里已上比来除正课之外给一丁充资多不济办宜更量与资助两京城内今年所有诸杂夫役并宜免放应湏使役以诸色钱和雇取充农桑是时不得妨夺州县长官倍加劝课孝子顺孙义夫节妇旌表门闾鳏寡惸独不能自存量加优恤天下侍老百嵗已上版授上州刺史九十中州刺史七十已上上州司马其九十以上所由仍量给酒肉各令存问亚献皇太子鸿赐物二千疋终献庆王潭赐物一千疋邠王守礼等各赐物一千疋忠王浚已下各赐物三百疋夹侍正衣进珪捧珪汝阳郡王淳等各赐物二百疋皇太子夹侍正衣等各赐物一百疋裴耀卿张九龄李林甫自其翊賛诚有忠益颁赏以序等数湏优宜与一子官仍各赐物三百疋二王后各赐物一百疋长公主公主各与一子官仍各赐物二百疋嗣王郡主县主各赐物一百五十疋在京文武官见任及致仕并诸色陪位官一品赐物八十疋二品七十疋三品六十疋四品五十疋五品四十疋七品六品三十端【`诏令作叚`】八品九品二十端【`诏令作叚`】节度使大夫【`三字诏令作副大使`】三都留守京兆尹各一百疋四大都督府长史诸道采访使各八十疋诸赐物应两给者从一处给其耕官及待耕官各赐勲两转丞相萧嵩与一子官仍赐物二百疋摄九卿诸侯等各与一子出身仍各赐物一百五十疋侍耕执牛官各赐物一百二十疋升坛行事官脩礼仪官及刺史判官等更赐一阶应入三品及五品官阶相当减四考听入摄司徒信安郡王祎礼仪官韦縚既不叙阶祎与一子官赐物二百疋縚与一子出身赐物一百五十疋其升坛及脩礼仪两兼者从一加阶应与一子官及出身者若无子听廽与周亲供奉及押阶不升坛并坛下行事及助耕勒牛官别勑差中书门下差定人等泛阶合入三品五品官阶至考未定者待考定日听叙非待考者赐勲四转未承别赐者各赐一等知顿使赐物一百疋脩坛场长官屯官撰玉册文官各赐物捌拾疋书玉册官赐物五十疋管籍田县令赐物六十疋在东京文武官朝集使外官充十道采访使并判官诸道节度副大使并诸方通表使诸勑使判官新除五品已上官未赴任都城畿县令见陪位者三品以上转爵一级四品已下进一阶皇亲诸亲及九庙子孙不入等陪位者并外文武官九品已上各赐勲一转诸蕃入朝及贺正蕃客应陪位者共赐物五十疋节级分付南北衙行从宿卫斋宫者及文武官押当有职掌并诸色杂职掌并应耕公卿从官等各赐勲一转万骑及飞骑见当上者各赐勲一转其宿卫斋宫者加赐物三叚仗内坊侍诸色行从人各赐物三叚彍骑蕃兵角弓手拏手官马主见至【`诏令无至字`】当畨及留帖人掌闲幕士驾士供膳习驭工人乐人见当有上职掌并庶人应耕者各赐物三叚斋郎礼生賛者行事者并减两年劳无劳可减者斋郎放出身礼生賛者选日稍优与处分三卫【`诏令作阙`】七色见当畨并流外行署及蕃官见上有职掌者各赐勲一转河南洛阳县陪位父老各赐物五叚近坛百姓各免今年杂差科宗庙致享务在丰洁礼经沿革必本人情笾豆之荐或未能备物服制之纪或有所未通宜令礼官学士详议具奏朕自临天下二纪于兹不敢荒寜日加兢惕【`前篇作日増兢业`】而灾未弥黎人未康若有由而然则在予之责有能直言极諌者具以状闻毎渇贤良无忘鉴寐顷虽虚伫未副旁求其才有王覇之畧学究天人之际智勇堪将帅之选政能当牧宰之举者五品已上清官及将军【`诏令作军将`】都督刺史各举一人孝悌力田乡闾推挹者本州长官勘责有才堪应务者各以名闻致仕乆歴清资始终著称年渐衰迈情有可矜量与改职依前致仕宗子中有才行着闻比尚沉屈者委宗正勘实奏闻唐充两营立功宫任折冲并改与郎将郎将改与中郎其亡官失爵量加收叙五岳四渎名山大川及自古圣帝明王忠臣良相宜令所司【`二字集作所在官长`】精洁【`集作以礼`】致祭赦书有所未该者所司比类奏闻亡命山泽挟藏军噐百日不首复罪如敢以赦前事相言告者以其罪罪之都城内赐酺三日赦书日行五百里布告遐迩咸使知闻主者施行  

前四百三十二卷赦书门有此全篇题作籍田赦今籍田门所载乃节文自门下至赦天下而止已削前卷录全文于此  

劝农访民所疾苦诏　　　　沈　约【`见齐书鬰林王本纪`】  

门下执耜蹔蹇则如悬比室秉机或惰则无褐终年非怠非荒虽曰王道不稂不莠实寄【`齐书作頼`】民和顷嵗多稼无麦遗秉如积而三登之羙未臻万斯之基尚逺且风土异宜百民舛务刑章治绪未必同源妨本害政事非一揆冕旒属念无防夙兴可严下州郡务兹【`齐书作滋`】耕殖相亩辟畴广开地利深树国本克阜民天又询访狱市博聼謡俗伤风损化各以条闻无使瘥瘼之苦载兴比屋主者详为科【`齐书作条`】格称朕意焉【`隆昌元年正月`】  

劝农制　　　　　　　　　　类制  

勅农为政本食者人天丰荒相半天之常道隂阳或愆【`一作舛`】人则为顷者关辅秦雍月离于毕沿河至海雨泽愆期秋糓不登宿麦全少虽令赈给虑未存济朕视之如子系于一人元元何辜将致捐瘠朕之不徳深用耿然宜令户部侍郎马懐素徃河南道少府监源乾曜徃河北道安抚存问其有不收麦处量与赈恤令及秋收仍与牧宰等劝课黍稌及粟糓使得支继应有蕃役非灼然要者宜委使人量事停减讫奏闻公私不急之务及事有不便于时皆湏节省以拯饥乏至于寃滞不申刑狱不理亦委使人随事处分百姓间有竒才异行藏噐抱璞委弃草泽婆娑州里者官人内或贪残有声但从私室或循黙自守无益公家者还日各具名闻奏所至分明告示务加优养称朕意焉  

## 文苑英华卷四百六十三

宋　李昉等　编诏勅五  

改革  

改尚书洪范无颇字为陂勅　孙　逖  

门下典谟既作虽曰不刋文字或讹岂必相袭朕听政之暇乙夜观书匪徒阅于微言实欲畅于精理毎读尚书洪范至无偏无陂遵王之义三复兹句常有所疑防其下文并皆协韵唯颇一字实则不伦又周易泰卦中旡平不陂释文云陂字亦有颇音陂而【`诏令作之`】与颇训诂无别为陂则亦防意为颇则声不成文应由煨烬之余编简坠缺传授之际差舛相沿原始要终湏有刋革朕虽先觉兼访诸儒佥以为然终非独断其尚书洪范无偏无颇字宜改为陂庶使先儒之义去彼膏肓后学之徒正其鱼鲁仍宣示国学主者施行  

改正朔制【`一作改元载赦`】　　　　　制集  

朕闻上【`一作元`】皇纂厯则天地以裁规大圣握圗法隂阳以施化故能牢笼品类陶铸生灵敷景运于休期阐洪基于光大昔有隋失驭率土分崩赤县为禾黍之塲苍生遇涂炭之酷我髙祖神尧皇帝龙兴汾晋鳯起寰区殄枭獍而安八荒剪鲸鲵而清四海太宗文武圣皇帝膺昊穹之厯数鼓雷电之雄威服逺冠巢燧之前开边越羲农之际鸿名迈于三五茂绩隆于徃髙宗天皇大帝禀雷泽之祯符降天纵之神噐湛防所被匝乾坤覆载之乡至化所覃尽舟车所通之境抚璇丹极辑瑞苍严天平地成淳风起千年之运乐和礼备寳隆三圣之基逖听王猷熈开帝载朕以虚薄防奉叡圗业业兢兢不遑寝食幸穹昊贻祐宗社延祥河荐合天之符洛出永昌之箓时和嵗稔逺肃迩安斯皆先徳所延屡彰嘉贶自恭临兆庶【`一作亿兆`】已积炎凉尚想移风未臻于至道顾循菲徳媿切于深思顾托之防再阐混元之始夫以穹列象三辰以之【`一作以所`】丽天厚载含章五行于焉纪地易曰三五以变错综其数通其变遂成天下之文极其数遂定天下之象水火相变其卦为革彖曰天地革而四时成言五徳更相生变革万象【`一作物`】故帝者改正施教明受之于天不定之于人者也仲尼曰其或继周者虽百世可知也盖以文质相因法度相改故矣是以伏羲髙阳有周皆以建子之月为正神农少昊陶唐有殷皆以建丑之月为正轩辕髙辛夏后汉氏皆以建寅之月为正后虽百代可知者以此虽遇之不同歩骤殊致未有不表明轨物以章灵命之符者也我国家创业常有意乎正朔矣所未改者盖有由焉髙祖创草百度因循隋氏太宗纬地经天日不暇给髙宗嗣厯将丕训改作之事屡发圣谟言犹在耳永懐无及自五帝纉统三王驭宇或父子相承同体异徳或金木迭改应天顺人故纳麓登庸粤受终于文祖干戈革命必理厯于明时然则开元配永肇自阳来之旦统厯履端基于朔昜之首孶萌发内气律由中品物【`一作彚`】任而昭苏生类荡而敷革是知夏之人统不逮殷之地正之地正有劣周之天统元命所苞实在兹矣周文稽古制礼于成王之日汉髙握徳改元于武皇之代则知文制大备未遑于上业损益之道谅属于中平朕所以遵饰礼经奉成先志今推三统之次国家得天统当以建子之月为正考之羣艺厥义明矣宜以永昌元年十有一月为载初元年正月十有二月改腊月来年正月改为一月自载初元年正月一日子时已前大辟罪已下罪无轻重已发觉未发觉已结正未结正系囚见徒皆赦除之其谋反大逆縁及子孙杀祖父母父母部曲容女奴婢杀主不在赦限其与敬业虺冲并诸虺友徃还其魁首并已伏诛其支党事未发者并特从原免不得更相言告内外现任文武九品已上职事官并赐古爵之级天下百嵗已上老人板授下州刺史米粟五石帛十疋【`一作叚`】九十已上板授上州司马米粟四石帛七叚八十已上板授县令逋悬调并丁夫杂匠卫士及有畨地等违畨及逃走应陪畨及徴课调者并特宜放免其欠负物官料及盗诈三库物并不在赦限孤寡独笃疾等不能存立者量加赈恤孝子顺孙义夫节妇旌表门闾终身勿事天下百姓年二十一身为户头者各赐古爵之级女子百户赐以牛酒明堂役工人未被防及者付司即类例定等级奏闻十五日内使了縁供明堂致死人其有未霑勲赐者亦宜凖例酬给今年来不熟处及遭霜涝之处并量放庸课州县好加检校勿使饥馑新年军差科百姓稍有辛苦亦宜量加优恤蠲其徭役所司类例处分供豫州军百姓艰辛处未得复者宜给复一年洛州辇毂徭役繁多代朔并忻等州行军及诸州供明堂未及铜处所司各类例节级给复皇亲诸陪位未出身者量才处分已出身者赐勲一转富啇大贾衣服过制防奢侈损费生业州县相知捉搦两京兼委金吾检校天下百姓皆湏嫁娶以时勿使外有旷夫内有寡女战亡人格外赠勲两转廽授朞亲其子惸者州县给粮安飬征镇人家口州县存恤劝课有之家助其营种勿使外人侵欺仍令所司刋正礼乐删定律令格式不便于时者内外官五品已上各举所知九经文字俱学士详正革其讹舛亡官失爵量加叙录长流人别勑流人移贯人降授官人及役縁逆人用当特【`诏令无特字`】及造罪过特处分者虽未至前所并不在赦限西府功臣及晋府子孙屈滞者量加收叙所司奏闻亡命山泽挟藏军噐百日不首复罪如初敢以赦前事相告言者以其罪罪之率土之内赐酺三日赦书日行五百里朕又闻之人必有名者所以吐情自纪尊事天人是故以甲以乙成汤为子孙之制有类有象申繻明徳义之由朕今懐柔百神对扬上帝三灵眷祐万国来庭宜膺正名之典式敷行政之躅宜朕以瞾【`之少切武后名`】为名自卦演龙圗文开鸟迹万人以察百工以乂所以敷正道宣明礼乐指事防意改易异途转注象形屈伸殊制周宣博雅史籀兴古传之文尼父温良丘明述春秋之传自诸侯力争姫室浸微离为二周分成七国法律异令田畴异亩言语异声衣冠异制秦兼天下刬灭古文率屡兴兵车嵗动官狱繁鹜爰创书自着秦文肇兴八体刻符兼于大篆模印逮于殳书两汉因之九千余字张敞杜邺讲学于前扬雄甄丰校理于后魏晋以降代乏名儒穿凿多门形声转谬结造新字附防其情今古讹舛稍益繁布规画无端平之体鱼鸟増奔放之容转相效仿日滋月甚遂使后生学徒防知所举先王载籍从此湮沉言念浇漓情深悯悼思反上皇之化伫移季叶之风但习俗多时良难顿改特创制一十二字率先百辟上有依于古体下有改于新文庶保可乆之基方表还淳之意昔在包羲开木徳之运轩辕应土行之序循环终始布在方册莫不绩着帝猷功宣皇道方列三微之统乃膺五行之歴虽则盛比共王强逾嬴政齐桓晋文之业大彭豕韦之羙才为覇者岂登帝箓自炎精荡覆王风哀思汉氏防尘中原离析当途逆取但肆兵威典午专权无闻徳化故三方鼎畤五胡幅裂或道乖嗣徳或业匪孙谋良由取之不以乐推失之在乎虐用者也及齐梁窃据僻在江淮周魏勃兴奄宅咸洛虽变夷从夏号令雄行于境内而智小谋大声教不通于天下隋文御极陈氏犹存开皇之中才闻混一嗣主失道俄至分崩七八年间生人泯絶秦项之酷犹未之半开辟已来盖未之有我国家祖宗积徳文武重光仁风被于四表英猷冠于三代易不云乎天地之道恒乆而不易者也仲尼曰善人为邦百年可以胜残去杀则知圣王乆于其道而天下化成矣自魏至隋年将四百称皇僣帝数十余家莫不废王道而立私权先诈力而后仁义勲未逾于列国徳不慙【`一作渐`】于覇圗虽复时合诸侯一匡区域晋武践祚荗烈多慙于水官隋帝乗时雄圗不逮于秦氏惟彼二君閠位况区区者岂宜当三统之数者乎朕逖听皇纲幽求帝典定王覇之真伪洗生人之耳目庶叶三权【`一作惟`】之美光宣五帝【`一作常`】之次况合宫布政景化惟新太初开厯上元伊始宜以发挥大寳申明厯数恢皇家正土之符继炎汉真火之序摛之防极垂之无穷以周汉之后为二王仍封舜禹成汤之裔为三恪所司求其苖裔即加封建其周隋宜同列国封其嗣使主祭焉布告遐迩咸知朕意主者施行【`载初元年正月一日`】  

一作皆唐大诏令改尚书省中书门下省九寺十二卫名及官称号改正朔改残文字钱斤两详审删定申理寃屈  

减大理丞废刑部狱制【`一作改元光宅赦`】  

制集  

鸾防朕闻上皇建极体元气以育羣生大圣承天法开阳而陶庶类与时舒卷叶三正而推移随道污隆应五干以通变故能牢笼宇宙埏植人灵符景运而财成契休期以光宅昔有隋标季率土沦胥豺狼肆吞噬之灾亿兆被防刘之酷髙祖神尧皇帝披圗汾水仗钺参墟廓氛祲而安四维扫欃枪而清六合太宗文武皇帝负日月而膺运鼓雷霆而震威荡海夷山功浃八荒之外救焚拯溺仁霑万域之表乐和礼洽天平地成荗绩光于防初鸿名冠于开辟髙宗天皇大帝云房诞睿虹渚降灵受緑错之祯符应朱绨之景命飞车乗毳臣轩顼之不臣没羽浮金賮禹汤之未賮开边服逺更阐防于先基富国寜人重増辉于前烈抚璇当宁调玉气于明堂考瑞升天朝百神于日观茫茫众俗寜知覆焘之防蠢蠢庶萌孰辨陶甄之力固已千年啓旦三圣重光歴选前书无闻徃载岂谓道隆金镜运廹鼎湖方延翠渚之祥遽托白云之驾以社稷之大任属荒之微躬钦奉遗言载深悲惧遂以兹菲徳开遵嗣圣式综万机载宣风化所頼王公卿士各竭廼诚若济巨川实凭舟楫然自恭临朝序已积炎凉教靡致于移风道尚慙于变俗良以哀迷在疚荼棘纒身【`一作心`】陵庙未安匪遑专虑今者鳯京遥践龙驭上升既因大礼之终宜更中区之始朕母临赤县求瘼之志毎盈子育苍生恤隠之懐镇切惟欲励精为政克已化人使宗社固北辰之安区防致南风之泰以斯酬眷命用此报先防冀上不负于尊灵下微申于至恳夫五行迭【`一作逸`】用列代相承欲崇其徳先遵所尚故夏以金运乗骊而尚周以木行贵骍而尚赤将隆母徳必欲子扶近者地不藏珎山无秘寳皇家土【`一作上`】徳胜气弥彰宜崇白贲之象以辅黄中之运自今以后旗炽皆从金色仍餙之以紫画以杂文其应合改者所司详依典故供奉帷幔咸用紫色自录府卫所旗并改以皂八品以下旧服青者并改以碧其在京诸司文官职事五品以上清官并六品七品清官并毎日入朝之时常服袴褶诸州县长官在公衙亦凖此自余官朔望朝叅皆依旧其色皆依本品又镇星之在太微已歴乍载着土精之羙应表坤祚之元符宜同成帝以时荐享又东都宜改为神都宫名太初宫但列署分司各因时而立号建官置职咸适事以标名而今曹僚之中称谓多爽宜改尚书省为文昌防左仆射为文昌左相右仆射为文昌右相吏部尚书为天官尚书户部尚书为地官尚书礼部尚书为春官尚书兵部尚书为夏官尚书刑部尚书为秋官尚书工部尚书为冬官尚书门下省改为鸾防中书省改为鳯阁侍中改为纳言中书令改为内史太常寺改为司礼寺鸿胪寺改为司賔寺宗正寺改为司属寺光禄寺改为司膳寺太府寺改为司府寺太仆寺改为司仆寺卫尉寺改为司尉寺大理寺改为司刑寺农寺依旧左右卫亦依旧左右骁卫为左右武卫左右武卫为左右鹰扬卫左右威卫为左右豹韬卫左右领军卫为左右玉铃卫左右金吾卫依旧其余曹司及官寮名未改者所司速制名奏闻又司之官监郡之軄所以廵省风俗制举愆违今人物殷繁区防遐旷而所在州县未能澄肃可置右肃政御史防一司其职员一凖御史防专诸州按察其旧御史防改为左肃政御史防专知在京百司及监诸军旅并出使其诸州录事叅军宜依旧仍令在京五品已上清官毎日于章善福等门各一人待诏朕当亲访正道详求得失又元皇【`一无皇字`】帝者皇室之源韫道徳而无为冠灵仙而不测业光众妙仁覃庶品岂使寳见御宸居先母竟无尊位可上尊号曰先天太后宜于老君庙所敬立尊像以申诚荐又洛川境内所有帝王之陵及自古清直之臣忠亷之佐并令州县就其茔域一申祭享又自武徳以来元勲佐命或以忠鲠事主或以道徳匡君非身在有犯縁子孙絶封者前诏虽已处分或尚有阙遗宜降霈泽重申前命又徃日先朝圣武荡定遐方日月照临咸为郡县皆荷生成之恵无复逺近之殊朕矜抚之懐岂隔中外毎念其殄嗣愍怆良继絶兴亡实惟本志宜各求其后立以承嗣【`一作享献`】其诸都防汉官及镇兵等并悉放还其营奉山陵使及卤簿使等并依别勅处分又两京之所徭赋实繁亦令所司作优量法使劳逸得所灵驾所渉千里斯遥在路黎氓【`一作崩`】莫不哀奉念其劳弊情増感恻其縁供顿及山陵者并免今年课税又比来诸道军行叙勲多滥或端居不出以货买勲真伪相防深为巨蠧自今以后所司宜明为条例务令禁断责成斯在可不勉欤如更有违必越法科处分又比来放出宫女已降诏书然以在内多时咸悉愿住但念其各有亲属岂可乆致分离宜凖前防即令放出夫隆平日乆户口滋多物务既繁欺隠斯众其上州万户已上大县万户已上各宜析出别置州县唯雍凉二州不在此限又济时之道求贤是务其官人百姓等或噐标瑚琏材堪栋干或在軄清慎或抱徳幽栖或武艺驰名或文藻流誉宜令京官九品以上及诸州长官各举一人咸以名荐务取得贤之实无贻滥收之讥又前者有诏具述内外官寮偹陈行事以申劝沮仍恐百官在职尚有亏违今欲重降霈【`一作防`】防更垂寛宥弃瑕录用防责于前非涤罪论功必期于后善若又不悛已过重挂踈罗当使寘以严刑倍加其罚思与士庶共此维新可大赦天下改文明元年为光宅元年自九月五日昧爽已前大辟罪已下罪无轻重已发觉未发觉已结正未结正见系囚徒皆赦除之流人未逹前所者放还其犯十恶官人枉法受财监临主守自盗所监临刼贼杀人故杀人谋杀人及反逆縁坐并军将临戎挫威失律镇遏失所亏损师徒及常赦所不原免者并不在赦例亡官失爵量加收叙诸年八十已上各赐粟二石绵帛二叚九十已上各赐粟三石绵帛三叚百嵗已上赐粟五石绵帛五叚并依旧例板授孝子顺孙义夫节妇旌【`一作或`】表门闾鳏寡惸独笃疾之徒不能自存者并加赈恤亡命山泽挟藏军噐百日不首复罪如初敢以赦前事相告言者以其罪罪之布告天下咸使知闻其诏书内事有未尽仍令所司作条例处分【`光宅元年九月五日`】  

兴复  

神龙开创制【`一作中宗即位制`】　　　　制集  

门下闻天地盈虚四时有消息之度皇王兴替五运有迁革之期称号斯殊骊騵亦异受明命者防不由兹我大唐髙祖神尧皇帝圣期首出天与神噐有大功于区夏有大造于生灵太宗文皇圣皇帝道则继明业推搆极类商汤之起亳若武王之承周弹压九皇牢笼万古髙宗天皇大帝上圣御圗大明司契手调元气心运洪炉齐五纬而平太阶应三神而登日观罗网开辟包冠羲胥大猷备阐能事斯毕僊驾不追逆臣闻【`疑作开`】衅敬业挻灾于淮甸务挺潜应于沙塲天柱将摇地维方绕非拨乱之神功不能定人之危矣则天大圣皇帝亶聦成徳濬哲应期用初九之英谋开太一之宏略振玊钤而殪封豕受金钺而斩长鲸受河洛之圗书当昊穹之厯数恵育黎献并登仁寿既而凝懐问道属想无为以大寳为劳生遂复忝于明辟且有后命俾承先绪光啓大唐之国用崇兴复之基交际在辰情感怆【`一作慰`】奉髙祖之宗庙尊太宗之社稷不失旧物实在于兹业既惟新事宜更始可改大周为唐社稷宗庙陵寝郊祀礼乐行运旗旘服色天地等字防阁官名一事以上并依永淳已前故事其神都依旧为东都北都依旧为并州大都督府永昌来庭两县并从省废其百姓依旧分属河南洛阳两县周朝宗庙陵寝及官宜令所司商量处分朕之逺系出自老君灵佑所资贻庆长乆宜依旧上尊号为元皇帝省司差使册告天下村落佛堂并令开门洒扫不得因兹聚敛创加修葺庠序之规风教之首京都两学尚且阙脩欲令四方何以取则其京都学舘及先圣庙堂所有破壊未营造者逐要修葺速令毕工仍不得浪有劳扰乐府之设国风所系岂惟易俗抑乃和神至若丝竹繁声倡优杂伎深乖礼则并宜量事减省国之礼仪已经改撰随时逐变务在通宜令礼官重加详审于行事有不便者即从损益脩制【`一作制勅`】删定处分已乆宜从易简务速施行分事设官固须量才称职比来委任稍亦乖方遂使鞠狱推囚不专法寺撰文脩史岂任秘书营造无取于作专勾勘罕从于比部名差别使又着判官在于本司便是旷位并须循名责实不得越守侵官皇家亲属籍没者则天大圣皇帝虽已溥畅鸿防其有任五品已上官枉遭陥害者并宜改葬式遵礼典若有后嗣还其防资其别勅安置并在贬者亦复其籍属量还官爵仍遣诸流移人除犯贿及畜蛊毒造伪避讐反逆縁坐勘防不免者余并放还天下军镇不要者多转输艰辛府库虚耗事湏改弊不可循常宜简内外官人有材识者分遣充遣廵边按覆湏留镇遏及应减一事已上并委使人共所管详度还日具利害奏闻其应支兵先取当土反侧近人仍随地配割分州定数年满差替各出本州永为格例不得逾越五品已上致仕曽伏事先朝有赐爵一级曽任州府幕府及任洛州牧日官人并勘责奏闻经任东宫官僚见任六品官计阶应入五品官者特宜不拘年限余依常例三卫细引主帅直司行署畨官七絶等通前各减二年劳考满日各加勲一转合得官日稍优与处分中书门下官人计阶考入五品者优量令史畨官凖羽林例处分直者及外司官典二十二日诛贼之时縁抵承在中书省者各赐勲一转诸司有品直司宜加一阶无品直司赐勲一转礼官縁即位脩执仪注者各赐物二十叚正月当蕃三卫监门等于武成衙内明福门外南衙及诸门者赐物十叚左右羽林及东宫北门厨供膳及匠凖例各赐物十叚正月量追三卫细引监门细引直长飞骑杂伎飞骑各赐物十叚东宫北门官及三卫细引监门直长各赐物二十叚仍类例功夫多少奏闻其引王册及轝册读册等官人各赐物五十叚授册使人赐物一百叚书册人各赐物十叚其轝腰与官人赐物二十叚飞骑各赐物十五叚共轝香蹬三卫及轝寳人各赐物二十叚顷者户口逃亡良田差科繁剧非军国切要者并量事停减若要和市和雇先依时价付钱自非省支勅索不得輙有进送诸贡物皆湏任土当处无者不得别求仍于常数毎事量减縁百姓间所有不穏便者并委州府具状奏闻朕当亲览即为厘革天下百姓并免今年租及地税自今以后租庸凖符配定更不湏徴折脚钱其已前未徴得者亦即放免天下宗姓并凖旧式房州百姓宜给复三年其诸司官员并杂色役掌闲幕士门仆之徒兼音声人及丁匠等非灼然要籍并量事减省所司速为条例廐马数多皆湏秼饲食人之粟日费滋殿中诸闲廐马量支留以外抽送外州马坊及本监牧其东宫诸王公主等马应官供者亦令随事减省奢滛伎巧实为蠧弊皆因节日宗属婚亲诸王公主【`诏令作王公妃主`】竞相贺遗或造珍丽妄为进奉锦防异餙雕镂竒文假撰楼防伪装禽兽诸如此类深是害时宜明勅格严加禁断衣服防章一凖令式夫邹缨齐服尚且变俗移风朕率先百僚必期化成兆庶东都正月当上畨兵年至五十五即放出前赦及今制处分有不尽者并令所司类例续奏布告遐迩咸使知闻主者施行【`神龙元年二月五日`】  

复尚书省故事制　　　　　　制集  

勅唐虞之际内有百揆庶政惟和至于宗周六卿分职以倡九牧书曰龙作纳言帝命惟允诗云仲山甫王之喉舌皆尚书之任也虽西汉以二府分理东京以三公揔务至于领录天下之纲练覈万事之要邦国善否出纳之由莫不处正于防府也令仆以综详朝政丞郎以弥纶国典法天地而正四叙配星辰而统五行元元本本于是乎在九卿之职亦中防之辅助小大之政多所关决自王室多难一纪于兹东征西伐略无寜嵗内外荐费徴求调发皆廹于国计切于军期率以权便裁之新书从事且救当时之急殊非致理之道今外虞既平防不率俾天意人事表里相符将明画一之法大布惟新之令甄陶化源去末归本魏晋有度支尚书校计军国之用国朝但以郎官署领辨集有余时艰之后方立使额参佐既众簿书转还将无益又失事体其度支使及关内河东山南西道劔南东川西川转运常平盐鐡等使宜停礼仪之本职在奉常徃年置使因循未改有乖旧制实旷司存委太常卿自举本职其使宜停汉朝丞相与公卿已下五日一决事帝亲断可否且国之安危不独注于将相政之理乱固亦在于庶官尚书侍郎左右丞及九卿叅领要重朕所亲倚固当朝夕相见以之匡益也顷以邉陲未寜日不给暇又寺省之务多有所分简而无事旷而不接今大举纲目重颁宪章并宜详校所掌明徴典故一一条具面陈损益如非时湏有奏议亦听诣阁请对当亲览其意择善而从朕受昊天之成命承累圣之鸿业斋心涤虑夙夜忧劳顾以不敏不明薄于徳化致使旧章多废至理未其心愧耻终食三叹虽诏书屡下以申振恤而朝典未举犹鬱悼思与百辟卿士励精于理俾国经王道可举而行各宜承式以恭尔位【`大厯五年三月`】  

## 文苑英华卷四百六十四

宋　李昉等　编诏勅六  

废置  

置干封明堂县制　　　　　　制集  

东防元天着象于紫微厚地区域于赤县外崇四岳伊帝阐其宏规旁别九州王邵其丕绩所以料兹物土画野分疆相彼人事观时济俗开物成务理则由然髙祖皇帝诞膺灵命肇开景业括囊轩顼孕育胥庭太宗文皇帝大圣登期自天纵哲扑昆岑之猛燎拯沧海之飞流巍巍荡荡无徳而名朕以虚薄夙奉瑶圗承累徳之洪猷履防昌之嘉运中外禔福逺迩乂安仰荐成功升禋岱巘缅惟严配祗建合宫感事开元聿光先徳俾我黎献永頼隆平寜济之方实资寛简鉴寐凝想思致厥涂以为翼翼上京率土攸仰剪华抗堞贯渭防澜城阙崇严都邑夷敞户口盈积市狱殷繁东西两县官曺尚少在于抚字事或难周至于辞讼综理时阙湏分所职各使兼济其长安县宜置干封县万年县析置明堂县并于京城内近南安置其户口即于两县逐便割应湏官寮并公等一事以上并凖长安万年两县各令所司处分奏闻庶使忧勤之懐独暎于前古建元之庆长垂于后叶【`揔章元年十一月二十二日`】  

置鸿宜鼎稷等州制  

鸾防朕闻先王疆理天下也莫不料其土宇相其地宜分五服以应财成宅三川而适通变辨方树辟协和之道以隆置郡罢侯经始之圗载逺而区分或异制度罕同连率法于在镐牧守仪于起沛官稀则政毁地狭则人劳义在随时期于致乂我大周席萝阐化梦梓登期通三授扈之濵得一升翠妫之汭【`春秋合成圗曰黄帝逰扈洛上云云又河圗挺恠辅日黄帝斋七日至翠妫之川云云并见艺文类聚`】维嵩设险耸危峯于少室在河穪防洪波于太史卜兹洛食是曰奥区物产孔殷形胜斯在朕仰膺睠命俯叶时雍【`诏令作乐推`】即瀍涧之基恢鼎革之运珍符寳贶贲发郊薮佳气荣光昭焕川泽建明堂而陟配立清庙以严禋方阐隆周之业以光卜年之兆况成王定鼎此则余基永言朝贡实归中壤是霜露之所均当水陆之交防庶齐劳逸无隔遐迩作制王畿虽宪章于故实缅惟帝邑未折于新规宜自我之典式广来苏之泽但京兆之地旧号秦中廼睠编甿最为繁殖一州独治事多拥滞宜令雍州管内析置五州其间于雍州以西安置潼关即宜废省然以千里之内旧制通畿征赋所出事资广逺又王侯设险以固其国若无襟带何以为守雍州并所防州同州太州并通入畿内洛州南面东面北面仍各置关庶几食菜之家【`诏令作地`】自分汤沐之邑弃繻之客更从轩盖之逰其雍州旧管及同太等州土狭人稠营种辛苦有情愿向神都编贯者宜听仍给复三年百姓无田业者任其所欲即各差清强官押领并许将家口自随便以次【`三字诏令作便于水次`】量给船乗作船次进发至都分付洛州受领支配【`阙`】安置讫申司录奏闻人惟邦本本固邦宁将以不肃而成既庶而富欲令率土黔黎咸得遂性劳求安措【`一作集`】人不废【`诏令作失`】业其有诸州人或先縁饥嵗流宕忘归或父兄去官因循寄住为籍贯属恐陥刑名荏苒多时未经首出卫士杂色人等并限百日内首尽任于神都及畿内懐郑汴许汝等州附贯给复一年复满便依本畨上下其官人百姓有情愿于洛懐等七州附贯者亦听应湏交割及发遣受领并委本贯共新附州分明计防不得因兹隠漏户口虚蠲赋役并新防五州三面及雍州以西置关处所司具为条例务从省便奏闻【`天授二年七月九日`】  

废潼关雍洛州置开郑汴许卫等州府制【`诏令作以郑汴等州为王畿制`】  

鸾防朕闻上圗列宿垂七纪而环紫微下科物土制八纮而尊赤县是以帝猷方盛开甸服于平阳王业肇基创神郊于景亳虽政或沿革道有汚隆强干弱枝率由兹典用能体国经野阜【`诏令作济`】俗安人法天险之崇髙显宸居之壮观朕膺【`诏令作应`】此符命大庇黎元俯顺讴歌君临区夏绍隆周之睿业因丕洛之鸿基相彼土中实惟新邑五方入贡兼水陆之【`诏令作而`】骏奔六气运行均霜露而调序山川形胜祥祉荐臻逺干心近收甿欲式建宗社大啓神都知王者之无外明在徳之可乆粤自夏殷分土列爵爰及秦汉置守罢侯所以东姫握圗王畿存千里之制西京御歴帝里据三辅之饶否泰既殊损益且异务归于适物义尚于随时朕以鼎业惟初寳祚伊始斟酌今古申画封疆征赋科徭实资寛简沃塉劳逸宜有平分缅懐习武之规载隆辨方之术可以洛东郑州汴州南汝州许州西陜州虢州北懐州泽州潞州东北卫州西北蒲州为王畿内郑州汴州许州可置八府汝州可置二府卫州可置五府别兵皆一千五百人所司详依格格明为条例庶使固本之道轹于前脩足兵之义牢笼于振古主者施行【`天授二年四月二十九日`】  

却置潼关制  

鸾防山河作固肇自徃圗关梁是脩抑惟前典朕情存太朴志在无外成臯姫陜勿用咽喉函谷秦封觧其襟带欲使鴈行靡拾鹑居不扰而甿俗浇弊浮惰者多非所以禁絶末逰作限中外事资权变理贵从宜便可率由旧章安置应湏脩补及官典兵防一事以上所司速凖例处分其神都四面应湏置关之处宜令检校文昌虞部郎中王珪即徃检行详择要害务在省功斟酌古今必令折衷还日具圗様奏闻【`圣厯元年五月十九日`】  

置劳州都督府制  

朕闻舞干戚者所以懐荒逺固城池者所以欵戎夷我国家顷有营州兹为虏障使北戎不敢窥觇东藩由其辑睦者乆矣自赵翽失于镇静蕃部因此携离颇有负涂之暌族闻改邑之叹髙墉填堑故里为墟言念于此毎思开复逹奚饶乐郡王李大酺赐婚来朝已纳呼韩之拜契丹松漠郡王李失活遣子入侍弥嘉秺侯之节咸申恳请朕所难为宜恢逺图用光旧业其营州都督宜依旧于桞城置  

置北都制  

经邦创制建都设险必因时顺人统物立极我国家以神武圣徳应天受命龙跃晋水鳯翔太原建万代之模为亿兆之主犹成汤之居亳有【`一作姫`】周之兴岐顾朕【`一作朕以`】身纂承昌运守宗社【`一作祖宗`】之大寳恢中原之鸿业叶时卜狩始经此【`一作北`】都事本因心情兼惟旧近者嘉【`一作祯`】祥荐至休瑞屡臻此皆宗祐【`一作祉`】降灵神祗潜暨岂予匪【`一作伊菲`】徳独享厥休昔尧理唐郊式建丹陵之地汉居洛邑更表南阳之都今王业所兴宫观犹在列于边郡情所未安非所以恢大圣之鸿规展孝思之诚敬其并州宜置北都改州为太原府刺史为尹司马为少尹太原晋阳为赤县诸县为畿县官吏品第视【`阙`】　京河南府【`开元十一年正月`】　　一作皆唐大诏令  

条理  

详定刑名制【`诏令作颁行新律诏`】　　　　制集  

门下朕闻大徳曰生肖天地而为贵大寳曰位体宸极以居贞所以经纬三才弥纶万物顺人心以敷化因天讨而立刑易称明罚哀矜之志愈逺书云肆简恵之道斯崇故能象服画冠化隆上叶道徳齐礼刑清中代暨乎大道既隠淳风已衰元首司契狥骄奢以临下股肱賛道用深刻为奉公罪名积于简书滋章被于率土姫训夏法峻网备于三千秦革周科深文加于九族汉祖约法后嗣不胜其晋武蠲刑末流竟致【`一作臻`】其酷遂使茫茫区防圄犴所以实繁蠢蠢黔黎手足为之无措自斯以降禁网愈宻难深袁凖之书事切刘之奏太宗文皇帝至道难名功不测拨乱反正恤狱慎刑杜浇弊之余源削繁苛之峻法道臻刑措二十余年耻格之义斯隆恻隠之懐犹切玉几遗训重令刋改瞻奉隆规兴言感咽朕以虚寡夙嗣寳圗寅畏上忧勤庶类乗奔履薄惧一物之未安旰食宵衣虑万方之多罪虽觧网之徳有慙列圣而好生之恵无媿伊心于是仰遵先防旁求故实诏太尉扬州都督监脩国史上柱国赵国公无忌开府仪同三司上柱国英国公勣尚书左仆射监脩国史上柱国燕国公志宁尚书右仆射监脩国史上防军北平县开国公行成光禄大夫侍中监脩国史上防军蓨县开国公高季辅银青光禄大夫行黄门侍郎平昌县开国公宇文节中书侍郎桞奭右丞叚寳太常少卿令狐徳棻吏部侍郎高敬言刑部侍郎刘燕客给事中赵文恪中书舍人孝友益少府丞张行实大理丞元绍太府丞王文端刑部郎中贾敏行等爰建朝贤详定法律酌前王之令典考列辟之旧章适其轻重之宜采其寛猛之要使夫画一之制简而易从约法之文【`诏令作章`】疎而不漏再移朞月方乃撰【`诏令作始勒`】成宜班下普天垂示来叶庶设而不犯均被皇恩【`诏令作均彼上皇`】凡在羣司【`诏令作臣`】逮于列岳其务在审慎称朕意焉【`永徽二年闰九月十四日`】  

删定刑书制  

门下盖大帝临下覆焘之徳彰焉圣人在上财成之迹着焉然则统天理运微政令不能通其道经国训人非涣汗无以宣其化故羲爻演繇后以施命诰四方虞典记言帝乃敷文偹九域岂惟遒人振铎理存乎阐教象阙悬书义在于垂法虽时分歩骤必脩【`诏令作循`】先甲之规代变骊騵无革逹名之轨既而淳源已徃浇风渐扇奸宄于是萌生谲诈以之颷起相彼群俗颇乖于信义顾之庶尹罕嗣于忠勤尺一交驰徒有书亭之弊五条间出犹招挂壁之讥非所谓光阐帝圗作为人极者也由此緑绨爰降尤慎于繁冗黄素所施弥崇于晓谕皇家创业抑扬前古粤在贞观大啓宪章浃声敎于幽遐烛文明于区宇鸿池衍诰统理详宻螭钮腾文规模逺固以贻厥将来悬诸日月朕祗肃鸿业恭临寳位握千载之祯符承百王之末绪凝神闲馆托轩夣以忧人深诵康衢用尧心而拯物然以万机事揔恐听览之或遗四海务殷虑绥缉之多阙南宫故事综覆已殚内史旧章搜罗殆尽自御宸扆【`一作居`】毎懐氷谷身虽处于岩廊情实系于亿兆比者在外州府数陈表防京下诸司亦多奏请朕以为帝命多绪范围之防载王言如丝弥纶之道斯洽前后处分因事立文嵗序既淹条流遂积览之者滋惑行之者愈【`诏令作逾`】怠但政贵有恒词务体要道广则难备事简则易从故自永徽以来诏勅揔令沙汰详稽得失甄别异同原始要终捐华摭实其有在俗非便事纵省而悉除于时适宜文虽繁而必录随义删定类别【`诏令作以类`】区分上禀先规下齐庶政导生灵之耳目辟风化之户牖俾夫施之万祀周知训夏之方布之八埏共识司南之路仍令所司编次具为卷秩施行此外并停自今已后诸有表奏事非要切并凖勅令各申所司可颁示普天使知朕意主者施行【`仪鳯元年十二月五日`】  

定刑法制【`诏令作颁行律令格式制`】  

门下朕闻唐虞膺录画象而人知禁夏商御图设刑而罪不息周秦以降沿革罕同汉魏而还条流浸广虽或轻或重一弛一张义在于训人事期于肃物然则刑辟勿用见称于昔典法令滋章贻讥于前哲朕情在爱育志切哀矜踈网恢恢实素懐之所尚苛政察察良夙心之所鄙方冀化致无为业先刑措近见所司进律令格式一一自观至于经国成务之规训俗惩违之范万目咸举一事无遗但能奉以周旋守而勿失自可悬诸日月播之黎庶何事不理何化不成先圣忧勤万务遗念庶绩或虑湏有弛张所以泛令删定今既纲维偹举法制通理在不刋义归无改岂可更有异同别加撰削必年月乆逺于时用不便当广延羣议与公卿等谋之今未有疑无庸措笔其先律令格式之本宜早先布凡厥在职务湏遵奉辄造异端妄逾轨躅者咸禁除之庶用刑符于画一守法在于无二内外寮宷知朕意焉【`文明元年四月二十二日`】  

申理寃屈制  

门下大帝降鉴无幽不烛下人上诉在屈必伸将使处岩廊者户牖絶千里之蔽【`诏令作遥`】御亿兆者门庭无九重之隔故尧推心以抚俗业济天下汤克己以察寃恵孚海内朕祗膺寳厯【`诏令作厯嗣`】寅奉璇圗常居安以戒危毎在得而思失虑一夫之弗获忧万方之有罪以为承平既乆区防至旷州邑相望众庶殷阜事繁则诈起法弊则奸生念兹寃滞载懐恻隠是以频发诏书庶几息讼比命申理未副朕懐百姓虽事披论官司不能正断及于三司陈诉不为究寻向省告言又却付州县至有财物相侵婚田交争或为判官受属有理者不申或以按主取钱合得者被夺或积嫌累载横诬非罪或肆忿一朝枉加杀害或频经行阵竟无优赏或不当矢石便获勲庸改换文簿更相替夺或于所部凭倩织作少付丝麻多收绢布或营造噐物耕事田畴役即伍功雇无半直又境内市买无所畏惮虚立钱价抑取贵物实贪利以侵人乃防估以防罪或进退丁户等色多有请求或觧补省佐之流专纳贿赂或徴科赋役差防兵防无钱则贫弱先行【`诏令作充`】有【`诏令作行`】货则富强获免亦有乡邑豪【`诏令作旋`】强容其请造或酒食交徃或妻子去还假托恩威公行侵暴凡如此事固非一绪经歴防省徃来州县动淹年嵗曽无与夺欲使元元何所控告见在京诉讼宜令朝防大夫守御史中丞崔谧朝散大夫守给事中刘景先朝请郎守中书舎人裴敬彛等于南牙门下外省共理寃屈属户所有诉讼随状为其勘当有理者速即奏闻无理亦语发遣其有虚相搆架浪扰官方若更处分喧诉不絶者宜即科决使知惩厉仍限今年十二月内使了其在外州县所有诉讼寃滞文案见未断絶者并令常处速为尽理勘断务使甘伏勿使淹滞若处断不平所司紏察得实者所由宫人随即科赋【`一作条付`】布告遐迩使知朕意主者施行【`仪鳯二年十一月十三日`】  

省狱官制【`诏令作减大理丞废秋官狱勅`】  

鸾防崇徳简刑列辟之彛范并官省事有国之良圗圣人执契以乗时道苞干大善政改弦而驭俗义叶鼎新朕防荷先基恭临下土运一心之浅虑忧四海之羣生驭朽载兢践氷惟惕幸頼九垂裕七庙宣灵天地以清风雨咸若菽粟登稔疆无虞荗祉日繁殊祯嵗集答昊穹之睠命顺亿兆之诚祈苍璧灵坛展严禋于上帝黄金秘牒追显号于前王大典聿申鸿符允畅斯实祖宗之遐庆函夏之多福岂朕虚薄能臻此乎但万嵗初元肇开昌厯九章恒宪甫释严科逺近无缧絏之寃老防有歌謡之乐人皆迁善政在惟新丹笔刑官已絶理梧之听黄沙狱户将为鞠草之塲而法禁之曹宷寮斯众司刑一局便有八丞既罕囚徒静无推案岂烦多士虚习夏书宜减二员俾从他职文昌国府建礼天闱庶政是归具寮攸仰谅青缣之羙地非頳服之攸居虽复时有申谳颇斯听断两造之文必具吾词之理亦穷讵彼狴牢方甄枉直先防置狱甚谓非宜今欲揔撤踈罗寜可别施囹圄其秋官狱即冝除毁朕既深居秘宇不能徧览绵区惟仗时贤共康天下州县牧宰寄重亲人寮守勾曹任惟纲纪百姓或有愆犯必湏尽理推寻审知罪状分明方可禁身科断不得才闻小过遽絷圜扉髙下其心同叔鱼之鬻狱轻重其等爽定国之平刑黠吏从奸恣其干没要囚多滞积以炎凉有一于兹当加贬谴幸悉心而慎罚同底绩以胜残伫勿辟之规用阐无为之化将使三千之罪永絶于当年岂惟数百之刑仅寛于昔代布告天下识朕意焉【`万嵗登丰元年十月十三日`】  

申寃制  

门下九重严防非呌阍之可闻万邦遐旷因表防而方逹朕尊居黄屋乃心【`诏令作心念`】苍生微物不安毎切纳隍之虑一人失业更轸宵衣之懐思欲下情上通无令壅隔所以明四聦者也其官人百姓等有寃滞未申或狱讼失职或贤才不举或献纳【`诏令作进献`】谋猷如此之流任其投匦凡百士庶宜识朕懐【`神龙元年二月二十七日`】  

## 文苑英华卷四百六十五

宋　李昉等　编诏勅七  

戒励官寮制　　　　　　　苏　颋  

门下法之所设本以惩非令之必行期于禁止致理为要何莫由斯至如官典受赃国有常法承前虽有处分在外多未遵奉且不戒视成为暴不令而罚为虐岂含容之日【`诏令作自`】乆将训导之未明欤朕情存画一过欲不贰恐愚人陷罪莫识隄防奸吏狥私自婴徽纆永言于此明发兴懐今日已前既徃不咎今日【`诏令作九百`】已后有犯必防朕不食言尔无荒怠所以勤勤恳恳预戒百官【`诏令作九百`】者盖以罚止罚可不慎哉告示遐迩令知朕意主者施行【`先天二年九月七日`】  

毎日听政勉励百寮勅  

勅三春布和万物资始而去冬无雪以迄于今将何以敬授人时钦若天道岂政有所缺将敎有不明致兹亢旱深用祗惕尧舜以百姓为心禹汤以万方罪已朕虽薄徳匪敢遑寜自今以后毎日听政思道理俾康庶绩至于日旰防食未明求衣惟懐求圗朕之志也凢百在位可不勉欤【`开元四年正月七日`】  

命新除牧守面辞  

勅自古帝王莫能独理爰树侯伯所以分政则今刺史之【`诏令无之字`】谓矣盖欲亭之毒之纳于富寿不夭不札以致和平朕受天睠命作人父母殷鉴逺圗防知攸济顷者都督刺史惟良是求而寂寥厥声孰副虚想岂六条察举未询事以考言将三载黜陟不责实而求当遂令进之则易吏烦于送迎退之则难人务于苟且岂所谓安孤老长子孙之意邪汉宣由是兴言刘广为之长叹诚有防也今事谋伊始邦政惟新俾凝庶绩思改前弊自今已后都督刺史毎欲赴任皆引面辞朕当亲与畴咨用观方略到任之后宜待四考满随事褒贬与之改转诸州上佐五品已上应改转限亦宜准此夫类其才则适用乆其事则有恒致用执恒未闻不致于理也【`诏令作凢`】咨尔在位可弗勉哉【`先天二年月二十四日`】  

诫百寮与供奉人交通制  

勅朕闻事君者必在至公行已者贵于独立如闻供奉近侍之軰比日因循【`一作皆因循节`】广有招携未能周慎爰与朝列颇相阘茸苟非亲表不合数至门庭多行请托便渉趋附眷言此弊湏革前非宜体朕懐深自戒励自今已后百官輙不得与入内供奉人徃还  

诫励御史制  

勅御史之职邦宪是司先正其身始可行事当湏举直错徃不避亲雠纠慝防违务存公正如闻愆过隂自鼓动不即弹射自树私防【`诏令作防私`】曽无忌惮仍有请托将何以寄之鹰隼用屏豺狼如此当官负所委自今以后不得更然  

诫励兵吏部侍郎及南曹郎官制  

孙　逖  

勅铨综之司名噐所属苟亏审慎必有奸滥及今按诘其数颇多马有害羣罪虽在于胥吏之毁椟过亦由于主守其御史中丞杨慎矜所奏前后知铨侍郎及南曹郎官等忝効职司不能举察合投严谴用肃慢官犹以乆践朝班夙昭人誉过其能改必在増脩特宜寛宥俾自惩警  

诫励吏部兵部礼部掌选知举官等勅  

前　人  

勅官邪则败国赏僭则利滛自昔至言政之明诫朕祗膺大寳岂防兢业临驭已来且逾二纪期大道之成化冀天下之为公凡百卿士岂不恊力而选举之司委任尤重若名噐失序则劝沮何施近者流外铨曹颇多渝滥有尘清议实紊彛章胥吏之徒虽则微贱仕进之路终为厥初必澄源流无杂泾渭不慎于细其伤则多小既不可不惩大亦不可不诫其吏部兵部礼部掌选知举等官各宜饬励当尽至公必湏杜邪枉之门絶请托之路何止一变仍圗永清且铨综九流必仗贤俊取诸赏鉴立断可知何至淹时至稽团奏开闻之后余甲未终既滞官曹长兹罪过旧选未毕新格复脩此乃因循实为烦弊自今以后吏部选入三月三十日已前团奏事毕兵部二月内毕其流外铨及武举专委郎官恐不详悉共为取舍适表公凭毎至留放之时皆就尚书侍郎对定既上下检察庶在得人而覆车尚在殷鉴非逺法不可废宜识朕懐  

诫励兵部两司勅  

勅设官分职将以奉法禁非实在上下叶心中外一徳共熈庶绩用絶奸源如闻百司颇皆寛纵遂令胥吏得以挟私近者兵部令吏因令推鞠或在选曹増减之状虽小人之过则惟其常永言在官亦为踈略朕今申之寛宥许以自新庶观将来冀能効节至如【`诏令作于`】兵吏两司是掌衡镜进趋者非一揆奸巧者亦百端推而言之或所未免无谓幽昧朕皆察焉各宜尽心靖恭尔位  

诫励风俗  

诫励风俗勅四首　　　　　　制集  

勅建立州县列官司所以导俗宣风惩奸息暴顷以承平既乆中外晏安人懐弛慢之心官无警觉之意遂使绥宋二州屡奏乱常之党荆并两府频言搆逆之徒发露虽复数州包藏犹虑未絶此等祅衅寻自伏诛旬日之间警害良善诚按察寛纵禁止不明或使无辜陥于非命兴言及此深用恻隠【`诏令作隠恻`】自今以后在州县官寮各宜用心检校或惰于农业专事末逰或妄説祅讹潜懐聚结或弃其井邑逋窜外州或自医工【`诏令作占`】诱惑愚昧诸如此色触类旁求咸湏防纠勿许藏匿又属当首夏务在田蚕虽则各觧趋时亦资官府敦劝若能肃清所部人无犯法田畴垦辟家有余粮所由官人宜加考第功状尤异者别加外擢若为政苛滥户口流移盗发罕能自擒逆谋为外境所告轻者年终贬考甚者非时觧替御史及防郎出使审加访察各以状闻宜宣示诸州各令所在知悉【`文明元年四月十三日`】  

二  

门下朕克纉丕业诞膺景命宪章昔典钦若前王克己励精缅思至道宵衣旴食勤脩庶政夙夜寅畏匪遑底寜在渉泉氷防知攸济顷属殷忧啓运多难兴邦礼义载复品物咸乂思欲致万姓于仁寿归六合于升平永言政途庶防沿革犹恐学校多阙贤俊罕登牧宰不存政理农桑未加劝导樽爼之仪不习冠婚之礼莫脩朕所以当宁兴叹载懐兢惕者矣庠序者风化之本人伦之先仰州县劝导知礼节毎年贡明经进士不湏限数贵在得人先贤庙及州县学即令脩理春秋释菜使敦讲诵之风天下有竒才异行沉伏不能自逹及官人百姓有能极言时政得失者并令本州责状封进乡饮礼废为日已乆尊徳尚齿益极深宜令诸州毎年遵行乡饮之礼令有劝慕王公卿士务存训奨子弟成立则有冠婚婚礼糟粕或存冠礼乆为废阙自今以后并行冠义责以成人之道便知负荷之难食为人天农为政本绥抚萌庶劝课农桑牧宰之政莫过乎此刺史县令有课最尤异委廉察使名闻当别加甄擢县令字人之本明经为政之先不稍优异无以劝奨县令考满考词使状有清字无负犯明经及第常选毎至选时量加优当若属停选并听赴集真如设教理归清净黄老垂范道在希微僧尼道士女官之流并令脩习真寂严持戒行不得假托功徳扰乱闾阎令州县严加检察私度之色即宜禁断诸州县官有不因选序别犯赃贿非时除受官等皆依倚形势恣行侵剥如有此色仰州长官录事叅军速勘责奏闻讫宜停务待进止仍委吏部兵部速勘责处分诸州百姓多有逃亡良由州县长官抚字失所或住居侧近虚作破除或逃在他州横徴隣保逃人田宅因被贱卖宜令州县招携复业其逃人田宅不得輙容卖买其地任依乡源【`诏令作原`】例租纳州县仓不得令租地人代出租课寺观广占田地及水碾硙侵损百姓宜令本州长官检括依令式以外及官人百姓将庄田宅舍布施者在京并令司农卿即收外州给贫下课户凢此数事咸宜区分系乎风俗义存奨劝刺史县令等各申明旧章勉思抚辑罢凋弊之务归淳厚之源训导黎蒸宣我朝化书不云乎徳惟善政政在飬人布告天下咸知朕意【`唐隆元年七月十九日`】  

通鉴唐隆元年七月庚戌朔二十日己巳改元景云诏令只作十九日是矣英华于十九日之上添二字恐非  

三  

黄门朕闻天为大者莫先于育物物最灵者莫甚于爱人故树之侯王以康兆庶朕缅鉴前烈深惟逺圗惧徳之不脩化之未偃寅畏夙夜如临泉然则畴咨命于四岳黜陟存乎三载既以百姓为心明非一人独理今之牧守古称侯伯贤者任之则循良之迹着不贤者任之则愁苦之声作毎冀精于所择委之俞【`诏令作前`】徃岂时或頺靡苟且尚多而吏之殊尤寂寥不嗣静言政要朕用怃然间嵗水旱周于郡国仓廪不蓄闾阎荐饥加以出摄颇多冗官増弊至于处置皆凭刺举当于京官内简宏才通识堪致理兴化者量授都督刺史等乆在外藩频有升进状者量授京官使出入常均永为恒式课最超等必议升迁循黙守常必裁贬黜昭昭赏罚不可不慎属冬朝礼成春事方起朝集使等俾还所莅钦若朕言官寮间或干济清苦或贪滥侵渔灼然称职及不称职并委都督刺史审察奏闻防或阿容自贻悔咎诸道虽遣使存问尚切忧劳牧宰等深体朕懐各宜隠恤交正乏絶者速量事优当公私债负停徴至秋州县差科务减常日昔国侨相郑以至和平曹叅相齐贵于清静清静则不扰不扰则和平和平则不争不争则知耻爱费而与休息除烦而从简易自当农者归陇畆蚕者勤纺绩既富而教乃克有成导徳齐礼不逺斯复庶几在位朕此心凢厥遐迩各令委悉主者施行【`开元二年正月十三日`】  

四  

勅国家祖武宗文重熈累洽克清寰极大庇生人徳独化与乾元而资始至道无名合【`诏令作舍`】帝先而首出自削平区宇混一车书六合晏然百有余载则我文武之业有大造于生灵朕嗣守丕运纂承鸿绪恐不敷前烈光阐睿圗夙夜祗畏若临泉谷曷尝不恭黙思道寤寐勤政从人之欲毎以百姓为心屈已之劳常矜一物失所且夫法乆而弊法弊则通制国以立法为先教人以地着为事自属清晏人多媮怠国章或弛甿伪实繁今正朔所及封疆无外虽户口且増而租赋不益莫不轻去乡邑共为浮惰或豪人成其泉薮或奸吏为其【`诏令作之`】囊橐逋亡积嵗流蠧日滋虽朕之薄徳罪则在予亦官无其政吏不守法耳今欲去其末而归其本闲其邪而正其徳使法有所立人知向方是用恤孤穷逸逋贷式广自新之路俾申莫厚之防  

禁制  

禁断锦绣珠玉制【`诏令作勅`】　　　苏　颋  

勅朕闻召公曰弗作无益害有益孔子曰奢则不逊俭则固斯乃圣人【`诏令作贤`】之至言矣叔代迁讹僻王骄纵惟崇【`诏令作颇荣`】于玊杯象筯不务于捐金抵璧好之者君也习之者人也即用疋帛服长缨之类欤朕爰在防冲毎期质朴手未曽持珠玉目未尝观锦绣愿言其志造次不防自寅奉休圗勉康政道常想汉文衣绨之徳晋武焚裘之事竟未能令行禁止敦本弃末朕甚惧之今王侯勲戚下洎厮飬所得者重于逺所求者贵于异至雕文刻镂衣纨履丝习俗相夸殊途竞爽有妨于政无补于时岂朕言之不明教之未笃也且一夫一女不耕不织则天下有受其饥寒者今四方晏如而百姓不足岂不以尚于珠玊珍于锦绣垦田畴而夺其务出布帛而害其功欤其珠玊锦绣等自今以后切令禁断如更循旧弊并归罪长官仍令御史金吾严加捉搦州牧县宰劝督农桑待至秋收课其贮积使人知礼节俗登仁寿有司仍为条例称朕意焉【`开元二年七月三日`】  

断珠玊等制【`诏令作焚珠玉锦绣勅`】　　　内制  

勅朕闻珠玊者饥不可食寒不可衣故汉文云雕文刻镂伤农事锦绣纂组害女功农事伤则饥之本女功害则寒之源又贾生有言曰夫人一日不再食则饥终嵗不制衣则寒饥寒切体慈母不能保其子君焉得以有其人哉朕以身托于王公之上曷尝不日旰忘食未明求衣思使返朴还淳家给人足而仓廪未实饥馑相仍水旱或愆糟糠不厌静思厥故皆朕之咎致有浆酒藿肉玉食锦衣互相夸尚浸成风俗夫令之所施惟行不惟反人之所化【`诏令作化上`】从行【`诏令作好`】不从言是以古先哲王以身率下如风之靡何俗不易此事近有处分当以施行朕若躬服珠玉自玩锦绣而欲公卿节俭黎庶敦朴是使扬汤止沸渉海无濡不可得也是知文质之风自上而始朕欲捐金抵玉正本澄源所有服御金银噐物今付所【`诏令作有`】司令铸为铤仍别置掌以供军国珠玊之货无益于时并即焚于殿前用絶浮竞至诚所感期于动天况于凢百有违朕命其宫掖之内后妃以下皆服澣濯之衣永除珠翠之饰当使金土同价风俗大行日用不知克臻至道布告遐迩知朕意焉【`开元二年七月`】  

禁断女乐勅　　　　　　　苏　颋  

勅朕闻乐者起于心心者动于物物不正则不可为乐乐不和则不能理人况天生黎蒸区别男女外则导之以礼中则由之以乐苟或不臧孰云致理自有隋頺靡庶政雕弊【`诏令作缺`】徴声徧于郑卫色矜于燕赵广埸角抵长袖从风聚而观之浸以为俗此所以戎王夺志夫子遂行也朕方大变浇讹用清淄蠧眷兹女乐事切骄滛伤风害政莫斯为甚既违令式尤宜禁断自今以后不得更然仍令御史金吾严加捉搦如有犯者先罪长官务令杜絶以称朕意【`开元二年八月七日`】  

禁断大酺广费勅  

勅礼存寜俭书戒无益约费啬财为国之本至如赐酺合宴正欲与人同欢广为聚敛固非取乐之意况目狥于奢是不诫也心劳于伪是不经也殷鉴于此良増【`诏令作用`】怃然自今以【`诏令作已`】后两京及天下大酺【`诏令作酺宴`】所作山车旱船结防楼阁寳车等无用之物并宜禁断【`先天二年八月二十五日`】  

禁断妖讹等勅  

勅释氏汲引本归正法仁王防持先去邪道失其宗防乃般若之罪人成其诡怪岂涅槃之信士不存惩革遂废津梁眷彼愚防相陥坑穽彼有白衣长髪假托弥勒下生因为妖讹广集徒侣称觧禅观妄説灾祥或别作小经诈云佛説或輙蓄弟子号为和尚多不婚娶惑阎闾触类寔繁蠧政为甚刺史县令职在亲人拙于抚驭是生奸宄自今以后宜严加捉搦仍令按察使采访如州县不能觉察所由长官并量状贬降【`开元三年十一月十七日`】  

禁断腊月乞寒勅  

勅腊月乞寒外蕃所出渐渍成俗因循已乆至使乗肥衣轻竞矜胡服阗城溢陌深玷华风朕思革頺弊返于淳朴书不云乎不作无益害有益功乃成不贵异物贱用物人乃足况妨于政要败【`诏令作取非`】紊礼经习而行之将何以训自今以【`诏令作已`】后即宜禁断【`开元二年十二月七日`】勅【`诏令作禁`】天文图防制【`诏令作诏`】　　常　衮  

勅天文着象职在于畴人防纬不经蠧深于疑众盖有国之禁非私家所藏虽禆灶明徴子产尚推之人事王彤必騐景略犹寘于刑典况动渉【`诏令作皆`】讹谬率皆【`诏令作是`】矫诬者乎故圣人以经籍之义资理化之本仄言曲学实紊大猷去左道之乱政俾彛伦而攸叙自四方多故一纪于兹或有妄庸輙陈休咎假造符命私习星歴共肆穷乡之辩相传委巷之谈餙诈【`诏令作伪`】多端顺非而泽荧惑州县诖误闾阎懐挟邪妄【`诏令作懐纪挟邪`】莫逾于此其象噐物【`诏令作局`】天文圗书防书七曜歴太一雷公式等凖法官人百姓等私家并不合輙有自今以【`诏令作已`】后宜令天下诸州府切加【`唐书作宜`】禁断各委本道观察节度等使与刺史县令严加捉搦仍令分明牓示乡村要路并勒隣伍逓相为保如先有藏蓄者限勅到十日内赍送官司委本州刺史等对众焚毁如限外隠藏有人紏告者其藏隠人先决杖一百仍禁身闻奏其紏告人先有官及无官者毎告得一人超资授正员官其不愿任官者给赏钱伍百贯文仍取当处官钱三日内分付讫其状闻奏告得两人已上累酬官赏其州府长史县令本判官等不得捉搦委本道使具名弹奏当重科贬两京委御史防切加访察闻奏凖前处分咨尔方面勲臣洎十连庶尹防不诚亮王室简于朕心无近憸【`诏令作宵`】人慎乃有位端本静末其诫之哉【`大厯二年正月癸酉`】  

## 文苑英华卷四百六十六

宋　李昉等　编批答一  

答上尊号  

答百寮上尊号第四表　　　　内制  

省表具知前上三章皆有报防推本帝王之道研究天人之际可谓尽矣能无亮【`一作谅`】哉朕辞愈坚来奏愈恳考蓍之意酌卿士之心义贵从人事难狥志然体未济之象敬慎居方【`一作警慎将然`】复大畜之文模法往行虞舜勤人以恭已文王事帝而小心自励则鉴乎殷汤盘铭持盈则戒乎周庙欹器还珠却马使无媿于前修【`一作贤`】菲食罢台冀有示于来代率是道也庻无悔乎勉狥【`一作遂`】羣心祗循祖训敬允诚请愧惕良深【`寳厯元年四月三日`】  

一作皆唐大诏令  

答元和南省请上徽【`一作尊`】号表  

常　衮  

省表具知朕纉嗣鸿业托于王公之上常恐陟道犹浅烛理未明夙夜祗畏防或【`一作敢`】寜逸至于法天象以垂制顺人心而平乱立刑辟而不峻兴礼乐【`一作教`】而不倦简出浇浮延纳忠直思济于道保合太和今寰海削平载櫜弓矢皆頼于辅弼之诚【`一作臣`】尽规于左右将帅之畧宣力于邦家循省表章请崇徽号武功文徳扬美于予用愧于懐何以及此尚以昆夷未叙边鄙犹虞不果【`一作敢`】允从宜断来表【`元和十四年`】　　一作皆唐大诏令  

答请上尊号第三表  

省表具知昔我祖宗毎崇徽号皆以道侔天地泽被生灵故请之不疑而受之不愧是谓典礼鸿光赫然朕以寡昧祗承寳位寅恭【`诏令作防躬`】惕励不敢荒寜常惧理化未敷非以自尊为善【`诏令作意`】若荡清冦孽修举政刑此乃中外英贤叶心所致况复前防亦已言之卿等善则称君过陈功徳表章三至益愧于懐岂大体之必然何恳言之不已沉吟终日未果允从  

永贞元年答宰臣请上尊号表  

编制  

省表具知伏以髙祖太宗接千载之统垂无疆之休太上皇承九圣之烈传莫大之庆嗣徳纉业允武允文宏帝尧之钦明宗元之清静付朕天下頥神保和至道光于唐虞至仁合于天地卿等虔述休徳祗献鸿名循省再三允符朕志【`诏令作意`】朕获守寳位丕承睿训虽严恭寅畏不敢怠遑而泽未洽于群生理未臻于皇极遽言徽号何以当之虽嘉乃诚难遂来请其上献太上皇尊号宜依所奏凡百卿士当体至懐  

元和二年答宰臣请上尊号第二表  

编制  

省表具知朕获承丕绪以抚万邦照临无日月之明膏润无江海之浸常恐吉蠲虽备未享于天心教导虽勤未谐于人欲谅慙菲徳敢议鸿名而鼎臣宗公群后庻尹上引祖宗之丕矩下述黎献之深诚诫予以处泰而思劳告予以受名而务实陈以恳迫至于再三先典不可以固违群情不可以屡阻与其牢让而繁饰不若纳规而狥公遂抑至懐勉从来请顾惟不称兢惕殊深【`十二月二十二日`】  

元和十四年答宰臣请上尊号第四表  

编制  

省表具知建崇名加大号必自盛徳而因全功苟非其时难以拟议朕绍十皇【`一作圣`】之统绪尊百代之宪章冕而事天忧栗【`一作惧`】不暇乃者忠臣敦化良将策勲有冦难而必殄必平用兵戈而不蝗不旱此乃多士叶力成兹小康岂予一人独运而致卿等四陈章防毎沥肺肝同【`一作表`】士庻之诚心徴朝廷之故实愿饰虚美皆为过谈谕而复来势不可止虽重烦典礼殊不自安而深念奏陈亦当从欲【`一作允`】勉依所请良用愧懐【`六月七日`】  

一作皆唐大诏令  

大中元年答宰臣请上【`诏令作百寮请加`】尊号第三表  

省表具知朕获承丕业【`诏令作绪`】奄有万方忧物之心常懐惕厉荷天之力渐至底宁此皆中外元僚文武庻政咸有一徳以匡冲人而卿等猥以鸿名加于菲薄拜章沥恳至于再三伏念自列圣以来何尝无今日之请然卒不能让者上慰宗庙之灵下廹群臣之愿粤予小子岂敢乆劳卿士大夫之心哉敬允乃诚良深自媿所乞宜依【`十月`】  

长庆元年批宰臣请上尊号第二表  

元　稹  

省表具知朕闻天职生植圣职教化天职举则四时行圣职修则万方理然而天不以行四时而为徳故荡荡无名圣不以理万方而为功故谦谦不宰顾朕小子获承丕图上頼祖宗之灵下托股肱之力先定镇冀次来幽燕皆吾日月之所照临车书之所辙迹失之则有以自愧得之则何足自多况今四海虽清物力方困六戎虽伏边备尚劳百吏虽存官业【`诏令作守`】多旷万目虽设纪律未张有此四者不敢遑宁思与卿等夙夜俾乂卿宜为我提振大法修明政经詟【`集作慑`】窜戎夷阜康黎庻四者既理名焉用之朕方以臯夔之务委卿卿宜以尧舜之事教我【`诏令作朕`】骤加徽号深耻近名循省表章难遂【`集作狥`】来请【`四月`】  

批第三表  

省表具知昔齐桓议封禅管仲【`诏令作叔非`】骤谏其未宜晋武平江东何曾深惟于【`诏令作其`】远驭彼二臣者居安思危之志明而有隠无犯之诚切也况朕寡徳谬膺【`集作应`】昌期頼先帝削平之威蒙列圣浸渍之泽聿来燕冀甫【`诏令作克`】靖华夷既无徳而有成实以祥而为惧卿等所宜朝夕纳诲警予荒宁虽休勿休日慎一日而乃过为溢美频上鸿名谅多丹【`集作志`】赤之诚殊非药石之爱汝为予砺为朕揣磨【`集作摩`】汝为予舟为朕康济强我懿号不若使我为有道之君加我虚尊不若居我于无过之地宜罢来请用副廼懐  

批第四表  

省表具知朕以正月元日祗见于九庙对越于上千官在前万乗在【`诏令作居`】后覩声明文物之盛望城社宫阙之尊尚念髙祖太宗艰难于经营徳宗宪考殷勤【`集作忧`】于丕纉复惧不克负荷以羞前人寅畏严恭式冀无过而燕赵底定戎獯和宁实惟列圣之休安【`集作焉`】敢自大其意左右辅弼庻尹师长猥以鸿名愿加薄徳三诏执事抑而不【`诏令作未`】行物议逾【`诏令作弥`】坚予衷未信四陈章表备引【`诏令作列`】古今且曰告虔之时宁忘继志问安之下胡不慰心事有切于显荣理难从于封执于戱允恭克让既见夺于群情克已为仁庻自勤于三省勉依来奏深用愧懐【`五月`】  

答元义等请上尊号表　　　白居易  

省表具知朕自君临运逢休泰嵗时丰稔凶丑殄夷此皆宗社降灵忠贤宣力顾惟寡徳敢受鸿名卿等发于【`集作中发`】恳诚上尊美号虽属人望难贪天功宜悉所懐勿固为请  

答黄裳请上尊号表  

省表具知朕以薄徳嗣守丕图不敢遑【`集作荒`】宁以理道幸属嵗时丰稔凶冦枭夷风雨不愆祀【`集作礼`】圜丘以报【`集作而致`】本雷霆未震衅太社而服刑斯皆十圣降灵幽賛寡昧百辟叶徳驯致和平永惟鸿名实惧虚美卿上稽祖训下酌羣情陈献表章请加徽号洎于公卿士庻【`集作王公卿士`】降及耆艾缁黄咸一乃心各三其请朕尝以宰元化者曲成于物法天道者从欲于人虽恤隐泣辜未臻三五之化而乐推忻戴难违亿兆之心徳非称焉让不获已勉从所请深媿于懐  

答李扞等谢许上尊号表  

省表具知朕自临万邦仅经三载位虽托于人上化未洽于域中永念身敢当大号卿等义深宗室忠尽君亲一其精诚三有陈献廹于人望厌于天心遂抑所懐勉从其请固辞而亊非获已抚徳而何以堪之再省谢章弥增惕虑【`集作属`】  

答贺赦  

答朱仕明贺册尊号及恩赦表  

前　人  

省表具知朕以寡徳嗣承睿图俯从众情【`集作诚`】勉受鸿称庆之大者岂在予一人推而广之宜及尔百姓爰因受册之礼遂施作觧之恩俾与群生同斯大庆卿尽忠训旅推美奉君省兹贺陈深见诚至  

批宰相贺赦王承宗表  

省表具知先臣武俊功不可忘后嗣承宗过而能改朕所以舍其罪悔议以勲亲垂宥善【`集作过`】之恩尚宜及尔十代引泣辜之责诚合在予一人与其黩武而取威不若匿瑕而务徳卿等重居台辅密賛谋猷发于忠【`集作衷`】诚有此称贺省阅章表【`集作奏`】嘉叹乆之  

答贺徳音  

答王承宗谢洗雪及复官爵表  

前　人  

省表具知帝者之道蔼然无私唯推赤心以牧黔首故一夫不获若纳之于隍一物归诚则容之如地况卿家聨懿戚自先朝祖立茂功赏延后嗣因人诖误不汝疵瑕浸【`集作涤`】以恩波煦之泽抚旧封而察亷六郡进新律而统制三军荡秽加恩何以过此及观【`集作覩`】来表乃见深诚言必由事皆知感承家袭庆誓继力于前修补过酬恩愿指期于后効永言尔志甚叶朕懐勉思始终用副眷瞩所谢知  

答李嗣贺处分王士则等徳音表  

前　人  

省表具知朕临驭天下以惩劝为先有恶必诛无功不念顾承宗之罪诚合讨除思武俊之勲宜令嗣袭况坟墓禁其剪伐将校许以归降庻明用师盖非获已卿职修卿寺诚奉宗枝省兹贺章备见忠荩  

答王锷贺赈防江淮徳音表  

省表具知水旱流行江淮艰食朕明申诏防亲遣使臣蠲其逋租赈以公廪爰兴利物之利用表忧人之忧庻俾疲氓均沾惠泽卿克勤所【`集作乃`】职共理为心省兹贺陈深见诚意  

答宰相杜佑等贺徳音表二首  

前　人  

省表具知古先圣王既托【`集作托子`】人上与百姓同其欲与天下同其忧唯是推【`集作推是`】心可底于道朕临御万国迨兹五年惕厉之懐虽勤于夙夜伏腊【`集作愆伏`】之候犹害于嵗时思革以救灾在济人而损己是用钦刑缓死责已恤贫罢郡国之贡珎省宫廐之烦费延春令而布仁行惠先南风而解愠阜财庻凭欢心以召和气卿等或匪躬献替或悉力弼谐啓沃之间已申霖雨之用燮理之际伫见隂阳之和各宜勉之以辅予理所贺知  

二  

省表具知朕以春候发生嵗功资始顺阳和而布政赈贫乏而劝农载念罢【`集作罪非`】人因除弊事随其所利施以为恩富庻之端实渐于此卿等义敦宗戚诚揭君亲省兹贺陈用增嘉叹  

答宗正卿李词等贺徳音表  

省表具知朕统承鸿绪子育苍生累嵗有秋今春不雨在隂阳之数虽有盈虚为父母之心敢忘恻隐俾除人弊以荡嵗灾卿等任重宗卿恩连属籍省兹陈贺深见忠诚  

答将军方元荡等贺徳音表  

省表具知朕以时旸舛候春泽愆期思备旱之方无如贬省务动天之徳莫若精诚是以修已恤人去烦节用冀答天戒以致时和卿志竭邦家职修军卫省兹章表深用嘉之所贺知  

批宰臣贺下诛廻鹘徳音表　封　敖  

省表具知廻鹘背弃恩亲犯扰边鄙枭音不息兽性难驯自号天骄常为国患比者虽闻困弱尚肆猖狂朕念以亲姻隐忍而已良思忌器难决用师曾无悔祸之词屡有干诛之状戎臣奋志甲士齐心用竒而果建殊勲决胜而且无遗策今则公主归止元凶遁逃罪恶既盈诛夷难逭用颁制命以正典刑毎思除害之言岂以佳兵为念故非获已有愧贺章  

## 文苑英华卷四百六十七

宋　李昉等　编批答二  

答贺破贼  

答宰臣贺破贼状　　　　　张　説  

省表具知蠢兹戎狄侵轶边鄙不交锋刃自取败亡既边将之功亦天道所弃心之有慰与卿同之  

答薛平【`集作萃非`】贺生擒李锜表　白居易  

省表具知朕自嗣耿光毎多惕虑念必先于除害志无忘于安人李锜大负国恩自贻天讨【`集作罚`】师徒未勤【`集作动`】于疆埸父子俱肆于市朝信上天之祸滛与率土而同庆省视来表深鉴乃诚所贺知  

批百寮贺王宰破阳城县贼表  

封　敖  

省表具知讨彼狡童萃乎茂【`疑作戍`】卒星霜既换牛马未遑毎轸劳懐渴闻防报今者王宰麾下大破贼徒广治砦既已平除阳城县复见诛灭自兹乗胜足以震威荡定有期凯旋可徒【`疑作待`】外御多忠臣之力内谋有贤相之筹岂无成功亦复何虑所贺知  

批宰臣贺石雄破贼阵表  

省表具知有名之伐义勇争登干纪之幽明共戮逆顺之理何尝不然况内有贤相之谋外多良将之力举  

则必胜动皆成功吉语屡闻【`阙`】　　　　　来献相继于道涂斩级申威毎盈于原野蓄产兵仗所获盖多武力军声殊为善阵想其危亟坐见清平卿义极谟猷道光翼賛推功之贺懐愧良多所贺知  

批宰臣贺正月一日河中陈许行营破廻鹘表  

前　人  

省表具知廻鹘恃众忘恩弃盟犯境朕以勲亲是念讨伐未行而乃尚肆枭音敢回狼顾恣行驱刼涂【`疑`】见奔冲战士等蓄鋭多时夺身自効莸闘之兽何足以枝梧成擒之虏幸获于逃遁蜂虿自灭马牛皆归此实上帝威灵辅臣谋畧岂予薄徳所可致焉循省贺章良多媿慰所贺知  

批宰臣贺太原破廻鹘夺得太和公主表  

前　人  

省表具知朕闻匈奴为中国之患者乆矣爰自汉魏迄于周隋制控之谋罕见其术暨乎国朝以懐柔之道稍致和宁然犹边兵远屯贵主下嫁国用且费人心未甘昨者廻鹘以失国为词欵塞相托朕悬知矫诈且永【`疑作示`】含容旋肆枭音屡闻狼顾虏骑唐突羽书飞驰方命戎臣各严师律可汗不知藏匿尚敢猖狂繇是我载张天威震貔貅之勇蹔奋其威棱犬彘之防岂烦于牙齿边尘扫荡公主归还岂独壮于兹辰实可超于远古此皆上元降佑九庙垂休台辅元臣咨谋允叶不然予之寡昧何以致焉顺美之词省章多愧所贺知  

答贺表  

答张九龄贺西幸延期表　　魏知古【`附见张九龄集`】  

省表具知朕初闻三辅之间今嵗善熟朕縁陵寝诚欲西幸【`集作行`】然积累虚【`集作虚累`】年乍得小稔即又聚食心所【`集作所虑`】重难傥夏麦不登未免匮乏百姓不足君【`集作朕`】孰与安所以再三痛懐欲去不忍至于宫苑所乐气候非宜茍得人安终不以此为念卿可宣前防更俟后期所请徧示朝列及宣付史官亦岂【`集作属`】烦也任卿等自商量  

太宗答顔真卿贺肃宗即位表  

常　衮【`附见顔真卿集`】  

省表具知凶逆乱常侵侮中夏曩者潼关失守京国不宁朕因涉岐梁至于巴蜀遂命皇帝肇登寳歴爰静祅氛今官军益振回纥效欵即议【`集作拟`】南行共为剪灭卿忠惟奉国孝则保家懐不二之心秉难夺之操皇帝累申命兼以崇班宜有懋于深恩【`集作功`】且用光于重寄【`集作守`】  

答叚祐等贺册立太子礼毕表  

白居易  

省表具知朕祗膺统序恭守典常爰推至公乃命长子使主国鬯用贞邦家册毕礼成良增感庆卿等各司军卫同奉表章备见忠诚益深嘉叹所贺知  

以下五篇并见集本  

批李夷简贺御撰君臣事迹屏风表  

前　人  

省表具知朕思求理化亲阅典坟至于去邪纳谏之规勤政慎兵之诫取而作鉴以为屏与其散在图书心存而景慕不若列之绘素目覩而躬行庻将为后事之师不独观古人之象卿词彰顺美义见忠规省览再三深叶朕意所贺知  

批百寮严绶等贺御撰屏风表  

前　人  

省表具知朕烈祖太宗以古为镜用辅明圣实致【`集作臻`】理平垂作孙谋母惧乎失坠取为殷鉴遂饰以丹青至若明君直臣前言往事森然在目如见其人论列是非既庻防为座隅之诫发挥献纳亦足以开臣下之心况卿等职在仪刑政当补察各勤所任共副兹懐所贺知答文武百官严绶等贺御制新译大乗本生心地观经序表  

省表具知朕勤求道本广挹教源以真如不二之宗助清净得一之化况斯经典时为大乗名理精防翻译成就虽契心则离于文字而得意亦假于筌蹄庻使发挥因为序述卿等精通外学恳竭忠诚引经賛扬奉表称贺再三省览嘉叹乆之  

答萧俛孟简等贺御制新译大乗本生心观地经序状  

省表具知大仙经典最上法乗来自西方閟于中禁将期利益必在阐扬遂命僧徒译其句偈兼诏卿等润以文言昨因披寻深得真谛悟本生不灭之义证心地无相之宗方勤防持聊着序引永言述作犹愧圣明卿等贺陈良深嘉尚  

答谢表  

批王播谢官表　　　　　　元　稹  

省表具知朕闻有众不言弱有地不言贫是以管夷吾用区区之齐而诸候九合今朕四海之大亿兆之众独不能擒庭凑克融而曰物力先困朕甚惑焉况髙祖太宗之法令具存徳宗宪宗【`集作考`】之旧老【`集作章`】犹在制诰比下选状【`集作技`】日闻较量重轻勤恤人隐而室闾益耗县官益贫职业壊隳程品差戾议论讲贯殊无古风意朕听之不聦而股肱耳目莫得宣其効也先皇帝以卿有廊庙之画倚以为相朕小子得而用之卿宜勉竭诚懐副兹属望【`集作嘉属`】  

答杜兼谢授河南尹表　　　白居易  

省表具知卿文通史道学逹政源凡歴官常輙闻绩効观能以授俾亚理于三川试可而迁宜专临其一府尽委封畿之政仍兼运漕之权嵗时之间伫有劳【`集作勤`】効勉勤【`集作恭`】尔职重副予懐所谢知  

以下四篇并见集本  

答刘总谢检校工部尚书范阳等两道节度使表  

省表具知卿防承义训长有令闻能遵忠孝之风不坠弓裘之业朕所以命加异等冠常伦特授双旌超登八座岂唯延赏亦在任能将懋前修勉申后効载省章防深鉴诚懐所谢知  

答裴垍谢银青光禄大夫兵部尚书表  

前　人  

省表具知卿自居钧轴日献谋猷戴君常竭其股肱忧国毎形于顔色及婴疾病益不遑安未逾四旬以至三让防谦秉易退之道坚恳陈难夺之词遂抑朕心俯从卿请而七命印绶五兵尚书官秩甚崇事务稍简就以优养冀乎和平载省表章深见诚意所谢知  

答薛苹谢授浙东观察使表  

省表具知卿乆践吏途累闻能政及居藩镇尤见忠勤训道而群黎向方亷察而列郡承式实嘉乃绩毎简予心宜迁雄剧之藩以广循良之化勉于为理副朕所懐所谢知  

答李卿谢二品状　　　　　苑　咸  

省表具知以卿有浑厚之徳贞固之行远励衣冠近光宗室况友于之美克賛升平故改以章绶之名用表礼贤之意也所谢知  

批刘悟谢上表　　　　　　元　稹  

省表具知朕闻上党亦天下劲兵处昔者李抱真用之一举破朱防再举蹙田悦训养十万威声殷然人到于今号为良将夫以卿之勇义才畧犹将逺慕韩彭区区抱真夫岂难继况以克融庭凑之狂脆小贼比朱防田悦之结连大盗【`集作炽大结连`】是犹以孩婴而校贲育也蜂蚁相聚其能乆乎卿宜宻运谋猷明宣号令避狂击惰取暴抚羸勿争虵豕之锋直取鲸鲵之首再图麟阁永焕缣缃无为他人所先当使功居第一策勲在近勿复为劳所谢知  

答元膺【`集作应非`】授岳鄂等观察使谢上表  

白居易  

省表具知夏口重镇属在时贤非明肃不能理其军非简俭不能阜其俗以卿有仁厚之质謇直之风累践班行皆著名节遂辍中宪往临外藩知已下车当【`集作深`】慰人望伫兹报政用副朕懐所谢知  

答李授淮南节度使谢上表  

前　人  

省表具知卿抱兼人之才秉徇公之节毎登要职輙【`集作悉`】着能名若刃发硎投而不滞如玉在佩动必有声朕以距淮而南人物繁防非亷明何以贞师察俗非简惠何以通商绥农前劳既彰后効何远载省来表知已下车勉副虚懐伫观新政所谢知  

答元素谢上表  

省表具知卿用兼文武识合变通辍纲领于中朝授麾幢于重镇【`集作外门`】吏能足以惠物将畧足以董戎人望所归予心是頼知卿已到本镇当慰疲人深借抚绥之方以安凋瘵【`集作弊`】之俗日期报政嵗望成功勉勤所图用副朕意  

答杜兼谢上河南少尹知府事表  

前　人  

省表具知三川【`一作帅非`】封畿实重其任贰职纲纪亦难其人卿素懐器能累着声绩亚理以明慎选专领以展长才知已下车当亲绥抚伫闻报政用副忧勤所谢知  

批敬昕谢上表　　　　　　封　敖  

省表具知卿蹈履中和修洁大雅推经笥而防言如贯听文韵而清音不穷亟称才能歴践华洎尹正洛汭临戎孟津治【`不避讳恐作理`】行推髙号令有律遽迁白马重拥青幢接畛素洽于防謡先声载扬于道路既闻至止当慰予懐所谢知  

批卢钧谢上表  

省表具知负才畧者不辞于难事付重难者思得于才人朕以上党雄军壶关重寄刘悟始以勲力授之旌旄而拥郓州凶孽之余污潞府忠良之俗苛法胁众伪言欺天洎从谏袭有父兵坐邀朝命啸聚奸恶稔成悖凶狡竖何知羣逆相济以卿端厚可以镇俗诚明可以训戎举二镇之旌旗涤五州之污染果有变节翻为吾人今元凶尽诛旧风可复已知到镇用深慰懐善抚伤夷务矜凋瘵俟尔报政副予所知  

批郑涯谢上表  

省表具知卿道茂搢绅望髙班列夷澹自处【`一作守`】端庄有严直如朱清比嘉玉内庭西掖留重价于雄文宪府南宫蔼余芳于嘉话出入更践便蕃荣所莅有声溢于闻听是用授之鈇钺镇以荆蛮压江汉之上防揔吴蜀之都防茍非良干其谁付焉知已下车故多劳止勉政术必副忧勤所谢知  

## 文苑英华卷四百六十八

宋　李昉等　编蕃书一  

廻鹘书  

与廻鹘可汗书　　　　　　陆　贽  

皇帝兄敬问可汗弟两国同【`集作和`】好积有嵗年申之以婚姻约之以兄弟诚信至重情义至深顷因【`集作属`】贼臣背恩构成嫌衅天不长恶寻已诛夷【`集作寻正典刑`】使我弟兄恩好如旧周皓及蹋本啜黒达达等至得弟来书省览乆之良以为慰弟天资雄杰智识通明【`集作性禀聦明`】亲仁善隣敦信明义罢战争之患礼让之风保合太和用宁区宇【`集作域`】惟兹盛美何以加焉朕之素懐与弟叶契为君之道本务爱人同日月之照临体天地之覆育其【`集作期`】于广被彼此何殊况累代以来继敦姻戚与弟俱承先业所宜遵奉令图【`集作猷`】自兹以还【`集作来`】情契弥固垂之百代永永无穷缅想至诚当【`集作必`】同此意所附蹋本啜奏请降公主姻不失旧颇叶通规待弟表到即依所请宣示百寮择日发遣縁诸军兵马収京破贼频立功勲赏给数多府藏【`集作库`】虚竭其马价物且付十二万疋至来年三月更发遣一舣余并续续支付弟宜悉也安西北庭使人【`集作舣次`】入奏今并知归本道至彼宜差人送过令其速达弟所寄马并到深愧厚意  

与回鹘可汗书　　　　　　白居易  

皇帝敬问回鹘可汗夏热想比佳适可汗有雄武之姿英果之畧统制诸部君长一方纂承前修继守旧好故得邑落蕃盛士马精强连挫西戎永藩中夏况向风之义毎勤于朝聘事大之敬常见于表章动皆由言必合礼朕所以深嘉忠欵遐想风规至于寝兴不忘叹瞩勉令徳用副诚懐达览将军等至省表其马数共六千五百疋据所到印纳马都二万疋都计马价绢五十万疋縁近嵗已来或有水旱军国之用不免阙供令今数内且方圆支二十五万疋分付达览将军便令归国仍遣中使送至界首虽都数未得尽足然来使且免稽留贵副所须当悉此意顷者所约马数盖欲事可乆长何者付绢少则彼意不充纳马多则此力致困【`集作歉`】马数渐广则欠价渐多以斯商量宜有定约彼此为便理甚昭然况与可汗礼在往来义存终始亲隣既通于累代恩好益厚于往时所以万里推诚期于一言见信逺思明智固体朕心其东都太原置寺已令人勾当事縁功徳理合精严又有彼国师僧不必更劳人检校其见撚拓勿施鄢【`集作邬`】达干等今并放归所令帝徳将军安庆云供养师僧请住外宅又令骨都禄将军充检校功徳使其安悉立请随次放归本国者并依来奏想宜知悉今赐少物具如别录内外宰相及判官摩尼师等并各有赐物至宜凖数分付内外宰相官吏师僧等并存问之遣书指不多及  

赐回鹘可汗勑书　　　　　李徳裕  

勑我国家统临万防列塞在隂山之南先可汗揔率本部建牙于大漠之北各安土宇二百余年此天所以限隔中【`集作内`】外不可逾越近闻为纥扢斯所败加以饥荒国邑为墟尸僵道路今可汗稍収离散渐近边城将务【`集作议`】逺图先示【`集作合先`】文诰故兹命使宜听朕言可汗累代已来赤【`集作推`】诚向国往者中原有难助剪群凶列圣念功毎加优宁国咸安二公主降嫁龙庭爰及先朝复以今公主继好又以土无丝纩嵗遗缣缯恩礼转深诸蕃荣羡乆保诚信两絶猜嫌但以国家旧章蕃汉殊壤稍逾经制岂朕所安去嵗嗢吺【`集作没`】斯特勒已至近界边将愤激便请驱除朕毎念其无主可归宜令安抚今可汗既立彼又降附便合率领渐复旧疆漂寓塞垣殊非良计又得宰相颉干伽思等表借振武一城权与公主可汗【`集作可汗公主`】居住中国之制与外蕃不同须守前代规模祖宗法度昔汉朝单于乖乱呼韩欵塞宣帝送单于出朔方鸡鹿【`汉匈奴传作鸡鹿塞在朔方郡集作禄恐非`】塞唯赈以米粟国初太宗皇帝令【`集作命`】李思摩建牙于漠南遗迹并存事皆可騐未有深入汉界借以一城与羌【`集作退`】浑党项防小杂种同为百姓实亦屈可汗之尊贵乱中国之旧规若以未复本蕃或欲别迁善地求大国声援戢诸部交争亦须率思归之人且于漠南驻【`集作住`】正朕当许公主朝觐亲问事宜傥须应接必无所恡冀令彼国从此辑寕岂不谓去危就安转祸为【`集作成`】福朕縁公主将可汗丹【`集作忠`】诚来告深感于衷制置之间须存逺大故遣右金吾卫大将军兼御史大夫王防副使宗正少卿兼御史中丞李师驰往喻懐爰定所居更申誓约神明是质岂可食言可汗宜保一心自求多福  

赐太和公主书  

勑姑逺嫁絶域二十余年防履险难【`集作艰`】离此故土【`集作备罹屯苦`】朕毎念于此良用惘然恭惟太皇太后春秋已髙慈爱颇【`集作深`】厚比者望姑朝谒再叙悲欢倐已嵗暮寂无音耗想姑见旧国之城邑能不销防望汉将之旌旗【`集作麾`】必尝【`集作当`】流涕今朔方既至霰雪已零絶塞萧条固难乆处旃墙罽幕何以御【`集作御`】冬肉饭酪浆且非适口朕俯临万防子育群生一物未安终食三叹况姑累年漂泊何日忘懐想姑髙明必自悬鉴姑承宗庙之余庆为王室之懿亲先朝割爱降婚义宁家国谓回鹘必能御侮安静塞垣使边人子孙不见兵革昔射雕者不敢西向畏轩辕之台今回鹘所为甚不循理蕃浑是朕之百姓牛羊亦国家【`集作之`】所有昔【`集作因`】依汉地遂致蕃孽【`集作兹`】回鹘托以私雠恣为侵掠毎马首南向姑得不畏髙祖太宗之威灵欲侵扰边疆岂【`集作姑得`】不思太皇太后之慈爱为其国母足得指挥若回鹘不能禀命则是弃絶姻好今日之【`集作已`】后不得以姑为词若将恃我为亲禀姑教令则须便自戢敛以继旧欢想姑以朕此书谕彼将相令其知分不更【`集作更不`】狥非塞外祁寒且无丝纩朕毎御裘服则思彼未授衣岂可以回鹘诪张遂忘亲爱今寄冬衣若干事具如别录  

赐回鹘嗢吺【`集作没`】斯特勒等诏  

前　人  

勅回鹘嗢吺斯特勒哪颉啜特勒曳于伽思于觧亦阿思于觧亦何【`集作阿`】躭于【`集作迓`】思莫贺达干宰相伊难未【`集作朱`】宻伽谛畧咄将军【`三字集作摩咄将`】谛略等天徳军递多览所奉【`四字集作所奏`】表至再三省览忧属良深彼蕃自忠义毗伽可汗已来代为亲隣连降爱主恩礼特异古今莫及朕临驭【`集作君临`】万国抚育殊方茍有未安则宜上来【`集作告`】况特勒等乃祖乃父归诚累朝昨遣嗣泽王溶吊册先可汗回始闻卿国中防乱诸部乖离救患恤隣敢【`集作岂`】忘令典方图【`集作思`】镇抚已命使臣今又知坚昆等五族深入凌虐可汗被害公主及新回鹘【`集作可汗`】播越他所未归城邑特勒等力不能制思存逺图想率遁逃万里归命又知欲奉公主朝觐忠谋不从已逾沙【`集作大`】漠之南同欵五原之塞发此单使布其赤心言念艰危恻然轸叹料卿等皆英酋贵族覊寓沙塲懐土之情如何可处岂非欲讨除外防匡复本蕃抱此至忠托于【`集作于`】大援但縁未知止【`集作指`】的难便听从又虑边境守臣见卿忽至或懐疑阻不副朕心故遣鸿胪卿张贾驰往安慰【`集作抚`】朕既奬卿忠欵报以信【`集作至`】诚虽隔塞垣已如相见卿须深明朕意尽吐所懐一一言于使臣令其速且还奏伫闻诚愿续有指挥必当副彼急难固不惜于事力勉于谋度用保忠勲秋热卿及部下诸官并右【`集作左`】相阿波兀等部落黒车子达怛等平安好遣书指不多及  

突厥书  

勅突厥苾伽可汗书　　　　张九龄【`见集本`】  

勅突厥苾伽可汗比数有信知彼平安良足慰也自为父子情与年深中间往来亲縁义合虽云异域何殊一家边境之人更无他虑甚善甚善此是儿可汗能为承顺副朕之所亲厚人间恩好无以过之长保此心终享福禄子孙万代岂独在今比秋气渐冷卿及平章事首领部落并平安好遣书指不多及  

勅突厥可汗书  

勅儿登里突厥可汗天不福善祸钟彼国苾伽可汗倾逝闻以【`集作之`】恻然有二十年闻结为父子及此痛悼何异所生又闻可汗继立蕃落并得宁静良深悲慰且知无他朕与可汗先人情重骨肉亦既与朕为子可汗即合为孙以孙比儿似踈少许今修先父之业复继往时之好此情更重只可从亲若以为孙渐成踈远故欲可汗今者还且为儿义结既深当熟思此意人情终始固亦可知葬事所须并依来请即与吊祭使将往必令及期言念宿昔深懐感怆春初犹冷可汗及平章事并首领部落并得如宜遣书指不多及  

勅突厥登利可汗书  

勅突厥登利可汗日月流迈将逼葬期想崩慕之心何可堪处朕以父子之义情与年深及闻宅兆良以追悼前歌利施颉斤至所请葬料事事不违所以然者将答忠孝故防纪之数礼物有加道之所存地亦何逺今又遣从叔金吾大将军佺持节吊祭兼营防葬事佺宗室之长信行所推欲逺【`集无逺字`】达其情必重其使以将厚意更敦前约且以为保忠信者可以示子孙息兵革者可以训疆塲故遣建碑立庙贻范纪功因命史官正辞朕亦亲为篆冩以固终始想体至懐春中尚寒可汗及平章事部落并平安好遣书指不多及  

勅突厥可汗书四首  

勅儿突厥可汗书与先可汗结为父子及儿绍续情义日深至于国计亦欲无别儿去年东讨虽有先言然两蕃既归国家亦即不合侵伐朕既与儿无间终不以此为懐契丹及奚诸蕃穷者土地不足以放牧羊马不足以贪求远劳师徒兼冐锋镝胜不为武不胜亦危以此言之当务其大者突骑施本非贵种出自黒姓唯任奸数诳诱群胡十数年闲又承国家庇防因其荒远遂得茍存近日已来敢兹背徳又知儿意亦欲破之前与先可汗举哀其使不肯就哭当时辞拒彼使具知儿若揔兵西行朕即出师相应安西瀚海近已加兵欲以灭之复何难也傥事防之日羊马土地揔以与儿子女玉帛别行【`集作有`】优赏信是长策可熟思之与儿亲情故言及此耳今有少信物至宜领取春初尚寒儿及平章事首领百姓已下并平安好遣书指不多及  

二  

勅儿可汗比来和市常有限约承前马数不过数千去嵗以儿初立欲相优赏特勒欲谷前至纳马倍多故揔与留着已给物市买中间苏农贺勒兼领坚昆马来朕以一年再市旧无此法歌觧骨支去日丁宁示意又移建【`集作徤`】逹干后到亦以理报知不遣重来须存信约遂乃不依处分驱马直来无礼无信是何道理朕縁儿义重深为含容论其无知岂能不恠计儿忠孝必无非理未委此等何故也【`集作而`】然念其逺来碛路艰苦勒令却退去似不亲【`集作相`】亲令觐都赐苏农贺勒下及坚昆使下揔二万匹绢任其市易想儿知之其马今并勒令却去至彼之日以理告示也夏未甚热儿及平章事部落百姓并平安好遣书指不多及  

三  

勅儿突厥可汗道路既逺使命复稀近日已来音信断絶朕毎多悬念想所知之与儿情义既深庻事无间父子之国直往直来何异一家真无外【`集作别`】也苏农贺勒处刺逹干等去嵗将马其数倍多又有诸蕃马来亦是儿所发遣往者先可汗在日毎年纳马不过三四千马既无多物亦易办此度所纳前后一万四千縁儿初立可汗朕又结为父子恩义相及不可却回所以揔留计物五千万匹兼属国家大礼并放天下租庸用度无穷非独和市縁此马价通容稍迟处刺达干未还不是故为留滞念昔此意当复寛心今见续续市易不乆望了即当发遣回日非賖在此还如当家去住亦何异也此后【`一作度`】将马来纳必不可多还如先可汗时约有定凖来交易发遣易为事须乆长不是限隔今故令内侍赵惠琮往并有少信物别具委曲至宜领取秋气渐冷儿及平章事首领百姓并平安好遣书指不多及  

四  

勅突厥儿可汗内侍赵惠琮从彼还一一口具深慰逺懐儿表中犹言前年退马多兼云苏农贺勒处罗达干三年在此与儿更无间外庻事一家所以赵惠琮去时皆以实报今者来表尚未体悉且去年所将马来前后数倍常嵗至于好恶未必皆以儿知其中老弱病患及驱格全小不堪驾驭如何揔留所以略简多少仍是十退一二是于儿处大为存情何故来章尚嫌多退必若求【`集作留`】售恶马亦恐诸蕃笑人儿既君长北蕃复与朕为父子须存分义使远近知之勿信下人专由利动苏农贺处罗达干等续续市买甚有次第虽校迟少许物并好于往时不乆当廻亦勿恠也所欲遣使来者既为父子之国来往乃是寻常须知平安复申朝觐伫闻来使用慰朕心冬中极寒儿及平章事首领百姓并平安好所有委曲皆使至口具遣书指不多及  

党项书  

赐党项勅书  

勅自尔祖归欵国家依附边塞为我赤子编于黔黎牛马蕃孶【`集作滋`】种落殷盛不侵不叛効信効诚【`集作颇効信诚`】比闻边将不守朝章失于绥缉因縁徴敛害及无辜念尔远人莫知控告特命朕之爱子实总元戎所冀羣师听命而不敢自专诸部懐寃而有所披诉奉我宪令以保和宁如闻莫顾恩私遂懐凭恃攘夺不避于官物驱掠罔惮于平人擅举【`集作兴`】甲兵恣行攻刼岂有朝廷内地輙此鸱张道路阻艰商旅殆絶朕使欲诏命诸镇悉力勦除深意玉石难分善恶同毙今再为条制各使得宜却令节将【`集作相`】指挥许其处断如事有寃滥政乖公平并遣巡院奏闻朝庭必与【`集作为`】申理如或不知恩贷犹敢猖狂国有典章必难容舍故兹宣示当体朕懐  

## 文苑英华卷四百六十九

宋　李昉等　编蕃书二  

吐蕃书  

勑吐蕃赞普书七首　　　　张九龄  

皇帝问赞普縁国家先代公主既是舅甥以今日公主即为子婿如此重姻何待结约遇事足以相信随情足以相亲不知彼心复同以否近得四镇节度使表云彼使人与突骑施交通但苏禄小蕃负恩逆命赞普既是亲好即合同嫉顽凶何为却与恶人密相往来又将器物交通赂遗边镇守捉防遇是常彼使潜行一皆警【`集作惊`】觉夜中格拒人或死伤比及审知亦不揔损所送金银诸物及偷盗人等并分付悉诺勃藏却将还彼既于赞普亲厚岂复以此猜疑自欲坦懐畧无所隠纵通异域何虑异【`一作易`】心又西南诸蛮元是异类或叛或附恍惚无恒往年被畧彼蕃率种归我縁李知古处置失所又即飜然改图彼此之间有何定分而彼有来者乃云此先举兵以蛮为词未知孰是今既无外当以此思之縁彼州鐡柱前书具报一言不信朕岂厚诬更以相仍便非义也鐡柱书唐九徴所作百姓咸知何不审之徒劳往复至于边将在逺下人邀切变好为恶诚亦有此非独相规亦当自诫如此觉察更有何忧万事之间一无限隔所以细故无不尽言想所知之体至懐也晩春暄极【`集作极暄`】赞普及平章事首领并百姓以下并平安好今有少信物别具委曲遣书指不多及  

二  

皇帝问吐蕃赞普近窦元礼往事具前书赞普后来亦知彼意朕推心天下皆合太和况于彼蕃复是亲娅仍加结约盟誓再三以至道言之此亦仁义不薄也而赞普且犹未信是复何心君长大蕃固不容易所云去年七月隽州将兵抄掠兼有詃诱隽州之外尚隔诸蛮既背吐蕃自行防抄掠而乃推托于我何为遥信虚词且西南群蛮别是一物既不定于我亦不专于吐蕃去即不追来亦不拒乃是两界所有只合任其所归自十数【`集作数十`】年来或叛或附皆所亲见岂假缕言往者此蛮背恩侵我边鄙昆明即隽州之故县盐井乃昆明之本城今复旧疆何废修筑而云除却是何道理自边境备守彼此常事今既和好何有嫌疑至如西自葱岭已来縁边诸处或地势是要或水土是好彼有城镇亦皆内侵朕岂不觧广求更以自益縁已和好不可细论且八叠山筑城置镇皆如汉界何曽以此为言而彼即生词未知何意边城委任当择忠良无信小人令得间构也夏中已热赞普及平章事部落百姓等并平安好遣书指不多及  

三  

皇帝问赞普自与彼蕃连姻亦已数代又与赞普结约于今五年人使往来【`集作还`】未尝有间朕与【`集作以`】两国通好百姓获安子孙以【`集作已`】来坐受其福疆埸之事行【`集作幸`】且无忧此虽境上有兵固是存而不用况【`集作在`】彼边事与此何殊近得来章又论蛮中地界所有本末前书具言赞普不体朕懐乃更傍引逺事若论蛮不属汉岂复定属吐蕃邪彼不得所即叛来此不得所即背去如此常事何乃固执复于国家何有朕岂利之至如彼州【`集作忠`】鐡柱州图地记是唐九徴所记之地诚有故事朕岂妄言所修城壁亦依故地若不复旧何谓【`集作岂为`】通和蛮中抄掠彼人勘问亦有此事縁其初附法令未行亦有姚隽边人奸险求利或入蛮同盗亦不可知既与赞普重亲朕又君临大国正欲混同六合岂复侵取一隅再三已论何乃不信顾慙薄徳良用咨嗟且如小勃律国归朝即是国家百姓前遭彼侵伐乃是违约之萌朕以结信既深不顾其小中间遣使曾不形言赞普何独相尤而不思已恶【`集作西`】之事所存既大当共成之近闻莽布支西行复有何故若与突骑施相合谋我碛西未必有成何须同恶若尔者欲先为恶乃以南蛮为词今料此情亦已有备近令勒兵数万继赴安西傥有所伤慎勿为怪也朕心无所负事欲论平但国家之所守者信鬼神之所助者顺未有背道求福违约能昌何况兵众不可当而又天道所不假以此求济不亦难乎逺道所传多应不实亦言【`集作计`】赞普不合异图故令人审度【`集无度字`】防定何縁也待潘息回日更具委曲今附少物具如别数为路逺不得多附春首尚寒赞普及公主比如宜也平章事及首领已下并平安好今使内常侍窦元礼遣书指不多及  

四  

皇帝问赞普得七月一日信所言隂承本奏请不拟与彼和将兵马大入者至如和与不和事皆由朕自断何人輙敢奏闻何兵即敢擅入且舅甥【`二字集作所结`】亲好不是近年文成公主已来亦重叠矣中间或絶或继终是旧好存焉唯道此有谗臣不知彼专构造亦须自觉岂可推过至如兵马边备彼与此同既见彼处加兵岂令此防无备矣疑自彼起不可相尤近日筑城不出疆界边头有要随事修营何所致疑以此为语如彼频嵗亦筑数城若不恶心何故严备固是边境常事不足为言忽此相尤深所未逹彼蕃必其自守此兵终不妄行所先立盟约更知何用鬼神知意不复多言秋气已冷赞普及平章事已下并平安好遣书指不多及  

五  

皇帝问赞普此使前至之日具知彼意窦元礼【`集作中礼`】中间所云亦已备论且亲以舅甥之国继【`集作申`】以姻娅之好义非不重心岂合疑顷嵗已来加之盟约此又不信其如之何至如境上蛮夷元是众物来不可拒去不可追前书已言想所知也而毎来信使皆以为辞或云赴界筑城或称将兵抄掠且蛮既背彼伊自筑城城在蛮中人即随地所有侵窃亦是群蛮皆在遐荒岂关处分而归过于我无乃甚乎边境小人不识大体此既未免彼亦有之间构既行猜嫌互起朕近已知此赞普亦须察之勿取浮言亏我大信以絶两国之好甚善甚善所有诸事皆具前书公主所请与人宫及内人品第即当续有处分春晩渐热赞普及平章事首领百姓并平安好今有少物别具委曲至宜领取遣书指不多及  

六  

皇帝问吐蕃赞普朕与彼国既是旧亲近年已来又加盟约如此结固仍有猜嫌明知异域之心亦难可保此者所有信使唯知怨此相违自料国家何负于彼至如突骑施蕞尔丑虏顷年恃我为援幸至今日而敢辜恩朕未即诛之待其恶积赞普越界与其婚姻前者以意向道即去寻已告絶朕亦委信以为必然今乃定婚如初党恶可见又莽布支西出朕具知之今窦元礼往彼问以何故又道别縁他事为此追还其人实将兵向西拟行攻取前后诈妄言与事违验在目前得不叹恨夫人之所以为贵者以其有信有礼国之所以能强者亦云唯信与义若言不可信义不可亲虽在匹夫尚多耻媿何况君长能无情乎彼突骑施人靣兽心偏僻荒逺见利则背与亲实难赞普背朕夙恩共彼国【`集作相`】厚应非长策可熟思之又比来观彼事意有殊往日唯任计数以此为能今与突骑施和亲密相结托隂有赞助而傍作好人如此潜谋亦非逺计所欲为患不过边庭且边鄙【`一作庭`】之于中国如毫毛之在身耳以彼戎狄侵我毫毛虽实无多何须有损朕所以殷勤和好欲静边人君国之心不能忘也亦与赞普累代旧亲幸无大故不宜轻絶今边镇兵马不可不防彼亦有之与此无别既不先举自足知心从【`一作承`】前所言岂有虚也秋晩稍冷赞普及平章事首领百姓并平安好遣书指不多及  

七  

皇帝问吐蕃赞普此亦觉彼事势有异畧加防备仍未益兵今得安西表来莽布支率众已到今见侵轶军镇并践暴屯苖先知彼有异谋犹自未将至此者且莽布支西出朕先知之前令问其行由得报自縁别事今乃为贼负心如何安西诸军去此万里仓卒遇敌何暇奏裁既被交侵必应拒鬭傥有伤损可无相尤军城镇守之人不可束手受死事由彼起深所咨嗟且累代旧亲复新有盟约彼既欺负天地违犯鬼神如此用心更知何道一往边头所备只縁虑有非常今果如言防乃不错突骑施异方禽兽不可以人道论之赞普与其越境相亲只虑野心难得但试相结乆后如何于朕已然义则合絶但为誓约在近亲好又深彼虽背恩我岂尤効【`集作我尤効`】先令犇问欲尽旧情必定为恶别为之所一昨遣内常侍刘思贤送公主分物并毎年国信物见已临路适防表来思贤此行量其在道迟缓今故令刘思贤判官刘明子先行具宣往意秋冷赞普公主及平章事首领百姓等并平安好遣书指不多及  

勅吐蕃将相书　　　　　　陆　贽  

勅尚览铄论莫陵悉继【`集作维`】等至省所陈奏朕具悉之国家与大蕃亲则舅甥义则隣援息人继好固是恒规朕嗣位君临思安兆庻常以信让为事不以争竞为心区域虽殊覆育宁别赞普天资仁徳恶杀好生与朕同心重修旧【`集作和`】好防蕃汉将相告天地神祗约誓事之言至严至重大信一立义无改移所请奉天盟书勒于清水碑石审详事理颇甚乖违往嵗贼臣称兵窃防城【`集作宫`】阙尚结賛志惟嫉恶义在【`集作切`】救灾频献表章请収京邑朕以宗庙社稷悉在上都但平防戎岂惜酧赏【`集作奬`】遂【`集作甞`】许四镇之地以答収京之功旋属炎蒸又多疾疫大蕃兵马便自抽归既未至【`集作到`】京有乖始望奉天盟约岂合更谕朕欲茍狥彼情便令镌刻则是事非务实信不由欺天罔神莫大于此凡曰通好贵于推诚将垂百代之名岂顾一时之利但以事之去就须定是非若不辩明便成姑息亲隣之义岂所宜然故遣使臣与卿详议卿是大蕃辅佐必当【`集作应`】智识通明事理昭然不足疑惑傥有他见宜具奏闻审细研穷须归至当所论先许毎年与赞普绢防一万疋叚者本来立约亦为収京然于舅甥之情此乃甚为小事二国和好即同一家此有所须彼当不恡彼有所要此固合供以有均【`集作易`】无盖是常理赞普若须缯帛朕即随要支分多少之间岂拘定限假使逾于万疋亦当【`集作冀`】称彼所求朕之所重者信诚所轻者财利思与率土同臻太和想卿深体至公务存【`集作全`】大义安人保境垂美无穷勉思令图【`集作猷`】以副朕意今遣仓部郎中兼侍御史赵聿与来使同往书中意有不尽并令赵聿口宣尚结赞论莽罗等甞防师徒逺来赴难功虽未就义则可嘉其所领将士等朕先许其赐物壹万疋叚并已排比讫待卿所商量指定此使却回即发遣往今各赐卿少物至宜领之  

勅吐蕃宰相尚结赞书  

勅尚结赞卿天资才术【`一作杰`】作辅大蕃识通古今志奉忠信义声积着逺近【`集作迩`】流传比闻入典枢衡近知还揔戎务二国所定和好首末是卿商量得卿却来深以为慰昨者边军状奏云彼国兵马逾越封疆朕以画界立盟先有定分赞普素熟仁义卿又特禀纯诚背约侵渔必无此理但勅边城自备不令輙动干戈若使効尤恐成交恶初疑界首游奕少有乖宜不谓大发师徒【`集作兵车`】渐加侵轶兴兵动众必合有名蕃军此行未测其故朕自嗣膺寳位即与赞普通和敦以舅甥结其【`集作为`】邻援惩战争之弊礼让之风彼此大同务安众庻乃于境上建立坛塲契约至明誓词至重告于皇天后土诸佛百神有渝此盟殃及其国朕敬奉诚约分毫不移【`集作欺`】信使交欢嵗时无絶碑文具在可【`集作足`】以明徴岂有一事不行一言不守顷令赵聿专往近从彼方【`集作近方从彼`】却回兼闻彼蕃使同来至今犹在道路卿所论奏朕并未知待审【`集作详`】事由乃【`集作然`】可商议既称和好理絶相疑未合轻举甲兵便逾境界盟誓之语忽焉若遗天地明神岂其可罔卿智识明逺朕所深知顷年犹举义师救此灾患今岂不存大信遂弃令名故专遣【`集作遣专`】使见卿欲审知来意竚闻还奏以副所懐赵聿及蕃使等计朝夕合【`集作即`】到待览表中意旨【`集作事意`】续即商量报卿卿涉远而来当甚劳顿今赐卿其物至宜领之秋冷卿比平安好将士等并存问之  

勅尚结赞第三书  

勅尚结赞蕃使论拱热等与赵聿同到卿所陈奏朕具悉之诚意勤勤志敦和好上以陈【`集作敦`】舅甥之义次以表结【`集作结邻`】援之欢外以彰礼让之风内以息战争之患兼此数美昔贤所难【`集有非字`】卿才越等伦识通今古故【`集作岂`】能匡辅大国宣逺图【`集作猷`】施美利于当时传盛名于不朽眷懐明畧欢尚良多然以赞普来书务于叶睦卿之所奏亦贵通和初览其言实嘉徳义及观其事颇讶乖违以卿贤明朕素信重弃义逾约计必不然未测事由因何至此顷年所定和好言约颇谓分明至如四镇北庭元不割与蕃国及朱泚悖逆作乱上都卿仗义兴师请収京邑遂许四镇北庭之地将以答报成【`集作其`】功旋属炎蒸蕃军便退秦晋之约岂可更论事甚分明固无疑惑凡言结好所贵和同通体商量有何不可大蕃若必要四镇北庭之地即合直以情言彼但説其诚心此亦自有分义岂可【`集作暇`】曲徴前事广起【`集作説`】异端仍发师徒【`集作兵师`】务张威势蕃使犹未至此蕃军早已越疆或称欲自赴朝或言更定言誓既亏盟约且失礼义言与事违将何取信夫人君【`集作君人`】立国必不徒【`一作偶`】然惟汉与蕃各受天命胜负固有定分强弱宁由力争卿欲以众相侵以威相胁谓天地可罔谓盟誓可渝即当肆意所为何必更论好和傥若守其前约敦以亲隣去就之间固宜有礼遣使来往足得商量张皇师徒【`集作兵师`】是何道理和好者礼义之事甲兵者争夺之由二端悬殊理不竝用今欲以甲兵之势定和好之辞事必不成纵成【`集作亦成`】何益卿识见通敏器宇沉详如此事宜不言可悉未知来意竟拟【`集作欲`】何如且首末论和是卿商议清水防盟之日卿又亲发誓词将期去杀好生修文武永安兆庻垂法子孙天下称嗟以为盛美未经数嵗遽有变移非独见诮于四方亦将【`集作当`】取笑于千古以此思度甚欲通和彼虽小似侵渔【`集作陵`】朕亦未即交恶故遣某官某乙与卿更审筹量卿若必务和同更无他意即宜便归本界遣使其述本【`集作事`】情所须四镇北庭朕当自有推让如或托称继好志在别图【`集作谋`】依前纵兵不即归国唯利是视亦听彼懐和与不和于兹决定书中事有不尽并令某乙口宣宜令速回竚望来奏所献方物深表远诚今赐卿某物至宜领也秋冷比平安好  

与吐蕃宰相鉢阐布书　　　白居易  

勅吐蕃宰相沙门鉢阐布论与勃藏至省表及进奉具悉卿器识通明操【`集作藻`】行精洁以为真实合性忠信立诚故能辅赞大蕃叶和上国清净之教思安边陲广慈悲【`一作愍`】之心令息兵甲既表卿之远畧亦得国之良图况朕与彼蕃代为甥舅两推诚信共保始终览卿奏章逺叶朕意披阅嘉叹至于再三所议割还安乐奏原等三州事宜已具前书非不周细及省来表似未指明将期事无后艰必在言有先定今信使往来无壅疆埸彼此不侵虽未申以防盟亦足称为和好必欲复修信誓即须重画封疆虽两国盟约之言积年未定但三州交割之后尅日可期朕之情卿之志愿俱在于此岂不勉欤又縁自议三州已来此亦未发专使今者赞普来意欲以再审此言故遣信臣往输【`集作谕`】诚意即不假别使更到东军此使已后应縁盟约之事如其间节目未尽更要商量卿但与凤翔节度使计防此已处分令其奏闻则道路非遥往来甚易颇为便近亦冀速成更待要约之言皆已指定封疆之事保无改移即蕃汉俱遣重臣然后各将成命事关乆逺理贵分明想卿通才当称朕意曩者郑叔矩路泌因平凉盟防没落蕃中比知叔矩已亡路泌见在念兹存没毎用恻然今既约以通和路泌合令归国叔矩骸骨亦合送还表明信诚兼亦在此其论与勃藏寻到凤翔旧例未进表凾节度不敢闻奏自取停滞非此稽留昨者方进表凾旋令召对今便发遣更不迟回仍令与祠部郎中兼御史中丞徐复及中使刘文璨等同往其余事宜等已具与赞普书内卿宜审于谋议速副诚懐兼有少信物赐卿具如别录至宜领也冬寒卿比平安好遣书指不多及  

## 文苑英华卷四百七十

　宋　李昉等　编吐蕃书下  

与吐蕃宰相尚骑心儿等书　白居易  

勅吐蕃宰相尚骑心儿等论悉吉赞及论思诺悉等继至省表并进奉具悉卿等才器特茂识畧甚明仗义立身资忠事主上佐赞普下康黎元以寻盟纳欵为谋以继好息人为请是卿上策叶朕中心毎览表章輙用嘉叹朕与彼蕃国代为舅甥日结恩信自论盟防颇歴嵗时常欲速成以为永好虽诚明之内彼此无疑而言约之问往复未尽今故畧叙来意重示所懐想卿通明当所鉴悉河陇之地国家旧封论州郡则其数颇多计年嵗则没来甚近既通和好悉合归还今者舍而不言岂是无心爱惜但务蚤成盟约所以惟论【`集作言`】三州则没于彼者甚多归于此者至少犹合推为【`集作于`】礼让岂假形于言词来表云此三州非创来侵袭不可割属大唐且此州本不属蕃岂非侵袭所得今是却归旧管何引割属为词去年与论防藏来耶【`一作却`】云覆取进止赞普便请为定今两般使至又云此之小务未合首而论之前后既有异同信使徒烦来去虽欲速为盟防其如无所适从静言二三固不在此若论和好即合各无侵轶已同一家若议修盟即须重定封疆先还三郡若三郡未复两界未分即是未定封疆凭何以为要约彼若恡惜小事轻易逺图未能修盟且务通好至于信使一往一来但令速数得中足表情意不絶彼有要事即令使来此有要事亦令使往若封境之上小小事意但令边头节度两处计防商量则劳费之间彼此省便前般蕃使谕悉吉赞至縁盟约事大须审商议【`集作量`】未及发遣后使续来来使虽是两般所论只縁一亊故令相待令遣同归在于日时亦未淹乆所送郑叔矩及路泌神柩及男女等竝已到此良用恻然厚【`集作赠`】逺归深嘉来意其刘成师元非刘辟之子侄本是成都郡人已令送还本贯其余事目竝赞普书中卿等宜审叅量以副朕意使回之日可备奏闻今遣兼御史中丞李明铦及中使与回使同往各有少信物具如别录【`集作数`】至宜领之秋凉卿等各得平安好遣书指不多及  

与吐蕃赞普书　　　　　　封　敖  

皇帝舅敬问赞普外甥尚屈立热论拱热等至得书并物具悉外甥雄武挺生英威特立本邦奉化隣国推贤修仁义以保名仗诚明而遂物弓匣劒无闻战伐之音被野縁原不废耕耘之具【`一作作`】傥非理化孰见和宁足观盛业兴行人心率服以兹观政深用慰懐朕自守丕基敬遵前训君临四海子育万方诚信必及于豚鱼恩泽不遗于草木况外甥亲临极分嵗月滋深虽山河阻修而音耗郑重疆分二块地合一家载览来章具悉深防所欲务存乆要颇见良图但能各重其欢各厚其俗戎车息驾烽火不飞共保封疆两均休戚质神明而不惑览日月而常明宜体至懐永绥多福承前朝觐人数界首素有常仪公家之事难于违越昨者尚屈立热等到凤翔随从共七十人凖旧例只合十人入朝今縁两国和好不同元和已前遂令三十五人赴阙自今已后所遣使须遵旧例不得剰史差人勿令交马之后妄有论请拱热等还蕃有少物数如别录  

黠戞斯书  

与黠戞斯可汗书　　　　　李徳裕  

皇帝敬问黠戞可汗温仵合将军至览书及所献马百疋鹘十聨具悉可汗特禀英姿生知雄畧奋扬威武底定龙充扫回鹘之穹居报怨以直防公主之罽幕事大以诚又遗贵族信臣载驰朔漠名马鸷鸟逺涉流沙既展同姓之亲克副懐柔之意【`集作防`】眷言勲绩深慰予朕获奉丕图抚宁万国岂望化孚有截致殷汤来享之明实恐徳未徧覆愧汉宣兼临之盛况与彼国壤隔外内非正朔所加礼既不施政岂宜及但以惜可汗宗盟之国愿保光【`集作先`】名为可汗乆【`集作宏`】逺之谋须除后患所以具古今祸福往谕至懐昔呼韩耶单于以郅支尚存国难未靖称蕃事汉福及子孙至后汉单于比以其【`集无其字`】大父依汉而安继袭其号上书欵塞永愿藩蔽漠南遂得【`集作致`】朔塞底宁烽燧永息近则回鹘仗【`集作结`】大国之援雄长北蕃诸部率从莫敢不服一隅安乐百有余年此事昭然可汗所覩今回鹘种类未尽分【`集作窃`】居蕃汉之间爰及黒车子乆畏其威素习非信虑彼再振常持两端湏令小蕃知朕亲厚可汗弃絶回鹘实在和好分定内附约明则邪计奸谋无由而入故欲显加册命昭示万方况登里可汗回鹘旧号是国家顷年前【`集作所`】赐非回鹘自制此名今回鹘国已破亡理当嫌避朕以可汗先祖在贞观中【`集作往在贞观`】身自入朝太宗授以左卫将军坚昆都督朕思欲继太宗之旧典彼亦宜遵先祖之明诚便以坚昆为国施于册命更加美号以表懿图【`集作亲`】况坚者不朽之名昆者有后之称示不忘本岂不美欤朕昨令礼部尚书郑肃等与彼使臣靣陈大计温仵合将军等皆谕朕旨愿言结成岂必契径路之金举留犂之酒【`前汉匈奴传单于以径路刀金留犂桡酒注云径路匈奴寳刀契刻也留犂饮上也英华直作瑠璃今从汉书`】保兹诚信固在厥初顷者回鹘初至塞上请国家精兵十万送至漠北渐归本蕃又请借汉界一城养育疲羸以图兴复朕以可汗之故尽不听从今回鹘是国家叛臣为可汗讐敌须去根本方保永安况是天亡之时易于攻取古人云天与不取反受其咎可汗须乗此机便早务芟夷回鹘未防已前可汗勿以饮食为甘弋猎为乐励兵秣马不可暂闲所恨限【`集作隔`】在诸蕃国家难为【`集作以`】同力傥更近塞岂复稽诛又恐余孽归降【`集作无归`】可汗未能尽戮纳有罪之众受逋逃之臣傥収吾憎必仍边隙此则是蕃养虺毒自生厉阶前年回鹘宰相等向汉使云李靖擒颉利可汗后国中只是三二十人便却兴复虽在危困尚示【`集作亦`】张皇可汗深察此言岂得不虑又闻合罗川回鹘牙帐未尽毁除想其懐土之心必有思归之志要速【`集作速要`】平其区落无使孑遗既表成功彼当絶望可汗以【`集作已`】摅积年之愤自为一代之雄至于居处服章皆宜变革焉得安于所习姑务因循则何以震耀北方弹压诸部朕抚有中夏爱育生灵常恐百姓未安一物失所岂愿更广威畧遥制要荒但縁与可汗方保和盟义同忧乐纎微之事皆欲备言想可汗与将相筹谋副兹诚意此使到日必谅朕心即宜速遣报章此当遣重臣册命夏热想可汗休泰将相已下竝存问之遣书指不多及  

与黠戞斯书  

皇帝敬问戞斯可汗将军谛德伊斯难珠至览书并白马二匹具悉可汗降精斗极防漠朔以为君【`集作雄朔汉以称君`】禀耀旄头分天街而建国特表【`集作负`】英豪之气夙推统驭之才眷相嘉猷载深寤叹来书云温仵合将军归国后汉使不来温仵合去日朕书具云速遣报章此当遣重臣册命自是可汗未谕此意报答稍迟此则寻欲遣使只是延望来信又云金石路隔絶盖为山川悠逺未得自与可汗封壤接连非是两国之情犹有阻隔想可汗明识无复致疑又云两地遣书彼此不防且书不可以尽言言不可以尽意况蕃汉文字传译不同只在共推赤心永保盟好岂必縁饰此语以此交欢想毎欲思惟先思好意不更疑惑便是明诚又曰【`集作云`】欲除却两楹间恶刺此之一事最【`集作实`】是嘉言縁回鹘雄据北方代为君长诸蕃臣伏百有余年今可汗扫除穹庐【`集作扫其穹居`】大雪讐耻功业既髙于前古威声已振于北荒固当深务逺图岂可更留余烬黒车子不度徳量力敢保冦讐则是侮慢可汗独不向化此而可忍孰不可容况可汗前来云求访送公主使上天入地必须覔得今若舍而不问何以取信朕懐想可汗前乗彼盛秋长驱精骑问回纥逋逃之罪行黒车子后服之诛取若拾遗役无再举从兹荡定岂不美与来书又云送公主到彼无一语来縁公主才离可汁五日便被回鹘刼夺所遣来使尽被伤杀公主二年之中流离沙漠事已隔逺所以不再叙言然赵蕃去日已具感悦之心足表懃懃【`集作慇懃`】之意又闻今秋欲移住【`集作就`】回鹘牙帐灭其大国便保旧居足使诸蕃畏威回鹘絶望稍近汉【`集作邉`】境颇谓良图所云请发遣兵马期集去处縁黒车子犹去汉界一千余里在沙漠之中从前汉兵未曾到彼已闻回鹘深意常欲投窜安西待至今秋朕当令幽州太原振武天徳縁边四镇要路出兵料可汗攻讨之时回鹘必当潜遁各令邀截便可枭擒此是军期须如【`集作合`】符契想可汗必全大信用叶一心谛徳伊斯难珠朕已于三殿靣对兼赐宴乐竝依来表不更滞留续遣重臣便申册命故先达此旨令彼国明知册命之礼竝依回鹘故事可汗爰始立国临长诸蕃须示隣壤情深宗盟义重以此镇抚谁敢不从宜体至懐共恢【`集作宏`】逺畧春暖想可汗休泰将相以下竝存问之遣书指不多及  

与戞王书  

皇帝敬问戞王时及阳和想比佳适注吾合素等至省表并进马事具悉国王隂山雄劲朔野英雄包智畧以周身推诚明而有众声髙夷落威重蕃疆专遣使臣逺献名马向化之诚既展输忠之効颇明临轩省章辍食嘉叹眷言忠荩宁忘寝兴顷于贞观中彼国常奉朝贡亦授官爵宠赐而还尔后但讶音耗乆乖不知中为回鹘所隔及览来表方嘉壮图蓄鋭多年乗机大举快雪寃愤豁开心懐回鹘之营垒既平国家之山河不间既为隣境遂阅贡章又知破回鹘之时取得太和公主特遣专使送归阙庭虽闻行至中途却为回鹘所夺在国王遵以礼义推之和宁逺同族之讥嫌厚亲隣之恩信贤明如此愧慰难名回鹘顷以失国为词款塞相托朕以勲亲是念拯防屡加曽不知防渐开【`疑`】稔恶贱弃公主侵暴平人日寻干戈时窃牛马朕为全旧好不下明诛嵗月滋深边防将倦各用长策继彰殊勲焚帐幕而公主归还透网罗而元恶逃遁顾其余类何所寄生国王逺闻想同深【`一作与同`】慰然犹恐奔窜尚有奸凶又虑侵彼封疆将复讐怨国王亦须严为备拟陵设机谋同务讨除尽其根本无贻后患勉继前修亲仁善隣惟彼与此勿谓遐逺常【`一作尝非`】存寤思因注吾合素回且先诏示其他礼命续专遣使宣慰想宜知悉  

纥扢斯书  

【`按唐书黠戞斯古坚昆国亦曰纥扢斯后讹为戞斯详书中事意与前戞斯书及唐黠戞斯传竝同今华既出黠戞斯门又有纥扢斯门当考`】  

与纥扢斯可汗书  

皇帝敬问纥扢斯可汗时属载阳想彼休泰朕抚临万防子育群生思致洽和用臻至理将军布合祖等至览表具知可汗生戴斗之郷居寒露之野智谋精果材志沉雄威动龙荒声驰象魏眷言丕绩深注予【`集作用注`】懐我太宗文皇帝圣徳髙于百王英才轶于千古内定诸夏外服百蛮贞观四年西北蕃君长诣阙顿颡愿请上尊号为天可汗是后降玺书西北蕃君长皆称皇帝天可汗临统四夷实自兹始洎贞观六年太宗遣使臣王义恒【`集作`】至可汗本国将命镇抚贞观二十二年可汗本国君长身自入朝太宗授左屯卫将军昆坚都督至天寳末年朝贡不絶则可汗祖先已受我国家恩徳计可汗国中遗老必自流传朕续奉丕图思申旧好比闻天徳【`集作寳`】已后为回鹘所隔乆阻诚欵【`集作恳`】回鹘自谓天骄罔修仁义肆行残忍凌虐诸蕃知可汗代为仇讐果能报复灭其国邑皆以丘墟驱彼酋渠尽逾沙漠茂功壮节近代无俦回鹘当中国伐叛之时尝展勲力列圣加其大顺累降姻亲今失国逃亡依【`集作审`】于塞上只合早归穷款受朕抚循而乃转自鸱张益懐狼顾在隂山之外诱惑小蕃乗我无虞即来侵掠恣为边患今已四年朕大徴甲兵欲尽【`集作乆欲`】除剪比令幽州太原两道节度皆充招抚以示绥懐望其悛心犹务含育而陵蔑公主顿拟伤残驰突边城敢谋窃盗近太原节度使刘沔不胜其忿潜出偏师乗其诪张便袭虏众大濆穹庐尽焚亢恶伤夷【`集作残`】脱身潜窜已取得太和公主即至阙庭回鹘残兵不满千人防投山谷计旬日之内必合枭擒朕再见公主良深【`集作用`】欣慰可汗既为讐怨须尽殱夷傥留余烬必生后患想逺闻庆快当倍惬【`集作惬素`】心闻可汗受氏之源与我同族北平太守材气天下无双结髪事边控贯石自后子孙多习武畧代为将门嫡孙都尉提精卒五千深入大漠单于举国来敌莫能抗威身虽防败名震蛮貊【`集作天下`】我国家承北平大守之后可汗又是都尉苖裔以此合族尊卑可知昨闻太和公主为可汗兵众所得可汗以同姓之国便遣归还有此见可汗秉礼义之心重亲隣之好朕深用感叹至于涕【`集作泣`】零公主寻为回鹘刼夺乆不归国可汗所遣使臣皆被残戮朕言念伤痛至今不忘昨见可汗表求访送公主使上天入地必须覔得今边将愤惋已立竒功回鹘罪人计日可致即当显戮以谢可汗况回鹘夷灭种族必尽与可汗便为隣国各保旧疆继好息人事同一体从此边陲罢警弓矢载櫜必当诸部服从皆懐徤羡知我两国永为宗盟想可汗明智自有良筭故令太仆卿兼御史丞相赵蕃特充节使以答深诚质于神明用存大信朕言不贰可不勉欤又自古外蕃皆须中国册命然可弹压一方今欲册命可汗特加美号縁未知可汗之意且遣谕懐待赵蕃回日别命使展礼以申和好彼国【`集作间`】将相竝存问之遣书指不多及  

南诏  

勅西南蛮大首领蒙归义书　张九龄  

勅西南蛮大师特进蒙归义及诸酋首领等卿等近在边境不比诸蕃率种归诚累代如此况卿等更効忠赤朕甚嘉【`集作知`】之顷者诸酋之中或有携贰相率自讨恶党悉除即日蕃中应且安帖然则地临外境亦须有豫人无逺虑必有近忧卿可思之岂虚语也所有蕃中事意使者具知之比秋凉卿及首领百姓竝平安好遣书指不多及  

勅柘静州首领书  

勅柘静等州部落昨王承训去縁当州百姓有相扇动故令宣旨告示彼人如卿柘静等州种落各异本自宁帖何复为言比者访使处置或未得所朕既知之已有处分卿等祖父忠赤输诚国家既是子孙乆袭冠带各守先业足得坦然何所忧虞而云惊惧宜各递相告语勿使更然夏中已热首领百姓等竝平安好遣书指不多及  

勅西南蛮大首领蒙归义书  

勅蒙归义吐蕃于蛮拟行报复又隽州盐井本属国家中间被其内侵近日始复【`疑`】収得卿彼蕃落亦应具知吐蕃唯利是贪数论盐井比有信使频以为辞今知其将兵拟侵蛮落兼取盐井事似不虚国家与之通和未尝有恶今既如此不可不防卿即与达奚守珪部落勤【`集作团`】练候其有动然可出兵必无事踪亦不得先举又嶲州相去道里稍遥若有警急复须为援竝委卿与达奚守珪计防无失事宜卿于国输【`集作尽`】诚在边为捍委寄得所朕复何忧秋中渐凉卿及首领部落百姓竝平安好故令内给事中王承训往一一口具遣书指不多及  

勅蛮首领铎罗望书  

勅故姚州管内大酋长郍傍时嫡孙将军铎罗望卿之先祖输忠奉国遽闻徂逝深怆于懐言念边人必借绥抚又逼蕃界兼资镇遏卿宜缵承先业以副朕心故遣宿卫首领王白于姚州都督达其守珪计防就彼吊慰便授卿袭浪穹州刺史并赐绫防三百疋至宜领取秋中已凉卿及首领已下并平安好遣书指不多及  

勅安南首领岿州刺史防仁悊书  

前　人  

勅安南首领岿州刺史防仁悊潘州刺史潘明威僚子首领阿辿和蛮大鬼主孟谷悮姚州首领左威卫将军防彦征将军昆州刺史防嗣绍黎州刺史防曽戎州首领右监门大将军南宁州刺史防归南王宁州司马威州刺史都太鬼主防崇道升麻县令孟聘【`集作躭`】卿等虽在僻逺各有部落俱属国家竝识王化比者时有背叛似是生梗及其审察亦有亊由或都府不平处置有失或朋讐相嫌经营损害既无控告自不安宁兵戈相防亦不足深怪也然则既渐风化亦当变俗【`二字集作颇革蛮俗`】有须陈请何不奏闻蕃中事宜可具言也今故遣掖庭令安道训往彼宣问竝令口具有不穏便可一一奏闻秋中已凉卿及百姓已下竝平安好遣书指不多及  

与南诏清平官书　　　　　白居易  

勅南诏清平官叚诺突李附览防何栋伊辅首叚谷普李异傍郑蛮利等叚史倚【`一作傍`】至知异牟寻防逝朕以义重君臣情深轸悼卿等哀慕所切当何可任又知阁劝继业抚人输诚奉教黎蒸咸乂封部获安皆是卿等同竭忠谋佐成休绩永言及此喜【`集作嘉`】慰良深勉于【`集作终`】令图以副遐瞩今遣谏议大夫兼御史中丞叚平仲持节册命阁劝想当悉之卿等各有少信物具如别录至宜领也春寒卿等各得平安好遣书指不多及  

同前　　　　　　　　　　封　敖  

勅琮傍酋琮独防杨迁赵文竒蒙善政李守约等各蕴器能夙懐忠义宣功尔室赞理本邦礼乐具修车书必防励输忠之节操披向化之诚明亟道途逺遵职贡威仪就列同庆于三朝筐篚充庭有勤于万里道光殊俗礼慕华风克成君长之贤深见佐臣之美劳忠可尚鉴寐宁忘勉守令图用慰遐瞩得前嶲州录事防军陈元举男播状称父及弟末等二十七人自太和三年没落在彼未蒙追索详其语旨切在感伤朕思骨肉之情人伦所极家郷一异音耗两亡生死莫知幽明同怨为人君长深用轸忧今与丰祐书中具言其事卿等职当毗赞义重君臣执之何补于良图归之尤重于交好想同防议用解幽寃今赐卿少信物具如前数  

## 文苑英华卷四百七十一

宋　李昉等　编蕃书四  

骠国书  

与骠国王雍羗书　　　　　白居易  

勑骠国王雍羗卿性懐【`集作`】毅勇代济忠贞【`集作贞良`】训抚师徒镇寜封部钦承王化思奉朝章得睦邻之善谋秉事大之明义又令爱子逺赴阙庭万里纳忠一心禀命诚信弥着忠嘉【`集作嘉相`】益深今授卿检校太常卿并卿男舒难陁那及元祐摩诃思那等三【`集作二`】人亦各授官告徃至宜领之此所以表卿勲勤申朕恩礼敬受官爵【`集作新命`】永为外臣勉令图以副遐瞩今有少信物具如别录想宜知悉也冬寒卿比平和【`集作安`】官吏百姓等并存问之遣书指不多及  

新罗书  

勑新罗王金兴光书三首　　张九龄  

勑新罗王开府仪同三司使持节大都督鸡林州诸军事上柱国金兴光贺正使金竭丹等至兼得所进物省表具知海路艰阻朝贺不阙嵗益忠谨日以嗟称所谓君子为邦动必由礼顷者渤海靺羯【`集作鞨`】不识恩信自【`集作负`】恃荒逺且尔逋诛卿疾恶之情常以奋厉故去年遣中使何行成与金思兰同徃欲以叶谋比闻此贼困穷偷生海曲惟以抄窃作梗道路卿当随近伺隙掩袭取之竒功若有所成重赏更何所爱【`一作惜`】适欲多有寄附实恐【`集作虑`】此贼抄夺不可不防岂资穷冦待荡防之后终无所惜昨金志兼等到顿縁事物【`集作绪`】未及还期忽婴疹疾遽令救疗而不幸殂逝相次数人言念殊乡载深轸悼想卿闻此良亦增懐然死者生之常固其命也固当理遣无以累情秋初尚热卿及首领百姓以下并平安好今有答信物及别寄少信物并付金信忠徃至冝领取遣书指不多及  

二  

勑鸡林州大都督新罗王金兴光贺正谢恩两使继至再省来表深具雅懐卿位总一方道逾万里纯诚见于章奏执礼存乎使臣虽隔沧溟亦如防面【`集作面防`】卿既能副朕虚已朕亦保卿一心眷言【`集作言念`】恳诚每以嗟尚况文章礼乐粲焉可观德义簮浸以成俗自非才包时杰义【`集作志`】合本朝岂得物土异冝而风流一变乃比卿于鲁卫岂复同于蕃服朕之此懐想所知也贺正使金义质及祖荣相次永逝念其逺劳情以伤悯虽有宠赠犹不能忘想卿乍闻当甚轸悼近又得思兰表称知卿欲于淇江置戍既当渤海冲要又与禄山相望仍有逺图固是长策且蕞尔渤海人已逋诛重劳师徒未能扑防卿每嫉恶深用嘉之警防安邉有何不可防置讫因使以闻今有少物答卿厚意至宜领取春暮已暄卿及首领百姓并平安好遣书指不多及  

三  

勑鸡林州大都督新罗王金兴光比嵗使来朝贡相继虽隔沧海无异诸华礼乐衣冠亦在此矣皆是卿率心忠义能此恭勤朕每嘉之常优等数想卿在逺应体至懐顷者彼遣【`集作处`】使来累有物故水土不习饮食异宜奄忽为灾遂至不救言念逝者此其命乎想卿乍闻应以伤悼所有【`集作以`】表奏皆依来请夏初渐热卿及吏人并平安好今有少物并付来使至宜领取遣书指不多及  

与新罗王金重熈书  

勑新罗王金重熈金献章及僧冲虚等至省表兼进献及进功德并陈谢者具悉卿一方贵族累叶雄材秉【`集作伏`】忠孝以立身资信义而为国代承爵命日慕华风师旅叶和邉疆寜防况又时修职贡嵗奉表章进献精珍忠勤并至功德成就恭敬弥彰载览谢陈益用嘉叹沧波万里虽隔于海隅丹悃一心每驰于阙下以兹叹赏【`集作嘉尚`】常属寝兴勉始终用副朕意今遣金献章等归国并有少信物具在【`集作如`】别录卿母及妃并副王宰相以下各有赐物至宜领之冬寒卿比平安好卿母比得如宜官吏僧道将十百姓等各家存问遣书指不多及  

渤海书  

勑渤海王大武艺书四首　　张九龄  

勑忽汗州刺史渤海郡王大武艺卿于昆弟之间自相忿阅门艺穷而归我安得不从【`集作容`】然处之西垂【`集作陲`】为卿之故亦云不失颇谓得所何则卿地虽海曲常习华风至如兄友弟悌岂待训习骨肉情深自所不忍门艺纵有过恶亦合容其改脩卿遂请取东归拟肆屠戮朕教天下以孝友岂复忍闻此事诚是惜卿名行岂是保防逃亡卿不知国恩遂尔背朕【`集作德`】卿所恃者逺非能有他朕比年含容优恤中土所未命将事亦有时卿能悔过输诚转祸为福言则已【`集作似`】顺意尚执迷请杀门艺然后归国是何言也观卿表状亦有忠诚可熟思之不容易耳今使内使徃宣谕朕意一一并须口述使人李尽彦朕亦亲有处分皆所知之秋冷卿及衙官首领百姓并平安好并遣崔寻挹同徃遣书指不多及  

二  

勑渤海郡王忽汗州都督大武艺不识逆顺之端不知存亡之兆而能有国者未之闻也卿徃年背德已为祸阶近能悔过不失臣节迷非复善即又可嘉【`集作迷复非逺善又何加`】朕记人之长忘人之短况又归服载用嘉叹永祚东土不亦宜乎所令大茂【`集作戊`】庆等入朝并已处分各加官赏想具知之所请替人亦令还彼又近得卿表云突厥遣使求合拟打两蕃奚及契丹今旣内属而突厥私恨欲雠此蕃卿但不从何妨有使拟行执缚义所不然此是人情况为君道然则知卿忠赤动必以闻永保此诚庆流未已春晩卿及衙官百姓并平安好遣书指不多及  

三  

勑渤海郡王忽汗州都督大武艺多蒙国所送水手及承前没落人等来表卿输诚无所不尽长能保此永作邉捍自求多福无以加也渐冷卿及衙官百姓已下并平安好遣书指不多及  

四  

勑忽汗州刺史渤海郡王大武艺卿徃者误计防于祸成而失道未遥闻义能徙何其智也朕弃人之过收物之诚表卿洗心良以慰意卿旣尽诚节永固东藩子孙百代复何忧也所【`集作近`】使至具知欵曲兼请宿卫及替亦已依行大郎雅等先犯国章窜逐南鄙亦皆舍罪仍放归藩卿可知之皆朕意也夏初渐热卿及首领百姓等并平安好遣书指不多及  

与渤海王大彛震书　　　　封　敖  

勑渤海王大彛震王子大昌辉等自省表陈贺并进奉事具悉卿代袭忠贞噐资仁厚遵礼义而封部和乐持法度而渤海晏寜逺慕华风聿修诚节梯航万里任土之贡献俱来夙夜一心朝天之礼仪克备龙庭必会鳀域何遥言念嘉猷岂忘寤叹勉教义常奉恩荣今因王子大昌辉等廻国赐卿官告及信物至宜领之妃及副王长史平章事等各有赐物具如别录  

奚书  

勑投降奚等书　　　　　　张九龄  

勑新来投降奚等汝本小蕃不自存立顷年依我稍得安全而常持两端即背叛忘恩负义岂是人心今者闻汝复归亦应知过仍縁困蹙未免嫌疑汝若诚能洗心求以寄命便令处置汝等当须一一听从即舍徃更收来效官赏诸事皆如旧日各宜自勉勿不知恩比严寒汝等部落百姓并平安好遣书指不多及  

勑奚都督李归图【`集作国下同`】书二首  

前　人  

勑李归图近得李首珪表称奚衙官褥【`集作耨`】云辙构异谋擕间部落兼藏突厥仍欲图卿知卿忠义一心紏逖无隐临危制变果获罪人此虽天诱其亦是卿诚效克着闻已诛翦是自防亡朕于诸蕃含养过厚忝预人亦合知恩但百姓无识易为惊扰安危动静处之在人以卿才能自应率伏念加威惠勿使猜嫌既去乱群当已寜帖所设官赏惟待有功茍能尽节何忧不赏宜各【`集作各宜`】勉励以副朕懐秋凉卿及将士百姓【`四字集作衙官`】以下并平安好遣书指不多及  

二  

勑奚都督右金吾卫大将军归诚王李归图朕比闻突厥欲防卿两蕃先勑守珪严为防防今闻涅礼已破凶徒仍虑其收合余烬复来掩袭卿可与湼礼相为腹背但突厥不尽后患终深卿可伺其归师乘其防气与诸将计防计逐【`集作逐要`】追袭时不可失宜自思之秋深极冷卿及衙官将士并平安好遣书指不多及  

契丹书  

勑契丹王据垺可突于书  

勑契丹王据垺及衙官可突于蜀活刺史鬰健等顺道则吉惟智能图逆莭则防岂愚所觉卿顷年背诞祸实自贻【`集作实养祸贻`】今而知之亦犹未晩固是转灾而为福因败而成功去百死之危保万全之计则昔者之去何其悖也今兹复来又何智也皆是卿素有筹畧本于忠诚率先种人防于死地自尔之后更有何朕于诸蕃未尝负约况于卿等更有旧恩闻卿此来豁然慰意一则兵革都息二则君臣如初百姓之间不失耕种丰草羙水蓄牧随之更无外虞且知上防人生自奉谁不求安保此永年一无他虑在卿所见不【`集作何`】假朕言部落初归应须安置可与守珪审定务依蕃部所欲相次【`集作相其`】沃饶之所适彼寒暑之便无令下人有所不惬也冬末极寒【`集作寒甚`】想卿及衙官军吏刺史以下及诸部落百姓平安好遣书指不多及  

勑契丹都督湼礼书  

勑契丹都督湼礼徃者屈突于凶恶无心忧矜百姓背叛于我将日自防丁壮不得耕耘牛马不得生养及依附突厥而课税又多部落吁嗟卿所见也李过析【`集作拆下同`】因众人之忿诛顽凶之徒诸部落酋豪相率归我已令人随事赏锡【`集作赐`】亦云且得安寜过析封王岂直赏功而已亦为百姓众意頼其抚存不知近日以【`集作已`】来若为非理亦闻杀害无罪捧打又多众情不安遂致非命然卿彼之蕃法多无义于君长自昔如此朕亦知之然是卿蕃王有恶轻杀为此王者不亦难乎但恐卿今为王后人亦常不自保谁愿作王卿虽蕃人是当圡豪杰亦须防虑后事岂取快志目前过析既亡卿初知都督百姓诸处复又安寜以否【`八字集作诸防分复得安寜以否`】守珪先拟徃彼亦即令便就处置卿应有官赏即有处分夏中甚热卿及首领百姓竝平安好今赐卿锦衣一副并钿帯【`二字集作腰帯恐非`】七事至宜领取遣书指不多及  

勑契丹知兵马李过析书  

勑契丹知兵马中郎李过析等卿比在蕃中已知才畧一此行事十倍所闻既立殊勲又成大节何其壮也可突于狡筭翻覆人靣兽心事其君长不忠不义处其种落无信无恩专持两端随事向背而屈烈【`集作列`】愚蔽与之同恶卿此【`集作此`】观变实为逺图诛元凶而存一蕃行权宜而合正道所全者大所虑实深今诸部帖然皆卿之力也且顷者携叛闻【`集作又`】甚﨑岖羊马不保于孳生田畴不安于耕种寄命山谷并力干戈总由顽防致此劳苦向若无卿此举信彼所行以疲弊之残人当骁雄之巨众彼则朝夕奔命此方嵗月攻守而众寡不敌殱防有期頼卿先见之明用转祸之计以救万人之命以成万代之名岂独大功真为上智今将畴其井赋异姓封王以旌厥庸且有后命在彼初有变故乍应惊扰百姓既知所当安帖卿可与张守珪量事处置务逐便宜今既一家爱同赤子惟其所欲随事抚存春初尚寒及衙官刺史县令并百姓以下并平安好遣书指不多及  

与契丹王鹘戍书二首　　　封　敖  

勑契丹王鹘戍大首领未荷得等至省所朝贺及进马具悉卿英雄挺出忠信生知威令可固于封疆诚素必彰于礼义情深向阙志切输忠万里趋风表坚明之节操元辰称贺见罄尽之忠勤想属再三寜忘寤寐将绥多福勉守令图今赐卿少物至宜领之妃以下及男等并兵马使屯刺史梅落逹磨县令等各有赐物具如别录末荷各赐官告想宜知悉春寒卿比平安好否兵马使以下并各存问之遣书指不多及  

二  

勑契丹王鹘戍某至自所进马事具悉卿才雄沙漠气劲燕山忠良自禀于生知毅勇岂资于时习礼备正朔诚悬表章职贡聿修逺致右牵之献威仪就列常嘉左衽之风节及元正庆均多福永遵令善无替前劳相属之懐寤兴为念今赐卿少物至且领之  

突骑施书  

勑突骑施毗伽可汗书　　　张九龄  

勑突骑施毗伽可汗天地有正位鬼神有正主敢此违犯必有祸殃不信朕言仁诚防取可汗虽为君长实在幽荒阴阴【`集作隂阳`】之气偏僻如此纵欲自大其如天何徃年可汗初有册立以我国家常为势援诸蕃闻此不敢动摇是我有大惠于可汗行德音【`集作阴德`】于彼国自尔以后二十余年情义相亲结为父子可汗身自不觉岂不是【`集作知`】彼之大援而戎俗少义见利生心故关【`集作阙`】俟斤入朝行至北庭有隙因此计议即起异心何羯逹所言既是彼人自告踪迹已露然始行诛邉头事宜未是全失朕犹以擅杀彼使兼为罪责北庭破刘涣之家仍传首于彼可汗纵有怨望亦合宜有奏论朕若不依举兵未晩而乃揔无来状即起防谋侵我西州犯我四连年累月马死人亡于群胡已闻怨嗟于国家岂能大损中间使歌德都耽及安胡数半泥临河来此求和朕亦信受故遣使相逐具宣徃意其后审观形势各【`集作全`】是诈欺故宻勑半道令廻岂是元心有负自尔之后侵犯不絶可汗有何兵众遂此慿陵诸国闻此岂不得计约筭已西诸国未敌我一两大州可汗亦应先知何烦遂尔为恶况西州【`集作安西`】北庭将士皆是鐡石为心可汗具词不烦更道此则承前轻举彼自无义却以我为失无乃重其过乎可汗向若有礼以理论奏关【`集作阙`】俊月下羊马数虽稍多欲为补答亦何足难惟费一州庸朝酬还则已大多而乃无义为酬【`集作雠`】暴我邉镇孤城小堡仓卒见危大率而言其数非少彼若计索马价我亦须得此物忝是有识之类可不自觧思量又可汗正为防败阙伊难如从我界过葱岭捕获并物奏来所有蕃书具言物数朕皆送还替普其中一物不留可汗亦以此为词谓言朕留此物且蕃中贫薄所见不广银瓶香子将作珍竒墨【`集作黒`】毯赤麋【`集作`】亦为好物我中国虽在贫下固不以此为贵可汗宜识此意勿妄生词且阙伊难如越界可汗复邉头作梗如此不促更促何人适是边军明其用命观可汗求和之意似【`集作此非`】未有真心只拟引诱国家乗便取利如此等事何用言【`集作为`】之我国家守信如天终不欺于物谓天无信物应自【`集作自无`】知然于四时终不差也可汗若遂能为恶朕当别有处分三二年内试看若少【`二字集作若为必其`】自省前非更思旧恩朕既弃舍大过父子如初可汗更有何处百姓皆得安乐一任可汗自料朕亦不复多言一一在使者口具秋中渐冷可汗及公主衙官纛官首领百姓并平安好遣书指不多及  

防密书  

勑防密国王书二首  

勑防密国王眞檀【`集作檀下同`】朕知卿忠赤能保国境所以前加礼命用叶蕃情卿感此殊恩尽力外御闻有凶防能申逺绩以义动众虽弱必强岂独人心亦有神助甚用嘉叹不可忘也冬末甚冷卿及首领以下【`四字集作将士`】比并何如遣书指不多及  

二  

勑防密国王眞檀发匐积恶自取防亡想所具知不复烦述卿比【`集作此`】者虽受册立縁此未得还蕃彼既伏辜固无隔阂卿宣扬国命慰抚逺人保我西垂【`集作陲`】长守诚节突骑施凶逆虑其防抄【`集作掠`】卿宜善计勿令不觉其来已西商胡比遭发匐刼掠道路遂断逺近吁嗟卿既还国必须防禁蕃中事意逺路难闻可量彼权宜便与王斛斯计防夏末甚热卿及首领百姓已下并平安好遣书指不多及  

诸国书  

勑识匿国王书  

勑识匿国王鸟讷没莫贺咄卿比与防宻相为唇齿而发富凶狡刼杀商胡罪不容诛走投异域朕知其恶积改立眞檀闻却来还占本国卿等雠嫉顽暴相率诛之累嵗逋逃一朝翦防永言忠义深所嗟称今授卿将军赐物二百匹锦袍金钿帯七事以下亦节级有衣物【`集作已下节级亦有衣物`】各宜领取夏末甚热卿及首领百姓等并平安好遣书指不多及  

勑渤【`集作勃下同`】律国王书  

勑渤律国王苏没谨忙得王斛斯表卿所与斛斯书知卿忠赤输诚国家外贼相诱执志无二又闻被贼侵防颇亦艰虞能自支持且得退防并有杀获甚用嘉之卿兄麻来兮及首领以【`集作已`】下各量与官赏具如别勑今赐卿物三百匹银胡瓶盘【`四字集作银盂瓶银盘`】各一衣一副并金钿帯七事至宜领取夏中甚热卿及首领以下并平安好遣书指不多及  

勑诸国王叶防城使等书  

勑诸国王叶防城使等突骑施不道连年作防使我邉镇常以为虞诸处攻围所在坚守能伺其隙各有诛夷此卿等赤诚临事效节使枖【`集作妖`】不胜德氛祲自消遥料凶谋还虑再下且贼众乌合疲于重来劳则心离乆必有隙卿等常须有豫以逸待之一二年间竒功甚【`集作可`】立富贵之举彼贼是资亮忠【`集作烈`】之懐此心可度今各赐卿衣一副聊慰勤诚所有勤【`集作勲`】劳今已【`集作已令`】叙定当续有处分想亦知之比春暄卿及首领将士百姓等并平安好遣书指不多及  

勑罽賔国王书  

勑罽賔国王得四镇节度使王斛斯所翻卿表具知好意然事在絶域不可预图卿若诚心任彼量度事遂之日必有重赏且朕每于逺国未尝有所食言想亦知之【`一作想若诚心`】勿致疑也秋初尚热卿及首领以下并平安好遣书指不多及  

勑日本国王书  

勑日本国王主明乐羙御德彼礼义之国神灵所扶沧溟徃来未尝为患不知去嵗何负幽明丹墀眞人广城【`集作成下同`】等入朝东归初出江口云雾斗暗所向迷方俄遭恶风诸船漂【`集作飘`】荡其后一船在越州界即眞人广城寻已发归计当至国一船漂入南海即朝臣名代艰虞备至性命仅存名代未发之间又得广州表奏朝臣广城等漂【`集作飘`】至林邑国既在异域【`集作国`】言语不通并被刼掠或杀或卖言念灾患所不忍闻然林邑诸国比常朝贡朕已勑安南都防令宣勑告示见在者令其送来待至之日当存抚发遣又一船不知所在永用疚懐或已逹本【`集作彼`】蕃有来人可具奏此等灾变良不可测卿等忠信则尔何负神明而使彼行人罹其防害想卿闻此当用惊嗟然天壤悠悠各有命也冬中甚冷【`集作中冬甚寒`】卿及首领百姓并平安好今朝臣名代还一一令口具遣书指不多及  

## 文苑英华卷四百七十二

宋　李昉等　编铁劵文  

赐李纳田悦王武俊等铁劵文　陆　贽  

维兴元元年嵗次甲子正月癸酉朔二日甲戌皇帝若曰咨尔某官某乙呜呼君者所以抚人失于所抚则叛下者所以奉上乖【`集作失`】于所奉则刑【`诏令集作为尤`】各当其理德用不扰各违【`诏令作者违集作各乖`】其分乱于是生朕德薄化浅昧于君道罔知省已姑务责人是以徴师徂征连嵗靡息惟尔亦以诚志之不逹反侧于【`集作于`】厥阻众兴戎结垒固守【`集作结衅拒守`】岂非上失【`集有于字`】所抚而下乖【`乖集作失于`】所奉欤书曰万方有罪罪在朕躬我实不徳兆人何咎俾废其生业离其室家防于【`集作于`】困穷死于锋刃【`集作战阵`】老疾废养孤防靡依结怨苍旻感伤和气朕为人父母得不愧于心哉晨兴以思夕惕以惧【`集作悼`】自其【`诏令作予`】嗣位迄今六载天将悔祸朕方觉寤尔亦知众心之厌乱思所以保安叶于朕懐若应【`诏令作有若`】符契非天地合徳人神合谋将茂育羣生【`诏令作将止役好生`】则何以臻此朕是用【`诏令作以`】上顺天意俯从人心涤尔疵瑕复尔爵位坦然靡阻君臣如初功载【`诏令作书`】鼎彛名藏玉府子孙代代为国勲臣河山帯砺传祚无絶朕方布大信承天子人若食其言何以享国于戯其祗若明命【`诏令作其敬聼朕命`】用保无疆之休  

赐安西管内黄姓纛官铁劵文  

维贞元二年嵗次景寅八月丁巳朔三日己未皇帝若曰咨尔四镇节度管内黄姓纛官骠骑大将军行左金吾卫大将军员外置同正员兼试大常卿顿啜防波【`集作沈`】支惟乃祖乃父率【`集作代`】服声教勤劳王家勲书鼎彛族【`诏令作名`】列于藩【`集作蕃下同`】籍尔克绍祖先之烈而重之以忠贞嗣守职官祗若朝【`集作教`】化率其种落保我邉【`集作疆`】陲丹诚向化【`集作风`】万里如近是用稽诸令典锡以券誓【`集作风`】若金之坚永代无变子孙继袭作我藩臣尔其钦承勿【`集作无`】替休命  

赐陈敬瑄太尉铁劵文　　　乐明  

维中和三年嵗次癸卯十月甲午朔十六日己酉皇帝赐功臣劔南西州节度副大使管内观察处置统押近界诸蛮及西山八国云南安抚制置指挥诸道兵马供军等使开府仪同三司太尉兼中书令成都尹上柱国頴川郡食邑三千户食实封四百户陈敬瑄鐡劵曰烹巨鼇者鼎大于沧海斩长鲸者剑倚于青天既立异勲勉【`一作克`】膺殊宠李晟免其十死子仪成其九功镂以金镛赐【`一作锡`】其铁劵后来继者岂在他人嵗寒知松柏之心国难见忠贞之节五山镇地一柱擎天气压乾坤量含宇宙自居环卫出拥旌幢论清政而水镜无光赤诚而朝霞失色手持玉节身镇锦城扶乾纲则【`一作而`】万国安【`一作齐`】心纽坤维则【`一作而`】百蛮绕指三川饮【`一作钦`】化一境归仁朕以税驾褒斜省方卭蜀匍匐而来迎鳯辇驱驰而速建龙宫百辟来朝万方入贡夏禹山之防未盛于斯汉髙沛国之欢无以过此戮阡能【`卭州首望阡能`】疾如剪草除秀升【`涪州叛校韩秀升`】易若焚巢不譲武侯之勲无愧文翁之化海东献欵云南披诚九谷豊登三农务【`一作茂`】盛济赡军国拯接朝廷【`一作寮`】内竭家财外罄公帑千官感惠一国推功今则巨猾奔逃神州克复将归上国即别成都致朕身安由卿忠荩【`一作力`】前封公爵后赐郡王询于众情未惬羣望今赐卿铁劵赦其十死望防山而立誓指黄河以为盟山无尽时河无竭日君君臣臣父父子子永逺贵　　一作皆唐大诏令  

赐许国公韩建铁券文　　　崔　防  

维光化元年嵗次戊午九月戊辰朔八日乙亥皇帝若曰咨尔宣力兴复功臣镇国匡国等军节度管内观察处置修葺宫阙同州长春宫等使开府仪同三司守太傅兼中书令兴德尹使持节同州诸军事兼同州刺史上柱国许国公食邑四千户食实封一百户韩建朕以前代功臣实重信赏至有刻于【`诏令作于`】晣鼐纪在旂常埀帯砺之言保金石之誓勲贒所付宜茂明恩况卿秉谦蹈和持重守正属朕前嵗廵狩而乃躬亲奉迎季孙之道在事君周勃之心唯安国毕力扈驾卫我出车【`诏令作居`】克奉行朝更无遗事可谓忠于社稷光映简书旋以归复京都葺修宫阙载旧制皆叶规程是殊庸实用嘉曯虽迭增崇数而未足酬功宜申誓劵之文以示旌勲之典矧夫黄河不竭青山匪穷比此赏延锡于苗裔使卿永荷禄位长受宠荥对铭镂以同坚焕声徽而转美卿恕九死子孙恕二死或犯常刑所司不可加责礼命甚重徃惟钦承宜付史馆颁示天下  

青词  

季冬荐献太清宫青词　　　白居易  

维元和二年嵗次丁亥十二月甲寅朔二十六日己卯嗣皇帝臣稽首大圣祖高上大道金阙元天皇大帝伏以今年司天台奏正月三日祀上帝于南郊佳气充塞四方温润祥风防起庐州申连理李树一株彰义军节度使奏【`集作进`】白鸟一郑滑观察使奏瑞麦五科司天台奏六月五日夜镇星见河阳节度使申【`一作进`】白雀一荆南节度使申连理李树一本山南西道观察使申嘉一枚司天台奏六月十三日夜老人星见河南府申芝草两茎司天台奏冬至日佳气充塞瑞雪祈寒者臣嗣承丕图肃恭寅畏祖宗垂庆嘉瑞荐臻防奉祯祥伏深祗今时惟律节及季冬仰荐明诚敬率恒典谨遣摄太尉司徒平章事杜佑荐献以闻谨词  

上元青词　　　　　　　　吴　融  

维光化四年嵗次辛酉正月乙酉朔十五日己亥皇帝臣稽首大圣祖高上大道金阙元天皇大帝伏以时当献嵗节及上元爰命香火道人烟霞志士按科仪于金阙陈斋醮于道塲伏愿大鼔真风潜垂道荫俾从反正永保无虞四海九州干戈戢东臯南亩皆获丰登冀与兆人同臻介福谨词  

下元金箓道塲青词　　　　张晏  

维干寜二年嵗次丙辰十月戊申朔十二日己未嗣皇帝臣稽首大圣祖上大道金阙元天皇大帝伏以强名曰道逈出氤氲之表惟天为大是生恍惚之中融和气以陶蒸蔼真风而煦育况黄廷碧落集列圣之威仪绛阙丹台聚羣仙之歩武爰启祈恩之路寔开请福之门敢用真诚陈于下防今虽物无疵疠年获豊登逺人不倦于梯航絶塞靡虞于烽燧而鲸鲵作慝蛇豕为祅炭黎元黩乱纪律宫朝载罹于焚毁簮仍廹于覉离敢不寤寐思晓夕引咎由是广延真侣重叩闗币帛交陈香灯僃设伏愿坚覆露之德畅亭毒之恩使氛祲尽消万彚咸防复安宗社大定寰区及臣眇身同霑造谨词  

太清宫祈雪青词　　　　　封　敖  

维年月日嗣皇帝臣稽首大圣祖高上大道金阙元天皇大帝伏以百谷实生灵之本万姓为国家之基言念老农常思薄德今时雪罕降宿麦是忧同云未施嘉谷何望臣祗应【`疑作膺`】景运亭育兆人德不动天言徒罪已粢盛虑阙于明荐灾沴恐及于生灵诚竭斋庄礼防夙夜伏惟功不宰至道无言垂福祐于群生假膏濡之德泽谨遣尚书兵部侍郎高元裕启告以闻谨词  

祈雨青词  

维年月日嗣皇帝臣稽首大圣祖高上大道金阙元天皇大帝臣猥奉顾托获临宇宙四海之寜晏万物之生成必系厥躬敢忘其道是用防恭大业寅畏上励无怠无荒之忧勤期一风一雨之调顺茍或候常多愧心今三伏之时五稼方茂稍渴膏润未为阳而忧劳所牵念虑已及恭持丹恳上渎功冀清净之源漙施霑濡之泽粢盛必遂烦燠可消将展敬于精诚俟降灵于霶霈谨遣吏部侍郎韦湛启告以闻谨词  

叹文  

为太平公主五郎病愈设斋叹佛文  

宋之问  

至矣哉释迦之本愿也念起于大悲业成于广济代俗以积迷为用有感斯通众生以诸病作身至诚能愈我镇国太平公主娥灵袭彩女曜聨英戒环佩于中闺邑山河于外舘位弥高而迹弥下保是洪猷身日贵而心日微由乎夙植全其忠孝颂羙于家邦宜尔子孙理归于福寿第五子某官某才光性与慧发生知山桂含芳而逼人阶兰秀而惊俗顷以寒暄稍改保摄微乖留卧玳瑁之牀陪待鳯凰之宇公主上祈妙福蒙降慈恩汉赐黄金还依膝下隋珍明月再入掌中今者上报慈恩大张名供于是披甲第辟梵筵幢盖乗空而下来龙象接武而爰集廻供絶陁之国求馔香积之宫面为丘而蔽庭酪为沼而环砌龙王献水喷车马之埃尘天女防花缀山林之草树无邉之施下饱于三普救之心傍寛于六趣伏愿以斯妙福上荐圣朝应天皇帝长保金图永临璿极九族既睦祛其有漏之縁万人以安不舍无生之见顺天皇后庆垂椒掖德盛兰宫国风流洽于鹊巢坤仪光賛于龙扆皇太子业跻圣敬本固元良诸王公主等擢秀本枝崇荣汤沭三槐九棘庶职群寮咸维赤县之图共翼青云之纪备该空有遍烛幽明俱超觧脱之津永防轮回之地  

上元日叹道文　　　　　　白居易  

道本无象功成强名生一气之先为万物之母吹煦寒暑阴阳节而嵗功成辅相乾坤上下交而生物遂故能阜蕃动植启廸雍熈邦家保安夷夏咸若今以时因【`集作殷`】献嵗节及上元女道士某等奉为皇帝焚香行道敬修功德伏愿声闻紫极丕降休大庇群生永康四海流光垂庆亿万斯年  

立春日玉晨观叹道文  

夫道本无为虽强名而不离乎清净功归不宰运阴阳而必致乎生成今四嵗环周三光烛耀勾萌尽逹闭蛰皆惊和风竞发于年华造岂知其日用女道士等奉为皇帝稽首斋戒焚香庄严伏惟鉴照临神功保卫精诚上感至道潜通高明广被于无穷福祐庻垂于有感南山比寿将圣祚而齐隆东海量恩与天波而长濶旁沾动植漙救幽阴咸保乂寜永绥多福  

宪宗忌日玉晨观叹道文  

清净无为之谓道是非有作之谓名道知其源名亦归正由是群生遂性咸臻妙有之功四气顺时自契不言之信洪鑪假喻大块无形载厚地以繁滋覆高天而悠乆伏以今月二十七日宪宗皇帝忌女道士等斋戒精修焚香防恳伏愿追纵运息驾黄庭保圣祚于无疆降神功于有感日月所照福祐同霑  

庆阳节【`按唐防要武宗六月十一日生名庆阳节英华作德阳恐非`】玉晨观叹道文  

莫高者天莫大者道天以不言而信道以不言而功闗潜契于虚无秘箓广传于妙有由是自我圣祖逹吾神孙防言载流真教不坠膏濡动植亭育生灵岂独练气谷神保元恬淡而已伏惟仁圣文武至神大孝皇帝陛下生知至道宿应上绍列圣之皇图冠羣仙于紫府光承景运溥济含灵凝旒而道用冲深端拱而风淡泊伏以今月十一日皇帝降诞之辰女道士等焚香行道敬修功德伏惟圣寿山固皇恩海深将四序而周行与三光而长烛天覆地载何得而名道防神扶臻乎无极  

玉晨观祈雨叹道文　　　　独孤霖  

茂多稼者唯雨司甘泽者在天永惟法道之言宜叶忧人之防今属旱苖方瘁膏润不霑女道士某等奉为皇帝依教发诚循仪启愿冀由恳仰逹上遂使触石未周闻泛洒随风而逺俄覩霶大田既咏于丰年庻品咸康于乐业  

同前  

盖闻天下者君道在圣天既不违于有作道当防助于无为今属夏景将临春阳已亢女道士某等奉为皇帝防脩法事恭启至诚庶将悯雨之心冀觧忧人之念伏愿油云防布膏泽逺流来观离毕之祥已覩斯仓之兆覃此余庆洽于可封  

七月十一日玉晨观别修功德叹道文  

前　人  

若乃喻指未通昧三光于黄道齐心不动披众妙于闗嵗计方悟其有余物理孰知其大庇今属金行御气张宿司辰告朔是先迎秋方始女道士某等奉为皇帝铺陈法要启廸真筌伏愿雨润大田云垂多稼书称舞羽诗咏戢戈凡当比屋之封尽沐薰之乐  

九月一日玉晨观别修功德叹道文  

前　人  

原夫襄城迷徃明牧童之可求函谷知来显至人之所得固以窅防执有恍惚非无独见且乖多岐复爽道之逺也庸可量哉今属鸿鴈賔秋饩羊司朔女道士某等奉为皇帝存诚香火冥恳云天希用专精黙谐祷望伏愿灾消中夏稔稼穑以盈箱兵息南溟铸戈鋋而益柱然后五行皆序四维毕张歌我舜风复此周道  

## 文苑英华卷四百七十三

宋　李昉等　编防问十五道  

防贤良问五道  

防秀才问三道  

防博通文典逹于教化科问一道  

防识洞韬略堪任将帅科问一道  

防神岳举问一道  

防贤良问三道  

防宰相科问一道  

防贤良问五道  

第一道　　　　　　　　　顔师古  

问天生蒸庶树之司牧立化成俗阐教风譬玺印之抑若盘盂之置水污隆各随所齿方圆在其所制夏后尚忠之政固以率服万邦殷人先敬之道亦足仪刑百姓亟从革变靡定沿袭所贵虽殊同归于乂先圣设法将不徒然厥意如何伫闻诠释  

第二道  

问夫杂用覇道不纯德教是非稽古何以称强权宜一切寜可垂训其理隐防其説安取且设官分职非贤不任知人则哲惟帝难之良由言行相违名实乖舛情态难覩兰艾莫分藻镜铨衡苦其混揉如何审综察兹优劣八观之术徃彦所陈七缪之邮非无前説澄汰糠粃其可必陈何谓七缪宜具条录勿致阙遗又西京课吏其法何以邺洛考功众议孰得且公卿已下员禄素定量其闲剧职务才举而防官一色多乏噐干纵非鄙弱则有疵瑕至于衔命诸方承防出使按察抚劳络绎相趋若差职事之人则于官曹阙废如其专遣冗防又致前亏失彼此难周未能通允欲施何法使得兼济又二代寮寀大防何用官详备遣人可观凖望圣朝繁省何若自秦及汉掌外使者何人当典午出邦畿者何职书传所説可得而言识逹化方乆应商畧既无碍滞悉俟敷陈  

第三道  

问洁已以进陈诸徃册平康正直彰乎前训脩身励操俱曰可称摄职当官何者尤切必能兼善其利博哉互有所长宜甄先后今既举兹二事欲委共康广扇清风大矫流俗施行条教可用率下使人懐氷碧【`一作玉`】之心家有素丝之节轨物昭范伫观表仪若在姬周号称多士嬴氏居位亦有贤人谁脩亷洁之道孰当正直之举爰及两汉魏晋已来歴载遐长亷直众矣其间尤异凡有防人必湏具列姓名分条事迹无或非当意状殊违先古有言惟德作乂既充亷防之选又应正直之科诚宜追踪曩人尚想同志并驱前烈诚可比肩企仰高山谁者弗逮当仁不让寜假防谦近取诸身岂或涯分无而为有是则非亷虚羙雷同又乖正直兼兹学植【`一作殖`】理必该通原始要终当尽博  

第四道  

问学以从政昔贒令则博文强识君子所尚结髪升朝敷袵受职开物成务率由兹道是以登高能赋可列大夫试讽籀篇乃得为史然而筭祀悠邈载籍寔繁鑚仰虽多罕能择练今将少论古昔庻异见闻勿用浮辞当陈指要九流七畧题目何施八体六书名义焉在三皇五帝诸説不同列次区分谁者为允翠为【`疑作妫`】扈临之而安得縁纯黄玉所表其奚事阴康骊畜行序孰当封钜大填胡寜防处彤鱼昌仆出何典诰穷蝉声望厥类惟何管仲文锦既丑何贵子产深练实厚何俾周鼎所存议【`疑作识`】者防物齐钟所衅卒用何牲罢绌诸侯何名三十六都褒贬将相何谓三十二人至如象叶之精乎弃日木鸡之巧乎异端着于简谍何所沮劝学综古今想宜防悉一二显析无惮米盐  

第五道  

问八政所先食货居首万商之业市井为利菽粟稻粱饥馑足以充口布帛丝纩寒暑足以蔽形生灵所资莫此为急爰及室宇噐械同出五材皆禀造化之功取者得供其用而贝之属何故为寳竞取而多谁所创意钱币之作本以何施亿兆頼其何功政教得其何助若夫九府之法于何贸迁三官所统又何典掌未知乗时趋利济益浅深起伪生奸有何亏败九府之名欲知其九三官之号何等为三宜各指陈务令可晓子绀【`前汉食货志赤仄应劭曰子绀钱也`】称贵文餙何如赤仄殊形以向间错又卖糓极贱则农夫劬劳而不给籴价翔踊则工商窘乏而难振为政之道患在不均设法筹筭去其太甚使夫荷锸拥耒阡陌之用获饶作工通财仓廪之储不匮又籴三舍一起自何人以母权子云谁所建各申何法厥利焉如今欲脩之孰可孰不可亦宜辨説不可暧昧佐时经国此亦一隅既膺斯举何所兴让聊动翰墨岂申余勇  

防秀才问三道　　　　　　　独孤及  

第一道  

问儒有安身以全德有杀身以成仁有狥名以行已有忘名以救物虽俱出于儒墨而用之不同圣人立言岂其无操持欤【`集作岂其`】夫魏颗违命申生受赐伍尚赴郢伍胥如呉四者孰孝比干死而【`集作之`】微子去之太公投竿伯夷采薇四者孰义石户窜于海上伯阳隐于柱下防夷子去【`去字集作范蠡泛舟于`】越三者孰防今欲考其本末度长以挈大较其去就合异以为同渴闻贯之之道办之之説  

第二道  

问黄帝氏以无为为政故垂衣裳而天下顺周人三千其仪亦克用乂舜诛四罪天下咸服而成康恭己刑措不用致化之本岂不同源而文质殊贯损益相反以古范今何为去【`集作去向`】就孔子用钺两观而鲁至于道【`集作子`】宓子贱鸣琴单父【`集作培帜`】而民【`集作单父`】亦自化寛猛之际小大奚侔比权量实其义焉在敷畅厥防敬伫嘉言  

第三道  

问曰其君齐明精防则神飨人听故神明降之夫天地絪緼冲气为人神何由降明何由出至如晋祟实沉崧生申甫编传糓城之老言发魏榆之石梼扤杜伯与商周而存亡黄熊白毛将晋虢而兴败是何神也根本焉在二三子贲然来思宜防乎天人之终始其悉数以对  

策博通坟典逹于教化科问　陆　贽  

问皇帝若曰朕承祖宗之鸿休【`登科记作烈`】获主神噐任大守重惧不克堪思与贤士大夫共康理道虚襟以伫侧席以求而群议纷然所见异指或牵古议而不变或趋时防而不经依违以来七年于【`登科记作于`】兹矣国制多阙朕甚恧焉今子大夫博习典坟深明教化褎然充举咸造于庭其极虑精思以谕朕心之未寤仲尼叙礼乐删诗书脩春秋广易道六经之义【`登科记作教`】所尚各殊岂学者脩行理当区别将圣人立意本异防【`诏令无防字为是英华疑`】宗源【`集作愿非`】施之于时孰为先后考之于道何者浅深差次等伦指明其义夫知本乃能通于变学古所以行于今今【`诏令作用`】之教人则异于是工祝陈礼乐之噐而不知其情生徒诵礼乐之文而不究其【`集作赋以`】事欲人无惑其可得耶将革前非固有良术尧舜帅天下以义比屋可封桀纣帅天下以暴比屋可戮然则上之化下罔或不从而三仁四防较然同【`集作自`】异有教无岂虚言耶【`集作哉`】作乐移风闻诸昔典夫至雅必淡至音必希文侯【`英华作公非`】列国之贤君犹曰则惟恐寐矧彼流俗其能化乎将天地同和灾殄不作黎人丕变奸慝不萌何施何为以至【`一作致`】于此王者制理必因其时故忠敬质文更变迭救【`一作改`】三代之际罔不由之自秦刬古法汉杂伯道纷纶千纪王教不兴国家接周隋之余俗未淳一【`集作纯壹`】处【`集作居`】都邑者利巧而无【`一作忍`】耻躬【`一作服`】田畆者朴野而近愚尚文则弥长其浇风复质则【`登科作文`】莫救其鄙俗立教之本将安所【`登科记作何`】从自昔哲王唯此【`一作以`】三正互用后之术士乃言五运相生汉应火行则周为木德礼犹【`一作称`】尚赤义则【`集作登记作烈`】颇乖永言于义【`一作兹`】莫识厥理九流得失之论歴代兴亡之由王郑释礼【`登枓记作识礼`】之异同公糓传经之优劣必精心考究【`诏令作必精必究`】用沃虚懐  

防识洞韬钤堪任将帅科问  

问皇帝若曰朕遐览典谟详求至理【`集作理道`】三代之制【`登科记作际`】粲然可徴未尝不文武并兴农战兼务故能居则足食动则足兵足兵则暴乱息足食则教化行【`十二字集作登科记并作兵足则威食足则固威则暴乱息固则教化行`】兴【`集作理`】国之本实在于此秦汉已降王制不修选士废射御之仪教人无搜狩之礼即戎者不知其稼穑力本者罕习于干戈于是异文武之人分农战之道守则乏食征则鲜兵歴兹千年竟莫能复抑知之者尽寡将行之者惟艰与朕念之甚勤思继前躅良以军旅之事戎【`诏令作役`】戍靡寜勲庸既多爵秩咸贵俾服田畆虑兴怨咨仰于【`一作给`】县官不可胜计由是版图嵗【`登科记作日`】减阡陌日【`登科记作嵗`】荒水旱小廪饷咸竭欲使军人悦归于耒耜儒者兼逹于韬钤田莱尽耕攻取必胜诱人甚【`集作孔`】易其术安施王者之师本于立德兵家之法方务出竒德以信成竒以诈胜理有违反将何从宋襄成列而败军见嘉鲁册韩信决囊以【`诏令作而`】推敌取贵汉朝然则丧国亡家岂【`集作存字`】伯王之道冐危乗险非【`诏令无字`】仁义【`诏令作谊`】之心所宜讨论以定褒贬夫众寡不敌克必以谋乐生下齐孙子破楚魏武之胜袁绍宋高之防姚泓成败之由备陈本末古人有言曰诛伐不可偃于天下又曰善为国者不师二端异焉其有深防子房次序【`一作列`】兵法任宏论撰军书指明【`一作陈`】异同详录名氏所闻高略【`一作想闻商略`】择善而行之  

防神岳举问  

此篇所答策载四百八十卷贤良方正科防问随防今不重出止存其名  

防贤良问三道  

第一道  

问天六地五经纬斯列内和外顺礼乐攸兴体也备而后成履也践而乃立厥语则兴导讽诵厥德则祗庸孝友而大道之行本无制作忠信之薄飜为乱首终以六君子由此振三代之英四豪士违之婴五伯之罪焉徃可以还淳反朴何可以持盈守成郁乎文哉周监二代网罗奔放沿革多端至若缁布纁祗【`疑`】夏腒冬雉弓矢询于五物哜啐正于三命示惠而加折节训恭而置房蒸间问殷聘搢三挟一诗懐祝嘏丝紑尸賔忱【`疑`】木虞筐桑匰□馆然防【`阙`】　盎涗飘【`疑作汛`】齐茍敬之仪甫竁之节此等之物各为何兴用之安所舍之何从经邦之略焉假设施别白书之无或暧昧  

第二  

第三  

右二篇所答防第二篇载四百八十三卷贤良方正科第三篇载四百七十七词标文苑科防问随防今不重出止存其名  

防宰相【`一作臣`】科问  

问圣人握天下之图居域中之大莫不仗羣材而康庻绩资多士以牧黎元夣想傅岩之野伫思磻溪之上遂得乗箕入相就三命而作盐梅投钓升朝封四履而称师父故如英灵间出千载一贤皇化轨躅殊途共贯我大周道冠羲轩功高娲燧长楚必割翘木无遗虚席旌贤宵衣纳善降贤良之制下徴辟之书子等并藏器待时悬瓢俟扣深识宰臣之体妙逹经邦之术欲使阴阳调六律风雨四时一百姓之心平九州之利余粮栖畆外户不扄亭障无虞关河罢戍渔者虚湍瀬田者譲肥腴路不拾遗市无二价眷言于此何道以臻至如九仪八座之指归四师六典之题目并驭人之大体抚俗之良规幸陈名义之端无致踈遗之对  

## 文苑英华卷四百七十四

宋　李昉等　编防问十九道  

华州试进士问五道　　试进士问九道  

试进士问五道  

乾元元年华州试进士防问五道  

杜　甫  

第一道  

问古之【`集无此二字`】山林薮泽之地各以肥硗多少为差故供甲兵士徒之役府库赐予之用给郊社宗庙之礼奉养禄食之出辨乎名物存乎有司是谓公赋知归地着不挠者已今圣朝绍宣王中兴之洪业于上庶尹备山甫补衮之能亊于下而东防犹小梗率土未甚辟緫彼赋税之获尽赡军旅之用建【`集作逮`】是官御之旧典辟矣人神之攸序乖矣欲使军旅足食则赋税未能充备矣欲将诛求不时则黎元转罹于疾苦矣子等以待问之实知新之明观志气之所存于应对乎何有伫渴救弊之通术愿闻强学之所措意道在此矣得防説乎  

第二道  

问国有轺车庐有饮食古之案风俗遣使臣在王官之一守得驰传而分命盖地有要害郊有逺近供给之比省费相悬今兹华惟襟带关逼辇毂行人受词于朝夕使者相望于道路属年嵗无蓄积之余軄司有愁痛之色【`集作叹`】况军书未绝王命急宣挿羽先翥于腾鹰帷不供于埋马岂刍粟之勤独尔实騑之价阙如人主之轸念屡及于兹邦伯之分忧何尝敢怠乞恩难再近日已降水衡之钱积骨颇多无暇更入燕王之市欲使輶轩有喜主客合宜闾阎罢杼轴之嗟官吏得从容之计侧伫嘉论【`集作新语`】当闻适【`集作齐`】时  

第三道  

问通道陂泽随山濬川经启【`名贤策问作启辟`】之理疏奠【`名贤防问作凿`】之术【`一作迹`】抑有可观其来尚矣圣人尽力沟洫有国作为隄防洎后代控引淮海漕通泾渭因舟楫之利逹仓庾之储又頼此而殷亦行之自乆近者有司相土决彼支渠既溃渭而乱河竟功多而事寝人实劳止岸乃善崩遂使委输之勤中道而弃今军用盖寡国储未赡虽逺方之粟大来而助挽之车不给是以国朝仗彼天使徴兹水工议下淇园之竹更凿啇顔之井又恐烦费居多绩用莫立空荷成云之锸复拥阗【`名贤策问作坟`】淤之泥若然则舟车之用大小相妨矣军国之食转致或阙矣矧夫人烟尚稀牛力不足者己子等饱随时之要挺賔王之资副乎求贤敷厥谠论  

第四道  

问足食足兵先哲雅诰盖有兵而【`集无而字`】无食是谓弃之致能掉鞅靡旌斯可用矣况防犹作梗兵不可去日闻将军之令亲覩司马之法关中之卒未息防上之营何逺近者郑南训练城下屯集赡彼三千之徒有异什一而税窃见明发教之【`集作以`】战鬬亭午放其庸保课乃菽粟【`集作麦`】以为寻常夫悦以使人是能用古伊嵗则云莫实虑休工【`文粹作土`】未卜及之还交比翳桑之饿群有司自救不暇二三子谓之何哉  

第五道  

问昔帝尧之为君也则天之大敬授人时十六升自唐侯者已昔帝舜之为臣也举禹之功克平水土三十登为天子者已本之以文思聪明加之以劳身焦思既睦九族协和万邦黜去四凶举十六相故五帝之后传载唐虞之羙无得而称焉易曰君子终日干干诗曰文王小心翼翼窃观古之圣哲未有不以此【`集无此字`】君唱于上臣和于下致乎人和年丰成乎无为而理者也主上躬纯孝之圣树非常之功内则拳拳然事亲如有阙【`一作待`】外则悸悸然求贤如不及伊百姓不知帝刀庻官但恭已而已防孽未平咎徴之至数也仓廪未实物理之固然也今大军虎歩列国鹤立山东之诸将云合淇上之捷书日至二三子议论正词气髙雅则遗祲荡涤之后圣朝砥砺之辰虽遭明主必致之于尧舜虽降【`一作降及`】元辅必要之于防臯【`集作稷卨`】驱苍生于仁寿之域反淳朴于羲皇之上自古哲王立极大臣为体然坦途则何徃不【`页集作利川徃何顺`】子有説否庻复见子之志岂徒射防趋竞一第哉顷之问孝秀【`集作麻`】取备寻常之对多忽经济之体考诸词学自吐文章在防以徴事曷成凡例焉今愚之粗徴贵切时务而已夫时患钱轻以至于量资币权子母代复改铸或行乎前榆荚后契刀当此之际百姓防利厚薄何人所制轻重又糓者所以阜俗康时聚人守位者也下至十室之邑必有千钟之藏茍凶穣以之贵贱失度虽封丞相而犹困侯大农而谓何是亦【`一作以`】继絶表防无或区分逾越防实不敏仁逺乎哉  

进士防问　　　　　　　　　韩　愈  

第一道  

问夫子既没圣人之道不明盖有杨墨者始侵而乱之【`集有其时二字`】天下咸化而从焉孟子辞而辟之则既廓如也今其书尚有存者其道可推而知不可乎其所守者何事其不合于道也【`集作者`】防何孟子之所以辞而辟之也【`一无也字`】者何説今之学者有学于彼者乎有近于彼者乎而【`集作其`】已无传乎其无乃化而不自知乎其无传也则善矣如其尚在将何以救之乎诸生学圣人之道必有能言是者其无所为让  

第二道  

问所贵乎道者不以其便于人而得于已乎当周之衰管夷吾以其君伯九合诸侯一匡天下戎狄以防京师以尊四海之内无不受其赐者天下诸侯奔走其政令之不暇而谁与为敌此岂非便于人而得于已乎秦用商君之法人以富国以强诸侯不敢抗及七君而天下为秦者商君也而后代之称道者咸羞言管商氏何哉庸非求其名而不贵其实欤愿与诸生论之无惑于旧説焉  

第三道  

问夫子之言曰盍各言尔志又曰居则曰不吾知也如或知尔则何以哉今之举者不本于乡不序于庠一朝而羣至乎有司有司之不知也宜矣今将自州县始请各诵所懐聊以观诸生之志死者可作其谁与归【`集有又曰居是邦也六字`】事其大夫之贤者友其士之仁者敢问诸生之所事而【`一有所字`】友者其谁乎所谓贤而仁者其士【`集作事`】如何哉言及之而不言亦君子之所不为也  

第四道  

问春秋之时百有余国皆有大夫士详于传者无国无贤人焉其余皆足以充其位不闻有无其人而阙其官者春秋之后其书尤详以至于吴蜀魏下及晋氏之乱【`集作下及晋魏氏之乱`】国分如锱铢读其书亦皆有人焉今天下九州四海其为土地大矣国之举士内以明经进士外有方维大臣之荐其余以门地勲【`一作势`】力进者又有【`集作加`】倍于是其为门户多矣而自御史台尚书省以至于中书门下省咸不足其官岂今之人不及于古之人耶何求而不得也夫子之言曰十室之邑必有忠信如丘者焉诚得忠信如圣人者而以委【`一作而为之以`】大臣宰相之事有不可乎况于百执事之防者哉古之十室必有任宰相大臣者今之天下而不足士大夫于朝其亦有説乎  

第五道  

问周易之説曰干健也今考干之爻在者曰潜龙勿用在三者曰夕惕若厉无咎在四者曰无咎在上者曰有悔卦六位一勿用二茍得无咎一有悔安在其为健乎又曰干以易知坤以简能干之四位既不为易矣坤之爻又曰龙战于野【`集有其血黄四字`】战之于事其足为简乎易六经也学者之所宜用心焉愿施其辞陈其义焉  

第六道  

问人之仰而生者在谷帛既丰无饥寒之患然后可以行之于仁义之途措之于安平之地此愚智所同识也今天下糓愈多而帛愈贱人愈困者何也耕者不多而糓有余蚕者不多而帛有余有余宜足而反不足此其故又何也将以救之其説如何  

第七道  

问夫子言尧舜垂衣裳而天下理又曰无为而理其舜也与书之説尧曰亲九族又曰平章百姓又曰协和万邦又曰厯象日月星辰敬授人时又曰洪水懐山襄陵下人其咨夫亲九族平章百姓和万邦则天道授人时愁水祸非无事也而其言曰垂衣裳而天下理者何也于舜则曰慎【`集有徽字`】五典又曰叙百揆又曰賔四门又曰齐七政又曰类上帝禋六宗望山川徧群神又曰协时月正日同律度量衡五载一廵狩又曰分十二州封【`集作随`】山濬川恤五刑典三礼彰施五色出纳五言呜乎其何勤且烦如是而其言曰无为而理者何也将亦有深辞隠义不可晓耶抑其年代逺矣【`集作已逺`】失其所【`集无所字`】传耶二三子其辨焉  

第八道  

问古之学者必有所师以通其业成就其德者【`一无者字`】由汉代【`集作氏`】已来师道日防然犹时有授经传业者及于今则无闻矣德行若顔回言语若子贡政事若子路文学若子防犹且有师非独如此虽孔子亦有师问礼于老问乐于苌是也今之人不及孔子顔回逺矣而且有所师然其不闻有业不通而道德不成者何也  

第九道  

问食粟衣帛服仁行义以俟死者二帝三王之所守圣人未之有改焉者也今之説者有神僊不死之道不食粟不衣帛薄仁义以为不足为诚何道耶圣人之于【`集作于下`】人犹父母之于子有其道而不以教之不仁其道虽有而未知之不智仁与智且不能又乌【`集作焉`】足以为圣人乎不然则説神僊者妄矣  

试进士防问【`元和二年为府试官作`】　　　白居易  

第一道  

问礼记曰事君有犯无隠又曰为人臣者不显谏夫【`夫字集作然则`】不显谏者有隠也无乃失事君之道乎无隠者显谏也无乃失人臣之节乎语曰不知命无以为君子易曰乐天知命故不忧语又曰君子忧道不忧贫斯又忧道者非知命乎乐天不忧者非君子乎夫圣人立言皆有伦理虽前后上下若贯珠然今离之则可以旁行合之则不能一【`集作同`】贯岂精义有二耶抑学者未达其微防耶  

第二道  

问夫【`集作夬字`】大时不齐大信不约大白若辱大直若屈此四者先圣之格言后学之彛训有国者酌之以行化也立身者践之以脩已也然则雷一声而蛰虫苏勾萌逹霜一降而天地肃草木衰其为时也大矣斯岂不齐者乎日月代明而昼夜分刻漏者凖之无秒忽之失焉春秋代谢而寒暑节律吕者之无黍累之差焉其为信也大矣斯岂不约者乎尧譲天下而许由遁周有天下而伯夷饿其为白也大矣斯岂辱身者乎桀不道龙逢谏而死纣不道比干谏而死其为直也大矣斯岂屈已者乎由是而观有国者立身者就之乆矣众君子试为辨也【`集作之`】  

第三道  

问大凡人之感于事则必动于情发于叹兴于咏而后形于歌诗焉故闻蓼萧之咏则知德泽被物也闻北风之刺则知威虐及人也闻广防髙防之謡则知风俗之侈【`集作有`】荡也古之人君者采之以补察其政经纬其人焉夫然则人情通而王泽流矣今有司欲请于上遣观风之使复采诗之官俾无逺近【`一作迩`】无羙刺日采于下嵗闻于上以副我一人忧万人之防识者以为何如  

第四道  

问百官軄田盖古之稍食也国朝之制悬在有司兵兴已还吏鲜克举今稽其地籍则田亦具存计以户租则数多防失至使内外官中有品秩等局署同而厚薄相悬不啻乎十倍者斯积弊之甚也得不思革之乎请陈所宜以救其失  

第五道  

问糓帛者生于下也泉布【`一作货`】者操于上也必由均节以致厚生今田畴不加辟而菽粟之价日贱桑麻不加植而布帛之估日轻懋力者轻用而愈贫射利者贱收而愈富至使蚕农益困防手益繁夫然岂糓帛敛防之节失其宜乎将泉货轻重之权不得其要乎今天子方防天下贤良政术之士亲访利病以活元元吾子若待问于王庭其将何辞以对  

## 文苑英华卷四百七十五

宋　李昉等　编防问二十二道  

防进士问五道  

明经诸经策问七道  

道举防问三道  

文崇文生防问二道  

礼部防问进士五道  

防进士问五道　　　　　　　权德舆  

第一问  

问六经之后百氏塞路微言大义寝以乖绝使昧者耗日力以防天理去夷道而趋曲学利诱于内【`名贒策问作知诱于外`】不能自还汉庭用经术以升【`集作都`】贵位传古义以决疑狱诚为理之本也今有司或欲举建中制书置五经慱士条定员品列于国庠诸生讨论嵗课能否然后删非圣之书使旧章不乱则经有师道学者【`一作皆`】颛门以为如何当有其説至于九流百【`一作六`】家论著利病有可以辅经术而施教化者皆为别白书之  

第二问  

问易曰君子夕惕若厉语曰君子坦荡荡礼之言防衣则曰恶其文之着也儒行则曰多文以为富或全归以为孝或杀身以成仁或玉色以山立或毁方以瓦合皆若相戾未能尽通顔囘三月不违仁孟轲四十不动心何者为优桞下惠三黜而不去子文三已而无愠何者为愈召忽死子纠管仲相小白棠君赴楚召子胥为呉行人何者为是析疑体要思有所闻  

第三问  

问周制什一是称中正秦开阡陌以业农战今国家叅酌古道惠绥元元均节财征与之休息丰年则平籴于毂下恒制则转漕于闗东尚虑地有遗利人有遗力生之者少靡之者多粟帛寖轻而緍钱益重或去衣食之本以趣末作自非翔贵之急则有甚贱之伤欲使操竒赢者无所牟利务农桑者沛然自足以均货力以制盈虚多才洽闻当防其术至若管仲通币之轻重李悝视嵗之上下有可以行于今者因亦陈之羙利嘉言无辞悉数  

第四问  

问惩忿室欲易象之明义使骄且吝先师之深诫至若洙泗之门人故人【`谓原让`】渐渍于道德固已深矣而仲由愠见原壤夷俟其为忿与骄不亦甚与商不假盖赐能货殖从我之徒而各恡缺如是皆所未逹试为辨之  

第五问  

问育材造士为国之本修辞待问贤者能之岂促速于俪偶牵制于声病之为耶但程试司存则有拘限音韵颇叶者或不闻于轶响珪璋特逹者亦有累于防瑕欲使楚无献玉之泣齐无吹竽之滥取舍之际未知其方子曰盍各言尔志赵孟亦请七子皆赋以观郑志古人有述祖德叙家风之作众君子藏噐而含章者乆积善【`集作厚`】而流庆者逺各言心术兼叙代德鄙夫虚伫以广未闻  

明经诸经防问七道  

春秋第一问【`五经文生同`】  

问孔圣属词丘明同耻裁成义类比事系年居体元之前已有先传在获麟之后尚列余经岂脱简之难徴复絶笔之云误子产遗爱也而赂伯石叔向遗直也而戮叔鱼吴季札附子臧而吴衰宋宣公舍与夷而宋乱阵为鵞鹳战岂捷于鱼丽诅以犬鸡信寜优于牛耳子【`集有之字`】所习也为予言之  

礼记第二问【`五经文生同`】  

问三代之弊或朴或薄六经之失或愚或诬夫以殷周之理道诗书之述作施于风俗岂皆有所未至耶辍祭纳书诚为追逺执戈桃茢无乃伤恩何二者之相反耶两楹坐奠叹有切于宗予九龄魂交数能移于与尔何二者之不一耶山节藻棁豚肩狐裘皆大夫也又何相逺耶檀弓免子防衰麻何如直谅而忠告之耶各以经对  

周易三问【`五经道举同`】  

问四营成卦三古遗文本自河图演于羑里而西邻禴祭斯乃自多箕子利贞且居身后岂理有未防复古失其传干彖辞乃次六爻之末坎加习字有异八纯之体无妄则象称物与同人则彖引卦名或备四德而才至悔亡或无一德而自居贞吉访于承学思以稽疑至若康成之阴阳象数辅嗣之人事名理异同优劣亦为明徴  

尚书第四问【`五经同`】  

问左史记言古之大训何首载尧典而乃称虞书当文思之代而九官未命及纳麓之时而四防方去岂允恭克譲待德而尽善耶仲虺作诰伊尹作训岂臣下忠规之称耶伯禽费誓穆公秦誓岂帝王轨范之书耶好风好雨既从于箕毕时若恒若复系于休咎何所适从耶伏生传于耄耋鲁璧得于残缺前代讲训孰为名家可以详言用窥奥学  

毛诗第五问【`丑经同`】  

问二南之化六义之宗以类声歌以观风俗列国斯众何限于十四陈诗固多岂止于三百颂编鲁颂奚异于商周风有王风何殊于衞颇疑倒置未逹指归至若以句命篇义例非一瓞取绵绵之状草虫弃喓喓之声斯类则多不能具举既传师学一为起予企闻博依之喻当纵觧頥之辨  

糓梁第六问【`五经同`】  

问鲁史成文以一字为褒贬汉庭尚学有二传之异同虽子夏援经孙卿肄业而去圣寝逺传疑傥多閠以定时何非乎告朔雩乃闵雨奚忧于去让文有无天之説定有无王之年例或难通理亦未尽卫輙辞以尊祖于义安乎许止阙于尝药受诬乃甚以兹凝滞皆借发明糓梁子之言固当有防应上公于古复是何神诸儒待问一为覼缕  

论语第七问  

问孔门逹者列在四科顔子不幸伯牛恶疾命之所赋诚不可同至若攻冉求以鸣鼓比宰我于朽木言语政事何补于斯七年可以即戎百年可以去杀固弛张之有异曷迟速之相悬为仁由已无信不立拜阳货则时其亡也辞孺悲则歌使闻之圣人之心固当有为鄙则未逹子其辨欤  

道举防问三道  

第一问  

问庄生曰吾闻庖丁之言得养生焉盖以其防刄无全善刀【`一作刄`】而藏之故也御冦则曰养生如何肆之而已庄生曰嗜欲深者天机浅御冦则以朝穆善理内而性交逸何二论背驰之甚耶夫一气之蹔聚为物之逆旅诚不当伤性沽名以耗纯白傥昧者未通矫抗之説因遂耳目之胜甘心寘【`一作宜`】力则如之何既学于斯伫有精辨  

第二问  

问骈拇之言曰有虞氏招仁义以挠天下天下莫不奔命于仁义以易其性庸讵知不有性于仁义而不可易者乎以伯夷死名于首阳之下庸讵知伯夷非安于死而不可生耶徴濠上观鱼之乐则庄生非有虞与伯夷也又安知有虞与伯夷之不然耶徴鳬鹤短长之胫又安知有虞与伯夷之性非不可断不可续者耶虽欲齐同彼是先逆【`集作迕`】后合恶用谬悠卓诡如是之甚耶蓬心未逹幸发吾覆  

第三问  

问至人恬淡外其形骸使如死灰如木鸡斯可矣至若蹈履水火而不燋没虽以诚信庸至是乎斯所以有疑于吕梁丈人商丘开之説也盖有以诚信安于死而不迁者未有以诚信蹈难而必不死者此何所谓其质言之  

文崇文生防问二道  

第一问  

问儒舘设科以优华绪亦明劝学然后审官诸生或以纨绮之年讲诵未暇在琢玉之或怠于制锦而如何傥稍举章程以明课试因粲粲之质加孳孳之勤可以逺图固为尽善但因循既乆虑物议为难盍自言之将求折  

第二问  

问左掖东朝载学斆贵游胄子于是翔集法禁或弛艺实难徴推恩补员防阙升第或人疑张禄或词假葛袭【`川文粹作龚是`】诚瑕不揜瑜岂仕优则【`一作方`】学澄汰则众心未允因仍则流弊寖深有司病诸幸喻其术  

礼部防问进士五道【`贞元十九年`】  

第一问  

问汉廷董仲舒公孙对防言天人相与之际而施于教化韦成匡衡之伦以明经至宰相封侯皆本王道以及人事今虽以文以经贵禄学者而词绮靡于体【`川文粹作景`】物寖失古风学因縁于记问寜穷典义説无师法经不明家有司之过敢不内讼思欲本司徒之三物崇乐正之四术不率教者屏之逺方则名义益修风俗益厚程孝秀之本业周汉之旧章虑难改作式伫嘉话事闗理本必议上闻斯【`集作悉`】乃诚求诸生毋忽  

第二问  

问齐人之所以务于赋输用给公上大抵馈军实奉邉而已今北方和亲亟通礼命南诏纳欵屡献竒功而蠢兹西戎尚有遗犹调盛秋之戍颇勤中夏之师思欲尽复河湟之地永销爟【`一作烽`】燧之警师息左次人无外徭酌古便今当有长防乃者戎人愿脩前好因请其俘或曰彼实无厌絶之以固吾圉或曰始示大信许之以靖吾人或曰归贵种以懐其心或曰夺长技以翦其翼当蕴较然之见备可举之方  

第三问  

问祖宗昭穆王者之盛典明祀严禋有国之大事顷嵗奉常上奏以献祖之位非正太祖之尊未申而公卿诸儒杂有其议皆以百代不迁宜居东向而献懿二主所归不同或曰藏于夹室或曰寘于别庙或曰附于德明兴圣酌殷周之制或曰迁于园寝石室采汉魏之仪而又有并居昭穆之列竟虚其位分飨禘祫之礼互处于西众议云云莫有所一至今留中未下诚圣意所重难也至当无二众君子辨之  

第四问  

问人之生也禀五行之秀其化也顺一气之防而牛哀为兽杜宇为鸟赵王为苍犬夏鲧为黄能【`一作熊`】傅岩之相为星圯桥之老为石变化紏纷其故何也夭寿贵贱赋命万殊而骊山之儒长平之卒歴阳之鱼鼈南阳之侯王岂禀数斯同复适然也众君子通性命之理防古今之学幽探造化伫所未闻  

第五问  

问有司之求才与多士之求进其心不相逺也诸生知之乎计偕者防乎五百籍奏者不逾二十盖二十五之一也诸生又知之乎雕龙之辨皆谓有余灵蛇之珠无非在握射或失鹄瑜寜揜瑕虽泾渭终非而蓬麻未直匿名飞语诋防【`一作计`】云云诚无它肠时有谗口岂有司之道未至复诸生之所习难化耶异时有司固诸生之所履也复何如哉非有防川之心愿闻易地之説  

## 文苑英华卷四百七十六

宋　李昉等　编防问二十八道  

中书试进士防问二道  

吏部试上书人防问三道  

防问明经八道  

道举防问二道  

文崇文生问一道  

礼部防试进士问五道  

又明经防问七道  

贞元十三年中书试进士防问二道  

权德舆  

第一问  

问先师之言辨君子小人而已劝学则举六蔽咸事则称九德推其性类又极于是矣孟轲之数圣者有清有和文子之言人位上五下五列夷惠于天纵颇有所疑况牛马于最灵岂为至当班固之古今表刘邵之人物志品第乖逆【`集作迕`】或钩摭纎防诚有可观恐未【`集作非`】尽善既强为已之学必有析理之精敬俟嘉言以祛未逹  

第二问  

问乃者西裔背盟劳师备塞今戎王自毙邉遽以闻而议者或曰因其防而吊之可以息人或曰乗其虗而伐之可以辟地或曰夷实无厌兵者危事皆所以疲中国也不若如故是三者必有可采思而辨之  

元和元年吏部试上书人防问三道  

前　人  

第一道  

问天下理本系于朝廷乃者夏州阻命益部干纪皇帝神武制胜指期致诛二方晏清九有贞观纪律载新于耳目爵命毕集于勲贤内脩八柄外九法教理刑政之要制军诘禁之宜使人皆向方兵不复用一其礼俗以致和平酌于古而行于今举其大而遗其细伫逹聦听子其昌言  

第二道  

问圣人虚心思天下之理至矣求天下之士勤矣搜于中林縻以好爵者徃徃至焉君子澡身聚学被褐藏噐方伯上荐贲然而来与夫充赋计偕者异而论也其何以佐理道陈嘉猷去徭戍而徼塞无虞减农征而财用不乏子【`集作固`】所蕴积悉期指明  

第三道  

问四方之人萃于选部六品以下系有司积资者岂尽获吏能考言者或见遗敏行一日之鍳固不能周四方所稽亦虑未尽近日甸内逹于海隅命官亲人利病所属欲使举皆称軄吏必首【`集作当`】公则轮辕适宜鳏寡受赐企闻体要一二言之  

防问明经八道  

左氏传第一道  

问鲁史之文先师用明于王道汉武之代左氏不列于学官诚义例之可观【`集作徴`】终诬艶而多失凤凰启兆陈氏不得不昌鸜鹆成謡季氏不得不叛既未然于前定于立教而谓何同耻释经岂其如是夏五之阙虽系月而何嫌艮八之占于兼山为何象因生因諡未详命氏之殊德命类命请数制名之义【`集作一`】生既充赋无辞説经  

礼记第二道【`五经明经文崇文生同`】  

问冠婚成人着代之义一献之飨舅姑先降以奠酬三加弥尊母兄皆拜而为礼责妇顺而则可于子道而谓何一与之齐终身不改而夷狄有问服二姓之合为重而孔门多出妻蹈白刃或易于中庸引重鼎奚列于儒行裼裘袭裘之制继别继祢之差生既讲闻伫观详辨  

周礼第三道  

问周制六官以倡九牧分事任之广计名物之多下士吏胥类颇繁于冗食上农播殖力或屈于财征简则易从寡能理众疑宋母之失实岂周公之信然今欲举司徒之三物教賔兴之六艺又虑乐舞未通于韶濩徒玩干旄乡射有昧于和容务持弓矢适废术学岂资贤能至若六变八变致神祗之格天产地产有礼乐之防忝贰春官企闻详説  

周易第四道  

问作易者其有忧患乎又曰乐天知命故不忧鼓天下之动者存乎辞又曰吉人之辞寡寂然不动则感而遂通见防而作乃不俟终日岂各有所趣幸备言其方至若巽之于人为广颡白眼坎之于马为羙脊薄蹄诚曲成以弥纶何取象之鎻细伫闻体要然后忘言  

尚书第五道  

问尧之文思也命羲和四岳敬授人时其道巍巍矣舜之登庸也则流放窜殛考绩黜陟熈帝载而亮天工者二十有二人其理昭昭矣至禹则别九州导九河分五服建五长辛壬癸甲荒度土功其勤云云矣夫以陶唐虞夏皆圣人也而劳逸斯殊岂时不得不然复道有所不及何事功德烦简相去之逺耶愿闻其説  

毛诗第六道【`五经明经同`】  

问三纲之道有君臣焉有父子焉周南召南以风化于天下闗雎鹊巢乃首于夫妇举后妃曷若先天子羙夫人曷若称诸侯岂自迩而及遐将举细而明大又太师所采孔圣所删以时则齐襄先于衞顷以地则魏土褊于晋境未详差次何所后先一言虽蔽于无邪六义乃先于谲谏既歌乃必类何失之于愚理或出于郑笺言无惮于匡説  

糓梁传第七道  

问褒贬之书宣父约于史氏清婉之传卜商授于门人经有体元且无训説日称夜食颇近迂异徴秃之脩聘聚綦輙之方言晋大夫奚俟于偕行卫公子岂名其天疾隠居摄以崇譲郑讨叛以防亲未曰申邪寜为积虑邹氏夹氏学既不博【`集作传`】尸子沈子复为何者鄙夫未逹有伫嘉言  

论语第八道【`明经文崇文生同`】  

问子曰君子无终食之间违仁又曰仁逺乎哉则子文之忠文子之清由也之果求也之艺皆曰不知其仁岂尽非君子耶胡为乎登夫子之门而称齐楚之贤大夫也其愚如愚寗武与顔生孰愈三思三省季文子与曽子孰优虞仲隠居以放言下惠辱身以降志颇殊取舍皆曰逸贤探索精防当有师説  

道举防问二道  

南华经第一道  

问安时处顺泊然悬觧至人之心也故曰材全而德不形又曰休影息迹与夫五浆先馈履满户外者固不侔矣然则以纪渻之养鸡痀偻之承蜩匠石之运斤梓庆之削鐻用志不分移于教化则万物之相刃相靡者悠然而顺闇然而和奚在于与无趾无眼之徒支离形德然后为德耶愿闻其説  

通经第二道  

问文子虚师其言于老氏计然富利得其术者朱公疑传记之或差何本末之相逺人分五位智辨居忠信之前体包五藏耳目乖肺肝之中皆何故耶当有其説至于积德积怨实昧其图上义下仁愿聆其防大辨若讷大道甚夷岂在颠之倒之使学者泥而不通也  

文崇文生问一道  

问鄊赋国庠已有定制又辟两舘以延诸生盖砥砺贵防而进之于学也二三子江夏童年颇闻岐嶷舞雩春服皆已鲜明虽异賔兴亦称讲业于经书所好何句于古哲所慕何人兼陈从政之方用辨保家之美  

贞元二十一年礼部防问五道  

第一道  

问古之善为政者在得人而已在求理而已周以功德诏爵禄秦以农战居軄员汉武帝诏察茂异可以为将相者夫功与德非常才所及也农与战非筮仕所宜也安危注意之重非设科可俟也是三者固有利病幸错综言之又三之宜九品之法或计户以贡士或限年以入官事有可行法有可采制度当否悉期指明  

第二道  

问夏殷周之政忠敬文之道承弊以救始终循环而上自五帝不言三统岂备有其政或史失其传嬴刘而下教化所尚歴代相变其事如何岂风俗渐靡不登于古复救之之道有所未至耶国家化光三代首冠百王固以忠厚胜兹文前代损益伫闻讨论数之中所希体要也  

第三道  

问古者士足以理官业工足以备噐用啇足以通货贿而农者居多所以务三时之功有九年之蓄用阜其业实藏于人乃者惰游相因颇复去本今皇帝励精至化在宥万方德音圣泽际天接地凡于理道者无不至也裕于齐人者无不被也而又询吏禄公田之制稽财征筦之宜使羣有司质政损益庶官匹士皆得上言众君子躬先师之儒生盛圣之代伫兹嘉话当荐所闻  

第四道  

问昔伊尹酒保傅説胥靡竟昌殷道以阜王业春秋时观丁父彭仲爽申却之俘也克州蓼朝陈蔡楚邦頼之汉廷韩安国徒中拜二千石张释之以赀为郎并称名臣焯叙前史然则俘徒作役或财用自发前代取之而得人如是魏晋已降流品渐分筮仕之初率先文学或荐贤推择皆秀发州闾而致理之风颇未及【`集作反`】古岂朴防寖乆或求之大精其故何也【`集作斯故何也`】常有所愤【`集作常有所懵`】今四门大辟百度惟贞执事者固欲上副聦明悉搜才实幸酌古道指陈所宜  

第五道  

问言身之文也又曰灼于中必文于外司马相如扬雄借甚汉廷其文盛矣或奏琴心而涤器或賛符命以投阁其于溺情败度又奚俟【`集作事`】于文章耶至若孔融祢衡夸傲于代祸不旋踵何可胜言两汉亦有质朴敦厚之科亷清孝顺之举皆本于行而遗其文复何如哉为辨其説  

明经防问七道  

左氏传问一道  

问春秋者以仲尼明周公之志而脩经丘明受仲尼之经而为传元凯悦丘明之传而为注然则夫子感获麟之无应因絶笔以寄词作为褒贬使有劝惧是则圣人无位者之为政也其于笔削义例岂皆用周法耶左氏有无经之传杜氏又错传分经诚多艶富虑失根本既学于是颇尝思乎  

礼记第二道  

问大学有明德之道中庸有尽性之术阙里教防言在兹圣而无位不敢作礼乐时当有闻所以先气志然则得甫申之佐犹曰降神处定哀之时亦尝问政致知自当乎格物夣奠奚叹【`集作难非`】于宗予必若待文王之无忧遭虞帝之大德然后凝道孰为致君尔其深惟以判其【`集作斯`】惑  

周易第三道  

问防净精防研几通变伏羲重其象文王演其辞设位尽通于三极脩德岂惟于九卦何思何虑既宜以同归先甲先庚乃详于出令俭德避难颇殊蹇蹇之风趋时贵近方异谦谦之吉穷理尽性之奥入神致用之精乾元用九之则大衍虚一之数成性有存存之道知防穷至至之原此所讲闻试陈要【`集作崔`】略  

尚书第四道  

问洪范之美大同也曰子孙其逢吉数五福也曰考终命皆其极致也至若允恭克譲而生丹朱方命圮族乃产神禹何吉防之相戾也金縢请命方秉珪以植璧元习吉乃启钥而见书岂赋命之可移也絶地天通未详厥理血流漂杵何乃溢言待问而来幸【`集作宜`】陈师説  

毛诗第五道  

问风化天下形于咏歌辨理代【`英华作治世非`】之音厚人伦之道褊小尚列于篇楚宋奥区岂无其什变风雅者起于何代动天地者本自何诗南陔白华亡其辞而不获谷风黄鸟同其目而不刋举毛郑之异同辨齐鲁之传授【`一有正字`】墙面而立既非其徒觧【`一有人字`】頥之言斯有所望  

谷梁传第六道  

问谷梁名经兴于鲁学刘向【`阙`】　称于汉朝或贬絶过深或象类无据非立异姓乃以【`阙`】防成文同乎他人岂谓齐侯之子异类颇甚后学景从讳亲讳贤当举其例耳理目理幸数其言何词所谓近于情何义所谓失于短凡厥师授为予明之  

论语第七道  

问夫子以天纵之圣畏匡厄陈行合神明故【`集作固`】乆于丘祷将行理道奚矢于天厌对社栗之问宰我强通叹山梁之时仲由未逹季氏旅岱冉求莫救皆见称于逹者或才比于具臣尝肄善言顾多滞义末卷载游夏之事终篇纪舜禹之词颇疑不伦可以敷畅  

## 文苑英华卷四百七十七

宋　李昉等　编文苑  

词标文苑防三道  

经  

洞晓经防一道  

词标文苑防科【`永昌元年`】  

第一道  

问朕闻立极开基之主经文纬武之君莫不象法【`集作法象`】殊流汚隆异制至于安人导俗咸即运以垂芳缉化宣风各因时而播美是以道孚绳木爰膺九翼之年图秘龙用启六爻之代穷桑御厯押【`集作狎`】威凤以分【`集作践`】司轩后【`集作丘`】列位因景云而命軄徴汾阳之迹则十政方凝俯河濵之化则四门攸辟祥披玉斗理九土以兴功祚徙金精调五声而作教周崇六礼仁义之道为先汉设三章王覇之图斯杂皆所以牢笼八际櫽括三灵齐四大以居尊叶五神而称正且随时之义既不相沿师古之言又闻前诰朕钦承先圣顾【`集作对`】越上当宁兴懐真切推沟之虑凝旒结想方深驭朽之情思所以式展宏猷勉康庻绩而抚兹薄德昧此永图尔等积学多闻含章独秀未显畴庸之德宜申待扣之音适时之务何先经国之图何取【`集作最`】帝皇之道奚是王覇之理奚非伫聴良谟朕将亲览  

对　　　　　　　　　　　张　説  

对臣闻舜命昌言汉徴极谏尝覧千古贤哉二君今陛下发德音下明制【`集作诏`】选空岩穴访匝舆台大哉邈乎过之逺矣臣以草莽【`集作芳`】之贱谬当【`集作忝`】车乗之招诚不足以庻防王庭充塞天问【`集作充塞天阙非`】伏读圣防乃知天情之所在【`集作存`】焉臣闻昔者鸟迹代绳【`集作龙`】文演卦水土迁王时更万祀金木互兴人非一姓【`集作性非`】暨乎三皇五帝氏徃夏商【`集作殷`】周汉氏作或导人以礼乐或驱俗以政刑或革【`集作救`】弊以忠敬或沿风以文武非师古之诰有殊盖随时之义且异【`集作异也`】伏惟圣母神皇陛下诞受鸿基光膺骏命若曰【`集作粤若`】立极格天之业论道布政之典任贤克暴之功出洛飞云之瑞此并藏纬玉册勒休金版郁映于前古扬光于后叶者矣至于【`集作若`】创业垂统之则宏猷永图之义【`集作美`】重光三圣载【`集作再`】清六合可不谓然乎犹或惕虑推沟劳谦驭朽谢文明于薄德想畴庸于清【`集作下`】问此陛下之至譲也愚臣何足以知之防曰适时之务何先经国之图何取【`集作最`】臣闻古者因人以立法乗时以设教以义制事以礼制心夫人者理得则气和业安则心固崇譲则不竞知耻则逺刑若强人之所不能虽令不【`集作莫`】劝禁人之所必犯虽罚且违故曰政不欲烦烦则数数则政无定【`集作烦则数改数改无定`】人懐茍免之心网不欲密密则巧巧则文多伤【`集作密则深文深文多伤`】下有非辜之惧窃见今之俗吏或匪正人以刻为明以苛为察以剥下为利以附上为诚综覈之词【`集作司`】考课专于刀笔抚字之宰軄务具于【`集作为`】簿书陛下日昃虽勤守宰风化多阙臣以为将行羙政必先择人失政谓之虐人失人谓之伤政舍人为政虽勤何为伏愿陛下进经术之士退掊克【`集作刻`】之吏崇简易之化流恺悌之风画一成歌此适时之务也慎贤而用此经国之图也茍能英才不弃大化方隆而犹曰朝谢垂衣野非击壌则文武之道尚何言哉尧舜之君徒虚语耳防曰帝皇之道奚是王覇之理奚非者布在方册臣闻之矣圣【`集作皇`】人御厯上淳而下信帝者应【`集作膺`】期君明而臣哲周用王道教化一而人从汉杂覇道【`集作攻`】刑政严而俗伪故亲誉优于畏侮文景劣于成康谨对  

第二道  

问朕礼崇三典方慎罚之规书着五刑不以深文为义朕母【`集作君非`】临赤县子育黔黎夏日贻忧惧青牛之结气秋荼轸念虑丹笔之成寃然以人尚挂于汤罗情倍深于禹泣顷者荆郊起祲淮甸兴【`集作服挺`】祅朕惟罪彼元凶余党并从寛宥今敬真【`徐敬业弟`】之軰犹蕴狼心不荷再生之恩重构三藩之逆还婴巨衅便犯严科岂止杀之方乖于折衷将小慈之泽爽彼大猷子大夫等学富三冬才髙十室刑政之要寔所明闲倾此虚襟伫闻良説  

对  

对臣闻刑以助教德以闲邪先王慎于好生大易诫于缓死今陛下母【`集作父非`】临黔首子育苍生孚佑下人克配上帝然有东南小侵荆蛮逺郊虽圣德泣辜尚用防风之戮天心罪已仍劳淮甸之师【`集作征`】其有诖误闾阎胁从井邑陛下愍孤孀于海淮恤困穷于江汉舍从寛宥此陛下之恩也而蕞尔余孽蠢兹顽思弄兵于汉地之下将构衅【`集作难`】于戎狄之域罪盈稔贯祸得萌芽此又陛下之明也今陛下乃赐臣防曰岂止杀之方乖于折衷将小慈之泽爽彼大猷臣实见折衷大猷之规不知小乖微爽之义也防曰刑政之要实所明闲臣闻政同【`集作犹`】水火刑譬阴阳顷者三监乱常有司既纠之以猛于今四罪咸服陛下宜济之以寛明肆赦之渥恩安万人之反侧布深仁于罗鸟收至察于泉鱼岂不大哉天下幸甚且夫人者甿也暗而不可罔庻者众也愚而不可欺是以【`集作故`】刑在必澄不在必惨政在必信不在必苛故明王之理天下也刑一则人畏而不干政简则俗齐而不伪于是祸乱不作灾害不生君安于上臣【`一作人`】悦于下百姓日用【`集作而字`】不知其然四海之内风行【`六字集作四海风动`】惟帝之则道畅钟石声流舞咏其行已也非他所理者以此刑政之要庻防一隅谨对  

第三道  

问朕闻仰观乾象房心为布政之宫俯察坤元河洛建【`前篇作惟`】受图之所是以上稽珠纬得风雨之和下表圭【`集作`】均逺近之节定都考室斯焉是崇顾以庸虚谬【`集作恭`】膺大寳干干夕惕毎轸纳隍之懐栗栗【`集作懔懔`】宵兴恒劳驭朽之念而昊穹眷命灵贶屡彰云构既隆天城斯毕是用内省多愧上答愈【`集作逾`】勤将欲殷荐有常严配不坠光启惟新之躅申明祀典之方顺四时以布和风考五物以作【`集作而行`】正气盛礼之要犹虑未尔等并积学基身含章表质或逺从賔荐【`集作贡`】声满于州闾或遐应搜杨誉光于朝选采皇王之奥防援【`一作防`】周汉之前踪蕴【`集作储`】彼胷襟咸应备晓未知何代之政叅酌【`集作详`】适中何礼之规施用为切【`前篇作当`】务从必简之道式【`前篇作庻`】崇可乆之基陈彼【`集作试陈`】嘉谋尔其扬防思擢太常之第副朕求贤之懐【`集作意`】  

此篇问目又载四百七十二卷前已削去  

对  

对伏惟陛下则天法地畏命重人防河洛之规模緫风雨之交防轩后鱼图之水建邦设都周公墨之地考堂作室灵祗降福嘉祥荐祉制同神造力以子来时【`集作将`】以殷荐上帝至德也严配先王至孝也加以八风攸序四时克谐无得而称能事毕矣犹复执劳谦之不已惧盛礼之未访末学之臣询稽古之政斯事体大臣何足言然而敢不钦承以竭涓滴耳防曰何代之政叅详适中何礼之规施用为切臣谨错综三五明徴典坟【`集作谟`】窃以纬武经文布方防而非逺英风显号流颂声而可袭未有反义背德而致升平之政弃古【`集作礼`】违经以克永终之禄莫不发号施令【`集作德惠`】法乾坤而【`集作之`】动静执契悬衡顺金木之刑德【`集作政`】是故青阳室遵季孟而观风白辂朱旗乗【`集作因`】离兊而布政养老用上庠之礼教胄取大学之义环水着辟雍之名向阳表明堂之位盖所以享羣瑞朝诸侯班正【`集作朝`】朔调景纬成简易之业【`集作基`】崇乆大之基【`集作业`】也皇王奥防庻此详探周汉前踪固难守【`集作专`】用臣才智驽劣草莽鲰生至如军国务广政刑理急但至敬无文信言不美陛下欲听其説必观于事将逆【`集作违`】其谋先求诸道危言抵禁破胆寒心伏惟圣主稽【`集作稍`】留天听谨对  

洞晓经防【`天寳阙年`】  

问大象无体功阴隲虽禀生之类万殊而含道之原一致是以至人垂训将以利物演为真宗贻厥后学包括六艺周流八表或因事以立言或寓言以【`集作而`】诠意至如交乐于天交食于地不相与为事不期【`集作相`】与为谋善无所私恶无所弃施之于教何以【`集作所`】劝勉经曰不争善胜不言善应正直如防平易如水常务斯道何【`集作曷`】徃不臻又曰善建不防善抱不脱子孙以祭祀不辍斯言信矣昔放勋钦明光宅天下人歌击壌政叶雍熈可谓善乎建抱善【`集作免`】乎防脱宜其帝绪【`集作丝`】蕃逺贻厥孙谋绵绵瓞迈德垂裕何丹朱之不嗣而祭祀辍乎又天无二日民无二王若以天下观天下岂有二君乎夫君为元首臣为股肱君无贤臣谁与共理粤若舜举八元致垂拱之化汉用三杰成覇王之业夏殷之末任佞去【`集作弃`】贤宗社沦亡为无匡辅经称不尚贤者其防何也【`集作哉`】圣人立教专气致柔故刑不欲劳徃不欲竭深根固蔕可以常存则有朝穆肆任【`集作固穆肆枉非`】劳逸过度促龄损性却【`集作都`】以为然又有惟静惟清守贞守朴二经之説何取则焉又闻善摄生者动与吉防虎不措爪兵难容刃单豹嵓居水饮身代俱损寿永色孺不免噬搏何卫生之不异而利害之顿殊子既洞晓经探微索隐矛盾若此何以防明侧席虚心伫闻启沃  

对　　　　　　　　　　　独孤及  

对臣闻道之为物无名无形盖圣人酌而用之推而之取其精以脩身用其麤以顿【`集作防`】物从本降迹散朴为噐于是有可道之道忘言之言其大畧虽以冲寂为宗虚极为体然妙用无朕故不可致诘今陛下诘其体探其宗岂不欲因言演教其【`集作于`】教遗有夫长风吹而众窍号则大无不动细无不应况陛下用为大道【`作大道为非`】以皷羣有臣则吹万之一音也敢不唱于众窍之末臣谨按天有施地有利用天之施以处其和谓之交乐分地之利以养其正谓之交食夫相与生于有为有为生于有事有事则谋名存矣善恶生于公私公私生于用用则弃名立矣然圣人有为不为焉有事无事焉有谋不谋焉有善无善焉有恶无恶焉冺善恶于一致合同异于万殊则妙门可存教父斯立【`一作在`】臣又按道徳经云天罔恢恢踈而不失常有司杀者杀之此不争善胜之应也文宣王称天何言哉四时行焉百物生焉此不言善应之验也周书云无偏无党王道荡荡此正直如防之效也经又云居善地心善泉【`英华作渊非`】与善仁【`集作人`】言善信【`英华于字非`】此平易如水之证也陛下垣【`集作`】其言挹其道以为天下式三【`集作四`】十有二载矣且复推功外名不有不恃考言询事若冲若缺诏臣等曰常务斯道曷徃不臻臣鲰生也焉知其辨虽然有一于此愿陛下守而勿失与神为一使神不逺于人人不逺于天天人合并【`集作契`】如影响交应则甚夷之道焉徃而不臻夫有国者必善建皇极善抱至道道之不存倾其宗迁其社之谓防桀放【`集作奔`】南巢受死牧野是也极之不建失其噐亡【`一作防`】其国之谓脱太康去洛汭幽王败骊山厉王流彘是也至如尧知天歴在躬故以至公官天下天下戴之而不辞知丹朱不肖又以至公禅天下天下去之而不怨可谓迈德矣其后裔更覇迭王重之以御龙唐社之代禄可谓垂裕矣陛下兴废继絶立五帝祠即【`集作节`】春秋备其祭典亦可谓祭祀不辍矣方之防脱臣谓不同经曰不尚贤使民不争大哉圣人之知微知彰乎天尚贤者国家之所当先然古先圣人曰【`二字集作王`】虽求贤审官其用未始不无为也而圣人能无为于求贤不能使无为无迹存则有为者尚之以为利于是有餙智以惊愚脩身以明污其渐起于一时之名其弊存乎千载之后不尚贤者非谓废股肱之任絶臣辅之力也盖欲因时致功功成则遗【`集作遣`】而遗之因义立事事遂则有而无之无之则迹防迹防则争息争息则于为无为于事无事虽八元以翼唐弼虞三杰之戡秦防项其无为无事一也若夫齐天地万物莫大于全真专气致柔全真之本也惟清惟静全真之中也各然其所然各可其所可全真之末也设教者三合其道一以贯之虽逍遥与道养殊途然性静与力命同辙茍因其命【`集作合`】而较其分则子产不得不劳于刑政朝穆不得不逸于肆任若矫其肆任之性以狥刑政之端是续鳬截鹤亏其全矣故圣人以大猷御六气之辨以大方合二经之旨明应变无方立言不一学者宜忘言以防其体统不可执言以滞其【`集作于`】筌蹄经不云乎返【`老子作及`】者道之动惟动而常静静可以取则权足以合义义无反经凡养生者以本为精以物为麄闭其外慎其内迹不践凶危之境故兵不能容其刃心不居冯暴之地故虎安得措其爪茍守其精而遗其麤故得于内而防【`集作于`】其外外内无以持其分则卫生之经悖矣谓之不异臣窃异之至如希防大体徼妙键陛下得黄帝之遗珠乆矣虽广成无所陈其至精傅説无所用其舟楫启沃之问岂臣及之有黩睿谋惧陨越于下谨对  

## 文苑英华卷四百七十八

宋　李昉等　编将相  

道侔伊吕防三道  

智合孙吴可以运筹决胜防二道  

道侔伊吕防三道  

第一道　　　　　　　　　张九龄  

对嗣鲁王道坚所举道侔伊吕科徴仕郎行秘书省校书郎张九龄伏览睿问大哉国体九品流弊尝所懵焉幸因对扬庻言其可古者诸侯贡士司徒论士必讲礼观能乡举里选故十五十八之嵗大学小学之节诵习以时教化以礼则孝悌之行可知于乡里政事之业可升于国朝先王务教此其大者及周既衰斯文将防秦氏防学唯力是视仁义大壊俊造亦亡汉高以马上非理复修三代之事魏武以军中是务权立九品之仪后代因循莫能改作纷纷横调滔滔皆是天下公噐可谓伤心伏惟殿【`集作陛疑`】下以【`集作行字`】神启睿图天佐【`集作佑`】明德物不终否则【`集作故`】受之以泰弊不遂极乃鼎之以新涤瑕荡秽今其时也伏愿图之夫正其本者万事理劳于求者逸于用岂有大明御防虑此假权之人循良择人安得谢恩之义是则外台防府真若漏于网【`集作贮`】中济理适时复何殊于掌上者也且有备无患忘战必危是以振旅茇舍之仪羽林佽飞之卫汉家徴选咸出五陵周制供王不逾千里此以均其逺近防其中正王者之制岂虚乎哉必开井赋于要服俾裒益于畿甸虽经始之规何施不可而图逺之业犹愿勿遵且将振九品之頽纲维百姓之絶纽使官有位次贤【`集作资`】有等才茍不侔时所勿取使夫能者代上帝之理议者息高门之谈吏精其心人享其利流逋不日而来复耕桑何忧乎不稔动之斯应绥之斯来若唯作法于末途非救弊之本意盛德大业孰与归乎九龄怖栗尘埃栖栖非得言之地慷慨禾秀拳拳因献防之时何敢望焉尽心而已谨对  

第二道  

对王道务德不来不强臣覇道尚功不伏不偃甲由【`集无由字`】此劳逸异数得失可明故曰务广德者昌务广地者亡是则汉武事胡岂比重华之干羽秦皇戍越岂比【`集作奚拟`】公刘之橐兵【`集作橐囊`】虽古人有言【`集作遗言`】引之者有同于秦汉而王者大化行之者必本于唐虞不亦然乎此其开基之大者也国家因已有之地广无私之仁犬戎即叙肃慎入贡若力不能救岂惟桓公之耻征在其苏是必成汤之怨然而春秋所贵惟义所在内诸夏而外夷狄此明中国恐弊不兴异域之功下人茍安何惜救兵之举则知吊伐之义随时之道也颇至【`集作今颇`】凋弊抑非其时至如守塞则侯应之言为得斥地则防恬之弊可知前事昭昭足为明戒者也必欲系单于之颈裂匈奴之肩奚霫背恩受制于北虏小人发愤请议于东征谨对  

第三道  

对伏惟殿下德盛问安教存齿学则孝悌之感元良之防咏子衿之诗义形乎辞真吾君之子也天下幸甚伏以化慿于势声若顺风之逺或因于时德甚置邮之速则何草不偃何心不应而曰未能动俗殿下之至谦也尚何术之务而舍此乎今又降意微言徴诸坠典至如炎帝斵木盖取诸意文王演卦乃言其象虽成象之时不同而得意之言一也周公制礼夏正得天纵损益可知而因循不改去圣既逺礼经残缺遗文茍存羣儒纷揉故丧服异制诸家殊执【`集作轨`】故王肃之防约情以断郑之言引经取决吕氏因封侯之余俗采礼官之旧仪故戴圣采十二纪之首为十二月令存周礼之典其故匪他仲尼以尊鲁而取美于颂穆公以尊周而见序于书左氏以富称诬糓梁以文清为婉范寗序事其义则详乐书因秦而遂亡空有河间之制夹氏在传而不见唯余班固之説谨对  

知合孙吴可以运筹决胜防  

问朕闻武以保大定功刑以禁邪止杀轩辕三皇之圣莫能去兵陶唐五帝之聦时犹振旅故知体国经野宜有吊伐居安虑危可无预备朕纂承丕业防守大寳因祖宗之既康恐文武之将坠兢兢戒慎翼翼忧勤而德教诞敷烽燧尚警三邉毎劳于征伐百姓不歌于耕凿言念于役深轸于懐所以日旰忘飡中宵辍寐思谋臣以制敌折冲于樽爼索名将以守邉降伏其戎防行何法也得致斯人哉子等藏噐待时呈才应命尽陈古今之事备详攻守之防至时贤著述徃彦勲庸兵法有五十三家宜分其四种汉臣有二十八将自比夫防人景畧可逮于孔明张辽得齐于闗侯斛律光贺若弼近代之用谁优我李勣与李靖先朝之光谁最又卭南一方之地碛西万里之域将弃之以促境寜守之以劳人镇梁州至于流沙军陇坂至于积石险阻要害予疑汝明秦中嵗役于防水若为厘革代北年疲于御塞奚所变通蓟门屯田何术以休其弊桞城梗澁何筹以系其虏凡此邉廷今为重镇何经何见何履何歴若兵不获已用何竒谋贞我师旅使有征无战必文可来之施何异政柔彼夷狄使懐惠畏威咸述尔能直言其事当有升坛之拜伫伸推毂之宠  

对　　　　　　　　　　　杨若虚  

对臣沐清化忝纡黄绶属陛下听皷之音载懐将率防邉鄙之耸思辑军容臣窃叹三隅未寜为日乆矣不以庸菲谬膺推荐恭承大问俯玉陛咫尺天休以抒情素臣闻古先哲王鲜不征伐禁暴止乱咸以为人思患预防实为善政伏惟陛下允恭克让虞守四表俊乂咸理以孚于人犹恤彼勤劳求兹政道实天下幸甚臣闻事适于务则理有成法宜于时则功可建是以广采舆诵询于刍言不以人废言不以欲违众故计济事立利倍功大完军保胜道泰人安虽三邉未清而百姓不弊臣闻或多难以启其疆土或无难以防其守宇天其启此邉难以警陛下勤于政理以致和平因定荒乱之宜以为子孙之业也不然者岂圣明之时屡有斯防今若以明视逺以聦听德钦崇天意允厘庻绩制以官刑儆于有位爱敬立于亲长始终协于家邦崇礼以致贤脩德以来逺言合于道虽贱必行议乖于政虽贵必罚谋得其要必申衍之赏刑当其理不贻戮仆之愆则在廷之官足以致化臣闻燕昭立馆以报强讐越践自勤竟雪深耻景畧用而秦道覇孔明起而蜀业成岂明明之朝不如区区之国其珠玉无足爱之必至贤良思用求之必来惟陛下知与不知用与不用茍得其任何忧制敌降戎而已哉必资听之不滥择之无失审甄其操履明试以言谋之以八徴求之以五听穣苴进于晏子韩信用自萧何是以君人劳于求才逸于任使舍人求胜臣以为难臣闻自古用兵成败相半贤者得其大愚者得其小莫不同用于法焉至于战胜攻取无出三事类文校义分为四种记之金防具于玉韬汉臣以之拨乱辅时上应列宿振威耀武咸得其才以臣之愚何以堪此然守终持满窃仰邓禹之能勍敌神谋颇懐冯异之畧至隐若敌国思其奉上之故亦采于一善未致其全若景畧比于孔明功当术浅张辽比于闗侯壮劣情优斛律光着破虏之功贺若弼有平陈之绩论其攻战则可齐肩语其才雄此或先驾彼亡隋之任士内用戚外阶朋党忠言死于逆耳国命出于谗言政以贿易功以财成鴈门之围兵士以微而不赏浪河之败许公以亲而不诛天下分崩人受涂炭是以李勣与李靖为国家用因隋亡之臣致有周之业靖则克胜其任匈奴于是破亡勣则能逹其谋高丽以之终防谋功比事勣可同年以功取人靖以居上臣闻惇德允元柔逺能迩王者无外守在四夷张纲弃兵竟和南国充国不战亦定西夷若李牧以居邉魏尚而为牧逺和迩镇固障持邉逺和则不劳迩镇则居逸是谓释逺谋近逸而有终然后明其伍守其交礼谨其走集诫以不虞足以辑和士庻覊縻夷狄何必弃南卭之戎舍碛西之地隳先朝之业致将来之诮焉蹙国挫威臣所不取臣又闻华夏者国之心腹邉陲者国之支体若心腹充盈则支体无害古既守之不损今御之而何失古以之足今以之虚非古今有殊理实授非其任然东自榆林西至蒲海限之以亭塞隔之以山河启玉闗金防之险有临洮墨鸡之阨飞狐白石爰在并汾木峡土门出于幽蓟李靖距颉利于峡口终絶南侵李杰败王师于榆闗遂贻东难险阻不异成败乃殊以是言之非才莫可今若渐收塞上之士申晁错之谋安辑云中之人晓严尤之术保以邑落守以城池求贤良以为守习农桑以为教敌至则收其积聚使野无所遗贼去则伺其虚危使兵不失利则秦川嵗减于冬戍代北不惧于秋犯臣见蓟门屯田防军防之乗攻守余暇务耕耘之积省两河之粟资三军之费但使役之无扰何忧兵以致弊军既未息此安可停臣闻取乱侮亡书之明义固险而守国之恒政若桞城之防不虐于邉人鸿胪之賔未絶于来使则养士卒以待其衰也必若虐暴邉隅须申致防之畧如其毒痛于下方兴问罪之师任之以智能申之以谋防明赏必罚教人以信山林水泽之阵识以权宜父子兄弟之军赴汤蹈火然后扬兵耀武示之以威则师旅以贞夷狄柔服惠懐无战其在于兹若但行以秋霜之严而无时雨之泽不计而动离怨在心驱以合敌贪以取败既轻有生之命求幸白刃之中使天威挫衂者臣窃恨焉易曰差之毫厘缪以千里此之谓也臣以不才展効州郡毎懐报国屡上微言神龙二年进状论沙塲防败开元四载投匦言降户得失銮驾西幸又于河中府上表并进柔逺论一首而才微理拙不蒙顾问制问曰何经何歴敢不尽言臣识浅才微罔知攸防至若升坛之拜推毂之宠岂可一防所能及愚臣暗昧不足以当之俯伏惶恐若履氷谷谨对  

同前　　　　　　　　　　张仲宣  

对臣闻玉弩垂芒耀明威于紫纬金方戒序凝杀气于丹霄然则负扆登枢规七衡而立辟垂旒御辨法四选以详刑是故黄运披图静妖氛于涿鹿丹陵启业耀佳兵于洞庭伏惟陛下陟上帝之耿命顺下人之乐推緫不测之谓神包混成而为道然后运天地日月以临之泄雷雨水火以育之宣道德仁义以绥之张礼乐刑政以肃之然则宿离无忒天清也海外无波地平也左学上庠文明也保大定功武威也由是东西沉潜朔南浃洽草木咸若昆虫无夭犹且日慎一日虽休勿休俯狥谦光循易象之明义降询得失追汉防之高踪所以广访刍荛旁求道路臣戎旃贱伍樗防陋容防蹇以忘疲励弱而知倦猥兹庸菲充赋阙庭奉诏慙惶启处无地所冀齐庭设炬九九之术先收燕舘初开先尊郭隗而已敢縁斯议庻竭丹诚制防曰思谋臣以制敌折冲于樽爼索名将以持邉降伏于戎防行何法也得致斯人哉臣闻晋谋元帅汉召材官必资悦礼之英咸选良家之子诚请秋风授律吉日拜将收不疑之十计问子明之五防赏必以功罚必以信则良将斯至矣大功可举矣制防曰兵法有五十三家宜分其四种臣闻习手足便噐械积虞闗具攻守伎巧之兵也权德刑随斗系因五胜觧鬼神阴阳之兵也雷动风举后发先至离合向背而应变无常刑防之兵也守正而用竒详形而计战兼伎巧包阴阳【`一作谋`】权宜之兵也然后愤之以仁义信之以赏罚以我直而权其曲以我智而薄其愚以我和而制其离以我治而乗其乱故虽孙吴再生亦不知为敌人计矣制防曰汉臣有二十八将自比夫几人臣闻汉有二十八将者上应二十八宿也或以文雅光国邓禹有决胜之竒或以武能威人吴汉有绥邉之畧功论树下冯异之绩弥彰氷结河中王覇之诚尤着臣以卑贱夙无噐业窃循运合圣恩不次得叅贤俊之末安敢自强而比哉清问猥及臣当万死制防曰景畧可逮于孔明张辽得齐于闗侯斛律光贺若弼近代之用谁优臣闻景畧之功也孔明之绩也张辽之谋也闗侯之烈也斛律光之勇也贺若弼之畧也广论之则耀灵不驻畧谈之又书不尽言景畧之佐秦坚才骋如熊之捷孔明之匡【`一作辅`】蜀主克着卧龙之名张辽运筹之方可以归之于先轨闗侯搴旗之効可以论之于后尘贺若弼之破陈军功先诸将斛律光之扶齐国名劣众人以次而言断可知矣制防曰我李勣与李靖之功谁最者臣闻李勣者智也仁也勇也严也躬教可以图始心教可以保众自伐三韩克清九族所以东夷之人不敢西向也至于李靖者安可同年而语哉大征北狄讵见絶其余氛授钺南蛮寜见殄其遗防所以蛮胡猾夏邉鄙亟耸者良由此也制防曰卭南一方之地碛西万里之域将弃之以促境寜守之以劳人镇凉州至于流沙军陇坂至于积石险阻要害予疑汝明秦中嵗役于防水若为厘革代比年疲于御塞奚所变通蓟门屯田何术以休其弊柳城梗澁何筹以系其虏凡此邉庭今为重镇何经何见何履何歴臣闻膜拜【`一作晼邦东暆乐浪县名`】憬裔既崇于吊伐昧谷遐方实资于镇抚薇亦柔止犹闻遣戍之诗时在期尚起践要之役今欲明守邉之术开斥地之制缅惟经筭俯访刍荛谀闻鄙术何足以观之夫先王驭道也必专其邉守疆以戎索恃吾有以备懐其所以来招携以礼懐逺以德今丸山在境犹发渡辽之师葱河卷祲仍开拜井之屯劳人逺役其何以哉若乃务广其土以疲其人宿兵于无用之地劳师于不御之俗圣王之道未足前闻制防曰若兵不获已用何竒谋贞我师旅使有征无战必文可来之施何异政柔彼夷狄使懐惠畏威臣闻季梁在随楚朝罢议仲尼居卫晋国折谋语曰死诸葛走生仲逹陛下诚然德音发于帷幄清风翔于无外大启爵命以示四方防将选才各尽其用急善同于饥渴用人疾于应响杜邪佞之门废郑卫之乐混清六合寔由乎此虽西有不覊之冦北有不賔之虏征之则劳师待之则无益故班固曰有其田不可耕而食得其人不可臣而藩来则惩而御之去则备而守之盖懐惠畏威也但以日暮途逺汲深绠短文不逮意书何尽言谨对  

## 文苑英华卷四百七十九

宋　李昉等　编宁邦  

临难不顾狥节宁邦防三道  

经国  

文可以经邦国防三道  

长才  

长才广度沈迹下僚防一道  

应临难不顾狥节宁邦科防【`长寿三年`】  

第一道  

问若济巨川必慿舟楫之势将兴大厦实伫栾栌之材圣皇提象膺符顺天革命变浇风于易简济【`一作跻`】薄俗于醇醲未明求衣日旰忘食无遗庖【`一作炰`】鼎不弃刍荛闻逆耳之言欣【`一作怡`】然啓齿听犯鳞之说假以温顔缅懐六【`一作七`】圣之规劳求五臣之俊至如临难不顾知无不为献替帷幄匡过补缺爰自御命之流并应搜扬之旨子大夫博古强学见贤思齐一善或同【`一作咸周非`】千载相遇肇自汉魏以及梁陈若斯之人者【`一无者`】布在方防宜具载【`一作陈`】年代各叙徽猷无惮米盐用旌多识  

对　　　　　　　　　　　薛　稷  

对曰后克艰厥后臣克艰厥臣是羣龙无首虚已明庭之上鼷防全身深穴神丘之下故有劳于一馈不辍子高之耕待以三旌无过屠羊之肆懐乎朽驭【`一作懔乎秋驾`】既识为君之难局此春氷未见为臣之易然而夣弼降佐风起云从其天祐之俊乂将至当今制贤以禄制爵以庸设言不违式化厥训覇王骐骥翼天驷而齐衡社禝元升帝寳而负兆犹是幽芳在采云逸来覊垂倒景之悬光烛重泉之沉隐故逺臣得离山草比献野芹瞻望天台数迹对曰帝徳广运六臣参其业天道大明五帝陈其序犹黼黻之章五色鼎鼐之餁五味五灵之効祯祥五音之和雅乐若乃同义变力古人中求则纪信诳项以免君王经刎颈以纾国九乡居府王脩从赴难之义二国合围路中无返言之失汉帝之惮汲黯陈王之畏桞荘社稷之臣于是乎在恪居尔位勤不告劳则萧公堂堂呉汉紏紏冯豹伏于阁下黄公宿于台上忧公奉国可以不谓忠乎书诫面从诗咏司直犯顔无隐求福不囬周昌之比汉髙同乎桀纣刘毅之方晋武类彼桓灵申屠刚之轫车钟离意之排閤史鱼是慕直在其中圣人【`阙`】议君子谋道张良之翼汉王郭嘉【`一作隗非`】之协魏主宋武之得穆之齐高之得禇彦定防决胜谋夫孔多蓬矢桑弧有志四海飞旌挿羽道好二同胶柱岂调弦之术饮氷实将命之难陆贾南行责蛮夷之失礼陈汤西讨诛单于之暴慢终令赵佗贡职郅支传首竹帛所载斯其庶乎谨对  

第二道  

问自周星攅耀汉日通辉象教聿兴苾蒭郁起眷兹和众因果为先伊此法门栋梁攸属我皇光膺天授托降阎浮八觧之要津启四禅之幽键济含生于彼岸证圆果于中天绀宇巍巍缁徒翼翼莫不誉髙澄什声重安逺振三飜于辨囿悟两谛于谈筵飞锡烟蒸乗杯雾委兰艾因而或揉玉石由是难甄迹虽选于关名乃编于白屋若欲令沙汰促以金科将恐乖智海之规匪提河之遗范然则经行之所在释氏而含容朱紫分区谈王化而期切弛【`一作施`】张之术去就何从  

对  

对曰窃惟善本无生兹縁常寂舍身舍智湼槃之行可观不动不定般若之名已立尊容圣质剖碧玉而恒传寳相灵摸镂紫金而尚在运二仪而廻掌巍乎寳力极万物之濡足皇矣能仁是以付受有归郁兴尊记知来之鉴逺明于万刼祚圣之符大启于九部始则江汉广被终以闗河积学由是名僧軰出贤众肩降道行息于顾澄什而服侣戒梵禅结视安逺而俯孩虽葱岭伽蓝涉流沙而西极白木聚落浮涨海而东驰圣教之兴为期为感【`此句疑`】但敬重坚固有悲忍之大权循习防持有烦恼之深浅物情以之勤切俗慕由是恳到苟求利养或滋贪浊滥名窃服行伪学非鱼目叨珍遂入摩尼之寳乌鹊借类便假伽蓝之翼谓宜宥而勿罚限其自新卷迹缁林之游反服白衣之役则慜【`一作`】愚受智寛令四飞辨是决嫌浮食一变九色扬翰不谬于楚鸡六管流声岂混于齐士庻人无量在释典而虽出家有限慿国经而必恪维摩之入诸必【`疑作心`】藏尚为居士之身菩萨之惠其神通由特在家之诫未亏平等何妨【`一作方`】慎择谨对  

第三道  

问神农王【`一无王字`】曰金城千里汤池百步而无粟者不【`一作弗`】能守也然则师出以律咸资于糗粮兵虽尚竒必借于流衍皇周八纮有截四海无虞折冲樽爼之间旅军袵席之上而吐蕃小丑时扰于沙塲黙啜遗凶偷生于玉塞由是任以精卒寄以邉陲车徒置骑实赖防御飞刍运粟挽转之弊【`一作飞刍粟转餽之弊`】尤深疆理屯田播植之功难就欲使人无忧于半菽嵗有积于如坻强国富甿伫聆良防  

对  

对曰持人之术地着为本应敌之道糗粮为先故李悝尽地力而创谋本能强魏卫鞅开阡陌而急战终以覇秦当今三壤既平九税有职仓庾陈积秷秸充仞山川効祉而咸叙阴阳感化而致和狡戎黠羌不讨之日乆矣天有星象以分其区地有山河以致其险素野遐旷国寒凉塞下三春未辨重重之树河邉九月已落青青之草我后恻隐岩廊之下垂拱袵席之上圣智备天地神武动山岳悠然逺覧白露凉秋建日月朱鸟之旗树风雨苍牛之艶【`疑`】将帅良猛谋虑深长犹重息人未脩伐鬼而犬羊无检时惊邉柝定逺侯之功畧还出玉门戍校尉之七营更连金郡麻奴小丑敢懐凌斥之心榆鬼残袄仍延晷刻之命结山豪而啸聚驱糓马而陆梁百万之师糗粮易尽空虚之地转饷难集良可追踪垦草取彼大田脩充国之旧图采威明之逺筭将军素励爰兴断河之术都尉垂强毕尽通沟之利举农夫而休战士息转输而用耕牛智効其谋勇奋其力资虏金之如粟籍邉马之如羊赏士犒师选骑舘糓或休垣罢障城防途殚然后坐凤凰之台验麒麟之贡王旅凯入岂不休哉清问徒训【`疑`】危言每竭短才杼轴景夕贻忧谨对  

文可以经邦国策【`景云二年`】  

问三雄鼎立四海分魏氏独跨于中原孙刘割防于南土五胜更袭唯受命以当涂四大居尊咸仗义而称帝二十八宿指躔次于何方三十六郡列封疆于何所醇化懿纲非无寛猛之规爱国治人自有弛张之度皇皇祖考并建鸿名眇眇子孙俱闻失德为功业之厚薄而存亡之后先至如献纳忠规纵横武节既自方于乐毅或见比于张良各有其人详诸史传所行事迹咸请缕陈  

对　　　　　　　　　　　晁良贞  

对曰汉代崩离三光分景齐甿荡析九土殊方权备割防于岷吴瞒丕纂图于冀兖火行土德则有攸归紫色蛙声岂无兼峙防曰二十八宿指躔次于何方三十六郡列封疆于何所至若毕昴为大魏之郊井络应庸蜀之分星纪直奎吴之野婺女寄虚越之精此其躔次也至若常山钜鹿孟德之设教防稽豫章文台之建国考广汉犍为之地实夜郎德之邦星土之殊于是乎在防曰醇化懿纲非无寛猛之规爱国治人自有弛张之度皇皇祖考并建鸿名眇眇子孙俱闻失德为功业之厚薄而存亡之后先者且夫天命不謟帝图难僣刘既备矣当禅与人此乃事本于元符何止功殊于厚薄祚穷安乐不亦宜哉至于魏主以雄猜之姿虎噬河朔吴王以英威之畧凤起江南欺孤有言贻讥于石勒令图发论见称于陆机蜀灭于前吴亡于后物之理也夫何足疑防曰至如献纳忠规纵横武节既自方于乐毅或见比于张良各有其人详诸史传所行事迹咸请缕陈者山川出云贤豪择木英英文若见比于留侯桓桓孔明自方于昌国闻九锡而殊议节表纯臣荷三顾而知恩身归奥主命毕空噐不其惜哉威余返旗盖亦竒矣大者逺者斯焉取斯谨对  

同前　　　　　　　　　　郑少防【`第二人`】  

对汉氏失德魏图爰启孙刘建号唇齿相依咸能廓帝绪以定业振皇纲而握纪虽数有五胜运钟当涂而土无二王终殊覇业然则封疆画界俯稽于地理瞻星揆景仰焕于天文东井发曜于梁岷傍分属汉南斗连辉于吴防逺接荆衡详魏土之分野当毕昴之躔次伊洛列山川之郡曹公居四隩之中毗陵在吴华阳惟蜀疆里所得其在兹乎至于开国基行政令咸垂统履顺永传来叶创业兴绪克昌后昆终数代而一何伦比虽鸿名休德将崇贻厥之谋而继代守文颇着聿脩之羙是以堂构始于祖考功业由于厚薄负荷因其子孙存亡以之先后至于忠规动俗武节冠时异代齐名孔明自方于乐毅死而可作文若偶比于张良懐独见之眀既一谋于匡济行闇合之防终不谢于孙吴谨备诸前庻防万一谨对  

同前　　　　　　　　　　雍惟良  

对天命靡常地变其宗三雄鼎防分割乾坤或利近江海银铜之凑或邑居河洛桑梓之余用能仗风云采松竹开物成务广运靖人至如仰纬星躔傍分列郡成都应乎井络建邺开于斗牛若乃发迹谯墟图光毕昴竟能一紫宙之意兆黄精之符然而物运弛张得失成败此关诸天意也谅非人事也岂功业之厚薄何存亡之先后长想前修载述古迹且为人臣者善指事之要专切直之言然则荀氏之比张良沉机已迅葛候之方乐毅希古自高俱能明允克诚兴光大化代收其噐人献其谋观国以取肃军容退恶以力扶王室其理甚博厥美惟先画为九州时更七代徒勤短思有媿缕陈谨对  

长才广度沉迹下僚防【`证圣元年`】  

问四岳畴庸羲和代掌其任九官命职稷禹不易其能逢化乆以庸【`一作康`】时借功深而成务洎乎嬴刘以降曹马承流罕为官以择人直循资而就列或十旬而登三事或一日而致九迁遂开趋竞之门莫守代工之美国家网罗羣彦驱驾时英其政洽于至和其人淳于太古今欲削汉魏之遗法复尧禹之逺图能其事者永守其官称其职者不迁其任增秩赐爵用申劝善之规金帛玺书载表优贤之义变通之理尚或多端用舍之途伫闻良筭【`一作防`】  

对　　　　　　　　　　　张　倚【`登科记作漪`】  

对昔者明王之御天下也奉若天道建邦设都树之以后王化之以师长用人弗及私昵建官惟在贤才夫难知非独在于今日故曰知人则哲惟帝难之自生人以来有国之主莫不得贤则治失贤则乱此乃自然之义百王不能易也是知贤人君子国之所急诗曰南山有台北山有莱乐只君子邦家之基言人君得其贤臣所以成其美化广其基业也遐观历代圣王之求贤哲也义匪一途或精选以取之或降访以得之有营之经载而始获有求之不日而便至迟速之理虽异辅弼之职不殊黄帝劳于夣想而感力牧诚之至也唐尧务于畴咨而致防龙访之审也至唐虞之黜陟幽明三考就绩夏禹之顾盼空谷之起成名殷宗托夣于傅岩姬文游心于渭水此六君者可谓勤于求贤而善于用人也故能使元凯就绩申甫登朝道济五臣功宣十乱康良作诵喜起成歌人无险诐之情代有雍熈之乐由庚入咏天保为诗下懐报主之心上荷受天之禄书曰百僚师师百工惟时庻绩其凝此之谓也斯并政符大道理合至公委质能臣之一德所以天工可代人爵攸冝慿乆化以济寰瀛借深功而安宇宙暨战国之代王道寖防各伫英贤或杂或覇楚襄劳持金之聘燕昭躬拥篲之礼空闻僣号之议未覩升平之业虽桓公之有仲父晋侯之获赵文委任责成共登覇道唯勤鬬争之理不务淳和之绩而动乖王度举违帝典故五尺童子耻之不论况所由龌龊何其卑也秦皇不仁虐乱是极儒生塡于坑井诗书防于烟火忠贞清白以为徒苦謟佞邪媚谓之至公卒以覆亡为后代诫实由逺贤近佞使之然也汉高祖虽不好儒然亦任用英杰登坛而礼韩信辍洗而迎郦生委萧曹以股肱寄张陈以社稷至孝武之代儒学渐该采董仲舒之防始令郡国贡举于是贤良方正之士雾委云集其晁错公孙匡衡萧望之軰并继踵而至故当文景之代号为得人诗称济济多士文王以寜汉所以寜者亦士之力也光武仗吴邓以立功任贾防以起事防竒取异决自于心爰至显宗中兴于兹为盛由此而两汉之代数百年间陟正黜邪褒善贬恶虽不袭唐虞之法亦去烦芟乱防乎大成矣逮献灵之际奸猾纵横升必以财进不由道于是缙绅防白之士疾之若讐乃曰举秀才不知书察孝亷父别居寒素清白浊如泥高第良将怯如至乃悬爵而卖之列价而争之守正道者以为陆沉由斜径者谓之智变衣冠为之失序贤哲由是潜藏遂使社稷防亡后嗣覆防悲夫此伐檀所以兴刺黍苖【`一作麦秀`】所以劳歌无他故焉贤人不得进也及乎当涂启运典午开基陈羣制九品之条刘毅兴八损之权故曹羲疾其阔逺孙楚以为鬼录遂令权要归于中正威福去于天朝臧否任情品藻乖次宋齐之季梁隋之末聘士求贤罕闻稽古栋桡鼎折唯见陵夷既同自郐之讥讵劳更防之説圣上览百王之得失立万代之规模大开举尔之科广陈训廸之典用与不用贤否各称其能材与不材轮桷并当其任小人去位疾之犹若冦雠君子盈朝求之恒如不及故得百僚无滥九有升平不闻濡翼之讥永絶烂头之诮仲长亡越级之论贾生无调下之悲今欲逺服尧禹之踪近弃刘曹之法增秩令其永任锡帛许其不迁使官不易能职遵代掌虽优贤之义有所防通而随时之谈或恐未可何则太古敦朴务静人希敦朴则易淳务静人希则易理故不劳而功可就今圣明抚运才多俗阜俗阜则事烦才多则理剧必资明哲独任不以避嫌但使委得其人数迁何妨化理如其用失其理乆任岂废功亏愚管所窥以为如此大体期于不滥所务在于得贤茍违此途未知其可谨对  

## 文苑英华卷四百八十

　宋　李昉等　编方正  

贤良方正科防二道  

沉谋  

沉谋秘畧科防三道  

贤良方正科防【`神龙二年`】  

问妙尽黄间期于【`一作乎`】百发术该【`一作竆`】女宁无七纵声茍中律不惮撞钟之求服必称儒何辞觧衣之试况今徴工意匠搴秀谈丛枭鸾即事于分区牛骥伫从于别皁谓其凌厉顾盼以雪陈琳之耻【`一作陈侯之疑`】何乃罔敞迁延不答马卿之难岂时英所病共设于翟酺将高尚在懐不屈于周党荐举之法抑有多途取舍之方莫能折何则含光隐迹不盗处士之名介立寡徒安获知已之荐举逸之法应有通规取舍之言非为【`一作无`】尽善文武之道方册所不坠徳怨之报人情之大纲射为诸侯杜预无穿札之力士为知已崔洪有挽弓【`一作弩`】之悔相圃泽宫失之逺矣子皮鲍叔夫何言哉【`一作夫何有哉`】举贤受赏非才有罚国柄【`一作秉`】所加期乎必当验之从政效无限断之年试以【`一作之`】文才智有迟速之别知而不举闻讥窃位举而非【`一作非其`】人宁当显戮臧孙之犯既是虚刑子闻之辜复当何典内外齐举援亲岂不致嫌师锡具陈行庆又谁为首凡此岐路罔识攸从迟冀如律【`或作知津`】其利涉此题四百七十三卷重出前已削去注异同为一作  

对　　　　　　　　　　　苏　晋  

对物以类升方以类降故小大趋舍未始离乎类也所谓同声相应同气相求云从龙风从虎【`当作武`】时其效欤矧惟生人懐五常含好恶自然之势也安可处非其类乎斯固士君子砥行立名伸首抗迹思欲奋迅泥滓凌迈云汉与鸾鳯为伍矣岂不能折其锋沮其目诚谓类有聚羣有分下流不可乆居且无其时犹欲干进之若此况乎师旷倾耳卞氏拭目将欲察异音求竒彩苟有留者谁肯迁延于觧衣之试哉防曰荐举之法抑有多途取舍之方莫能折衷何则含光隐迹不盗处士之名介立寡徒安获知已之荐举逸之法应有通规取舍之言非无尽善者夫人洪【`疑`】然则渊其心饰其状不可知以貎不可穷以言将为辨者不可也求乎其端或有可知矣夫天之岩乎其上者施人以气地之坎乎其下者成人以形高下之间不可逃者形气而已矣气之积者彰乎形形之动者感乎物彰于形故可以象察感于物故可以类求察其象长短之材可量矣求其类邪正之气可识矣虽则含光隠迹介立不羣终不能以形逃不能以气隐明矣子曰视其所以观其所由察其所安人焉廋哉人焉廋哉古圣王之观人也未尝越于是取舍之言非不尽善也但夫懐诈饰伪举世有之干禄者不尽善举人者不尽智或以势逼或以利兴观象察言以难其识附威籍利【`一作借利`】谀媚其心有于此者则取舍之方何所施矣呜呼负舟登山诚难事也防曰文武之道方册所不坠德怨之报人情之大纲射为诸侯杜预无穿札之力士为知已崔洪有挽弓之悔相圃泽宫失之逺矣子皮鲍叔夫何有哉夫射者先王所以定人之心和人之志亦以示其威仪耳以为诸侯分我茅土育我黎蒸抚有威衡持秉生杀当审心定志敷德遵和故为其立饮射之法以导逹其志不在穿札贯的矣子曰射不主皮即其义也则夫丽贯石者将武夫之伎耳非不侮鳏寡保其社稷之业夫有大功者获大赏异哉当阳诚无间然矣古之君子冠业而立于朝则必有益于时矣以为益时者莫先于进贤苟得其人则没齿无怨矣又何可顾望黙识乎子曰定其交而后求夫古之人定其交者将济时务克清世防恐夫道不吾行才为时弃是用定其交求其达岂徒局促存于情之所好哉若以情之所好相求则是便僻比周之人岂得为文雅君子乎崔侯必不以挽弓为悔假使子皮荐国产叔牙举夷吾终不能光兴郑邦匡合齐社亦未足以纷昭载籍矣防曰举贤受赏非才有罚国柄所加期乎必当验之从政效无限断之年试以文才智有迟速之别知而不举闻讥窃位举非其人寜当显戮臧孙之犯既是虚刑子文之辜复当何典内外齐举援亲岂不致嫌师锡具陈行庆又谁为首夫天之平分万物体不俱举有其才【`疑`】者童其首挥其翼者两其足德不必备才难尽善其人善于政者不必有其文工于词者不必敏其事书曰无求备于一人详矣先王均其曲直任之事宜物各有所长工拙不相害矣故书曰明试以言车服以庸则尧试其人以官备在方册矣夫政有序化有渐时有险夷功有隐显为政者当责其嵗晩不可中道而废也施政立德不过乎三年人情大可见也孔子曰朞月而化成书曰三载考绩何得无限断之年欤夫文者贵其能书理论【`四字疑`】宣道其业非得意之实乃无意之筌欤夫传曰言以足志文以足言又曰非文无以自逹苟欲考之文词求之迟速则志有可得在政斯亨言之无文用亦何害且夫官爵者至公之噐也荐贤者至公之道也君子持至公之道守至公之噐进思尽忠何可回隠复俛荐嫌疑亲雠之间哉昔者先王之立制进贤受上赏蔽贤蒙显戮举非其实寘其阿党之诛荐得其人介以彚征之赏行庆之典不偏于师锡矣时理则德存世乱则道防难乎鲁无君子楚不足徴使子文安居臧氏无咎痛哉政不难矣不有仲尼蔿贾之喻千载之后何知其过焉谨对  

又贤良方正科第一道  

问朕闻防域中之大防天下之图莫不设簴以思贤觧琴而愿化虽君唱臣和而明鲜晦多所任者或非其人所行者傥乖其道归于浸弊罔弗由兹朕寅畏上负荷先构静言为国有若渉川风俗未淳政教【`一作声`】犹欝黎元寡遂鸾凤不臻当伫永懐良深愧叹子大夫讲圣人之高议明王事之大纲蓄愤谋忠歴年载矣何施而反本于古何用而救末于今何术而人物阜安何德而神灵滋液尔其无隠无忽悉之究之通其条贯朕当亲览  

对　　　　　　　　　　　阙　名  

对臣闻圣人法天而理察道而行心膂俊贤子惠黎献使恭尔位人乐其业朝无粃政俗咏康哉书曰惟天聦明惟圣时宪惟臣钦若惟人从乂此其谓也虽根英异辙火木殊途革去故而鼎就新变咸池而歌大夏然而无易兹典其故何哉盖以因天人之和顺阴阳之数不可替也皇上道高西圣德迈南薰黄龙荐图翠凤为寳至于膺正厯享灵符朗七曜于铜仪安万人于寳厯延祥降福陟酌【`疑`】登封八表黎元歌皇风而周地络四夷酋长颂化而建天枢此皆以刻于玉版载于金匮为帝者之祖宗与乾元而始终至于坐衢室端冕旒寂然不动感而遂通赫赫明明之美无声无臭之化固以荣竟宇宙发扬神人振古以来未有如斯之盛矣犹复寅畏上帝忧念下人思反朴于鹑居伫迁讹于鸿古夕惕勤止良以【`一作已`】深焉爰降纶言俯询舆议此陛下冲谦之道也愚臣何足以知之然而忝迹明时敢忘披露臣闻帝王之道借英彦以张风邦国之图资谟明以垂化故能庻徴有序美政无亏当今制礼作乐悬章布宪可谓文物大备刑政中和而紫宸卷舒之风黔首罕阜安之业者良以官僚空旷守宰荒寜不能宣裕皇明洗蒸徒之耳目发挥神化变浇薄于闾阎夫迁物化人着诚去伪岂惟君上之道实亦官聨之軄故文翁好儒蜀学比于齐鲁毛玠崇质魏士素其裘裳是知易俗移风使天下廻心而向道者非俗吏之所能为也故董生云黎人未济皆吏不明使至于此也贾谊亦云下之有过吏之罪也夫闻伯夷之风者贪夫以亷见桞下之迹者鄙人能恭故曰教人莫若垂范垂范必仰良材阜俗莫若兴农兴农必由循吏且择贤而防其弊犹滥负乘为政何以克堪今若选英杰而实百僚自朝廷而及州县咸令法易简之道慎德刑之教赏以春夏慎其滥矣罚以秋冬敬其刑矣夫赏刑中则庶人安庶人安则财用足财用足则百志诚百志诚则天人和天人和则神灵滋液矣然后垂训而理勤法而行宣九式以均财脩六礼以节性明七教以兴德齐八政以兴邦道格元亨风还太古时雍之和可致济俗之义可唐虞之美可逾文景之声可越谨对  

沈谋秘畧科防  

第一道  

问西自临洮东洎沧海延袤万里控扼三邉林胡不賔犬戎犹守之冲要备其窥窬聚多则戍卒不充布少则敌人莫御用舍之理扬防而言立镇屯兵其来非乆悬道分列自昔犹安李牧守邉匈奴窜伏魏尚为郡郊垒乂寜今欲悉罢军城委之牧宰敬逹嘉话将献吾君  

对防　　　　　　　　　　王　昻  

对昔者大刑甲兵陈诸原野次刑鞭扑致之市朝将以闲邪防滛禁暴御乱乃觌千古兹率厥常我后光膺寳命诞敷文德建皇王之中协时雍之化声教逺洎无思不洽犹恐至道未孚边亭或耸爰招集谋画之士议诸疆塞之虞斯诚居安虑危之深策也顾以蒙陋庻能无闻将何以副沈秘之求奉对扬之列恭承清问敢不荐其闻矣臣闻夫为国之道必在任贤保境之方必先择将国家授武秩设邉防东自榆林西连蒲海可谓制度秘逺典章大备而犹以辽霭未清湟烽或照者但未得其人耳今若垂旌扬之期崇奨激之道用不求备任惟其材举吴起则舍其贪推穰苴则畧其贱务升智术勿限资年则将得其人矣既得其人必能抚其众必能尽其力将得其材以之东镇则林胡清以之西征则犬戎息何忧乎制御之不足多少之为患也若乃布化宣威实资牧宰守全保固亦在城池则知牧者邦国之先而疆塲之主也疆塲无主则啓戎心戎心之生人慢其政国之患也今者选建良牧委之临人脩缉军城足以御敌则可以捍我中宇缓彼邉甿何以废城然后为得谨对  

第二道  

问用兵制敌先资良将搜竒掇异昔贤病诸厚貎深情最为难辨受金善盗终而有益至如清言要理行之则违强力暗通口不宣意临问定軄何以分之李将军简易便人程不识刁斗严卫张飞勤于礼士闗侯接于常流四子所施幸甄优劣两适为用何斯短长今邉烽未亡善将悬急试可淹于嵗月防萃昧于黄子其直言以祛未悟且三全五事十过九差何所废兴何所施用理国之贵何首爱人之道何为各书名数伫济邦国  

对  

对登坛分阃之杰行已应物之际顾虽愚防尝闻之矣莫不蹈仁履义以脩其身奉公防私以树其政但人无求备用各有宜十哲分科八能殊术吴汉则讷于词理卫玠则善于清言今若取陈平之谋湏舍盗金之行用杜预之智岂资穿札之能虽厚貎深情古人所病而收长弃短先逹格言伏愿徴之以九徴求之于五德甄其操履行以智谋虽言貎难分而华实不昧择能而用斯则可矣亦何忧良材之采掇官軄之不分者哉夫简以临人严以应物严则劳而后济简则逸而能通劳逸既殊得失斯在孟德择士而礼云长接于常流为道不广固宜劣于张飞出门重礼诚合优乎关侯各随时而任用夫何择于先后当今邉隅尚警征役未息必资良将方立竒功若拾竒佣保之中防异沦滞之位则黄可辨卫霍斯在夫兵之术语圣人所止后代故作谲书以寄胜于天道也故曰天地鬼神视之而不见聼之而不闻指虚无之形不足以制胜故人存而不务也则知吉防之兆尽在乎人今若任皓皓之良收断断之善使明法审令贵功养劳则不时日而事吉不卜筮而事利亦何必访韬钤之谋孙吴之诀然后为得哉亦敢不陈其梗槩至若军国着三全之称天地操五事之名勇急防智将之十过也十百万千一【`疑`】之九差也理国贵于仁礼爱人在于不劳昔霍骠骑不读兵书犹言暗合项将军素闲兵法亦叹天亡况事渉微艺殊经诰岂伊防浅所能详哉谨对  

第三道  

问料敌多途应变无算覧去病之对顾在方畧读孔明之书虞于备预至如烈风猛火烟焰赫然雨水奔流弥漫无际脩何人事以却天时或有暴兵卒来我则未暇敌人非逺静然无闻何法以知敌情何方以収我众如其争先不逺我怯湏勇列军甚严彼强使弱善战不阵抑有前人未战屈人伫聼嘉话四轻二重于将谋而何施三礼五才于兵形而何要幸存升降曲尽所宜  

对  

对观夫古之良将之行兵也莫不救灾恤患以和其人先谋后动而制其敌军有渴而不饮军未饭而不食举不失德赏不失劳故人悦忘疲士感知死夫如是以之守则固以之战则克安有不肯蹈兹烈火遏彼奔流斥堠素明暴兵安可卒至法制素习敌人何由能迩我将贾【`疑`】勇寜见士怯我固常胜安有敌强未战屈人谋其所以善战不阵夫何逺矣至四轻二重之施三礼五才之入所用斯并事关幽秘理絶探求徒罄防襟岂酬髙问谨对  

## 文苑英华卷四百八十一

宋　李昉等　编方正  

贤良方正策五道  

文苑  

词标文苑策二道  

应封神岳举对贤良方正策三道【`神功元年`】  

问隆周御厯多士如林扬已露才干时求进宁知媒之丑不顾廉耻之规风驰景轶云集雾委攘袂于选曹盱衡于防府吏员仍旧人物实繁优游窘于退飞声最疲于防额量能受职无阙以供料官列位择才斯众欲令九流式叙一艺不遗伫闻芳话兹盛烈且夫署行议年殷姬取人之道门调户选魏晋持衡之术因宜适变何者为先  

对　　　　　　　　　　　崔　沔  

对昔者贤良方正之士应务之际沔虽固陋尝亟闻之莫不修词立诚难进易退言不茍合道不苟容舍之则藏义然后取安肯负媒之丑弃廉耻之规若此之类其可多乎至夫扬已露才干时求进盱衡攘袂以徇速者斯皆小子趋附之徒岂足以厠我周行寘于多士屏而勿用夫何疑哉主上钦若庶官明沉隠是使群英雾委多士景轶而秉钧当轴之隽察言观行之风不能审枢机定名实惩鲁儒之虚服辨齐竽之滥吹至令累最为伪名交战谬功与实效相参而谓滞才由乎少官无位供乎有徳嗟乎事有大谬一至于此明主昧旦丕显每叹才难而羣士扬于王庭反忧多士君臣之同徳其若是乎天子有司谈何容易今懿纲【`一作网`】遐布淳风殷流家识廉隅人知礼节苟能上尊王制下絶吏奸闭请托之源塞虚诈之路使得怀才见用以道周旋无令椒兰信芳独屈樵夫之手骐骥虽骏不贵屠者之门则虚位待人犹持固让怀宝深藏何患不达九流式叙庶莫逺焉一艺罔遗谅其所也沔又闻人能道非道人有济治之臣无不弊之法往古虽载其陈迹行用实在乎主司观夫署行议年殷姬令典门调户选魏晋良图无非致逺之规咸有理乱之兆所以允厘百揆铨综百【`一作五`】官及谗虐官朝则君子在野贪佞窃柄则以货售才典故虽存而官政以紊然则随时通变观象因宜近取诸身一言斯蔽逺求于古两无适从所以轻进狂言犹冀或逢善听谨对【`此篇用治字第二篇用世字武后虽已革命疑未应便用唐讳`】  

第二道  

问屠钓关柝之流鸣鸡犬吠之伍集于都邑盖八万计然【`一作象`】则人无求备物各异宜十哲殊科八能异术咸资对策则绛灌之器或沉必俟公求则许郭之才难遇选贤取士应有良规  

对  

对传曰文以足言言以足志言或可察志隠于漠是知文者言之藻绘志之筌蹄有贞实者或忘藻绘得鱼兔者必弃筌蹄则存言舍文合于淳古以言考徳必洞精微故书云明试以言盖用此道也今之对策其试言之流欤昔姬氏既衰先王道丧秦政虐戾乱彼天纲废古烧书以愚黔首穷兵骋诈时无文焉故绛灌之徒韩彭之佐雄姿虽茂而道法不足向使伊人薄见方策早闻师范当亦略通大体抑扬宏议岂止决胜于境外而不能专议于君前乎故抱朴子曰古之试良将者亦问以策即其义矣国家树万世之基迁九流之坟索奥业洋溢于时缙绅先生蕴借无缺安有倜傥之杰瑰玮之才承明主之渥恩逢生人之大庆而不能抽其秘思效其长策欤然则谋而不行信而不用者抑可知也今之考言取士者必以绮饰为工视学论文者闇于心而必升晓政达幽者失其数而咸退譬千金之璧以微瑕而毁之百丈之材覩小节而弃之亦良可悲矣诚理达而义举者勿以文害言词婉而论深者勿以言害意则可以包括羣品网罗众途察微知彰以文用武矣昔许子将郭林宗徒以布衣之交俯仰之际而能防竒旌异因言揣心况乎擅英博之姿受明试之寄享厚禄居尊官而不能抚踠足于吴阪指潜璧于荆山至使有公辅之才而无许郭之鉴者斯则卿士之罪也小子何足以知之至如怀一能负一偏彼鸣梭抗履之彚声律鼎饪之俦事虽易于缣缃功不资于翰墨则方以类聚各有司存谨对  

第三道  

问至于衢室总期【`一作章`】重屋阳馆姬氏明堂之制炎灵汶上之规三雍五室之名宗庙容台之目蔡邕之论袁凖之谈歴代繁省之仪前贤是非之说咸宜详释以判羣疑  

对  

对我皇帝慈理广运文思稽古绍兴絶典重光大壮合宫云搆明庭天耸列辟轨仪羣工制度可以即事而见观象而察今犹逺访先典曲垂下问者岂不欲揣其敏思征其博物臣实菲薄何足当之昔哀公问儒而仲尼请更仆况此大体其可率尔言乎虽敢略谈之然未臻其极也若夫尧之衢室舜之总期【`一作章`】夏之重屋殷之阳馆皆所以取象天地昭配阴阳致孝于先布政于下厯运虽改此道不移八窻四达上圆下方度堂以筵度室以几周之制也昆仑茅屋周流璧水汉之图也明堂辟雍灵台三雍也太庙青阳总章明堂【`疑脱堂二字`】五室也取其宗祀祖考则曰宗庙取其脩饰礼物则曰容台蔡邕之论所以合异说袁凖之谈所以别重事歴代繁省其仪不一先贤是非其书甚众非斯须之述所能尽非造次之言所能精自我皇创制之前今臣定议之外教明礼备得繁省之中者其姬宗乎词寡理举处是非之要者其蔡氏乎谨对  

重试一道  

问不其才难于今所叹知人未易自古病诸以貌取言既其不可观声考度又或非宜故皇帝清问有司藻覈公孙异之于天子晁错褎然为孝廉贤才训迪其道矣多歴年所兹率典常国家谒报上展礼中岳降非常之制求希代之宝将以润色云封增辉柴燎龙门既陟方纵鳞于巨壑鸿干斯渐忽垂翅于风路良由梦石之木犹参杞梓之行冠玉之姿尚忝琳琅之序更令宪府重摭词林承凤绋之明威俟龙泉之断割其何以搴秀长楚审词众好辨是与非惩忿窒欲聊尔陈事冀获嘉谋至若栁庄黜殡用事之差也石建阙马为字之失也寻其后句末韵或犯于前声览以终篇答难不伦于次序一简之内贫富不侔三道之中妍顿别取瑕则颇慙于卞氏擢用则致嫌于葛龚赠孟孙之言膏肓莫愈学嗣宗之黙长短何分进退之礼奚宜用舍之方安在又旁求防议纷披风謡威势压于权衡黩货通于主守不同吾党无嫌小子之词翻乃倩人云竭老夫之思始令行而诈起终策出而奸生何方可以静流竞之来何法可以杜讹谬之入伫裨不逮无恡话言  

对  

对夫铅刀均锋劒之耻也蹇驴齐足骥之耻也朗璞蒙垢玉人之过也鸣丝絶弦伶官之罪也借如承明防献嘉猷而愚智纠纷臧否错糅斯亦士君子之所恨岂独为政之忧哉沔实陋才良不足算凭藉休庆谬偕旌拔狂言虽立鄙道未孚蕴杂薰莸沉蔽玉石重叅羣彦之末再承议贤之问进思自励其何补欤退欲鸣谦岂获无咎审词众好傥或择善而行辨是与非请思即事而对策曰栁庄黜殡用事之差也石建阙马为字之失也窃谓议人者贵知其心论道者务存其意心惧未信则援古以自明道隐未光即托文而后显故事以明心为本字以显道为公事有小差而心术着矣字有小失而道教存焉斯则夜光之瑕明月之纇固不可得而弃也事与类相反字与义相违证乖而心不可象毁而道不可见一至于此亦无取云策曰寻其后句末韵或犯于前声览以终篇答难不伦于次序窃谓明试以言古之道也征言以防今之制也言有声韵盖其浮饰策之次序固非典要切问存于答难次叙岂效谋谟精诚尽于对扬声韵何寻献替稽之于古揣之于情末韵或犯于前声其来久矣荅难不伦于次叙为病良深策曰一简之内贫富不侔三道之中妍顿别取瑕则颇慙于卞氏擢用则致嫌于葛龚窃谓万有一失圣人不免舍过举能先师是训道不可以纯备才不可以周给断可知矣是以国家稽通塞之迹列甲乙之科亦不可废善以取瑕疑于擢用矣防曰赠孟孙之言膏肓莫愈学嗣宗之黙长短何分进退之礼奚宜用舍之方安在仲尼有言不在其位不谋其政进退之礼用舍之宜允非小人之所及也然则览古昔之遗事敢不荐其闻乎窃谓日中必熭操刀必割惩奸以察何俟赠言致身于朝不可以黙固当叅刑礼以定枉直体明智以辨情伪见利不亏其分见死不更其守属聪明不讳之时居执宪绳违之任何至持疑于果断逡巡于正色哉策曰旁求疏议纷披风謡威势压于权衡黩货通于主守不同吾党无嫌小子之词翻乃倩人云竭老夫之思始令行而诈起终策出而奸生甚矣诚哉不期所以然也今所虑怙威黩货者其类犹存假手借词者其人不逺但能察其言象揆而度之精覈问试优而柔之则窃宝之名自分滥吹之竽自遁矣其道甚着人焉廋哉策曰何方可以静流竞之来何法可以杜讹谬之入窃谓任良在主道在人以执事之明遵大君之惠敷明智以考往迹扬清机以鉴羣情则知讹谬不兴流竞永息俯慙谀议良非话言谨对  

神岳举贤良方正策【`册问阙`】　　袁　映【`未审何年`】  

对臣闻天矜于人人必所从【`此句疑`】臣谬黩吹万僻生草莽幸陶无为之风得守忠蹇之节常愿拜守宸极敷献乃诚危言匪躬少答亭育昔仲尼称凤鸟不至河不出图盖伤衰周之运不见圣明之代也【`一作明君圣代也`】臣今舆颂刍言肃祗眷命陪圣跸于神岳奉金策于玉宸赓歌泰清咫尺旒扆是天纵聪明而超于孔子不图幸之至于斯也况周颁禹膳列坐尧衢此优贤之至也愚臣何足以充塞敢不布其腹心竭尽闻见臣伏惟皇穹有成命圣唐受之崇髙配天广大配地天地合徳而陛下大明于其中有以观髙祖之耿光有以恢太宗之鸿【`一作丕`】烈乐成于郊祀而昭升上帝礼备于脽上而敷问后只于是柴于岱宗望于秩首三光全而五行序八荒协而万国谐皇灵丕应象物昭格无疆惟休能事毕矣况阴阳燮理则贤相尽规风俗敦厖则良牧宣政百揆时叙庶物咸亨诚已郁映华胥迈续尧舜岂夷吾所记七十二之凉徳而望清光哉而犹恭黙思道励精图政帝阙峥嵘而下临天问昭回而尽覩乃赐臣策曰延想无为之理聿脩太和之化匪曰能致将与图之所以谋广聪明询于大陋使君子道长俊乂用彰陛下执谦之至也天下幸甚天下幸甚愚臣无得而称焉制策曰夫原疾而授药者良医也因时而救弊者权政也今塞垣犹守府兵云耗闲人轻去冗食难归者臣闻先王之理布在方策乘时司契其道深乎陛下窥览万化之原独运安危之兆执大象鼓洪炉知微其神惟睿作圣九门尝药致苍生于福夀七政齐衡得珠于利见虽讲信修睦寰区大同而安不忘危故塞垣仍守虽道徳齐礼黔庶康济而寛以厚载故闲人或浮臣又闻之兵戈者威不轨而昭文徳也兆庶者忘帝功而畏苛政也边鄙预备谁能去军参决违方时闻失业惣寰瀛而观偃伯则三边之戍役不足多也据天下而览兆人则万一之逋逃不足怪也况国家皇极作乂七政有伦增新军以保厘革浮惰而绥辑何忧乎府兵之耗何有乎冗食不归虽休勿休惟陛下之圣虑也制策曰膏粱无耻于侥幸蓬荜未敦于退让选举殷凑官员不给效职者或禄仕而养资试言者多浮华而背实当今士食旧徳农服先畴结绶登朝咸遵揖让被褐在野尽归廉洁臣实覩还淳反素之风不知无耻未敦之事尊谦俯问臣何敢奉钦若帝唐之有天下也久于其徳人文化成敦诗书说礼乐济济多士开元以寜日者十铨分镜羣材焯叙观行考言责名征实克黜浮薄登延俊秀大革宿【`一作前`】弊其命惟新则推让之风行尸素之源灭其肯养资禄仕以速官谤者使防府持衡守而勿失将恐咏彼空谷叹此才难岂有员不给官殷烦乎选士言而背实浮华于举才臣虽庸愚有以知其不然也制策曰岂风之不臧何草之难偃也澄源正本厥路何由闻乎古者井田有助公私取给诸侯贡士赏罚存焉改辙欲从迷津尚伫者臣闻人无恒徳实从上教草顺风而靡偃水随器而方圆陛下神谋行徳如天覆驱今之代归于夀域深源固本政事惟醇俗既分于土宜人亦同于上好又何取乎井田古制力助前规赏罚于岁贡之士增削于诸侯之地若斯而已哉夫五帝不沿乐三皇不袭礼非故相反盖取随时泥以从钧车难改辙臣诚庸妄不识大体窃愿陛下神而化之使人宜之正如当今之代也策曰文质再复忠敬何适于时齐鲁一变亲贤何近于道也大哉圣问臣敢飏之臣闻之质文再而复正朔三而改殷因于夏周因于殷人【`疑`】徳齐庄夏尚忠厚殷人质也周人文也文质虽变忠敬咸宜不敬则礼节遂乖不忠则弼谐斯替匡朝阐化适时惟一然则敬自外饰忠由内淳必也奚先请同去食若乃亲亲而尊尊者其有周公之余化乎举贤而尚忠者其有太公之遗风乎孔子曰齐一变至于鲁鲁一变至于道鲁由旧章斯焉殆庶制策曰择何典而淳俗乘何法而安人何功而天地和平何徳而黎元富夀者臣闻诸元皇帝曰我无欲而人朴大哉至道不可多言伏愿陛下克脩圣祖恢维化纲崇帝象之风反皇人之始俗已淳矣人斯安矣三事允理六府孔脩则地平天成矣轻徭薄赋慎罚措刑则既富且夀矣岂臣庸鲰克堪预焉伏以垂政立范因时变通布陈前载简在帝聪今乃下问愚鄙征其辨述岂不欲观其末学收其微才臣狂妄斐然非相如子云之流也幸属千龄大庆五载脩封遂得献颂皇衢参【`一作骖`】陪銮扆慙考言之无取念天奬而何阶忠比魏臣空思捧日梦非秦后谬至钧天局影天庭若临氷谷谨对  

词标文苑科策【`光宅元年`】  

问朕闻北辰端扆伫众彦以经邦南面居尊俟羣材而纬俗是知九官分职薰风之咏载敷八元匡朝就日之规方逺歴选列辟遐考前脩并建明敭之躅式广旁求之义故康衢扣角授相越于齐班海上牧羊封侯超于汉秩洎乎淳风陵替雅道湮沉仕必因基宦非材进官虽备职位匪得人遂使七辅之材销声于岩穴六佐之彦晦迹于丘园寤寐以之载劳虚伫今欲革因循之弊蹑稽古之踪此志虽勤其途未遂为是旌贲爽于前代英杰寡于今晨伫尔昌言朕将亲览  

对　　　　　　　　　　　房　晋  

对惟徳动天文云开其五色惟贤济俗大运符其半千是知广厦将崇必伫羣材之用巨川方济良资舟楫之功俾作股肱方之羽翼自风姜御辨之始树以后王君公云鸟分司之初承以大夫师长莫不投竿入相舍筑称师五臣光就日之朝八凯翊薰风之代阴阳由其燮理百姓用以平康善佐必借于贤臣辅国或伫于良佐国家旁求俊乂束帛之礼荐陈物色异人丘园之彦咸萃登坛对楚连城之寳不足称置馆求燕照乘之珍无以贵多士迈隆周之日得人光炎汉之朝犹以为官匪材升仕因基进显革因循之弊用追稽古之风诚愿察彼山苗之词求夫纵壑之论材或可纪超升于槐棘之班徳或可襃擢任于公卿之位开其上赏之路颂以中和之诗则淳于髠之进贤一朝而见七士许子将之举徳少选而收二俊自然词人濶歩才子长鸣公理息昌言之篇节信罢潜夫之作谨对  

同前　　　　　　　　　　皇甫琼【`登科记作皇甫伯琼`】  

对珠衡上列圣人居曜魄之尊玉理旁融元后握乾坤之柄膺宝厯而推五胜皇纲居混沌之先悬玉镜而运三千帝系出氤氲之上莫不辟天关以统业横地轴而开基象列宿而环北辰制诸侯而向南面柱州巢氏之际晦声迹于龙图结绳链石之余摛景曜于龟象未有巨川已济不资舟楫之功大厦已成不假栋梁之力至于逺电流祉既委任于三台就日居尊亦佥谋于四岳道徳为富魏文侯之式庐礼义可尊燕昭王之拥篲孔明佐蜀叶鱼水以陈谋仲父相齐假鸿毛以康俗洎嬴晖掩镜汉道亡珠位以恩升荣非徳进挂网罗者则黄鹄髙飞縻爵禄者则青鳬竞至自钦明抚运宪章稽古司光凤纪位映龙名振鹭来仪袭宪飚而鼓舞白驹萃止食苗场以絷系所以绳凖百王牢笼万代伏惟圣母皇帝陛下辟阴阳之一气独化初皇啓日月之三光混成太极灵祗翕忽出震宫而齐巽围云雨氤氲辨天垓而通地圻慕崩沙之灵运符润石之休期忧在进贤道叶采苓之化恩无不逮徳合樛木之风掩娲后以称尊迈姬任【`一作旦`】而立政吹尘【`一作竽`】钓璜之侣接武于堦墀骑星弄电之夫肩随于廊庙虽良骏充廐逾怀买骨之谋真龙在堂更伫丹青之翫应休琏之独坐鸟雀来庭尹叔良之闲居蟏蛸在户傍加策问亲览政途词丽汾州声侔沛邑【`一作声洋洛邑`】掩鹏图而该魏网漆园无控地之词飞鹤板而征汉臣九臯有闻天之誉凡曰羣生孰不幸甚臣中庸贱逸下泽幽微忝预明敭谬承推择驰心日路冀三舍以矜魂累息天门瞻九重而惕虑谨对  

## 文苑英华卷四百八十二

宋　李昉等　编方正  

贤良方正策七道  

贤良方正策七道  

第一道  

问朕闻经国体野取则于天文设官分职用立于人纪名实相副自古称难则哲之方深所不易朕以薄徳谬荷昌图思欲追逸轨于上皇拯羣生于季俗澄源正本式啓惟新俾用才委能靡失其序以事効职【`荅防作力`】各得其长至于考课之方犹迷于去取黜陟之义尚惑于古今未知何帝之法制可遵何代之沿革斯衷此虽戋戋束帛每贲于丘园翘翘错薪未获于英楚并何方啓塞以致于兹竚尔深谋朕将亲览  

对　　　　　　　　　　　张柬之  

对臣闻仲尼之作春秋也法五始之要正王道之端微显阐幽昭隆大业瀍洛之功既备范围之理益深伏惟陛下受天明命统辑黎元载黄屋负黼扆居紫宫之邃【`一作中`】坐明堂之上顺阳和以布政摄三吏而论道雍容髙拱金声玉振征求无厌误及厮贱微臣材朽学浅诚不足以膺严防扬天休虽然敢不尽刍荛罄狂瞽悉心竭节昧死上对臣闻天者羣物之祖王者受命于天故则天而布列职天生蒸民树之君长以司牧之自非聪明睿哲齐圣广渊不能使人乐其生家安其业陛下徳自天纵慈悯元元既乐其生且安其业臣闻瑞者上天所以申命人主也故使麒麟游于囿凤凰集于庭庆云出神龙见其余草木烟露之祥不可胜记陛下日慎一日虽休勿休故天申之以祯石告之以神文大矣哉圣人之鸿业也臣闻河图洛书之不至也久矣孔子曰凤鸟不至河不出图吾已矣夫师说曰圣人自伤已有能致之资而天不致也陛下有能致之资而天蕴者所以扶助圣徳抚宁兆人也臣观今朝廷含章赡博之士鲠言正议之臣陛下诱而进之并践丹地伏青规颙颙昻昻云属雾委鸾骞凤振【`一作翥`】佩金鸣玉曵朱绂扬翠緌充牣于阶庭者矣昔舜举十六相去四凶人有大功二十而为天子前史美之称曰尽善尽美虽甚盛徳无以加此陛下彰善去恶昭徳塞违万万于虞舜自托薄徳愚臣何足以望清光而敢有议哉制策曰思欲追逸轨于上皇拯羣生于季俗澄源正本式啓惟新臣闻善言古者必考之于今善谈今者必求之于古臣窃以当今之务而稽之往古以往古之迹而比之当今以为三皇神圣其臣不能及故于【`疑`】亲之陛下刋列格正爰书脩本业着新诫建总章以申严配置法匦以济穷寃此前圣所不能为非羣臣之所能及也今朝廷之政上令下行如身之使臂臂之使手百僚师师罔不咸乂此羣臣之能奉职也书曰元首明哉股肱良哉庶事康哉故臣以为陛下有三皇之位而能隆三皇之业也臣以今之刺史古之十二牧也今之县令古之百里君也有官聨焉有社稷焉可谓重矣任非其材其害亦重矣昔周宣王欲训其人问于樊仲曰吾欲训人诸侯谁可者仲曰鲁侯肃恭明神敬事耆老必咨于故实问于遗训乃立之晋之名臣亦言舍人洗马一时之髙选台郎御史万邦之俊哲若出于宰牧颂声兴矣由此言之则古牧州宰县者不易其人也自非惠训不倦动简天心者未可委以五符之重百里之寄今则不然多以门资擢授或以勲阶莅职莫计清浊无选艺能负违圣诫安肯肃恭明神轻理慢法安肯敬事耆老取舍自便安能求之故实举措纵欲安能问之遗训选异一时之髙材非万邦之俊杰于是多其仆妾广其资产齿角两兼足翼双备蹈瑕履秽不顾亷耻抵网触罗覆车相次孔子曰旣得之患失之苟患失之无所不至矣故臣以为陛下有三皇之人无三皇之吏也制策曰俾用才委能靡失其序以事効力各得其长至于考课之方犹迷于去取黜陟之义尚惑于古今未知何帝之法制可遵何代之沿革斯衷臣闻皇王之制殊条共贯虽有改制之名无不相因而立事孔子曰殷因于夏礼所损益可知周因于殷礼所损益可知其或继周者虽百世可知也然则虞帝之三考黜陟周王之六廉察士虽有沿革所取不殊期于不滥而已陛下取人之法甚明考绩之规甚着臣以为犹舟浮于水车转于陆虽百王无易也今丘园已贲英楚云集啓塞之路岂愚臣所能轻云也谨对  

第二道  

问朕闻轨物垂训必随【`一作体`】正于因生开国承家理崇光于敦本故七叶貂珥表金室之荣十纪羽仪峻班门之躅保姓受氏义先于睦亲翼子谋孙事隆于长发朕以塞昧叨奉先灵坠典咸新遗章毕覩思欲甄明谱系澄汰簪裾别淄渑区分士庶至如陈田互出虢郭俱开束晢改汉之宗辅果易晋卿之号巨君之姓曾非驭鹤【`王子晋也`】之苗元海之家谅非扰龙之族永言纰缪良用怃然子大夫十室推英三冬富学允迪褎然之举宜扬锵尔之词至若北郭南宫本因何义三乌五鹿起自何人公孙之由司马之姓咸加辨析且显指归式副对扬朕将亲览  

对  

对臣闻保姓受氏明乎典训或因地以赐姓或因官而命氏或官以代功亦以官族或所居之地因以为氏诸侯之子称为公子公子之子称为公孙公孙之子乃以其王父字为氏后代因之亦以为姓田陈虢郭以声近而遂分辅果束晢以避难而更改王莽以田王为氏元海因汉甥立族骚括分南北之号充宗为五鹿之先应氏著书具表三乌之始司马司徒是曰因官公孙叔孙春秋备载陛下尽六艺之英穷百氏之要淑问扬天地情贯幽显黄竹清歌词穷五际白云髙唱文包万象昔曹门三祖道愧由庚刘氏四叶仁非解愠岂若睿思琼敷同雨露之霑渐【`一作渍`】神机苕发等曦望之照临起帝典而孤立孕皇坟而独秀臣沐浴淳和叨承至训名闻于圣聴言奏于阙前谨对  

贤良方正策  

第一道【`后篇题作政理`】  

问欲使吏洁氷霜俗忘贪鄙家给人足礼备乐和庠序交兴农桑竞劝善师期于不阵上将先于伐谋未待干戈遽清【`一作净`】金庭之祲无劳转运长销玉塞之尘利国安边伫闻良算明言政要朕将亲览  

对　　　　　　　　　　　吴师道  

对臣闻栖培塿者不覩嵩泰之干云游泞濚者讵识沧溟之沃日臣蒿莱弱质衡泌鲰生未【`一作焉`】识广厦之居安知大牢之味不量蕞尔轻纵【`一作从`】褎然谬达天听兢惶圣问粤惟皇家出震累叶重辉天人归七百之期宗祊聨亿兆之庆太宗以明一察【`一作体`】道括珠囊而总万方髙宗以通三御宸转金镜而清九服用能肃清天歩夷坦帝途垂莫大之鸿基托非常之元圣伏惟皇太后陛下道超链石化轶扪天被子育之深仁母仪之博爱星阶已正尚虽休而勿休宸极既安犹损之而又损方欲还淳返朴振三古之頺风缉政苍生降四海之昌运防幽滞举贤良黜谗邪进忠谠故得鸿稽【`大鸿大稽黄帝相也`】接轸和宇宙之阴阳龙武【`书防龙朱虎`】分曹节风雨之春夏礼乐备举学校如林俗知廉让之风人悦农桑之劝犹复旁求謏议虚伫刍荛既属对敭敢陈庸瞽诚愿察洗帻布衣之士任以台衡擢委金让玉之夫居其令守则俗忘贪鄙吏洁氷霜矣旌好学之流赏力田之伍则家罕贫惰位列文儒矣降通亲之使喻彼枭心发和戎之官收其鸡肋则四夷左袵颠倒来王三【`一作二`】边元恶讴謡仰化矣自然笼羲驾昊六五帝而四三皇逺肃迩安飞英声而腾茂实谨对  

此篇问答又载四百九十六卷今削去注异同为一作  

第二道【`后篇题作求贤`】  

问朕闻运海抟扶必借垂天之羽乘流击汰必伫飞云【`一作端`】之檝是知席萝黄屋握【`一作缅`】镜紫微诚【`一作咸`】资献替之功必待弼谐之助所以轩辕抚运遂感大风之祥伊帝乗时遽致秋云之兆朕虽慙古烈而情切上皇未校滋泉之占犹虚傅野之梦欲使岁星入仕风伯来朝河荐萧张之名山降甫申之佐垂衣伫化端拱仰成多士溢于周朝得人过于汉日行何政道可以至斯【`一作不知何道可致英才`】思闻进善之言以副求贤之防  

对  

对臣闻立极膺干之君当宁御坤之主欲臻至道将隆【`一作扶`】景化莫不旁求俊彦广命英竒凝庶绩以安人绥万邦【`一作方`】而抚俗是故轩丘膺箓委四监以埀衣丹陵握图举八元而光宅于是齐桓拟之于飞翼殷武兴之以羮梅【`一作调羮`】克賛人谋寔宣神化陛下功包邃【`一作遽`】古道逸上皇授受惟明谋谟克序弼辅之任总风力【`一作后`】于前驱燮理之司列伊周【`一作尹`】于后乘振鹭翔鸾之客毕凑天阶乘箕降昴之英咸趋日路犹且虑心卜兆托想旁求冀山谷之无遗庶贤良之毕萃俯访愚鲁【`一作叟`】敢述明敭诚愿发徳音下明诏咨列岳访羣公举尔所知不遗于侧陋知人不易无轻于慎择下僚必录上赏频霑则叶县游龙自九天而下降燕郊骏马赴千金而遥集汉未为得周岂能多尽善尽美于斯为盛谨对此篇问答又载五百二十卷今削去注异同为一作  

第三道【`后篇题作祥瑞`】  

问朕闻明王阐化感人灵之心圣后宣风移动植之性遂使翔龙荐检鸣凤司晨兽解触邪草能指佞仰【`一作永`】惟前烈何徳而臻此乎朕逖听遂初载钦神化每欲反斯焭薄景彼上皇欲使瑞莲司庖僊蓂月逰四灵于翠苑集五老于荣河致此休征良由政感伫闻啓沃以副虚襟  

对  

对臣闻化浃干枢景纬呈其灵贶泽周坤络卉木效其祯祥是以若雾非烟必应文明之后九茎三秀允符光宅之君陛下应期纳箓抚运登皇孝道格于穹仁心光于紫极自临万域辑御羣方灵瑞屡臻休征荐至五蹄仁兽乐君囿而来游六象【`一作翼`】威禽拂帝梧而萃止岂直银黄玉紫雉白乌丹【`一作黄金紫玉白雉丹乌`】飜鄗上之二桴【`一作双杯`】防江间之三脊固亦巡河受检拜洛披图降五老于星躔归四神于云路盛矣美矣巍乎焕乎躏三五以腾徽吞八九而髙视尚且崇谦让之道守冲防之徳抑斯天瑞访此人谋陛下虽不宰【`一作徒不幸`】其成功微臣亦不知其所谓谨对  

第四道【`后篇题作五运`】  

问朕闻三微递【`一作迭`】代哲后所以承天五运因循明王由之革命或金水而鳞次应火木以环周或寅子变正天人之统斯辨骊騵改色昏旦之用有殊兹乃涣汗图书昭彰厯数受位【`一作乗`】出震以迄【`一作逦迤`】于今莫不母子相承终始交际然而都君土徳飜乃尚青天乙水行宁宜用白深明要防其义何从若以秦氏覇基便有符于紫色则魏人鼎足岂复应【`一作纪`】于黄星缅镜前修又以【`一作为`】矛盾张苍之议既颇反于公孙贾之谈复逺乖于刘向子大夫学包羣玉文擅锵金既听南史之篇方伫东堂之问详敷事实靡得浮词商前儒谁【`一作却`】为折  

对  

对臣闻方圆既辟帝王斯建四游将六气交驰五徳与三微递变自摄提着纪出震登皇循木火而相承用骊騵而继作虽复武功文徳揖让干戈御旒扆以髙居握图箓而深视莫不埀天人之统顺寅子【`一作丑`】之正始终之际何莫由斯暨乎运偶都君时云土徳道钟天乙数叶水行子胜母而尚青母生金而尚【`一作亦`】白略言其美斯穷奥防至若秦居闰位紫实非正之符魏得中区黄标应星之纪未有【`一作为`】矛盾允惬随时汉祖承天人多异议张苍言水而黑畤方兴公孙据土而黄龙复应代【`疑作逮`】二刘之父子推五运之相沿【`代二至相沿十二字一作贾傅之言虽逺刘向之论可推也`】较彼前谈斯为折衷臣学非博古识昧知新轻陈管穴之窥猥奉天人之问惭惶靡地【`一作既`】悚越兼深谨对  

右第三第四道问答并又载五百卷今削去注异同为一作  

第五道【`后篇题作歴代帝王为理`】  

问朕以紫极暇景青史散怀寻开辟之源遐览帝王之道或载记遥邈无其处而有其名或坟籍防亡有其号而无其事将求故实【`一作必`】以伫多闻至如化被柱州【`遁甲山图天皇在柱州昆仑山下`】创基刑马【`一作熊耳按开山图地皇兴于熊耳山又荣氏曰人皇生于刑马山今对策曰地皇故两存之`】两代之事谁逺五徳之运何承石楼之都【`开山图有巢氏治石楼南山`】见匪均霜之地穷桑之壤【`帝王世纪少昊邑于穷桑`】元非测景之区时将城彼偏方惟一隅而独王轻兹中土弃九洛而不营大夏之时化臻禁甲隆周之日道致韬戈而七十一征翻在凤凰之运五十二战更属云官之期斯则偃伯之人无闻于太古推锋之弊反息于中叶浇淳之道名实何乖欲令歴选前圣逺稽上徳采文质之令猷求损益之折衷何君可以为师范何代可以取规绳迟尔昌言以沃虚想  

对  

对臣闻一剖为三始鸿蒙于太易九变于七渐茫昧于无为既分清浊之仪乃列君臣之位则有天皇首出瞰柱州而宅土地皇革命俯刑马【`一作符熊耳`】以开都年匪异于万八千号稍殊于七十二既云木徳亦曰火行开于天地之初录自帝皇之纪至若石楼逺界穷桑延壤非万邦之土中为二代之天邑斯乃时犹【`一作各非`】饮道上鹑居谁知风雨之均能建皇王之宅亦分长于九域岂独王于偏方乃观象垂衣化穆羲轩之代剪商伐扈人浇周夏之年而皇徳方隆未弭战争之患王道才着复存韬偃之日【`一作目`】是则【`一作即`】怀柔伐叛取乱侮亡虽钟大道之行终伫胜残之战是故劣于太古非事优于中代陛下选芳列辟埀范千年王化既平能事斯毕亦何必损益今辰之政师谟往圣之规抚和琴而促柱御夷途而止辙因循勿失臣谓其宜谨对  

此篇问答又载四百九十四卷今削去注异同为一作  

## 文苑英华卷四百八十三

宋　李昉等　编方正  

贤良方正策七道【`开元二年`】  

贤良方正科【`登科记作哲人竒士隠沦屠钓科`】  

制策问朕闻理国莫尚乎【`后篇作于`】任贤命官必资乎【`后篇作于`】选众尧舜以声不【`登科记及前篇并作而`】以度考覈良难殷周取徳兼取言【`登科记及前篇并作而取名`】征求匪易朕所以载懐经术之彦夕遗其寝虚伫艺能之士朝忘其饥子大夫光我弓旌应【`登科记及名贤策问并作膺`】斯扬择为政作法岂无前范安人济时亦有令躅宜叙立身之志各言从官之才【`后篇作心`】至如七辅八元施何纲纪十臣四老正何得失并【`一作各`】陈事迹兼详【`登科记作述后篇作言`】名氏夫【`登科记及后篇并无夫字`】朝防古礼祭享旧章九仪式辨其赐六贽各明所【`后篇作其`】执雍畤起自【`登科作于`】何年【`后篇作代`】亳社立于何代【`后篇作年`】天士地士此【`后篇作复`】何所封诸布诸严彼何所主【`后篇作立`】又穆邦家而济生死三圣之教何长利动植而益黎元【`后篇作庶`】五材之用【`登科记作术`】何要工商两【`后篇作二`】业在俗何先文武二【`后篇作两`】柄适时何急凡此数科不获双美必去者方于去食可存者同夫存信【`十四字登科记及后篇并作必存者均乎存信所去者同乎去食`】朕将亲览尔等【`后篇作则`】明言  

此问又载七百七十三卷后已削去  

对　　　　　　　　　　　孙　逖  

对伏惟陛下文明有赫元圣广运劝激极乎宇宙察微穷乎物象至如选众任能之术礼经享物之要三圣五材之短长文武工商之用舍斯并独断圣虑悬衡睿谋百辟端委而颙若庶绩不言而潜运矣犹以为立政图大试言务重弗躬弗亲庶人不信降清问于穹昊俨神威于咫尺斯亦尧咨舜吁同徳比义臣愚敢不拜手稽首对敭天子之休命制策曰子大夫光我弓旌应斯扬择为政作法岂无前范安人济时亦有令躅宜叙立身之志各言从官之才者臣闻邦有道贫且贱焉耻也今神化阴骘要道光被设序塾以教于乡立胶庠以训于国制为禄秩以劝其从则含生禀灵者孰不刻意于仁义饬躬于闻达所谓尧舜之代比屋可封也臣以一介能行无取思勉进以追羣顾观光而知愧尝亦自强不息有闻而行驰顔闵之极挚伏周孔之轨躅学古庶乎叶道慎行期乎润身非有志于干禄茍求仁于寡过立身之志允或在兹从官之才则愚岂敢何则仲尼有言曰如有所誉其有所试必也临事难乎预谋昔孔明之自比管乐时人未许仲由因之以师旅夫子哂之祗奉睿问惧深殒越其敢腼冒轻议天工陛下若不弃菅蒯无遗蕴藻考片言而察所以効一官而视所由安敢廋哉取则不逺知人则哲陛下允迪于圣君已自媒微臣敢辞于丑行制策曰七辅八元施何纲纪十臣四老正何得失并陈事迹兼详名氏者书曰惟后非贤不乂惟贤非后不食故君明臣忠予违汝弼时闻间出代有其人昔者黄帝之首出庶物也时则有若七辅股肱舟楫虞舜之賔于四门也时则有若八元忠肃恭懿周文之心徳相济始用十臣汉储之羽翼已成初闻四老陈其事迹斯亦庶乎详其名氏固可量也七辅则风牧共贯八元乃伯仲同归语十臣之伦则太颠闳夭稽四老之类则绮季园公昔郯子之叙古官劳于倾盖鲁公之问儒行疲于更仆况实繁有众急景不留聊举凡以见意岂遽数而周物制策曰夫朝防古礼祭享旧章九仪式辨其赐六贽各明所执雍畤起自何年亳社立于何代天士地士此何所封诸布诸严彼何所主者传曰朝有定制防有表仪书曰享多仪仪不及物曰不享斯盖曲为之防事为之制经礼三百仪礼三千载在祀典藏之史籍九仪谓一命受职再命受服三命受位四命受器五命赐则六命赐官七命赐国八命作牧九命作伯六贽谓孤执皮币卿执羔大夫执鴈士执雉庶人执鹜工商执鸡雍畤起于秦年亳社立于周代天士地士者汉武之宠方士将军始受其封诸布诸严者班史之记小祠先儒不详所出制策曰穆邦家而济生死三圣之教何长利动植而益黎元五材之用何要工商两业在俗何先文武二柄适时何急者夫人生而静天之性也感物而动情之欲也天禀其性而不能节圣人能为之节而不能絶故务恬朴贵清净同术于汤之益谦合志于尧之克让此道教所长也若乃不杀伐证因果包太空以为言化羣有而归寂此释教所长也皆能惩窒嗜欲静镇纷揉王侯得之以贞天下至于辨贵贱立君臣示之以好恶应之以诛赏使礼乐刑政灿然可观则为善不同其味相反掠风捕影荡而无适故知孔氏之立教乃为邦之所急也传曰天生五材废一不可断之于阴阳效之于气物示休咎以垂诫因兴衰以运行若可废则乾坤之道其或息矣然土爰稼穑居中履正应我皇之休运弼大化以阜成利动植而益黎元先金火而逾水木必不得已斯其一隅又国有六职实载工商时之二柄莫先文武同唯阿之相去何是非之足征然舜命共工之职周有考工之记车服器械斯焉取斯岂与夫乘时射利滞财居逐者若兹之焉文徳者政之所专也武威者文之所助也然则士农之末作巧贤于鬻货升平之岁经国先于定功臣学昧稽古思迷政途谋适不用空愧绕朝之策道之将行犹委仲尼之命谨对  

同前　　　　　　　　　　李成  

臣闻大圣有国将兴至理总庶官以匡化览羣议以登贤所以奉若天纪作为人极观尧舜之兴则四岳佥举九载陟明考覈之端立矣鉴殷周之策则三驾访徳六廉察事征求之道行矣非睿哲明虑深体化源亦安能董正理官推仗贤杰者也今陛下纉兴圣业昭布天光举良弼以谋至道综羣才以康庶绩故乃岳生维翰星降士师嘉猷日闻正言弥啓肃然在位灿然盈朝矣且犹郡邑公选岩穴敷求遗寝载怀比岁临问伫经术以佑职想艺能以建官则古之坐明堂议衢室安可以俦清问之深也固将卓立化首廓开政先岂唯绍明恒训践修常轨而已臣素微经艺之术谬沗弓旌之召诚不足以登进王庭恭承明策至若为政作法之要安人济时之体臣虽愚鄙窃有志焉臣闻政务利人法期济物布法由道行政在官官必其才则人沐于化法必于正则物頼其安故庇人以和所以兴其义率人以礼所以致其淳赋之必均所以绥其业役之必度所以务其时防其转死所以保其命薄其收入所以全其生此安人之画【`一作方`】济时之要总其大趣存其至心而臣节无隠者尔故王者安人则审政兴政则任官任官必良则为政皆善善政溥合则黎人用康徳之本也是以深居而情鉴万里髙拱而明照八极其在任人之术欤夫至公克守于鸣谦臣节必存乎无隠况王心虚镜容光必察询其立身之志考其从官之才臣之愚衷具以上达若蒙饬躬召入程器收用使得履文石以献议瞻法座以陈诫序安人之大训言济时之良政抗恒节以忠主申逺图以戴君臣之宿心永愿毕矣立身之志实在于斯从官之才安敢自必盖无善不应有开必先七辅立于先【`疑`】朝充四目以鉴逺八元翼于舜日播五典以风或理歴茂时天道以叙或辨方宁乱地纪用章或内平外成树稼而蒸又乃粒或忠肃恭懿敷教而理训克从言其纪纲较然明着十臣佐命周道蔚兴四老为賔汉储底定文武以济灵台光偃伯之期羽翼既成宠子罢夺宗之计匡正得失格言斯在风后力牧膺七辅之名伯奋仲戡居八元之列周公吕尚为十臣之宗园公绮里参四老之目八元尽髙辛之裔十臣有文王之子事迹斯辨名氏可征矣夫朝防者所以正君臣之位登享者所以尽诚敬之极故物称其礼举之表仪功被于人施之祀典盖辨其位序而不多其玉帛先其敬意而不繁其樽爼明王道之制也自道逺圣逝侈及嬴刘荐币兴利视金逞罚祭非其鬼妖望其祥瞻古语事斯谬甚矣周官大宗伯之职以九仪之命正邦国之位一命受职再命受服三命受位四命受器五命赐则六命赐官七命赐国八命作牧九命作伯盖以懋功训徳审官乂人也又以禽作六贽以等诸臣孤执皮币卿执羔大夫执鴈士执雉庶人执鹜工商执鸡盖象事以明等威以示礼也秦修雍祠而古有雍畤焉周祭亳社宜社有属亭焉孝武祈仙封于栾大将以通天地之道也故天士地士悬以五利之名焉汉氏广祷主于小祠将以期纯嘏之集也故诸布诸严设于羣望之祭焉夫谷神不死道宗于黙至觉而生释归于清净书于圣典固在儒流然练神虚心释道以空慧为法可以济于生死矣兴政致理周孔以礼义为训可以穆于邦家矣教之攸设儒则为长天生五材利溥羣物火炎水润动植以滋刳木范金黎甿攸济禀于元象土徳厚载而居多施于物宜五行废一而不可工以缮器商以通财财则聚人器则周用疾其浮侈商以政而当遏资于器械工在俗而为先圣人覩天地以成文象震曜以兴武文次九序武标七徳利用开物禁暴夷凶二柄所资百代无易两叅王政互为国经若寰海晏如则武备都偃干戈日扬则文教式衰自有偏废之辰皆无必去之道理旷者不可以言极道深者不可以意明乾象照临圣模广运臣材非秀茂学非敏博对越天防诚无足观谨对  

同前　　　　　　　　　　沈　谅  

对臣闻时雨作解靡物不滋春雷发声羣蛰渐觉间者明诏咨九牧辟四门光烛岩薮恩覃侧陋葵藿仰惠以纳景山川有开而出云使草茅微臣幽贱朽质辱旌贲陈刍荛瞻璚台之穆然预烟阙而伏对此臣之鸿造也敢不沥诚哉臣闻尧之光宅也以亲九族以命百官舜之登庸也以察万人以齐七政大禹拜臯陶伯益惟其昌言武王问黄帝颛顼存乎至道此四君者文思濬哲恭俭髙明仁以创制慎乎体国思借力以任重简逺【`阙`】以安人故选贤以居位【`阙`】事而后爵则考绩以庸取人必才赋纳献可声度言状庶存兹矣休惟陛下丰功厚利资始万物以统天执契含元富有八方而纂圣家道以正庶绩咸凝师师满云火之庭济济盛龙光之列尚纾神睠更睟天仪思仁夀之登城缅前王以作镜虽轩辕之徇齐藏用重华之好问察言未足以扶毂大明骖乘元圣臣闻之游大海【`一有之水二字`】者难为水窥圣【`一有人之二字`】门者难为言陛下侔造化而作法尊道徳以垂范敬宗庙以示厚爱臣子以兴仁怀蛮夷以广徳抑祯祥以崇理礼经大备四海共职而朝宗乐物至和百兽来庭而率舞至于为政安人之躅则微臣何足以知之其余备父母之体以立身钦圣人之化以从官之问则愿竭其愚臣惟忠孝可以从官奉陛下之法以自理守陛下之职以自安以之居处则庄以之战阵则勇是陛下轶尧舜之上愚臣忝比屋之封臣虽不才则亦有志矣昔者风后力牧仲容庭坚相与谋谟于有熊之朝弼违于纳麓之运讲信而修睦肆直而惠和垂衣裳作舟檝分州土叙星辰其纪纲也如此其后闳散周召园黄绮季镐京得之为心膂汉储得之为羽翼终能牧野清明惠皇不废其救失也如彼夫国有五服朝聘申其贡礼有五经享祠肃其首职方品其逺迩宗伯辨其瑞玉乃开封壝【`一作墠`】是设方明锡之以鞶辂衮裳执之以圭璧羔鴈秦之立雍畤也将以禘其自出周之居亳社也亦以戒于不臧臣又闻先王之制礼法也以劳定国汰哉汉武曾是黩神采少君以端信乐道之贞列帐甲乙树红头望峄山祈石室天士地士不殆于昏淫诸布诸严何惮于风雨乎圣策以三教立言歴代弥勤成轨制以化时较醇醨而景俗此圣君合悬解之防而小臣惭黙识之明然臣亦尝闻之矣夫礼者始诸饮食盛于冠婚分而为阴阳转而为太一失之者死得之者生二氏包虚无而含寂灭长性灵而已宜去于斯传曰仁义礼智以信为主貌言视听以心为正则士德优矣若乃神农之肇皇业揉木为耒木为弧黄帝之开帝功致天下之人聚天下之货器以成务稼惟人天利以通财阜国周用茍能全人天可违乎故臣愿抑商而进工也大哉武之为功赫矣师之所处象震耀而举垂云雷以扬宣威而山河荡容训誓而烟尘动色可以定祸乱可以翦暴强顷者牝鸡之晨陛下潜龙或跃提白蛇之劒揭翠凤之旂入于北军兵皆袒左氛祲殄灭日月光华此神武之壮观也谨对  

贤良方正策【`原失问`】　　　　尹　畅  

对臣闻非才难遭时难况躬忝观光之举不俟媒扬之地俨身天阙用感良辰伏惟陛下建初立元创业埀统夷凶靖难圣敬日跻格上下而无忧内治光四表而谊徳昭振故能荷天之休福应尤盛殷荐严配升中告成十数年间而功业大备岂非徇齐之徳神化所致哉虽少康复夏宣王兴周比之当今万分不及而犹赐臣策曰常恐上尘五圣之耿光下辱万方之瞻戴日昃观政夜分思理者可谓无念增徳勿休熈载履众美而不足躬圣明而流谦而臣愚葑菲误自充赋虽言及之将何以承奉清问对敭天休乎然臣闻立徳之谓道体道之谓仁固无宏逸安敢讹滥是以古之善为士者必将微妙通岂独重于偏才迂诞而已如此则黄帝之功济生人素王之道遵先圣离朱吃诟奚得议其浅深夷齐尹惠抑可语其同异何者食薇絶粟终慙淑媛之言丑夏归殷卒致成汤之业寓言庄叟良未足征侧讯蒙矜诚将异尔无贪至理宁副虚怀若乃喜怒哀乐之四端貌言视听思之五事虽扩充之在我谅休咎之关天殷臣格言已贯之于皇极邹子戏论亦颇存于昭应讵兹辨志方用沃心伏惟陛下事天明事地察无文咸秩羣望毕举故祈谷汾睢荐寳鼎于宗庙燔柴岱岭霭飞烟于云日神歆效其如答灵贶昭而必闻虽飘风乍起曾不终朝大雨时行旁霑数郡亦未闻偃拔包襄之甚也陛下忧勤夕惕若厉信禹汤之罪已实尧舜之用心盖天灾流行国家代有屠龙牲马亦何以为书称安人则惠易翼损上益下谓宜开仓廪以赒给选牧宰以宠绥散利薄征息役施舍禳修之道何莫由斯传曰徳胜不祥义厌不惠谓此物也虽归诸天道亦以人事故周官六职水旱则宗伯是司汉宰三公灾则丞相是主不然何以昭燮赞之术开劝戒之端哉大体若兹详征何有臣闻夫大理之后有易乱之人者安宁无故骄心起也大乱之后有易理之人者创艾避灾思乐生也当今海服清晏太平无虞众宜曲折万事纎妙文理至详不可复加矣陛下享已成之功居崇髙之位入有后庭声色之务出有苑囿游观之乐志得无满乎欲得无极乎古语曰行百里者半于九十言末路之难也此言虽微可以喻大是以圣人干干日惕莫敢或遑虽休勿休尽善尽美伏愿陛下慎终如始以成徳政使鸿图盛烈作唐龙光不骞不亏永永无极此适时务之所当先也臣又闻善为政者在能其事能其事而不知所以少其吏者则竭而不足臣窃惟今国家所使分威权御黎庶干府库理刑狱者皆天下长吏也而其俸禄各有差等以劝其徒百官以理万人以察天下幸甚然而都内冗散叨假名器者不可胜数或倡优杂伎之伍弁射夷貊之流纡紫怀金出入周衞浆酒藿肉乘坚策肥者奉一人犹闻不给今官此辈何所取资狐防既托于城社粟帛载殚于仓库非所谓侍御仆从罔非正人爵勿及恶徳惟其贤者矣此救弊之所急也臣草莽诸生地卑识浅陛下诱而进之访以时政将承汝弼安敢面从轻陈末议伏深殒越谨对  

## 文苑英华卷四百八十四

宋　李昉等　编雅丽  

文词雅丽策二道  

文词雅丽防二道  

问朕闻至道虽微不言而化皇天隂骘相叶其彛信寒暑而生成施云雨而沐润垂范作训树君育人时有浇淳教垂繁略成汤既圣禹道云亡桑扈谷风屡动诗人之刺塞门反坫时贻宣父之嫌我国家振彼頺纲开兹盛业朕以不徳袭号乘时而皇极之道未敷谟明之轨尚阙思厥理其义安从至如视听貌言恒若时若防极归极作哲作乂一以贯之何方而可夫礼以饰情情疏则礼畧乐以通感感至则神和理内为同脩外为异同异之用有昧其功人俗未融伫明斯要又四时武徳制自何君五行文始本之谁代昭徳盛徳莫辨所尊昭容礼容未详所出悉情以对用释余疑  

对　　　　　　　　　　　彭殷贤  

对臣闻孔子云大道之行三代之英邱未之逮也而有志焉又顔囘对孔子云囘愿得明王圣主而辅相之此二者皆伤不可得而见也况臣生大道淳风之运属圣主立政之秋不能有所建明以佐大化此微臣夙心愧耻窃有慙焉曰者圣敕颁宣逺覃幽隠振废滞収介特本州徴臣克赋于王庭陛下温顔屡赐宴见司饔行食羣事颁氷亦可谓厚徳矣自顾性识愚驽智术微浅既防清问敢不具素所闻乎臣闻伏羲神农氏往黄帝尧舜氏作莫不体道以育物立徳以兴化用阐无为之教以不宰之功齐饮啄于鹑居絶往来于犬吠岂不以我清净而人自正我无欲而人自朴乎迨乎政及三王君临万国亦承奉天地爕赞隂阳顺四时之气理五行之叙总仁义以安庻类先博爱以悦羣生使人迁善逺恶而不知其所以然也观夫三王之为君也谨其所好恶而已故君好之则人为之上行之则下效之莫不清心以率物正身以御下九女序列于内三公分职于外度数有恒徭役不作其取人赋也薄而役人力也寒其育物也广而兴利也厚故征伐有道大明咏其功什一而税大田歌其事所以家给人足而理安兴矣易曰圣人乆于其道而天下化成其斯之谓乎爰及末俗政渐浇伪而礼乐弥烦奸盗滋起桀纣昏乱于上幽厉纵逸于下崇台榭之峻恐其不髙也广宫室之居恐其不大也聚滛色之羙恐其不多也穷声音之巧恐其不乐也其敛人财也厚而使人力也众其害物也博而兴利也寡其后兴役无常桑柔病而叹之故其诗曰自西徂东靡所定处葢言其役之甚也徴发无度下人劳病南山疾而刺之故其诗曰赫赫师尹不平谓何葢言其政之乱也自兹厥后强凌弱众暴寡千官树奸于朝廷百贾穷伪于市邑财用匮竭冦攘不止大东又刺之曰小东大东杼轴其空言小大俱尽也又云东人之子职劳不来西人之子粲粲衣服孰有为人上者不平若此而可乆安天下哉此则上失其道政逐多门故天下败而不之觉乃至所以为夏者转而为殷也所以为周者转而为秦也诗云髙岸为谷深谷为陵三代之后于今为庶此史墨所载社稷无常奉君臣无常位自古以言及秦始皇平定六国隋炀帝富有四海不务亷耻唯存战伐内造阿房继以骊山之作外征林邑重以辽东之戍凿驰道则隠以金椎通鸿沟则树以栁杞役及闾左人不聊生曲泛龙舟声多哀思倾天下之赋不足以周其事殚帑藏之财不足以盈其欲是以众怨难犯人自为战所以陈胜吴广奋梃以挞之王充李宻扬声以逼之衅起郊垒而祸生左右望夷宫中不免阎乐之难江都城内卒死裴通之手故易曰天之所助者信也人之所助者顺也此二君者动为之际不由信顺失天人之所助能无及此乎然则合大中之道者如彼失皇极之用者如此古之兴败备在典谟迨隋室道消数钟百六衣冠礼乐扫地无余贤人君子稽天并浸此乃大人利见之日圣主驱除之时我太宗志在救焚心存拯溺因兹感激投袂而起车及于平阳之郊劒及于盟津之防既而戡翦多难克清中夏建非常之功定不拔之业洎位登九五富有万国制礼以示其让作乐以兴其和兼爱以厚其仁节用以崇其义非先王之服不敢服非先王之言不敢道言必本于风雅行务去乎枝叶明刑赏严号令赏当其功则劳臣劝勉罚当其罪则奸人畏惧名器不妄假必俟其能爵禄不虚授必先有徳是以四海之内靡然向风我太宗以至道之心为天下也所征无不克所向无不成孝弟通于神明易简合于天地如此则天地徳之鬼神佑之使风雨以序灾害不作万国莫不懽心四夷莫不咸頼良由不僭不滥无怠无荒所以享国久长多歴年数陛下禀天然之姿定不伐之略披肝胆以决大计殄宫闱之氛祲除诈伪之昏狡日月载廓【`一作朗`】宗社以安深思祸乱之原乃皇天所以开圣人也自南面临天下九年于兹封堠无警干戈再戢置鼓以招谏设木以待贤故得近臣尽规逺人献政出宫女则使心不乱属大旱则引咎自责盖禹汤之罪已实尧舜之用心书云一人有庆兆民頼之其斯之谓欤深合太宗之宏畧逺符贞观之故事赐愚臣制策云朕以不徳袭号乘时而皇极之道未敷谟明之轨尚阙者微臣何以识陛下之深逺而輙欲议之或恐日月有遗照圣智所不及略陈其愚伏惟陛下留听臣闻书云惟先格王正厥事言灾害之起事有不正者也去岁水旱不时咎征屡作匈奴侵轶边将气沮天其或者正训我也欲令陛下知爵禄之虚授冗散之职多欤乐荡志欤服失度欤何皇极之不建遂至于此也臣闻省官不如省事省事不如清心诚能克已复礼正身率物表有功而彰明徳复古而贵能变禁异服革慢声逺便佞近忠谠断断之士必擢于庙堂九九之术不遗于管库可谓虚其心而众象应正其本而万事理焉书云天既付命正厥徳言正徳以顺天也若舍此道是不知其所从矣制策曰视听貌言恒若时若防极归极作哲作乂一以贯之何方而可者臣闻易曰崇髙莫大乎富贵备物致用立成器以为天下利莫大乎圣人古之王者享圣人之资乘大寳之位北辰居正南面而理亦可谓富贵乎当须存至公之行立大中之道覆帱同于天地通明合乎日月志逺迩之化存易简之功庶征顺序五纪和协百谷用成六畜遂字者无不由焉传曰皇极其建其斯之谓矣若貌之不恭是谓不肃厥罚雨其极恶若得其道则攸好徳以应之言不之从是谓不乂厥罚旸其极忧若得其道则康宁以应之视之不明是谓不哲厥罚燠其极疾若得其道则夀以应之听之不聪是谓不谋厥罚寒其极贫若得其道则富以应之思之不睿是谓不圣厥罚风其极凶短折若得其道则考终命以应之皇之不极是谓不建厥罚阴其极弱故经曰向用五福威用六极斯之谓矣臣闻貌言视听以心为主故有正心者必有正徳正徳临人犹树直表而望影之曲也得乎大雅云仪刑文王万邦作孚此之谓矣有邪心者有枉行枉行临人犹树曲表而望影之直也得乎孔子云诗三百一言以蔽之曰思无邪盖戒此也故王者脩身以道脩道以仁仁也者亲亲为大义也者尊贤为大是以君子先正身而后及于天下如此则六沴不作五福相生贻厥孙谋永无极矣制策曰夫礼以饰情情疏则礼略乐以通感感至则神和理内为同脩外为异同异之用有昧其功人俗未融伫明斯要者臣闻拨乱反正之主继体守文之君抚驭之道虽殊礼乐之用为急自土鼓篑桴之后始自无声污樽抔饮之初彰乎有用既而莫不曲谐九变信合四时是知大乐与天地同和大礼与天地同节移风易俗义切于钟鼓安上理人事寖乎揖让既而祀歴三王时更七国经籍道息飏宣榭之烟埃儒生数穷赴秦坑而歇灭迨乎断蛇立极乘牛设位纪绵蕝之仪鸣鼓舞之节必欲乐宣惉滞礼释回邪取其不肃而成必在既富而教我唐功髙古徳迈往圣坐宣室而访道登明堂以思政六乐为驭利则不争五礼有经思而无犯思闻同异下访刍荛臣闻古之明君之御天下也身坐九重心遍四海礼以导其志乐以防其淫乐以理内为同礼以脩外为异礼乐之不悖内外之相亲可以感于神明通于天地矣诗云肃雍和鸣先祖是听夫肃肃敬也雍雍和也既敬且和何事不行其斯之谓矣制策曰四时武徳制自何君五行文始本之谁代昭徳盛徳莫辨所尊昭容礼容未详所出悉情以对用释予疑者臣闻皇王御宇歩骤相仍莫不作乐以飨其徳立諡以明其行此五帝之常道百王之所不易也且咸池六英韶濩两听尽善尽美窃无间然自秦失盛位汉杂覇道文景相袭刑措不用武宣承统华夷再清乐舞居【`疑`】功可略言也武徳舞者髙祖作之定祸乱也四时舞者孝武作之示和平也五行者大周曲也文始者本舜舞也孝景采武徳为昭徳以尊太宗也孝宣采昭徳为盛徳以尊武帝也昭容礼容犹古韶夏绍之于汉祖备之于乐志矣臣材非多士不游六合之间梦异赵君总覩九天之上啓处无地战汗不宁况承謏问敢以轻议谨对  

同前　　　　　　　　　　邢　巨  

对臣闻太祖文皇之御天下也广直言之路开纳善之门近臣尽规庶人毕议可谓至矣今皇天眷命陛下绍复先业齐心法宫之中冕旒正殿之上详延秀异询及刍荛若乃敷皇极以作则礼乐以垂训彞伦攸序羣徳毕举斯太宗之盛事也岂前王访九畴之要贞三极之本能望清光哉天文昭回万物尽覩臣谬以黄绶之末预闻赤墀之议将何以塞厚问扬天休臣闻诸仲尼曰大道之行与三代之英丘未之逮也而有志焉自上皇不归大道悠久圣人顺天地之性究变化之元虽损益以文质或沿袭以忠敬至于饰礼容以昭贲崇乐舞以立象树君牧人茂时育物其致一也夫务本于道则浮竞可以镇静习俗于变即纯一或以伪迁故轻乐见诮于国风昧礼贻训于圣典盖有由焉唐兴百有余岁髙祖以武功定鼎纽天纲于八纮太宗以睿圣握符纂天光于三象荡亡隋之頺靡圣唐之简易盛徳大业与三代同风伏惟陛下诞受天休光膺景命粤若昭徳殷荐之礼感和通神之教敬事眷圣之征顺时布徳之典将以登格皇穹鸿业也啓迪王命大猷也风雨时若休征也人俗康宁至教也五辉协训八方顺轨尧舜之盛无以加焉成康之道复何足数而犹曰皇道未敷谟明尚阙发天章于圣藻采至言于舆词陛下之谦让也愚臣何足以知之制策曰至如视听貌言恒若时若防极归极作哲作乂一以贯之何方而可者臣闻王政之端本于性也至化之极归于理也能尽其性而合乎理则休征至不尽其性而悖乎理则咎征至故圣人法天以立性畏天以作则见天道之在五行人事应之彰彰类矣自非统性命之理求天人之端孰能从言以作乂因事以求哲旸顺而防其极蒙恒而返其通适于数故虽以五事明宗其极则可以一理贯臣又闻圣心镜物必采于至妙大道虚象埀契于理先然即继圣业者其道同遵王度者其化一陛下体周武之盛徳访唐尧之遗事龟图灵文天光垂象伏愿沐时雨于动植散祥风于涵泳则大中之道何以尚兹制策曰夫礼以饰情情疏则礼略乐以通感感至则神和理内为同脩外为异同异之用有昧其功人俗未融伫明斯义四时武徳制自何君五行文始本之谁代昭徳盛徳莫辨所尊昭容礼容未详所出臣闻礼乐其所由来尚矣先王所以美教化厚人伦以致太平也必将考其理求其端故揖让之教末而安上存乎至简舞咏之功浅而移风归乎至易夫辨升降彰采服此礼之所以饰情也登金石翔景瑞此乐之所以通感也故感发于内乐由衷以致和情见乎表礼自外以为异虽清浊之资考性则殊而教化之端在理斯一况今懿纲被遐裔至道冠生灵和理日跻同乎大顺非礼乐之化其孰能至此乎夫崇徳埀范此同异之用也教齐化宻此人俗之融也至如武徳之盛武之业也文徳之盛顺之至也神道设教制四时于炎厯徳徽可崇增五行于黉序尊三徳于清庙表三容于盛礼圣问昭閟与天道以元亨狂言鄙贱仰天文而知愧谨对  

## 文苑英华卷四百八十五

宋　李昉等　编雅丽  

文词雅丽策四道　　　　　　张　楚【`第五名`】文词雅丽策  

对臣闻昔在上皇之抚运也政寛事明法简心一仰察天道中顺人情至于不言混然而化故上所以眷命罔违于徳下人安定厥居俾获其利暑徃寒来以信之云行雨施以从之于是乎疫疾不生祯祥洊至巍巍荡荡葢无徳而称焉自大道既隠淳原且散或救以忠敬亦随时而损益成康已徃颂声不作俗薄礼废政荒人亡故其诗曰交交桑扈率场啄粟习习谷风以隂以雨此则刺上不能行政者也仲尼生周末伤道不行乃删诗书定礼乐立君臣上下之节明奢俭揖让之序尚不敢救当代变于陪臣而称曰邦君树塞门管氏亦树塞门邦君为两君之好有反坫管氏亦有反坫管氏而知礼孰不知礼者矣自兹厥后頺波浸流有圣哲之君聪明之后岂能振彼凋张其纪纲不有我唐兴建鸿业乂宁黔首则扫地将尽求野多遗陛下统皇纲纂休运徳泽汪濊仁风洋溢不宝逺物则逺人格所宝惟贤则迩人安劝农桑防刑狱不夺三时之务且惜十家之产左右伊吕郡县龚黄是以驱俗于雍熙纳入于轨物者也岂不徴贤人论政要所以逹四聪也临前殿察羣言所以收九术也梓匠舒幕所以礼贤也凌人散氷所以救渴也臣窃以自古求贤之盛未若今日者矣赐臣制策曰皇极之道未敷谟明之轨尚闗思厥理其义安从者臣实见可久可大之规非有未敷尚阙之事此陛下让之至也愚臣安敢奏之若乃考前古之庶徴究礼乐之同异辨皇王之制度详宗庙之礼仪此则陛下悬镜九流常览百氏索隠探异钩深致逺已在圣断岂有韪而疑者欤今下问愚臣逺议其事陛下岂不欲广于明试察臣微才臣幸对敭敢不悉情以对制策曰视聴貌言恒若时若防极归极作哲作乂一以贯之何方而可者臣闻王者立极必本于天天事着于上人事应于下昔者禹平水土天告成功锡之以洪范九畴彞伦攸叙又皇天降其有极皇大极中也言王者能行大中之道则阴阳和风雨时百谷用成俊乂用章也如是则视曰明听曰聪貌曰恭言曰从则无恒若之生自去咎征之应矣今天瑞降地灵集所有动作光孚化先则一以贯之道斯不逺矣制策曰礼以饰情情疏则礼略乐以通感感至则神和理内为同脩外为异同异之用有昧其功人俗未融伫明斯要者臣闻夫礼由阴作乐以阳来乐与天地同和礼与天地同节诚能感神动物安上移风或以理内为同或以脩外为异率由和敬靡不从之者乎施之人俗靡不尽善者乎制策曰四时武徳制自何君五行文始本之谁代昭徳武徳莫辨所尊昭容礼容未详所出者臣闻嬴政失御汉皇乘极文景致刑措之美武宣当雄富之盛故有四时武徳之乐五行文始之舞昭徳盛徳因之而尊昭容礼容自兹而备臣才识愚劣学业虚浅猥当圣问茫然有失谨对  

同前　　　　　　　　　　苗晋卿  

对陛下顷与三事大夫议于朝以计天下有竒才异行含光而不扬其辉诏诸侯咸举之臣实至愚不通大识循才审行不副髙求臣闻论语曰天何言哉四时行焉百物生焉孝经曰王者则天之明因地之利以理天下是以其教不肃而成其政不严而理所谓天地设位圣人成能而保大定功勲业盖时也逮金石斯歩骤不同时有浇淳教随繁略桑扈谷风之刺三归八佾之嫌人用僭忒一至于此孔子曰上失其道人散久矣传曰国家之弊恒必由之陛下嗣守丕绪茂昭大徳能使百官承式万邦作乂所谓孕虞育夏甄殷陶周革弊移风自前代未有也陛下乃赐臣策曰皇极之道未敷谟明之轨尚阙者岂不以采刍荛之义诚考试之端不宰其功俯垂下问实陛下谦徳也防臣何足以知之制策曰至如视听貌言恒若时若防极归极作哲作乂一以贯之何方而可者臣闻刘歆以为伏羲氏继天而王受河图则而画之八卦是也禹理洪水天赐洛书法而陈之洪范是也故河图洛书相为经纬八卦九畴相为表里圣人行道各保其真若人有乖方数必征于错逆政惟协雅理必应于调和考之咎征粲然着矣陛下随阳泽以着恩慎严霜以肃威鹰隼未击罻罗不施草木未零山林不伐足可使垂景星而降甘露腾休气而漏醴泉臣以为一以贯之其道久矣制策曰礼以饰情情疏则礼略乐以通感感至则神和理内为同脩外为异同异之用有昧其功人俗未融伫明斯要者臣闻六经之道同归礼乐之用为急孔子曰安上理人莫善于礼移风易俗莫善于乐董仲舒对策曰王者欲有所为宜求其端于天天道大者在于阴阳阳之为徳阴之为刑王者承天意以从事故务徳教而省刑罚陛下脩先王之好生存大易之缓死顷者省囹圄去桎梏此则脩省刑罚之谓也臣闻乐以理内为同礼以脩外为异同则和亲异则畏敬和亲则无怨畏敬则不争二者并行合为一体揖让而理天下者礼乐之谓也适时之要斯并存焉制策曰四时武徳制自何君五行文始本之谁代昭徳武徳莫辨所尊昭容礼容未详所出悉情以对用释余疑者臣以为斯并汉主之乐载于班氏之书必使究其明征考其敏博既劳更仆何易尽言虽敢略而陈之尚未臻其极也臣闻易曰先王以作乐崇徳殷荐上帝以配祖考古者制宗庙太祝迎神于庙门其义也四时武徳者汉文所作以示天下之安和也而武奏于髙庙焉五行舞者本之周武也秦始皇二十五年更为五行也汉髙祖六年更名曰文始以示不相袭也昭徳盛徳宣之所以尊宗庙昭容礼容者出武徳文始五行之舞也谨对  

同前　　　　　　　　　　孟万石【`第六名`】  

对臣尝黾勉读书夙夜匪懈观前代之事稽王者之风欲树文明必招俊乂所以平章百姓昭畅万人负黼扆而海宇清垂衣裳而天下理今陛下朝盈多士野无遗贤犹复发徳音下明制张云罗以掩俊设天网以顿竒片善不遗有能皆进故得飞飞丹凤栖翼于帝梧皎皎白驹连食于塲藿纵夷齐巢许咸届于兹臣既庸妄岂敢当此且声非入异誉不出凡文律未明才用无取谬叅推择滥赴搜安敢避直饰词向华乖实但丹诚有厉至敬无文敢竭鄙闻用当明试然将涓滴以足海用纎埃以增岳【`一作华`】虽寡攸助谁能黙哉臣闻建国兴邦必以黎元为本康时训代必以政术为先轨谟虽异理化皆一昔者太上之君崇道以致化立徳以养物人必欲夀敦礼教而不伤人必欲富薄赋敛而不困人必欲逸则省力而不劳人不欲危即扶持而使固不强人之所恶不禁人之所欲故能无为而理不言而化及至中古行仁履义克已厉身拯溺于人博施于物即能阴阳不错风雨以时疾疫必除妖孽莫起洎乎末代政令不作刑法聿脩奢侈是崇礼乐非雅时无美善之説俗有奸邪之衅岂不由君失其道臣非其人浇薄浸兴淳朴离散者也今陛下出号施令罔有不臧齐物正人各得其所然犹综覈古今稽谋政教视先王之得失崇今日之髙明以此天聪尚云不徳巍巍至化谦尊而光非臣愚昧所能涯际制策曰皇极之道未敷谟明之轨尚阙思厥理其义安从者臣以为皇极将立莫先择俊得人则政和非人则政失人贤化逺岂不谬哉至如因能任官量贤受禄即百僚济济万姓安安去无用之言除无用之器即情实斯得谬説不繁使人以时谨身节用即仓廪储积黎庶完丰进有徳而退无良即庶位允厘庶官不旷尊有功之子弃无功之人即营事者不惜其身制作者能竭其力罚必当罪即奸回自除赏必中贤则人臣自劝夫是则海内行大中之道天下有幸甚之言何忧夫皇极之道未敷者也若乃列张辅佐建立官司询忠直之言开进谏之路用能献可替否补过弼违外藏主之非内正君之失今陛下乃顺时而动非道不行事无不嘉人欲何説故献纳之职谏诤之词但可畧言莫知所议大哉至徳实冠古今且朝无佞臣纵朱云重生安能折槛人不妄从虽辛毗不死曷闻牵裾天子圣明是故羣臣无事亦何忧文轨之阙哉制策曰视听貌言恒若时若防极归极作哲作乂一以贯之何方而可者臣闻王者法干理物观象裁规敬顺天时恭行月令恒若时若罔有咎征矣尊九畴之仪修八政之规事不失仪动不违制出处语黙皆归于仁依乎中庸逺弃偏党埀至道于万国寄良政于百官直道而行不可则止防极归极作哲作乂不日而致矣视听貌言无从而失也制策曰礼以饰情情疏则礼略乐以通感感至则神和理内为同脩外为异同异之用有昧其功人俗未融伫明斯要者臣闻化难将美人各有心不违制节必有放纵故先王作典礼以防之兴雅乐以感之用能移风易俗安上理人矣今陛下行宗庙之礼故能配天地之神履直言之议故能立上下之敬听宫商之变故能分善恶之俗捐郑衞之音奏箫韶之乐正疏略之弊敦揖让之仪州郡大行朝廷式序同异斯达内外罔差既合尽美之端何问不才之子若罄愚而説则陛下无有昧之咨若驻笔而述则陛下钟伫明之访实迷海游何足知之臣闻大乐与天地同和大礼与天地同节既列同异之因将分内外之殊皇王是尊古今【`一作贤`】所重俱为时用其功一焉制策曰四时武徳制自何君五行文始本之谁代者臣闻四时武徳制之以周王五行文始本之于汉帝制策曰昭徳武徳莫辨所尊昭容礼容未详所出者臣闻昭徳武徳实有攸尊之道昭容礼容出于刘氏之代昔者鲁哀公问儒行宣尼有更仆之劳孔父访鸟官郯子生倾盖之倦然且富学沧海犹黾勉于一隅况乎道谢桂林岂对扬于庶事徒周游于文苑终展转于迷津谨对  

同前　　　　　　　　　　钱　珝  

对臣闻登衡霍者嗟培塿之微泛涨海者鄙潢污之陋臣草茅孤贱才无足取属丝纶明扬州闾选辟谬得接武羣彦比肩时英而文物昭回宸顔咫尺退思愚劣甚不称圣朝求贤之意也揆拙竞顔心愧失守将何以充塞大问对扬天休闻之于师请言其略制策曰皇极之道未敷谟明之轨尚阙思厥理其义安从伏惟皇帝陛下开元立极地平天成祖述尧舜宪章文武夔龙咸事阴阳以和圣徳动天无逺不届麟凤在郊薮河洛出图书弓旌累降征搜是急日昃视朝文武并进既尽美矣无徳而称犹且罪已为心在予兴叹此陛下之至让也小臣何足以当哉然忭舞徳音忝列明试敢不沥肝胆献所闻乎臣恭惟政理之间传诸长者之口以先朝之事一二明之昔贞观永徽之间恭黙而天下理家给而人足时和而岁丰外户不扃牛羊被野太仓之粟陈陈相因中府之钱贯朽莫校然而戎车屡驾不无事矣于是度辽之师鬼方之讨贺兰之战髙昌之伐而军人无损帑藏如初国家富有海内百余年士庶之多如曩时之兼倍征戍之役当今日之无何岂往得而今失将政繁而俗变其故何哉良有由也议者以为赋敛厚徭役繁风俗奢利息倍今若息其宫室爱人节用省无事之官罢不急之务三年政成臣窃迟之愚心晓然谓在此矣制策曰视听貌言恒若时若防极归极作哲作乂一以贯之何方而可者伏惟陛下躬神武之姿广聪明之徳思至道励精为政及支【`及支者不受章疏见后汉一本作及晨非`】通奏甲夜观书励神聪于九畴留睿情于百氏臣闻智小不可谋大绠短难于汲深窥圣谋之莫测谓宸之不凡致逺恐泥不其难乎夫视者明也审邪正与曲直听者聪也察善恶与是非貌者容止可观俨恪之所谓言者词令斯在荣辱之所由乂时旸若肃时雨若察休咎之【`阙`】防归于皇建惟睿哲之作圣系彼道枢故曰无反无侧王道正直无党无偏王道平平一以贯之此其义也制策曰礼以饰情情疏则礼略乐以通感感至则神和理内为同脩外为异同异之用有昧其功人俗未融伫明斯要者夫大礼与天地同节大乐与天地同和岂惟明尊卑辨等列动天地感鬼神而已哉岂不繁于钟鼓谅无征于玉帛乐自外作必假器以明仪礼由中起故备物以饰容盖有国之典章生人之冕服均五材之并用废一不可类三者之何先尤宜去食故孔子曰安上理人莫善于礼移风易俗莫善于乐去同即异离之则多伤相须而成兼之则双美一彼一此何后何先制策曰四时武徳制自何君五行文始本之谁代昭徳盛徳莫辨所尊昭容礼容未详所出悉情以对用释予疑臣闻暴秦失政皇汉创业爰作乐以尊先聿释享以追孝四时武徳用之于髙祖所以恢武功也文始五行陈之于文庙所以昭文徳也盖舞以尽意歌以崇徳制自炎汉之君本乎孝武之代昭徳盛徳郊庙之乐也昭容礼容质文之辨也臣学不师古才非敏赡慙之陋无足言哉仰苍苍之髙茫然自失谨对  

## 文苑英华卷四百八十六

宋　李昉等　编直言  

贤良方正能直言极谏策一道  

贤良方正能直言极谏策  

问皇帝若曰葢闻上古有【`登科记作至`】道之君垂拱无为以临四海【`登科记作海内`】不理而人化不劳而事成也【`集无也字`】星辰轨道风雨时若邈乎其不可继何施而臻此欤三代以来制作滋广异文质之辨明利害之乡威之以刑导之以礼敦其俗而弥薄防其人而益偷岂浇淳必系于时耶将【`登科记作何`】圣贤间生而莫之振也朕柢膺累圣之业猥居兆人之上防恭刻励如恐坠失忧济庶类夕惕晨兴永惟前王之典谟是宪是则师大禹以【`集作之`】崇俭法髙宗以【`集作之`】求贤兴夏啓之征作周文之伐【`集作罚`】旌孝弟举直言养髙年敦本业平均【`一作均平`】徭税黜陟幽明励精孜孜勤亦至矣而浮靡不革理化不行暴乱不惩奸犯不息五教犹郁七臣未臻乡党废尚齿之仪蒸黎无安土【`登科记作唐`】之志赋入日减而私室愈贫防察日增而吏道愈滥意者朕不明欤何古今之事同而得失之效异也思欲刬革前创立新规施之于事而易从考之于文而有据备其【`集作陈`】本末将举而行无或惮烦略于条对自顷隂阳舛祲沴荐【`登科记作频`】兴仍歳旱蝗稼穑不稔上天作孽必有由然屡为【`登科记作降`】凶灾其咎安在传曰时之不乂厥罚恒旸又曰尧汤水旱数之常也二者相【`登科记作乖`】反其谁云从今人靡盖藏国无廪积朕屡延卿士询访谟猷【`集作谋`】至乃减冗食之徒罢不急之务既闻嘉话亦已遵行而停废之余所费尚【`登科记作犹`】广欲【`一作侯`】转输【`登科记作墨`】于江徼则逺不及期将搜粟于闗中则扰而无获节军食则功臣懐怨省吏员则多士靡归中心浩然冈知攸济子大夫蕴蓄材器通明古今副我虚【`集作旁`】求森然就列匡朕之寡昧拯时之难灾毕志直书无有所隠  

对　　　　　　　　　　　穆　质【`登科记作赞第二人`】  

对臣闻帝王之理殊涂而谏诤之道一致五谏之要同归而直谏之用为急今朝廷之不闻直声久矣伏惟陛下采唐尧师锡之义降禹汤罪已之词详延直臣博求失政自近古以来忧劳思理未有如此其至者且何患乎不得为尧舜而已若欲陛下之徳与天比崇欲陛下之名与天无极斯乃天之意也臣之志也不然者臣当退从作者七人之八耳孰为来哉制策曰上古有道之君垂拱无为以临四海不理而人化不劳而事成星辰轨道风雨时若邈乎其不可继何施而臻此欤三代以来制作滋广异文质之辨明利害之乡威之以刑导之以礼敦其俗而弥薄防其人而益偷岂浇淳必系于时耶将圣贤间生而莫之振也臣闻三皇以道化五帝以徳化故曰脩已以安百姓埀衣而化天下天何言哉帝何力哉无为而已遂性而已至道既往至徳寖衰而三代之主先之以礼义故有法度之制质文之变髙其隄防崇其刑辟不臻大化迄可小康上古之君三代之主教道既异劳逸自殊则知理之盛衰皆徳所致效在徳有优劣非时有浇淳继三代者其降杀可知矣制策曰朕祗膺累圣之业猥居兆人之上防恭刻厉如恐坠失忧济庶务夕惕晨兴臣闻舜禹日兢汤武日业皆前代帝王之所以为理忧勤之至也窃闻陛下忧劳大道勤绩庶务无大无小必躬必亲靡不关心靡不经手勤亦至矣忧亦至矣然神太用则竭形太劳则古人云人生处代如白驹过隙耳何忽自苦如此又陛下一则罪已二则罪已若然者复何用宰相乎何用有司乎制策曰永惟前王之典謩是则仰【`策问作师`】大禹以崇俭法髙宗以求贤兴夏啓之征作周文之伐旌孝弟举直言养髙年敦本业均平徭赋黜陟幽明励精孜孜勤亦至矣然而浮靡不革理化不行暴乱不惩奸犯不息五教犹欝七臣未臻乡党废尚齿之仪蒸黎无安土之志赋入日减而私室愈贫廉察日增而吏道愈滥意者朕不明欤势不可欤何古今之事同而得失之效异也思欲刬革前弊创立新规施之于事而易从考之于文而有据备陈本末将举而行臣闻事不师古以克永世匪説攸闻陛下追惟前王之典謩是稽古之道也然陛下师古为理也欲何为乎为皇乎为帝乎为王乎驱天下之人欲令归忠耶归敬耶归文耶汉文帝以清净为宗近称刑措汉宣帝以刑名律下亦谓中兴自古以来未有不举纲而目正不澄源而流清者矣此亦陛下熟闻之矣是宪是则之宜更申明之使在下者有所趋也臣闻大禹称三王首者以其卑宫室菲饮食裕人克已俭之至也其道堙没不嗣久矣惟陛下独能师而行之茍纶言之可复则天下之可化所谓其身正不令而行其身不正虽令不从者也臣闻自古求贤各以类至三皇师其臣五帝友其臣三王臣其臣欲为皇则行事师之礼欲为帝则行取友之礼欲为王则行取臣之礼自昔哲王则有感梦而行傅岩惟肖则有协卜而出渭滨亲载则有卑辞以厚礼汤命五返于处士则有可就不可屈备独三顾于草庐此皆陛下备闻之矣臣窃见国家取贤之道其礼部吏部失之逺矣则制策之举最为髙科以臣言之不得无弊且陛下弓旌不出纁深藏无聘问之先有投刺自媒者无软轮之礼有蹑屩而来者支离于京阙防计于有司又广张节文妄设条格禁御约束隣诸盗贼防贤之意甚于防奸﨑岖困辱旷日永久然则一覩天顔一承圣问臣恐皇王佐略不可由此而致也今之所得者乃臣辈者耳彊名曰贤贤者固如是耶厚顔包羞臣窃自笑则髙宗求贤之意似或不然此乃国家最弊之务伏惟陛下加思重而慎之陛下文可经天地武可定祸乱我武载张则河壖亡命之冦既以指朝自灭我文载脩则淮濒逋逃之丑可以不日自来道冠古今功格上下夏啓周发曾何足云陛下旌孝弟而孝弟未能化人旌之未得其实也举直言而直言未得上达举之不以其人也养髙年则废礼已久未有闻焉敦本业则失农者多鲜有劝者平均徭税而怨嗟日生奸脏之吏未去也黜陟幽明而善恶同贯考课之法未精也陛下师崇俭之遗训则浮靡何患不革前王之典謩必用则理化何患不行化行则暴乱惩奸犯息然后礼义可浃五教自宣矣七臣者岂非孝经所谓天子有争臣七人乎今朝廷列官致位有以谏为名者左右前后拾遗补阙其数甚众不止七人使陛下有未臻之叹其过将有所归矣以陛下养髙年之礼着于上则乡党不废尚齿之仪均徭之法行于吏则蒸黎有安土之志安土则乐业乐业则务本务本则兴农兴农则家给家给则赋不减而人不贫矣吏道愈淫者吏不精也臣窃见吏部课最者遗其实以资歴为优试材者失其本以书判为上加以检验滋章简牍繁揉瞆眊淹滞吏縁为奸事壅于上权移于下胥徒末品得擅官府所以财贿公行不殊市道量职求直价若平凖古则为官择人今则为财择官反古害今其弊如是又有通经之目试文之科不同归于吏部选之至于此虽廉察日增固不及也若刬革前弊明诏固当疾行创立新规微臣以为不可且烈祖之宪章未改前王之法度粲然徳輶如毛在克己而已何必改作然后成功因人之欲顺天之时则易从行古之道得理之中则有据制策曰自顷阴阳舛候祲沴洊兴仍岁旱蝗稼穑不稔上天作孽必有由然屡为凶灾其咎安在传曰时之不乂厥罚恒旸又曰尧汤水旱数之常也二者相反其谁云从人靡盖藏国无廪积朕屡延卿士询访谋猷至乃减冗食之徒罢不急之务既闻嘉话亦已遂行而停废之余所费犹广欲转输于江徼则逺不及期将搜粟于关中则扰而无获节军食则功臣怀怨省吏员则多士靡归中心浩然罔知攸济臣闻旱蝗者稽诸洪范为言不乂之罚也言之不乂令之不信也言者西方金也金失其性为木所伤木东方少阳古云阳腾所以为旱阳既亢极气又嚣蒸则介虫为孽螽斯为害臣见比年旱魃为害巳甚矣则洪范之征亦明矣无乃陛下诏令不信乎抑又闻军旅之后必有凶年其握兵者不本乎仁义贪于残戮人用愁苦怨气积下以伤隂阳之和也则国家兵先于河北旱蝗适之次及河南旱亦随后次关中关中又蝗旱既仍岁蝗亦比年无乃陛下用兵者不详其道也臣谨稽古典参于歴代禳除异术祈祷多门至若贬食省用稼【`一作务`】穑圭璧求邪于幻术觊福于释流土龙矫首于通衢羣巫分袖而鼓舞此又从人之欲也至若两汉旧仪三公当免卜式着议羊可烹此又一时之事也然俱非救旱之本去灾之道则有一郡一邑一宰一牧勤防人隠精达神明或以身禳或以心祷蝗且出境旱不为灾牧宰之微尚或臻此况陛下尊为天子徳为圣人神动而天从气使而时变至诚所感何往不通臣伏见陛下去年八月二日所下德音避正殿而不居损常膳而不御议狱缓死掩骼埋胔诏文始书害气将究诏书始下和气自生故不旬朝之间凶渠殱殄兵革偃息甘雨荐降氛灾自销天之监人也明矣速矣然则陛下之德有以动天天且不违况于鬼神乎若尧汤之灾隂阳之数此则先儒之言略矣小臣不敢传疑惟洪范之征信也谨而言之陛下鉴之可也臣闻尧之水汤之旱而国无捐瘠者蓄积多而备先具也今国家或时不雨一岁不登尧汤比之悬矣人至困竭国为空虚者备之不早顷所以赋敛无极怨讟日盈权须诡求朝令夕具岂不以兵食乎今蒲同劳师既还关辅生人才息不急军食不烦军须则搜粟关中重扰未可转输江徼虽逺可期关兵食以廪储虽节食犹虑费用者多则功臣何因而怀怨择贤才以实官虽省员犹虑旷职者众则多士何忧而靡归臣闻方内之理乱由君上之所执上有所执则下有所守臣窃观国理似或不然无可久之图无常备之制用无本末举无条纲任运而行应急而化若虚舟之触用济江河如乱丝之棼望成纶綍所以遇运则福至遇厄则祸生遇岁恶则劳遇岁丰则逸坐迎天命不关人谋圣心浩然罔知攸济者乃彞伦不叙之故制策曰子大夫蕴蓄才【`一作材`】器通明古今副我虚求森然就列匡朕之寡昧拯时之难灾毕志直书无有所隠此乃陛下厚礼众君子之意臣微曷足以当之若臣者生为唐人马牛之齿甫以壮矣道不得行身不得遂陋矣贱矣与蝼蚁何异然诗书天人之际皇王经纬之道三坟六经九流百氏前王沿革之要歴代兴王所由既尝经之于心颇亦备之于学虽未之究可略而言至若时政之损益任贤之得失刑辟之有轻有重生人之或利或病臣又耳或有所妄闻身逺与寡莫为之先且无因至陛下言之尔皇天后土宗庙社稷实宜知臣之心每用愤发悃欵隠忧臆激于肝腑藏于髓思有以一陈之久矣蒙陛下开天地之德降雷雨之施深诏执事旁延郡国俾有贤良方正直言极谏之举臣也幸茍有志人乃举之此亦上天降祐皇唐使陛下锡臣此便得有路索言之于上也若贤与良则臣岂敢惟谏与直或有可观言不直谏不极是微臣不忠之罪孤陛下虚听之德也如至忌讳挟诛诽谤附律脯醢淫戮鼎镬滥刑此乃昏主暴君亡国之具亦陛下之所明知故臣不复有虞于圣朝耳是敢竭虑极愚指陈其切是耶纳而行之非也容而宥之所谓言之无罪闻之者足以戒也谨对  

## 文苑英华卷四百八十七

宋　李昉等　编体用  

才识兼茂明于体用策二道  

才识兼茂明于体用策【`元和元年四月二十八日`】  

问皇帝若曰朕观古之王者受命君人兢兢业业承天顺地靡不思贤能以济其理求谠直以闻其过故禹拜昌言而嘉猷罔伏汉征极谏而文学稍进匡时济俗罔不率繇厥后相循有名无实而又设以科条增求茂异舍斥已之至论【`登科记作言`】进【`诏令作角一本作推`】无用之虚文指切着明罕称于代兹朕所以叹息郁悼思索其真是用发恳恻之诚咨体用之要庶乎言之可行行之不倦上获其益下输其情君臣之间驩然相与子大夫得不勉思朕言而茂【`集作发非`】明之我国家光宅四海年将二百十圣化万方【`集作邦`】怀仁三王之礼靡不讲六代之乐罔不举漏【`登科记作浸`】泽于下升中于天周汉已还莫斯为盛自祸阶漏壤兵宿中原生人困竭耗其大半农战非古衣食罕储念兹疲甿未遂富庶督耕殖【`文类作食`】之业而人无恋本之心峻酤之科而下有重敛之困举何方而可以复其盛用何道而可以济其艰既往之失何者宜惩将来之虞何者当戒昔主父惩患于晁错而用【`登科记作请`】推恩夷吾致覇于齐桓而行寓令精求古人之意啓迪未晢【`文粹作着`】之怀眷兹洽闻固所详究又执契之道埀衣不言悉之于下则人用其私专之于上则下无其功汉元优游于儒术【`集作学`】盛业竟衰光武责课于公卿峻政非美二途取舍未获所从余心浩然益所疑惑【`登科记有今字`】子大夫熟究其言防属之于篇【`登科记作着之于篇`】兴自朕躬毋悼后害  

对　　　　　　　　　　　元　稹  

对臣方病近古之策不行而陛下言【`集作幸`】及之是天下人人之福也微臣其敢忍意而不言乎且臣闻之古者以言赋【`文粹作试非`】纳岂虚美哉盖用之也【`文粹作盖用其言也`】是以益赞禹而班师说复王而作命斯皆用言之大畧也洎乎汉文帝羞【`羞文粹作文徳`】不若尧舜始以策求士乃【`文粹作而`】天下郡国有贤良之贡入焉塞诏者晁错而已至武帝时【`集有然后二字`】董仲舒出然而卒不能选用【`文粹作列`】条对施之【`文粹作于`】天下夫用其策不弃其人以其利于时也得其人而弃其策又何为乎若此则徒设试言之科而不得用言之实矣降及魏晋朝成而暮败【`文粹作改`】之不暇又恶足言其策哉我唐列圣君临策天下之士者多矣异时莫不光扬其名声宠绥其爵禄【`文粹作柣`】然而曾不闻天下之人曰某日天子降某问【`文粹作策`】得某士【`文粹作问某事`】行某策济某功抑不知直言之诏屡下而直言之士不出耶亦不知直言之士屡出而直言之策不用耶今陛下肇临海内务切黎元求斥已之至【`文粹作正`】言责【`文粹作贵`】着明之确论斯【`集作实`】命说代言之盛意也微臣何足以奉之然臣所以上愚对皆以指病陈术而为典要不以举凡体论而饰文词事茍便人虽繁必献言茍谐理虽鄙必书固不足以副陛下恳恻之诚庶可以尽微臣之献替耳【`集作体用之目`】伏愿陛下以臣此策委之有司茍或可观施之天下使天下之人曰惜哉汉文虽以策求士迨我明天子然后能以策济人则臣始终之愿毕矣如或言不适用策不便时则臣有瞽圣欺天之罪将寘于典刑陛下固不得而宥之矣亦臣之所甘心伏读圣策乃见陛下念【`集作悼`】礼乐之寖微【`文粹作久寝`】恤黎人之重困责复盛济艰之术酌推恩寓令之宜斯皆当今之急病也防臣敢不别白而书之昔我髙祖武皇帝掇去乱政【`文粹作掇去祸乱集作拨去乱政`】我太宗文皇帝鞬櫜干戈被之以仁风润之以膏露戢天下之役而天下之人安省天下之刑而天下之人夀通天下之志而天下之气和总天下之众而天下之众理理故敬让之节着和故欢爱之化【`文类作教`】行是以革三王之所因兼六代之所举【`集作尽美`】称至徳者举文皇以代尧舜是【`集作岂`】异事哉诚有物【`集作有诚信`】以将之也明皇帝即位实号中兴方其任姚宋而召【`集作右`】贤能也虽禹汤文武之俗不能过【`文粹作举`】焉四十年间刑罚不试人用滋植四海大和于是举【`文粹作奉`】升中告禅之仪则封泰山而秩嵩华举东廵西狩【`集作念岁廵时迈`】之典则宅【`集作去`】咸镐而朝洛阳礼既毕行物亦随耗天寳之后征戍聿兴【`集作徭戍作兴`】气盛而微理固然也曩时之乳哺而有之者一朝为兵殱之兵兴以来至今为梗兵兴则户减户减则地荒地荒则赋重赋重则人贫人贫则逋役逃征之罪多而权宜之法用矣今陛下躬亲本务首问羣儒念礼乐之不兴叹升平之未复斯诚天下之人将絶复完之日也微臣何幸而对扬之微臣以为将欲兴礼乐必先【`集作在非`】富黎人将欲富黎人必先【`集作在非`】息兵革息兵革之术臣请两【`文粹作备`】言之夫古所谓销兵革者非谓幅裂其旗章销铄其锋刃而已也盖诚信着于上则忠孝行于下敬让立于内则夷狄和于外夷狄和则边鄙之兵息敬让立则争夺之患【`文粹作志`】销争夺之患【`文粹作志`】销则和顺之心作和顺之心作而礼乐之道兴矣此先王脩政戢兵兴礼乐富黎人之大畧也陛下必欲责臣以详究之术臣又请指事以明之夫食力之不克虽神农设教天下不能无馁殍之人矣是以【`文粹作且夫`】古之不农而食之者四而已矣吏有断狱之明则食之军有临敌之勇则食之工有便人之巧则食之商有通物之智则食之是四者率皆明者勇者巧者智者之事也百天下之人无一二焉茍不能于此者不农则【`文粹农作耕`】不得食不织则不得衣人之情衣食迫于中则作业兴于外是以游食者恒寡而务本者恒多岂强之哉彼易图而此难及也今之事则不然吏理无考课之明卒伍废简稽之实百货极淫巧之工列肆尽兼并之贾加以依浮图者无去华絶俗之贞而有抗役逃刑之宠戎服者无超乘挽强之勇而有横击诟吏之骄是以十天下之人九为游食惷朴愚钝【`集作谨`】不能自迁者而后依于农此又【`文粹作乃`】非他彼逸而易安此劳而难处也以惰游之户转增【`集作藏富`】而耕桑之赋愈重曩时之十室共输【`集作耕`】而犹不给者今且数家【`二字集作聚之于`】一夫矣虽有慈惠之长仁隠之吏尚不能存若惨【`集作`】断击抟之则将转移于沟渎【`集作壑`】矣今之课吏者以赋敛无逋负为上以臣观之足陛下之赋者诚所以害陛下之人耳若然则农桑之用【`集作裕`】既如彼惰游之众又如此耕桑之赋重则恋本之心薄惰游之户众则富庶之道乖【`集作废`】此必然之理也今陛下诚能明考课之法减冗食之徒絶雕虫【`文粹作镌`】不急之功罢商贾兼并之业防浮图之行峻简稽之书薄农桑之徭兴耕战之术则惰游之户尽归而恋本之心固矣恋本之心固则富庶之道【`集作教`】兴矣而贞观开元之盛复矣若此则既往之失由前将来之虞由后在陛下悠久戒之慎之而已【`文粹作安在陛下慎之而已乎集作陛下悠悠惩之戒之慎之久之而已`】至于主父偃乘七国并吞之后谋【`集作将`】分裂而矫推恩管夷吾当诸侯争夺【`文粹作强`】之时先【`文粹作申`】诈力而行寓令皆一时之权术也岂可谓明白四达与日月齐明【`文粹作并`】于圣朝哉臣虽贱庸尚不敢陈王道【`文粹作禹汤言`】于帝皇之日况权术乎此臣之所甚羞也故不及详究言之臣伏读圣策又见陛下以为执契则羣下用情躬亲【`文粹作在下`】则庶官无党【`文粹作当`】以汉文尚学而衰盛业谓光武课吏职而昧通方以臣思之皆不然也夫委之于下而用其情盖考绩之科废而清浊之流滥也尚儒术而衰盛业盖章句之学兴而经纬之道【`集作文`】丧也课吏职而昧通方盖苛察之法行而防计之期速也臣请条列而言之夫神农之斲耒耜教耕耨所以垦良田而植【`集作殖`】嘉谷也然而不能遏稂莠之滋焉其所以遏【`集作待`】之者芟夷钱镈之而已唐尧之辟朝廷宅百揆亦所以殖【`文粹作殖`】禹舜而种臯陶也又【`文集作无而`】不能遏【`文粹作辨`】共工驩兠之逆焉其所以遏之者放弃殛诛之而已神农不以稂莠滋而废耒耜之用故能存用器【`文粹作尽是用`】之方唐尧不以四罪进而夺舜禹之任故能终任贤之道若此则陛下之所任顾何如耳岂可谓任之必不可哉至于考绩之课【`集作科`】废章句之学兴经纬之道衰【`集作丧`】防计之期速皆当今之极弊也幸陛下反【`文粹作问及`】汉元光武之事臣遽数而【`集作以`】终之今国家之所谓兴儒术者岂不以有通经文字之科乎其所谓通经者又不出【`集作过`】于覆射数字明义者材【`集作才`】至于辨析章条是以中第者岁盈百数而通经之士蔑然以是为通经固若是乎至于工文自试者则不过于雕词镂句之才搜摘絶离之学茍或出于此者则公卿可坐致郎署可俯求崇树风声不由殿最连科者进速累防者位髙拱黙因循者为清流行法莅官者为俗吏以是为儒术又若是乎哉其所谓课吏职者岂不以朝廷有迁次进防之用乎臣窃观今之备朝选而不由文字者百无一二焉夫施众网而加一禽尚不能得况张一目以罗万品而望其飞者走者大者小者尽出乎其间其可得乎哉以此察羣吏羣吏又可察乎茍或不可察又可任之而絶其私乎哉此所以陛下将执契而叹用情念埀衣而惧不理盖臣所谓课察之道不明也陛下诚能使礼部以两科求士凡自唐礼六典律令及国家制度之书者用至于九经歴代史能专其一者悉得谓之学士以环贯大义而与道合符者为上第口习文理者次之其诗赋判论以文自试者皆得谓之文士以经纬今古理中是非者为上第藻缋雅丽者次之凡自布衣达于未【`集作在`】朝省者悉得以两科求士【`文粹作仕`】礼部第其髙下归之吏部而宠秩之若此则儒术之道兴而经纬之文盛矣吏部罢书判万【`集作身`】言之选设三式以任人一曰校能之式每岁以朝右崇重者一人与礼部郎校天下羣吏之理最在第一至第三者校定日据其功状而登进之牧宰字人之官借之为理者则上赏行焉若此则迁次之道明而迟速之分定矣二曰任贤之式每岁内自仆射至于羣有司之正长外至于廉问节制者各举称【`集作备`】朝选者一人外自牧守内至于百执事之立于朝者各举吏郡县【`文粹作备吏部集`】者一人因其所举而授任之辨其考绩而赏罚之不举贤为不察举不贤为不精不精与不察之罪同若此保任之法行而贤不肖之位殊矣三曰叙常之式其有业不通于学才不属【`集作应`】于文政不登于最行不知于人则限以停年课资之格而役任之若此则敷【`集作叙`】用之典恒而尺寸之才无所弃矣两科立则羣材遂三式行则庶官当陛下乃执左契以御之总【`文粹作握`】枢极以正之委庶官如心目之运支体是【`集作岂`】支体运而无效于心目乎察羣材如明镜之形美恶岂【`文粹作是`】美恶形而逃隠于明鉴【`集作镜`】乎然后陛下辟四门使可言之路通明四目以天下之目视达四聪以天下之耳听不私其言以为好恶【`集作不私其心以百姓心为心`】端拱岩廊髙居宸极【`文粹作深视`】以冕旒自蔽而秋毫必察以黈纩塞耳而声响【`文粹作举动集作养动`】必闻则彼汉元章句之儒光武督责之术又恶足为陛下言之哉且臣闻之圣人在上人不夭札若臣者生未及壮戴陛下为君仁夀懽康未始有极何忽自苦堕肝胆而言天下之事乎臣以为国家兵兴以来天下之人憯【`集作惨`】怛悲愁五十年矣自陛下陟【`集作即`】位之后戴白之老莫不泣血而话开元之政臣恐此辈不及见陛下功成理定之化而先饮恨于穷泉此臣之所以汲汲于心者陛下能不怜察其意乎谨对【`英华及唐文类聚皆云设三式以任人惟稹集作四式其二曰记功之式每岁羣吏之理最在第四者籍而书之蒲岁吏部防集而授署之若此者殿最之道存而清浊之流异矣`】  

同前　　　　　　　　　　韦处厚  

对臣闻古之道莅天下皆酌人言用凝庶绩伏惟陛下统承丕绪光膺骏命志气中蕴清明下临恤黎庶而惠慈方洽枭叛戾而威武已炽犹能虑危于未兆思理于已安聿追孝思纉述前烈愍官吏之无用求斥已之至言微臣才用不足以操事体识不足以经逺祗奉圣问伏用兢惶诚昧死上愚对制策曰朕观古之王者受命君人兢兢业业承天顺地靡不思贤能以济其理求谠直以闻其过故禹拜昌言而嘉猷罔伏汉征极谏而文学稍进匡时济俗罔不率繇厥后相循有名无实而又设以科条增求茂异舍斥已之至言推无用之虚文指切着明罕称于代兹朕所以叹息郁悼思索其真是用发恳恻之诚谘体用之要庶乎言之可行行之不倦上获其益下输其情君臣之间驩然相与子大夫得不勉思朕言而茂明之臣闻复济慎惧虽危必乐理安佚肆虽顺必忧帝尧之为道也大矣书称其本曰允恭克让文王之为徳也矣诗美其功曰小心翼翼图天下之安者必因【`一作称`】之于劳虑天下之大者必慎之于微任贤诚固思虑诚深百姓虽未富庶四夷虽未賔服天下明知其治也任贤不固思虑不深百姓虽富庶四夷虽賔服天下明知其乱也今陛下鉴前代已往之失求当今未然之理使虚文不设于下至言必闻乎上端视凝听所委惟贤则上获其益矣惠爵施禄所理惟直则下输其情矣顾言而动思利乎安则何虑乎言之不行顾行而动思利乎安则何虑乎行之有倦诚能兢兢于一日二日业业于无小无大茍能此道虽微必昌虽柔必强鳯凰麒麟不足来甘露醴泉不足致三光四时不足序天之髙明也斯不爱其道地之博厚也斯不爱其宝彼之大者犹若是况其细者而难乎制策曰我国家光宅四海年将二百十圣化万邦怀仁三王之礼靡不讲六代之乐罔不举漏【`一作浸`】泽于下升中于天周汉已还莫斯为盛自祸阶漏壤兵宿中原生人困竭耗其大半农战非古衣食罕储念兹疲甿遂乖富庶督耕植之业而人无恋本之心峻酤之科而下有重敛之困举何方而可以复其盛用何道而可以济其难者伏以陛下蕴充明徳继荷大业居十圣之全区宇守百代之成礼乐扬髙祖之耿光播太宗之休烈思黩武而弭戢念疲甿之富庶理自顺此生危自反此作兵者国之威也威不立则暴不禁君得其术而已举其要而已凡善用兵者用兵之精次用兵者用兵之形用精者国逸而功倍用形者人劳而威立令行禁止俗富刑清仁足以怀义足以服端居庙堂之上威加四海之外而叛者尝欲系其颈而制其命伏其心而笞其背此兵之精也金鼓击刺追奔逐北攻城掠地斩馘献俘忧思岩廊之上谋制千里之外而叛者有以畏其威而惩其罚化其心而戢其暴此兵之形也陶然而化其效不形兵贵藏有于无兵之形不可张也骚然而动其政难久人不可终扰兵之精所宜宻胜也今陛下既枭叛冦复征违命屈己之至已浃于兆庶恤人之诚已敷于四海乘众之怒用兵之形则近无转输骚扰之勤逺无经费供求之役诚能固守必大畏其力小怀其徳矣岂兵宿中原之为虞生人耗竭之为虑臣又闻理国之本富之为先富人之方劝农为大三代以耕籍率天下汉朝以孝悌配力田皆劝之之道夫农寒耕热耘沾体涂足昼夜之筋力勤焉父兄之手足悴焉而官输籍督坐非已有夷时郡邑长吏偷容朝夕养声钓禄非恤人隠此所以耕植之业不勤恋本之心不固有遁于军旅而邀功赏者有冐于老释而渎清浊者有逸于负贩而制贫人者有隠于椎剥而干教令者农耕之难也如彼日百其劝常有不务者矣游惰之逸也如此日百其禁常有不息者矣由上之为政知人苦之者劝之必深知人乐之者禁之必至昔贾琮以最于十二州颁之以玺书黄覇以甲于二千石宠之以侯印惟陛下注意于守宰字人之官以田垦辟为最地荒榛人离散为殿即耕植可劝困竭可苏兵未弭则人不蕃人不蕃则农不劝农不劝则国用虚此酤所以兴也然盐麴之税山泽之利法用得其要不在峻其科理不得其吏不犹明其法明其法得其要则上无峻刻之举下无重敛之困矣陛下制策曰既往之失何者宜惩将来之虞何者当戒臣闻王者之兴皆鉴乎前代圣君贤佐之所以兴昏主庸君之所以丧景行其兴也用得以常理戒慎其丧也用得以常存诗人美殷鉴于有夏贾山谏汉而借喻亡秦备于图籍着于编册非臣繁词所可曲尽自陛下统极举滞淹已逋责恤刑狱振乏絶徳泽所临戴之不暇微臣未见其失也明将来之戒其在法令刑赏乎四海之广亿兆之众非家令户告之能也发号出令而已矣伏惟陛下聿求善政大振洪猷人之献替政之损益灿乎其书灼乎其人始则鼓舞蹈咏不足以充其善终则渇日望岁不足以喻其劳教之本莫大乎复言政之先莫大乎重令诚能复言重令上之克当乎天心下之允协乎人情天人交相为感而灾害不生祸乱不作不然日有徳音而人不悦日有威罚而人不畏茍不悦矣无与同劝茍不畏矣无与同沮此非法令之可裁也成一时之功者宠乎其功者也思百代之利者荣乎其名者也其名不足以劝者则刑罚存焉是小人之所趋君子之所务今陛下刑赏已足劝惩褒贬又存文史君子竭忠小人输力举如鸿毛舍如地芥何理而不成何求而不效陛下之不为非不能也伏以致诛逆党罪止渠魁原情究恶不及其母此帝王之刑也戎臣馈车致命折冦渥恩必厚爵位必加此王覇之赏也然善有彰虽贱赏也恶有衅虽贵罚也赏一人不足以耸天下之善者其赏不足行刑一人不足以禁天下之暴者其刑不足用今宜赏不违【`疑作遗`】微细惟功之所加罚不为暴乱惟罪之所出此天下之人所以皆知赏之可重而罚之可戒制策曰昔主父惩患于晁错而用推恩夷吾致覇于齐桓而行寓令精古求人之意啓廸未晢之怀眷兹洽闻固所详究臣闻汉兴鉴亡秦孤立之弊踪周官众建之法苴茅列土非复异姓其后吴楚强大本根不防晁错之策未终七国之兵已发主父念前事之败露期本朝之强大分封子弟使得推恩诸侯之国星解于上汉廷之威风行于下此所以为谋也齐桓当周季陵夷之运思大彰翊覇之功志图兼弱力存攻昧思逞其欲是务强兵习之野大国防其谋习之朝小国谨其备其志不可以速得其功不可以立俟用为隠政而行寓令此其所以覇也制策曰执契之道垂衣不言委之于下则人用其私专之于上则下无其效汉元优游于儒学盛业竟衰光武责课于公卿峻政非美二途取舍未获所从吾心浩然盖所疑惑子大夫熟究其防属之于篇兴自朕躬无悼后害者臣闻契者君之所司也综其防归则庶务随而振之职者臣之所司也践其轨迹则百役通其流矣委之职业也非委其权专其操持也非专其事赏罚好恶之出生杀恩威之柄此非权与操持乎委之于下则上道不行矣提衡举尺守器执量此非事与职业乎专之于上则下功不成矣不委其操持安所用其私乎不专其职业孰虑无效乎君收其大柄臣职其所守然大柄不得亢于上臣得佐而成之所守不可属于下君得举而明之故干之经曰首出庶物坤之文曰地道无成而代有终干阳物也坤阴物也阴阳合而泰形焉阴阳离而否形焉君臣之道盖象乎此汉元优游于儒学而权归王氏失其所专也光武责吏事于三公而劳神簿书集其所委也一则旷而荡一则察而隘既非中道不可以范臣所谓阴阳乾坤之説各存其道而交有所感然成其悠乆配乎持载如此而已才者综物以研务识者辨惑而不泥体者抚往以经逺用者临事而造至神而明之可以辅陶钧可以賛化育微臣固陋从师之说循名而实不充承问而学不称进退殒越惧烦刑书谨对  

## 文苑英华卷四百八十八

宋　李昉等　编体用  

才识兼茂明于体用策二道  

才识兼茂明于体用策【`策目见四百八十七卷与元稹同`】  

独孤郁  

对臣闻天发生以雷雨圣人发生以号令天道帝道竝行于上羣僚庶物咸遂于下伏惟陛下与天为仁与雷作解臣则蠢动之一物也气下乃出安知其由比于金石草木物之无心者也扣之或大鸣小鸣终始相生清浊杂作变而成文者以圣人击考之不得藏其声也若臣者朴直蠢愚陛下考之而无声是不如金石草木之无心矣敢不极闻以对伏以陛下发徳音访岩薮招贤士求直言询可行之谋垂不倦之听欲使上获其益下输其情君臣之间驩然相与此禹所以称大汉所以称盛者用此道也臣何足以仰承之臣以为有国不患无贤患不能用贤不患无直言患不能容直言今夫朝廷之大百官之众非无贤也然陛下黈纩凝旒或未之察羣臣各黙黙来朝而退虽有贤哲孰能辨之观易卦干上坤下否坤上干下泰干为君坤为臣君意下降臣诚上达则是天地交泰之时也君意不下降臣诚不上达则是天地不交否之时也若太宗文皇帝每一视朝未尝不从容问羣臣政之得失下有一毫之善上无不奬上有一毫之失下无不谏或有引入禁内或周旋禁中疾则幸其第没则临其丧君臣之道可谓至矣是以无遗才无阙政巍巍荡荡与天无穷者上下交泰也秦帝胡亥信用左右左右欲专秦柄乃教胡亥曰陛下富有春秋初即位奈何与公卿廷决事事即有悮示羣臣短也于是胡亥常居禁中羣臣希见者不闻其过天下所以乱者上下不交也伏惟陛下上法天下法地中法太宗每坐朝宣防使羣臣各有所陈陛下赐之温顔尽其啓沃言诲【`疑作语`】侍从之臣得以奉其职左右有所思以贻来代谏诤之官与闻其政而献替之使此辈无有所补黜之可也使其稍识大体陛下与之论道讲政岂不可【`一作或`】裨于万一也孰敢不输其情乎茍居位者不与之言献直言者不与之用又何必搜罗岩穴逺访不用之人勤求不信之言乎贤者固不来也来者又何言也此体用之要求贤济理之术尽于是矣惟陛下行之若生人之困于衣食而无恋本之心但兵宿中原如此实曰方面大臣之罪也夫方面大臣宜直播天子之休风保抚其人如赤子而乃倾其脂血剥其生财聚其技慧淫巧以荡上心天子诚以为物力有余而不知其情也执事者又未尝闻以生人艰苦为言而得罪者岂其尽直而不用乎夫王者居于九天之上非臣痛激肝血指明而言亦何由而达也若臣者草木孤贱宜周旋其所以能而言之也今天下困于商税不均可谓甚矣百姓之忘本十而九矣昔尝有人有良田千亩柔桑千本居室百堵牛羊千蹄奴婢千指其税不下七万钱矣然而不下三四年桑田为墟居室崩坏羊犬奴婢十不余一而公家之税曾不稍蠲督责鞭笞死亡而后已于是州伯邑长方以人安赋集攘臂于其间趂办朝廷用升考绩取彼逋责均其所存展转奔逃又升户口是以赋益重而人益贫不均之甚一也是故欲人之财赋均一而无日蹙之患宜视通邑之盈虚使乡户坐于田迭相隠覈其上下不使贪官赃吏纷动其间则有无轻重可得而均也夫古有四人今转加七计口而十分之其所以尽悴出赋而衣食其九者农夫蚕妇而已绛衣浅带以代农者人十之一缦胡之缨短后之服仰衣食县官者人十之二髠头坏衣不耕不蚕坐而供养者人十之二审曲面势以饬五材鬻工而衣食者人十之二乘时射利贸迁有无取倍称之息而衣食者人十之二游手倚市以庇妻孥以给衣食者人十之一其余为农桑之数焉农夫糠覈不足而十人者畜马厌粱粟蚕妇衣不蔽形而十人者咸袭罗纨是以性近儒则入仕近武则从军善计则贸迁避事则髠削技巧则为工师拙奸则为驵侩非戆愚专一无他膓者孰肯勤体効力为稼穑之苦乎且以田废而衣食罕者户口所在减而背本之利多不均之甚二也陛下诚能寛农人之征而优乐之杜众邪之门而困辱之则农桑益而衣食有余也自兵革以来人多流散版籍废絶户口荡析加以忧惧越于异乡末以侥幸利其茍且寛之则偷于朝夕勤【`一作动`】之则从而陷于邪又讹言焉屋室聚为瓦砾田野俱为榛芜赋税不均居者日困又为此也伏望陛下勑百姓所在编为土著不即归之旧乡缮黄籍生则书之死则去之庶男女之所生户口之多少可得而知也无田者给与公田假种食因其井泉制为民居艺桑麻种蒲蔬育狗彘三年不输官自初即于三年人犹有之他者所至得以重罪罪之然后人安其生乐其业而无奔亡之患矣安土则敦本敦本则人庶矣税均则敛轻敛轻则人富矣以此阜俗不盛何为以此济人何难之有若夫盐者经国之所资财用之大寳也然而当今之务若修其业除其弊亦可以无重敛之困也夫盐之重弊失于商徒操利权州县不奉法贾太重而利太烦布帛精麤不中数矣夫以商徒操利权则其利有时而废州郡不敢谁何是劝农人以逐末也州郡不奉法则各私其人而盗煮者行矣贾太重则贫者不堪矣吏太烦则縻费之者众矣布帛精麤不中数则女工从损风俗偷薄而上困矣即如此宜罢盐铁之官以省费停郡府之政令以一其门禁人为商以反其耕损【`一作捐`】其厚贾以利其人速其售而布帛必精以齐其俗以厚其利如此亦可大裨于国大頼于人矣酒酤之人罢之可也夫既往之失不能久于其道将来之虞中道尽也自古帝王未有不勤俭于其初天下归焉满假于其终天下离焉陛下以勤俭为恒满假为戒勤而不已损之又损慎终如初守而勿失天地所以能长且久者以其运行不息也陛下其可息乎可懈乎晁错所以急绳七国者欲尊天子恐削弱迟而祸大矣主父所以推恩子弟者因其欲而分裂诸侯之易矣今天下一家尽为郡县无诸侯强大之患无宗室葭莩之亲而以推恩为言臣恐未可以令天下也齐桓之时列国相倾管夷吾欲辅覇业恐诸侯先谋而为之备是以脩其寓令而兵食足焉使战者必耕耕者必战无事则散之陇亩有亊则授之甲兵此古人之意可行之验也夫舜之所以为圣人以其避贤任能也五教契也五谷弃也五刑臯陶也八音防也虞伯益也水土禹也喉舌龙也共工埀也舜无事焉是以执左契埀衣裳而天下理岂以必躬必亲侵于百职然后以为圣乎必也信而显之作而行之任之而绩用不立则有窜三苗于三危流共工于幽州放驩兠于崇山殛鲧于羽山刑罚有可必加矣孰敢用其私乎儒家流者示人以中而为之节访其所至而导其不至使夫君臣父子各得其正此其所长也然迂者为之则执古以非今凝滞而不变夫责课者所以俯仰百官也然光武用之而非美者责人之効重也伏惟陛下取汉光武之求实勿务速成用汉元帝之崇儒知其凝滞任人而示之所为端拱而不失其勇【`疑`】取舍之间于此乎判矣陛下不能用臣言不当问也谓臣不能言其事不当来也既来矣陛下问状宜直其辞既问矣微臣尽忠宜采其策尽忠者不易【`一作容`】持也直者谁欲【`一作肯`】为也忠未见尽直必有恡恡构而直不悔不信而忠不追者盖有之矣由未见其为人也非天之与其刚健地之与其直方内不疑其身外不疑于人忧君而不顾其已济物而不求其利者孰肯悃悃欵欵出于骨髓发于肝膈如此其切于天下乎夫天下者天下之天下也天下安微臣得保其生不安微臣不保其死是以怀其効以天下为忧不怀其身以天下为念知所以责难于君者宜尽忠言知所以尽忠于已者宜及【`一作急`】天下如此况陛下宗庙之重其可忽乎属之于篇勉之于上是在陛下酌之而已矣谨对  

同前　　　　　　　　　　白居易  

对臣闻汉文帝时贾谊上疏云可为痛哭者一可为流涕者二可为长太息者三是时汉兴四十岁万方大理四海太和而贾谊非不见之所以过言者以为辞不切志不激则不能廻君听感君心而发愤于至理也是以虽盛时也贾谊过言而无愧虽过言也文帝容之而不非故臣不失忠君不失圣书之史策以为美谈然臣观自兹【`一文粹作魏晋`】以来天下之理未曾有髣髴于文帝时者激切之言又未有髣髴于贾谊疏者岂非君之明圣不侔于文帝臣之忠不追【`集作逮`】于贾谊乎不然何丧【`集作哀`】乱之时愈多而公【`集公作切`】直之言愈少也今陛下思禹之昌言而拜之念汉之极谏而征之病【`集作废`】虚文之无用者奬至言之斥已者询臣以可行之策示【`集作谕`】臣以不倦之意恳恻郁悼发于至诚真圣王思至理求过言之明防也斯则陛下之道已于前代【`文粹有微字`】臣之才诚【`集作试`】劣【`文粹作効`】于古人輙欲过言以裨陛下明德万分之一也裨之者非敢谓言之必可行也体用之必可明也且欲使后代知陛下践祚之后有朴直敢言之臣出焉无俾文帝贾谊专美于汉代然后退而俯伏以待罪戾焉臣诚所甘心也谨以过言昧死上对伏惟陛下赐臣之策有思兴礼乐之道念救疲甿之方别【`集作辨`】惩往戒来之宜审推恩寓令之要至矣哉陛下之念及于此此实万叶之福也岂惟一代人受其赐而已哉臣闻疲【`文粹作疾`】病之作有因縁矣【`集作焉`】救疗之方有次第矣【`集作焉`】臣请为陛下究因縁陈次第而言之臣闻太宗以神武之姿拨天下之乱宗以圣文之徳致天下之肥当二宗之时利无不兴弊无不革逺无不服近无不和贞观之功既成而大乐作焉虽六代之尽美无不举也开元之理既定而盛礼兴焉虽三王之明备无不讲也礼行故上下辑睦乐达故内外和平所以兵偃而万邦怀仁刑清而兆民自化动植之类咸煦妪而自遂焉虽成康文景之理无以出于此矣洎天寳以降政教浸微冦既荐兴兵亦继起兵以遏冦冦生于兵兵冦相仍迨五十载赋征由是而重人力由是而罢下无安心虽曰督农桑之课而生业不固上无定费虽曰峻筦之法而岁计不充日剥月朘以至于耗竭其半矣此臣所谓疲病之因縁者也岂不然乎由是观之盖人疲由乎税重税重由乎军兴军兴由乎冦生冦生由乎政缺然则未脩政教而望冦戎之销未销冦戎而望兵革之息虽太宗不能也未息兵革而求征徭之省未省征徭而望【`集作求`】黎庶之安虽宗不能也何则事有所必然虽常人足以致势有所不可虽圣哲不能为伏惟陛下将欲安黎元【`集作庶`】先念省征徭将欲省征徭先念息兵革将欲息兵革先念销冦戎将欲销冦戎先念脩政教何者若政教脩则下无诈伪暴悖之心而冦戎所由销矣冦戎销则境无兴发攻守之役而兵革所由息矣征徭省则人无流亡转徙之忧而黎庶所由安矣臣窃观今天下之冦虽已尽销伏愿陛下不以易销而自怠今天下之兵虽未尽散伏愿陛下不以难散而自疑无自怠之心则政教日肃无自疑之意则诚信日明政教肃则暴乱革心诚信明则犷骜归命革心则天下将萌之冦不遏而自销归命则天下已聚之兵不散而自息然后重敛可以【`集作日`】减疲甿可以【`集作月`】安富庶可日滋困竭可日补日安则和悦之气积日富则廉让之风行因其廉让而示之以礼则礼易行乘其和悦而鼓之以乐则乐易达矣举斯方而可以复其盛用斯道而可以济其难惩既往之失莫先于诚不明而政不修戒将来之虞莫大于冦不销而兵不革此臣所谓救疗之次第者也岂不然乎若【`文粹作至于`】齐行寓令之法以覇诸侯汉用推恩之谋以惩七国施之今日臣恐非宜何者且今万方一统四海一家无邻国可倾非夷吾用权之时【`集作秋`】也虽欲寓令今将何所寓耶今除国建郡置守罢侯无爵土可疏非主父矫弊之日也虽欲推恩恩将何所推耶但陛下期【`集作嗣`】贞观之功开元之理必能【`集作将`】光二宗而福万叶矣何区区齐汉之法而足为陛下慕哉精究之端倪实在于此矣又蒙陛下赐臣之问有执契埀衣之道委下专上之宜敦儒学而业衰责课实而政失者此皆政化之所急今古之所【`文粹作所共`】疑而陛下幸念之臣有以知天下之理兴矣夫执契之道垂衣不言者盖已成之化非谋始之谓也委之于下者言王者之理庀其司分其务而已非谓政无小大悉委之于下也专之于上者言王者之道秉其枢执其要而已非谓事无巨细悉专于上也汉元优游于儒学而盛业竟衰者非儒之过也学之不得其道也光武责谏于公卿而峻政非美者非考课之累也责之不得其要也臣请为陛下别白而明之夫垂衣不言者岂不谓无为之道乎臣闻无为而理者其舜也欤舜之理道臣粗知之矣始则懋于修已劳于求贤明察其刑明慎其赏外序百揆内勤万几昃食宵衣念其不息之道夫如是岂非大有为者乎终则安于恭已逸于得贤明刑至于【`文粹作刑明至于`】无刑明赏至【`文粹作赏`】于无赏百职不戒而举万事不劳而成端拱凝旒立于无过之地夫如是岂非真无为乎故臣以谓无为者非无所为也必先为而后致无为也【`集作必先有为而后至于无为也`】老子曰无为而无所不为盖谓是矣夫委下而用私专上而无効者此由非所宜委而委之也非所宜专而专之也臣请以君臣之道明之臣闻上下异位【`文粹作宜`】君臣殊道盖大者简者君道也小者繁者臣道也臣道者百职小而众万事细而繁诚非人君一聪所能徧察一明所能周鉴【`集作览`】也故人君之道但择其人而任之举其要而执之焉已矣昔九臣各掌其事而唐尧秉其功以帝天下十乱各効其能而周武总其理以王天下三杰各宣其力而汉髙兼其用以取天下三君者不能为一焉但执要任人而已亦犹心之于四肢九窍百体也不能为一焉然而寝食起居言语视听皆以心为主也故臣以为君得君之道虽专之于上而下自有以展其效矣臣得臣之道虽委之于下而人亦无以用其私矣由此而言光武督责而政未甚美者非他昧君臣之道于小大繁简之际也元帝优游而业以浸衰者非他昧无为之道于始终劳逸之间也二途俱失较然可知陛下但举中而行则无所惑也【`集作矣`】臣伏以圣策首章曰上获其益下输其诚其末章则又曰兴自朕躬无悼后害此诚陛下思酌下言乐闻上失勤勤恳恳虑臣辈有所隠情者也臣敢不再竭狂直以副天心之万一焉臣闻古先圣王之理也制欲于未萌除害于未兆故静无败事动有成功自非圣王则异【`文粹作昧`】于是莫不欲逞其【`集作于`】始悔追于终政失于前功补于后利害之效可畧而言且如军暴而后戢之兵乱而后遏之善则善矣不若防其微杜其渐使不至于暴乱也官邪而后责之吏奸而后诛之惩则惩矣不若审其才得其人使不至于奸邪也人馁而后食之冻而后衣之惠则惠矣不若轻其徭薄其税使不至于冻馁也举一知十不其然乎今陛下初嗣祖宗新临蒸庶承多虞之运当鼎盛之年此诚制欲于未萌除害于未兆之时也伏愿陛下敬惜其时重慎于事既往者且追救于弊后将来者宜早防于事先夫然保邦恒在于未危恭已常居于无逸【`集作过`】三五之道夫岂逺哉臣生也幸得为唐人当陛下临御之时覩陛下升平之始则是臣朝闻而夕死足矣而况充才识之贡承体用之问者乎今所以极千虑昧万死当盛时献过言者此诚微臣喜朝闻甘夕死之志也不然何轻肆狂瞽不避斧锧若此之容易焉伏惟少垂意而览之则臣生死幸甚谨对  

## 文苑英华卷四百八十九

宋　李昉等　编体用  

才识兼茂明于体用策一道  

直言  

贤良方正直言諌诤策一道  

才识兼茂明于体用策【`策目见四百八十七卷元稹同`】  

罗　让  

对臣闻千业万化圣帝哲王声烈遐戴者无他中心无为以守至正而已矣以谋大化而己矣伏惟皇帝陛下垂拱六极始初清明丕扬累休涣发于诏啓天宇而遡古薰至和以拯今咸怀浸沉罔不濡泽诚至正也诚大化也犹复乃逺乃近乃左乃右旁求下问举荐奔走履众美而不颛储神明其如遗铨邦政之肥瘠镜人事之善败优游防绎以循【`一作脩`】始终外其牵制常其忌讳恢乎輮百王之独致也臣愚智能浅薄不明大体时用之宜术业暗昧不充才识兼茂之称徒冒万死触罪以闻臣伏读圣策首陈禹拜汉征之防求索真之要臣闻上古之君薰能同和不敢自是必求谠谏以谕缺败用心之过则薄奬其人言之失中则寛容无虞使人上得其情下得流通也【`一作使夫上下其情得流通也`】后代帝王虽有作者道或外是已实内非言之或臧寥寥无闻言之或违隄防斯至虽科条增设适足张其乱目矣叩击切害适足宠其直声矣闻之失得君之效欤今陛下躬神圣之资痛源流之塞较量至当加廸今来黜退奸邪咨谋体要诚猜雄者之所共逺亦狭隘者之所共难凡曰胷臆是皆耸实详近【`一作延`】语直之幸也伏见圣策咨问兵战商农之道臣请指事而言之臣闻兵者以谋全以气胜以谋全制度为神耳得其数则威令格物少能成功失其数则黠【`疑作黩`】武无别【`一作列`】多益为弊寝【`疑作寖`】用不制刑于防内今国家自兵兴以来仅数十年生物以之暴殄人情以之盭违殆握兵者建置失其道欤何者天下之甲兵其数则不广屯置散地且或至半而兵柄之臣率好生事不思戢伏贵算威名则有崇广卒徒之员聚拥虓阚之羣厚敛残下媮取一切要君飬敌张军自衞望容攻守之至复有怀弱软以内顾务储蓄以托私倚行伍之数讫资廪之具外实内虚守以借之固者及殷而成【`一作乘`】之熊【`疑`】而战之其中未必有也朝廷又影响诛罚索其効死其可得乎此兵之所以烦而益病也而人之所以困而不解也大抵不贤者得掌其兵百则思兵千寻掌其兵千又思兵万寻掌其兵万又思兵数万以因其力以赡其欲长一日之废代【`一作诛伐`】谋万里之策勲徒仰费于县官髙【`疑`】病于悠久诚何谓矣陛下盍亦虑之乎伏望躬亲视其将帅之为茍非任尽易之不令其凝【`一作疑`】留而后图也严备其要地之屯茍不切尽罢之不令其广置而出入也其所阅拣非实不用其所树置兵精不在多使名弓者必用沓发之巧名劒者必有刺击之妙名骑者必有超乘之防名歩者必有卒奋之竒自外徂中归乎一体自然无冗军无惰人以守则固以战则胜军无大半之耗人怀反业之心此减兵之术也富庶之教于是乎生亦何逺取于古法也然而思恋本之心蠲重赋之困又在于赋税之道矣臣请得而具之臣闻古者因地而料人今则税人而舍地古者任土而作贡今则溢贡而弃土古者均田而抑富今则与富而夺贫是以人口剪耗而不息田亩污莱而甚旷者非人怀茍且之志乐懈惰之方迫不可忍势有由耳王者在上量入以出禄食赐与岁养经费必厚下以为用助而不税防而不征亦非无其事也用菽粟藁秸有常税人不爱也丝枲布帛有常赋人不艰也杂以凶荒接以丧死间以兴废子弟父兄犹复勉励率从不更其业何者制度专也以臣观之则今之赋税仍旧贯籍敛不加重而畎亩流离穷困无告殆执事有殊陛下之意乎必有急令暴赋发取无厌徭山役海诡求无状竒贡珍献希冀无怠托公寄私崇聚无极于是一水一土一草一木圭要殚利俯仰算莅之官焉专守之刀兵焉商不得回睨农不得举手既夺其利又却其人此而不困孰以为困榷酤之道如是乎人顾其上犹仇讐安能思恋骨肉乎人视其居犹鸟兽安肯系着桑井乎人悭其取犹冦盗安望轻重元本乎所以遁走茍免死亡不顾财日穷而事日削地益无【`疑作芜`】而人益烦犹前事也伏惟陛下审念之其有不经不度之人不常不政之调必禁其所萌必罚其所自则奸官滥守慎不敢生事生生之理阜繁矣陛下又以礼节其情以乐乐其志又何患乎不复其盛不济其难【`一作艰`】臣伏见圣策顾问既往将来之事臣谨以江淮凶旱之事明之臣闻凡有灾伤水旱之处歴代所説多闻诡随之词媚时主必曰帝尧乎有怀山襄陵之运也成汤乎有流金铄石之运也是皆曲骩非愚则诬臣尝私怪之何不曰大舜乎无雷风霜雹之运也神禹乎无飞流彗孛之运也不直其词因循若是天运之时集变易水旱岁时未为灾也理或失中感动阴阳顷刻为灾也故精舒谨孚则七年不足罹其咎简诬轻忽则一日二日亦未成其灾修政着诚端心复徳既往之事陛下宜以此为惩矣然臣之所虑江淮又急者御灾之术将来之戒复忧于斯愿悉数于陛下矣今国家内王畿外诸夏水陆绵地四面而逺而输明该之大贵【`一作费`】根本实在于江淮矣何者陇右黔中山南已还墝瘠啬薄货殖所入力不多也岭南闽蛮之中风俗越异珍好继至无大赡也河南河北河东已降甲兵长积【`一作渍`】农厚自任又不及也在最急者江淮之表里天下耳陛下得不念之乎属顷者连郡五十蒙被灾旱长老闻见未之曾有涯脉川泽坌为埃尘草木发为烟火防粟之价重于兼金饿莩之家十有七八闻乞仆于男女者何暇保其家室乎闻立死于道路者何暇思其糠粃乎嗷嗷蒸徒展转无所灰烬狼顾至今未宁且今日狼顾明日狼顾力大势诎祸欲何圗此臣所为陛下惜也长吏者又闻或非良善厚其毒忍疗【`疑`】痏而简问威剥而自虞则陛下虽有赈发不轻得及虽有蠲放不轻得获虽有诏谕不轻得闻此臣所为陛下疑也然欲安存缉理斯终何由以臣计之视长吏之悖理者选其重臣代之不待其为蛇为虺也察郡县之受灾者择其实以劳之不使其寃而无告也如此则朝令夕悦江淮保全则四向赋税转输肩摩毂击关中坐固而根本不摇犹无凶旱矣臣故曰将来之由在此而已矣臣伏见圣策次问推恩寓令之计夫汉晁错陈诸侯削地之制谋之至者主父偃献子弟推恩之令计之术者削地之制行则转弛为急七国之难结推恩之令下则强干弱枝一王之理定犹见之熟与不熟法之渐与不渐在于渐也则寒暑得其相成以暴则天地不能速化求之昔意庶取于今又齐桓之覇国管仲之寓令昼战足以目相识夜战足以耳相闻将取威于隣敌俾逞志于天下五覇之事仲尼之门五尺童子犹羞言之若此者则小国权臣之细术耳臣固不能为陛下述伏读圣策次问专委儒术者臣闻圣王在上贤臣在下道徳兼济材智乐备专于上则聪明倍资安有无其效耶委于下则公器相率安有用其私耶然今以陛下之资材清光群臣其敢及若集事者在陛下必躬必亲之谓乎躬之无偏亲之有制则埀衣执契亦不爽矣孝元则制自左右非用儒之失也光武则弊及羣下非用课之得也儒近于得而所用者宜一变其弊若臣所见今之大者政或贵此可得而言国朝自武徳已来典章甚明职员甚列官吏甚该备而道不政要或未臻者其官非人欤理非道欤略其大欤录其小欤臣所谓小者则天官卿采之调阅致验选书至于一簿一尉一掾之末铨次升降劳而后罢是详于覈小也及其揣量亲人抚字之官又未喻也臣所谓大者天子之庭日相日受轶越伦辈乃有名邦闻邑羣居之柄不阶课最是非未闻踪迹贤不肖欵言喧哗随其所来转化容易似不留听是卤莽于天下也详覈及小卤莽及大轻重反殊使盗名死官之徒波走飚驰惟恐居后狂扇诱掖宠赂为事以相终始夫复何望夫持尺寸之禄怀轻握微龃龉施为尚犹不堪况明权不制【`一作济`】资借杀生之柄兼兵马之众连数十城之地庸杂横恣偷居其上何以堪之设曰不堪耳目阴附事亦无由得而闻悔之何益耶陛下得不慎其所授乎臣以为今之郡县长帅之官最关生人性命用在百里之父母莫如县宰君乎千里之父母莫如刺史列城之父母莫如郡统使一得之必小康二得之必中康三得之必大康矣陛下虽不在敺天下之人洽于理平终亦无由诚不在多惟慎此三官而已矣臣又闻书曰爵罔及恶德春秋传曰官之失徳在所纳邪惟君无邪则不纳邪矣夫偏听独任牵于左右所自邪也小臣大禄制度失中所自邪也锦文珠玉淫佚充斥所自邪也教令察视壅遏不宣所自邪也掊克聚敛亿度于上所自邪也依阿求同径而不道所自邪也烦察缴防弊归于下所自邪也坐跻仁夀陛下又何疑乎不得浩然其心此微臣之志也伏惟审察之伏惟审念之臣伏见圣策终有究防属篇之说者臣固无以道师之说仅能勿坠耳俯仰睿问偃薄无所震其心熟知不免宁不自胜攀恳之至【`一作震其心胸如不克宁不胜云云`】谨对  

贤良方正直言极谏策【`元和三年二月二十三日`】  

问皇帝若曰盖闻古【`登科记作昔`】之令王体上圣之姿御大宁之时犹惧理之未至也求贤以致用犹惧动之不中也咨谏以闻道【`登科记作过`】矧惟寡昧膺受多福思负荷之重警风波之虞求贤咨谏岂敢忽怠至若穷神知化以盛其徳经纬文武【`登科记作经武纬文`】以大其业考古防极通教化之源明目达聪周视听之表斯夙夜之所志也子大夫将何以匡逮【`登科记作建`】而致之乎自中代以还求理者继作皆意甚砥砺而效难彰明莫不欲还朴厚而浇风常扇莫不欲遵俭约而侈物常贵莫不欲逺小人而巧谀常进莫不欲近庄士而忠直常疏莫不欲勉人于义而廉愧【`集作隅`】常不修莫不欲禁人之【`登作无字`】为非而抵冐常不息其所谬盭岂无根源爰自近岁仍敷大泽霜露所坠霑濡必同涤瑕秽以导人心省徭役以丰物力蠲田租以厚农室葺国学以振儒风督废职以补维纲备众官以叙贤俊庶继先志臻乎治平而改行者未闻输劳者未艾【`登科记作乂`】农者无以免艰食学者无以通微言立事之迹未纪于庶工乏才之叹未辍于终食蠧于法者无不去而法未修明切于政者无不行而政未光大岂丕变其俗道广而难济乎岂不得其门事繁而愈大乎伫闻嘉言无或隐讳周之徳受田有经制汉之法力【`登科记作名`】田有恒数今疆畛相接半为豪家流佣【`登科记作庸`】无依率是编户本为【`登科记作于`】交易焉得贪【`三字集作夺`】富以补贫将欲因循是曰【`文粹作岂至二字集作岂`】损多而益寡【`一作少`】酌于中道其术如何取人惟其行不必文采命官惟其才不必资考然则行非造次而备察才非错综而遍知不必文采为轻重而士可进退不必资考为程凖而吏有条贯适变矫枉渇【`集作合`】于良规何方可以序六气来百祥何施可以夀羣生仁众姓征于前训而可【`登科记作有`】据设于当代而易从勿猥勿并以称朕意  

对　　　　　　　　　　　皇甫湜  

对臣伏见陛下征天下之士亲策于廷求贤思理亦云至矣然臣未知将以为虚策乎将以求其实效乎以为虚策则后之缙绅者观书于太史氏曰天子之忧人如此急贤如此征贤良方正直言极谏之士亲礼而问之斯亦足以为名矣若以得人为务社稷之计为心则不宜待之如是也夫王者其尊【`集作道`】如天其威如神以谀【`集作聘`】问先之以礼貌接之造膝而言虚心以受犹恐惧殒越而不得自尽其所怀况乎坐之堦庭试以文字拳曲俯偻承问而上对乎且天下之事虽一二以疏举臣所当言又有非臣下所宜闻知清问所不该【`文粹作说`】又郁而不得发强附之于篇考视者必以为余烦又摈而不得进【`文粹作通矣`】陛下何惜一赐臣容足之地于冕旒之前使得熟数之乎可采则行之无用则罢之何损于明也然臣不敢有望于是谨旁縁圣问粗竭遇瞽傥陛下怜察其志而寛其诛赐之当【`一作异`】日之问而卒其说则覆照之下形气之生孰不甚幸制策曰盖闻昔之令王体上圣之姿御大宁之时犹惧理之未至也求贤以致用犹惧动之不中也咨谏以闻道【`集作过`】矧惟寡昧膺受多福思负荷之重警风波之虞求贤咨谏岂敢怠忽至若穷神知化以盛其徳经纬文武【`集作经武纬文`】以大其业考古防极通教化之原明目达聪周视听之表斯夙夜之所志也子大夫将何以匡逮【`集作建`】而致之乎此陛下之忧勤如此【`集作切至也`】臣闻尧舜以有天下为已之累而不以位为乐也臣又闻百事之成也必在敬之其失之也必在慢之今陛下念前王之戒而不敢怠忽思为国之经而不忘夙夜求贤咨谏延及微士【`集作贱`】臣有以见尧舜之心矣夫法天地之道以施政顺阴阳之和以育物事无不序动无不时此穷神知化之盛徳也武以止杀禁暴则兵宜戢文以经邦济时则化必行此经武纬文之大业也崇礼而明义好士而尊儒斥魏晋已降衰末之法稽周汉已践【`集作前`】盛明之理【`集作礼`】斯考古防极之方也任贤而勿贰招谏而必行屏近习之邪【`集作纎`】佞进周行之骨鲠斯明目达聪之道也抑臣又闻先王所以不视而明不听而聪披颈【`集作技斯`】负之明断非僻之绪其道易知也盖左右仆御惟正之供必有知法【`集作足信`】者必有知礼者坐【`集作出`】使足以尽情伪居常足以助听览左右之臣既如是矣而又曰以公卿大夫讲论正事史书其举官箴其阙以至于百工庶人莫不谏而谤焉济济之士为之股肱赳赳武夫为之爪牙此所以永有天下也今宰相之进见亦有数侍从之臣皆失其职百执事来【`集作奉`】朝请而退而律且有议及乘舆之诛未知为陛下出谏喉舌者为谁乎为陛下爪牙者为谁乎日夕侍起居燕游【`集作游豫`】与之论臣下之是非赏罚之臧否者复何人也股肱不得而接爪牙不足以卫其何献替之有【`三句集作股肱不得而接何疾如之爪牙不得而卫其危甚矣`】美夫亵狎【`集作裔夷`】亏残之微褊【`集作偏`】险之徒皂之职岂可使之掌王命握兵柄内膺腹心之寄外当耳目之任乎此贞夫义士所以寒心销志泣愤而不能已者【`文粹作也`】诚能复周之旧典去汉之末祸还谏官史官侍臣之职使之左右前后日延宰辅与论义理有位于朝者咸引而进之温其色以安其意久其对以尽其词可采者必行有犯者无罪王之爪士宜择公卿大臣总统而分理之则政不足平刑不足措人不足和财不足丰蛮夷戎狄不足臣休征嘉瑞不足致矣又何虑乎视听之表有所不周乎制策曰自中代已还求理者继作皆意甚砥砺而效难彰明莫不欲还朴厚而浇风常扇莫不欲遵俭约而侈物常贵莫不欲逺小人而巧谀常进莫不欲近庄士而忠直常疎莫不欲勉人于义而廉媿【`一作隅`】常不修莫不欲禁人之为非而抵冐常不息其所谬盭岂无根源者臣闻一日克己复礼天下归仁焉王者之谓也故人不从上之令而从其所行夫上古之君躬率已【`集作以`】正轨度其流【`集作信`】恕已及物自诚而明此所以其化如神天下如截也中代已还则异乎此至诚不着而欲任法以防人忠信不行而欲纵身以检物虽砥砺其意而事实不符此所以有其意而无其效也夫欲人之朴厚而不先之以少私寡欲无为至诚所以浇风常扇也欲人之俭约而不率之以卑宫菲食沉珠贵谷所以侈物常贵也欲逺小人而好悦耳之言所以巧谀常进也欲近庄士而恶拂心之虑所以忠直常疏也欲勉人于义而贪浊在位所以廉媿【`集作隅`】常不修也欲禁人为非而法则【`集作制`】不一所以抵冐常不息也则谬盭之本其在兹乎陛下诚能一皆反之其效可立彰明矣制策曰爰自近岁仍敷大泽霜露所坠霑濡必同涤瑕秽以道人心省徭役以丰物力蠲田租以厚农室葺国学以振儒风督废职以补维纲备众官以序贤俊庶继先志臻乎治平而改行者未闻输劳者未艾农者无以免艰食学者无以通微言立事之绩未纪于庶工乏才之叹未辍于终食蠧于法者无不去而法未修明切于政者无不行而政未光大岂丕变其俗道广而难济乎岂不得其门事繁而每失乎伫闻嘉言无或隠讳者臣以陛下涤瑕秽而改行者未闻政之【`集作言`】不自其本故也夫欲人之改行率徳慎【`集作在`】明赏罚不滥【`集作在`】涤瑕秽也故赏当善罚当恶天下晓然逃恶而趋善赏当功罚当罪天下耸然逺罪而趋功【`集作起功`】则人自为理而上无为矣此尧舜之所以莅【`集作利`】天下也夫赏罚皆【`集作者`】报也赏之失称罚之不当咎孰甚焉伏见兵兴已来开权宜之道行苟且之政台省之官王公之爵溢于国【`集作州`】郡遍于舆台将帅之臣借绯紫而【`集作于`】使令定官位【`集作员`】而奏请名器均【`集作轻`】于土芥操柄擅于爪牙此其所以赏人而人不劝也州县之断狱月以千数连年累纪未闻有一疑狱而上【`集作决`】于朝者未闻有屈人而诉于王【`集作阙`】者岂天下长吏尽如臯陶哉律令格式具而不遵乡县州府各自为制所怒则专杀居常则臆断人过且不知其所避而能自达不其难乎况乎赋役之不恒衣食之不足尚不惧死焉能避罪此其所以罚人而人不沮也赏之不劝罪之不沮欲人改行其或难焉虽涤其瑕秽惠奸贷法而已又何为也伏惟陛下慎用赏赏必当功则天下之善劝矣慎用刑刑必当罪则天下之非沮矣夫择人而任之则僣滥不作富庶而教之【`川文粹作审人而赦之`】则廉耻自生如是则无所改其行无所涤其瑕矣又何足忧之哉陛下省徭役而输劳者未艾小惠未遍而有司长吏或壅而未承故也若陛下加惠而俯察之则物力何惧乎不丰劳者何忧乎未艾乎陛下蠲田租以厚农室而人犹艰食者生者犹少而费者犹多故也商乘坚而厌肥工执轻而仰给兵横行而厚禄僧道无为而取资劳苦顿瘁终岁乏絶【`集作矻矻`】滨于死而为农者亦愚且少矣况乎两税不均失变通救弊之法百端横赋随长吏自为之政乎若困工商老释之邪末均【`集作轻`】田野布帛之征税禁【`集作蠲`】横暴之赋减镇防之兵则耕者如云积者如山矣臣请再为陛下精言之夫贱瑰【`集作珍`】竒之货斥雕琢之淫则工商之道自息矣黜异端之学使法不乱而教不烦则老释之流当屏矣且天下所以葸葸【`川文粹作嗸嗸`】然者岂非以兵乎使税之原【`集作厚`】而可行【`集作不可`】蠲徭役者岂非以商乎今昆夷未平边备未可去中夏或虞镇防未可罢若此生【`集无此二字`】就其功则莫若减而练之可也今之将帅胜任而知兵者亦寡矣怙众以固权位行货【`集作贿`】以结恩泽因循卤莽保持富贵而已岂暇教训以时服习其任【`集作事`】乎今若特加申使之教阅简拳勇秀出之才斥【`集作去`】屠沽负贩之党则十分之士可省其五矣夫多而无用曷若少而必精乎又比者州府虚张名籍妄求供亿尽没其给以丰其私今若核其名实纠以文法则五行之兵又可省其二矣夫众之虚曷若寡之实乎一则以彊兵一则以寛赋若江淮州郡逺冦戍属清平自非具使令备仪注者一切可罢以其轻费代征繇薄【`集作荡`】逋悬然后慎择长吏曲加绥抚无【`集作不`】四三年则【`集作而`】家给而人和则横暴不作赋敛自均至理而升平矣尚何虞于人犹艰食乎陛下葺国学以振儒风而微言尚【`集作犹`】欝者盖其所以【`集作由`】干禄而得仕者以章句记读而不由义理故也若变其法则可以诛【`集作除`】其弊矣陛下督废职以补维纲而立事之绩未纪于庶工者庶工【`二字集作实有司`】之罪也今职备而不举法具而不行谏诤之官溢【`集作备`】员不闻直声弹察之臣塞路未尝直指公卿大夫则侧合苟求【`集作容`】持禄养交为亲戚计迁除领簿籍而已兴利之臣专以聚敛计数【`一有之不移三字`】为务共理之吏专以附上剥下为功习以为常渐以成俗标异而圭角者悔吝旋及和光而淈泥者富贵立须虽陛下焦劳聪明如此之切至理何益矣伏请下明诏为画一之法使居是官理是人职【`集作奉`】是法者必有明绩然后许迁擢考功之殿最无敢阿比而干刑司则能者日进不能者日退而庶工立事之绩将褒记述之不暇矣陛下备众官以序贤俊而乏材之叹未辍于终食者犹奉【`集作由奉`】上者迁之太亟居下者刻之太深故也古之取人也防十得五犹以为多也曲轮直桷各适其用今则不然举于礼部则曰幽昧凡陋而不可采选于吏部则曰声名虚浮而不可用工文者则惧华而不实敦质者则惧朴而寡能冠盖之族则以为因依微贱之人则以为幽险上求之愈切下搜【`集作损`】之弥深夫士何负于有司而乃蹇顿之抑刻之如是哉才能如积欝抑居【`集作在`】下一朝阙辅【`集作将`】相之职卿士【`集无士字`】大夫之官求之不得则曰岳不降神时之乏人于是循环其所已用者逓迁居上者不知格限无闻声绩或一时三【`集作趋`】拜或再岁九【`集作四`】迁是以位髙者当能也【`集作以是为适当然耳`】是仕进之门常阖而天子之官天子之权当途者五六人迭居持之而已以陛下之明圣夫岂不欲国之得人乎以宰相之公忠夫岂不欲人之足用乎盖从来已久因循如是耳伏惟陛下曲【`集作申`】勑朝廷州府令每岁各举所知于礼部吏部于计偕常选之中访察推择得其人则待以不次之位遇以非常之恩不得其人则必行殿最【`集作罚`】以惩渝【`集作逾`】滥则周之以宁舜之可封坐而致矣乏才之叹何有于圣朝乎陛下谓蠧于法者无不去而法未修明切于政者无不行而政未光大者由有司长吏不得其人也舍人务政虽勤何益臣伏见赦书【`集作令`】节文周备纎悉然空文虚声溢于视听而实功厚惠未有分寸及于苍生主【`集作圣`】徳不宣王泽不流虽陛下寤寐思理宰相忧勤奉职不可【`集作又何`】为也夫将直其枝必正其根朝廷乃根也州郡乃枝也今朝廷之号令有朝令【`集作出`】而夕改者矣主司之法或有昔【`集作昨`】破而今行者矣伏惟陛下正纲以张万目澄源以清万则四方大幸矣由是言之非道广而难济事繁而愈失也实承诏将事者之罪耳制策曰周之受田有经制汉之力【`集作名`】田有恒数今疆畛相接半为豪家流佣【`集作庸`】无依率是编户本为交易焉得贪【`集作夺`】富以补贫将欲因循是曰【`集作岂`】损多而益寡酌于中道其术如何者臣闻古之道不可变也古之法不必行也夏之桀殷之纣周之幽厉井田法非亡也而天下大乱我太宗宗井田法非修也而天下大理夫贞观开元之际不受田而均不名田而赡者朝廷正法令行一人之术【`集作寃`】得以闻一吏之犯得以除由此致也是法之举化之成则田自均人自赡而天下陶然化矣岂待曲吏【`川文粹作防`】而事为【`川文粹作制`】乎其与贞观开元非异时也法苟未行政【`集作人`】苟失职徒易其制处【`集作更`】扰人敛怨而已矣【`集作耳`】制策曰取人惟其行不必文采命官惟其才不必资考然则行非造次而备察才非错综而遍知不必文采为重轻而士可进退不必资考为程凖而吏有条贯适变矫枉渇【`集作合`】于良规者今之取士以文学【`集作字`】记读为法其素履【`集作敦`】实行则无门而知使由文学【`集作字`】而进者往往犯奸贼【`集作赃`】为枭獍此诚甚弊也乾元以还版籍斯坏而所在游寄莫知所从【`集作从来`】伏请勑天下人士未归者一皆复贯愿留者则令着籍置乡校县学州庠以教训其子弟长育其才志自乡升之县自县升之州自州升之礼部公卿子弟尽育【`集作养长`】于京辇者则使之必由太学然后登有司如是则其幼弱其壮老发言举足云为趣进皆可得而知矣然后叅以才艺试其器用诚取人之急务伏惟陛下裁之宻【`集作若`】资考之【`集作以`】限其章句之庸才资廕之常调者宜仍旧贯【`四字集作而欲得`】贤能之士则皆【`一作宜`】行臣向者之谋从有司长吏之举其赏必行【`集无行字`】其法信焉可已也制策曰何方可以序六气来百祥何施可以夀羣生仁众姓征于前训而可据设于当代而易从勿猥勿并以称朕意者臣闻古者山林薮泽皆有时禁动作之为害【`集无害字`】无差月令则六气以序百祥以来而怀生之愿莫不跻仁夀之域矣今舍此而不务杀胎毁卵伤仁挠和而使诸【`集作奉胡`】夷之法以正月五月九月断天下之屠欲蕃物产而祈福祐斯亦诬【`集作无谓`】矣伏惟陛下动遵月令垂【`集作前`】训可据之文事稽时禁当代易从之道施之而不已执之而有恒则帝皇之美逺想于今日矣谨对  

## 文苑英华卷四百九十

　宋　李昉等　编直言  

贤良方正直言极谏策二道  

贤良方正直言极谏策【`寳厯元年`】  

问皇帝曰朕恭守宪祖中兴之运穆宗绍宁之业寅畏兢翼亦免荒坠诸侯忠上而奉职卿士循法而恪官四夷内向兆人休息至于属统垂文程示后代终有致人之意未有理人之术古人云希顔之徒亦顔之流也又曰舜何人也余何人也子窃不让欲追踪乎三代俯视乎二汉陶今俗于至道跻兆人于泰和子大夫皆蕴器应荐愤愤悱悱思所以奋者于日久矣当极其虑开予欝滞夫礼乐刑政理之具也礼乐非谓威仪升降铿锵拊击也将务乎阜天时节地利和神人齐风俗也刑政非谓科条章令繁文申约也将务乎愧心格耻设防消微也必有其论何方致之四人混处迁于异【`一作费`】物歴代已降皆所共患士本于儒而有诡道之行农尚笃固而多损本之心工缮用物而作雕磨之器商通有无而赍难得之货思矫其弊必有其术汉髙之基称萧曹孝宣之兴称丙魏朕观其书灿焉尽在我国家之盛其纪年则曰贞观开元其辅相则曰房杜姚宋朕观其书则防羣絶类者不能相逺然两朝之盛四子之能不可诬也将与元化合徳谟谋而无际欤为史官词志不能久于其事【`诏令作其事业`】欤口食至多而垦辟者惰供亿至众而财官是空官无阙员而家食者告困徳泽仍臻而鳏弱者未赡必有其防何以辨之无泛无畧无游説无隠情以副虚求朕将亲览  

对　　　　　　　　　　　舒元褒【`第三人`】  

对臣久讶今之天道运行地力负载生生滋息皆与尧舜禹汤之时不异及言其理乱安危则邈然数千里而逺臣因静索其源盖由时君之所致也在禹以夏王桀以夏亡在汤以殷王纣以殷亡是古今有异耶直人事而已矣臣尝病之愿抱血诚而冩置于天子之前天路甚髙无由上达所以卒岁于悒如抱沉痼天意似知臣有移时之术而能恳恳不已幸使臣不为霜露所薄而无犬马之疾得遭遇陛下嗣位之日首以直言极谏征夫贤良方正之士而虚心以问之此乃五帝三王之所难行而一朝陛下尽能行之所谓天地交泰之时也臣不敢惧避愿就汤镬之诛愿尽吐成败利害之根愿解天下元元倒悬之急也亦不枝蔓藻饰以为言上縁圣问下切人情度陛下必能行之者而后言之伏惟陛下察其忠而谅其直实天下幸甚谨昧死上言制策曰古人云希顔之徒亦顔之流又曰舜何人也予何人也予窃不让欲追踪乎三代俯视乎二汉陶今俗于至道跻兆人于泰和子大夫皆蕴器应荐愤愤悱悱思所以奋者于日久矣当极其虑开予欝滞者陛下首问及此有以见圣人思理之深也臣闻扬雄有希顔之言顔渊有慕圣之语皆谓生虽异代但行其道即其人也今陛下蕴上圣之姿执大寳以御乎人夫寒暄发于咳唾生死系于喜怒其力与天地争【`一作同`】大其财与泉源不穷臣窃谓以此之力提五岳而塞乎四海也今赐策曰予窃不让欲追踪乎三代俯视乎二汉此乃陛下谦光之至也微臣敢不拜舞称贺条列而言乎臣闻三代之理以义化天下其犹天地之无不覆载日月之无不照临虽负至圣之姿常若不足在求贤以辅张谏以规忧天下之忧乐天下之乐未尝枉一物而私其功也三代之后亦求其所理之门何者足以立功而亲人此道苟失在未尝有思天下之苦既不知其苦必轻用其人所谓轻用者非谓日杀不辜盖以天下之力既困而上之用无节上之用无节则有转死沟壑之患生于无节足以为生人之刀锯也又有甚于此者则爵禄徧于舆台威福生于左右刑罚不足法令不行天下昏乱犹不知觉自以为万世之安以此求理何异縁木而求鱼哉今陛下欲追踪乎三代则莫若用三代之理何者伏望陛下以其徳理天下则思求贤以广其覆载以贞明并日月则思纳谏以助其昭临察逆耳之言则知其为端士而进用之闻悦心之语则辨其为邪謟而斥逺之御一膳思天下之饥披一裘思天下之冻览国史思祖宗创业之艰难覩贡赋思黎甿耕织之勤苦居宫殿思采伐之勤劳视嫔嫱思离旷之怨恨声色游宴悟伐性之言驰骋畋猎念垂堂之戒戢六军无令恃宠抑近习无纵威权无使有求恩之名无使有得幸之号无使内干外政无使中夺外权无垂饰喜之赏无行迁怒之罚无求悦目之华无好荡心之巧此乃三代明王理天下之术也陛下诚能慕之则宜法而行之行之不已自然逺超于三代矣况俯视二汉乎此则陶今俗于至道跻兆人于泰和又岂劳圣虑哉制策曰夫礼乐刑政理之具也礼乐非谓威仪升降铿锵拊击也将务乎阜天时节地利和神人齐风俗也刑政非谓科条章令繁文申约也将务乎愧心格耻设防销微也必有其论何方致之者臣闻礼乐刑政理天下之本也三代之理未始不先于礼礼明则君臣父子长幼尊卑识其分而人伦之序正矣人伦之序正则和顺孝慈之庆感于上所以阜天时也贵贱之位别于内则奢侈耗蠧之弊息于外此所以节地利也自然上下交泰而天下之心悦天下之心悦因可以达于乐乐达则神人自然和矣神人和则风俗自然齐矣仲尼曰安上理人莫善于礼移风易俗莫善于乐其此之谓乎固非谓夫威仪升降铿锵拊击也伏惟陛下举三代礼乐而行之而不以形声之为贵则可以阜天时节地利和神人而齐风俗刑政者国家之大典臣闻贞观之理刑政甚明夫刑者期于无刑政者期于无政盖以一人而齐天下能用之者则理不能用之者则乱刑设而不犯画一之谓也政立而不易必行之理也然后能去奸宄惩暴乱而养育黎人也然其患在于性情好恶逺近雷同虽尧舜不可为理也况今人人自为强御欲其愧心格耻设防销微无由得也何以言之今军伍之人陛下之人也府县之人亦陛下之人也既皆陛下之人则刑政所宜共守今有惰游无頼之人不修本业输货酤苟求微利一入北军张影附势凭托附籍恣行凶顽执宪与尹京者持陛下刑政以绳其罪主者则云彼越局而挫我也遂夸其威权以固防之持刑政者无由而禁徒有城狐社防之叹耳此陛下刑政不行于毂下况其逺者乎其外则守土之臣或多自开户牖征徭税不本制条刑罪重轻率于胷臆此陛下刑政不行于内地况其逺者乎伏惟陛下明于用刑则可与期于无刑矣岂止于愧心耻格乎率力为政则可与期于无政矣岂止于设防销微乎伏惟陛下征贞观刑政而行之则天下之人有耻且格矣制策曰四人混处迁于异物歴代以降皆所共患士本于儒而有诡道之行农尚笃固而多捐本之心工缮用物而作雕磨之器商通有无而赍难得之货思矫其弊必有其术者臣闻明君在上制四人之业不使为异物所迁今士之为儒非不强学而有诡道之行者其自陛下亲巧谀而疎鲠直也农人之业非不笃固而多捐本之心者其弊自陛下嗜珍味而恶菲薄也工人之艺非不专而作雕磨之器者其弊自陛下厌朴素而尚滛巧也商人之利非不多而赍难得之货者其弊自陛下贵珠玉而贱布帛也使惟陛下斥巧谀则士无诡道之行矣絶珍味则农无弃本之心矣碎滛巧则工无雕磨之器矣贱珠玉则商无难得之货矣矫弊之术其在此乎夫矫在先原其本然后责其末何者制士人之禄使稍优寛农人之税使加薄酬工人之庸使当直来商人之货使其通如此自然各修其业矣复敢有为异物所迁则陛下之刑政存焉制策曰汉髙之基称萧曹孝宣之兴称丙魏朕观其书灿焉尽在我国家之盛其纪年则曰贞观开元其辅相则曰房杜姚宋朕观其书则防羣絶类者不能相逺然两朝之盛四子之能不可诬也将与元化合徳谟谋而无际欤者臣闻元首以辅弼兴理自古王者期建非常之业则必有非常之人以佐之汉之髙祖资萧曹孝宣凭丙魏一则以创业一则以中兴其道可得而知也汉祖起于布衣以有天下大敌未灭日月持久萧曹匡辅谋计居多所以觉其功业盛也孝宣起于人间霍光殁方亲政事然霍光虽乘时之功不通经术非王者之佐弊政尤多丙魏乘弊之余以竭股肱之任卒致中兴所以觉其辅佐之劳也我太宗宗明圣之资海内从化而房杜姚宋当至理之代皆尽啓沃之力咸有匡辅之道主圣臣贤君臣道合是以贞观开元与汉之功臣有异而两朝功徳事业光乎史册陛下以防羣絶类之不相逺者臣向所谓主圣臣贤道合交泰正史氏无徳而称焉制策曰口食至多而垦辟者惰供亿至众而财官是空官无阙员而家食者告困徳泽仍臻而鳏弱者未赡必有其防何以辨之毋泛毋畧毋游说毋隠情以副虚求朕将亲览陛下终问及此有以见圣心忧勤之至也微臣敢有所隠而不尽言乎陛下以口食至多而垦辟者惰供亿至众而财官是空非上失勤俭之化而下弃其本不务乎夫欲垦辟多而财赋足者莫若劝人之务本务本在百姓乐其业而垦土以谷树桑以丝此者【`疑作皆`】取之于厚地厚地之出如泉源焉岂有穷竭耶今舍此不务而欲垦辟之不惰不可得也今陛下宫室池台之盛则人务采伐而輙趋斧斤之利此耕夫十去其一也后宫罗纨铅红【`一作锦绮`】者数千人日费数千金此耕夫十去其一也尚食之馔穷海陆之珍以充上方一饭之资亦中人百家之产此耕夫十去其一也廏马与鹰犬之多皆使厮养之其刍粟粱肉之供一物之命有甚于人此耕夫十去其一也车舆服玩皆错以兼金锼以美玉或文犀瑇瑁大贝明珠齿革羽毛穷异极竒采之者或航溟海梯崇山力尽不回继之以死此耕夫十去其一也有假于浮屠削髪惑众而建立寺宇刻雕像形度天下之多不下数十万此耕夫十去其一也奸吏理人苟以应办为先急征其租厚剥其赋以媚于左右此耕夫十去其一也上好珍竒则商通无用之货上好伎巧则工作无用之器器与货皆出于人力乃委于无用之地此耕夫十去其一也此数者乃困生人之力而竭国用之甚者陛下诚能慕乎茅茨之化绳浮屠惑众之说抑奸吏赋敛之心闭工商无用之事则百民皆归本而垦辟矣何虑乎口食至多哉陛下诚能节嫔嫱之侍斥犬马之繁减海陆之溢省车舆服玩之珍则赋自然足何虑乎供亿之众哉故语有曰百姓足君孰与不足使伊傅复生为陛下计者不能易此也陛下以官无阙员而家食者告困岂非择才授任之不明欤迁转课绩之不覈欤今自三事及羣有司皆有其官官有其禄考成在于岁满则转不知陛下何以选而致之哉臣闻诗曰济济多士文王以宁言内外各用其人为理而天下安宁也今多士盈朝而使陛下忧劳若此虽无阙员将何用哉其【`疑作甚`】失文王以宁之谓也陛下何不各于其局而考其课绩有其效者则升之无其效者则退之如此则尸素充员者鲜何忧乎家食而告困哉陛下以徳泽屡降而鳏弱者未赡岂非方镇之臣为壅遏其恩者耶窃见今主守【`一作守土`】之臣与聚敛之臣巧计万端割剥生人膏血两税之外征率杂科以为非时之进富贵【`疑`】陛下恩泽于是有月进时进朝贺之进羡余之进当进之时表章上言皆云臣自方圆不扰陛下百姓举此一节则明其欺诈甚矣今长吏节度观察刺史之家其奢者家僮数百人其俭者不下百人以其禄俸自给尚且不足必重敛于人以继之则明知其所进非禄俸也既非禄俸而云不扰百姓将何得哉所以两税之外常有诛求盐铁酤重叠笼税托为进奏般次相运水陆转输半入私家今天下之人流离弃业日益困矣而陛下无由知之虽仍降徳泽徳泽不流则鳏弱从何而赡陛下闻之得不为少轸圣虑少动圣心臣窃料陛下将不忍闻也陛下倘察臣之言特回圣意一为思之勅有司簿天下旧定之租赋禁奸臣非法之诛求减盐铁酤之繁税絶天下无端之进奉如此则徳泽自降天下之人自获蘓息富而庶矣岂虑乎鳏弱之不赡哉然清问所及皆当今之切者微臣上言亦已尽矣陛下察而行之在陛下留心庶政而法其兢兢业业者而已何者陛下春秋鼎盛上荷十二圣之重构自即位以来尝日旰不视朝大臣忧惧百辟惴栗进谏者词防恳切陛下既嘉其忠亦允其请然宰相卿士未有转时之对则万几之重其阙几时加之千门之深羽卫之隔则堂上之逺岂止于千里哉虽陛下雄杰聪明极思虑而忧天下何由而得虽曰征贤良为直谏又何益于理故传曰其身正不令而行其身不正虽令不从推是而言则天下理乱不由陛下而致其由谁乎臣所谓留心庶政而法其兢兢业业者盖由此也况今大弊未去其可忽之耶臣所谓大弊者在法吏之舞文权臣之弄柄朋党连结货贿公行以中外【`一作髙权`】重位出入迭居名器轻于粪土公侯徧于顽驽恣行威福苛伤暴残谏官不敢论御史不敢纠虽陛下有天下之名而此辈乃害天下之实此弊不去生人未安陛下必欲去其弊者防其根本斥谀佞进忠贤早朝而宴退引宰相公卿询访天下之利病至于羣有司皆使鲠直列侍而亲决万几之务此乃圣帝明王理天下之术也伏惟陛下留神独听无惑于左右则四海九州幸甚微臣敢爱一身之死而不直乎谨对  

贤良方正直言极谏策【`长庆元年防问见沈亚之集`】  

问皇帝若曰盖闻舜禹之有天下也起于侧微积徳累勤多歴年所夫经盛圣之虑岂有遗【`登科记作过`】哉然犹好问察言勤求贤士盖以承天【`沈亚之集作祧`】之任重忧人之志深也况朕长于深宫涉道日浅继【`后篇作奉`】列圣之鸿绪抚万防之烝人【`集作矜人诏令作黎人`】夙夜严恭不敢有懈实惧烛理未究省躬未明所以详求谠言以辅【`后篇集本并作补`】不逮子大夫是宜发所蕴蓄沃予虚懐极意正【`登科记作尽`】词勿有隠讳【`集作所隠`】昔王政之兴【`后篇作昔王者之政`】必臻于康泰覇道所立犹致于富强我国家提封溢于三代酌宪兼乎【`后篇作于`】百王无尧汤之灾积祖宗之理而人未蕃庶俗尚雕讹家无盖藏公门储蓄【`集作偫后篇作待`】卒乘之数货币之资綂而校之莫继前代岂率土生植【`后篇作殖`】变于古欤固已揣摩必穷【`集作究`】利病明征末【`后篇作得`】失之渐具【`一作用`】陈兴盛【`诏令作复`】之謩且文武兼学【`登科记作行孝`】以成功【`后篇作身`】士农迭居以丰业故家给足以恋【`文粹作固`】本才周可【`后篇作足`】以应时近古各循一端不相资用致令从事异心难成考课【`登科记作难以成课集本后篇并作难于成课`】去秩【`集作民佚`】无守轻为惰游指明共贯之方【`登科记作由`】斯合二途之利永言化理期酌厥中施为或差得失斯逺将修睦劝义【`集作善`】则在下难知将任数驭情则人心益伪思闻防要得合诚明旌别比周之情敷详忠厚之道知人则哲从古攸慎九征恐泥五事难精或望可服人而才非周物或言皆诣理而行则【`一作有后篇作或`】乖方宜陈取舍之端用明【`后篇作彰`】真伪之辨至于朝廷之阙四方之详延而至可得直书退有后言朕所不取子大夫其勉之  

此策问四百九十三卷重出今已削去  

对　　　　　　　　　　　厐　严  

对臣言臣少从师学讲论载籍为皇为帝为王为覇之所行理乱兴衰之所由起迨壮岁而以身处穷贱又得农桑工贾之利病人情风俗之厚薄思愿一发于明天子之前欝抑于中无因自致乃月正日陛下有事于南郊廻御丹凤楼赦天下臣与百姓咸观列在大陆之南祥风北来时聆徳音乃闻有直言极谏之召私自快喜得进所志【`一作志可进`】于今日也今蒙陛下亲策于丹墀之下惧所以烛理未究省躬未明乃使臣极意正词勿有隠讳臣其敢不直不极而有阙陋哉臣生三十年实沐唐化恨无以自效于日月之下乃逢昌运获进狂言愿增天髙以益地厚恳迫急切不知所裁谨昧死上对制策曰昔王政之兴必臻于康泰覇道所立犹致于富强国家提封溢于三代酌宪兼乎百王无尧汤之灾积祖宗之理而人未蕃庶俗尚雕讹家无盖藏公阙储蓄卒乘之数货币之资统而校之莫继前代岂率土生植变于古欤将阜时政令失于今欤固已揣摩必穷利病明征未失之渐具陈兴盛之谟臣闻以道化者皇以徳教者帝以礼乐刑政理者王夫以处天下之尊举四海之力为皇为帝为王为覇致之一也犹反掌之易而况人之诚伪时之厚薄必由上而下者乎帝王之道髙不降于天厚不取于地逺不致于四夷师友辅弼而已矣师友辅弼岂有他求哉贤哲忠信而已矣是以古之圣帝明王念天地之无全功也不自尊其徳仰日月之有薄蚀也不自是其明必求贤哲置诸左右然后徳尊而益至臣日献其谟君日行之臣日闻其过君日改之其始也一善出于臣其终也百善归于君以为皇者师帝者友卒未闻师圣于皇而友明于帝后之王者其或不然臣有所献或虑乎美归于下是以言有所不听臣有所替或虑乎恶彰于已是以过有所不去然则曰谏我之曲彼必正乎曾不知疾之在身必饮医工之药而医工未必免病也饮其药者或有效焉必待其筋力异于人顔色殊于众而后饮其药则疾之根本得不为深乎今陛下迈皇帝之圣辅弼有师友之贤所谓圣贤相逢而上古之理可得而致犹虑乎人人未蕃庶俗尚雕讹则理不优于三王徳不超于五帝其致之哉诚有道焉臣愿陛下详观典图舜禹所以待防契者何如哉贞观所以任房杜者何如哉开元所以用姚宋者何如哉其所以致尧舜成汤文武之名贞观开元之理何如也今陛下自即位以来舜禹之心已刑于四海矣陛下尊敬师傅防用忠贤谪弃奸贪发散滞积皆舜禹之心也臣愿陛下尊敬之不废其道防用之不废其言谪弃之今勿复之散发之今勿敛之夏书曰靡不有初鲜克有终陛下能终之又何忧盖藏不赡于下人储蓄有阙于公府铸锋销镝卒乘之数可减于后事薄赋节用货币之资可益于前代末失之渐莫甚于贤不任而政不修兴盛之谟莫先于复开元而履贞观则三代之康泰可翘足而致彼五覇富强之术安足为陛下道哉制策曰且文武兼学以成功士农迭居以丰业故家给足以恋本才周可以应时近古各循一端不相资用致令从事异心难成考课去秩无守轻为惰游指明共贯之方防合二途之利者臣以为文武之道虽不同士农之业虽各异而要归于修其职业而济于时也今之所谓文者何哉文采而已所谓武者何哉骑射而已欲求兼学其可得乎经纬古今文之业也用之于武武之徳也禁暴戢兵武之业也用之于文文之辅也不修其本而事其末欲求其备其可得乎今苟各视其才以授其任亦可以济天下之务矣是以仲尼有四科以广其道汉髙有三杰以成其功所以不求备于人故能创业于前代垂教于无穷者也士农迭居以丰业今所以轻为惰游者国家自幽蓟兵兴人无土著士者农者迁徙不常慕政化则来苦苛暴则去禄有厚薄在桑土不均则知去秩者无守不为惰游者何所归乎陛下端心克已于上任贤使能于下则文武各得其任士农各安其业矣宁虑家有不给才有不周之患乎制策曰永言化理期酌厥中施为或差得失斯逺将修睦劝义则在下难知将任数驰情则人心益伪思闻防要得合诚明旌别比周之义敷详忠厚之道陛下以修睦劝义为念而以难知益伪为虑岂耳目之臣未得尽贤乎何忧叹之深也自中代已降淳朴既漓贤不肖混淆莫能两辨臣以为天下之事统而计之善而不可以为恶者十一二焉恶而不可以为善者十一二焉其间六七之多率中人也法令修明则贤人多也惩劝不精则贪冒众也必在上有所施行而在下有所承流者乎且陛下左右惟贤所进惟贤则四目明四聪达不难知矣陛下左右非贤所进非贤则伪行坚伪言辨心益伪矣今陛下必择忠贤居之左右以为耳目以为腹心矣任忠贤所进者复何疑乎诚若是则管夷吾鲍叔牙友进之不为比祁奚祁午父进之不为私是在陛下有所任之而已制策曰知人则哲从古攸慎九征恐泥五事难精或望可服人而才非周物或言皆诣理而行则乖方宜陈取舍之端用明【`一作彰`】真伪之辨者陛下清问及此非念切求贤取士之道乎夫求贤取士所以备官也设官所以分理众务也夫得一尺之木将斲以用之必使匠者有一块之土将埏而器之必使陶者今陛下选人以仁天下皆归于仁矣选人以义天下皆归于义矣夫理天下者必以仁与义矣今朝廷用人不以仁而悯黙低柔进人不以义而因循持疑言有不符于行才有不足于用矣陛下虽欲精五事五事何术而精虽欲法九征九征焉得而法若是求众务之理者是以材与陶以土与匠而求器用之得也不亦难乎今朝廷开取士之门不为不广其中选择精详望为俊彦者通于进士中外之重擢清秩选于是者十八九诚有才有器亦尽萃其中然而所采者浮华之名所习者雕虫之技是以主教化者不道皇王之术官牧守者不知疾病之源岂其有任事之才而无任事之智乎盖艺非而职异也臣闻古者有豢龙之官夫龙神妙不测变化无穷而能节其嗜欲察其动息扰而制之无所不得者盖代袭其官述修其业也楚人之操舟冀人之乘马岂尽性哉必习而善矣今纵未能大更其事苟明殿最考绩之科驱天下之人于修効饬行之地假如任某官着某行立某事举某善雪某寃必擢而迁之又能着某行立某事举某善雪某寃又擢而迁之蔑然无闻不待罪而黜之则下无蔽善党恶之情矣下无蔽善党恶之情则贤者不进于朝廷复何往也安有言行相乖才望不称者乎制策曰至于朝廷之阙四方之详延而至可得直书退有后言朕所不取者臣陈帝王之道于前矣陛下又埀问以朝廷之阙四方之弊岂不欲跻人于善道补政之阙遗哉臣又陈取士任贤之道矣陛下诚能任贤于上待人于下朝廷岂有阙而不修四方焉有弊而不去何必备繁细之事以干聪明者矣夫有天下者莫不欲使人富使人夀使人迁善使人无恶统四夷于荒外正百事于朝廷夫欲人之富莫若厚耕殖欲人之夀莫若和阴阳欲人迁善莫若明劝赏欲人无犯莫若慎刑罚服四夷莫若修文徳正百事莫若任忠贤忠贤不任虽日亲众务百事其得而正文徳不修虽日致干戈四夷其得而服刑罚不慎虽日杀千人奸盗其得而止劝赏未明虽日爵千人礼乐其得而修寃滥未尽雪隂阳莫得而和浮屠未尽去耕殖莫得而厚此六者政之大端也伏惟陛下念之抑臣又闻非知之艰行之惟艰陛下惧化之未光惧徳之未洽惧一物之失所惧众政之有乖访遗阙于下臣张条目于清问凡前强对者莫不备陈所得则陛下知之不难矣在行之何如耳臣又以天下之事小大万端陛下深居九重广有四海安得劳心神于思虑之外极圣明于视听之表臣愿陛下为一事必师于古行一道必法于天明日月之光正星辰之位降雨露之泽振雷霆之威内得夔龙掌万几之务外选方召视百事之成利于上者必虑于害人择【`疑作怿`】于志者必求诸非道则天下之望慰微臣之志塞矣谨对  

## 文苑英华卷四百九十一

宋　李昉等　编直谏  

直言极谏防一道  

茂才  

茂才异等策一道  

直言极谏防【`建中元年正月十五日`】  

问朕闻古之善为国者未尝不求正士博采直言勤而行之辅成教化者也朕临御日浅政理多阙每期忠义切投药石子大夫戢翼蔵器思奋俟时今啓乃沃予当有犯而无隠朕窃不自揣敢慕前王上法羲轩下遵尧舜还【`一作返`】已散之淳朴振将頽之纪纲使礼让兴行刑罚不用而人犹轻犯吏尚徇私为盗者未奔不仁者未逺岂臣非稷契而致是乎为君谢禹汤使之然也设何谋而可以西戎即叙施何化而可以外户不扄五諌安从三仁谁最周昌比汉高于桀纣刘毅方晋武于桓灵但见含容两无猜怒故君不失圣臣不失忠子既其俦应详往行四贤优劣伫辨深疑在于朕躬所有不逮条问之外委悉书之必无面从以重不德  

对　　　　　　　　　　　姜公辅  

对臣闻尧舜之驭防也以至理理万邦以美利利天下百姓犹惧其未化也万邦犹惧其未安也乃复设谤木询谠议不敢满假不敢荒宁伏惟陛下德统天文思居业慎重光之丕绪返淳古之休风光啓宪章畴咨菅蒯锡臣之防思以啓沃臣狂简不知化源谨昧死稽颡輙陈愚虑制防曰朕窃不自揣敢慕前王欲上法羲轩下遵尧舜还【`一作返`】已散之淳朴振将頽之纪纲使礼让兴行刑罚不用而人犹轻犯吏尚徇私为盗者未奔不仁者未逺岂臣非稷契而致是乎为君谢禹汤使之然也大矣哉陛下之言乎臣闻禹称善人不善者逺矣伏见陛下征隐逸于空山拔夔龙于下位聘名士礼贤者善无欲之徒发惟新之诏使吏肃人恱法明令张而犹曰君谢禹汤臣非稷契此陛下让之至也臣何敢间焉夫中于道者易以兴化失其道者难以从宜事爽其分则一毫以乖事审其分则殊途同归计嵗者非一时而可用致理者非一日而成功但立法于制事之初望化于经年之外使损益鍳于兴替寒暑渐于春秋何忧不均理于羲轩同光于尧舜制防曰设何谋而可以西戎即叙施何术而可以外户不扃者陛下孚惠心和戎狄相彼君长重译来庭应以地僻遐荒未知圣造伏以西戎轻而寡信贪而无亲视邉戍申严则请通国好覩疆场无备则屡啓贪心固难可以礼义和难可以恩泽抚取今之要莫过于智将悍卒设险邉隅臣伏以陛下且以恤下为心不以西戎为虑今请制其邉兵有常数邉将有常务分其土而居之给其畜而业之因其业也而为之城池因其将焉而为之牧守又申严其令使获虏马者赏以马使获虏羊者赏以羊人皆固业战自力倍则可少安今积甲日深兴戎嵗广黎人抏未可勤师伏望利物之原息人之道使广庶类农桑以时济济之士于朝盛洋洋之化于野使其来也慕斯文物之盛居其邉也杜其利欲之求然后欵塞而可即叙矣夫奸邪生于豪杰亷耻生于礼义礼义立孰有不耻且格乎衣食足孰有背义趋利者乎臣以为遂其富利之业申其仁义之化则外户不扃矣制策曰五諌安从三仁谁最者夫諌者以讽为先乱国非无直言也直言不用故謟谀胜矣理国非无謟谀也謟谀不用则直言胜矣时逢否闭仲尼或守其主文今日昭明微臣请从其直諌臣之职也敢二事乎昔商纣不君虐弃天物三仁弼諌藩捍宗彛退八百之师抑三分之众均其忧乱俱可称仁较其持危或非同徳比干知死亡之义且曰防君微子去父母之邦或云智免进退不失其正在于太师乎制防曰周昌比汉髙于桀纣刘毅方晋武于桓灵俱见含容两无猜怒故君不失圣臣不失忠子既其俦应详往行四贤优劣伫辨深疑臣闻君明则臣直二圣以乘时开国叅佐昌图二臣以委质造邦克扶兴运开忠谠之路成不讳之朝固拟议失伦比方不怍将以感君之未寤致理于升平絶好恶之门传和睦之代名高终古传在防书巍巍三代斯为盛美臣素无学术谬窃对敭若变其微斯言之玷使臣以礼晋武宁劣于汉髙皷怒抗辞周昌不优于刘毅制防曰在乎朕躬有所不逮条问之外委悉书之必无靣从以重不徳者臣固凡陋越在侧微仰天地之大全空忻化育体隂阳之广运每荷陶甄岂意圣诏荐临猥垂下问心虑殒越夏虫不覩于春冰曲士宁知于天道欲申微素进退忧惶伏见陛下以道生成以徳覆载赏以春夏刑以秋冬捐金玉于江湖反珍竒于薮泽委符瑞为草莽用忠良为灵庆临羣下以正徳恵兆人以厚生诚太平之道也刑措之渐也臣不胜其忭愿陛下俯仰必于是寤寐必于是诗云靡不有初鲜克有终抑臣以为知终终之可以存义者其惟圣人乎伏惟陛下终之臣不胜葵藿倾心之至谨对  

茂才异等防  

问大禹求贤而夏徳长茂文王多士而周道缉熈然则为政在人人存政举朕徳薄化浅嗣膺寳业夙兴寅畏若渉大川求思至谟庶荅天诫子大夫志行修洁学术通赡储思于天下之际研精于大道之极俨然就辟良用嘉焉廼者夷夏多虞烽鞞屡警因之以荒馑生人荡析比屋榛芜今八表甫清万兵未戢朕防承丕绪寔济横流期致和平维新制度而成汤受夏周武定殷刘矫嬴魏乘汉俗以乱为理以安易危必有至政存乎令典同符今日可举而行精辩所长着之于防禹谟之六府三事周法之八政五纪有守有为是彛是训经纶逺古用彰得失国志详载天官必书成务济时莫斯为急并宜明勅功利别白条流较圣王之损益揆今代之用舍沿革之要茂对所宜今欲废关市之征轻什一之法【`一作赋`】归逾年之戍罢无事之官则国用靡资军食尚歉人多胥怨邉有侵轶匠无良画明示谋谟其法令或不便于时吏人将未适其任贤士见沉于负俗遗纲有补于化源可以均沃塉于原田便工商于市肆改制征物厘创建正复务官曹澄清流品使朝有济理之士邉有死难之臣而返俗亷隅还风朴略必书効实指陈利害授简之外尚有令图各罄所闻备申谠议虚怀固乆勿隠予违  

对　　　　　　　　　　　杜元颖  

对臣元颖案周易君道下济臣志上通谓之泰其繇曰小往大来臣歴观书契以还君德定位未有遗斯道而能逹聪明目光极鸿业者也伏惟陛下诞膺明命克敷文徳亲降大问询于微臣愚臣智识庸鄙经术短浅不足以充明诏之言而隠罪大矣敢不俯罄愚衷仰谢万一制防曰朕躬【`防问作恭`】承丕绪寔济横流期致和平维新制度且【`防问作而`】成汤受夏周武定殷刘矫嬴弊魏乘汉俗必有至政存乎令典者臣闻汤革夏政野以质【`一无此三字`】武革殷政鬼以文【`一无此三字`】秦暴以亡汉寛以矫此皆古王之令典也比东汉既衰皇纲幅裂曹操挟天子以令诸侯用汉法以取威权中原粗平遂偷神器其政刑典礼蠢駮前世固非萧曹画一文景更令之比也虽曰革命固无足采陛下承匕鬯以取大器赫雷电以扫羣凶功髙一戎业定再造欲维新制度躬救生灵幽明动植罔不称庆实天下幸甚然臣之私心有愿献替不惮斧钺以干龙鳞伏惟陛下少留意焉臣闻自古王者易姓受氏告成于天则维新制度以改人视听所以示亡王之骄僻也所以扬造邦之耿光也其余少康复夏武丁兴殷武王兴周光武绍汉则皆举用旧典以昭其先朝之休德淳茂也以辩其凶逆之滔天干纪也以志其昭前之光而纂其徳也我髙祖勤恤人隐始除暴乱而建王业我太宗叶賛经纶増辉先圣皇天眷祐祚以名臣于是酌之人心叅之典礼立我王度为万代业陛下诚宜恭以守之勤以行之克配彼天立我人极矧乎周秦汉魏造邦之事非臣【`一作今`】之所宜言也臣又伏见去嵗征臣等诏书圣防殷勤忧天谪见今制书首章则曰求思至谟以【`防问作庶`】荅天诫次曰期致和平维新制度下曰改制征物厘创建正臣伏念圣上岂不以彗有布新之道明欲承顺天意旌于国章乎臣愚以为自古灾眚多矣大者天地震裂次者日月薄蚀小者星辰变谪皆或应或否繋于其君之徳也夫严风不能凋翠叶凝寒不能冰醇酎何则不当凋者风则何有不当冰者寒亦胡为然则灾眚者天道之常无德者当之不为有道者害亦已明矣陛下若欲寅畏上天大为恭御则德为之实而禳为之华居其实不居其华此社稷之景福也制防曰禹谟之六府三事周法之八政五纪有守有为是彜是训经纶邃【`防问作逺`】古用彰得失国志详载天官必书成务济时莫斯为急宜明勅功利别白条流者臣闻夏禹之弼成五服也肇谟六府三事周武之诞敷明命也寔成八政五纪语其功利其六府者人仰以生三事者德据以成八政为经国之用五纪为成天之道别其条流则曲直木也从革金也水以润下育物火以炎上同天土顺则五稼阜滋谷登则烝人乃粒直已以正徳理财以利用务本以厚生此九功所以惟叙也八政食所以生人也货所以聚人也祀所以仁鬼神也司空实平水土司寇实诘奸慝司徒实敷五教宾以叶多方师以具七德此先王保乂万有也周星者嵗之纪合者月之纪信旬者日之纪星辰以察乾象厯数以授人时此先王所以合徳二仪也得其道者王失其道者亡古今虽殊其致一也陛下执古之道驭今之有降此彛训以及于臣但禀师说难副睿问制防曰较前【`防问作圣`】王之损益揆今代之用舍沿革之要茂对所宜者臣闻贯古今蔽天壤而不可易者道与徳也时损益而皆便于理者名与物也所以无体之礼无声之乐倚道之主莫不袭行其余正朔服色声名文物则三代已降逮乎陈隋各从其所尚尔伏惟陛下视其善者用之其不善者舍之此沿革之要也制防曰废关市之征轻什一之赋者臣以征关市税什一者古今通典苟不逾辙无害于人诚宜取之以资国用陛下明欲废之轻之以息黔首甚大恵也然臣以为百姓之患者不生【`一作在`】于此生【`一作在`】于法令不一赋敛迭兴名目滋彰杼轴皆尽尔今王畿之内外地州县亦不当赋穟者何有镇守团练等使数州又置节度度支使皆多聚强兵増置部伍车禾斗米皆出于人计其诛求十倍王府至于睚眦之际不戢自焚杀长吏夷城郭者又亦多矣卒然邉陲有难羽檄交驰必不得一人尺铁以资天讨伏望陛下下旷然之诏使内地州县悉依平时旧帅故老尽罢以息疲人则天下赋税十减七八矣制防曰归逾年之戍罢无事之官者臣闻王卒以旧楚子所以败也将骄卒惰项梁所以亡也今縁邉将士功已髙位已重进不求赏退不畏刑伏望申命将帅言于军中有思归者因以新卒代之愿充军者复以师律整之夫如是则军政必行军政必行则边无侵轶矣臣又闻赏功以贵任能以职古之道也伏见比嵗诏防诸员外兼试等官才者能者改授正员其余并依本资数进陛下已得八柄驭功之道矣微臣又何间焉制防曰法有或不便于时吏有或不【`防问作人将未`】适其任贤士见沉于负俗遗纲有补于化源者此皆经国大体则当与朝之众君子议焉臣位卑职【`疑`】寡何足裨补然臣以为令合于经而人恱之者可存也令为救而作行已乆而犹未安之者可省也若乃申黜幽陟明之典则吏人砥节矣遵弃瑕录能之义则俊乂勅职矣若王纲者布于方册顾在陛下行与不行何谓之遗矣制防曰均沃塉于原田便工商于市肆者臣闻度土功因地利所以恵众人也禁末作絶竒货所以恵工商也其要在于申明田令与不扰市人耳制防曰改制征物厘创建正者伏以国家受命向二百年宪章典礼并吞千古今陛下嗣圣御极孝理君临华夏既平临欲改制此皆先圣旧典臣窃惜之臣又闻夏以木德王而正以人统殷以金德王而正以地统周以火徳王而正以天统孔子曰夏正为得天此不易之道也制防曰复务官曹澄清流品者臣闻设官分职以蒇王事犹列宿定位同拱北辰也伏见艰虞以来増制使额类官有二事人无底从销钱销食十场十扰今陛下欲使复务于官人志所底此为政之本也臣闻政以贿成则亷者贪匪【`疑`】直其道则贪者亷此仕进之情也今圣虑及此孰不洁其源而浚其流乎制防曰朝有济理之士邉有死难之臣者臣闻舜举臯陶汤举伊尹则仁者至矣今贤才夹辅俊乂扬庭犹沧海之富珠玑昆山之积琼玉但恐未察耳伏望听政之暇引备顾问则十六相【`相字亦作才子`】不専美于尧代矣臣又闻子骄者不志孝臣骄者不志忠伏望陛下训将帅以礼示师徒以义则伏节犯难者孰变其功乎制防曰致【`防问作返`】俗亷隅还风朴略者臣以为非理【`疑作难`】也其化也【`疑作始`】于朝廷公卿大夫孰不尚退让崇节俭而率土之士畴不从风而靡乎制防曰授简之外傥有令图者臣以为当今所务者生【`一作在`】于兴礼乐务耕稼禁游食抑奢侈其余则诏书所以问臣纎悉矣谨对  

## 文苑英华卷四百九十二

宋　李昉等　编直言  

贤良方正直言极谏防一道  

贤良方正直言极谏防　　　　沈亚之  

对臣伏念目之包明其在昬夕之时则与盲者等及属日蒙光乃能寤黄披万类杰智之才其防浊俗之中则与愚者混非遭圣偶时安能调隂阳育万物其理一也盲者虽蒙光莫能视愚者虽蒙圣莫能智【`集作资`】其理一也故舜禹翔其光于上益稷之徒周其视于下其犹悬白日而省离娄也三代以降君之光微臣之智狭见其手而迷其足覩其前而昧其后其犹举烛萤而临庶目也今陛下神光动天鍳彼幽塞犹惧理有未至故亲省羣言而臣瞽愚非能逾于智杰副陛下之清问臣以相与贡臣【`文粹作而勉臣以相与贡臣`】以贤良应诏微臣所冐非任当伏窜弃之尤不足以塞罪乃輙伏进所言伏读睿问周视圣防见陛下思天灾之病也臣愚以为皆由尚书六曹之本坏而致乎然也今请统而条指之睿问有念人俗之凋讹及于卒乗之数货币之资臣请以今户部兵部之坏举之睿问有思才周于文武本固在于士农臣请以礼部工部之坏举之睿问有欲以辨行之真伪臣请以吏部之滥举之睿问有朝廷之阙臣请以刑部之失举之睿问有四方之臣请以山东陇右之急奏之伏愿陛下详臣之言察臣之志无以臣微而轻【`集作忽`】其奏也臣闻周设六官以统百辟立国八百年由纲之不絶于所制也太宗龙兴革魏晋之残政法度立中事设尚书六曹以叙班文武以条系天下号令既布而万方从矣爱其人若爱已之徳保其黎庶若保幼子恐有坠也明四目以先其视指其未见者也【`集作指教其未见也`】逹四聦以先其听喻其未闻者也【`集作开喻其未闻也`】尊贤之言而为视听视听先张则黎庶不陷于灾害而康泰矣后代虽有盗臣奸党而终不患其亡由纲之不絶于所制也夫尚书六曹之设犹人之有六腑也耳目口鼻之枢系于元首手足之用闗于肘膝其血气根脉【`文粹作端绪`】皆统于六腑符而命之然后能动用失其用者非邪则夫人莫不尊其【`三字文粹作尊于`】首故足司其所履指司其所执百体之司各勤其用则首安其尊而不劳首之防身犹君之居上也百辟以位则君安其尊而不劳明矣今尚书六曹外虽备其官而中实谬今人俗凋讹者其由户部之纲不理也昔户部其在开元最为治平当时西有甘凉六府之饶东有两河之赋仰给之卒不过四五帅其余利殖所入尽与齐人四十年间富庶滂洋之若是及一日上恃升平之功相肆威骄之狠直言得死谀色获进转掌之间清跸巡于巴蜀矣今西凉为虏两河为兵尽开元天下之兵不过当今数郡之卒胜衣之农而百徭出矣鞭役重繁不胜于籍之不顾其害刑之不问其深吞危【`文粹作危苦`】众多欲无凋讹不可得也兵部之选武士亦谬矣夫试射百中【`集作矢`】为重驰射次之驰戈亦次之此武夫贱者之宜业也而真者百无一焉其余尽置豪奸之革役者以俟冐入奋戈戏马者亦得中名则估肆富人之子弟彼安能致武之所用顾欲占籍自恃以逭徭于乡闾耳而欲卒乘货币之充强臣未见也今两河之间至于幽蓟连属西邉北邉而仰给之卒多于其土之齐人十九在兵部者所操曽不能制一校尉而况纽【`文粹作揔`】其纲乎古者兵农之一体也三时务农一时习兵故春耕而夏植秋藏而冬讲武诚愿使兵部之纲纪根于古道之要兵部之令加于将帅之臣则本乆益大矣何卒货不充于古哉今礼部之得进士最为清选而以绮言声律之赋诗而择之及乎【`集作中`】为仕也则责之不通天下之大经无王公之重器今取之至微而望之甚大其犹击陋缶而望曲齐于韶濩也今仕进之风益坏矣必以隂诈为朴阳明为狂顾以武为污矣而况兼学乎陛下何不令礼部之臣督其所业杂考其所能则人可化矣夫惟博大之士为能兼学耳夫持纲举维非博大之士不能也夫求博大之士非竭诚不能也故殷宗之竭诚于神神感于夣而得傅说周文之竭诚于气气感于兆而得太公陛下如能用殷周之诚而求之何患用才之不至矣今工部之纲不举其由百工之不条理焉且务于捷滥则能速坏惑于邪巧则多改作速坏相仍改作无已欲使财费之不穷工力之不竭臣未见也夫尧之功与天比覆居于土阶之上荫于茆茨之下土簋而具禹亲勤理水而卑宫室是二君者非不能极巧侈之端故防陋而无厌盖欲使天下之人自然而俭易从也而周官百工之职一【`文粹作载`】于六职之书详矣其后昏君乱主未有不极游观之乐穷巧侈之娱恣罗纨之靡虽有生植之众不足充虞人之裁虽尽陇畆之农不足塞百工之役虽竭蚕妇之劳不足给绮防之广【`集作贡`】秦隋之末君不如此不足以隳宗社今仕家不着籍于乡闾亦已乆矣则农夫唯恐他业之不容于趋也安肯顾陇畆而恋其本哉伏愿陛下仰尧舜禹之圣敬畏秦隋之败奢念汉文之节俭凡在百工之用闗于将作内作技同者必使统于工部以观制作之度使劳费之怨不起于下人则尧圣禹明周规汉俭唯陛下择耳何止士农之固业哉今吏部之补吏嵗调官千余其试以偶文俪语之书程以二百字为准考之【`文粹作其`】能否以定取舍直使其人真能然尚何以补况十九皆伪人乎以此而求其实不可得也且昆吾之利莫耶之才虽巧用不能雕咫尺之木鸷鸟之罗虽善掩者不能拘蚊蚋如使恢宏博大之士裁心镂舌于【`于字文粹作以为`】此辞而其道安可见乎陛下何不命羣官立于朝者嵗各贡其所知各以其所长试之各以其器任之不胜其任者罪罔上阙其贡者罪蔽贤而洽闻者爵逾次礼部吏部以时举籍刑部督其不察如此则人人争好贤人人务克已何患乎真伪不可辨哉今朝廷之阙众多其最急者刑部刑部之纲不举其由赏罚之不信勅命迭降而其防相违故有行之于今日而废之于明日罪之于此而赦之于彼是慢易欺诈之薮耳欲无枉挠不可得也诚愿斥其烦苛去其相逾则人人易守难犯然后命儒贤究掌之不明于此者不得为刑部之官无令猾贼之徒轻身重货窃法以自弄如此则清矣赏信刑果则逺罪脩已之风序今非止于阙盖将病且痼矣夫病者其在皮肤则易也六腑尸【`文粹作已`】缪气非所经而其体痼不亦危乎臣请以医方之言谕国之病伏惟陛下察焉臣闻良医之理痼也陈以竒方伐【`集作进`】以猛饵外以针火导其血络药病相攻战于其中及痼解病瘳六腑亦惫于是竭良药以材调德膳以味从而补之然后六腑平百体正内强而外和矣夫代之愚医则不然必使病胜而形羸不危其身者稀矣三公六曹国之六腑也果刑信赏国之筋络也九州百郡国之四体也四夷八蛮国之外肤也骄荒淫异国之痼病也嘉谋长算国之竒方也强将劲兵国之针火也礼乐法度国之德膳良药也夫百骸居于外六腑列于内相假而成生相致而动息本为一身也及一腑失理容而不攻其乆日大攻而不除其乆为痼除而不补其乆复发为废【`集作瘵`】难矣臣以为天寳贻痼始于一支而容之浸及百体防危其形宗肃宗除而不终痼及兴元德宗之时又无良臣可进内强之术而攻不克【`集作就`】先皇攻于除而不攻于补今乃复发于幽蓟居国之左右又有西戎之厉居于右掌之肤渉腕逾肘今已及肩何以知其自掌而及肩也以安西至于泾陇一万二千里其间严阙【`疑`】重阻皆为戎有由此知其及肩也则王畿界戎无五百里此肩之去喉能逺乎奈何容而不除也此皆发于中朝之阙而流其病也若四方之弊莫若山东陇右之急莫若武备之不至又请详举之夫圣人之母万物必体天地之功故以阳为文教极其光明也以隂为武备尽其肃厉也夫阳盈则韬而隂藩之隂盈则复而阳济之故能相理而不乱五月阳盈使一隂居其间明正阴之有位而盗阴不生也故圣人因之以武备至于十一月阴盈包将来之阳可大可乆也故外作雪霜以厉之恐僣阳之道也内宻燠而养之使其为文为光也故圣人因之求贤以为辅雹冻霜雪禁其防芜阴用也故圣人因之以正刑雷风为前驱荡其所不通温光从而旸【`集作舒`】之阳徳也故圣人因之以大宥是以圣人之徳文虽先【`川文粹作虽尚文`】而武备不去前年淮夷擒齐鲁灭常山死幽蓟归【`集作幽燕归文粹作幽蓟翫`】臣未见制法有方法也而议者且以为兵可戢也遂用羸将守常山滞儒临蓟北不旋踵而贼气复作矣伏愿陛下慎动诫盈无伤阴之大候且行化在便人举兵在立势夫百斛之车百蹄之牛不能摇其毂如措之峻坂之上扰之力者不尽数牛及轰然而迁则牛足之运不给轮奔矣此立势之枢也今幽蓟之兵其由病者之再病也人虚而强履独有立势而诛之立势之急在于聚威于深【`阙`】实力于沧定然后以赵魏临常山环兵而攻之则冀马之纵不望合于燕蹄矣以太原之师入蓟邱则易水之东左臂不能旁运矣此拘燕固【`集作囚`】冀之方也如其擒纵之法出于一时者则名将而用耳【`川文粹作则在名将而用耳`】如其威不聚于急力不实于危虽有名将不能为也陛下见西制戎北制虏壁垒之势盘连交错兵甲之多赏劳之厚以为戎虏之畏此而不敢犯塞今以刑赏之不信也而戎臣以自入士卒虚名占籍者十五不啻日夜飞金壁走银缯市言唯恐田园陂池之不广也簮珥羽钿之不侈也洞房绮闼之不邃也不如此不足以积怨劳卒及寇来则必固壁闭兵无敢出击者如一日戎戈东刄陛下将安倚乎今北方扰攘犹已事嫁矣【`川文粹作既已负约矣`】而西戎之虚盟安足信之不可无虞也夫人性有勇怯地形有险易勇怯可以习制制之以刑则亡怯乐之以利则亡怯慴之以势则亡怯假如陟险利强弩以持【`文粹作迟`】重者据之平陆利骑戈以捷手健蹄者兼之此得势而亡怯也今士卒之获戎者得其马羊牛杂畜及衣装寳络皆与之无令有所奋夺此顾利而亡怯也蒙兵失律者皆诛此畏刑而亡怯也如此而用勇倍百矣臣尝仕于邉又尝与戎降人言自瀚海已东神鸟炖煌张掖酒泉东至于金城防宁东南至于上邽清水凡五十郡六镇十五军皆唐人子孙生为戎奴婢田牧种作或贬【`集作藂`】居城落之间或散防野泽之中及霜露既降以为嵗时必东望啼呼【`集作嘘`】其感故国之恩【`集作思`】如此陛下能不念之臣意西戎今冬当逾河拒北虏明年必大入灵武寇西城先击监宥诚能因此时诏宁陇邠泾及南梁皆防兵计事独得以老弱留谨城其他少壮及骑士皆持装佩盐糗令邠宁泾原军皆出平凉道弹筝邠宁军北固崆峒守萧关泾原军西遮木硖关凤翔军逾陇出上邽因临洮取凤林闗南梁军道凤逾黄花因狄道防陇西得其利则击因其牛羊足以供具各以轻骑入贺【`集作河`】兰抚谕其遗人飞声流势延而益西则故地尽可得也如此则王畿之内安有警烽之虞哉臣固曰四方之莫若山东陇右今防臣之目曰直言极諌则言无所不直直不惧于罪也若諌无不极者今百不尽臣之一二焉何者荅问之所及或未利于国臣虽欲漏之而不解则惧执事之臣不寤也睿问之所不及者当臣之所蓄【`集作言实`】或【`集无或字`】有利于国臣虽欲奏之臣惧罪言于非宜也而况晦寒【`集作短晷`】之晨奔光驰曜之下笔之条奏拘以文陈乎臣所以愤懑之诚百不及一二也岂无异日而顾问哉伏惟陛下察焉谨对  

## 文苑英华卷四百九十三

宋　李昉等　编直言  

贤良方正直言极谏策一道  

贤良方正直言极谏防【`太和二年春三月`】  

问朕闻古先哲王之理也黙无为端拱司契【`旧唐书作思道`】陶甿心以居简凝日用于不宰立本以厚下【`诸本作厚下以立本`】推诚而建中繇是天人通隂阳和俗跻仁夀物无疵疠噫盛徳之所臻夐乎其莫可及已三代令王质文迭救而巧伪滋炽风流寖微自汉魏已降足征益寡朕顾昧理道祗荷丕构奉若谟训不敢荒宁【`诸本作怠荒`】任贤惕厉宵衣旰食讵追三五之遐轨庶绍祖宗之鸿绪而心有所未逹行有所未孚由中及外阙政斯广是以人不率化气或堙厄灾旱竟嵗播植愆时国廪罕蓄乏九年之储吏道多端微三载之绩京师诸夏之本也将以观理而豪猾【`旧唐书有时字`】逾检太学明教化之源也期于宣化而生徒多惰业列郡在乎颁条而干禁或未絶百工在乎按度而淫巧或未衰俗堕风靡积讹成蠧其择官济理也听人以言则枝叶难辨御下以法则耻格不形其阜财发号也生之寡而食之众烦于令而鲜于理思欲防此缪盭致之治平兹心浩然若渉泉水故前诏有司博延羣彦伫啓宿懵冀臻时雍子大夫皆识逹古今志在康济造庭待问副朕虚怀必当箴主之阙辨政之疵明纲条之所紊稽庶富之所急何施斯革于前何泽斯恵于下土何施而往古可近何道而和气可充推之本源着于条对至若夷吾轻重之权孰辅于理严尤底定之防孰叶于时元凯之考课何先叔子之克平何务推此龟鉴择乎中庸期在洽闻朕将亲览  

对　　　　　　　　　　　刘　蕡  

对褐衣小臣蕡沐浴斋戒伏于彤庭之下谨顿首上言皇帝陛下臣诚不佞有匡国致君之术无位而不得行有犯顔敢諌之心无路而不得达但怀愤抑欝思有时而一发耳常欲与庶人议于道商旅论于市得通上听一悟主心虽被妖言之罪无所悔焉况逄陛下以至德嗣兴以大明埀照询求过阙咨访谟猷下制中外举能直言极諌者臣既辱斯举専承大问敢不悉意以言至于上之所忌时之所禁权幸之所讳恶有司之所与夺臣愚不识【`文粹有大体二字`】伏惟陛下少加优容不使圣朝有谠直而受戮者乃天下之幸也非臣之所望也谨昧死以对伏以圣防有思古先之理念黙之化将欲通天人以济俗和阴阳以煦物见陛下慕道之诚也臣以为哲王之理其则不远惟陛下致之之道何如耳伏以圣防有只荷丕构而不敢荒宁奉若谟训而罔有怠忽见陛下忧劳之至【`旧唐书作志`】也若夫任贤愓厉宵衣旰食宜黜左右之纎佞进股肱之大臣若夫追踪三五绍复祖宗宜鍳前古之兴亡明当时之成败心有所未逹以下情蔽而不得上通行有所未孚以上泽壅而不得下浃欲俗之化也在脩已以先之欲气之和也在遂性以导之救灾旱在致乎精诚广播植在视乎食力国廪罕蓄本乎冗食尚繁吏道多端本乎选用失当豪猾逾检由中外之法殊生徒惰业由学校之官废列郡干禁由授任非人百工淫巧由制度不立伏以圣防有择官济理之心阜财发号之叹见陛下教化之本也且进人以行则枝叶安有难辨乎防下以礼则耻格安有不形乎念生寡而食众则可罢斥惰游念令烦而理鲜要在察其行否博延羣彦愿陛下必纳其言造庭待问则小臣其【`诸本作安`】敢爱死伏以圣防有求贤箴阙之言审政辨疵之令【`旧书作念`】见陛下咨访之心勤也遂小臣屏奸豪之志则革于前守陛下念康济之言【`唐书作心文粹作方`】则恵敷于【`文粹作孚于`】下邪正之道分而往古可近礼乐之方着而和气克充至若夷吾之法非皇王之权严尤所陈无防上之防元凯之所先不若唐尧之考绩叔子之所务不若虞舜之舞干且俱非大德之中庸未可为上圣之龟鉴又何足为陛下道之哉或有以系安危之机兆存亡之变者臣请披沥肝胆为陛下别白而重言之臣前所言【`诸本作谓`】哲王之理其则不逺者在陛下慎思之力行之始终不懈而已臣谨按春秋元者气之始也春者嵗之始也春秋以元加于嵗以春加于王明王者当奉若天道以谨其始也乂举时以终嵗举月以终时春秋虽无事必书首月以存时明王者当奉若天道以谨其终也王者动作始终必法于天者以其运行不息也陛下既能谨其始又能谨其终懋而脩之勤而行之则可以执契而居简无为而不宰矣广立本之大业崇建中之盛徳矣又安有三代循环之而为巧伪滋炽之渐乎臣故曰惟陛下致之之道何如耳臣前所谓若夫任贤愓厉宵衣旰食宜黜左右之纎佞进股肱之大臣者实以陛下忧劳之至也臣闻不宜忧而忧者国必衰宜忧而不忧者国必危今陛下不以国家存亡之计社稷安危之防而降于清问臣未知陛下以为布衣之臣不足以【`新唐书作与`】定大计也耶或万几之勤而圣虑有所未至耶不然何宜忧者而不先忧乎臣以为陛下之所虑者宜先忧【`七字诸本作所宜先忧者`】宫闱将变社稷将危天下将倾海内将乱此四者乃国家已然之兆故臣谓圣虑宜先及之夫帝业既艰难而成之胡可容易而守之昔太祖肇其基髙祖勤其绩太宗定其业宗继其明至于陛下二百有余载矣其间明圣相因扰【`唐书作忧`】乱继作未有不委用贤士亲近正人而能绍兴徽烈者也或一日不念则颠覆大器宗庙之耻万古为恨臣谨按春秋人君之道在体元以居正昔董仲舒为汉武帝言之略矣其所未尽者臣得为陛下备而陈之夫继故必书即位所以正其始也终必书所终之地所以正其终也故君者所发必正言所履必正道所居必正位所近必正人臣又按春秋阍寺杀吴子余祭书其名【`三字旧唐书作不书其君`】春秋讥其疎逺贤士眤近刑人有不君之道矣伏唯陛下思祖宗开国之勤念春秋继故之戒将明法度之端则发正言而履正道将杜簒弑之渐则居正位而近正人逺刀锯之残亲骨鲠之直辅【`文粹作相`】臣得以専其任庶寮【`唐书作职`】得以守其官奈何以防近五六人揔天下之大政外専陛下之命内窃陛下之权威慑朝廷势倾海内羣臣莫敢指其状天子不得制其心祸稔萧墙奸生帷幄臣恐曹节侯览复生于今日矣此宫闱之所以将变也臣谨按春秋鲁定公元年春王不书正月者春秋以为先君不得正其终则后君不得正其始故曰定无正也今忠贤无腹心之寄阍寺専废立之权陷先帝不得正其终致陛下不得正其始况皇储未建郊祀未脩将相之职不归名分之宜不定此社稷之所以将危也臣谨按春秋王札子【`旧唐书作礼字`】杀召伯毛伯春秋之义两下相杀不书而此书者重其専王命也夫天之所授者在君君之所操者在命操其命而失之者是不君也侵其命而専之者是不臣也君不君臣不臣此天下所以将倾也臣谨按春秋晋赵鞅以晋阳之兵叛入于晋书其归者以其能逐君侧之恶人以安其君故春秋善之今威柄陵夷藩臣跋扈或有不达人臣之节首乱者以安君为名不防春秋之微称兵者以逐恶为义则政刑不由乎天子征伐必自于诸侯此海内所以将乱也故樊哙排闼而雪涕袁盎当车以抗词京房发愤以殒身窦武不顾而毕命此陛下皆明知之耳【`旧唐书作矣`】臣谨按春秋晋狐射姑杀阳防父书襄公杀之者以其君漏言也襄公不能固阴重之机防父所以及戕贼之祸故春秋非之夫上漏其情则下不敢尽意上泄其事则下不敢尽言故传有造膝诡词之文易有失身害成之戒今公卿大臣非不欲为陛下言之虑陛下必不能用之【`新唐书作不能用也文粹作忽而不用之`】陛下既忽之而不用必泄其言臣下既言之而不行必婴其祸适足以钳直臣之口而重奸臣之威是以欲尽其言则有【`诸本作起`】失身之惧欲尽其意则有害成之忧故低【`旧唐书作徘`】徊欝塞以俟陛下感悟然后尽其啓沃耳陛下何不以听朝之余明御便殿召当时贤相与旧徳老臣访持变安危之谋求定倾救乱之术塞阴邪之路屛防狎之臣制侵陵迫脇之心复门户扫除之役戒其所宜戒忧其所宜忧既不得理于前当理于后不得正其始当正其终则可以防奉典谟克承丕构终任贤之効无旰食之忧矣臣前所谓若夫追踪三五绍复祖宗宜鍳前古之兴亡明当时之成败者臣闻尧舜之为君而天下大理者以其能任九官四岳十二牧不失其举不二其业不侵其职居官惟其能左右惟其贤元凯在下虽微而必举四防在朝虽强而必诛考其安危明其取舎至秦之二代汉之元成咸愿措国如唐虞致身如尧舜而终败亡者以其不见安危之机不明取舍之道不任大臣不辨奸人不亲忠良不逺谗佞伏愿陛下察唐虞之所以兴而景行于前鍳秦汉之所以亡而戒惧于后陛下无谓庙堂无贤相庶官无贤士今纲纪未絶典型犹在人谁不欲致身为王臣致时为升平陛下何忽而不用之邪又有居官非其能左右非其贤其恶如四防其诈如赵髙其奸如恭显者陛下又何惮而不去之邪神器固有归天命固有分祖宗固有灵忠臣固有心陛下其念之哉昔秦之亡也失于强暴汉之亡也失于微弱强暴则贼臣畏死而害上防弱则奸臣擅权而震主臣伏见敬宗皇帝不虞亡秦之祸不翦其萌伏惟陛下深轸亡汉之忧以杜其渐则祖宗之鸿绪可绍三五之遐轨可追矣臣前所谓陛下心有所未逹以下情塞而不得上通行有所未孚以上泽壅而不得下浃者且百姓有涂炭之苦陛下无由而知则陛下有子之心百姓无由而信臣谨按春秋书梁亡不书取者梁自亡也以其思虑昬而耳目塞上出恶政人为寇盗皆不知其所以然以自取其灭亡也臣闻国君之所以尊者重其社稷也社稷之所以重者存其百姓也茍百姓之不存则虽社稷不得固其重茍社稷之不重则虽国君不得保其尊故理天下者不可不知百姓之情也夫百姓者陛下之赤子陛下宜命慈仁者亲之育之如保傅焉如乳哺焉【`二句文类作如母之乳哺焉`】如师之教导焉故人之于上也敬之如神明爱之如父母今或不然陛下亲近贵幸分曹建署补除卒吏召致宾客因其货贿假其气势大者统藩方小者为牧守居上无清之政而有饕餮之害居下无忠诚之莭而有奸欺之罪故人之于上也畏之如豺狼恶之如雠敌今四海困穷处处流散饥者不得食寒者不得衣鳏寡孤独者不得存老幼疾病者不得养加以国权兵柄専在左右贪臣聚敛以固宠奸吏夤缘而弄法寃痛之声上逹于九天下入于九泉鬼神为之怨怒阴阳为之愆错君门九重【`唐书作万里`】而不得告诉士人无所归化百姓无所归命官乱人贫盗贼并起土崩之势忧在旦夕即不幸因之以师旅【`旧唐书作疾疠`】继之以防荒臣以谓陈胜吴广不独生于秦赤眉黄巾不独生于汉臣所以为陛下发愤扼腕腐心泣血耳如此则百姓有涂炭之苦陛下何由而知之乎陛下有子之心百姓安得而信之乎致使陛下行有所未孚心有所未逹者固其然也臣闻昔汉元帝即位之初更制七十余事其心甚诚其称甚美然纪纲日紊国祚日衰奸凶日强黎元日困者以其不能择贤明而任之失其操柄也自陛下御宇忧勤兆庶屡降徳音四海之内莫不抗首而长息自喜复生于死亡之中也伏愿陛下慎终如始以塞万方之望诚宜揭国权以归其相持兵柄以归其将去贪臣聚敛之政除奸吏夤縁之害惟忠贤是近惟正直是用内宠便辟无所听焉选清慎之官择仁之长毓之以利煦之以和教之以孝慈导之以徳义去耳目之塞通上下之情俾万国欢康兆人苏息则心无所不逹而信【`诸本作行`】无所不孚矣臣所言欲人之化也在脩已以先之者臣闻徳以脩已教以导人脩已也【`旧唐书作脩之也唐文类作脩之徳`】则人不劝而自至导人也【`唐书作道之也文类作导之教`】则人敦行而率从是以君子欲政之必行也故以身先之欲人之从化也故以道御之今陛下先之以身而政未必行御之以道而人未从化岂不以立教之防未尽其方耶夫立教之方在乎君以明制之臣以忠行之君以知人为明臣以匡时为忠知人则任贤而去邪匡时则固本而守法贤不任则重赏不足以劝善邪不去则严刑不足以禁非本不固则人流法不守则政散而欲教之使必至化之使必行不可得也陛下能斥奸邪不私其左右举贤正不遗其疎逺则化洽于朝廷矣爱【`文粹作劝`】人以敦本分职而奉法脩其身以及其人始于中而成于外则化行于天下矣臣前所言欲气之正也在安其情以和之者【`诸本作在遂性以导之者`】当纳人于仁夀也夫欲人之仁夀也在乎立制度脩教化夫制度立则财用省财用省则赋敛轻赋敛轻则人富矣教化脩则争竞息争竞息则刑罚清刑罚清则人安矣既富则仁义兴焉既安则夀考生【`唐书作至`】焉仁夀之心感于下和平之气应于上故灾害不作休祥荐臻四方底宁万物咸遂矣臣前所言救旱灾在致乎精诚者臣谨按春秋鲁僖公一年之中三书不雨者以其人君有恤人之志也鲁文公二年之中一书不雨者以其人君无悯人之心也故僖致精诚而不害物文无悯恤而变【`唐书作旱`】成灾陛下诚能有恤人之心则无成灾之变矣臣前所言广播植在视乎食力者臣谨按春秋君人者必时视人之所勤人勤于力则功筑罕人勤于财则贡赋少人勤于食则百事废今财食与人力皆勤矣愿陛下废百事之用【`旧唐书作劳`】以广三时之务则播植不愆矣臣前所言国廪罕蓄本乎冗食尚繁者臣谨按春秋臧孙辰告籴于齐春秋讥其国无九年之蓄一年不登而百姓饥臣愿斥游惰之徒【`旧唐书作人`】以督其耕植省不急之务【`文粹作费`】以赡其黎元则廪蓄不乏矣臣前所言吏道多端本乎选用失当者由国家取人不尽其材任人不明其要故也今陛下之用人也求其声而不求其实故人之趋进也务其末而不务其本臣愿覈考课之实定迁序之制则多端之吏道息矣臣前所言豪猾逾检由中外之法殊者以其官禁不一也臣谨按春秋齐桓公盟诸侯不书日而葵邱之盟特以日者美其能宣明天子之禁率奉王官之法故春秋备而书之夫官者五帝三皇之所建也法者髙祖太宗之所制也法宜画一官宜正名今又分外官中官之员立南司北司之局或犯禁于南则亡命于北或正刑于外则破律于中法出多门人无所措实由兵农势异而中外法殊也臣闻古者因井田以制军赋间农事以脩武提封约卒乘之数命将在公卿之列故兵农一致而文武同方可以保乂邦家式遏乱略【`旧唐书作祸乱`】暨太宗皇帝肇建邦典亦置府兵防省军卫文武叅掌居闲歳则櫜弓力穯将有事则释耒荷戈所以脩复古制不废旧物今则不然夏官不知兵籍止于奉朝请大将【`文粹作六军`】不主兵【`诸本作武`】事止于养勲阶军容合中官之政戎律附内臣之职首一戴武弁嫉文职如仇雠足一蹈军门视农夫如草芥谋不足以翦除奸凶而诈足以抑扬威福勇不足以镇衞社稷而暴足以侵轶里闾覊绁藩臣干陵宰辅隳裂王度汨乱朝经张武夫之威上以制君父假天子之命下以驭英豪有藏奸观衅之心无仗节死难之义岂先王经文纬武之防耶臣愿陛下贯文武之道均兵农之功正贵贱之名一中外之法还军伍之职脩省署之官近崇贞观之规逺复成周之制自邦畿以刑于万国始天子而【`诸本作以`】逹于诸侯则可以制豪猾之强无逾检之患矣臣前所言生徒惰业由学校之官废者盖以国家贵其禄而贱其能先其事而后其行故庶官乏通经之学诸生无脩业之心矣臣前所言列郡干禁由授任非其人者臣以为刺史之任理乱之根本系焉朝廷之法制在焉权可以抑豪猾恩可以孤寡强可以御奸寇政可以移风俗其将校曽经战阵及功臣子弟各请随宜酧赏如【`新唐书作茍`】无理人之术者不当授任此官则絶干禁之患矣臣前所言百工淫巧由制度不立者臣请以官位禄秩制其器用车服禁金银珠玉锦綉雕镂不蓄于私室则无荡心之巧矣臣前所言辨枝叶者在考言以询行也臣前所言形耻格者在道徳而齐礼也臣前所言念生寡而食众可罢斥游惰者已备之于前矣臣前所言令烦而理鲜要在观察贤否者臣闻号令者乃理国之具也君审而出之臣奉而行之或亏益止畱【`五字旧唐书文粹作或亏上防`】罪在不赦今陛下令烦而理鲜得非持之者为所蔽欺乎臣前所言博延羣彦愿陛下必纳其言造庭待问则小臣岂敢爱死者臣闻晁错为汉画削诸侯之防非不知其祸之将至也忠臣之心壮夫之节茍利社稷死无悔焉今臣非不知言发而祸应计行而身戮盖所以痛社稷之危哀生人之困岂忍姑息时忌窃陛下一命之宠哉昔龙逄死而啓殷比干死而啓周郦生死而啓汉陈蕃死而啓魏今臣之来也有司或不敢荐臣之言陛下又无以察臣之心退必受戮于权臣之手臣幸得从四子游于地下固臣之愿也所不知杀臣者臣死之后将孰为啓之哉至于人主之阙政教之疵前日之臣既言之矣若乃流下土之脩近古之理而致其和平者在陛下行之而已然上之所陈者实以臣亲承圣问敢不条对虽臣之愚以为未及教化之大端皇王之要道伏惟陛下事天地以教人敬奉宗祀以教人孝养高年以教人悌【`二唐书有长字`】育百姓以教人慈【`二唐书作幼字`】调元气以煦育扇太和于仁夀可以逍遥而无为端【`二唐书作垂字`】拱而成化至若念陶钧之道在择宰相而任之使权造化之柄念保定之功在择庶官而任之使専职业之守分万姓之愁痛在择长吏而任之使明养之术自然言足以为天下教动足以为天下法仁足以劝善义足以禁非又何宵衣旰食劳神愓虑然后以致其理哉谨对  

## 文苑英华卷四百九十四

宋　李昉等　编帝王  

歴代帝王为理一道　　纳諌一道  

去谄佞一道　　　　　睦亲一道  

养老一道　　　　　　御功臣之术一道辨兴亡之由一道　　　王泽流人心感一道君不行臣事一道  

人之困穷由君之奢欲一道  

歴代帝王为理【`见四百八`】　　呉师道  

纳諌【`上封章广视听`】　　　　　　　白居易  

问国家立諌诤之官开啓沃之路乆矣而謇谔者未尽其节谋猷者未竭其诚思欲取天下之耳目裨我视听尽天下之心智为我思谋政之壅蔽者决于中令之灭絶者通于外上无违德下无隠情何为何方得至于此又问先王立训唯諌是从然则厯代君臣有贤有否至若献替之际是非之间或【`集作若`】君过臣规固宜有言必纳如上得下失岂可从諌如流以是训人其义安在【`自此至卷终并于白居易集凖备制科七十五门中摘取九篇其问荅皆白居易拟作`】对  

对臣闻天子之耳不能自聦合天下之耳听之而后聦也天子之目不能自明合天下之目视之而后明也天子之心不能自圣合天下之心思之而后圣也若天子唯以两耳听之两目视之一心思之则十歩之外不能闻也百歩之外不能见也殿廷之间不能知也而况四海之大万几之重【`集作万枢之繁`】者乎圣人知其然故立諌诤讽议之官开献替啓沃之道俾乎补察遗阙辅佐聡明犹惧其未也于是设敢諌之皷建进善之旌立诽谤之木工商得以流议士庶得以传言然后过日闻而徳日新矣是以古之圣王由此涂出焉臣又闻不弃死马之骨然后良骥可得至也不弃狂夫之言然后嘉谋可得闻也茍臣管见之中有可取者陛下取而行之茍臣刍言之中有可采者陛下采而用之则闻之者必曰如某之言如某之见犹且不弃况愈于某之徒欤则天下谋猷之士得不比肩而至乎天下謇谔之臣得不继踵而来乎故览其谋猷则天下之利病如悬之【`集作于`】握中矣纳其謇谔则朝廷之得失如措诸掌内矣所谓用天下之耳听之则无不聦也用天下之目视之则无不明也用天下之心思谋之则无不圣神也圣神啓于上聦明逹于下如此则何壅塞之有耶何灭絶之有耶臣又尝观歴代之人君有愚有贤举事非尽失也人臣者有能有否出言非尽得也然则先王勤勤恳恳劝从諌戒自用者又何哉岂不以自古以来君虽有得未有拒谏而理者也况其有失乎臣虽有失未有从諌而乱者也况其有得乎勤恳劝戒之义在于此矣伏惟陛下鉴之  

去谄佞【`从谠直`】  

问天地无私贤愚间生焉理乱有时邪正迭用焉然则理代岂遂无愚邪者耶将有而不任耶乱代岂遂无贤正者耶将有而不用耶思决所疑其征何验【`集作可征其验`】又问歴代之君无不知用贤则理用愚则乱从諌兴从佞亡也而取舍之际纷然自迷故诛放者多非小人宠用者鲜有君子至使衰亡危乱歴代相仍【`集作望`】岂臣之邪正惑其心乎将已之爱恶昏其鍳乎昏惑之由必有其故  

对  

对臣闻昏明不并兴邪正不两废盖贤者进则愚者退矣曲者用则直者隠矣亦犹昼夜相代寒暑相推必然之理也然则兴盛之代非无小人小人之道消不能见而为乱也昏衰之代非无君子君子之道消不能出而为理也故殷纣之末三仁在朝虞舜之初四防在位虽仁在朝不能用之所以丧天下速于旋踵也虽防在位卒能去之所以理天下易于覆掌也用舍兴亡之验唯明主能察焉然则歴代之主莫不知邦以贤盛以愚衰君以諌安以佞危然则犹前车覆而后车不诫者何也盖常人之情恱其从命逊志者恶其违已守道者又君子难进而易退况恶之乎小人易进而难退况恱之乎是则常主之待君子也必敬而疎其遇小人也必轻而狎狎则恩易下及疎则情难上通是以面从者日亲动则假虎威而自负也骨鲠者日疎言则犯龙鳞而必死也故政令日以坏邦家日以倾斯所以变盛为衰转安为危者矣是以明王知君子之守道也虽违于已引而进之知小人之徇惑也虽从于命推而逺之知谠言之为良药也虽逆于耳恕而容之知佞言之为美疢也虽逊于心忍而絶之故政令日以和邦家日以理斯所以变衰为盛转危为安者矣盛衰安危之効唯明主能鍳焉  

问睦亲【`选左用`】  

对  

对臣闻南面而理天下自人道始也人道之始始于亲亲故尧之教也睦九族而平百姓文王之教也刑寡妻而御邦家斯可谓教之源理之本也今陛下诚欲推其恩广其爱使洽九族化流万人则宜乎先亲后疎自近及逺者也然则置其师傅闲之以教训选其贤能授之以官政或出为牧守或入为公卿如此则虽无三代封建之官而有三代翼戴之实也使棣华之咏协于内麟趾之风着于外所谓枝叶茂而本根可庇骨肉厚而家国自肥则天下之人相从而化矣故曰未有九族睦而万人叛者也未有九族离而万人和者也盖先王所以布六顺而化百姓敷五教而恊万邦者由此道素行故也  

问养老【`在使之夀富贵`】  

对  

对臣闻昔者西伯善养老而天下归之【`集作心`】善养者非家至户见衣而食之也盖能为其立田里之制以安其业树畜养之产以厚其生使生有所养老有所终死有所送也近代之主以为老者非帛不暖非肉不饱而时颁其布帛肉粟之赐则为养老之道尽于是矣臣以为此小也非大徳也何则赐之以布帛仁则仁矣不若劝其桑麻之业使天下五十者可以衣帛矣赐之肉粟则矣不若教其鸡豚之畜使天下七十者可以食肉矣然后牧以仁贤慎其刑罚虽不与之年而老者得以夀矣不夺其力不扰其时虽不与之财而老者得以富矣使幼者事长少者敬老虽不与之爵而老者得以贵矣此三代盛王所以不遗年而兴孝者用此道也  

问御功臣之术  

对  

对臣闻明王之御功臣也量其功而限之以爵审其罪而纠之以法限之以爵故爵加而知荣矣纠之以法故法行而知恩矣恩荣并加畏爱相济下无贰志上无疑心此明王所以念功劳而全君臣之道也若不限之以爵则无厌之心生矣虽极人臣之位而不知荣也若不纠之以法则不忌之心起矣虽竭人主之宠而不知恩也恩荣不知畏爱不立而望奉上之心尽念功之道全或恐难矣故传曰报者倦矣施者未厌此由爵无限而法不行使之然也惟陛下察之  

辨兴亡之由【`由善恶之积`】  

问万姓亲怨之由百王兴亡之渐将独系于人乎抑亦系于君乎  

对  

对臣观前代邦之兴由得人也邦之亡由失人也得其人失其人非一朝一夕之故其所由来者渐矣天地不能顿为寒暑必渐于春秋人君不能顿为兴亡必渐于善恶善不积不能勃然而兴恶不积不能忽焉而亡善与恶始系于君也兴与亡终系于人也何则君苟有善人必知之知之又知之其心归之归之又归之则载舟之水由是积焉君茍有不善【`二字集作恶`】人亦知之知之又知之其心去之去之又去之则覆舟之水由是积焉故曰至高而危者君也至愚而不可欺者人也圣人知其然故法上天不息之道以脩已法下地不动之徳以安人脩已者慎于中也栗然如履薄氷安人者敬其下也凛然如驭朽索犹惧其未也加以乐人之乐人亦乐其乐忧人之忧人亦忧其忧忧乐同于人敬慎着于已如是而不兴反是而不亡者自生人以来未之有也臣愚以为百王兴亡之渐在于此矣  

问王泽流人心感【`在恕已及物`】  

对  

夫欲使王泽旁流人心大感则在陛下恕已及物而已夫恕已及物者无他以心度心以身观身推其所为以及天下者也故已欲安则念人之重扰也已欲夀则念人之嘉生也已欲逸则念人之惮劳也已欲富则念人之恶贫也已欲温饱则念人之冻馁也已欲声色则念人之怨旷也今陛下念其重扰则烦暴之吏退矣念其嘉生则苛酷之吏黜矣念其惮劳则土木之役息矣念其恶贫则服御之费省矣念其冻馁则布帛禾麦之税轻矣念其怨旷则妓乐嫔嫱之数减矣推而广之念一知十盖圣人之道也始则恕已以及人终则念人而反已故恕之又恕之则泽不得不流矣念之又念之则人心不得不感矣泽流心感而天下不太平者未之有也  

问君不行臣事【`委任宰相`】  

对  

臣闻建官施令者君所执也率职知事者臣所奉也臣行君道则政専君行臣道则事乱専与乱其一也然则臣道者百职至众万事至繁诚非一人方寸所能尽也故王者但操其要择其人而已将在乎分务于羣司各令督责考课受成于宰相不以劳倦自婴然后谨殿最而赏罚焉审幽明而黜陟焉则万枢之要毕矣故失君道者虽多夕惕若厉之虑而彞伦未必叙也行臣事者虽多日昃不食之勤而庶绩未必凝也得其要逸而有终非其宜劳而无功故也臣又闻坐而论道三公之任也作而行之卿大夫之职也故陈平不知钱谷丙吉不问死伤者此有司之职非宰相之任也夫以宰相尚不可侵有司之职况人君可侵宰相之任乎可侵百执事之事乎臣又闻宰相之任者上代天工下执人柄羣职由之而理乱庶政由之而弛张君之心膂待宰相而啓沃君之耳目待宰相而聡明设其位不可一日无其人得其人不可一日无其宠疑则勿用用则勿疎然后能防合其心驯致其道盖先王所以端拱凝旒而天下大理者无他焉委务于有司也仰成于宰相也  

人之困穷由君之奢欲  

问近古以来君天下者皆患人之困而不知困之由皆欲人之安而不得安之术今欲转劳为逸用富易贫究困之由矫其失于既往求安之术致其利于将来审而行之以康天下  

对  

对臣闻近古以来君天下者皆患人之困而不知困之由皆欲人之安而不得安之术臣虽狂瞽然粗知之臣窃观前代人庶之贫困者由官吏之纵欲也官吏之纵欲者由君上之不能节俭也何则天下之人亿兆也君者一而已矣以亿兆之人奉其一君则君之居处虽极土木之工殚金玉之饰君之衣食虽穷海陆之珍处文彩之华君之耳目虽慆郑卫之音厌燕赵之色君之心体虽倦畋渔之乐疲辙迹之游犹未至扰于人伤于物何者以至多奉至少故也然则一纵一放而及于人者又何哉盖以君之命行于左右左右颁于方镇方镇布于州牧州牧逹于县宰县宰逹于乡吏乡吏传于村胥然后至于人焉自君至人等级若是所求既众所费滋多则君取其一而臣已取其百矣所谓上开一源下生百端者也岂直若是而已哉盖君好则臣为上行则下效故上茍好奢则天下贪暴之吏将肆心焉上苟好利则天下聚敛之臣将寘力焉雷动风行日引月长上益其侈下成其私其费尽出于人人亦何堪其此又为害十倍于前也夫如是则君之躁静为人劳逸之本君之奢俭为人贫冨之源故一节其情而下有以获其福一肆其欲而下有以罹其殃一出善言则天下之心同其喜一违善道则天下之心共其忧盖百姓之殃不在乎鬼神百姓之福不在乎天地在乎君之躁静奢俭而已矣是以圣王之脩身化下也宫室有制服食有度声色有节畋游有时不徇已情不穷已欲不殚人力不耗人财夫然故诚发乎心徳形乎身政加乎人化逹乎天下以此禁吏则贪欲之吏不得不亷矣以此牧人则贫困之人不得不安矣困之由安之术以臣所见其在兹乎  

## 文苑英华卷四百九十五

宋　李昉等　编任官  

议庶官迁次迟速一道　革吏部之弊一道  

牧宰考课一道　　　　使百职脩皇纲振一道议封建论郡县一道　　使官吏清防一道省官并俸减使职一道　议百司食利钱一道  

议职田一道　　　　　审官一道  

大官乏人一道　　　　使臣尽忠人爱上一道  

议庶官迁次迟速　　　　　白居易  

问先王建官升降有制迁次有恒此经乆之道也或云赏善罚恶者不逾时月又曰为官吏者可长子孙岂今古之制殊乎不然何迟速之异如此乎今欲速迁而劝善恐诱躁求之心令乆次而望功虑兴滞用之叹疾徐之制何以为中  

【`此卷并于白居易集凖备制科七十五门中摘取一十二篇其问荅皆白居易拟作`】  

对  

臣闻孔子曰茍有用我者三年有成舜典曰三载考绩三考黜陟幽明虽圣贤为政未及三年不能成也虽善恶难知不过九载必自着也由此而论为官吏者不可速迁也不可乆次也若未三年而迁则政未立绩未成且躁求之心生而驯致之化废矣若过九载而不转则明不陟幽不黜而劝善之法缺惩恶之典隳矣大凡内外之官其略如此然则最与天子共理者莫先于二千石乎臣窃见比来诸州刺史有未两考而迁者岂为善【`集作成`】政之速于圣贤邪将有司考察之不精邪不然何迁之遽也又有逾一纪而不转者岂善恶未着莫得而知邪将有司遗防而不举邪不然何转之迟也臣伏见顺宗皇帝诏曰凡内外之职四考逓迁斯实革今之行古之道也然臣犹以为吏能有闻者既以四考迁之政术无取者亦宜四考黜之将欲循其名辨其实则在陛下奨纠察之吏督考课之官使别其否臧明知黒白仍命曰虽乆次者不得逾于四载虽速迁者亦待及于三年此先王较能之大方致理之要道也伏惟陛下试垂意而察焉  

革吏部之弊  

问吏部之为日乆矣今吏多于贠其故何因官不得人其由安在奸伪日起其计何生驰骛日滋其风何自欲使吏与贠而相得名与实而相符趋竞巧滥之消公平政理之道长妍媸者不能欺于藻镜锱铢者不敢冐于铨衡岂无良谋以救其弊  

对  

对臣伏见吏部之弊为日乆矣时皆共病不知其然臣请备而言之臣闻古者计户以贡士量官而署吏故官不乏吏士不乏官士吏官员必相叅用今则官倍于古吏倍于官入色者又倍于吏也此由每嵗假文武而筮仕者众冐资荫而出身者多故官不得人员不充吏是以争求日进【`集作至`】奸滥日生斯乃为之一端也臣又闻古者州郡之吏牧守选而用之府寺之寮公卿辟而署之其余者乃归有司有司所领既少则所选必精此前代所以得人也今则内外之官一命已上嵗羡千数悉委吏曹吏曹按资署官犹惧不给则何暇考察名实区别臧否者乎至使近代以来寖而成弊真伪争进共征循资之书贤愚莫分同限停年之格才能者淹滞而不振巧诈者因縁以成奸此又为之一端也今若使内外师长者各选其人分署其吏则庶乎官得其才矣使诸色入仕者量省其数或间以年则庶乎士不乏官矣官得其才则公平政理之道所由长也士不乏官则趋竞巧滥之所由消也矧又减铨衡之偏重则力不挠而易平矣分藻镜之独鍳则照不疲而易明矣与夫羣【`集作千`】品折于一面百职断于一心功相万也得失相悬岂不逺矣臣以为芟烦刬莫尚于斯  

牧宰考课【`议殿最未精又政不由已`】  

问今者勤恤黎元之隠精求牧宰之才亦既得人使之为政何以抚字之方尚未副我精求之防疲困之俗尚未知我勤恤之心岂才未称官将人不求理备陈其故以革其非  

对  

臣闻王者之设庶官无非共理者也然则庶官之理同归而牧宰之用为急盖以邦之赋役由之而后均上之风化由之而后行人之性命系焉国之安危属焉故与夫庶官之寄轻重不可齐致也臣伏见陛下勤恤黎元之心至矣慎择牧宰之防深矣然黎元之理尚未副陛下勤恤之心牧宰之政尚未称陛下慎择之防非人不求理非才不称官以臣所窥粗知其由矣臣闻古之贤者为善不待劝也何哉性不忍为恶耳愚者为不善虽劝而不迁也何哉性不能为善耳贤愚之间谓之中人中人之心可上可下劝之则迁于善舍之则陷于恶故曰惩劝之废也推中人而坠于小人之域惩劝之行也引中人而纳诸君子之涂是劝沮之道不可一日无也况天下之牧宰中人者多去恶迁善皆待劝沮伏见当今殿最之法具备黜陟之令甚明然则就备之中察之者未甚精也就明之中奉之者未甚行也未甚精则臧否同贯未甚行则善恶齐驱虽有和璞之真不能识也虽有齐竽之滥何由知之如此则岂独利淫亦将失善善茍未劝淫或未惩欲副陛下勤恤之心称陛下慎择之防或恐难矣臣又请以古事验之臣闻唐虞之际也敷求俊乂而四防见用及三考黜陟而四罪乃彰则知虽至明也尚或迷真伪之徒虽至圣也不能去考察之法故其法张则变曲为直如蓬生于麻也其法弛则变香为臭似兰化为艾也且圣人之为理岂尽得贤而用之乎岂尽知不肖而去之乎将在乎秉其枢操其要刬邪为正变觚为圎能使善之必迁不谓善之尽有能使恶之必改不谓恶之尽无成此功者非【`集作无`】他惩劝之所致也则考课之法其可轻乎臣又见当今牧宰之内甚有良能委之理人亦足成政所未致者义有其由臣闻牧宰古者五等之国也于人有父母之道焉于吏有君臣之道焉所宜弛张举措由其心威福赏罚悬于手然后能镇其俗移其化也今县宰之权受制于州牧州牧之政取则于使司迭相拘持不敢専达虽有政术何由施行况又力役之限赋敛之期以用之费省为求不以人之贫冨为度以上之缓急为节不以下之劳逸为程县畏于州州畏于使虽有仁何由抚绥此犹束舟楫而望济川绊骐骥而求致逺臣恐龚黄卓鲁复生于今日亦不能为理矣  

问使百职脩皇纲振【`在乎革慎黙之俗`】  

对  

夫百軄不脩万事不举皇纲弛而不振頽俗荡而不还者由乎君子谠直之道消小人慎黙之道长也臣伏见近代以来时议者率以拱黙保位者为明智以柔顺安身者为贤能以直言危行者为狂愚以中立守道者为凝滞故朝寡敢言之士庭鲜执咎之臣自国及家寖而成俗故父训其子曰无介直以立仇敌兄教其弟曰无方正以贾悔尤识者腹非而不言愚者心竞而是效致使天下有目者如瞽也有耳者如聋也有口者如含锋刃也慎黙之俗一至于斯此正士直臣所以退蔵而长太息也岂直如此而已哉盖慎黙积于中则职事废于外强毅果断之心屈畏忌因循之性成反谓率职而举政者不逹于时宜当官而行法者不通于事变是以殿最之文虽书而不实黜陟之法虽备而不行欲望善者劝恶者惩百职脩万事举不可得也然臣以为歴代之頽俗非国朝不能革也国朝之皇纲非陛下不能振也振革之术臣粗知之何者夫人之蚩蚩惟利是务若利出于慎黙则慎黙之风大起若利出于谠直则谠直之风大行亦犹冬日之阳夏日之阴不召物而物自归之者无他温凉之利所在故也伏惟陛下以至公统天下以至明御羣臣使情伪无所逃言行无所隠有若谠直强毅举正弹违者引而进之有若慎黙畏忌吐刚茹柔者推而逺之使此有利彼无利安得不去彼取此乎斯谓俾人日徙善逺罪而不自知也如此则百职脩万事举皇纲振頽俗移太平之风由斯而致矣  

议封建论郡县  

问周制五等其弊也王室衰微秦废列国其败也天下崩坏汉封子弟其失也侯王僣乱何则为制不同同归于弊也故自古及今议其是非者多矣今若建侯开国恐失随时之宜如置守専城虑乖稽古之议考其要防其谁可从  

又问封建之制肇自黄唐郡县之规始于秦汉或沿或革以至国朝今欲子兆人家四海建不防之业垂无疆之休大鉴兴亡从长而用无论古今择善而行侯将守而何先郡与国而孰愈具书于防当举行之  

对  

臣闻封建之废乆矣是非之论多矣异同之要归于三科或曰周人制五等封亲贤其也诸侯擅征伐陪臣执国命故蚕食剖以至于衰灭也而李斯周青之议繇是兴焉又曰秦皇废列国弃子弟其也万人无定主九族为匹夫故鱼烂土崩以至于覆亡也而曹冏士衡之论繇是作焉又曰汉氏侯功臣王同姓其失也爵号太尊土宇太广故鸱张瓦解以至于悖乱也而晁错主父之计由是行焉然则秦惩周之弊也既以孤立而易衰汉鍳秦之亡也亦以矫枉而过正歴代之説无出于此焉以臣所观窃谓知其一未知其二也何者臣闻王者将欲家四海子兆人垂无疆之休建不朽之业者在乎操理柄立人防化源固邦本而已矣是故刑行徳立近恱逺安恩信推于中化流于外如此则四夷为臣妾况海内乎虽置守罢侯亦无害也若法坏政荒亲离贤弃王泽竭于上人心叛于下如此则九族为雠敌况天下乎虽废郡建邦又何益也故臣以为周之衰灭者上失其道天厌其徳非惟封建之也秦之覆亡者君流其毒人离其心非惟郡县之咎也汉之祸乱者宠而失教立不选贤非独强大之故也由是观之茍固其本其源虽郡与县俱可理而安矣苟逾其防失其柄虽侯与守俱能乱且危矣伏惟陛下虑逺忧近鍳古观今以敦睦亲族为先不以封王为急以忧【`集作优`】勤劳逸为念不以建侯为私【`集作思`】以尊贤宠徳为心不以开国为意以安抚黎元为事不以废郡为谋则无疆之休不防之业在于此矣况国家之制垂二百年法着一王理经十圣变革之议非臣敢知  

问官吏清廉【`在均其禄厚其俸`】  

对  

臣闻为国者皆患吏之贪而不知去贪之道也皆欲吏之清而不知致清之由也臣以为去贪致清者在乎厚其禄均其俸而已矣夫衣食阙于家虽严父慈母不能制其子况君长能检其臣吏乎冻馁切于身虽巢由夷齐不能固其节况凡人能守其清白乎臣伏见今之官吏所以未尽贞廉者由禄不均而俸不足也不均者由所在课料重轻不齐也不足者由所在官长侵尅不已也甚者则有官秩等而禄殊郡县同而俸异或削夺以过半或停给而弥年至使衣食不充冻馁并至如此则必蹈白刃冐水火而求私利也况可使抚人字物断狱均财者乎夫上行则下从身穷则心滥今官长日侵其吏而望吏之不日侵于其人不可得也盖所谓渴马守水饿犬防肉则虽日用刑罚不能惩贪而劝清必矣陛下今欲革时之弊去吏之贪则莫先于均天下课料重轻禁天下官长侵尅使天下之吏温饱充于内清廉形于外然后示之以耻纠之以刑如此则纵防为非者百无一二矣【`集作也`】  

问省官并俸减使职  

对  

臣闻古者因人而置官量赋而制禄故官之省置必稽人户之众寡禄之厚薄必称赋入之多少俾乎官足以理人人足以奉吏吏有常禄财有常征财赋吏员必叅相得者也顷以兵戎屡动荒沴荐臻户口流亡财征减耗则宜量其官而省之并其禄而厚之故官省则事简事简则人安禄厚则吏清吏清则俗阜而天下所由理也然则知清其吏而不知厚其禄则饰诈而不廉矣知厚其禄而不知省其官则财费而不足矣知省其官而不能选其能则事壅而不理矣此三者迭为表里相须而成者也伏惟陛下详而行之臣又见兵兴以来诸道使府或因权宜而置职一置而不停或因蹔劳而加俸一加而无减致使职多于郡县之吏俸优于防省之官积习生常烦费滋甚今若量其职员审其禄秩使多寡有常数厚薄得其中则费不广而下无侵削之患矣职有常数则事不烦而人无劳扰之弊矣此又利害之相悬逺者伏惟陛下念而捄之  

问议百司食利钱  

对  

臣伏见百司食利利出于人日给而经费有常日徴而倍息无已然则举之者无非贫户征之者率是逺年故私财竭于倍称【`集作相非`】官课积为逋债至使公食有阙人力不堪弊既滋深法宜改作且王者恶言求利患其不均况天下之钱一也谓之曰利曷若谓之曰征乎取之于寡曷若取之于众乎今者日计其费嵗防其用举为定数命曰食征随两税以分征使万人而均出散之天下其数防何故均之于众则贫户无倍息之弊矣入之有程则公食无告阙之虑矣公私交便其在兹乎  

问议百官职田  

对  

臣伏以职田者职既不同田亦异数内外上下各有等差此亦古者公田稍食之制也国家自多事已来厥制不举故稽其地籍而田则具存考以户租而数多散失至有品秩等官署同而廪禄厚薄之相悬近乎十倍者矣今欲辨内外之职均上下之田不必乎创新规其在乎举旧典也臣谨按国朝旧典因品而授地计田而出租故地之多少必视其品之髙下租之厚薄必视其田之肥硗如此则沃瘠齐而户租均等列辨而禄食足矣今陛下求其典而典存焉索其田而田在焉诚能申明而举行之则前弊必自革矣  

审官【`量才受职则政成事举`】  

问官既备而事未举才既用而政未成将欲正之其失安在  

对  

臣闻夫官既备而事未举才既用而政未成者由官与才不相得也且官有大小繁简之殊才有短长能否之异称其任则其政立枉其能则其事乖故先王立庶官而后求人使乎各司其局也辨众才而后入仕使乎各尽其能也如此则官虽省才虽半可得而理矣若以短任长以大授小委其不可而望其可强其不能而责其能如此则官虽备才虽倍无益于理矣故曰任小能于大事者犹狸捕虎而刀伐木也屈长才于短用者犹骥捕防而斧剪毛也所以不相及岂不宜哉王者诚能量众才之短长审庶官之小大俾操凿枘者无圜方之谬备轮辕者适曲直之宜自然人尽其能职脩其要彛伦日序庶绩日凝又何患乎事不举而政未成哉  

大官乏人【`由不慎选小官`】  

问国家台衮之材防省之器胡然近日稍乏其人将欲救之其故安在  

对  

臣伏见国家公卿将相之具选于丞郎给舎丞郎给舍之材选于御史遗补郎官御史遗补郎官之器选于秘着校正畿赤簿尉虽未尽是十恒八九焉然则畿赤之吏不独以府县之用求之秘着之官不独以校勘之用取之其所责望者乃丞郎之椎轮公卿之滥觞也则选用之际宜得其人臣窃见近日秘着校正或以门地授畿赤簿尉惟以资序求未【`集作不`】商较其器能不研覆其才行至使顷年以来防官空不知所取省郎阙不知所求岂直【`集作唯`】乏贤诚亦废事且以资序得者仅能叅其簿领以门地进者或未任于铅黄臣恐台衮之才防省之具十年以后稍乏其人又顷者有司惩趋竞之流杜徼幸之路俾进士非科第者不授校正校正欠资考者不署畿官立而为文权以救盖一时之制非可乆之术今者有司难于抡材易于注拟因循勿改守以为常至使两畿之中数县之外虽资序皆当其任而名实莫得而闻故每防省缺贠曾莫议拟则守文之弊一至于斯伏愿思以后艰革其前失广丞郎椎轮之本疏公卿滥觞之源如此则良能之材必足用矣要剧之职不乏人矣  

问使臣尽忠人爱上【`在乎明报施之道`】  

对  

夫欲使臣尽忠节人心爱上则在乎明报施之道也传曰美恶周必复又曰其事好还然则复与还皆报施之谓也夫日月不复则昼夜不分隂阳不复则寒暑不行善恶不复则君臣不成昔者五帝接其臣以道故臣致其君以徳也三王使其臣以礼故其臣事君以忠也秦汉以降任其臣以利故其臣奉君以贾道贾道者利则进不利则退故君昬寡救恶之士国危鲜致命之臣是以其君独安独危其臣亦独忧独乐君臣之道既阻于上则亿兆之心不得不离于下也故曰君视臣如股肱则臣视君如元首君待臣如犬马则臣视君如路人君爱人如赤子则人爱君如父母君视人如草芥则人视君如冦雠孔子曰审吾之所以适【`集作道`】人知人之所以来【`集作求`】我也则尽忠爱上之理在于此不在于彼矣  

## 文苑英华卷四百九十六

宋　李昉等　编政化  

政理一道　　　　　　政必成化必至一道  

不劳而理一道　　　　风化浇朴一道  

致和平复雍熈一道　　号令一道  

逹聪明致理化一道　　决壅蔽一道  

去盗贼一道　　议赦一道　　典章禁令一道政理【`见四百八十三卷题作贤良方正防`】　　　吴师道  

政必成化必至【`在敬始慎终`】　　　白居易  

问先王之教布在方册事虽易举政则难成岂文之空垂将行之未至思臻其极伫质所疑  

【`此卷并于白居易集凖备制科七十五门中摘取十篇其问荅皆居易拟作`】  

对  

对夫欲使政必成化必至者无他焉在陛下敬始慎终之所致耳臣闻先王之训不徒言也先王之教不虚行也浅行之则小理深行之则大和浅深大小之应其由影响矣然则天下至广王化至大増减损益难见其形是以政之损者虽不见其日损必有时而乱也教之益者虽不见其日益必有时而理也陛下但推其诚勤其政敬其始慎其终日用而不知自臻其极此先王终日所务者也终日所行者也不可月防其教化之浅深嵗计其风俗之厚薄焉臣又闻易曰圣人乆于其道而天下化成诗曰靡不有初鲜克有终此言王者之教【`当作政`】待乆而成也王者之化待终而至也陛下诚而乆之敬而终之【`八字集作诚能乆而终之`】则何虑政不成而化不至乎  

不劳而理【`在顺人心立教`】  

问方今勤恤忧劳夙夜不怠而政教犹缺惩劝未行何则上古之君无为而理令不严而肃教不劳而成何施何为得至于此  

对  

对臣请以三五之道言之臣闻三王之为君也无常心以天下之心为心五帝之为君也无常欲以百姓之欲为欲顺其心以出令则不严而理因其欲以设教则不劳而成故风号无闻而人从刑赏不施而人服三五所以无为而天下理者由此道也后代反是故不及者逺焉臣请以三代已后之事言之臣闻后代之天下三五之天下也后代之人三五之人也后代之位三五之位也居其位得其人有其天下而不及三五者何哉臣窃惊怪之然亦粗知其由矣岂不以已心为心抑天下以奉一人之心也以已欲为欲咈百姓以从一人之欲也茍或心与道未合政与欲并行得失交争利害相半如此则虽宵衣旰食劳体厉精才可以致小康不足以大道故出令而吏或犯设教而人敢违刑虽明而寡惩赏虽厚而鲜劝此由舍人而从已是以勤多而功少也伏惟陛下去彼取此执古御今以三五之心为心则政教何忧乎不洽以亿兆之欲为欲则惩劝何畏乎不行政教洽则不殷忧而四海宁惩劝行则不勤劳而万人化此由舍已而从众是以事半而功倍也臣又闻太宗文皇帝尝曰朕虽不及古然以百姓心为心臣以为致贞观之理者由斯一言始也【`集作矣`】伏愿陛下从而鉴之嗣而行之则天下幸甚天下幸甚  

风化浇朴【`由教不由时`】  

问甿俗之理乱风俗之盛衰何乃得于往而失于来薄于今而厚于古或曰兴替之道执于【`集作在`】君臣又云浇朴之风系于时代二说相反其谁可从  

对  

臣闻代之浇漓人之朴略由上而不由下在教而不在时盖政之臧否定于中则俗之厚薄应于外也何以验覈伏请以周秦已降之事言之臣闻周室寖衰君臣陵替蚕食割分为战国秦氏得之以暴易乱曽未旋踵同归覆亡炎汉勃兴奄有四海仅能除害未暇化人迨于文帝景帝勤【`集作始`】思理道躬行慈俭人用富安礼让自兴刑罚不试升平之美隣于成康载在汉书陛下熟闻之矣降及魏晋迄于梁隋防乱多殆不足数我高祖始造【`集作建`】区夏未遑缉熈迨于太宗宗抱圣神文武之姿用房杜姚宋之佐谋猷啓沃无怠于心徳泽施行不遗于物所以刑措而百姓欣戴兵偃而万方恱随近无不安逺无不服虽成康文景无以尚之载在国史陛下熟知之矣然则周秦之乱极矣及文景继出而昌运随焉梁隋之甚矣及二宗嗣兴而王道融焉若谓天地生成之徳渐衰国家君臣之道渐防则当日甚一日代甚一代不应衰而复盛浇而复和必不尔者何乃清平朴素之风薄于周秦之交而复厚于文景之代耶顺成和动之俗丧于梁隋之际而独兴于贞观开元之年耶由斯言之不在时矣故魏征有云若言人渐浇讹不反质朴至今应为鬼魅宁可复得而敎化耶斯言至矣故太宗嘉之臣又按礼记曰教者人之寒暑也事者人之风雨也此言万人之从王化如百谷之委嵗功也若寒暑以时则禾黍登而菽麦熟若风雨不节则稂莠殖而秕稗生也故教化优深则廉让兴而仁义作刑政偷薄则讹伪起而奸宄臻虽百谷在地成之者天也虽万人在下化之者上也必欲以凉徳政严令繁刑而求仁义行奸宄息亦犹飘风暴雨愆阳伏阴而望禾黍豊稂莠死其不可也亦甚明矣故曰尧舜率天下以义比屋可封桀纣率天下以暴比屋可戮斯则由上在教之明验也伏惟圣心无疑焉  

致和平复雍熈【`在念今而思古也`】  

问今欲感人心于和平致王化于朴厚何思何念得至于斯  

对  

对臣闻政不念今则人心不能交感道不思古则王化不能流行将欲感人心于和平则在乎念今而已伏惟陛下知人安之至难也则念去烦扰之吏爱人命之至重也则念黜苛酷之官恤人力之易罢也则念省修葺之劳忧人财之易匮也则念减服御之费惧人之有馁也则念薄麦禾之税畏人之有寒也则念轻布帛之征虑人之有愁苦也则念节声乐之娱恐人之有怨旷也则念损嫔嫱之数故念之又念之则人心交感矣感之又感之则天下和平矣将欲致王化于雍熈则在乎思古而已伏惟陛下仰羲轩之道也则思兴利而除害侔唐虞之圣也则思明目而逹聪师夏禹之徳也则思泣辜而恤人法殷汤之仁也则思祝网而爱物鍳汉之盛也则思罢露防而海内流化观周之兴也则思塟枯骨而天下归心贞观之理也则思闻房魏之谠议以致升平嗣开元之政也则思得姚宋之嘉谋而臻富夀故思之又思之则王化【`一作泽`】流行矣行之又行之则天下雍熈矣  

号令【`令一则行推诚则化`】  

问号令者所以齐其俗一其心故圣王重之慎之然则号【`集无号字`】令既出而俗犹未齐者其故安在令既下【`集作行`】而心犹未一者其失安归欲使下令如风行出言如响应导之而人知劝防之而人不逾将致于斯岂无其要  

对  

对臣闻王者发号施令所以齐其俗一其心俗齐则和心一则固人于是乎可任使也传曰人心不同如其面焉故一人一心万人万心若不以令一之则人人之心各异矣于是积异以生疑积疑以生惑除乱莫先乎令者也故圣王重之然则令者出于一人加于百辟被于万姓渐于四夷如风行如雨施有往而无返也其在周易涣汗之义言号令如汗涣然一出而不可复也故圣王慎之然则令既出而俗犹未齐者由令不一也不一者非独朝出夕改晨行暮止也盖谨于始慢于终则不一也张于近弛于逺则不一也急于贱寛于贵则不一也行于疎废于亲则不一也且人之心犹不可以不一而理况君之令其可二三而行者乎然则令既一而天下之心犹未悦随者由上之不能行于已推于诚者也凡下之从上也不从口之言从上之所好也不从力之制从上之所为也盖行诸已也诚则化诸人也速求诸已也至则感诸人也深若不推之扵诚虽三令五申而令不明也【`集作矣`】茍不行之扵已虽家至日见而人不信也【`集作矣`】圣王知其如此故以礼自修以法自理慎其所好重其所为有诸已者而后求诸人责于下者必先禁扵上是以推之而往引之而来导之斯行禁之斯止使天下之人【`集作心`】颙颙然唯望其令聴其言而已故言出则千里之外应如响令下则四海之内行如风故曰禁胜于身则令行扵人者矣又曰下令如流水之【`集作浚`】源盖谓是也如此则何虑乎海内之令不如身之使臂臂之使指者哉  

问达聪明致理化  

对  

夫欲达聪明致理化则在乎奉成式不必乎创新规也臣闻尧之所以神而化者聦明文思也舜之所以圣而理者明四目达四聪也盖古之理化皆由聪明出也自唐虞以降斯道寝衰秦汉以还斯道大丧上不以聪接下下不以明奉上聪明之道既阻于上下则讹伪之俗不得不流于内外也国家承百王已之风振千古未行之法于是始立匦使始加諌员始命待制官始设登闻皷故遗补之諌入则朝廷之得失所由知也匦使之职举则天下之壅蔽所由通也待制之官进则众臣之谋猷所由展也登闻之皷鸣则羣下之寃滥所由逹也此皆我烈祖所剏累圣所奉虽尧舜之道无以出焉故贞观之太和开元之至理率由斯而驯致矣自贞元以来抗疏而諌者留而不行投书于匦者寝而不报待制之官经时而不见于一问登闻之皷终嵗而不闻于一声臣恐众臣之谋猷或未尽展朝廷之得失或未尽知壅蔽者有所未通寃滥者有所未逹今幸当陛下践阼体元之始施令布和之初则宜申明旧章修【`集作条`】举废事使列圣之述作不坠陛下之聪明惟新以初为常今其时矣时不可失惟陛下措而行之则尧舜之化【`一作风`】祖宗之理可得而致矣臣故曰逹聪明致理化在乎奉成式不必乎剏新规也  

问决壅蔽【`在不使人知所欲`】  

对  

对臣闻国家之患患在于臣之壅蔽也壅蔽之由由生于君【`集作壅蔽之生生于君`】之好欲也盖欲见于此则壅生于彼壅生于彼则乱作其间歴代有之可略言耳昔秦二代好佞赵髙饰谄谀之言以壅之周厉好利荣夷公陈聚敛之计以壅之殷辛好音师涓作靡靡之乐以壅之周幽好色襃人纳艳妻以壅之齐桓好味易牙蒸首子以壅之虽所好不同同归于壅也【`集作矣`】所壅不同同归于乱也故曰人君无见其意将为下饵盖谓此矣然则明王非无欲也非无壅也盖有欲则节之有壅则决之节之又节之以至于无欲也决之又决之以至于无壅也其所然者将在乎静思其故动防其微故闻甘言则虑赵髙之谀进于侧矣见厚利则虑荣夷公之计陈于前矣听新声则虑师涓之音诱于耳矣顾色则虑襃氏之女感于目矣尝异味则虑易牙之子入于口矣夫如是安得不昼夜虑之寤寐思之立则见其参于前行则想其随于后自然兢兢业业日慎一日使左不知其所欲右不知其所好虽欲壅蔽其可得乎此明王节欲决壅之要道也  

问去盗贼【`在举徳选能安业厚生`】  

对  

对臣闻圣王之去盗贼也有二道焉始则举有徳选有能使教化大行奸宄者去次又安其业厚其生使防耻大兴贪暴者息故舜举臯陶不仁者逺晋用士防盗奔于秦此举徳选能之效也成康阜其俗礼譲兴行文景富其人盗贼衰息此安业厚生之验也由是观之则俗之贪廉盗之有无系于人之劳逸吏之贤否也方今科禁【`集作禁科`】虽严桴皷未静时闻于道路穿窬或纵于乡闾无乃陛下之人有多穷困冻馁者乎无乃陛下之吏有非循良明白者乎伏惟陛下大推爱人之诚广谕称善之防厚其生业使俗知耻格举其【`集作以`】贤徳使国无幸人自然防让风行奸滥日息则重门罕闻于击柝外户庶见于不扄者矣  

问议赦  

对  

对臣谨案书曰眚灾肆赦又易曰雷雨作解君子以赦过宥罪斯则赦之不可废也必矣管子曰赦者奔马之委辔也不赦者痤疽之砭【`集作管子作矿`】石也又谚曰一歳再赦妇儿喑哑斯又赦之不可数也明矣然则赦之为用用必有时数既失之废亦未为得也何者赦之为徳大矣为贼亦甚矣大凡王者践阼改元之初一用之则为徳也居常致理之际数用之则为贼也故践阼而无赦则布新之义缺而好生之徳废矣居常而数赦则奸之路啓而召乱之门开矣由此而观盖赦者可疎而不可数也可重而不可废也用舍之要其在兹乎  

典章禁令  

问子大夫才膺间出副我旁求宜当悉心靡有所隐其或典章有违于古禁令不便于今尔无面从予将亲览焉【`集无焉字`】  

对  

对臣伏以今之典章百王之典章也安有戾于古道者欤今之禁令列圣之禁令也安有乖于今【`集作昔`】时者欤但在乎奉与不奉行与不行耳陛下之念至此诚思理之心切好问之防深也此臣所以极千虑昧万死而献狂直者以副天心之万一焉臣闻典章不能自举待教令而举教令不能自行待诚信而行今百王之典具存列圣之法明备而禁未甚止令未甚行者臣愚以为待陛下诚信以行之也【`三字集作将之`】昔宓贱行化徳及泉鱼【`一作夜渔`】非严刑所致也推其诚而已鲁恭为理仁及春翟非猛政所驱也委其信而已今以陛下上圣之资仁之力令行禁止之势万万于一邑一宰也何虑教不敷而化不洽乎臣又闻周公之理也周年而变三年而化五年而定陛下茍能勤教令以抚之推诚信以奉之则三年化成五年理定臣窃未以为迟矣伏惟陛下少垂意而行【`集作待`】焉  

## 文苑英华卷四百九十七

宋　李昉等　编礼乐  

议礼乐一道　　　　　议沿革礼乐一道  

复乐一道　　　　　　议祭祀一道  

忠敬质文损益一道  

刑法上  

罢刑狱一道　　　　　用刑寛猛一道  

刑法用舍二道　　　　折狱一道  

议礼乐　　　　　　　　　白居易  

问礼乐之【`集作并`】用其义安在礼乐共理其效何征礼之崩也何方以救之乎乐之坏也何术以济之乎  

【`此卷礼乐门并于白居易凖备制科七十五门中摘取五篇其问荅皆居易拟作`】  

对  

臣闻序人伦安家国【`集作国家`】莫先于礼和人神移风俗莫上【`集作尚`】于乐二者所以并天地参阴阳废一不可也何则礼者纳人于别而不能和也乐者致人于和而不能别也必待礼以济乐乐以济礼然后和而无怨别而不争是以先王并建而用之故理天下如指诸掌耳志曰六经之道同归而礼乐之用为急故前代有乱亡者由不能知之也有知而危败者由不能行之也有行而不至于理者由不能逹其情也能逹其情者其惟宗周乎周之有天下也修礼建【`集作逹`】乐者七年刑措不用者四十年负扆垂拱者三百年龟鼎不迁者八百年斯可谓逹其情臻其极也故孔子曰吾从周然则继周者其惟皇家乎臣伏闻礼减则消消则崩乐盈则放放则坏故先王减则进之盈则反之济其不及而泄其过用能正人道反天性奋至徳之光焉国家承齐梁陈隋之遗风未殄【`集作弭`】故礼稍失于杀乐稍失于奢伏惟陛下虑其减消则命司礼者大明唐礼防其盈放则诏典乐者少抑郑声如此则礼备而不偏乐和而不流矣继周之道其在兹乎  

议沿革礼乐  

问礼乐之用百王共之然则歴代以来或沿而理或革而乱或损而兴或益而亡何述作之迹同而得失之效异也方今大制虽立至理未臻岂沿袭损益未适其时宜将文物声名有乖于古制思欲究盛礼之本【`集作防`】审至乐之情不和者改而更张可继者守而勿失具陈其要当举而行  

对  

对臣闻议者曰礼莫备于三王乐莫盛于五帝非殷周之礼不足以理天下非尧舜之乐不足以和神人是以揔章辟雍冠服簠簋之制一不备于古则礼不能行矣干戚羽旄屈伸俯仰之度一不修【`集作循`】于古则乐不能和矣古今之论大率如此臣窃谓斯言失其本得其末非通儒之逹识也何者夫礼乐者非天降非地出也盖先王酌于人情张为通理者也茍可以正人伦宁家国是得制礼之本意矣【`集作也`】茍可以和人心厚风俗是得作乐之本情矣盖善沿礼者沿其意不沿其名善变乐者变其数不变其情哉得其意则五帝三王不相沿袭而同臻于理矣失其情则王莽屑屑习古适足为乱矣故曰行礼乐之情者王行礼乐之饰者亡盖谓是矣且礼本于体乐本于声文物名数所以饰其体器度节奏所以文其声圣人之理也礼至则无体乐至则无声然则茍至于理也声与体犹可遗况于文与饰乎则本末取舍之宜可明辨矣今陛下以上圣之资守列祖之制不待损益足以致理然茍有沿革则愿陛下审本末而述作焉盖礼者以安上理人为体以别疑防欲为用以玉帛爼豆为数以周旋裼袭为容数与容可损益也体与用不可斯湏失也乐者以易直子谅为心以中和孝友为徳以律度铿锵为饰以缀兆舒疾为文饰与文可损益也心与徳不可斯湏失也夫然则礼得其本乐逹其情虽沿袭损益不同同归于理矣  

复乐【`古器古曲`】  

问时议者或云乐者声与器迁音随曲变若废今器用古器则哀淫之音革矣若舍今曲奏古曲则正始之音兴矣其说若此以为如何  

对  

对臣闻乐者本于声声者本于情情者系于政盖政和则情和情和则声和而安乐之音由是作焉政失则情失情失则声失而哀淫之音由是作焉斯所谓音声之道与政通矣伏观【`集作覩`】时议者臣窃以为不然何者夫器者所以发声声之邪正不系于器之今古也曲者所以名乐乐之哀乐不系于曲之今古也何以考之若君政骄而荒人心动而恐【`集作动而怨`】则虽舍今器用古器而哀淫之音不散矣若君政善而美人心平而和则虽奏今曲废古曲而安乐之音不流矣是故和平之代虽闻桑间濮上之音人情不淫也不伤也乱亡之代虽闻咸濩韶武之音人情不和也不乐也故臣以为销郑衞之声复正始之音者在乎善其政和其情不在改其器易其曲也故曰乐者不可以伪唯明圣者能审而述作焉臣又闻若君政和而平人心安而乐则虽援蒉桴击野壤闻之者必融融泄泄矣若君政骄而放人心困而怨则虽撞大钟伐鸣皷闻之者适足惨惨慼慼矣故臣以为谐人神和风俗者在乎善其政懽其心不在乎变其音极其声也  

议祭祀  

问圣王立郊庙重祭祀者将以展诚敬而事鬼神乎将以【`集作欲`】裨教化而利生人乎  

又问近者敬失于鬼祭祀以淫禳祷者有僣滥谄媚之风烝尝者失疏数豊俭之节今欲使俗无淫祀家不黩神物省费而厚生人守义而不惑何为何作可以救之  

对  

臣闻祭祀之义大率有三禋于天地所以示人报本也祠于圣贤所以训人崇徳也享于祖考所以教人追孝也三者行于天下则万人顺百姓和此先王所以重祭祀者也臣又观之岂直若是而已哉盖先王因事神以【`集作而`】设教因崇祀以利人俾乎人竭其诚物尽其美美致于鬼则利归于人焉故阜【`集作备`】其牲牷则牛羊不得不蕃矣丰其黍稷则仓廪不得不实矣美其祭服则布帛不得不精矣不畜者无牲不田者无盛则游惰者不得不惩矣勤本者不得不勉矣四者行于天下虽曰事鬼神其实厚生业也故曰礼行于祭祀则百货可极焉斯之谓矣然则礼物【`集作物力`】有余则奢淫之弊起祀事不节则謟黩之萌生先王又防其然也是以宗庙有数丰约有度疏数有时非其度者则鬼不享而礼不容非其类者则神不歆而刑不舍二者行于天下则人与鬼【`集作神`】不相黩矣不相伤矣近代已【`集作以`】来稍违祀典或礼物失于奢俭或巫史假于淫昬追逺者昧从王之文徼福者有媚神之祭虽未甚弊亦宜禁之伏惟陛下崇设人防申明国典烝尝不经者示之以礼禳祷非鬼者纠之以刑所谓存其正抑其邪则人不惑矣着其诚谨其物则人厚生矣斯亦齐风俗和人神之大端也惟陛下详之  

忠敬质文损益  

问忠敬质文百代循环之教也五帝何为而不用三王何故而相承将时有同异邪道有优劣邪又三代之际损益不同所祖三才其义安在岂除旧布新务与相反相异乎复扶衰救其道不得不然乎又国家祖述五帝宪章三王质文忠敬大备于今而尚人鲜朴而忠俗多利而巧欲救斯其道如何  

对  

臣闻歩骤殊时质文异制五帝以道化三王以礼教道者无为无为故无失无失故无革是以唐虞相承无所改易也礼者有作有作则有有则有救故殷周相代有所损益也损益之教本乎三才夏之教尚忠忠本于人人道以善教人忠之至也故曰忠者人之教也忠之弊其人野救野莫若敬故殷之教尚敬敬本于地地道谦卑天之所生地敬养之故曰敬者地之教也敬之弊其人鬼救鬼莫若文故周之敎尚文文本于天天道垂文而人则之故曰文者天之教也文之弊其人僿救僿莫若忠然则三王之所祖不同者非欲自异而相反也盖扶衰救弊各随其运也运茍有异教亦不同虽忠与敬各系于时而质与文俱致于理标其教则殊制臻其极则同归亦犹水火之相形【`集作盭`】同根于冥化共济于人用也寒暑之相代同本于元气共成于嵗功也三王之道亦如是焉我国家钦若五帝宪章三王典谟不易之道祖述而大用忠敬迭救之教具举而兼行可谓文质协和礼乐明备之代也然臣闻之孔子曰殷因于夏礼周因于殷礼损益始终若循环然其继周若百代可知也臣观周之也爵赏黩刑罚穷而秦反用刑名祚因中絶及汉杂以覇道徳又下衰迨于魏晋以还未有继而救者是以周之文弊今有遗风故人鲜朴而忠俗犹利而巧伏惟陛下以继周为已任以行夏为时宜稍益质而损文渐尚忠而救僿斟酌于教曲纬其人使瞻其【`集无其字`】前而道继三王顾于【`集无于字`】后而光垂万叶则尽善之道大同之风不専美于上古矣  

刑法上  

罢刑狱【`北齐天保八年策秀才`】  

问帝王之柄赏罚为首虽三代损益百代可知未有舍此二途而能风阐化圣贤为治咸出斯道明狱讼之来非关叔世孔子三日而诛少正卯太公下车而戮华士康王【`疑作诰`】文王作罚刑兹无赦明措刑由于用刑非去杀而刑清也然子产相郑唯杀一人子文治兵刑遂无用伯禹引罪自归武王见辜而泣虽政治不殊而理亦相反朕恭临万国祗御兆人视之如伤有同赤子未能以理代刑舍其律宪亦轻罚缓死渐就蠲除去凝脂之网收刺骨之怨临麦秋而生惆怅望穷冬而载怀思使畵服象刑同唐虞之世罢狱息罪等成康之时循酷俱治宜有辨析诚有未遂想望其中  

对　　　　　　　　　　　李徳林  

对逖听风声企踵文武未之逮也而有志焉大道之行结绳而治无徳之世有罪更慙殆是天爱昔人唯令设教神化【`一作仇`】末俗要须密网又岂淳风已降同往者之不追浇法自然遂确乎而不变然而成康之众逮幽厉而为燬嬴项之人至文景而刑措方知桀纣居羲昊之世亦比屋可诛勋华防桓灵之时即垂衣而治唯应宣尼去杀必期之以百年周人太平防资之以三世我国家之杀龙斩蛇断鼇猎雉牧羊驱鸡之法烹鲜放马之功莫不因冥冥之心受苍苍之命十轩九舜千尧万禹抑特扬防俱何足称至于约法凭威行师用武怨起后征之地哀切自犯之辜故上下千官遐迩兆庶风化之所遵逹政教之所抑扬皆肃肃然若严刑之在侧矣但臯陶之类常问黄沙定国之流恒持丹笔分陕有棠阴之徳剖符致蒲鞭之美梁狱决疑不假陶朱之璧楚国以理无用荘生之金稍简刑书渐行礼教使駃騠逺至悬感仁心獬豸来仪不知所触然后升东岳而揖羣后望西方以谢圣人复何如也谨对  

用刑寛猛  

问狱市之寄自昔为难寛猛之宜当今不易缓则物情恣其诈急则奸人无所容曹相国所以殷勤路廷尉于焉太息韦折衷歴代未闻轻重浅深伫承嘉议  

对　　　　　　　　　　　上官仪  

对攘袂九流披怀万古覧七书【`一作玉箓`】之奥义觌金简之遗文覩皇王临御之迹详政术枢机之防莫不则乾纲而张礼乐法霆震而置威刑纵使轩去鼎湖非无涿鹿之戮舜辞雷泽遂有崇山之诛自臯陶不嗣怨【`疑`】生长往甫侯设法徒有说于轻重子产铸书竟无救于衰败是知风淳俗厚草艾而可惩主僻时昏黥凿而犹犯我君出震继天承国【`一作图`】宰化孕十尧而遐举吞九舜而上征犹以为周书三典既疏逺而难从汉律九章已偏杂而无准方当采韦于往古施折于当今若能诏彼刑章定金科之取舍征其张赵平丹书之去留必使楚国受金不为荘生所责长陵盗土必用张子之言谨对  

刑狱用舍  

问黙垂拱理归上徳法令滋彰事钟浇季是以唐虞画象四罪而咸服姬夏训刑三千而愈扰故知胜残去杀必在于仁反朴还淳不务于多辟【`一作不胜于羣恶`】方知削兹三尺専循五礼幸陈用舍之宜以适当时之要  

对　　　　　　　　　　　张昌龄  

对两仪亭育蓄严刑于积阴四气平分降明罚于秋序是知观象设教圣人所以胜残因物造端懿后由其立辟故妫川受命士师陈九徳之歌瑶山载刑吕侯训百锾之典然则激扬神化鼓舞皇偕【`疑`】资粉泽而风俟徳刑而振俗是故六辔在御飞龙之驾可期九罭不施奔鲸之害斯兆纵使业优卷领道迈橧巢齐饮啄于鹑居絶往来于犬吠犹未可长悬三礼永摈五刑削兹噬嗑之科専行忠信之薄况今时推纂圣运属升皇猷犹劳丹浦之诛尚漏青丘之罪伯夷典礼与猾夏而同科司冦祥刑共春官而聮事自可逺稽九代近命三驱释刀锯于凶魁休甲兵于原野然后施【`疑作弛`】威象阙展事天宗继美娲皇追风火燧石渠未灭岂待【`一作得`】輙议寝刑中岳既封自可専循大礼谨对  

同前　　　　　　　　　　郝连梵  

对法星垂象列九霄而照烛习坎分爻疏六位而辉焕故有皇王慎罚正俗以经时圣祥刑开物而成务莫不克清函夏载穆黎元制天讨之威严秋官之典宪舜游妫汭乃去四防汤出镳宫骤除三靣然则质文异代兴废殊途防禹防昌仁流于下泣独夫受戮祸招于剖心自运往道消淳离朴散王风不竞菀栁之刺斯闻后徳方衰杞【`疑作棘`】槐之刺【`疑作制`】斯阙望夷招败酷甚凝脂函谷生灾寃多精气虽复萧何改创爰始九章温舒上言仍讥一失网漏吞舟之罪主茍持寛律加盈阁之繁吏还舞智邈乎遗法允属升平大唐执纪先天凝图王气化轶胥庭之上功超出【`疑`】骤之前扫氛祲于干枢静嚣尘于地轴紫防君圣时乘光于得一黔首安生日用陶其吹万皇帝上元綂厯下武嗣徽道叶顺风契黄神之罔象精通就日符赤运之文明于是职列英竒朝班俊乂载升降之节既着礼容临甲乙之科方在政辟道无为以端拱思有罪而责躬念向隅之独嚬乃纳隍而轸虑曲询管库取荐刍荛诚宜妙简平反旁求庶狱渭桥惊马必归张季之言禁围射兎勿爽高柔之防于公隂徳委以廷尉之司盛吉深仁授以宪曹之任剖符寄刘寛之辈蒲鞭之教可追分陜趋召奭之俦棠隂之徳斯在加以五词咸备两造兼持运静躁于韦听迟速于寛猛獬豸虽触咎繇行其化苍鹰辍号郅都息于烦苛自然圄犴空虚靡怨黄沙之罪钳釱安用无施白粲之刑则迹迈成康道逾文景不仁自逺无得而称谨对  

折狱之理  

问大道未隠教而不诛比屋可封画象无犯是知金科玉条不制淳厚之俗严刑峻法定施交丧之年皇家化轶无为徳高防古弃丛棘而去嘉石投丹笔以废黄沙愿言此道则防萌之术无寄茍违斯理则削觚之化阙如且齐国遗冠楚人封府肆眚之制无复前闻欲摈多幸之心便复作解之义用舍之要咸宜具举若其法术之兴非无首倡律令之起固有厥先何王絶锯鑚之科何帝易肌肤之痛方知折狱之理宜【`一作庶`】详先代之规幸可缕陈故实无为毛举而已  

对　　　　　　　　　　　张防信  

对五材逓用前圣因而设刑四象代兴往贤则而为治所以明弼五教敬成三徳为安上之鞭策作御下之隄防粉黛帝猷脂泽王化故轩皇六禁设言而不违妫帝三居画象而无犯既而末代多僻乱政滋章网宻凝脂文深刺骨威逾夏日苦烈秋荼或酷甚弃灰或刑深盗土遂使棘林之下鬼哭呈祅【`一作日闻`】函谷之前寃魂表畛【`疑`】虽汉文易肌肤之痛孝景减鞭朴之科竟未革除烦焉能救焚拯溺方今膺期千载保业重光表至徳以泣辜布深仁于解网敬刑若祭重狱如伤诚宜削季业之惨科袭至安之有美自可驾三皇而騑五帝超千古而笼万方欲废彼黄沙赦兹丹笔眷言斯理蒙窃惑焉何者徳刑逓施寛猛相济是知明君至乂不独任于诗书哲后钦明岂専行于礼乐此乃杀以止杀刑期无刑緜絶代而不渝迈终古而无替愚谓摈苍鹰之酷吏弃乳虎之屠伯然后举臯陶而作士命随防以守官则内盗自奔不仁斯逺自然防萌之术无阙削觚之化有余岂止封府之赦不施遗冠之宥无设用舍之义夫何足疑且律之兴其来尚矣盖三光列景法星丽乎天文六位成形习坎彰于易象爰洎贰负【`见山海经`】初沿维絷之科降及四防始受殛流之罚及庭坚翼舜狱律遂此陶情萧相佐刘甲令于焉刻意至如锯鑚之絶班固书而可知肉刑之兴孙卿论而已备谨对  

## 文苑英华卷四百九十八

宋　李昉等　编刑法下  

恤刑二道　　　　　　刑法得失一道  

往代为刑是非一道　　眚灾肆赦一道  

止狱措刑一道　　　　论刑法之一道使人畏爱恱服一道　　议肉刑一道  

刑礼道一道  

恤刑  

问易称议狱书载恤刑人命所悬于兹为重然姬旦制三典之宜萧何定九章之律汉文除肉刑之科孝景减笞棰之令互相沿革虽复不同意在明威终资慎罚今既道符太古徳侔往初化越可封时当刑措専欲道徳齐礼才画衣冠反朴还淳肌肤不复恐随时之义草艾不足惩其揆事立方赭墨无以防其伪歴代轻重舍用之规幸为陈之何者便俗  

对　　　　　　　　　　　辛崇敏  

对某闻天播四时资寒暑而成歳国持二柄愼赏罚而称权然逖听上皇异冠鞸而知禁洎乎后叶廼黥刖以惩非故议狱缓刑着乎易象钦哉惟恤勒在虞书姬旦佐周量国政而为三典萧何辅汉取秦法而定九章逮文景仁明防称刑措减笞棰之令除肉刑之科降及当涂至于典午或逓相轻重笔削异端虽变易随时各殊涂而并驾禁邪助礼乃一揆而同归我皇睿哲钦明丕承寳祚道髙连陆绩迈羲轩徳潜通神功侔于造化损已利物泽洽于含灵驭俗调风布春官之大礼明威止杀削秋荼之繁刑任臯陶以士师命定国为廷尉惟明克允人自不偷比屋有可封之人道路无赭衣之伍纳黎元于仁夀反甿俗于淳和荡荡巍巍无徳而称矣五刑八议金科玉条沿革合其规模损益得其轻重较如画一法无二门用化洽于时雍将行之而不犯循之为美改作非宜谨对  

同前　　　　　　　　　　刘藏器  

对结绳以往阙文字而不传观迹以来焕图书而可瞩日温月冷既畅之以隂阳左春右秋亦効之以生杀方之四序取则二仪震雷霆以曜威象天讨而明罚至如赭衣艾笔【`管子治古无肉刑而有象刑供艾毕设赭衣注毕与韠同又古字笔毕通用`】之制用于唐虞之朝劓刖宫割之刑施于夏殷之日既申之以三刺亦放之以五流郑产铸书吕侯训赎秦吹鼎镬汉调菹醢变三章而制九章减五百而笞二百歴当涂而互用涉典午而兼行今徳冠往初功髙防古既反真淳之俗还归仁义之衢解网泣辜惟刑是恤断而难续夙采缇萦之言议狱缓刑乆纳温舒之奏不轻不重非省非繁既合时宜无劳横议谨对  

刑法得失  

问象五星七宿法壅水胜金是何刑焉深惑其义卖爵缗钱之令越官朝防之律见知腹诽之法直指夏兰之使不知谁制莫委所由因戱加杖其人絶命解鬬触刃从子殒躬有若此流将欲何断夫杖妻面致大辟之科妇搏姑耳从减死之论斯之所决于礼安乎鲍昱赦东海之杀人陈忠纵颖川之请代如其得失亦可闻诸  

对  

对某闻弧矢以威用刑之迹遂兆雷电皆至折狱之义仍明乃有金朴异俦行乎舜日劓刖殊类施于姬年莫不防宻随时轻重沿事语其数各有像焉土壅水而不流宫条斯凖火胜金而逾墨黥法是依于【`疑作放`】七宿异节之精实惟膑罚则五星应改之变爰在劓科上郡罹旱孝景复循【`汉食货志作修`】卖爵南畆不出武帝遂下缗钱越官起于【`一作自`】张汤朝防兴于赵禹公孙生见知之渐顔异为腹诽之初直指夏兰之辈出于惨刻之日斯并虚生【`疑作虐主`】所得【`一作行`】佞臣攸致至若因戯杖而絶命触鬬刄以亡身既有误致之由断取罚金之议妻则为室夫亦称天虽云杖面陷【`一作讵`】容大辟良为情疑后主肆其不敬由斯之故方致极刑妇之承姑严于子道岂此陵辱以从减论然则鲍昱之科于义失矣仲逺之驳与礼符焉赦子母之情非无髙趣纵昆季之代已在前讥谨对  

往代为刑是非  

问干灵着象圣人仰则左生右杀天之道也先寛后猛王之度焉何则反鲁删诗下车而诛少正入闗约法缔构而封雍齿为往迹之浮言为后涂之令则若云刑法不施于淳朴杀戮必用于凋讹则感电前皇不应染刃望云后帝方示草缨沉吟乆之未知孰是至于宜狱宜犴五刑九刑清室黄沙之肇基执秩仆区之创迹墨幪抵罪防服记刑误法理而挥刀谬刑名而伏劔咸晦胎祖侧伫根由方听安于之言复迓【`疑作讶`】温舒之奏景慕埋桐之术欣闻观璧之规欲揆何人得阶斯理钟繇王朗尚且相持叔向郑侨犹疑竞爽度长絜大谁最指南胜躅髙纵【`音踪`】何代为是  

对  

对天道未醨混彼我于非马上徳云失迫聚散于驱鸡所以圣照防先贤圗事始创礼崇敬攸开揖让之端设法明威用杜奸邪之路然则昌户受厯斩凶残于鳯墟夀丘驭圗剪奸回于鹿野将衔勒以控奔马兴隄防以给羣流既系事以惨舒亦随时而赏戮遂使仲尼反鲁先诛少正髙祖入秦遽封雍齿上如黄神摄运丹陵纂厯歩骤之轨髣髴殊涂亭毒之规依稀一致况乎时屯竞逐理便于干戈道秦【`疑作泰`】让夷义归于玉帛斯则铜兵玉玦固可举于轩皇艾服草缨岂谬施于唐帝至于宜狱宜犴诗人因赋以诫时五刑九刑晋臣贻书以训俗卯金啓汉诏青室以惩奸典午承曹建黄沙而肃物晋疏执秩楚设仆区令尹之调驭长安防服化探丸之子唐侯之光宅天下墨幪致凿顶之夫法或谬加李离伏劔刑疑滥及勾践挥刀属以安于絶简之词温舒缓刑之奏候埋桐以察理拟观璧以照奸擅彼髙踪虽云可尚自我作古夫复何逺且魏朝御史议驳钟繇之疎晋室大夫书谴郑产之丑荷校灭耳迷悔吝于六爻骋辙荒心垂钦恤于三锾欲允时须议将安属未若践臯陶之胜躅诏于公以度长详彼刑书无溺情于爱恶揣兹心称不挠法于重轻自然束影还淳并三皇以比迹削雕归朴局【`一作并`】五帝而遐踪谨对  

眚灾肆赦【`礼部试第二道`】  

问书曰眚灾肆赦又曰宥过无大而礼云执禁以齐众不赦过若然岂为政以徳不足耻格峻立必罚斯为礼乎诗称既明且哲以保其身易称利用安身以崇徳也而论语云无求生以害仁有杀身以成仁若然则明哲者不成仁欤杀身者非崇徳欤  

对　　　　　　　　　　　白居易  

对圣王以刑礼为大窦【`集作忧`】理乱系焉君子以仁徳为大窦【`集作寳`】死生一焉故邦有用礼而不【`集作大`】理者有用刑而小康者古人有崇徳而逺害者有蹈仁而守死者其指归之义可得而知焉在乎圣王乘时君子行道也何者当其王道融人心质善者众而不善者鲜一人不善众人恶之故赦之可也所以表好生恶杀且臻乎仁夀之域矣而肆赦宥过之典由兹作焉及夫大道隠至徳衰善者鲜而不善者众一人不善众人效之故杀【`集作赦`】之不可也所以月日惩恶劝善且革其浇醨之俗矣而执禁不赦之制【`集作文`】由兹兴焉此圣王【`集有所以二字`】随时以立制顺变而致理非谓徳政之不若刑罚也然则君子之为君子者为能先其道后其身守其常则以道善乎身罹其变则不以身害乎道故明哲保身亦道也巢许得之求仁杀身亦道也夷齐得之虽殊时异致同归于一揆矣何以覈诸观乎古圣贤之用心也茍守道而死死而【`集作且`】不朽是非死也茍失道而生生而不仁是非生也向使夷齐生于唐虞之代安知不明哲保身欤巢许生于殷周之际安知不求仁杀身欤盖否与泰各系于时也生与死同归于道也由斯而观则非谓崇徳者不为成人杀身者不为明哲矣鸣呼圣王立教同出而异名君子行道百虑而一致亦犹水火之相戾同根于冥数共济于人用也亦犹寒暑之相反同本于元气共济于嵗功乎则用刑措刑之道保身杀身之义昭昭可知欤谨对  

止狱措刑【`在富而教之`】  

问成康御宇囹圄空虚文景继统刑罚不用太宗化下而人不犯成此功者其效安在桀纣在上比屋可诛秦氏为君赭衣满道致此者其故安在今欲鍳桀纣秦氏之弊继周汉太宗之功使人有【`集无有字`】耻且格刑措不用备详本末着之于篇  

【`自此至卷终并于白居易集凖备制科七十五门中摘取五篇其问荅皆居易拟作`】  

对  

对臣闻仲尼之训也既庶矣而后富之既富矣而后教之管子亦云仓廪实知礼莭衣食足知荣辱然则食足财豊而后礼教所由兴也礼行教立而后刑罚所由措也盖前事之不忘后事之元龟臣请以前事明之当周成康之时天下富夀人知耻格故囹圄空虚四十余年当汉文景之时节用劝农海内殷实人人自爱不犯刑法故每嵗决狱仅至四百及我太宗之朝勤俭化人人用富庶加以徳教致于升平故一嵗断刑不满三十虽则明圣慎刑贤良恤狱之所致也然亦由天下之人生厚徳正而寡过也当桀纣之时暴征讐敛万姓穷苦有怨无耻奸宄并兴故是时也比屋可戮及秦之时厚赋以竭人财逺役以殚人力力殚财竭尽为冦贼羣盗满山赭衣塞道故每嵗断罪数至十万虽则暴君淫刑奸吏弄法之所致也然亦由天下之人贫困思邪而多罪也由是观之刑之繁省系于罪之众寡也教之废兴系于人之贫富也圣王不患刑之繁而患罪之众不患教之废而患人之贫故人茍富则教斯兴矣罪苟寡则刑斯省矣是以财产不均贫富相并虽尧舜为主不能息忿争而省刑狱也衣食不充冻馁并至虽臯陶为士不能止奸宄而去盗贼也若失之于本求之于末虽圣贤并出【`集作生`】臣窃以为难矣至若察小大之狱审轻重之刑定加减于科条得情伪于声【`集作察`】色此有司平刑之要也非王者恤刑之徳也至若尽钦恤之道竭哀矜之诚使生者不怨死者不恨此王者恤刑之徳也非圣人措刑之道也必欲端影于表澄流于源则在乎富其人崇其教开其亷耻之路塞其寃滥之门使人内乐其生外畏其罪则必过犯自省刑罚自措斯所谓致羣心于有耻立大制于不严古者有画衣冠异章服而人不犯者由此道素行也  

论刑法之弊【`升法科选法吏`】  

问今之法贞观之法今之官贞观之官昔何为而大和今何为而未理事同效异其故何哉将刑法不便于时耶而官吏不得其人耶  

对  

对臣伏以今之刑法太宗之刑法也今之天下太宗之天下也何乃用于昔而俗以宁一行于今而人未和平【`集作休和`】臣以为刑法不便于时是官吏不循其法也此由朝廷轻法学贱法吏故应其科与补其吏者率非君子也其多小人也盖刑法者君子行之则诚信而简易简易则人安小人行之则诈伪而滋章滋章则俗敝此所以刑一而用二法同而理殊者也矧又律令尘蠧于栈阁制勑堆盈于案几官不徧覩法无定科今则条理轻重之文尽询于法直是使国家生杀之柄假手于小人小人之心孰不可忍至有黩货贿者矣有怙亲爱者矣有陷讐怨者矣有畏权豪者矣有欺贱弱者矣是以重轻加减随其喜怒出入比附由乎爱憎官不察其所由人不知其所避若然则虽有贞观之法茍无贞观之吏欲其行善无乃难乎陛下诚欲申明旧章刬革前弊则在乎高其科重其吏而已臣谨按汉制以四科辟士其三曰明习法【`集作律`】令足以决狐疑能按章覆问文中【`一作任`】御史者辟而用之伏惟陛下悬法学为上科则应之者必俊乂也升法吏为清列则授之者必贤良也然后考其能奨其善明察守文者擢为御史钦恤用情者迁为法官如此则仁恕之诚廉平之气不散于简牍之间矣掊尅之心舞文之弊不生于刀笔之下矣与夫愚诈小吏窃而弄之者功相万也臣又闻管仲夺伯氏之邑没无怨言季羔刖门者之足亡而获宥孔明黜廖立之位死而垂泣三子者可谓能用刑矣臣伏思之亦何代无其人乎【`集作哉`】在乎求而用之考而奨之而已伏惟陛下再三察焉  

使人畏爱恱服【`理大罪赦小过`】  

问政不可寛寛则人慢刑不可急急则人残故失于恢恢则漏网而为务于察察则及泉而不祥将使寛猛适宜疎宻合制上施畏爱之道下有恱服之心刑政之中何者为得  

对  

对臣闻圣人在上使天下畏而爱之悦而服之者由乎理大罪赦小过也书曰宥过无大况小者乎刑故无小况大者乎故宥其小者仁也仁以容之则天下之心爱而恱之矣刑其大者义也义以纠之则天下之心畏而服之矣臣窃见国家用法似异于是何则纠察之政急于朝官而寛于外官惩戒之刑加于小吏而纵于长吏是故权轻而过小者或反绳之寄重而罪大者或反赦【`集作舍`】之臣伏思之恐非先王宥过刑故之道也然则小大之喻其犹鱼耶鱼之在泉者小也察之不祥鱼之吞舟者大也漏之不可刑烦犹水浊水浊则鱼喁政慢【`集作寛`】犹防决防决则鱼逝是以善为理者举其纲疎其网纲举则所罗者大矣网疎则所漏者小矣【`集作也`】伏惟陛下举其纲于长吏疎其网于朝官舍小过以示仁理大罪而明义则畏爱恱服之化暗【`集作闇`】然而日彰于天下矣  

议肉刑【`可废不可用`】  

问肉刑者其来尚矣其废乆矣前贤之论是非纷然今欲弃而不行法或乖于稽古若举而复用义恐失于随时取舍之间何者为可  

对  

对臣伏以汉除肉刑迨今千有余祀其间博闻逹识之士议其是非者多矣欲废之者则曰刻肤革断支体人主忍而用之则恺悌恻隠之心乖矣此缇萦所谓虽欲改过自新其道亡繇者也其欲复之者则曰任棰令用鞭刑酷吏倚而行之则専杀滥死之弊作矣此班固所谓以死罔人失本者也臣以为议事者宜征其实用刑者宜酌其情若以情实言之则可废而不可复也何者夫肉刑者盖刵劓防黥刖之类耳书所谓五虐之刑也昔苖人始淫为之而天既降咎及秦人又虐用之而天下亦离心夫如是则岂无滥死者耶汉文帝始除去之而刑罚以清我太宗亦因而弃之而人用不犯夫如是则岂有罔人者耶此臣所谓征其实者也臣又闻圣人之用刑也轻重适时变用舍顺人情不必乎反今之宜复古之制也况肉刑废之乆矣人莫识焉今一朝卒然用之或絶筋或折骨或伤面【`集作面伤`】则见者必痛其心闻者必骇其耳又非圣人适时变顺人情之意者征之于实既如彼酌之于情又若【`集作如`】此可否之验岂不明哉传曰君子为政贵因循而重改作又曰利不百不变法臣以为复之有害而无利也其可变而改作乎  

刑礼道【`迭相为用`】  

问圣人之致理也以刑纠人恶故人知劝惧以礼道人情故人知耻格以道率人性故人反淳和三者之用不可废也议者将偏举而行耶将并建而用耶从其宜先后有次耶成其功优劣有殊耶然则相今日之所宜酌今日之所急将欲致理三者奚先  

对  

对臣闻人之性情者君之土田也其荒也则薙之以刑其辟也则莳之以礼其植也则获之以道故刑行而后礼立礼立而后道生始则失道而后礼中则失礼而后刑终则脩刑以复礼脩礼以复道故曰刑者礼之门礼者道之根知其门守其根则王化成矣然则王化之有三者犹天之有两曜【`集作防`】嵗之有四时废一不可也并用亦不可也在乎举之有次措之有伦而已何者夫刑者可以禁人之恶不能防人之情礼者可以防人之情不能率人之性道者可以率人之性又不能禁人之恶循环表里迭相为用故王者观理乱之深浅顺刑礼之后先当其惩恶抑淫致人于劝惧莫先于刑刬邪窒欲致人于耻格莫尚于礼反和复朴致人于敦厚莫大于道是以衰乱之代则弛礼而张刑而平定之时则省刑而礼清浄之日则杀礼而任道亦如祁寒之节则疎水而俯火徂暑之候则逺火而狎水顺嵗候者适水火之用逹时变者得刑礼之宜适其用逹其宜则天下之理毕矣王者之化成矣将欲校【`集作较`】其长短原其始终顺其变而先后殊备其用而优劣等离而言之则异致合而理之则同功其要者在乎举有次措有伦适其用逹其宜而已方今华夷有截内外无虞人思休和俗已平康是则国家杀刑罚之日崇礼乐之时所以文易化成道易驯致者由得其时也今其时得矣伏惟陛下措而不失焉  

## 文苑英华卷四百九十九

宋　李昉等　编平农商  

工商货币一道　　　　泉货一道  

钱不行一道　　　　　防肆一道  

四民之业优劣一道　　衣食之源一道  

仓廪之实一道　　　　息游惰一道  

平百货之价一道  

工商货币  

问夫贸迁化居资货以通守位聚人理财为用故贝赡于夏殷金币富于周汉顷国弗崇侈而府无盈储赋不加厚而黎庶弥贫实由货重物轻以臻斯弊若有单子推权之宜贾生敛散之术其具陈之  

对　　　　　　　　　　　丘真孙  

对臣闻哲王之统俗也陈货洪范通有无之用取市噬嗑致交易之所至乎九府立其法资币量其宜盖理本救人而轻重随代故周景铸金穆公规其实汉文造币梁傅议其违虽贯朽费滥而市非物轻粱肉不匮而家非货重何者淳朴既散浇伪成俗惰农夺其嵗功徇利昧其日用所以负贩盈廛分谷布野崇朝思飡则物不得贵争利因阜则货不得贱故弋绨虽御国之所先蒸人乃乂邦之攸本故贾谊慷慨陈力农之戒仲舒殷勤明重谷之说今宜思五土之宜勤三时之务教养殖人赏课田畯重游适之赋轻力穑之役师李悝于魏邦式蔡癸于汉代用能遗穂委畆红粟露积垂拱岩廊击壤衢巷咏歌升平岂不盛欤臣学不师古识昧政化勉酬【`一作充赋`】枉问敢献瞽言  

泉货  

问羲农之时市井爰立夏殷以往泉货无闻太公立九府之法夷吾通万钟之蔵轻重良由于出令敛散实在于得时自此以还资币数改景王寳货单穆立母子之讥文帝四铢贾生深博祸之叹既而白金易贱赤仄难行小则米石至万大乃一当五百禁铸弥重奸钱益多虽复弃市相寻黥罪日报茍非其术为害更深且示以厚利随以重辟是诱良民陷之坑阱朕瞩此流弊情甚伤之故罢均输之官省塩铁之利复欲收铜于断铸劝百姓于农桑夺商贾之权塞兼并之路而象称交易书载懋迁厯代相承行之已乆一日变改公私非便且军国所湏虚【`一作糜`】费犹广尺寸为用分裂亦难益国宁民应有长防明言尔志以沃朕心  

对　　　　　　　　　　　宋伯宜  

对臣闻楚王明月之珠寒而不可服魏王照室之寳饥而不可饵然则养羣黎之气命为万姓之衣被茍异农桑义难豊渥虽继天象日之际犹为血饮但立地甄海而还谁不粟食质文空变高深自徙亲籍躬桑殊途共致故得时名有道世号无为英声鼓而未穷茂实飞而讵已方验称为寳者不劳气白如虹谓之天者不假圎而似盖且铸金为贝信有从来汉改四铢秦行半两用舍更互废轻就重之宜损益不常地马天龙之异复有豫章铜岳蜀道铜山全归佞幸之炉顿入诸侯之冶所以公私太半伪实相蒙奸佞由此而兼并豪戚因兹而聚敛洛京三之内贾客云屯齐宫七市之间商人雾塞乃令东汉楚子高阁浮空西蜀彭家连楼跨术雷车电骑多出工巧之家列鼎撞钟无非货殖之里宾徒藿肉鲍书不足伦僮仆藜余张诗莫能序三田为之废业五稼由此多荒伏惟陛下依干度立坤功道则光格四天徳乃牢笼九地五羊衔粟时和之义先表防雀飞鸣嵗稔之征已见尚留情天下之命置懐天下之本欲絶彼工商断兹塩铁乃还淳之要术非进取之权道何者今东南虽欵西北未平戎马可驰兵车骤转假复铜头铁额本无敌于黄轩缮甲行师固有劳于苍帝诚宜立彼田畯辟兹泉府既笃垦草之功还脩上林之务耕疆抗陆织室开扉采彼三条籍兹千畆时行范子擒吴之秘计兼管相霸齐之逺略陇西马援监旧铸之司淮阳汲黯塞奸炉之巧乃复罄杜冶之便宜疏郑陂之浩淼羽林创其始中郎嗣其末王基进业劳就沮漳邓艾申权功成陈蔡邱陵灭矣禾粟之饶未亏洛水竭焉资贮之蓄宁减于是脩天阵纵天兵既饮马于南池遂征鹣于西海然后收铜勿用沈璧而归崇士女于耕桑禁绮绣于商贾则尧心舜行并可陵胜火职云司翻能度越者矣谨对  

问钱不行  

对　　　　　　　　　　　岑文本  

对去智絶巧圣人之至徳斵雕为朴先王之令图是以贾多端则贫士多技则匮未有崇兹剞劂竞彼奢淫而能匡国安家宣风致化者矣自文明御宇大拯黔黎继礼乐于将絶反淳风于已散庶绩伊凝彛伦攸叙虽复工商异类四民之禁惟宜而锥刀必争三农之务或失诚宜絶其丽美敦兹质朴刻玉雕金弃之如草芥挥锄执耒纪之以贤良则稼穑惟兴勤体之夫知劝怠惰方革游手之人自除谨对  

问肆  

对　　　　　　　　　　　郭正一  

对肆之兴用存交易山泽之利事属贸迁是以先王因井而制居往圣观爻而立义将以致兹百族通彼万商罗肆巨千广充上积之货旗亭五里俯映星繁之珍是使蹀马回辕歴阛阓而流溢往商来贾候朝夕以盈途岂唯灼蓍蔡以观贞旁临季主之肆泛萍蚁而开宴近对文君之垆讵比夫齐宫七市女闾连闭殷室九君姬屋成列但负贩之徒异业趣竞刺绣谢其倚门多财归其善贾由此聂政屠养无辞屈辱平仲有求终甘湫隘故知析毫之子不可责以忘机徇利之夫难以征其重义况墆翳之侣本异夷齐货殖之徒率同猗白若通其小利谅无拥于四人处以淳心恐有乖于一物诚可除兹滥贿禁彼邪赢则奸党自消不待曺叅之令市无二价讵止黄轩之风谨对  

四民之业优劣  

问士农工商四民各业废一不可取譬五材而阙里致言鄙于学稼漆园起论爰称絶巧岂先圣埀文义有优劣将随方设教或有【`文粹作理或`】变通者哉尔其矢陈用啓前惑  

对　　　　　　　　　　　骆宾王  

对出震登皇垂衣裳而驭箓乘干践帝顺舒惨以【`集作而`】字甿莫不畏九士以开基【`集作列九土以开疆`】因四人而安业故农为政本两汉举力田之勤财曰聚人九市列维金之利陟龙门而就日入仕弹冠斵蝇翼以成风追工运斧咸用因人成事随利济时盖五帝通规三王茂范然则泣麟上圣训三千以领徒夣蝶幽人抟九万而济物欲使丘门志学折【`文粹作析`】以问农之言汉渚絶机杼以灌园之巧斯乃变通权教趋舍异【`集作适`】宜当今海内乂安天下乐业士食旧徳农服先畴自可孙献书以待公车之诏王丹载酒时慰田家之劳谨对  

衣食之源【`礼部试第一道贞元十六年`】  

问周礼庶人不畜者祭无牲不耕者祭无盛不蚕者不帛不绩者不缞皆所以耻不勉抑游惰欲人务衣食之源也然为政之道当因人所利而利之故脩其教不易其俗齐其政不易其宜由是农商工贾咸遂生业若驱彼齐人疆以周索牲盛布帛必由已出无乃物力有限地宜不然而匮神废礼谁曰非阙且使日中为市懋迁有无者更何事焉  

对　　　　　　　　　　　白居易  

对利用厚生教之本也从宜随俗政之要也周礼云不畜无牲不田无盛不蚕不帛不绩不缞盖劝厚生之道也论语云因人所利而利之盖明从宜之义也夫田畜蚕绩四者之所宜者多土人之所务者众故周礼举而为条目且使居之者无游情无惰业焉其余非四者虽不具学则随其土物生业而劝之可知矣非谓使物易业土易宜也夫先王酌教本提政要莫先乎任土辨物简能易从然后立为大中垂之不朽者也若谓其驱天下之人责其所无强其所不能则何异夫求靡【`集无靡字`】萍于中陵【`集作逵`】植橘柚【`集无柚字`】于江北反地利违物性孰甚焉岂直易俗失宜匮神废礼而已且圣人辨九土之宜别四人之业使各利其利焉各适其适焉犹惧生生之物不均也故日中为市交易而退所以通货食迁有无而后各得其所矣由是言之则大易致人之利【`集作制`】周官劝人之典论语利人之道三科具举有条而不紊谨对  

仓廪之实【`礼部试第五道`】  

问纺绩之弊出于女工桑麻不甚加而布帛日已贱蚕织者劳焉公议者知之欲乎价平其术安在又仓廪之实生于农畆人有余则轻之不足则重之故嵗一不登则种植【`集作仓`】多竭往年时雨候宸慈轸懐遣使赈廪分官贱粜故得馁殍载活麦禾载登思我王度金玉至轻【`集作矣`】窃闻耿夀昌常平今古称便国朝典制亦有斯仓开元之二十四年又于京城大署贱则加价收籴贵则约平出粜所以时无艰食亦无伤农今若官司上闻追葺旧制以时敛散以均贵贱其于羡【`集作美`】利不亦多乎  

对  

对人者邦之本也衣食者人之所由生也古者圣人在上而下不冻馁者非家衣而户食之盖能为之开衣食之源均财用之节也方今仓廪虚而农夫困布帛贱而女工劳以愚所窥粗知其本何者夫天之数无常故嵗一丰必一俭也衣食之生有限故物有盈即【`一作则`】有缩也古人知其必然也故敦俭啬以足衣务储蓄以足食是以尧有九年之水汤有七年之旱野无青草人无菜色者无他故盖勤俭储积之所致耳故曰前事之不忘后事之元龟也当今将欲开美利利天下以厚生生烝人返贞观之升平复开元之富夀莫善乎实仓廪均丰凶则耿夀昌之常平得其要矣今若升闻率循旧制上自京邑下及郡县谨豆区以出纳督官吏以监临嵗丰则贵籴以利农嵗歉则贱粜以防下若水旱作沴则资为九年之蓄若兵革或动则餽为三军之粮可以均天时之丰俭权生物之盈缩循而行之实百代不易之道也虞灾救利物宁邦莫斯甚焉然则布帛之贱者由钱刀之壅也茍粟麦足用泉货通流则布帛之价轻重平矣抑居易闻短绠不可以汲深曲士不可以语道小子狂简不知所以裁之莫究微言空慙大【`集作下`】问谨对  

息游惰【`劝农桑议税赋复租庸罢缗钱用谷帛`】  

前　人  

问一夫不田天下有受其馁者一妇不蚕天下有受其寒者斯则人之性命系焉国之贫富属焉方今人多游惰地有遗力守本业者浮而不固逐末作者荡而防归夫然岂惩戒游惰之失其道耶将敦劝农桑之教不得其本耶  

【`此下并于白居易集凖备制科七十五门中摘取二篇其问荅皆居易拟作`】  

对  

对臣伏见今之人舍本业趋末作者非恶本而爱末盖去无利而就有利也夫人之蚩蚩趋利者甚矣茍利之所在虽水火亦蹈焉虽白刃亦冒焉故农桑亦有利也虽曰禁之人亦归矣而况于劝之乎游惰茍无利也虽曰劝之亦不为矣而况于禁之乎当今游惰者逸而利农桑者劳而伤所以伤者由天下钱刀重而谷帛轻也所以轻者由赋敛失其木也夫赋敛之失其本者量桑地以出租计夫家以出庸租庸者谷帛而已今则谷帛之外又责之以钱钱者桑地不生铜私家不敢铸业于农者何从得之至乃吏胥追征官限迫蹙则易其所有以赴公程当丰嵗则贱粜半价不足以充缗钱遇防年则息利倍称不足以偿逋债丰防既皆若此为农者何所望焉是以商贾大族乗时射利者日以豪富田垄罢人望嵗勤力者日以困贫劳逸既悬利病相诱则农夫之心尽思释耒而倚市织妇之手皆欲投杼而刺文至使田卒污莱室如悬磬人力罕施而地利多欝天时虚运而嵗功不成臣尝反覆思之实由谷帛轻而钱刀重也夫粜甚重【`集作贵`】钱甚轻则伤人粜甚贱钱甚重则伤农农伤则生业不専人伤则财用不足故王者平均其贵贱调节其重轻使百货通流四人交利然后上无乏用而下亦阜安方今天下之钱日以减耗或积于国府或滞于私家若复日月征求嵗时输纳臣恐谷帛之价转贱农桑之业转伤十年已后其弊或甚于今日矣非所谓平均调节之道也今若量夫家之桑地计谷帛之【`集作为`】租庸以石斗登降为差以匹丈多少为等但书估价并免税钱则任土之利载兴易货之弊自革弊革则务本者致力利兴则趋末者回心游手于道途市肆者可易业于西成托迹于军籍释流者可反躬于东作欲其游【`集作浮`】惰其可得乎加以陛下念稼穯之艰难则薄敛而人足食矣念纺绩之勤苦则省用而人丰财矣念异货之败度则寡欲而人着诚矣念竒器之荡心则正德而人归厚矣其兴利除害也如彼又脩已化人也如此是必应之如谷响【`集作响谷`】顺之如风行斯所谓下令于流水之源系人于苞桑之本者矣欲其游【`集作浮`】惰其可得乎谨对  

平百货之价【`陈敛散之法请禁销钱铸器`】  

问今田畴不加辟而菽粟之估日轻桑麻不加植而布帛之价日贱是以射时利者贱收而日富勤力穑者轻用而日贫夫然岂殖货敛散之节失其宜耶将布帛轻重之权不得其要耶  

对  

臣闻谷帛者生于农也器用者化于工也财物者通于商也钱刀者撡于君也君其一以节其三三者和钧非钱不可也夫钱刀重则谷帛轻谷帛轻则农桑困故散钱以敛之则下无弃谷遗帛矣谷帛贵则财物贱财物贱则工商劳故散谷以收之则下无废财弃物矣敛散得其节轻重便于时则百货之价自平四人之利咸遂虽有圣智未有易此而能理也方今闗辅之间仍嵗大稔此诚国家散钱敛谷防俭备凶之时也时不可失伏惟陛下惜之臣又见日者【`二字集作今日`】人之所以弊者由钱刀重于谷帛也所以重者由铜利贵于钱刀也何者夫官家采铜铸钱成一钱破数钱之费也私家销钱为器销【`集作破`】一钱成数钱之利也铸者有程销者无限虽则官家逐嵗铸岂能胜私家之日销哉【`集作乎`】此所以天下之钱日减而日重者也今国家行挟铜之律执铸器之禁使器无用铜铜既无利则钱不复销矣此实当今权节重轻之要也  

## 文苑英华卷五百

　　　宋　李昉等　编厯运  

五运一道　　　　　　厯数一道  

灾祥  

祥瑞一道　　　　　　议祥瑞辨祅灾一道兴五福销六极一道　　辨水旱之灾一道养动植之物一道  

五运【`见四百八十二卷题作贤良方正策第二道`】　吴师道  

厯数  

问效祉鼎命昭夏王之祚赤乌呈祥金徳总商君之业白鱼跃而周道隆丹雀来而秦徳覇殷因夏礼损益可知秦盛周衰天人何昧若水灭火起殷周之运匪人若桀暴纣昏废兴之期自我然而龙鬬兴于夏日鼋祅发于周年灾祥兆于前成荒败形于后政荡荡之徳何所加焉伫尔扬名为余张目  

对　　　　　　　　　　　冯万石  

对臣闻天地草昧洪钧列五运之期云雷始屯大德分一人之位莫不时来命偶人迪【`一作游`】天将白环昭虞后之功珪锡夏王之徳空桑负鼎遇为牲之君渭水张罗得非熊之相伏惟陛下化光坤载道叶干行总五气以发生笼百王而亭育粤若稽古推厯数之存亡感而遂通酌天人之符命明扬侧陋典采刍词开阐大猷旁求雅问则天文幽逺诚匪管窥然人事昭彰敢陈壅塞原夫兴亡有数符命无差遽啓丹书俄逥白璧君臣道合则遐迩乂安上下情乖则邦家板荡水火革而天人顺暴乱行而桀纣亡百六为霖旱之灾七九非汤尧之运厯数斯在惟徳动天祸福无门惟人所召故徳者五行之义也人者两仪之心也人心动而悔恡生徳义形而隂阳谢必乗金运则殷不及于期果歴木行则周不及于数龙鬭鼋祅之发人与事并白鱼丹雀之符徳将时应【`一作神契`】神道设教金土之运匪他人文化成狂圣之来自我荡荡之徳何敢不通翼翼之心爰【`疑作奚`】施不可天也人也坦然克分时乎命乎昭文斯辨臣优柔理道【`一作致理`】杳同河汉或跃文江惧深氷谷谨对  

祥瑞【`见四百八十二卷题作贤良方正防第三道`】　吴师道  

议祥瑞辨祅【`集作妖`】灾　　　　白居易  

问国家将兴必有祯祥国家将亾必有祅孽斯岂国之兴灭系于天地之灾祥欤将物之妖瑞生于时政之昬明欤又天地有常道灾祥有常应此必然之理也何则桑谷之妖反为福于太戊大鸟之庆竟有【`集作成`】祸于帝辛岂吉凶或僣在人将休咎不恒其徳儆戒之征安在改悔之效何明又祥必偶圣妖必应昬何则明时不能【`集有为字`】无灾乱代或闻【`集有其为二字`】有瑞报应之道何谬盭【`集作滥`】哉  

【`此下四篇并于白居易集凖备制科七十五门中摘取其问答皆居易拟作`】  

对  

对臣闻国家将兴必有祯祥国家将亡必有妖孽者孽生而后邦防非祥出而后国兴盖瑞不虚呈必应圣哲妖不自作必候淫昬则昬圣为灾祥【`集作祥孽`】之根妖瑞为兴亾之兆矣文子曰阴阳陶冶万物皆乗一气而生然则道之休明徳动乾坤而感之者谓之瑞政之昏乱腥闻上下而应之者谓之妖瑞为福先妖为祸始【`集作生非`】将兴将废实先啓焉【`一作瑞为福始将兴必先示焉妖为祸始将废实先啓焉`】然有人君徳未及于休明政不致于昏乱而天文有异地物不常则为瑞为妖未可知也或者天示儆戒之意以悟君心俾乎徳【`集作君`】脩改悔之诚以答天鍳如此则转乱为理变灾为祥自古有之可得而考也臣闻髙宗不聪飞雉雊于鼎宋景有罚荧惑守于心及乎懋懿徳以脩身出善言而罪已则升耳之异自殄退舍之庆自臻天人相感可谓明矣速矣且高宗三代之贤主也有一徳之违亦谪见于物宋景列国之常主也有一言之感亦宜应于天则知上之鍳下虽贤王也苟有过而必知下之感上虽常主也茍有诚而必应故王者不惧妖之不灭而惧过之不悛不惧瑞之不臻而惧诚之不至足明休咎【`集作徴`】在徳吉凶由人矣失君道者祥反为妖悟天鍳者灾亦为瑞必然而已矣抑臣又闻王者之大瑞在乎天地泰阴阳和风雨时寒暑节百谷熟万人安赋敛【`集作役`】轻服用俭兵甲【`集作革`】偃刑罚措贤者出不肖者退声教日被讴歌日兴此之谓休徴此之谓嘉瑞也王者之大妖在乎两仪不泰四气不和风雨不时水旱不节五谷不稔百谷不藏徭役繁【`集作烦`】征税【`集作赋`】重干戈动刑狱作君子隠小人见政令日缺怨讟日兴此之谓咎征此之谓妖孽也至若一星一辰之理一云一露之祥一鸟一兽之妖一草一木之怪或偶生于气象或偶得于陶钧信非休咎之征兴亾之兆也何则隠见出处亦不于常明圣之朝不能无小灾小沴衰乱之代亦或有小瑞小祥固未足质帝王之疑明天地之意尔王者但外思其政内省其身自谓徳之不脩诚之不着虽有区区之瑞不足嘉也自谓政之【`川文粹有不字`】能立道之【`川文粹有不字`】能行虽有琐琐之妖不足惧也臣窃谓妖瑞【`集作祥`】废兴之由实在于此故虽辞费不敢不备而书之  

兴五福销六极  

问周着九畴之书汉述五行之志皆所以精究天人之际穷探政化之源然则五福之祥何从而作六极之沴何感而生将欲辨明可行本末又今人财耗费既贫且忧时沴流行或疾而夭思欲销六极兴【`集作致`】五福敺一代于富夀纳万人于康宁何所施为得至于此也【`五字集作可致于此`】  

对  

对臣闻圣人兴五福销六极者在乎立大中致大和也至哉中和之为徳不动而感不劳而化以之守则人以之用则神卷之可以理一身舒之可以济万物然则和者生于中也中者生于不偏也不邪也不过也不及也若人君内非中勿思外非中勿动动静进退皆得其中故君得其中则人得其所人得其所则和乐生焉是以君人之心和则天地之气和天地之气和则万物之生和于是乎三平之气防合絪緼积为夀蓄为富舒为康宁敷为攸好徳益为考终命其羡者则融为甘露凝为卿【`集作庆`】云垂为徳星散为景风流为醴泉六气叶乎时七曜顺乎轨迨于巢穴羽毛之物皆煦妪而自蕃草木鳞介之祥皆丛萃而继出夫然者中和之所致也若人君内非中是思外非中是动动静进退不得其中故君不得其中则人不得其所人不得其所则怨叹兴焉是以君人之心不和则天地之气不和天地之气不和则万物之生不和于是乎三不平之气交错堙欝代为凶短折攻为疾聚为忧损为贫结为恶耗为弱其羡者潜为伏阴淫为愆阳守为彗星发为暴风降为苦雨六气失其序七曜乱其行迨于襁褓胎之生皆夭阏而不遂木石华虫之怪皆杂糅【`集作糅杂`】而毕呈夫然者不中不和之气所致也则天人交感之际五福六极之来岂不昭昭然哉臣伏见比者兵赋未减人鲜无忧时沴所加重或有疾徳宗皇帝病人之病忧人之忧于是救之以广利之方恱之以中和之乐将使易忧为乐变病为和化之恩莫斯甚也然臣窃闻善除害者察其本善理疾者絶其源伏惟陛下欲纾人之忧先念人忧之所自欲救人之病先思人病之所由知所自以絶之则人忧自弭也知所由而去之则人病自瘳也然后申之以救疗之术则人易康宁鼓之以安乐之音则人易和恱斯则必应疾而化速利倍而功兼六极待此而销五福待此而作如此【`集作是`】可以陶三才缪盭【`集作滥`】之气发为休祥敺一代鄙夭之人臻乎仁夀中和之化【`集作气`】夫何逺哉  

辨水旱之灾明存救之术  

问狂恒雨若僣恒旸若此言政教之道必感于天地又尧之水九年汤之旱七年此言阴阳定数不由于人也若必系于政则盈虚之数徒言如不由于人则精诚之祷安用二义相戾其谁可从  

又问阴阳不测水旱无常欲均嵗功于丰凶救人命于冻馁凶歉之嵗何方可以足其食灾危之日何计可以固其心将备不虞必有其要歴代之术可明征焉  

对  

臣闻水旱之灾有小有大大者由运小者由人由人者由君上之失道其灾可得而移也由运者由阴阳之定数而其灾不可得而迁也然则大小本末臣粗知之其小者或兵戈不戢军旅有强暴者焉或诛罚不中刑狱有寃滥者焉或小人入用谗佞有得志者焉或君子失位忠良有放弃者焉或男女臣妾有怨旷者焉或鳏寡孤独有困死者焉或赋敛之法无度焉或土木之功不时焉于是乎忧伤之气愤怨之诚积以伤和变而为沴古之君人者逢一灾遇【`集作偶`】一异则收视反聼察其所由且思乎军镇之中无乃有纵暴者耶刑狱之中无乃有寃滥者耶权宠之中无乃有不肖者耶放弃之中无乃有忠贤者耶内外臣妾无乃有幽怨者耶天之穷人无乃有困死者耶赋入之法无乃有过厚者耶土木之功无乃有屡兴者耶若有一于此则是政令之失而天地之谴也又洪范云【`集作曰`】狂恒雨若僣恒旸若言不信不乂亦水旱应之然则人君茍能改过塞违率徳脩政励敬天之志虚罪已之心则虽逾月之霖经时之旱至诚所感不能为灾何则古人或牧一州或宰一县有暴身致雨者有救火返风者有飞蝗去境者郡邑之长犹能感通况王者为万乗之尊居兆人之上悔过可以动天地迁善可以感神明天地神明尚且不违而况于水旱风雨虫蝗者乎此臣所谓由人可移之灾也其大者则唐尧九年【`集作载`】之水殷汤七年之旱是也夫以尧之大圣汤之至人于时徳俭人和刑清兵偃上无狂僣之政下无怨嗟之声而卒有浩浩滔天之灾炎炎烂石之沴非君上之失道也【`集无也字`】盖阴阳之定数也【`集作矣`】此臣所谓由运不可迁之灾也然则圣人不能迁灾能御灾也不能违时能转【`集作辅`】时也将在乎廪积有常仁有素备之以储蓄虽凶荒而人无菜色固之以恩信虽患苦而人无离心储蓄者聚于丰年散于歉嵗恩信者行于安日用于危时夫如是则虽阴阳之数不可迁而水旱之灾不能害故曰人强胜天盖谓是也【`集作矣`】斯亦图之在早备之在先所谓思危于安防劳于逸若患至而方备灾成而后圗则虽圣人不能救矣抑臣又闻古者圣王在上而下无冻馁者何哉非家至而日见衣之而食之盖能均节其衣食之源也夫天之道无常故嵗有丰必有凶地之利有限故物有盈必有缩圣王知其必然于是作钱刀布帛之货以时交易之以时敛散之所以持丰济凶用盈补缩则衣食之费谷帛之生调而均之不啻足矣盖管氏之轻重李悝之平籴耿夀昌之常平者可谓不涸之仓不竭之府也故丰稔之嵗则贵籴以利农人凶歉之年则贱粜以活饿殍若水旱作沴则资为九年之蓄若兵甲或动则餽为三军之粮上以均天时之丰凶下以权地利【`集作财`】之盈缩则虽九年之水七年之旱不能害其人危其国矣至若祈祷之术凶荒之政歴代之法臣粗闻之则有雩天地以牲牢禜山川以圭璧祈土龙于武舞羣巫于灵坛徙市修城贬食撤乐绥刑省礼务穑劝分杀哀多昏弛力舍禁此皆从人之望随时之宜见【`集作勤`】恤下之心表防天之罚但可以济小灾小弊未足以救大困【`集作危`】大荒必欲保邦邑于危安人心之【`集作于`】困则在乎储蓄充其腹恩信结其心而已盖羲农唐虞禹汤文武皆由此道【`集作涂`】而王也  

问养动植之物【`以丰财用以致麟鳯龙`】  

对  

臣闻天育物有时地生物【`集作财`】有限而人之欲无极以有时有限奉无极之欲而法制不生其间则物必暴殄而财乏用矣先王恶其及此故川泽有禁山野有官养之以时取之以道是以豺獭未祭罝网不布于野泽鹰隼未击矰弋不施于山林昆虫未蛰不以火田草木未落不加斤斧渔不竭泽畋不合围至于麛卵蚳蝝五谷百草【`集作果`】不中杀者皆有常禁夫然则禽兽鱼鼈不可胜食矣财货器物【`集作用`】不可胜用矣臣又观之岂直若此而已哉盖古之圣王使信及豚鱼仁及早木鸟兽不狨胎卵可窥麟鳯効灵龙为畜者亦由此涂而致也  

## 文苑英华卷五百一

　　宋　李昉等　编泉货  

议运漕一道　　　　　不夺人利一道  

盐法之弊一道　　　　议罢漕运可否一道  

均财禁兼一道　　　　议井田阡陌一道  

边塞  

议边塞事一道　　　　御狄一道  

守险一道　　　　　　备邉一道  

议兵一道　　　　　　选将帅一道  

议漕运  

问昔在隋季厫庾空虚爰逮皇家京坻弥望既乗前年蓄未登自东徂西依常运漕今送纳之所物贱本州欲赍直买输利益兼倍  

对　　　　　　　　　　　卫敏  

对什一而税布政之通规九稔为储经国之成务仓廪实而知礼夷吾之论有征金汤守而惟粟墨翟之言无易昔隋季凋残厫庾并竭洎皇朝纉箓黎献咸熈并孝弟力田信可封于比屋家给人足实委余而栖畆于是上直常平将备水旱下敛薄赋以蓄京坻故逺近诸州随方输转陆辇车而接轸川漕引而连樯但六合时雍菽粟流而衍五钱标价水火埒其饶若政利从机惠美无费以送纳之所物贱本州欲令赍直买输不劳而益如愚管见切未为冝何者任土税田定差于不刋之籍配租纳税设条于惟行之令岂可取越公途茍从私益革送纳之通式开买输之权利者欤谨对  

不夺人利【`议盐铁与酤诫厚敛及杂税`】　　白居易  

问盐铁之谋酤之法山海之利闗市之征皆可以佐助征徭又虑其侵削黎庶舍之则乏用于军国取之则夺利于生人取舍之间孰为可者  

【`此下五篇并于白居易集备制科七十五门中摘取其问答皆白居易拟作`】  

对  

臣闻君之所以为国者人也人之所以为命者衣食也衣食之所从出者农桑也若不本于农桑而兴利者虽圣人不能也茍有能者非利也其害也何者既不自地出又非从天来必是强取于人曲成其利利则日引而月长人则日削而月朘至使人心穷王泽竭故臣但见其害不见其利也所以王者不殖货利不言有无耗羡之财不入于府库析毫之计不行于朝廷者虑其利穴开而罪梯构然则圣人非不好利也利在于利万人非不好富也富在于富天下节欲于中人斯利矣省用于外人自富也故唐尧夏禹汉文之代虽薄农桑之税除闗市之征弃山海之饶散盐铁之利亦国足用而人富安矣何则欲节而用省也秦皇汉武隋炀之时虽収大半之赋征逆折之租建酤之法出舟车之筭亦国乏用而人糜矣何则欲不节而用不省也盖所谓山林不能给野火江海不能实漏巵夫利通【`集作散`】于下则人逸而富利壅于上则人劳而贫故下劳则上无以自安人富则君孰与不足记曰人以君为心君以人为体诗曰恺悌君子人之父母由此而言未有体劳而心逸者也未有子富而父贫者也臣又闻之地之生财多少有限人之食利众寡有常若盈于上则耗于下利于彼则害于此而王者四海一家兆人一统国无异政家无异风若夺其利则害生害不加于人欲何加乎若除其害则利生利不归于人欲何归乎故夺之也若皮尽于毛下本或不存与之也同囊漏于贮中利将焉往与夺利害斯可知焉是以善为国者不求非农桑之产不重非衣食之货不用计数之利不蓄聚敛之臣闻筦之谋则思侵削于下见羡余之利则念诛求于人然后徳泽流而咏歌作矣故曰利出一孔者王利出二孔者强利出三孔者弱此明君立国子人者贵本业而贱末利也  

问议盐法之【`论盐商之幸`】  

对  

对臣伏以国盐之法久矣盐之利厚矣葢法久则起起则法隳法隳则利厚利厚则奸生奸生则利薄臣以为隳薄之由由乎院场太多吏职太众故也何者今之主者嵗考其课利之多少而殿最焉赏罚焉院场既多则各虑其商旅之不来也故羡其盐而多与焉吏职既众则各惧其课利之不优也故慢其货而茍得焉盐羡则幸生而无厌之商趋矣货慢则滥作而无用之物入矣所以盐愈费而官愈耗货愈虚而商愈饶法虽行而奸縁课虽存而利失矣若今减其吏职省其院场审货帛之精麤谨盐量之出入使月有常利嵗有常程自然盐不诱商则出无羡盐矣吏不争课则入无滥课矣盐不羡出货不滥入则法自彰而利复兴矣利害之効岂不然乎臣又见自闗以东农夫贸易其货产入为盐商率皆多藏私财别营裨贩少出官利惟求名居无征徭行无税身则庇于盐籍利尽入于私家【`集作室`】此乃下有耗于农商上无益于筦明矣盖山海之饶盐铁之利利归于人政之上也利归于国政之次也若上既不归于人次又不归于国使幸人奸党得以自资此乃政之疵国之蠧也今若刬革法沙汰奸商使下无侥幸之人上得析毫之计斯又去兴利之一端也唯陛下详之  

议罢漕运可否  

问秦居上腴利号近蜀然都畿所理征赋不充故嵗漕山东谷四百万斛用给京师其间水旱不时赈贫贷乏今议者罢运谷而收脚价和籴粟而折税钱但未知利于彼乎害于此乎  

对  

对臣闻议者将欲罢漕运于江淮请和籴于闗辅以省其费以便于人臣愚以为救一时之则可也若以为长久之法则不知其可也何者方今自淮以南逾年旱歉自雒而西仍嵗丰稔彼人困于艰食此谷贱于伤农困则难于征【`集作发`】租贱则易于乞籴斯则不便于彼而无害于此臣所谓救一时之则可也若举而为法修以为常臣虽至愚知其不可何者夫都畿者四方之所凑也万人之所防也六军之所聚也虽野【`集作利`】称近蜀之饶犹未能足其用虽田有上腴之利犹不能充其用【`集作费`】况可日削其谷月朘其粮食乎故国家嵗漕东南之粟以给焉时发中都之廪以赈焉所以赡闗中之人均天下之食而古今不易之制也然则用舍利害可明征矣夫赍敛籴之资省漕运之费非无利也盖利小而害大矣故久而不胜其害挽江淮之租赡闗辅之食非无害也盖害小而利大矣故久而不胜其利大凡事之大害者不能无小利者也事之大利者不能无小害也盖恤小害则大害不去爱小利则大利不成也古之明王所以能兴利除害者非他弃小而取大耳今若恤泛舟之役忘移谷之用是知小计而不知大防也此臣所以谓若以为长久之计则不知其可也  

立制度【`节财用均贫富止盗贼起亷让`】  

问天地之利有限也人之欲无穷也以有限奉无穷则必地财耗于僣奢人力屈于嗜欲故不足者为奸为盗有余者为骄为淫今欲使食力相充财欲相称贵贱别而礼让作贫富均而亷耻行作为何方可至于此  

对  

对臣闻天有时地有利人有欲能以三者与天下共者仁也圣也仁圣之本在乎制度而已夫制度者先王之所以下均地财中立人极上法天道者也且天之生万物也长之以风雨成之以寒燠圣人之牧万人也活之以衣食济之以器用若风雨淫寒燠甚则反伤乎物之生焉若衣食奢器用费则反伤乎人之生焉故天作四时八节所以时寒燠节风雨不使之过差为沴也圣人制五等十伦所以伦【`一作制`】衣食等器用不使之逾越为害也此所谓法天而立极者也然则地之生财者有常力人之用财者有常数若羡于上则耗于下也有余于此则不足于彼也是以地力人财皆待制度而均也尊卑贵贱皆待制度而别也大凡爵禄之外其田宅栋宇车马仆御器服饮食之制暨乎賔姻祠葬之度自上而下皆有数焉若不节之以数用之以【`一作有`】伦则必地力屈于僣奢人财消于嗜欲而贫困冻馁奸邪盗贼尽生于此矣圣王知其然故天下奢则示之以俭天下俭则示之以礼俾乎贫贱区别贫富适冝上下无羡耗之差财力无消屈之而冨安温饱防耻礼让尽生于此矣然则制度者出于君而加于臣行于人而化于天下也是以君人者莫不唯欲是防唯度是守守之不固则外物攻之故居处不守其度则峻宇崇台攻之饮食不守其度则殊滋异味攻之衣服不守其度则竒文诡制攻之视听不守其度则奸声艳色攻之喜怒不守其度则僣赏淫刑攻之翫好不守其度则妨行之货荡心之器攻之献纳不守其度则谗謟之言聚敛之计攻之道术不守其度则不死之方无生之法攻之夫然则安得不内固其守甚于城池焉外防其攻甚于寇贼焉将在乎寝食起居必思其度思而不已则其下化之诗曰仪刑文王万邦作孚此之谓也【`集作矣`】  

议井田阡陌【`息游惰止兼并实版图`】  

自三代之牧人也立井田之制别都鄙之名其为名制可得而知乎其为功利可得而闻乎  

又问自秦壊井田汉修阡陌兼并大启游惰实繁虽歴代因循诚恐深而害甚如一朝改作或虑失业而扰人既废之甚难又复之非便斟酌其道何者得中  

对  

对臣闻王者之贵生于人焉王者之冨生于地焉故不知地之数则生业无从而定财征无从而平也不知人之数则夫力无从而计军役无从而均也不均不平则地虽广人虽多徒有贵之名而无冨之实是以先王度土田之广狭画为夫井量人户之众寡分为邑居使地利足以食人人力足以辟土邑居足以处众人力【`一作众心`】足以安家野无余田以启专利邑无余室以容游人逃刑避役者往无所之弃业迁居者来无所处于是生业相固食力相济其出财征也不待征书而已平矣其起军役也不待料人而已均矣然后天子可以称万乗之贵四海之冨也洎三代之后厥制崩壊故井田废则游惰之路启阡陌作则兼并之门开至使贫弱【`集作苦`】者无容足立锥之居冨强者专笼山络野之利故自秦汉迄于圣朝因循未迁积习成然臣以为井田者废之已久复之稍难未可尽行且冝渐制何以言之昔商鞅开秦之利也荡然废之故千载之间豪夺者得其计王莽革汉之也卒然复之故一时之间农商者失其业斯则不可久废不可速成之明验也故臣请斟酌时冝叅详古制大抵人稀土旷者且循【`集作按`】其阡陌户繁乡狭者则复以井田使都鄙渐有名夫家渐有数夫然则丘田井邑【`一作井邑丘田`】之地众寡相维比闾族党之居有亡相保相维则兼并者何所取相保则游惰者何所容如此则庶乎人无浮心地无遗力财产丰足赋役平均市利归于农生业着于土【`集作地`】者矣  

议边塞事  

问东邻入塞北海为墟朝廷徇修复之功边境乏折冲之寄辽水东西城池不复九山左右职贡犹迷其使三圣遗黎九州故地飘然零落可不痛哉今欲示以威惠申诱约束选众之举未睹于今出群之畧何必是古指明其要无太简焉  

对　　　　　　　　　　　冯万石  

对古之王者仁覆万类不以中外为隔而以兼济为心固能出门同人逺近感应含生受气靡不从助焉蠢彼小腆阻分辽汉挺而走险代搆其患昔我大唐之创业也东举日域北暨幽陵不毛之类佥率贡职顷边吏不谨我王度夷戎怙乱遂荒塞垣致乃防刘朔辽骚惊河冀天地悔祸人亦有心懐我旧章自相鱼肉游魂待命为日久矣光天纂曜景号昭升万灵与能两仪交际蠢彼遐荒何独匪人但未谕尧心自疑其谴累息局犹昧占风且舜自侧微舞干而有苖即叙汤亦小侯褰罗而异方懐柔今若一选王人以备行李谕兹天造慰彼遗黎则兼程骤歩不日而至北极夷障无限于幽荒东絶扶桑尽同于封内何止兵不血刄野无劳师复辽水之城地循丸山之琛賮而已若乃选众举能之术五材三畧之竒亦锵锵庙堂济济朝序人谁不职【`一作仪`】知臣在君何待庸言而后行是羲皇之代战争不兴文景之时韩彭勿用虽欲自效亦无所施谨对  

御戎狄【`征歴代之防陈当今之冝`】　　　　白居易  

问戎狄之患久矣备御之畧多矣故王恢呈征讨之谋贾生立表饵之术娄敬兴和亲之计晁错建农战之防然则古今异道利害殊宜将欲采之孰为可者  

又问今国家北虏欵诚南夷请命所未化者其唯西戎乎讨之则疲困师徒舍之则侵轶边鄙许和亲则启贪而厚费要【`则作约`】盟誓则饰诈而不诚今欲遏彼防刘化其桀劲来逺人于朔漠复旧土于河湟上防逺谋备陈本末  

【`此下五篇并于白居易集备制科七十五门中摘取其问答皆居易拟作`】  

对  

对臣闻殊域一气所生不可翦而灭也五方异族不可臣而蓄也故为侵患之暴久矣而备御之畧亦多矣考其要者大较有四焉若乃选将课兵长驱深入之谋自王恢始建以三表诱以五饵之术自贾谊始厚以赂遗结以和亲之计自娄敬始徙人实边劝农教战之策自晁错始然则由王恢之谋则殚财耗力疲竭生人祸结兵连功不偿费故汉武悔焉而下哀痛之诏也用贾谊之术则羌胡耳目心腹虽诱而荒矣而华夏之财力风教亦随而矣故汉文知其不可而不行也用娄敬之计则启宠纳侮厚费偷安虽侵掠之患渐【`集作暂`】宁而和好之约屡背故汉氏四代为匈奴所欺也用晁错之防则边人有安土之惠未免攻战之劳匈奴无得志之虞亦絶归心之望故汉文病之有广武【`汉匈奴賛文帝聚天下精兵于广武集作式非`】之役也是以讨之以兵不若诱之以饵诱之以饵不若和之以亲和之以亲不若备之有素斯皆前代已验之事可覆而覩也以今参古弃短取长亦可择而用焉然臣终以为近筭浅图非帝王久逺安边之上防也何者臣观前代若政成徳盛国富人安则虽六月有北伐之师不足忧也若政缺国贫徳衰人困则虽一时无南牧之马不足庆也何则国冨则师壮师壮则令严人安则心固心固则思理如此久久【`一作矣`】则天子之守不独在于诸侯将在于四夷【`一作夷狄`】矣则暂虽有事何足忧焉若国贫则师弱师弱则人困人困则心离心离则思乱如此久久【`一作矣`】则天子之忧不独在于边陲或在于萧墙矣则暂虽无事何足庆焉葢古之王者庆在本而不在末忧在此而不在彼也今国家柔中懐外说近来逺北虏向风南蛮賔贡所未化者其为【`一作余`】防何伏愿陛下畜之如氓庻视之如蜂虿不以士马强而财力盛恃之而务战争不以亭障静而烟尘销轻之而去守备但且防其侵轶遏其防刘去而勿追来而勿纵而已然后畧四子之小术三王之大猷以政成徳盛为图以人安师壮为计故徳盛而化则服服则懐柔师壮而动则威威必震詟夫然后可以不糜财用不顿师徒不盟誓而外成不和亲而内附如此则四海之内五年之间要荒未服之戎必匍匐而至河陇已侵之地庶从容以归上防逺谋不出于此矣  

议守险【`徳与险兼用`】  

问易曰王公【`一作侯`】设险以守其国记曰在徳不在险然用之则乖在徳之训弃之则违守国之诫二议相反其指何从  

又问以山河为寳者万夫不能当也以道徳为藩者四夷为之守也何则苖恃洞庭负险而亡汉都天府用险而昌其故何也今欲鉴昌亡审用舍复何如哉  

对  

对臣闻易曰王公设险以守其国又秦得百二以呑天下齐得十二而覇诸侯盖恃险之论兴于此矣史记曰在徳不在险传曰九州之险是不一姓盖弃险之议生于此矣臣以为险之为用用舎有时恃既失之弃亦未为得也何者夫险之为利大矣为害亦大矣故天地闭否守之则为利天地交泰用之则为害盖天地有常险而圣人无常用也然则以道徳为藩以仁义为屏以忠信为甲胄以礼乐为干橹者教之险政之守也以城池为固以金革为备以山河为襟带以丘陵为咽喉者地之险人之守也王者之兴也必兼而用之昔汉髙帝除害兴利以安天下自谓徳不及于周而贤于秦故去洛之易即秦之险建都创业垂四百年是能兼而用之也桀纣三苖之徒负大河慿太行保洞庭而不修徳政坐取覆灭者是专恃其险也莒子恃其僻陋不修城郭防其三都者是怠弃其险也由斯观之山河之阻沟墉之固可用而不可恃也智以险昌愚以险亡昌亡之间惟陛下【`集有能字`】鉴之  

问备边【`并置帅将`】  

对  

对臣伏见方今备边之计未得其宜何则京西之兵其数颇众城堡甚备器械甚精以之遏侵掠禁夺攘则可矣夷戎大至长驱而来臣恐将卒虽多无能抗者今所以轸陛下虑者岂非此乎其所以然者盖由镇垒太多主将太众故也夫镇多则兵散兵散则威不相合而力不相济矣将众则心异心异则胜不相让而败不相救矣卒然有事谁肯当之今若合之为五将总之以一师将合则戮力师一则同心仍使均握其兵分守其界明察其罪必行赏罚然后据便宜【`一作利便`】之地扼要害之冲以逸待劳以寡制众则虽黠虏无能为也臣又以为自古及今有不能守塞之兵而无不可守之塞有不能备戎之将而无不可备之戎故曰十围之木持千钧之屋得其宜也五尺之闗能制其开阖得其要也伏惟陛下握戎之要操塞之闗则西陲之忧可少息矣  

议兵【`用舎逆顺兴亡`】  

问传曰谁能去兵兵之设久矣又曰先王耀徳不观兵二者古之明训也然则君天下者废而不用且涉去兵之罪资以定功又乖耀徳之美去就之理何者得中又问兵不妄动师必有名议之者颇辨否臧用之者多迷本末故有戎而业成王覇一战而祸及危亡兴灭之数何由逆顺之要安在  

对  

对臣闻天下虽兴好战必亡天下虽安忘战必危不好不忘天下之王也祭公曰先王耀徳不观兵老子曰兵者不祥之器不得已而用之斯则不好之明训也传曰谁能去兵兵之设久矣又周定天下偃武修文犹立司马之官六军之众以时教战斯又不忘之明训也然则君天下者不可去兵也不可黩武也在乎用之有本末行之有逆顺逆顺之要大畧有三而兵之名随焉夫兴利除害应天顺人不为名师义然后动谓之义兵相时观衅取乱侮亡不为祸先敌至而应谓之应兵恃力宣骄作威逞欲轻人性命贪人田土谓之贪兵兵贪者亡兵应者强兵义者王王者之兵无敌于天下也故有征无战焉强者之兵先弱敌而后战也故百战百胜焉亡者之兵先自败而后战也故胜与不胜同归于亡焉歴代君臣惑于本末闻王者之无敌则思耀武是获一兎而欲守株也见亡者之自败则弭兵是困一噎而欲去食也曽不知无敌者根于义自败者本于贪而欲归咎于兵责功于武不其惑欤兴废之由逆顺之要昭然可见惟陛下择之  

问选将帅之方  

对  

对臣闻君明则将贤将贤则兵胜故有不能理兵之将而无不可胜之兵有不能选将之君而无不可得之将是以君功见于选将将功见于理兵者也然选将之术在乎因人之耳听之因人之目视之因人之好恶而取之舎之故明王之选将帅也访于众询于人若十人爱之十人之将也百人爱之百人之将也千人悦之必千人之将也万人伏之必万人之将也臣以为贤愚之际优劣之间以此而求十得八九矣  

## 文苑英华卷五百二

　　宋　李昉等　编求贤  

求贤三道　　　　　　髙洁之士二道  

请以族类求贤一道　　尊贤一道  

请行赏罚以劝举贤一道  

文学  

议文章一道　　　　　采诗一道  

救学者之失一道　　　黜子书一道  

书史百家三道  

射御  

射御一道  

求贤  

问选贤举能秀造叅用今之所荐诚为得人未闻含声待扣乃有不耕而获十室忠信理亦难诬若遂践于清朝仗何材而【`一作于`】济物又二老归周见称何徳八元佐【`一作仕`】舜见述何功兹泉以何术见称莘邑以何辞作相云台画象述其先麟阁称名标其道  

对  

对昔者圣人之立极也选众举能列官分职以通天地之徳以类亭毒之功臣哉隣哉时用逺矣主上重光纉曜绍开中兴拜輶轩于受命之初希俊贤于御极之日兹乃义轩之志尧禹之心勤求道要【`阙`】所望于清光哉故邓林有必至之才昆山无藏价之寳可不谓然乎走【`一作臣`】以妄庸艺无兼采缪从卑列应此嘉荐诚非钝朽所能塞充然天休【`一作光`】震动虚求秀逸扬于王庭亦僶俛矣顾当叅明试献嘉猷竭謏闻敷大体言用身退以酧万一岂所谓不耕而获邀名幸时而已哉今见属有司恭承下问懋陈常务自谓无竒若得饬躬召见对扬天休下学上达舒愤竭情则亦引谕隂阳较明时政之要感激狂直甄摭授受之宜效其涓埃以増海岳耳若遂践清朝济时成务其道甚大惟变所适俾闻后命则藏器而动顾以更仆亦何尽言曲学鲰生居今志古若乃忠为令徳功实佐时披卷懐人恨为异代虽慙非博物敢不扬言则夫西伯善养夷齐以让国归老帝舜举能元凯以通才授职维师尚父韬钤乃适道之功相时阿衡鼎饪为献君之术云台纪绩吴邓懿其元勲麟阁图功卫霍流其茂实谨对  

求贤【`见四百八十二卷题作贤良方正第二道策`】　吴师道  

同前  

问棘津登辅不因阶于尺木莘郊作相岂凭资于累迁葢道有攸存时无可废爰暨浇讹必修【`一作循`】班序先容乃器因地防萃共相沿袭遂成标凖今圣人务切悬旌心摇启繇【`一作斾`】虽衣冠华已乔迁于周列而衡泌幽人罕遥集于魏鼎岂英灵不孕于山泽将物理自系于古今无蔽尔辞切陈其致  

对　　　　　　　　　　　上官仪  

对凤徳方亨必资英辅龙光未聘实俟明君既藏器以须时亦虚襟而待物莫不理符灵应道叶冥通类霜降而钟鸣同云蒸而础润秘策赴之如投水神心应之若转规用能感防一时抑扬千古是以沉鳞暂跃遂游泳于天汉坠羽才迁乃腾骧于日陆心体之妙防播舟水之嘉谟义列丹青徳融金璧迨乎时钟季叔化渐浇讹防萃之惠罕流因地之阶愈笃使西都金【`一作陈`】子奕叶称荣东国袁生八公为贵廷尉之明穷识理十载无知黄门之妙极摛文八迁宁进徒使干星秀气永翳穷尘照庑竒光长湮幽石自可循风市马袭轨求龙三年不亏七年无废戋戋束帛指丘园而毕陈翘翘车乗望林泉而载辖则材标海若雾集丹墀徳表星精云飞紫阙岂直髙尚之士遥集于台司衡泌之俦乔迁于鼎职谨对  

髙洁之士  

问惟尧则天全頴阳之节惟禹奠州遂沧州之美然则髙洁之士出于盛明亷耻之賔不生浇季自皇唐受命驱驾前古贞遁不闻风轨莫继岂端操之范独秘于往辰将奔竞之徒顿骋于兹日缅懐长往有懵深衷贮听离【`一作诸`】贤以袪心疚  

对  

对则天分命箕山多长往之賔濬亩劬劳沧州有肥遁之客是以北荒孤竹甘【`一作隠`】草泽而轻周南岳紫芝翫林泉而耻汉此葢为匹夫小节未达汾阳之防独行幽姿宁动少微之宿岂若大风在梦非熊入兆下箕尾而称师委旄头而作傅自大君有命逺顿天纮尽岩穴之英竒揔濠梁之薖轴脱荷裳而袭朱觧薜萝而绾青绶五尺童子羞称荷篠三事大夫耻观瓢饮将使郑君谷口擅不言之謡曹相府门多清净之化方知圣人在上真隐不获全其髙淳风所偃幽真不能固其节麛卵【`一作麛貍`】得性麟凤所以呈姿山林不夭风云以之通气物既禀和而适变士亦感类而相从调餁自可怡神烹鲜足堪养性犹谓寒泉独善未臻授手之仁薪槱兼济有兴王之道谨对  

同前　　　　　　　　　　田　备【`总目作田恪`】  

对圣人出震博访刍荛大帝登庸询谋师相是以周称尚父吕望擢自磻溪殷曰得贤傅说求诸版筑莫不舟梁羽翮鼎实盐梅表区防之明明成朝廷之济济自隆周洎乎幽厉朝政在于诸侯炎汉至于哀平威权任乎卿相貂蝉耀彩雄俊遍五侯之门劔履生光賔客满四豪之第吹竽弹劔犬吠鸡鸣用才各任所能取士不求其备弓旌之命非道徳之门蒲帛之征乖有道之室方今前疑后丞龙翰凤翼左辅右弼岳气星精加以征逸璞于岩廊索遗珠于穷海丘园之下羔鴈成行闾巷之中轩轺相次纁之礼既备巢父长谢山林珪璧之问不空夷齐岂食薇蕨  

请以族类求贤　　　　　　白居易  

问自古以来君者无不思求其贤贤者罔不思效其用君贤两不相遇其故何哉今欲求之辨之【`集无此二字`】其术安在  

【`此下七篇并于白居易集备制科七十五门中摘取问答皆居易作`】  

对  

对臣闻人君者无不思求其贤人臣者无不思効其用然而君求贤而不得臣効用而无由者岂不以贵贱相悬朝野相隔堂逺于千里门深于九重虽臣有慺慺之诚何由上达虽君有孜孜之念无因下知上下茫然两不相遇如此则岂惟贤者不用矧又用者不贤所以从古已来乱多而理少者实此之由也臣以为求贤有术辨贤有方术者各审其族类使之推荐而已矣近取诸喻其犹线与矢乎线因针而入矢待而发虽有线矢茍无针求自致焉不可得也夫必以族类者盖贤愚有贯善恶有伦若以类求必以类至此亦犹水流湿火就燥自然之理也何则人以徳义立身者必交于徳义不交于险僻以正直克已者必朋【`集作用`】于正直不朋于颇邪以贪冐为意者必比于贪冐不比于贞防以悖慢肆心者狎于悖慢不狎于恭谨何者事相害而不相习【`集作利`】性相戾而不相从此乃天地常伦人物常理必然之势也则贤与不肖以此知之伏惟陛下欲求而致之也则思因针待之势欲辨而别之也则察流湿就燥之徒得其势必彚征而自来审其徒则【`集作必`】羣分而自见求之于【`集作之人`】术辨之于【`集作之人`】方于是乎在【`集有此字`】矣  

尊贤【`用厚礼以致大贤也`】  

问国家嵗贡俊逸【`集作造`】日求贤良何则所得者率寻常之才所来者非师友之佐岂时无大贤乎将求之不得其道乎  

对  

对臣闻政理之先先于行道行道之本本于得贤得贤之由由乎审礼若礼之厚薄定于此则贤之优劣应于彼有【`集作故`】黜位而朝西面而事则师之才至矣先之以身下之以色则友之才至矣展皮币之礼尽揖让之仪则大臣之才至矣南面而坐使者先焉则左右之才至矣凭几据床以令召焉则厮役之才至矣是以得师者帝得友者王得大臣者覇得左右者弱得厮役者乱然则求师而得友求友而得臣者有矣未有求臣而得友求友而得师者也是故图帝而成王图王而成覇者有矣未有图覇而成王图王而成帝者也夫以夷吾之贤为不可召之臣桓公所以覇齐也孔明之才为非屈致之士刘氏所以图蜀也夫欲覇一国图一方犹审其礼行其道焉况于开帝王之业垂无疆之休茍无尊贤之风师友之佐则安能其理恢其化乎国家有天下二百年政无不施徳无不备唯尊贤之礼未与三代同风陛下诚能行之则尽善尽美之事毕矣  

请行赏罚以劝举贤  

问顷者累下诏防令举所知献其状莫匪贤能授以官罕闻政绩将人不易知耶将容易其所举耶  

对  

对臣伏见顷者徳宗皇帝颁下诏防令举所知自是内外百寮嵗有闻荐有司各详其状咸命以官语其数诚得多士之名考其才或非尽善之实何则得贤由举择慎审慎审由赏罚必行自十年以来未闻有司以得所举赏一人以失所举罪一人则内外之荐恐未专精出处之贤或有遗【`集作违`】滥斯所以合陛下尚有未得贤之叹也伏唯申命所举深诏有司量其短长之才授以小大之职然后明察臧否精考课最得人者行进贤之赏谬举者坐不当之辜自然上下精详逺近惩劝谨闗梁以相保责轮辕以相承【`集作求`】俾夫草靡风行达于天下则天下之耳尽为陛下听天下之目尽为陛下视明其视则举不失徳广其听则野无遗贤而后官得其才事得其序如此则陛下但凝神端拱而天下理矣  

议文章【`碑碣词赋`】  

问国家抚天下以文明奬多士以文学二百余载文章炳【`集作化`】焉然则述作之文久而生书事者罕问于直笔褒美者多覩其虚词今欲去伪抑淫芟芜刬秽黜华于枝叶反实于根原引而求之其义【`集作道`】安在  

对  

对臣谨按易曰观乎人文以化天下记曰文王以文理则文之用大矣哉自三代以还斯文不振故天以将防之弊授我国家国家以文徳应天以文教牧人以文行选贤以文学取士二百余载焕乎文章故士无贤不肖率意于文矣然臣闻大成不能无小弊大美不能无小疵是以凡今秉笔之徒率尔而言者有矣斐然成章者有矣故歌词赋颂讃诔碑碣之制往往有虚美者焉【`集作矣`】有愧词者焉【`集作矣`】若行于时则诬善恶而惑当世若传于后则混真伪而碍将来臣伏思之恐非先王之理化成之教也其古之为文者上以备王教系国风下以存警诫通讽谕故惩劝善恶之柄执于文士褒贬之际焉补察得失之端操于诗人美刺之间焉今褒贬之文不覈实则劝惩之义缺矣美刺之诗不稽政则补察之义废矣虽雕章镂句将焉用之臣又闻稂莠稗秕生于糓反害于糓者也淫词丽藻生于文反伤于文者也故耘者耘稂莠稗秕所以飬糓也王者删淫词丽藻所以养文也伏唯陛下诏主文之司谕养文之防俾词赋合警诫讽谕者虽质虽野采而奬之碑诔有虚美愧词者虽华虽丽禁而絶之若然则为文者必当尚实抑美者诚宜去伪小疵小荡然无遗矣则何虑乎文章不与三代同风哉【`集作同风欤`】  

采诗【`以补察时政`】  

问圣人之致理也在乎酌人言察人情而后行为政顺为教者也然则一人之耳焉【`集作安`】得遍闻天下之言乎一人之心安得尽知天下之情乎今欲立采诗之官开讽刺之道察其得失之政通其上下之情大夫以为何如  

对  

对臣闻圣王酌人之言补已之过所以立理本道【`一作遵`】化源也将在乎选观风之使建采诗之官俾乎歌咏之声讽刺之兴日采于下嵗献于上者也所谓言之者无罪闻之者足以自戒大凡人之感于事则必动于情然后兴于嗟叹发于吟咏而形于歌诗矣故闻蓼萧之诗则知泽及四海也闻禾黍之咏则知时和嵗丰也闻北风之言则知威虐及人也闻硕防之刺则知重敛于下也闻广袖髙髻之謡则知风俗之奢荡也闻谁其获者妇与姑之言则知征役之废业也故国风之盛衰由斯而见也王政之得失由斯而闻也人情之哀乐由斯而知也然后君臣亲览而斟酌焉政之废者修之阙者补之人之忧者乐之劳者逸之所谓善防川者决之使导善理人者宣之使言故政有毫髪之善者下必知也教有锱铢之失者上必闻也则上之诚明何忧乎不下达下之利病何患乎不上知上下交和内外胥悦若此而不臻至理不致升平自开辟以来未之闻也老子曰不出户知天下斯之谓欤  

救学者之失【`礼乐诗书`】  

问学者政之根理之本国家设庠序以崇儒术张礼乐而厚国风师资肃以尊严文物焕其明偹何则学诗书者拘于文而不通其防习礼乐者滞于数而不达其情故安上之礼未行化人之学将落今欲使工祝知先王之道生徒究圣贤之心诗书不失于愚诬礼乐无闻于盈减积之为言行播之为风化何为何作得至于斯  

对  

对臣闻化人动众学为先焉安上尊君礼为本焉故古之王者未有不先于学本于礼而能建国君人经天纬地者也国家删定六经之义裁成五礼之文为学者之先知生人之大惠也故命太常以典礼乐立太学以教诗书将欲以【`集作使`】四术并举而行之万人相从而化之【`集无之字`】然臣观太学生徒读【`集作诵`】诗书之文而不知诗书之防太常工祝执礼乐之器而不识礼乐之情遗其防则作忠兴孝之义不彰失其情则同敬同爱之诚不着所谓弃本而从末弃精而得粗至使陛下语学有将落之忧顾礼有未行之叹者此由官失其业师非其人故但有脩习之名而无训道之实也伏望审官【`集作工`】师之能否辨教学之是非讲诗者以六义风赋为宗不专于鸟兽草木之名也读书者以四代典谟为防不专于章句诂训之文也习礼者以上下长防为节不专于俎豆之数裼袭之容也学乐者以忠和孝友为徳不专于节奏之变缀兆之度也夫然则诗书无愚诬之失礼乐无盈减之差积而行立者乃升之于朝廷习而事成者乃用之于宗庙是故温柔敦厚之教疏通知逺之训畅于中而和于外矣荘敬威严之貌易直子谅之心行于上而流于下矣则覩之者莫不承顺闻之者莫不率从管乎人情出乎理道欲人不化上不安其可得乎  

问子书  

对  

对臣闻仲尼没而微言絶七十子防而大义乖大义乖则小说兴微言絶则异端起于是乎岐分派别而百氏之书作焉然则六家之异同马迁论之备矣九流之得失班固序之详矣是非取舍较然可知今陛下将欲抑诸子之殊途遵圣人之要道则莫若四术之正义崇九经之格言故正义着明则六家之异见不除而自退矣格言具举则九流之偏说不禁而自隠矣夫如是则六家九流尚为之隠退况百氏之殊文诡制得不藏匿而消荡乎斯所谓排小说而扶大义斥异端而阐防言辨惑向方化人成俗之畧也伏惟陛下必行之  

书史百家  

问卦分江使【`荘子神为清江使河伯之所`】图演天文文籍于是滥觞书契以之抽绪皇坟帝典述纪言以聨镳五传六经贮礼乐而齐骛斯并悬诸日月焕乎文章至如诸子相腾小説奔竞有惭屑玉之化无异杂铅之寳请用于火恐招傅奕之讥将扇其风复爽芟夷之义上涂交战一为觧环百两之篇孰关其善七分之术孰着其能谁求天下之书谁决塜中之箓识二简者何子观四辙者何人京兆耆旧之篇起于何代陈留神仙之传创自何人谁先孝子之图谁首逸人之记倘无谈于雕棘将有荐于防茅  

对　　　　　　　　　　　许南容  

对夫皇王范物经籍训人浇浮之说渐列文质之规斯变故九流异轸【`一作轶`】百氏齐镳枝分叶布千门万户虽复言有蹐駮理或丛残时招屑玉之讥【`阙`】起杂铅之议妨工惑善招恶【`左传昭徳今作招恶疑`】塞违比夫群岳参差各有蔽亏之势众川浩荡俱资润泽之功且夫三代之道未能无六经之教尚皆有失其于子史何独尤之若以失而便废则书礼之法可舍短而从长去泰而除恶咸用于火窃未为得各言其志亦何伤乎乃好尚不同撰述各异并流铅椠咸着蓬山京房惟善于七分张覇心明于百两荀朂决塜中之箓陈农求天下之书识二简者广微【`束晳字也`】观四辙者周穆京兆耆旧光武创其篇陈留神仙阮苍述其事梁鸿作逸人之传【`一作记`】刘向修孝子之图斯并贤者传之不朽谨对  

同前　　　　　　　　　　李令琛  

对日月经天星辰其明耀江河纪地畎浍资其广深俱丽于乾纲同归于坤【`一作坎`】轴况六经既出百子并骛万卷五车七畧四部组织仁义琢磨道徳虽非全璧之珍亦是连珠之寳当有求书之官逺探禹穴近闻汲塜之文具修蠧简或隂阳不谬朱紫自分仲任丛残之讥并非通论稚用翡翠之喻实得大方岂重以芟夷加之翦截敢申直笔以塞异端则有百两之篇张覇所善七分之术京房独精陈农访天下之书荀朂决塜中之防识二简者束晢观四辙者穆王京兆耆旧之篇创于光武陈留神仙之传起自阮苍刘向修孝子之图梁鸿首逸人之记谨对  

同前  

对自龙马出河爰分八卦灵荐洛乃见九畴文字以兴典谟斯起即有姬公秀出制礼乐以匡周宣父挺生删诗书而反鲁莫不宪章文武祖述唐虞开兆庶之心灵啓群主之耳目洎乎尼山落构梁木兴歌大义云亡诸子爰【`一作漫`】起于是墨承诸庙孟系司徒【`八字一作承请庙系司徒`】文子开教于五神范蠡逞能于千树孙武绚其韬畧防叟混其鹏蜩葛洪述内外之篇刘安论黄白之秘杨托思于全性邹锐想于谈天商君既擅于刑书尹文亦谅于名实吕韦博识载摛悬市之文鬼谷多才爰初飞籕之作自兹以后其流甚繁虽云有异于微言亦可观于小道或激扬仁义或囊括政刑或富国成家或惩恶劝善进既资于助国退亦取于理身实翰墨之泉源信文章之隆薮故马迁修史列之九流班固叙书着之七畧今欲议其删削语以芟夷便是絶学者之多闻爽国家之广畧学虽不敏未敢从命谨对  

射御  

问五曹演妙六辔腾英吹虀延竒贯叶骋术眷兹兼艺理国曰资取要适时何者为急然则旁观往籍逖听前规六艺之道同归十哲之流必习何则书数之事独列于学官而射御之利不分于师氏今欲鸣鸾逐水落鴈穿杨并列胶庠可乎不可至若魏台汉帐谁擅其能三正一侯孰当其礼轩辕访道骖其乗者何人夏禹奠山究其理者奚是近从曹马逺逮羲轩所创之功并宜别白  

对  

对观天察地必籍于四时奠主安人莫先于六艺若乃九官【`筭法六艺数也`】秘法六范【`辔也六艺御也`】竒功悬针垂露【`六艺书也`】之能落鴈啼猿【`六艺射也`】之妙永言四术咸济于时譬以五行理难废一至于出入军国之谋道达隂阳之气取要适时射御为急者先王建国正位辨方顺文武以分官仰星辰而布教使仆者知其五御射者掌其六耦各班师氏咸有司存此则垂范将来为国要道何必附舆执辔同归鴈序之庭七礼五豝【`射也`】并列鸿都之学亊资仍旧无或改焉尔其仲将之署魏台梁鹄之题汉帐声传千载能抗两朝三正实诸侯之仪一侯乃大夫之礼轩辕访道昌防骖其乗夏后奠山竪亥穷其理纷纶前史逖听可寻窃以逺览羲轩近观曹马心计不过于首善御孰若于王良史籕飞毫钟繇骋翰后羿持箭李广张所创之人所工之亊畧陈一二固难悉备谨对  

## 文苑英华卷五百三

　　宋　李昉等　编乾象律厯门二十三道  

习星厯判六道　　　　家僮视天判五道私习天文判一道　　　冯相防天判一道以管听凤判一道　　　为律娶妻判三道上生下生判一道　　　厯生失度判三道典同度管判二道  

习星厯判  

得甲称人有习星厯属防吉防有司劾以为妖疑【`疑作欵`】云天文志所载不伏  

对  

南正司天北辰列象昭囬可议坐征云汉之诗厯数难推自合史官之序当今铜浑设范玉衡齐政编氓各业庻绩其凝举而推之虽颇防于终吉子不语恠竟贻咎于为妖彼何人斯独探幽説然古人垂教良史属词重黎掌日得唐尧之躔次甘公言星明汉家之厯象遐览前志事有职司攻乎异端谁任其罚请寘霜典无取星占  

同前　　　　　　　　　　郭休贤  

天道非逺人情难测俯察仰观知来藏往顾惟所习颇曰常途取则四时识乗蛇之度数明诸六厯辨廻蚁之循环习洛闳之平生得陵渠之志事既知休咎同入精防攻乎异端自贻伊慼必若门传良冶亦观过而知仁如其职异灵台乃钦哉而难防劾为妖妄何太忽诸引以天文未闻其可  

同前　　　　　　　　　　韦　恒  

象垂文星辰作范休咎之征斯在吉防之迹可明秘以人伦得之邦国既河长而山久亦自古而迄今尚有不遵典刑黙习推歩眷兹所学幸遇休明慕刘氏之髙踪仰张衡之旧业既而秋槎将泛知河汉之明梭太白初髙识将军之出战虽灾祥之屡犯在征应之可慿若彞典以斯违亦公途而难舍有司情惟纠慝志切防违告为妖讹事恐乖于五听科其犯禁诚有叶于三章  

同前　　　　　　　　　　薛重晖  

艺术多端隂阳不测吉防潜运倚伏难明预晓灾祥子产称博通之首逆穷否防裨为广学之宗是知羽驾奔星初平言七日之防乗槎上汉严君定八月之期习学之规技无妨于纪厯屡防之礼法禁言于吉防【`英华作防之礼法禁妄言于吉防非`】有司嫉恶居心防愆轸虑恐惑彞宪劾以为妖冀必静于金科庶不刑于玉律眷言执防虽欵载于天文审事语情实恐迷于至理即定刑罚恐失平反庶诰有司方期后断  

同前　　　　　　　　　　褚廷询  

和氏命官畴人继职裁度【`一作成`】厯数辨正隂阳虽日月星辰无幽不烛而吉防性命象在其中所以班固题篇编而作志马迁着史取以成书安可私议灾祥公违典宪仰秦仪而虽隔瞻汉纲而斯存岂得日用不知都劳帝力天文妄习仍委国刑宜峻典彞以申平反  

同前　　　　　　　　　　徐楚望  

大君【`一作唐`】有位北辰列象庶官分职南正司天和玉烛而调四时制铜仪而稽六合是则官脩其业物有其方彼何人斯而言厯数假使道髙王朔学富唐都徒取于人间故无闻于代掌多识前载方期为已役成称【`一作则`】贱宁是润身眷彼司存行闻紏慝语其察变应宗石氏之经防以吉防合引班生之志诫其偏习宜肃正刑  

家僮视天判  

甲于庭中作小楼令家僮更直于上视天乙告违法甲云专心候业不伏  

对　　　　　　　　　　　刘庭  

士惟各业法贵师古茍睽厥道盖速其尤甲也黔人颇逰艺门庭之中驾小楼而对月星象之下纵防管以窥天悬究昭回逺探云物传诸子弟颇觌前修授以家僮未详其可虽有词于候业亦难免于刑典更资研问方寛紏防  

同前　　　　　　　　　　苏　绾  

圣人作孚万物惟乂百寮分亊命南正而司天五纬连衡遵北辰而列象莫不上稽天道下授人时率由旧章克备常典辨躔次之无忒识运行之有度南躔日至爰有望于灵台东陆春归方可观于太室必若官非代掌业异家藏复王朔【`汉有王朔望气英华作覇非`】之精才有唐都之秘术不在其位理宜朂于闲邪有犯于时辞岂逃于语怪惟彼甲也能防讼乎僮则无良异畴人之子弟乙惟嫉恶复吕氏之刑书庭际遐瞻宁用圭而测景楼中仰视徒以管而窥天攻乎异端既殊氷操在乎正本请寘霜科  

同前　　　　　　　　　　薛　骥  

仰观俯察通幽洞防明分野之灾祥知废兴之休咎故汉皇应箓瑞日扬光宋景推诚妖星退舍所以标之甲令着自前经茍非主司习者多罪甲官非冯氏名在平人诗书为席上之珍无闻教子图纬岂门庭之事輙训家僮公然有违法在无赦难专候业定欲窥天措之罪刑应湏抢地乙告非法既叶公途请寘条章无容词诉  

同前　　　　　　　　　　崔　翘  

昜不云乎仰观时变诗有之矣上列昭回国家盖转铜浑灰飞玉律曙光侵而皷应暝色下而钟鸣月穆穆而増波烟藂藂而不散茍非其局必寘刑名甲命家僮心谋窥管至如长云气色京房有隠士之占徳星夜聚太史有贤人之奏傥泛言古事自合张裕之流如私习天文请寘吕刑之训必也业传弓冶名保章宁失不经岂滥无罪待穷由绪方正紏条  

同前　　　　　　　　　　贠　俶  

圣人体道虽旁行而不流君子为儒亦博览而多识甲诚不敏尝窥秘文传妙术于青猿得精符于翠凤管公明之好事不寐每逾于夜分刘子政之多能观星或至于明发固当率由古道仰止先贤既非日御之官当晦风占之迹况门庭之内賔友相趋遂乃别构青楼廽披丹槛当牖异红妆之女寓宿乃苍头之仆董舒灾异主人犹且致尤雕语怪神秦帝尚令下狱既私庭窃候罪已【`一作乃`】良多公宪正词刑其无舍但以考陈生之国志尝有其人征葛公之蜀科未闻斯罪古今异政夫何足疑待更细推方从公议  

私习天文判  

定州申望都县冯文私习天文殆至妙絶被隣人告言追文至云移习有实欲得供奉州司将科其罪文兄遂投匦请追弟试勅付太史试讫甚为精妙未审若为处分  

对　　　　　　　　　　　崔　璀  

精心宁寂绵思洞幽既讯水之如符亦言天而若印昔闻其事今覩斯人冯文儒术圆冠识均方士耻苍蝇之迷夜重鸣鸡之唱晨【`一作晓`】由是防神穿石流观刺井探九之防妙察五纬之纲维眷彼倾河言不乖于暝雨循兹险涧罪已挂于秋霜隣人嫉深始求资于魏阙友于情切方辨过于尧年由是皇防鉴防刑不阿附【`一作附重`】既令付法湏裁典宪按其所犯合处深刑但以学擅专精志希供奉事颇越于常道律当遵于异议即冝执奏伏听上裁  

冯相防天判  

甲为冯相氏掌十二嵗以防天位阙于冬夏致日所司科之不伏  

对  

惟甲冯相称氏隂阳具司登台窥天庶无乖于经纪观景致日方不越于躔次自可式旌典法克审璇衡或禳灾于未彰亦表瑞于先觉而乃旷我后之要列効羲和之废时爱阳南临既睽于宿偶【`月令宿离不贷注离读如俪偶之俪宿俪谓其属冯相氏保章氏掌天文者与宿偶当审侯伺不得过差也`】畏暑北至又阙于瞻度傥冬夏失度分至乖道则六气不节五行混施尔职不恭天位斯紊所司科处诚谓合冝徒事薄言终资按法  

以管听凤判  

乙以管听雌雄之凤而不合将罪之云中国无窍均者  

对　　　　　　　　　　　逺奚珣  

凤凰于飞声中律吕雌雄是听道在伶伦通乎忽防探彼幽赜瞻言乙也忝迹于伦【`一作斯`】岂术数之未精餙词之而有诉且轩辕已降嵗序兹深推律者宁止于一家探竹者无闻于絶塞遐求嶰谷近舍金门荀朂声髙悬同此设京房识逺有愧其能既【`一作多`】谢知音冝从寘罪  

为律娶妻判  

甲善筭为律娶妻生子人告其妖不伏  

对　　　　　　　　　　　周之翰  

甲道穷灵府艺尽数原探邹衍之幽谷总洛闳之妙术洞律吕相生之道尚隂阳更配之理推计必究其精微变育乃均乎造化言其孕子如逢兰梦之征语以好仇似叶杨子之庆且智殚风律尚有革于京生况妙极穹岂无知于邓道稽之自古尚不为妖察之于今如何结罪告者无理咸从配之  

同前　　　　　　　　　　张　鼎  

理厯明时创自轩丘之帝寅饯纳日制彼丹陵之主散在国典鬱乎畴人甲以妙察五均工言三统雄管雌管候六间而靡差上生下生稽五行而得象乾坤并位律固闻于娶妻隂阳昜【`一作定`】方吕实号于生子岂曰三星之防何惊十月之祥顾不谋于白圭宁可信于缇幕如簧之口虽欲加人匪石之心安能引咎疑则合阙妖则谓何  

同前　　　　　　　　　　武同徳  

物生有象象而后数洎夫化原孰得其始惟此甲也筭莫善焉乃穷日者之言累尽唐生之术不测谓神推隂阳之度数旷能变谷知律吕之短长想彼娶妻宁因匪斧之克兴言生子备见弄璋之庆与物相召谁其忍诸人告为妖一何诬也  

上生下生判  

律生筭失上生下生之数或告之辞云管皆合度  

对　　　　　　　　　　　张　秀  

元圣立极俾人作乂博谋广通以访异能理厯明时用司气候律生何者忝乎在职考铜浑而正气吹玉管以飞灰变冷含【`一作昜寒`】暄当尽互物之妙娶妻生子庶探成器之功何得俶扰厥繇候张失数傥亏官纪必殄孟陬安可敬授人时是亦焉知天道永惟至理多昧彞途且官不易方士资守业唐都秘术莫继菁华赵达能名空嗟已矣既乖七始之则须正九章之科  

厯生失度判  

厯生失秒忽之度  

对　　　　　　　　　　　李　昂  

鳯凰司厯象【`疑`】谋托筭象生有数感而遂通邈探浑元是知妙覩云物必在精微情至纷扰则他想交乱形质浊秽则寄鉴不明焉可以见天地之心穷鬼神之状幽变未测孰辨端倪相彼厯生迹叅日御台观是忝泉防未豁唐都不作糟粕谁传赵达何追菁华莫继失秒忽之度曷以敬授人时若归竒于扐履端于始则毫厘不爽黍累无愆如或未精法将焉舍  

同前  

瞻乎厯生迹编太史按黄钟之妙筭玉管非工察缇幕之微灰铜仪罕究今者三元奥术尚懵履端之明六律幽源未达归余之数失之黍忽紏以简孚诚椟之见毁岂书马而致误不堪敬授将乱甲乙颇异太初之差宜正羲和之罪  

同前　　　　　　　　　　王泠然  

律吕之本今古攸尚周行殷厯孔子于是兴嗟汉袭秦正刘歆以之条奏莫不考于经传稽之气象惟彼厯生称明筭法理湏【`一作辨`】铜壶晓唱则听鸡呜玉斗夜廻方防蚁转何得轻于秒忽失以毫厘裨灶多言岂知天道羲和废职几乱人时遂令太史罢占畴人废业陆佐公之漏刻莫见新成张平子之浑仪但闻虚设既失推蓂之典何逃寘棘之刑  

典同度管判  

典同度管失候不应史称黍细徒少其人  

对　　　　　　　　　　　范鸣鹤  

道干始根阳圆成象同律审候纪物书云各守其官伦创厥事考同律于巡礼先阅虞书资省律于张生方寻汉志恭惟所典实曰司存职此之由须闻不怠影度从候物精昭芒既未晓于谈天徒効诚于窥管遂使牛车转水颠倒烟灰之色鸡卵色黄混淆气火之象损三生一纷纠无凭居隂布阳舛错奚甚史也胥品诚迷厥官纵欲陈力就列未知不能者止黍细厥粒徒寡其人先无告辞后有推过此而获宥何以用刑  

同前　　　　　　　　　　常非月【`登科记作自`】  

火正分司畴人命职钦若天象敬授人时黍累无愆寸管测隂阳之数葭灰期应闭户窥天地之心所以申命有司节宣丕序未遂御于乾道近获戾于叛官辰廽鴈天不夺于房次月躔龙宿莫命于勤农二分或错于春秋九土有亏于啓闭不修厥职犹餙彼辞且列在群司匪无常典徒有成数黍有常形黍细当合简孚徒少岂宜缄口防微于始胡不谋先败而后言无乃太晩愆我星度冝暴刑章待凭髙下之班方定重轻之罪  

## 文苑英华卷五百四

　　宋　李昉等　编嵗时门十九道  

元日奏事上殿不脱劔履判四道  

悬政象法判三道　　　元日大防酌酒判三道立春设土牛判二道　　竞渡赌钱判一道伏日出何典宪判三道　九日登髙坠脚判二道冬日不献狼判一道  

元日奏事上殿不脱劔履判　解　贡  

土惟三分爵有五等懋勲庸而赐禄加道徳以授封故郑伯虢公旌于周日鄼侯曲逆表乎汉代咸以胥宁帝道宣翼王室上殿而劔履不脱立朝而賛拜不名贵之与尊粲然明矣丙也三朝上夀百辟齐列敷奏昌言对扬休命逺叶萧何之轨复同子孟之躅若三台是职雅符周典如一命才登须遵汉律  

同前　　　　　　　　　　萧　昕  

夷夏一体正朔同班车服旌旗光分五第声明文物照临百官国家庶绩其凝四聦咸达九重清问每降于丝纶万人自奏方闻于复逆丙以位阶丹陛得奏青蒲竹帛未书既非子孟之锡剑履不脱须寘良夫之刑且道在守官物惟藏礼夫子相卫必在于正名谢恩守郕无闻于假噐既紊彞典须寘严科  

同前　　　　　　　　　　崔　防  

一人垂拱百官象物典礼不易威仪孔昭属三朝防同万国咸造列辟勿亵天威不违彼丙何斯伏奏兹日若良夫之傲礼且不释剑异尚书之宠光徒闻曵履尊于朝聘虽古代之有文失于敬守乃今日之无懵【`一作愧`】必也位崇萧霍荣极缙绅民且尔瞻备周官之九命马锡蕃庶类康侯之三接不可议罪终然允臧  

同前　　　　　　　　　　扬　陵  

履端于始且正班爵之仪明试以言是陈敷奏之议观其所防万国来同相彼多士百寮咸列朝有着定失位有愆国明彞伦干进斯罚丙以防名圣代忝迹周行初伏奏于青蒲遂来陞于丹陛舎车阙下升坐其幕带剑君前施弃常礼傥王有锡命同萧何之宠章人多大功类霍光之旧制既不多于纪律固难措于典刑罪疑于人宜竭两端之问劾须当理方议片言之折  

悬政象法判  

甲元日悬政象之法于阙下金吾不许云职在佐天子以平邦国万人观之浃日而敛  

对　　　　　　　　　　　姚齐梧  

献嵗布徳群物俱新悬法施令众官毕举是遵往躅无昧彞宪惟甲位当司马职在平人载举旧章不忘所守恪言新嵗爰帅其徒因天地之始和择官司之令典悬之象魏表一人之有法徇以木铎俾万方之知禁将使国风所逮丕冐海隅王化所流率先京邑斯乃行古之道得今之冝进不侵官退非越礼奚金吾之妄纠在古典而斯昧无亦禁卫是恤而于职司致尤夏官既掌邦鄙未尝学矣周礼尽在吾子何所问焉  

同前　　　　　　　　　　卫　浦  

百辟咸乂六卿分职各帅其属钦乃攸司既立司马之名亦称祈父之任相维彼甲是掌邦政率由旧典匪曰旷官将选贤以兴功或制军而辖禁以忠王国实代天工九代藏【`疑作蒇`】陈且观其坐作三阳告始克施乎赦令将悬象魏犹秉于周礼不忘旧章载书于鲁防既浃日而敛率何法乖且谋之用臧孰云勿许能守尔职夏官未失于先庚不及而言中尉固慙于后动  

同前　　　　　　　　　　李　崟  

六官分职百辟为宪式训古典率由旧章惟甲荩臣克崇邦政行司马之法平理万人悬象魏之书紏绥四国必在肇脩人纪董正戎行审铙镯之声教防数之度【`一作节`】以为诸侯入觐列土【`一作上`】朝宗序班爵之贤以观周礼行搜狩之令来覩汉仪布夏官之典常当正月之元吉斯乃敬其所事无旷庶官傥宣父以游宁有喟然之叹而子牟不逺必懐多恋之心玉律惟明予将有问金吾所见子匪良图  

大防酌酒判  

元日防序賔光禄以大防酌醴祈黄耉比部以无令式勾征诉称以引以翼古之道也  

对　　　　　　　　　　　沈东美  

比年三年殷见时见大防正殿小防东堂典礼序以鬯珪建官司其钟镇瞻言光禄式遵古典且尔公酬匪无伦功沽之巧【`周礼酒正注酒有米麯之数乂有功沽之巧沽音古`】先资于麴蘖水泉既香必洁于湛饎【`周礼酒正注湛饎必洁`】瑟彼玉瓉黄流在中挹彼注兹酌以大防我客戾止嘉賔式宴呦呦鹿鸣酒正斯举振振鹭舞兕觥其觩俾尔戬谷永锡难老式夷式已以引以翼方得古人之礼宁亏圣主之私郎署虽欲深文卿寺岂冝甘罪  

同前　　　　　　　　　　王昌龄  

设罇养老序賔惟贤将必发乎直言先用被【`一作用光被`】乎孝徳征元防之燕射展古义于君臣金奏洋洋合明神于九变青气霭霭布庆云于一色则当嘉賔戾止彞伦孔彰群儒执经之日天子尊师之礼袒割以俾其冕旒乞言以成其福禄昔之所废今之所崇瞻彼有司未详光禄嗟引翼之攸懵何令式之无稽徒欲致讥诚堪耸诮  

同前　　　　　　　　　　刘　涧  

元正告朔品物惟庆万国朝宗九賔式序尊儒尚齿以申其宴慰飬老乞言以成其福禄威仪秩秩弁【`一作朴`】舞傞傞等申公之置醴同齐侯之拜爵大防以将其厚意加笾以宠其元老既醉既饱以引以翼引大雅之谦私致【`一作成`】太平【`一作王非`】之乐事光禄乃遵古道未蹈深愆比部则格以今科言从勾纳法其画一理在征收刑责惟轻不宜加罪  

立春设土牛  

得宜春县门外各随方色造牛耕人州司科不应为诉云春前二日  

对　　　　　　　　　　　许景休  

隂方穷青律肇起霜归寒鴈露洗春木是以星驾方廻知四时之代谢嵗隂更始识五行以为法甲以名忝令长颁政邑人固合酌规前经考礼中典将以助养生物叶賛嵗时然而涸隂沍寒王者以磔鸡送节达阳遵礼主司以土牛迎气所为虽合于典时方色颇乖于礼经诉以立春之前虽有近于月令若以随方之色诚可寘于秋官州科典刑窃以为当甲将妄诉罪实难逃  

同前　　　　　　　　　　郑老莱  

惟彼璇衡分乎四序调兹玉管载啓三春寰中祈空土之功海内伫农祥之应甲职司铜墨道洽弦歌务切耕耘情深劝勉防乎立春之日望气之辰为土牛于县门设耕人于【`一作终`】畎亩随方所造虽取法于隂阳候节而为固无亏于令式今者四门并造数次施功便于春月之中预设秋冬之亊禳灾或可在法难通州司科以不应县局乃为申诉春在两日虽事分踈齐复三庙何如道理即科其罪恐渉深文輙此商量宁斯折中请从宽典伫叶通规  

竞渡赌钱判  

扬州深江都县人以五月五日于江津竞渡并设管时有县人王文身居父服来预管弦并将钱物赌竞渡因争先后遂折舟人臂  

对　　　　　　　　　　　康建之  

日【`一作月`】观遥临旁分震泽雷阪廻瞰近届防沟郊连五达之荘地近一都之防人多轻剽俗尚骄奢序属良辰躔系令节江干可望俱游白马之涛邑屋相趋并载飞龙之舳泛长波而急浆有类乗毛涌修浪而鸣舷更同浮叶萧吟栁吹疑传塞北之声棹引莲歌即唱江南之曲王文闾阎贱品蓬荜庸流名教非闲防仪多阙三年居庐无闻毁瘠之哀五月佳游且预歌弦之乐重以心存清胜志在雄豪争驰赤马之津竞赌青鳬之贯先后由其不等忿争于是遂兴无思李老之言俄折杨公之臂然则居防听乐已紊科条在服伤人一何防险论情抚事深秽皇猷定罪明刑理资丹笔  

伏日出何典宪判  

广汉等四郡俗并不以庚日为伏或问其故云地气温暑草木早生异于中土常自择伏日既乖恒经出何典宪  

对　　　　　　　　　　　邵润之  

斗建于戍知立冬之景星火胜于金故至庚而气伏征俗忌之故事固禀隂阳按方志之所冝或殊寒暑广汉四郡蜀门九折通濯锦之流入青衣之徼徒以温暑异于中夏畜驭同于荒徼许令自择伏日所以遂其土风当今齐七政之明垂四方之则百蛮由其奉朔九译于是同文况兹巴蜀之人素陶齐鲁之教自当变而至道率乃旧仪茍乱人时奚同文轨风俗通之小説未足宪章中和乐之雅音领崇舞咏请下四郡俾依三伏  

同前　　　　　　　　　　赵如璧  

天平四序有寒暑之殊地列九州着华夷之别风土既其不等节候于是莫同广汉夷陬境连巴俗岷隅沓转云峯与霞岫争辉江溜横分锦派共沙湍逓映候乖中壌菜茂三秋气离炎州草长二月至若时钟季夏节届重阳金方始萌大徳不竞非无典司之主必告伏匿之辰当复取舍因循何得輙为改革国家明堂布政象法已行岂使均雨之乡翻闻易日之义虽殊风俗之典恐非得时之宜勒依式谓符通理  

同前　　　　　　　　　　崔　翘  

广汉之郡实惟沃壌江波濯锦斜分白马之津山嶂吐云近对黄牛之峡皇明抚运文轨大同自北徂南东被西渐徒以洼【`一作霔`】盈异等风候殊宜草木偏早于阳春金火不取于令日炎蒸郁毓未见行车毒雾氛氲唯防坠马论其恒式违帝者之金科语以宪章符汉王之故事是非之理其在兹乎  

九日登髙坠脚判  

杨甲九月九日登髙坠脚致跛乙告为不孝科不应为  

对　　　　　　　　　　　冯敬征  

无射良秋重阳嘉节登髙有兴坐追桓景下堂伤足多侔子春虽异全归何妨忧色宁损为孝之道而断不应之条告之者未达其幽趣科之者固知其失道弃而不问幸无滥焉  

同前　　　　　　　　　　冯真素  

杨甲溺志妙赏开季月探幽仙术既播美于销灾赜彼礼经复传芳于作赋茰房辟恶挿鬓徒存菊花泛罇伤足旋及下堂之惧空负子春之懐登阶与言方贻妇人之笑穷其孝道虽则致于毁伤校彼行章岂有渉于情故乙诚妄告甲乃无辜輙赐片言能符至理  

冬不献狼判  

得丙为兽人冬不献狼责之诉云秦地无狼  

对　　　　　　　　　　　白居易  

鲜或不给既旷乃官辞且无征是重而罪丙兽人斯掌禽兽罔共当路可求曽不思于疐尾充庖为用遂有阙于去肠既愆冬献之期难偿秋官之责爰载详地产湏重抵【`集作核`】国章荐必以时吾能言于周有生靡常所子勿谓其秦无纵口给之不慙在面欺而无舍  

## 文苑英华卷五百五

　　宋　李昉等　编嵗时雨雪傩门十九道  

冬至越人驾象入庭判一道  

亚嵗上罇阙酒判一道　腊嘉平神位判一道天雨壊墙判一道　　　复陶以行判一道春不修鉴判二道　　　藏氷不固判三道西陆朝觌判七道　　　驱傩判二道  

冬至越人驾象入庭判  

冬至朝越人驾象入庭不载黄门皷吹法司科罪越人诉云依太康中仪不伏  

对　　　　　　　　　　　阙　名  

大荒无限【`一作垠`】天下如截柔逺能迩老安少懐惟彼越人沐兹造化【`一作洪造`】境遥铜柱闻伏波而蹔击声暨珠崖非尉佗而能制属星躔北陆日届南长天子登灵台观云物命群臣以成列执五瑞而知礼牛羊勿践驾象奚趍来賔丹禁之庭不载黄门之乐今朝髙防笑涂山而未伦法奉虞章鄙蛮风而讵设棘司以多闻阙殆直寘先防越人以古有典刑曽何敢侮且中古以降五运相乗太康之时九仪亦备具物云在时人属迁须崇改更之文无致因循之礼  

亚嵗上罇阙酒判  

亚嵗遇羣吏于庭将赐以樽酒所司阙供  

对　　　　　　　　　　　王运充  

主上大明临下有赫国章式序天秩孔昭亚嵗崇时见之仪羣吏修防同之礼倬玉阶之仗左右薫风颁金彞之酒东西湛露庭实千品问皮马以分行朝防九賔错华虫而杂燕羽觞无筭泽初流兕觥其觩皇欢以接赐上罇之防酒帝命空霑承大圣之鸿恩天厨不给眷言此咎罪莫重焉所司罢供实违常典既罹深罚邦有常刑  

腊嘉平神位判  

先嘉平之夕索室不设存神之位有司告其师诉云小黄之过仰依礼处分  

对　　　　　　　　　　　赵泉虬  

嵗律仲冬寒生季朔尊狩而临清祀因蜡而祭嘉平承八政之劳农畅四人之休息既而日沉西障月下南轩夜复清而多闲神将肃而是享主不存位祭则无依幽灵无地酒何设如在之诚事既验于阙行亏礼之尤理合从于寘罪乃典职之有失事未【`一作曷`】可容类玉之将毁人何逃责有司推诘理【`一作妙`】合其宜诉非可凭庶归常典  

天雨壊墙判  

乙富家天雨壊墙其子曰不筑且有盗隣人之父亦云暮而果大亡失其家知其子而疑隣人之父告之隣人引其子不伏  

对  

云蒸昼暝天雨洊降当此激射或頺圜【`一作环`】堵乙者何也而货殖焉既得陶公之术有同宋人之富虽家惟四壁而堂累千金当戒尔不虞宜纳善人之训何故为诲盗不从干父之情入门各媚信自负于知言飜或为讐欲见疑于忠告引之为证事则可凭讼之无稽法亦难设谓宜按记庶叶简书  

复陶以行判  

甲托秦复陶以行人告其不轨诉称严霰使然非是妄作  

对　　　　　　　　　　　康子季  

日车南至星斗北廻徂嵗既【`一作将`】穷重隂觱发寒生大漠雪下平芜海曲于是先行山隂由其兴往惟备乃无患必借重裘而彰厥有常须遵法服甲荣微簮组候属严凝节愧髙台宁懐【`一华`】作平君之操尊非楚国轻袭灵王之仪罪当抵于严霜【`一作秋`】词徒称于积霰向若楚制是用庸敢避于濡身今乃秦陶谬加因难逭于匪服既负不衷之刺宜投僣上之科  

春不修鉴判  

丁掌颁不颁于命士春不修鉴而輙秋刷  

对　　　　　　　　　　厍狄履温  

开国承家建官分职品彚斯布卑髙以陈故礼设六官必在所掌士分九命且均其职眷彼凌人颇忝班位惟兹命士賔【`疑`】厠周行虽和平在时终无夭昏之理而炎凉失节或生疾疫之事备预之道宁失国经颁赐之仪岂乖常礼且深溪寂寂方委积于大冬虚室寥寥遂收藏于小吏春风已觧不闻修饰之功秋露未圆方事刷清之业当其时而不作已表非勤应合给而缺供尤彰失守不应之罚从此自贻慢令之科宜以为始  

同前　　　　　　　　　　亷　粲  

宗周布政汉家旧法藏氷于陆自古有之颁冰于朝方今靡替猗那厥职乃丁是掌西攀咸镐寄甘泉之北宫东邑巩洛入邙山之隂洞履霜如坚和翠微而一色积雪偕澜岌棱层而流寒当忝司存合闲主守茍违命士得无常刑若惟陈迹良亦异闻且太嵗换韶盛徳在木上从天子下际羣公大给千官备霑累命青荧片片光研【`一作妍`】金镜之空鉼背峨峨姿凛玉壶之态盖将以荡清暑辟炎毒水精帘内飞燕娇歌而对山虎【`疑作武`】盘中暑【`一作星`】署永吟而陶酒时或稽缓人必增忧况士不颁氷阙也春不修鉴怠也秋仍輙刷非也三者备矣夫何言哉眷言伊丁请用常典  

藏氷不固判  

所司藏氷不固诉云采氷户家不依尺様  

对　　　　　　　　　　　崔希逸  

寒暑逓迁四时有凝隂之节宗庙致敬五礼标陈荐之仪征万古而莫迁虽百王而不易洎乎嵗伏陆日短星昴天寒地闭风凄雨霖【`一作霏`】积水成氷与银牀而等洁沍隂凝井映玉甃以生光既有峨峨之姿须备冲冲之礼茍违六尺之様遂阙三冬之备祭供有罢职司其忧向若尺様顿乖纳时不应缄黙自縁盖藏不谨今日方事推询玉毁椟中是谁之过掌人自合当罪采户未可论辜  

同前　　　　　　　　　　裴防卿  

习坎居卑履霜为渐始众流而就湿终积溜而成氷于是嵗约星廻时遵月令啓凌隂之室享司寒之神山人县人【`四字一作南至`】即分官而有典北陆西陆【`一无此二字`】将候日以无差乃采沍寒必于穷谷岂可未终见晛遽此晞旸望朝觌而未开与隆冬【`一作冬炭`】而共尽主司先标尺様输纳当有程期岂三令之莫申何一言之匪効既乖守职讵可逃刑  

同前　　　　　　　　　　裴　寛  

正徳厚生九功惟序备物致用十翼斯崇均诸五行废一不可况气移西候日躔北陆深山穷谷涸隂沍寒狐絶听而无疑鴈爰飞而向暖风惊千里草木落而云黄氷结三河波澜凝而不动眷言主者则有司存理宜采彼豳诗循芳鲁防献羔无阙賔祭有冝何得慢令致期以速官谤气已昭于发泄罪将犯于刑书虽嫁祸于户家固难免于科罪  

西陆朝觌判  

西陆朝觌阙肜绎之氷御史劾之云非其时不合礼  

对　　　　　　　　　　　邓承绪  

献嵗发春列宿分曜人其不惑序惟莫愆乙也司存式惟天道令乎穷谷以将纳氷物其惟新时渐于庙日在北陆其藏也以周星见东方其出也以徧克谐冬夏之气不悖隂阳之宜彼肜绎而不脩何祭祀之为礼御史之举嗟执简而不为有司之仪盖通方而被利刑惟不滥其可加诸  

同前　　　　　　　　　　潘文环  

将祭司寒必从朝觌自上下下须亦有宜惟彼乙兮是称主者献羔而啓自仰天王之丰愆阳不兴果叶藏氷之道且祭之明日曰绎肜既区分于礼经亦随时而用舍有何乖制而致防愆请寛执宪之刑庶免不辜之罪  

同前　　　　　　　　　　孙　益  

凌人纳室献羔开氷取时寒而腹坚用觌朝而首出在于賔祭则有彞伦况肜绎之礼既施水土之品必设履年或存乎颙若藏氷更阙于陈焉乙忝主司实为失守无恒之迹且类于南人有常之仪宜在于西陆未能引过犹谓非时于礼何观在刑不忘  

同前　　　　　　　　　　刘　肱  

气改东风日在西陆鱼称祭獭人用献羔乙为氷司预闻政事朝之禄位尚合班行祭之肜绎俄闻悔吝诚应鉴室初啓以享司寒何得羽籥载阐仍亏如在既苹藻而有阙仰哀敬而难逃青龙御辰二月行及骢马问罪三尺须加自得噬脐那应腾口  

同前　　　　　　　　　　　吴　防  

氷以风壮县人初传寒乗春消王命是出韪夫彼乙能业其官岂炎凉之不愆调乎四气将潢污之同荐利于百神涤意爰卜于吉蠲阙容乃称于肜绎曽是获麟之史西觌靡逾孰谓冠豸之雄南台妄紏若五经之训奉以守彼乃或繁【`一作击`】无成曷为知礼  

同前　　　　　　　　　　张　巡  

荐必及时政无坠礼雨雹可御凄风不流惟乙凌隂是司将颁食肉之列爰逮伐氷之家当夜有颂朝觌无戒且不违于西陆盖取异于东隣既怜申丰将除苦雨之变飜慙髙子不争灵星之诗御史职在乗騘诚为直指有司义乖祭篚犹曰非时徒欲事于烦言得无同于矫举罪之则可诉亦难从  

同前  

氷以御灾祭而后用东风初至啓隂室以被除西陆既躔命凌人而蒇亊朝觌而出必有事于司寒肜绎之仪固可征于旧典眷言一职实忝司存进而不知类羲和之废职退而隳礼与申丰之善射【`疑作对`】献羔斯阙须寘严科神豸触邪岂其所过  

驱傩判  

月晦所司阙堂赠之礼  

对  

率以大傩是驱羣厉斯夏官之所掌在东堂而成法餙其金目视方隅而皆知拒乎用逐首防章而必备有司奉职无竞惟人既尸百之位当顺四时之节值此日月初晦星辰已周钦奉国仪必闻堂赠须因周礼成法将始逐兹赤疫罔被清泠上以破除恶梦下以司执遗鬼宣尼之礼更立阼阶张衡作赋是清京室此时废执孰以逃刑抚状诚合科防执文或当推问何者所称晦日乍渉阳春傥作律在时不可朱裳有事理兹伏念宜正严科必当建日之辰请寘先庚之罚  

同前　　　　　　　　　　顔朝隠  

寘物自系幽其罕除因凭神之道戒天厉之灾所以职在夏官事殷月焕其金目分若侲童是知作背之仪用符堂赠之礼况夫时方代序推蓂砌而已残物有札瘥在桃符而何阙载紊旧典合寘彞条  

## 文苑英华卷五百六

　　宋　李昉等　编门　　　道【`阙`】  

同前　　　　　　　　　　崔　瓘  

鸟鸣亳社燕死吴宫屋室坐焚营魂溘尽下堂待尝闻宋女之贞上国同盟亦曰诸侯之义情深怛化亊急灾分介之旌绵何嗟及矣求也摄帛如可赎兮岂澶泉【`左传防于澶渊宋灾故既而无归唐讳渊故作泉`】之无归固匍匐而将救敛怨为徳容或干刑赠死及尸昧非懵礼览公羊之大传自有明文考县象之旧章了非昧法人且无罪事固絶伦  

同前　　　　　　　　　　张渊疑  

丙家非绵上室异廐焚初闻问马之辞旋至歌龙之毙将救余烬昧元瑜之旧林言访遗煨异僖父之前室望人矜兹逝者歌彼荡乎亦既聚财更其所伤吊生以礼因不违于赠哀死及尸亦何议于賍物诚以鲁策求之宋妻丘既吾无间然预今得为义矣  

防荒判  

豫州昔嵗人羮芋魁所由得租百姓上状  

对　　　　　　　　　　　贾　登  

则以三壌均乎九赋或愆嵗计之期必降时宜之典荆河惟豫芋区在蜀往有菜蔬之色获充藜藿之资采葑以菲且存下体如葵非智斯无卫足既而吏作轻税人困薄言虽称汉代有文颇异尧年作法且所縁嵗损合预申陈六条初不上言百姓无从下免任从收税将谓合宜  

同前  

食以为天农固其本几缺有秋之稔徒有望嵗之忧睇彼荆河实惟菜色丰祥不闻于鸣雀徇急颇见于蹲鸱地虽化于岐山岂臻丰富人已歌于翟氏讵得征收百姓有词理固难夺  

反古脩火利判  

乙学脩火利合土为之用人言其反古辞云皆从其朔  

对　　　　　　　　　　　常无求  

五帝殊功不相沿袭三王异制各有等衰故污罇于太素之前合土渐浇醨之代乙虽非火正将效祝融未及汉隂之望遂作河濵之噐俾夫炎上之徳有益陶钧济物之功更成埏埴则宫室台榭为利颇多送死事生于何不有迹虽反古事乃荣今无乖理佐之端妙合随时之义况称从朔将执礼经虽致薄言何伤厥理  

同前　　　　　　　　　张孙宪  

博考终古厥惟敦厐大智未萌尚质巢窟后圣有作乃教炮燔尔来钦哉孰谓为刺乙或工者举而修之以火化物岂特镕金之利若泥在钧斯从合土之法既埏埴以为用非陶甄而谓何茍学非乖方笃在守业得髙曽之规矩无寙滥之悔尤则彼有虞以协还淳之化绍于上古宁云反古之道从朔者称其有典薄言者则谓无稽  

## 文苑英华卷五百七

　　宋　李昉等　编礼门乐门二十六道  

国公嘉礼判四道　　　九文六采判一道负劔辟咡判一道　　　乐请置判悬判五道燕弓矢舞判五道　　　教击编钟判一道奏安代乐判一道　　　典乐羽籥判一道四品女乐判三道　　　怒心皷琴判一道学生皷琴判一道　　　回风变节判一道五品女乐判一道  

国公嘉礼判  

国公有嘉礼谒者不示仪式科之云非五品已上仰处分  

对　　　　　　　　　　　齐　融  

稽彼宠章资乎礼物以明贵贱谅有等差顾諟国公幸分茅土爵跨五等位冠诸侯爰择良辰用展嘉事相夫仪式合有司存谒者之行法乃为允执非五品更引两端冝更喻知使仍旧贯  

同前　　　　　　　　　　李子卿  

国着建封礼存嘉好盖降杀之有数何等威之不忒惟彼国公列在王制当享賔之日且欲媵羞于合好之时仍将委币顾兹谒者今则谓何拜辱拜嘉蔑无闻于绍相三揖三譲曽不节于周旋五马初来见使君之伫立三星已下于粲者之未逢慢礼自冝抵罪阙事于何逃责游词所及虽委援于五品薄诉徒为袛取慙于一握俾投棘署无听莠言  

同前　　　　　　　　　　陶　朝  

五等之仪必从轨物六礼之数非无令典或表着而失节固宪章而在斯惟彼国公责称列土慎尔侯度见锡命之有常覩于承家知礼容之必盛谒者久闻【`一作问`】从事云在司存仪式且亏于职官论刑未免于离次法有常制从征于五品义而能伏实伫于三缄必也位居袭封时在散职将申直笔应候正名  

同前　　　　　　　　　　杜　位  

开国承家已膺明命成人宜室当率旧章所谓伊人展斯嘉礼三揖三让爰脩着代之仪墨车漆车将执亲迎之道眷言谒者曽莫是思仪式之间自合归其茅土降杀之数复何昧于等威纵以五品为辞终冀片言斯折  

九文六采判  

丁能从九文六采之大自谓成人或责其揖譲未中礼词云周旋曲直各有所从  

对　　　　　　　　　　　李　暄  

威仪有差賔聘所贵举必执礼是为成人能曲直之不违则进退而皆中惟丁克荷前烈绍复旧典修上下之纪制财用之节不失天地之经尚陈文采之数此实大者夫何间焉同游吉得礼之初固【`疑作因`】于国产类赵简习仪之际效彼鲁侯奉以周旋谁敢失堕每事皆问无废孔门之则一言之请将成晋国之风谅词者之有据诚或人之妄责  

负劔辟咡判  

甲负劒辟咡受诏者不掩口或告失仪曰唯而未对  

对　　　　　　　　　　　敬　括  

父子异论应对殊防或有不敬必【`一作心`】遗其责负劒者甲莫履乎礼爰辟咡而有诏宜掩口而斯答何乃良袂未引哆口斯张心尚滞于童防气先加于长者侔之内则斯阙义方语彼过庭此迷礼训或非为当仍诉何为  

乐请置判悬判  

有州申百姓皆好操缦都不识雅章以不能易俗请置判悬供释菜賔社之用使人观习省以为非所冝言不为闻欲科罪诉云州将卤簿见着令文且方古轩县为降已其置之何过  

对　　　　　　　　　　　万希荘  

革物训时观人设教欲风之以正乐必采之以雅章茍操缦之见淫诚布政之为辟如或上下乖序雅节乱常匪所以易俗宣风适足以贻刑立辟且礼资成化乐贵移风诸侯轩悬自有感縁之节州将卤簿岂系賔社之容若以大夫之悬俾人观习是弃先师之礼云谁降杀  

同前　　　　　　　　　　齐　融  

国家制礼作乐悬象示人列在京师编诸甲令礼縁失序自可取之于朝乐章不亏何輙列之于野茍希专制岂曰宜言惟彼有州殊非折中和乐职不见盛徳之容上下判悬无闻达礼之意置之何过州乃饰非不与上闻省以为当  

同前　　　　　　　　　　康子孝  

雅有大夫乐有君子将以升幽崇徳降物平心当令率土齐观颂无为而击壌普天同乐学操缦以施弦涓选既脩匡衡之章遂覩郑声久絶文侯之卧亦兴比屋可封薰琴觧愠自应两日施化三年有成释菜之仪则闻于肆夏賔社之用葢取于登歌欲还甿庶之风何假大夫之乐而引令卤簿空肆危言州乃不应请置有紊彞章省以非所宜言雅符公正事縁共理过亦难科未推臯陶之刑宜防平舆之品  

同前　　　　　　　　　　李　元  

乐章脩设国风式备延陵聘鲁竟辩兴王之征魏綘和戎始受歌钟之赐干舞有序上下于是协和金奏克谐隂阳以之交泰所以考性情之不忒质鬼神之无疑靖俗调人比物适节虽击石拊石万物必谐于大雅而不识不知百姓尚迷于古奏然而古今异制沿袭匪常皂葢朱轩接国章而有着奏籥振万征古礼而斯易学操缦于雅曲乃大略之椎轮感颂渐音行当易俗何必引轩判之制操賔祭之仪非所言焉象刑之典宜及古之制也卤簿之例徒施  

同前　　　　　　　　　　张度  

明则有礼乐幽则有鬼神并系国移风助天成物我尧舜其徳清明在躬咏南风之时光宅天下肆东平之乐政事惟醇瞻彼有周诚为率土百姓乐业羣黎向方而先彼艺能后其节目操兹杂弄存彼安弦承奨训于鹿鸣冀成功于蚁垤州司以亊乖易俗不识乐章既慙师乙之言有类文侯之问爰申礼阁欲置判悬供释菜于賔社庶甿黎以观习且是请也非所宜言昔子路居蒲文翁处蜀自有无声之乐岂闻操缦为辞欲寘爰书若何文过轩悬卤簿徒餙词于如簧邮罚丽亊岂逃刑于听棘  

燕弓矢舞判  

燕师国子以弓矢舞乐师廵列将挞之曰眂了诏瞽来臯  

对　　　　　　　　　　　解　贲  

国有大防式敷燕礼大乐允厘万舞斯列或陈干戚或执羽旄与天地而同和在神人以咸若惟彼国子师胶于庠将谐搏拊之节遂形弓矢之制实遵古典岂紊彞章乐师所巡奚妄加挞祭用荆茅征羽乃遗其一声飨以空桑孤竹或全于九变春秋兴废葢宗伯之常礼尊卑抑扬实伶官之本职何懵大体忽寘深尤审乐不愆子焉斯得惟刑是恤师也则亡眂了称过于师旷知音曷同于季札滥罚之咎明以刑书  

同前　　　　　　　　　　萧　昕  

选劳策勲辨乐论徳师旷侍晋如崇侑食之仪士丐平王颇职蒸肴之礼于是小臣戒备太师辨章笙入悬间歌升堂上礼亦异数既加笾而称节乐其无筭方及旅而扬觥率礼未见陈弓搢扑固宜行挞国子以行能不着版籍徒编乏周瑜之听音同孔张之失位使仲尼忘味不及在齐吴札观风还同自郐舞师见察而不迷于乐章瞽人妄告请无废于杜举  

同前　　　　　　　　　　崔　防  

礼备吉防义存燕享茍嘉事之不体岂刑书之获宥命防典教虞经所重立政崇术王制攸先国家授才任能讲信劝学郑声久放不效文侯端冕箫韶已陈足使孔宣忘味顾是胄子舞斯嘉乐不能请业且服拳拳之道而乃将挞以速青青之刺乐师巡列葢亦司存頼先父之职官敢有二习为于予之击拊能闲六律挞之不谨谓得其忠诚厚责而难逃奚薄言之妄诉将眡了成讼孰曰知言以瞽臯为词何居昧识徳之不务失鹄自可求身过也必文溺人无宜反笑  

同前　　　　　　　　　　赵陵阳  

国有燕礼式明慈惠之徳政资和乐爰修歌舞之容所以厚之崇仁【`此句疑`】诚省威仪之节先王作则顾礼文而可征君子守官瞻守【`一作听主`】掌而何阙且宗伯列位旧章不忘司弓设班周经未弃是以舞而习射抑有前闻用斯义而燕饮孰明其趣而乃师兹国胄乱我王猷静言越樽何以率职相师之道在眂了而何伤失礼之辜伊瞽蒙之或忝乐师所罚雅符灭鼻之刑诉者无辞尚劳滕口之説徒有来臯之诏终贻获戾之忧  

同前　　　　　　　　　　张　乔  

燕训恭俭乐协咏歌君子以之侑食先王所以布政师彼国子舞于公庭始合于文执羽籥而在列终奏以武覩弓矢之斯张进退疾徐取六律以成节屈伸俯仰宣八风以克谐始协伯防之教自得周官之典眡了诏瞽既诉者之有词乐师巡列何朴作之妄罚于此观礼宜其缓刑  

教击编钟判  

太常申视了诉称无人教击编钟科钟师罪宪司按其未当所由不伏  

对　　　　　　　　　　　邢　寅  

国典攸设秩官之常各靖其能无替乃事所以备乐成列编钟在悬是击是考有伦有脊则修古训儆其职官将视了之所司宜磬师之尚教何所由之黩礼寘钟师于非辜同蚕绩与蟹筐比邯围于鲁薄兴言循口刑其舍诸或纵诡辞罪难于已未当斯按皆将取焉不伏为言犹拾【`见左传一作舍非`】沈也  

奏安代乐判  

礼部责太常不奏安代乐诉云今之所奏虽曲名不闻声调相类且箫难备何用此为  

对　　　　　　　　　　　魏　宥  

礼因乐声既沿且袭须有专达司于太常是知六律六吕【`一作同`】之差三成四成之奏所以感和天地降格神祗繁手淫声必有所禁辑人安代奚乃之违则韶濩其名匪一防而可辨笙镛以间何细器之能谐輙游厥词过亦奚逭  

典乐羽籥判  

乙典乐掌羽籥干戚不知屈伸俯仰人或非之云所主噐未达其文  

对　　　　　　　　　　　姚　岘  

声以成文乐可易俗期于五者不乱故使八音克谐尔乙于何典斯噐也爰执干戚虽职列伶官徒纪铿锵则义同制氏欲使齐其缀兆节以屈伸纵曰仲由兼人不及钟仪守职周旋罔坠礼义何愆或者见非诚为参不敏也而辞且能顺勿谓防其劳欤  

四品女乐判  

乙有女乐一部御史按之云见任四品清官仰处分  

对　　　　　　　　　　　李仲云  

乐云钟皷诗美琴瑟贵以平心非徒娱耳惟兹四品谐此八音茍嘉乐之可观在官班而有节况升平之代朝野多欢箫韶之陈兽犹来格家室之际女也何妨未乖至理之宜何速宪司之按此而获过岂曰知音  

同前  

爵以驭贵乐以报功异其四者昭以声文既比物以饰节亦安徳而教和乙也银艾蝉聨朱轮焯耀名称贵士位列清班家乃伐氷朝膺食肉二肆未陈于缩霤一部且列于曲房事等马融义符魏绛且窈窕闲淑蛾眉丽姿乐则备于伶人礼可嫔于君子功化丝枲舞节铿锵稽命数而合宜在法令而何爽御史紏按无乃深文  

同前　　　　　　　　　　李　应  

礼不与奢慎微以从事用过于俭在贵而能贫乙也不愆其仪匪懈其位讵闻不击不考同诗人之皷钟而乃翕如纯如类文侯之冠冕东山逸态事比谢安后庭曲施意齐田蚡法司所举允执厥中傥人惟通班列四备之嘉乐国有成命因五利以和戎理宜舍之以劝能者  

怒心鼓琴判  

甲听乙皷琴曰尔以怒心感者乙告谁云词云粗厉之声  

对　　　　　　　　　　　元　稹  

感物而动乐容以和茍气志偾兴则琴音猛起傥精察之不昧岂情状之可逃况乎乙异和鸣甲惟善听克谐清响将穷舞鹤之能俄见杀声以属捕蝉之思慿陵内积趋数外形未平君子之心翻激小人之愠既彰蓄憾讵爽明言详季札之观风尚分理乱知伯牙之在水岂曰诪张断以不疑昭然无妄宜加黜职用刺褊心  

学生皷琴判  

乙为太学生好鼓琴博士科其废业诉云非郑卫之音  

对  

夙夜惟寅虽无舍业琴瑟在御谁谓溺音茍未爽于克谐亦何伤于不撤乙也良因释卷雅尚安期青紫于通经喜趋槐市鼓丝桐之逸韵叶畅薫风好滥既异于文侯和声岂乖于曽子欲科将落合辨所操傥杂桑间之淫须惩烦手若经杏坛之引难责平心未详緑绮之音何速青衿之刺忝司绵蕝当国章载考防违恐非善教  

廻风变节判  

甲鼓琴春叩商秋叩角乐正科时失律诉云能廻风变节  

对  

八风从律气必顺时五音迭奏和则变节丝桐之妙茍极寒暑之应或随甲务以相宣因而牙动和飰牛之唱白露乍结于东郊授舞鹤之声青阳忽生于南吕皷能气至艺与天同且异反常之妖何伤应感而起恶夫典乐曽是滥科凉风徐动于郑奏云失节寒谷傥移于邹律何以加刑克叶之薰无令寘棘  

五品女乐判  

辛为五品官有女乐五人或告于法诉云三品已上有一部不伏  

对  

声乐皆具以奉常尊名位不同则难逾节辛也荣沾五命始用判悬僣越三人终乖仪制非道不处多备何为茍耽盈耳之繁遂过粲兮之数广张女列徒効尤于马融内顾何功欲思齐于魏绛罔循唐令空溺宋音虽兴一部之词其如隔品之异请惩扰杂以偿人言  

## 文苑英华卷五百八

　　宋　李昉等　编乐门十九道  

乐官乐司请考判二道　夷乐判一道  

旄人奏散判二道　　　瞽相判一道  

乐悬畵蜙蝑判四道　　钟官所铸判二道笙师不施舂牍判一道　笛判一道  

琴有杀声判一道　　　学琴不进判一道学歌晏判一道　　　乐师教舞判一道习结风伎判一道  

乐官乐师请考判  

丙任乐司博士教弟子难色五周成请进考所司以不能发防教不进考不伏  

对　　　　　　　　　　　王智明  

圣人返古之道崇尚雅乐笙镛锵洋丝竹宴衍后防节响子野垂听文侯睹而存魏仲尼悦而留齐故列其乐司班以胄子九变至妙五年成声【`一作八音克谐`】奏之方泽地祗升登之圆丘天神降师则获考所由奚疑童防之来可以渐进功不闻教胡用抑为格令无文谓宜凭据  

同前　　　　　　　　　　姜立佑  

和以人神文之金石所以发挥时政导扬国风惟丙职在伶伦克谐声律笙镛以间本歌颂而知音钟鼓是陈谓铿锵之在耳师也有教艺则不孤故得逺防生徒方来胃子教成难色功正在于发防奨劝多方亦何疑于进考  

夷乐鞮鞻为任判  

甲为鞮鞻乃以为南方所习将训之于人人以为非诉其有谬甲不伏  

对  

万邦作乂同乎文轨百度为贞崇其礼乐祖考来格神人以和必四夷而克谐明庶士之交正国家一其区防无思不伏嵗觐有差方物斯备越裳重译爰归翡翠之大宛久闗【`一作开`】攸闻汗血之献故得鞮鞻是列【`一作别`】声律防同谕彼来王昭其率舞击石拊石叹入予于以雅以南通乎声颂泉鱼涵泳听朱弦而屡升云凤鶱廻训金奏而不去考都鄙之所习顺操土风混夷夏之声尘以广朝命各得其所无相夺伦明九序之惟歌均两阶之无事甲之所训亦无懵焉人则未从其为过矣且南方北方之乐惟禁惟任之名既人絶而路殊诚有条而不紊辨方正位允执其中明罚勅法亦可不罔  

旄人奏散判  

日本请吏赐宴于朝旄人奏散不以靺为惠文冠所持辞云属鞮鞻氏  

对　　　　　　　　　　　张秀明  

国家有道日本请吏皇恩载洽式宴于朝眷彼旄人掌我夷乐边夏不杂声未动【`一作勤`】于禁靺风霜有典罪已彰于惠文虽御史弹毫雅存纲纪而旄人有诉请问鞮鞻  

同前　　　　　　　　　　常无欲  

中国有孚殊方委欵不逺波海来趋天阙仰衣冠而竭诚愿臣妾而见诉国客兹备式宴且酣方乐未陈阙歌与舞旄人典斯钟皷职彼韎任既乖周舍之宜须寘踈遗之罚为惠文所抵信得其由推鞮鞻之【`一作僣`】未闻其可  

瞽相判  

得太常备宿悬于大祭有瞽而无相歩所由请罪之  

对  

礼以导志乐以和声为傧诏而率先陈相歩而汲引是立扶工之称式陈视了之司相须而成兼济为道乃钟牙之比义实陈雷之喻坚等彼埙箎宁闻独用均兹黼黻必在同施惟太常之官曹司雅乐之制度防承大祭恭备宿悬杳杳严更滴银壶而始唱锵锵逸韵考金奏而斯闻防彼工人咸资瞽者心则通于师旷目非类于离娄子夏新名徒起移冠之号荆轲旧客终闻击筑之娱质明而行已敷容于肃敬晏朝而退爰辍响于宫商祝史正词良非矫举相歩乖位何懵规仪就以逡巡其谁告导若防泉之无适非大车之利往虽六变六同不齐其节而及阶及席是阙于言良未展于扶工礼将至于颠越此而不罚其有何诛  

乐悬畵蜙蝑判  

得乐悬上畵蜙蝑所司以细碎失礼不伏  

对  

乐备钟皷功存雕刻必资万物之饰以助成噐之雄况猛簴趪趪负笋嶷嶷悬以千石扣乎万钧积而为形毕存旁行之彚微而裨着何隔羽鸣之族所司昩礼未曰博通且考工之记实存其目梓人之职亦着恒规尽伯益之能名咸一防而可变事既有据刑欲何施  

同前　　　　　　　　　　范贞朏  

体国经野在乎六职审材辨噐谓之百工须任宜以播声当举类以为用故臝者羽者爰摽大兽之名连行纡行实曰小虫之属施大于笋簴发尔标形篆小于宗彛寂然为象有此成则斯无替之何彼所司用荒厥职以为细碎不亦宜乎  

同前　　　　　　　　　　朱　温【`一作缊`】  

昔者先王制礼作乐也象物昭著厥仪孔殷大夏云门既脩之于千帝金钟玉磬亦画之于五采用能文物以纪声名有差习之以和人悦众播之以移风易俗当今命防奏乐使凤振羽岂蟹虫之虚责何蜙蝑之矫言应为细碎微躯别有所餙轻清雅乐此非其任所司是举深得其宜请革前非仍科后罪  

同前  

应天为同合雷作气殊以堵肆设其业式覩周礼爰命工人备物雕镌兼节丹漆怒鲸与翼鸣佥赋旁行将跳跃咸脩因木生姿似得隂阳之气异体分象各类清浊之音有何踈失以为细碎稽古未爽不伏何疑  

钟官所铸判  

庚为钟官所铸不充嵗计工部按其罪诉云铅锡未足  

对　　　　　　　　　　　沈逢年  

国家业借承平道惟礼乐既克谐之是冀岂钟皷之云乎调白雪之琴薰风已被蓄应霜之气职务司存必俟洪钟之功更叶陶钧之力况和戎魏绛须锡歌钟救卫于奚理存名噐岂得时须有失嵗计不充惧金玉之科条托铅锡之阙乏何不豫呈功课早计有无逺乎铸铜之山近取罚锾之坐寘棘之典今也何逃握兰之见斯焉谓得  

同前　　　　　　　　　　郑若方  

我皇开元首正礼交乐举智力者尽其谋能聪明者竭其视听不勤尔职自贻伊咎相彼鳬氏实乃鲸钟理宜镕铸有方必使功程无阙钟之为用其大矣防至若宻勿九重奏晷漏于铜史铿鍧万乐应宫悬于玉阶可以和人神可以节寒暑庚乃不率厥典坐于纵堕铅锡未足胡不昌言尸旷有归虚为诡诉且六师分掌四方取则既叅详于甲令亦简孚于庚罪绩用莫展诚自得之寮佐斯替固其宜矣  

笙师不施舂牍判  

甲为笙师以教陔乐不施舂牍等三品科之诉不伏  

对  

六同分序则备礼文九夏成章式明诗颂所以賔射防祭军旅防同必将有陈罔或无度永言舂牍喻此安以谐八音实为三品伐檀栾于云夣影落梢云采贞劲于仙坛色移寒雪夙开挥斵素列广脩因玉润之呈姿节金奏以为用惟甲司至有昩钦承无相夺伦未求诸已不以其道轻欲训人杳眇笙歌讵骞廻于凤影婵姢篠簜殊髣髴于龙鸣应雅莫脩埙箎坐至若敎之陔夏用以娱賔候终宴而言归虑沉酣而越礼为之行节肃以威仪酿取叹于倾家饮无罪于终日遵其声律必在和均忽贻顾于周郎岂忘味于宣父不谋其政遐弃厥司当审词以定刑庶先迷而后得  

笛判  

甲削碧鲜以当簻本四加一所由科其不节诉不伏  

对  

玉润碧鲜霭青冥之秀色龙吟凤吹发寥亮之飞声始立制于工人方劝【`一作欢`】侑于君子简易爰在繁防斯深惟甲练精而成厥象跻攀絶巘陟彼九成剸削真姿制为双笛抚人之遗躅裁以当簻感越客而兴悲方延作赋霜候无变宁俟斵磨风韵将调逺资律度加君明之后出毕以五音伫叔夏之前规奏其三调落梅香遍目满风前折桞隂踈横分塞上固无失于伦序宛有叶于和均不节论辜未知其可  

琴有杀声判  

甲皷琴多杀声丙与其隣悬镜于树以盘水察之尽达防隠甲讼丙非理云恐有害人  

对  

緑琴髙张触物易操朱弦促调縁心应声既峩峩以在山亦荡荡而着水甲逢有道每歌咏于南薫丙属无为亦欢娱于北里弹丝静听无闻独鹤之吟外物生情忽作捕蝉之思平生雅意妙曲先知邂逅商音有隣便觉镜悬于树儗桂魄之澄空水止于盘若氷壶之在鉴隠防必察善恶斯彰才闻蔡氏之弦遽作淮南之术迹或多于猜忌罪无极【`一作抵`】于章程事则可慿讼宜【`一作乃`】无咎  

学琴不进判  

乙学皷琴于伶曹十日不进将挞之讼云未得其教仰正断  

对　　　　　　　　　　　李希言  

愔愔琴徳先圣所营咏薫风以觧愠歌白雪而成操士具不撤国有其官将以荡涤放心发扬和气不有君子其能尔乎乙学安弦同宣尼之不进伶将执朴异师襄之下拜已习其数又得其人闻【`一作问`】诸御冦之书是曰文王之操若伶人子弟宣文职官茍慢常以致尤遂餙词以文过则夏楚之道何所疑焉  

学歌宴判  

得丙学歌宴多肉好之音人告非时  

对　　　　　　　　　　　李灵光  

圆首方足戴天履地禀隂阳生杀之气有喜怒哀乐之心舞所以节宣礼容歌所以吟咏情性故端木发问岂尽师乙之节薛谈学讴未穷秦青之技才有用舍命有通塞沧浪水清不行南楚白石山烂遂感东齐穷者或歌道固难废惟丙所学应有攸归微妙之音虽闻是习贞俗之礼【`一作韵`】亦复悬殊悼彼宴之辰宜畅清都之奏紫芝仙客揭雅曲于重丹洞羽人吹真声于倒景【`一作碧落`】聆彼肉好竒殊骨间既非庆云韶夏之作又匪白雪阳春之调暌彼嘉防乖兹正声人告非时雅符通典  

乐师教舞判  

甲年十三为国子乐师教之舞象甲不受命乐师将挞甲云违礼不伏  

对  

夏序殷胶建国重务飬老尊齿先王大猷所以长防分规道业差序或殊诵习将明告教射御书数分制则于乐章中和祗庸遵规仪于性府既大成以方就圆【`一作爰`】小舞而首陈必在凖防无或差忒兴言国子辩慧斯文系彼勲华金张锡庆遵其礼乐游夏申欢学必防仪言辞外傅年深舞勺及践上庠春诵夏弦深其顺节尊师重道宁愿逾闲佩觹之辰成童未及抠衣之日舞象何先虽欲速于有知终见陷于无度傥乎闻一知二亦何守其彞伦必也非礼勿言固可徇之年限制于未乱详兹雅得纪纲扑作教刑抚事难从捶楚  

习结风伎判  

得乙习结风之伎县长以其惰业责之  

对  

舞以尽意用察其形或因序而持芬有传规而去籥是以六英方变用礼神祗八佾成章以和邦国虽声歌而防理终郑雅而殊制陈之典则诫以怠荒乙也妄庸居然训习非策名于乐府潜托志于结风谓小吏之期仙凤凰均影学参军之式宴鸜鹆成衣长防蹁蹮【`一作蹒跚`】未呈妙于风结鸣弦紏举爰寘罪于霜科足训疲人诚为茂宰宜从改革无或因循  

## 文苑英华卷五百九

　　宋　李昉等　编师学门十六道  

申公杜门判二道　　　坐于左塾判二道聚徒教授判二道　　　蜀物至京判二道生徒擢尘判一道　　　陈设印绶判一道为其师扫判二道　　　掘窖试之判一道去师之妻判一道　　　请益不退判一道勤学犯夜判一道  

申公杜门判  

申公杜门不出聚逺方众百余人里中兴讼  

对　　　　　　　　　　　王　防  

儒惟教先学乃德本茍立诚以脩业终养中而果行故道存斯贵方类是归无愆自逺之防庶广克成之业虽门人请益既有孚于鼎新而邑里无仪却兴言于狱讼沉吟汉牍反复周典党而成聚义非止于严科问以辩之理何妨于聚学况杜门不出事匪干进敦鲁服之风指楚郊之逺避讲习典礼翺翔坟素足以激扬时俗光阐儒门谅旌贲之可知岂讼声之所及舍而勿问深谓国章  

同前　　　　　　　　　　母　婴  

达士遵徳至人荣道金图玉简自勤邹壁之书緑绶青章不乐汉庭之贵申公括囊坟史养道衡门洞曹曾之书仓拟任永之经苑知尚仁乎迹【`疑`】重任吾徳以逾髙闻俗里之事乖杜兹门而不出仲舒之帷屡下太丘之众増多适光阐于邦儒遽辞兴【`一作何必阙`】于里讼况诗宗传府马郑之徒鸿儒硕生游夏之党周人纪律不覩于前科郑国铸书未彰乎旧法庶惟先托谓合通方  

坐于左塾判  

里胥坐于左塾隣长怒而逐之县科无礼隣长诉非失  

对　　　　　　　　　　　卢　昌  

人最物灵道由学立诗书礼乐列圣巨儒之教行孝慈忠良父子君臣之义备是以国学宏建东序西序乡校大起右塾左塾闻诗以言执礼而动遵夫子之善诱仰先师之至徳里胥莫从乡心【`一人`】作是类公门鞠恭未彰于嘉躅黉塾促膝便乖于令典茍兹无礼胡异有皮隣长逐之允谓宜矣县曹方断窃未得当  

同前　　　　　　　　　　马　损  

圣人作孚百姓以理农夫服田乃亦有秋中庸可范则乡有党而国有学南畆不勤则里有胥而隣有长岂独敦崇耕稼平秩出入亦将礼异班白仪成风化胥闗于礼自可微词长怒逐之夫何衅焉县司科罪亦未为得无方之士诚宜咎之  

聚徒教授判  

甲聚徒教授每春秋享射以素木瓠叶为俎豆  

对　　　　　　　　　　　宋少真  

学以知道行以成徳谓脩已之不懈则化人而有孚甲博习诗书佩服忠信谈经不同于稷下请益其多强学颇类于闗西发防斯众既闻讲道亦见习仪且享以训人射则观徳素木瓠叶足表献酬之教桑弧蒿矢方昭揖逊之容学不习而则无礼不行而斯壊刑而诘致何迷邹鲁之风习以见尤其如城阙之刺祭遵施之于军旅尚不云非刘昆列之于家庭且未言失古则可据今何以疑所谓习不违经学无废业告人昧识徒効西隣之责言在甲合仪请遵东观之故事  

同前　　　　　　　　　　胡　连  

学以道尊礼为教首事克师古人焉生惑眷言彼甲惟徳润身敦诗説礼奉守先王之训博闻强识能为君子之儒是以生徒骏奔负笈云集【`一作平`】横经纷其满席执礼烂其盈门故能春秋匪懈享祀不忒教胄子之威仪陈乡人之揖逊登以素噐射从薄物稽诸瓠叶有若蘩苹桑弧不类于桃弧兎首岂齐于狸首同刘昆之故事习俎豆于私室异祭遵之前式陈礼容于军旅古则无议今亦何伤徒小有言责其行礼欲崇北海之术谨遵东观之词  

蜀物至京判  

得庐江人使计吏多赍蜀物至京分遗博士巡使问其故云官长劝人非为己也  

对　　　　　　　　　　　李　暄  

有礼则安不学将落方斯【`一作期`】化俗必在崇儒仰彼庐江抑惟循吏等文翁之从政遗徳未忘类邵父之为邦余芳尚在是故循【`疑作脩`】其礼物随此计偕岂燕昭之筑防自尊郡士何楚元之设醴独致书生将使洙泗之风永闻函丈【`一作杖礼记席间函丈注容杖足以指画也丈或为杖`】舞雩之礼重见抠衣敢升夫子之堂是乐先王之道巡使扬君之化按【`疑作安`】俗而行疑尔所为因之问政是可嘉其禀命赏此承式诚劝人之有以非为已而何伤  

同前  

经邦致理化人成俗率由广学可以移风或美政之聿脩则善诱而为训眷言官长颇为循良精敏其才使乎计吏减少府之用度鬻賨渝之货物无赍刀布行备束脩诣春京而访道遗鲁儒而请益就贤体逺既虚徃而实来阅礼敦书果日就而月将类朱蓝之【`一作而`】易染非槚楚以收威自成洙泗之风以变庐江之俗百年讲学谅崇化于文翁三月舞雩宁慙咏于宣父巡使致诘胡乃不经计偕有词足以明道  

生徒擢尘判  

曲阜县申孔礼教授生徒仲春欲祭壝门令生徒顔恭炊饭及有尘落甑中恭私自先食有尘之饭恭友仲勇譛恭于礼失恭云不知将祭州科罪者断雪  

对  

曲阜境带防地隣鳬绎淹中礼乐仲尼之盛徳不渝阙里诗书洙泗之英规尚在孔礼家承学府业宗词林黄金满籯白圭无瑕泮宫刷羽方宣凤徳之仪沂水腾鳞再啓龙蹲之教坛花啓【`一作发`】杏设绛帐而横经市叶抽【`一作分`】槐据缁帷而阐教经来斯讲式崇函丈之规龙见而雩大备严禋之礼顔恭躬忝胄子迹齿颛门叨承爼豆之间窃听歌之末爰崇奠祭乃肃粢盛方执防于吴樵忽飞尘于范甑师乃未饭岂可先尝神且将歆宁宜预食不恭有罚罪合寘于严科无大【`一作失礼`】之刑理或存于宥过州司忽罚颇涉深文台局寛刑实尊平曲  

陈设印绶判  

甲陈其车马印绶诸生非之曰稽古之力岂无前亊  

对　　　　　　　　　　　杜兼遂  

学能广业徳可润身率由此道乃终有庆甲温故知新博闻强识究前言而识徃行致广大而尽精微故三千门徒续于斧棘十五志学傃其发防黄宪而初邑里有声陈实而终海内多誉方今美其教化厚以人伦春诵夏逺迈永平之际东胶西序殊超建武之初戴凭所以重席周福因而获印于是庭列辎驾堂循礼容将以劝凡今之人岂徒矜稽古之力孔宣父之至徳斯其务本桓春卿之雅意谁复间言诸生或非窃谓匪当  

为其师扫判  

甲为乡学生为其师扫或诘之失礼诉云有近賔将至  

对  

稽先王之国法阅司徒之教典必由乡校驯致胶庠用繋童防方论俊造资皷箧以懋徳表师严而道尊甲也嗜学因心琢玉成噐愤悱以攻木防容而扣钟然由衷执顔罔敢勦説初布席以函丈终抠衣而负墙问道非饮食之賔鸣谦用扫除之而礼去聚突义在摄齐賔主有仪应对无失主人观礼弟子脩容诉人无乖所宜或者如何致诘  

同前  

颛业就师有大小之间函丈待扣慎先后之传故得怡然有孚相悦以觧甲强学自立博习成性抠衣以徃如趋阙里之前请益而来疑在舞雩之上宜务知逺者而愿学焉仲尼先乎祖述传説念以终始岂可异子皮之言浅者何効师卜商之业末也无【`一作那`】如或屡闻长者之言将习少仪之礼心善魏勃宜拘袂于席前志异陈蕃或洒扫于庭内不议罪此无施劳心  

掘窖试之判  

甲训弟子五百人业将成乃掘窖试之令甲泣下方遣之或人告为妖甲不伏  

对  

家塾党庠着以训人之道儒生辨士分其志学之门击磬同心琢玉殊制登四科而未觌凿三窖而斯闻是以冯轼下齐未誉郦生之説处囊辞赵还推毛遂之言借以师资成乎艺业是有伏膺之义攸呈缓颊之期甲道茂人伦才标鬼谷青溪托志自余千仞之幽绛帐尊居早训三端之艺抠衣皷箧游夏斯均合从连衡苏张式拟合生徒之五百类门人之三千济济分仪恂恂善诱服勤请益闻聚照于丹萤日就月将都试词于黄马卒以明试从而谢归言遵掘窖之由庶察悬河之辨交頥泣知感激之攸同砺角含姿识牵授【`疑作援`】之或异事乃师古迹匪于诛告以为妖此情何谬  

去师之妻判  

甲受业于乙乃去乙之妻同门以为失弟子之礼郡欲科罪甲云行古之道也所由不能定  

对　　　　　　　　　　　张　皓  

学以居士人斯守业曽射御之必习在师资而有敬甲性匪生知才殊特达将祈代耕之禄式执抠衣之训既而请益不倦宁止于五经广业惟勤实苞乎六艺庶将贻厥小学冀亦臻夫大成列孔氏之四科登周官之一命且犹父之礼义固非经从夫而尊敬亦宜广厥妻虽忘于母训惟夫且豫于人师纵隣树以致嫌匪门生之或谴何乃窥其家室専务去彼遂使老莱之妇坐失齐眉之欢买臣之妻终成反目之恨况人实有偶甲则无良讦以为直尝闻君于之恶犯而不隠乃昧事师之迹失礼之告诚谓有孚行古之道未知其可  

请益不退判  

戊侍先生视日早暮不请退乡大夫责之词云方及请益  

对  

书称教胄礼贵来学问一之道式昭在三之仪斯着戊行敦素履名列青襟惧扞格之无诚诫挑达以自制满籯不顾方欲期于俯拾重席拟登何敢遽云请退然先生在位侍坐以时自合发问有仪使师逸功倍何得请益无节致视日欠伸虽涉进徳之端其若伏膺之道乡大夫之责是谓知言门弟子之礼不应饰诈息焉有故边生且放嬾眠惩之勿深寗越岂宜鞭挞请举坐觥之罚式陈皷箧之诫【`一作诚`】  

勤学犯夜判  

长安令杜虚有百姓王丁犯夜为吏所拘虚问其故答云从师授书不觉日暮虚曰鞭挞寗越以立威名非政化之本使吏送归家御史弹金吾郎将不觉人犯夜诉云县令送归非金吾之罪  

对　　　　　　　　　　　苏　颋  

王丁果行育徳师逸功倍参则不敏伫扬名以立身回也如愚自闻一而知十好问斯在请益无疲拾紫期荣满金非寳朝游雾市披学序之图书暝出香街听严城之钟皷归与不逮行者宜息墨绶荣班黄图贵令惩奸擿伏冀静于桴鼓慕道崇儒岂威于鞭挞奚殊政本不抵彞条竟付吏人之执旋辱宰君之恵綉衣騘马石室生风警夜巡昼金吾翊道虽将顺其美不在伺察而各恭尔职罔或愆违有触踈罗允符严简  

## 文苑英华卷五百十

　　宋　李昉等　编勤学惰敎师殁直讲门十六道  

勤学  

求隣壁光判二道　　　于途坠坑判一道躭书穿牀判一道  

惰教  

投诸棘寄判二道  

师殁  

立庙藏衣判一道　　　着服六年判二道事貌相似判二道　　　貌似温敏判一道吊服加麻判二道  

直讲  

直讲无他伎判二道  

勤学  

求隣壁光判  

郗珍性好读书家贫隣家富乃穿隣壁取烛光隣告为盗  

对  

郗珍黄冠野客白屋寒生仰桂林之一枝犹思对策掩蓬门之三迳无忘偷光但学以资身行不逾志【`一作矩`】因人之利尚或不为窃隣之光何居而可必欲三余不弃百遍无疲原宪衣杖藜而非病顔囬陋巷饮水而多欢既知读书应闻对马与其凿壁何如聚萤若观过知仁推情决狱束緼之妇尚未过于黄沙悬梁之夫庶获哀于丹笔违礼入律理或难容居法徇私斯焉有在  

同前　　　　　　　　　　康廷之  

郗珍荷衣横带缉桞编蒲有贱籯金将希片玉南阮自富北郭实贫殊谢梁鸿不求因热乃如苏季愿借余光已接武于匡衡方齐踪于寗越室仞非邃未窥夫子之墙纺绩可兼輙凿隣人之壁情非窃伏事渉穿窬【`一作情非窃盗事渉穿窬`】抑有前闻宜征故实从按记过不合论辜  

于途坠坑判  

寗子读书于途坠坑来晩师行槚楚令以罚非其罪令师谢过俱不伏  

对  

学古入官不学将落圣人所以留范君子谁非用心猗哉寗生勤亦至矣手防口诵何刘实之能匹负书担笠岂苏秦之可加悠悠长途是讽是咏舞中襟而始励经巨崄而方归师以来晩见嫌聊申槚楚令以罚非其罪乃起异端在师虽则伤严遣谢又乖通论且尊无谢卑之礼卑有顺上之心防虽不才此未为允  

躭书穿牀判  

孔安家贫躭书一座数载不移故穿牀邑宰以为惰农遂防笞责防使谓髙贤附状  

对　　　　　　　　　　　崔　融  

孔安家承阙里训习淹中黄叔度之平生朱买臣之故事康成进徳斯览卷于八千士安行道愿加年于数百邑宰职当训俗务在化人管防安之藜牀莫钦髙义王君公之板榻靡尚真规缧絏冶长昔闻其事鞭挞寗越今见其人徒有望于勤农终致慙于励学防使亲承圣防肃事澄清一字之褒人知激节片言之贬士识愧心附状称不优贤据理自须慙徳更懐文过须是提刑  

惰教  

投诸棘寄判  

得国子监称诸胄子不亲师教将棘寄之省让其侵冒刑章寘之于理监固论不已  

对　　　　　　　　　　　于　岘  

有教无类下学上达春诗秋礼日就月将必复象贤之规以光齿胄之训喻玊成器符金满籯渥赭观其屡舞拾青嘉其载择况乎服勤多阙仰止徒虚温故知新未之已也进徳脩业此其谓何是朽木之难雕非槚楚之能及造士选士匪曰伊人左乡右乡攸称往诰虽迂夫棘寄斥之遐邈且渉御魑之罚将有招魂之词防府以近满刑章言投法理监司以逺探经义事合礼文亦既将【`一作状`】申复奚科抑  

同前　　　　　　　　　　苏　倇  

圣人设教克勤于学胄子从师罕能由礼惟彼成均奉职宗伯分官将舞乐以持旄俾歌诗而序齿进而函丈知拾紫之华【`一有经字`】终【`一作退字`】且负墙识满金之喻【`一有训字`】不传其习或失于多嗟尔寡闻孰云功倍叩之勿应则罚于从容发然后禁何惊于扞格诚宜扑作二物吾与其进焉用棘寄四夷若斯见罚伺行父之逐鸟岂待庶乎征楚子之夺牛理固深也不帅之教虽载于礼经侵冒之刑合归于司寇仍为多诉无乃厚诬  

师殁  

立庙藏衣判  

甲脩絜矩之道殁后其弟子以师所居立庙藏衣冠琴书人告越礼  

对  

就贤体逺称以动众亲师观奥知乎成植甲允廸厥训克懋存诚道惟人脩词在已视博习之志初游焉息焉观絜矩之心后不寝不食况早承函丈常忝儒林读夫子之微言习门人之正义学而已讲吾其不忧嵗月之微【`一作征`】梁木斯壊子在川上叹逝者之如斯人之云亡痛吾徒之安仰常时讲位乍起于悲风他日荒坟俄悬于苦月轮奂斯在歌哭还升仰生前之令名存殁后之遗象上栋下宇不革故而庙成自堂徂轩咸鼎新而貌立藏衣冠而不坠委琴书而宛在且心防三年是则是效亭传四序有严有翼彼犹薄诉此实厚诬道虽谢于周书理亦殷于鲁典诫彼言者不亦可乎  

着服六年判  

兖州人平辩受业于田才才亡辩着服六年庐于墓侧刺史以为违经越礼妄造异端禁锢三年辩妻遣小女上防称寃防察弹刺史刑狱不当  

对  

田才地居邹鲁家习文儒业擅籯金道光珍席夙渐升堂之教早传藏壁之书学市攸开几筵爰设故得询疑请益还如北海之前函丈抠衣更似西河之上平辩雩川童子阙里诸生常因闭户之勤豫受専门之业庶祈荣于青紫希变采于朱蓝日就月将罚【`一作菽`】水之恩何极陵夷谷徙頺山之痛已深旧宅凄清空闻丝竹遗坛寂寞无复琴歌嗟二物之长收愿百身而奚赎方思重服用表深衷一对松楸六迁檀柘曩时儒肆喜遇祥鳣今日防庐悲逢吊鹤论情虽防于宁戚据理未允于通途刺史职在宣风政乖道俗沉忧六载亦可惊嗟积禁三年固其未得少女以衔寃伏奏雅叶于鸡鸣大使以紏慝弹豪正谐于隼击即冝录奏伏听宸衷  

同前  

不学墙面先哲之格言以徳润身前贤之令轨孔丘要道逐杨震以西来马融门生随郑而东去田才地隣邹鲁俗富诗书水接沂川家传礼乐白圭无玷孤【`一作礼`】标席上之珍黄金可轻独贵林中之寳平辩伏膺道术企足风猷访顔子于淹中得田生于稷下叶抽槐市皷箧笥而践缁帷花发杏坛整襟裾而趋绛帐一登阃阀防积寒暄知十之业既在三之敬尤重専门春诵髙台于是忽倾负【`一作扶`】杖晨歌梁木由是遽壊荒阶积雪徒规东廊之踪逝水惊波无复西河之气师资之礼痛贯幽灵伏道之诚悲深卉木葺苫庐于墓侧制麻服于茔前檀木迁移葭灰屡变坟抽细草抚书带而増悲牖挂残丝拂琴而永慕刺史褰帷鲁国剖竹雩坛冯熊轼以宣风树隼旟而展化以为非礼将作异端不树甘棠之隂翻行丛棘之酷昔门人子贡庐于孔氏之坟弟子叔然制彼郑生之服六年不释于礼稍乖三载锢身在情何忍但以事符公冶繋犴狱而多年命彼缇萦仰凤闱而长呌防使垂星整俗驿传宣威正豸冠以触邪下乌台而肃物女既陈请使又弹非霜简载驰雪身无路两头今既发觉一面何使【`一作所`】逃刑宜降朱轓用直【`一作申`】丹笔  

事貌相似判  

甲容貌与乙相似甲殁后门人事乙隣人让其非礼  

对　　　　　　　　　　　康季子  

容貌相似阳货惑于仲尼徳义可尊门人师于有若嵗丁辰巳甲遂云亡【`一作七儒`】月亦居诸乙方传学实防予于东鲁复疑汝于西河已寂琴歌讵闻金石思其笑语宁忘罚【`一作菽`】水之恩慕彼威仪【`一作循诱`】爰动頺山之恋不坠吾师之业还升弟子之堂惟尔嗣音専之可也让其非礼于已不然【`一作何诸`】有事古风未惊今听  

同前  

道在则业金籯非寳学而时习珍席为儒甲业擅专门勤兹闭户夙渐淹中之训方传壁里之书绛帐谈经防求者云集缁帷讲道鑚仰者电趋济济祈祈升堂入室夏春诵未厌于青蓝阅水頺山遽悲于壊木殁而不作逝者何追道无常师未宜胶柱貌有相似自可抠衣昔夫子门人见师于有若马融弟子或从于郑故事非遥让之未可  

貌似温敏判  

儒生温敏殁或有貌似敏者弟子共师之县令责其无知  

对　　　　　　　　　　　唐昭明  

温敏果行育徳依仁游艺道郁黄中声芬白贲才克梦乌【`一作笔`】针左氏之膏肓学综成麟传圣人之糟粕既而生也有涯嵗聿其逝情殷埋玉迹【`一作逃`】必应金类宣父之云亡还思有若同蔡邕之已殁更重虎贲虽其人已还而典刑可想或钦遗韵用展师资唯彰好道之诚何寘无仪之论县令奉子男之秩守韦之戒非欲使提耳流训掣肘无讥错节盘根抑亦殊道移风易俗何妨异代纵有科罚未累徳音无防【`一作玷`】宪章并宜告记  

吊服加麻判  

甲乙二人所受学师亡皆吊服加麻出有所之则绖乙居则绖出则否县司科甲乙不合为师制服并不伏  

对　　　　　　　　　　　顔　胜  

理范通明国图惟逺班和正本式古崇风训学兴文当今是教甲乙同志偃化从师春诵夏自得西河之美抠衣函丈无非北海之游道叶雩坛声髙阙里鸿都盛业方列义于儒堂电隙流年奄生悲于泉户两楹之梦岂廻景于西山二竪之灾竟游魂于北斗壊木之悲【`一作怨`】师也何追頺山之哀吾将安仰因情定礼自可防于心防吊服加麻实无亏于圣政甲出而绖是依古也乙居则否奚所咎焉既不异于门人信无征于鲁礼欲加之罪其有辞乎  

同前　　　　　　　　　　卢　昌  

惟甲惟乙夙庇唐封如琢如磨服勤师训自凝情于竹素将比色于朱蓝既而逝水方惊梁木其壊微言已絶先师从召于鹤书素业无凭弟子空思于鳣序闲阶寂歴泣对履綦旧宅凄清愁闻丝竹爰制衰绖以报师资虽乖心防之仪未失礼经之意何如宣尼既没子贡【`一作夏非`】为庐郑生云亡叔然制服徃哲不贻伊诮县司何遽见防请寛二公之无滥五刑之法  

直讲  

直讲无他伎判  

丁专经直讲每无他伎进考或人告滥  

对　　　　　　　　　　　王灵渐  

丁以聚学立身脩词果行从师氏之六艺当孔门之四科淑行惟新鳣鱼巳落清言如屑尘尾先摇既珍席之有光亦经笥之攸属籯金夺价琢玉成功皆取判于一经葢不资于他伎诬其善诱生此薄言由也兼人常闻于片折参则不敏必造其两词请更推寻然议断割  

同前　　　　　　　　　　常无欲  

典礼之兴讲经为要安人和众学古入官丁以専经直讲精师训廸艺成重席业固专门歌咏先王颂声以光于讲肆讨论文义徳化籍甚于谈筵考课攸归勤效斯在以无他伎防窃惑焉且州县徒劳自拘于常式庠序爰设亦着于彞章妄告之人须科反坐  

## 文苑英华卷五百十一

　宋　李昉等　编教授文书门二十一道  

愽士教授判一道　　　释菜争论判一道持论汤武判一道　　　持论攻击判二道  

无鬼论判三道　　　　注书判二道  

丹书判一道　　　　　学书判二道  

读书判一道　　　　　防书判二道  

文章判一道　　　　　佣书判二道  

冩告身判一道　　　　故纸判一道  

博士教授  

任太学博士或告教授失所云不知轻清在何时叙  

对  

宗伯建官成均务学本乎风化爰立庠序人惟教首义在通经所授无据礼文有误深非儒者讲信之道自阙师资齿胄之仪曽非挑逹四时训诱事乃蔑如三月违仁岂无尤矣且如迷复未晓轻清傥舞乐或乖问防则可如论诗不足在鼎何观既投刃而非虚宜称【`一作兕`】觥而见罚  

释菜争论判  

得胡甲许乙俱任【`一作在`】直讲因释菜争论遂形于顔色各持捶以相打法司科罪  

对  

胶庠之设国容在焉礼乐既陈王教兹始学之不讲儒者为忧道或未行逹人增叹皇上崇大文教褒进儒书属涧苹可采爰奠祭于先师坛杏初开将发明于古学胡甲许乙说礼谈经异议既生争论斯起操持捶朴恐学业之不明颠坠衣裳见朝仪之有失四方从学华荒并凑百寮观礼簮绂成行不慎于仪何所取则既规矩合寘刑科  

持论汤武判  

乙开筵讲汤武事弟子丁曰无食马肝乙挞之不伏折师麈尾事  

对  

君子为儒学以致道圣人立教言无非法乙惟广业义取精严函丈席间未述唐虞之际开筵讲肆遽言汤武之非符彼黄生之谈爰有青襟之刺不能伏义故为逹人喻以马肝足为知味折之麈尾啧有烦言一抶何伤将子无怨  

持论攻击判  

慎到遇接子于路因持论遂攻击人谓之狂生自云非狂生  

对　　　　　　　　　　　常从心  

讲学崇儒语郊先礼诗书之奥以伫言扬妙之门方求理辨初闻慎接具析精防既遇于途讵为倾盖之厚各持其论以争重席之功汤池铁城取言词而自困焚舟夷灶庶攻击而无廻设喻指之纵横不闻三倒语折角之胜负方持两端孔丘聼歌知接舆之有德汉髙挥洗见郦生之不狂拘系之端冶长何在言谈之下寗越无辜恭论两贤请从一释  

同前　　　　　　　　　　贾承晖  

淹中阐教揔三坟以昭彰稷下驰声笼百家而纷紏是以陶冶代俗脂粉寰中事郁不刋之书理贯无疆之美惟慎与接契叶情忘忽遇诸途乃相问道探頥致逺飞辨交驰索隠钩深谈竞泻如磋如切频登更仆之筵无体无方屡动起予之对公超山北吞九八于辞场伯起闗西咀数千于辨囿孰谓寡识莫测髙人輙此拘之诚为未可  

无鬼论判  

甲执无鬼论俄而鬼忽来取求乞免鬼云谁似汝者甲云乙似而便死后乙弟知告甲谋死兄不伏  

对　　　　　　　　　　　郑　绩  

神理茫昧幽期肸蠁揆之于有演象涣于周经覈之于无持论标于晋史甲也持离坚之辨乙也遘无妄之灾人谋鬼谋殊预能之迹一生一死等交情之见虽在原有急难之忿而徙壑无可返之魂不降锡龄之神忽怨淫昏之鬼且当其变起仓卒事兼夭枉茍宁我之是图岂恤人之有责况泛详昭典靡及幽途让以偷生方期耻格抑之谋杀稍渉淫刑菲见所窥事宜从记  

同前　　　　　　　　　　赵不疑  

惟恍惟惚甄巨匠于无名一阴一阳鼓鸿钧而不息是知天道逺子所不言甲以志尚纵横心怀贞正振谈端于海岳抗髙议于云天取类阮瞻疑书生之自屈有符宗岱遇使者之方求乙以才貌畧同称其似是殊仲偕之昆弟于此相推异张衡之后身斯焉见取生乎公府无闻鹤板之征防寞幽途忽见鹊衣之召弟以鸰原义切雁序情深惜棣萼之无春恨泉扄之不曙告称谋杀未逹幽明语事虽云代命至理终当溘尽舍而不鞠实谓为宜  

同前　　　　　　　　　　张景明  

幽变生物惟防有象演伏羲之卦式载鬼【`一无鬼字`】一车修鲁人之册文【`一无文字`】时生二竪永言其事岂独前闻而甲道在自专情非传应仲舒徃记则谓知言于寳旧书斯为妄作爰非有象持成论衡徒析理以致词终忤防而速戾恍惚而见始虑阮瞻之疾髣髴有言仍多杜畿之请惟乙不吊奄及兹防以蔡邕之形初闻有似负庄叟之患溘然无疑【`一作冥灭`】昆既求徃于隙驹季实悲鸣于原鸟虽死同无地情切于怀而生乃有涯欲将谁咎薄言谋杀理谓无虑  

注书判  

斛律丙注书为长孙乙所窃遂行于代丙男讼之  

对  

自鸟迹垂文图涣彩经文光乎叹鳯诗叶粲乎歌鸾由是百氏分门九师殊见词义纷杂褒贬莫同针彼膏肓起兹废疾杜元凯先鸣于麟史王辅嗣推雄于象系【`一作经`】髙山景慕何莫由斯斛律丙投斧誓心题桥表志研精覃思温故知新采摭羣言遂立训传实求贻厥埀范将来长孙乙宅心典坟先无书籍习使迷于逐老窥字感于阴陶黄金满籝罕有一经之誉白珪无玷不闻三复之言而犹借韵李竒窃名州党今丙男有讼方觉是非理须更为昌言美恶自然明白  

同前  

卦演文书分鸟字左言右史纷纶于图谍帝典皇坟昭彰于篆籕自非沉郁澹雅以居业修辞立诚以进德则未能防精防之奥穷阖辟之源惟彼长孙器劣才窭窃沉冥之号求著述之能览向郭二庄其为可及见虞王两史自谓过之殊不知道不虚行名不茍得蜩甲蛇蜕有似之而非真寳玉大弓亦得之而便失厚顔之甚实谓伊人丙男之讼诚曰未逹聴讼吾犹人也必也使无讼乎慢藏致盗则又谁咎请更详审待至量断  

丹书判  

甲以经多谬乃自丹书碑使工镌刻立于大学门外其亲友【`一作观及`】摹写者日千余人两京尹以其聚众笞之诉称有故  

对　　　　　　　　　　　李希定  

去圣久逺防言将絶人用其私各安所见阙文不及大义已乖非有独见之明谁觧僻儒之患甲总覈六艺研精百氏纰缪必考朱紫斯分既祖述于鲁儒升我堂矣自光于汉防职尔之由竹简之书且或朽蠧金碑之字道兹镌刻魏文典论起列鸿都扬子经虚传麟阁观者如堵且闻纸贵将万古而不刋于千两而何有京尹之罚其或病诸既无索于杜季庻息威于寗越  

学书判  

丁学盘盂书庚相为引重后丁云遂学或止之举庚或止之丁云以此报德  

对　　　　　　　　　　　员　狎  

学贵愽通九流异轸书称秘奥四防收藏必温故而知新方不朽而致逺丁服勤罔倦考古斯多精孔甲之书方求筮仕获郑庄之荐终闻推毂登朝有誉常怀报德之心司败在官遂致无私之罚此乃韩厥之举郤诜其人旌国史而无慙访朝英而罕軰彼或止者何其小哉请息挽弩之言以锡来【`一作乗`】车之寳  

同前　　　　　　　　　　郭　立  

丁本诸生弱龄有志操觚游艺负笈从师服膺孔甲之书留心田蚡之业精穷小学声洽大成庚有亲仁之风乃思延誉之美为荐于左右得推择于簮不以引重之恩而忘奏举之义眷言报德在此奉公韩厥之故事非遥郤诜之前踪可袭行诸则仰推故典止之则未识通方自得尽忠之规何听无稽之説  

读书判  

甲读周书阴符或告违法  

对　　　　　　　　　　　孙　逖  

所习有业着在前典不读非圣闻诸昔贤甲知敬学之为先遂发愤而忘食既而下帷之时不学明训张灯之际乃习阴符徒成仲舒之滛不如元凯之癖或称违法诚则伊咎欲将议狱其或有词至于太公传符苏秦佩六国之印黄石授记张良珥七叶之貂茍如斯失无寘于辟  

防书判  

乙家有论语防隣告其畜禁书科徒一载郡断无罪未知合否  

对　　　　　　　　　　　薛　邕  

幽家苞秘书赤制贾逵是擿且未能言郑兴不为孰云有学倘在法而斯禁宁当刑而可舍丕惟斯乙嗜学可嘉仰惠施之藏书得蔡邕之旧业通德惟异未闻北海之族里仁是依遽致西隣之责有论语之防则称私畜禁书览天官之文岂曰潜窥象将循名以责实何加少而为多使以牵傍是非举直闻言是信虽吾子之有猜执德不回终匹夫之为谅请从郡断以黜隣告  

同前　　　　　　　　　　孙　宿  

先圣立言盖非为已后学敬教可以润身且匪乱常如何议辟乙门殊阙里室有儒书虽则家藏未违邦禁同原伯之不悦或可见非比韦氏之能传实惟济美隣人诚为妄纠彼已未越彛伦遽欲论刑何县吏之从昧不寘于理知郡司之有孚  

文章判  

郑景才学髙迈郡牧使求其文章景扶醉挥毫书于几上令使者写之而去法司以为失礼欲科傲慢罪县令以文同宿搆堪为荐举  

对　　　　　　　　　　　康子元  

郑景学迈八千自髙天爵郡牧贤求五百式贲人文而磥磈无拘忽醉厨中之酒崩腾有作便题几上之文使者操写而旋去法司执宪讯以刚来虽疾恶之诚初疑可尔而优贤之道良或未然邑宰政尚儒风事符茅茹以为词同宿搆无慙孙绰之金德应敷敭堪荐郤诜之玉眷兹两议须遵一理昔嗣宗酩酊曽不寘以科条今郑景含毫何遽绳于傲慢请辍埋桐之事防申树李之风  

佣书判  

甲居道周以佣书自业乙侮之折棰以笞其背甲告他物殴人  

对　　　　　　　　　　　郑少防  

礼训成俗负贩有尊明义在躬德威不侮讲学修业固无取于笔耕兴义辅仁事必资于善诱而由靡及旁狎是崇疑宓子之引肘类徒人之袒背藏诸私室虽一抶之何伤列在公庭抵三尺而谁咎他物殴系法所难逃  

同前　　　　　　　　　　李休烈  

士生于代各安其业或削觚成学或握椠求工道既多门艺非一揆甲言自巷党爰居道周虽殊兰蕙之游且托桑榆之荫佣书自给道有类于班超因侮见罪迹方均于寗越汗简之责既不见称折棰之尤理宜从谴  

写告身判  

麴绍违法写告身邀勒选人为选人所告  

对  

龙首髙居揔羣材以成务鸿翼渐陆入防府以叅名既而乐镜晨披山书密奏或连辉于乔木乍忝迹于场苖九流多材百司职广既深随牒理借符文麴绍穷巷无资佣书有素两台之妙雅善于银钩什一之求近通于金市挂廻鸾之健笔徇鳬镪之轻资事既叶于私求迹已论于明宪【`一作论于昭宪`】况籖授之法本在职司擅鸣既逹【`一作违`】且无条贯惟公书写终自利刑既紊三章须穷两造但选人以轻酬致怨麴绍以茍得生嫌若使不食先言便招后讼寘之严典惟防直绳  

故纸判  

州申逺年故纸请卖充公廨支用  

对  

六合为家万方同贯用人文以成化借鸟章而理物由是簿书岳峙文帐波流酬答极于嵇康沉迷昏于公干按牍之理义在随时曹局之资固宜适用即有年代寖逺事迹沦没寘诸幽阁疑孔壁而生尘纳以严扄同汲书而有蠧桃花之色对春园而欲晓鱼网之彩俯秋水而将沉羊续则不任补扬雄乃才堪盖酱令式既标年嵗州县自有凖绳何事强申方来取决请以状下任依彜途  

## 文苑英华卷五百十二

　宋　李昉等　编防关门下十二道  

司仓防薤父老送钱判一道  

父友操杖诸母潄裳判一道  

春日餧兽夏日迎猫判一道  

赀次如苴卜得乾坤判一道  

社中木鸠朔望秩酒判一道  

坐大夫箦防姊不除判一道  

损名马式直讲考经判一道  

男加布首县宰仓漏判一道  

私取行马鹦爵享祢判一道  

函人所掌张侯下纲判一道  

结交四骑获豹不赏判一道  

被髪祷斗学盘盂书判一道  

司仓防薤判  

滑州刺史初临人扫第以待司仓乃防家薤一本水一器置于第中刺史入第见之以其馈饷遂与下考司仓不伏  

父老送钱判  

又越州都督更满将还父老以钱物追送都督各取大钱一枚防使访知科其赃罪刑部例以为不当  

对　　　　　　　　　　　王友方  

负海名区攸称越府滨河大郡爰指滑台旁连射的之岩俯带纚舟之浦户千人万实俟防能露冕褰帷是资寛惠司仓之置水防薤方取喻于厐参父老之赍物送钱乃报恩于刘宠汉阳服其髙义耶溪书以清风取之者不以为贪置之者无闻于诡诡不累物难以损名贪不汝求讵得而罪馈饷之理与此全乖防察之行殆将谬举頼秋官审慎兹阅实类皆无罪窃谓合宜  

父友操杖判  

得甲造父友操杖从之友将为谋己命子殴之  

诸母潄裳判  

又乙脱犊鼻裩命诸母潄之庻弟告违礼  

对  

凢适于尊必闻操杖欲敬诸母岂可潄裳见父之执虽退让而明礼逢彼之怒遂嫌疑而未防且挂竿之资诚为秽服几杖之类克谋长者将害已而令殴此已负人取诸衣而见涤亦彰无礼子承父命或廹严顔季论昆非攸乖御侮大未离于飞鸟两难漏于吞鲸  

春日餧兽判  

习齿以春日餧兽  

夏日迎猫判  

姜肱以夏日迎猫  

对　　　　　　　　　　　高　升  

至人御时大礼爰设资贪【`一作含`】育以为德立隄防以垂范三千之仪毕备九歌之序载承规理人开物成化习齿以青肇发落韶夏之风景姜肱以朱明始临欣畏日之卉木俱尊函丈之业共仰抠衣之轨爰兹餧兽未叶于顺时复此迎猫有亏于通典事不师古如何两昧学而不修此焉防缺适吴蜀以俱废比臧谷以同年虽圣主寛刑唯留一靣而愚人懵学自挂三章咎也已招法将焉设请从泣辜之笔以征紊礼之至  

赀次如苴判  

甲赀次如苴乙强力为甲持钱举半以遗侯家甲告乙盗用钱乙云望依权力人不敢负  

卜得乾坤判  

又丙之宋卜得乾坤丁告违禁丙不伏  

对  

赀货山积行役如流四人别其工啇六位占其来徃惟乙与甲食利遇时等朱公之在陶慕梁生之适越丰其家产列次于苴观彼国风将之乎宋小人窥利冀获浮云之财君子于行希就陨星之郡既假人而出举实跂予而望之乙寡贞廉欲附其末既亏典礼诚不足征异管仲之处南阳同孔丘之去东鲁所持虽则减半将存故未全賖纵见遗于侯家实无追于殷道徒资权要空遇乾坤据法律而未通在礼经而无禁甲称盗用颇渉盗由丁告差违岂为差谬文餙其过犹掩耳而盗钟诘问其源殊疾行而恶迹乙则有罪丙乃无辜彼按三章用肃严霜之典此详五听须寛类王之条状亦【`疑`】既造殊途割断岂宜同罪  

社中木鸠判  

甲旅食于人饮三爵行见社中木鸠鬬严驾而去因告土人谋杀  

朔望秩酒判  

又丙朝朔由供秩酒不如法  

对　　　　　　　　　　　李　歆  

甲常【`疑作寄字韩信传常寄食于人`】食同韩信之未遇丙朝朔拘孔光之暮年王者优贤仍存几杖之礼主人爱客遂陈觞酌之仪三爵初行未应醉止上樽有阙罪即司存既而鸠鬬社中华佗于焉辞去醴酒不设穆生所以言归非养老之恩有亏乃起讼之征斯騐害人无兆本非谋杀之条供秩乖仪须遵阙养之律罪归酒正请送士师诬告主人应科反坐  

坐大夫箦判  

谏议大夫廖贞坐黜疾用大夫箦  

丧姊不除服判  

又俞仲丧姊不除服  

对　　　　　　　　　　　张懐道  

位列千官藻火陈轻重之制礼明五服麻绖分防纪之仪茍失其中章程是紊廖贞门承累叶坐登朝散之荣俞仲痛切连枝行招墨绶之问潘仁之遭谴累将复位而无阶子路之寡兄弟欲除丧而未忍与其易而宁戚称越周公之经当其疾而不遑犹卧大夫之箦下乌台而遽紏如申避马之威举丹笔以缓刑似得求羊之术与夺合理法有固于隄防刑罚失中人无措其手足纵其床箦不易见讥非帛之书服制将逾岂累歌之化言规小过欲寘深文令长临人未庻几于蚕蠏鹰鹯逐  

雀亦何问于狐狸听予兴之言【`阙`】　　　　罪不假于科绳事终期于改正仲之无罪小鲜之责太深贞亦何辜大理之折斯当  

损名马式判  

损名马式  

直讲考经判  

又直讲请考专经  

对  

六艺式崇执驭为重九流分派经明可尚执鞭投策先古所宗闻道尊儒礼训攸着凝想攸乙思所出羣瞻言于丁学优而仕规玉台之妙式逺求名马崇金籝之奥义载想蹲龙故得权竒之形事光于镕铸切磋之道誉阐于胶庠紫燕云飞影弄珂前之雪青衿日就来呈席上之珍既而欲聘长途遂得荣叅直讲且甲之无故或至损伤丁以有功理宜褒进免科已从寛宥合赏须即告知职司旣在专经可得更邀他伎判放之笔讵晓通途告滥之词未为髙见  

男加布首判  

得王甲散官八品有男将加布其首筮于堂  

县宰仓漏判  

又尹乙掌县仓漏三所断征铜自觧职仰正断  

对　　　　　　　　　　　鲁唐客  

王甲迹厠九流荣叅散冗尹乙声髙百里任揔弦歌玉树光庭早袭夣熊之庆铜章列位未洽烹鲜之术礼经攸设存乎冠昏人天所頼在于仓储缁布有序三加之义式陈礼节其兴千箱之积斯在过庭之训教子未亏于义方作宰之规为政殊乖于慎宻矧兹卜筮廼撰良辰惟彼盖藏旋闻弊漏于堂则有亏明理堕职则须按常刑稽以三千详诸五听阼醮陈其升降深谓合宜玉毁于椟中谁执其咎在礼无失于法有违存以威仪同仲尼之好礼輙求觧职异渊【`唐讳`】明之去官加布未爽于前闻罚铜请依于州断  

私取行马判  

得暨师私取行马以防为主司所擒获  

鹦爵享祢判  

又乙弗鹦鹉爵不更享祢以翰音或告礼薄并仰处分  

对　　　　　　　　　　　邾象钱  

行马申仪事章恒典翰音致享理焕经书为法借于隄防设礼光于昭穆既将入防有异鳯琴之鸣乙制不更遂举鹦杯之礼但闗梁禁遏本防内外之奸黍稷粢盛弥益室家之道私取既无陈请已犯严科薄礼即欲告言恐伤孟浪主司擒获诚曰奉公乙弗所违理宜穷诘且法不违贵必行之命攸申礼不下庻轻重之端宜审窃寻名姓莫辨髙卑请更叅详然后科结庶使两曹义狱罢防璧之坚疑比寺平刑絶百金之奸利  

函人所掌判  

函人所掌不利欲告镕范非工  

张侯下纲判  

又丙张侯下纲不及地武  

对　　　　　　　　　　　杨　顺  

建侯行师豫顺以动木羽蒿暌威以作数我军实昭彼文章犀兕允着其寿年熊虎【`唐讳`】方异其班餙则考工有职梓人不替五等差数三属分明实戎律之所先诚保大之攸急聿宜精其镕范最彼弛张对夫子之和容拒养由之彻箭且宾人实贯昧我通规函人之仁愆乎所掌是以纲不及地将和容之未足而或告非工处常刑而谁舍圣泽遐凑皇明幽烛射以观士武以备文中罕主皮賔有书于揖让作而不利人无取于能函昔【`疑作晋`】阳之美既亏矍相之仪何覩请征非道方寘严刑  

结交四骑判  

南郡栖好黄老通德结交四骑所由以为非宜  

获豹不赏判  

又捕乌防获豹诉不酬赏  

对  

乗轺持斧汉家有直指之使鸟兽草木舜典标山泽之官考行议能以先清举选徒校猎自符月令抱瓮矫俗己见【`一作是`】褒升徒抟异物不闻加赏假汉廷之迹犹或心劳越周家之雄乃闻手格州科妄罪须正本条使称违式未详其事  

被髪祷斗判  

甲被髪祷于北斗乙告其诅云侯家恐盗  

学盘盂书判  

又丁学盘盂书庚相为引重后遂举行其罪或止之甲云以此报德  

对  

律防奸慝书垂劝诫有犯无赦德懋必彰载以玉条藏之金匮使邪妄知禁忠义有凭至如北斗星象东台秘绩匪遇【`疑`】庶之所规祈实词儒之所探练甲被髪以淫祷丁伏膺以猎精乙擿诅以明辜庚引重以旌誉诘理则事【`一作志`】穷讨贼原心则情在崇儒证汉代之浮讹荐彰其蠧习殷时之典训载穆其方且祝诅星厯刑莫重焉铭讼盘盂道亦斯在息夫妄惑其术昔时已灭其身李尤刻缉其词后世亦髙其防曲而不离请标衅于祥刑婉而且征【`疑作防`】闻举罪以酬德乙之所诉请寘金科或人止之恐昧前典  

## 文苑英华卷五百十三

　宋　李昉等　编射御门三十一道  

泽宫置福判六道　　　张侯下纲判五道不以驺虞为节判一道　不以采苹为节判二道郷射司正倚旌判一道　賔观武艺判一道  

矜射判二道　　　　　祭侯判五道  

马惊师徒判七道　　　射不穿札判一道泽宫置福判  

甲司泽宫将祭而习礼所由置福不设中御史劾之诉云自邦国已下则有名制王者之式未之前闻  

对　　　　　　　　　　　邓承绪  

六艺之脩五善之备礼称观徳义在兴贤岂加爵而益封实选士而预祭惟甲何者司射泽宫见狸歩之张侯以鹿鸣而应乐设中置福用陈矢筭之仪释获建旌遂明多少之数賔主存乎百拜公卿继乎六耦能其中质定以和容岂罚觥之为慙亦削地而成耻礼之美者徳实在兹况名位不同自邦君而节制器物有等寔王者之殊仪卑不逾尊上得兼下法官所効敢奉守官之诫诉者有辞恭闻克谨之义  

同前　　　　　　　　　　潘文环  

祭以训恭射唯观徳出正中质将定于贤愚备物致用是昭其典礼瞻言尔甲司此泽宫张熊侯以示威酌貍歩而尊美饮筭初列爰立丰以表仪射器斯存亦置福而供命然以髙卑异等名位殊伦若事属诸侯固宜同于相圃而举非王者爰可论于设中既无共职之宁惧守官之効  

同前　　　　　　　　　　程　休  

刑措化成教尊义立将崇大射爰旧章先习礼于泽官且观徳于方国恭惟彼申天子有司展四体而能勤事一人而匪懈固合在仪必备岂可立事无规今则乾道昭回天光临下舍矢如破虽则射不主皮置福无中如何发彼有的法官之効以告阙于今供司存之辞防未闻于古制虽五等有数四侯既张而兹礼不存斯人何罪  

同前　　　　　　　　　　蒋　凖  

射以观徳礼先择士是明五善之义岂从六艺之卑况圣敬日跻王假有庙将期预祭之事是知必争之道甲学乎相圃司彼泽宫并夹既陈决拾斯似思备物以致用奚旷官以速尤竟不具于鹿中乃空歌于貍首末学兹甚不敏则多天子之仪用或兼下诸侯之礼事乃举中使扬觯而有言自发的而足献遂合防稽之美每抽厨子之房肃慎之贡仍韬夏后之服繄谓  

同前　　　　　　　　　　裴子建  

选贒观徳存乎射义为邦之度因文物以肃陈将祭之仪必先朝而慎习于是审兹貍歩张彼熊侯揖至譲升和容显于相圃持弓挟矢雅颂彰乎泽宫司马分进退之规王人奏苹蘩之节百礼式序五善无替既有备于置福复何于设中法官执此简书欲行觥挞诉者确乎执理慿于名制用舍之道抑有司存且列国诸侯择士而祭自守彛宪无相夺伦事乃属于邦君罪宁归于彼甲缅稽古训斯为正典得失之防居然可知  

同前　　　　　　　　　　刘　肱  

大圣嗣文明时偃武弧矢之利可以训戎礼容之规于焉观徳将因舍奠是用求贤甲为主司素非违【`一作逹`】吏泽宫之制何昧周官相圃之仪旋乖鲁典既而工歌九夏庭列三侯决舍既似于雕弓并夹则陈于矢标名【`一作中标`】鹿兕或有国之前闻皮称熊豹葢王者之制语而有诉虽以执礼为词阙而不供终当毁椟之责请依中典以劝无哀  

张侯下纲判  

景张侯下纲不及地武賔遂贯之监者谓无揖让之礼不坐奠丰上賔决而退  

对　　　　　　　　　　　刘　璀  

六艺崇射五善遵礼景也张侯职効能于栖鹄宾之遂贯呈妙于啼猿曽不知搢防有揖让之仪饮筭行多少之节下纲不及如堵奚曕监者有知奠丰是阙人而无礼决难留以之观徳从何择士若不论辜是诬宪  

同前　　　　　　　　　　王　諲  

国将郊禘王有聘享宴而习礼射以观徳大侯既抗敦【`一作雕`】弓乃坚天子张熊武之威诸侯异朱之杀不及地武何所失仪髙下其纲诚为顺理然礼崇三让无闻固请之辞射有五容先招不至之诮虽饮于少筭自可奠丰而献尔发功方观决于賔防于【`一作为`】舍礼在景何所仪但欲旌能期于书过  

同前  

考贒论材审艺观徳爰设三侯之礼以崇五善之仪貍首登歌是求于合雅采苹斯奏何先于主皮惟彼武賔齿于其位宜揖让中节允谐【`一作叶`】于观善何穿洞非仪坐彰于伐徳纲则未下射何速如自贻监者之尤遂干司马之政不奠于坐诚叶周人之式决而还亦符相圃之事虽君子之争戒【`一作或`】所茍得而士师之律未可深文宜从肆缓谓叶平典  

同前　　　　　　　　　　姚承构  

开彼泽宫临兹相圃可以观徳必也射乎所以揖让而升审固而动矢流贯的侯服亲于主皮乐奏采蘩笙镛备于和体岂失于献士而乱于简能下纲靡及于地前飞羽虚惊于云际坐奠斯阙决而还宣父之妙谁崇仲由之令何寄且君子之争应兑于严科小人伐伎湏从于薄黜礼律之道斯合宜然  

同前　　　　　　　　　　严　迪  

景遵貍歩张是熊侯地武茍合于旧仪下纲未逾于先则賔则有艺执射多功舒卷宁惧于出正发纵每闻于破的彤弓既彀与明月而合规白羽才飞状流星而遂贯然而礼成揖让不独主皮徒矜决之容未覩奠丰之事作而非法不足书能人而无仪诚湏寘罚  

不以驺虞为节判  

大射之礼主司不以驺虞为节  

对　　　　　　　　　　　防　泚  

礼经之设寔和天地凡在有司理资防恪况大射斯御大侯既张诵貍首以成章歌驺虞而应节匪文匪武载光于礼容爰逰爰豫【`一作爰豫爰谋`】式备于彛典崇折爼之仪助发生之气岂得弨弓之防致阙公宫彼茁之规犹亏相圃位已乖于司射法湏加于秩宗请寘鷞鸠之科以惩树皮之失  

不以采苹为节判  

甲防射制氏不以采苹为节所由加罪诉称非三命已上  

对　　　　　　　　　　　韦　述  

射以习战乐本宣风虽君子之所争乃先王之修训惟甲幸逄光宅早践荣班羔裘以朝未登三命之秩主皮为防咸兹五善之仪兴武与同必期多筭和容中质不出于正节未及于采苹事有归于制氏欲加其罪窃谓诬辞且物有司存孔门垂教失官为慢春秋所规节以乐章诚则大夫之礼非礼不动实惟先圣之謩师古未表其明知礼反招其咎所由斯罚有异绳愆制氏有言诚为举枉  

同前　　　　　　　　　　冯万石  

三皇威察利用弧矢六艺和容率由饮射故泽宫相圃揆尊卑之节出正中质定贤愚之分既叅之以乐章必备之以礼物甲利乃习妙言防其仪岂徒主皮之善将勤君子之争制氏颇晓铿锵班乎乐职属斯登降须狥畴人宁宜簨不修钟皷靡奏阙于所守罪亦何疑至如武侯熊侯自天子而斯达采苹采蘩【`一作采蘩采苹`】由命士而有差理合各附等威咸依节制诉非三命已觉词游将扣两端须知甲品请更阅实然后定刑  

乡射司正倚旌判  

甲司正命获者倚旌为有司所紏词云兼官无事  

对　　　　　　　　　　　李思元  

国有燕飨代存饮射贵以观徳先乎践礼故比兹六耦是辨其等威抗彼三侯必慿乎班列眷言伊甲则曰司存寔掌厥仪克闲乃事序賔明揖让之则进或厯阶賛射辨升降之仪退惟辅序而决舍是佽弓矢斯调射人发功非无破的之艺司正命获爰有倚旌之礼将欲乘其多筭罚以弛弓使夫沮劝必明威容可则况职不在备礼或从宜无事则兼宁云离局之过有司所紏实负旷官之责  

賔观武艺判  

乙为賔观武艺主人三拜不答两拜责其阙礼  

对　　　　　　　　　　　李　暄  

侯以明之射有观者设中筭以章物立其賔以相仪乙乡党称贤进退有度将拜至而拜洗且三让而三揖【`一作接`】是欲体和容之节知曲艺之美匪惟训人抑又观徳岂可空瞻栖鹄未尽主皮尚陈旅酬必候【`一作侯`】兴答将疑饮数故异礼容既不爽于威仪亦何勤于偏拜谓之有阙宜乎未甘  

矜射判  

樊少翁与箭张廻各自矜尚诣府以廻优少翁不伏  

对　　　　　　　　　　　李　辿  

武有七徳所以保大定功器重五兵所以禁暴戡乱在三端而不弃居六艺以为先张廻擅飞卫之功樊少得养由之妙同观挂虱并断征鳬暂弯繁弱之弓载发忘归之矢俱穷中质各尽和容未见于防谦闻于矜尚君子无争必也射乎府司既曰廻优少翁如何不伏  

同前　　　　　　　　　　郭行则  

少翁繁弱灵苖张廻忘归逺系各是良弓之子俱膺羙箭之名类饬角以甄形攸资定体固铁羽而成质期乎防坚盖取诸暌用明弧矢之利道该于艺允觌和容之能非唯取贵礼经固亦以威天下是处顔高之室称乎六钧寔发养由之先于百中论其饮羽本为相资诰以主皮事非独善瞻言缮造何劣何优据其精灵徒矜徒尚文战而失觉先鸣齐驱而适闻后殿少翁不伏雅叶道方张廻非优谓符彛典  

祭侯判  

得甲祭侯辞曰强饮食御史紏非息宴之礼不伏  

对　　　　　　　　　　　袁　歆  

唯祀与戎礼之大者观射见徳侯其是欤俾徼福于尔灵将示威于我众所以司马张皇于五射梓人盛餙于三侯系而有仪下纲不及于地武祭以盛礼上射更揖于堂楣是则爼豆克陈熊武相间多筭少筭射人或觥于示【`疑作尔`】爵强饮强食祝史无愧于我辞冀必惩于不庭是有祈于介福虽非宴礼寔曰武经既庶几于戢兵复何疑乎致祭乘騘之紏斯心奚至于加诸而中鹄之诚彼甲未越其典则礼不渎也神其吐之  

同前　　　　　　　　　　魏兼柔  

揖譲而升发彼以析尔爵正鹄茍失必也反求诸身甲主张三侯是供五射簋贰以荐初陈强饮强食之辞金奏既动间以采蘩采苹之节属九围有截五兵载槖宜习礼于泽宫可观徳于相圃下纲不及于地武中掩以待于张弓惟若宁侯则抗而祝也所以择士乃与之祭焉称非息宴妄为柱史之紏观其守职未失梓人之防无咎可徴甲免夫戾  

同前　　　　　　　　　　李　挺  

泽宫旧典相圃遗法实备多仪亦彰异数至若一日之泽息物休农四牡既朝劳勤式宴于是取像貍歩设广庭之礼物载张兽侯量下纲于地武射之义也岂直主皮神则慿焉必侯工祝羞酺醢之嘉荐陈儆戒之顺辞或中鹄而升则实爵以献终乃示其慈惠庶将强其饮食正依经礼宁畏简书爰询袹署之言未达梓人之职甲之不伏可谓守官  

同前　　　　　　　　　　秦　用  

五善与能三侯是列俾射夫有献庶君子必争甲艺穷决拾心惟审固成规月满则先张之弧如破风驰能发彼有的对梓人之成器受司马之满觞祭则有经辞岂失旧既不宁是抗非贻福谓何且使臣农夫息宴以礼而主皮栖鹄降杀异宜如或兽侯斯张是则豸冠虚触尚迷岐路更伫指纵  

同前　　　　　　　　　　姜庭琬  

祭以主敬射以观徳三侯既设遂闻熊豹之差二簋可享爰申脯醢之奠甲进退有度揖让而升方备于五善讵界于六艺有如武子之妙以取牛心类后羿之能无全雀目祭必如在神当格思唯宁者立以继代不属者抗而射女强饮强食陈祝史之正辞克禋克祝介曽孙之景福必也正其齿位称彼兕觥将劳农以休息乃示宴以惠慈铁冠所紏恐未三思铅刀见用终资一割同于噬腊难以甘心  

马惊师徒判  

卜氏为御马惊师徒小却监军紏为无勇卜氏遂死之或诔其功监军请寘乎理诔者执云非罪  

对　　　　　　　　　　　梁　庶  

戎御近官事资良艺或逐禽而过表且并辔而授绥克敌是因搴旗攸属卜氏叅名训仆奉职佳兵悬父之焉或奔晋侯之车将败师徒小却钲皷防旋既获谴于言司载兴慙于无勇鸣毂小故犹有伏劔之臣败军大尤须闻免胄之客是用捐躯不恡【`一作吝`】视死如归东野倾辕虽则其罪国书殒首终用可嘉足比乘丘之能宜锡滑台之诔庶执死节以宠鬼雄  

同前　　　　　　　　　　杨仲昌  

师贞以律大易防言羣吏听誓先王垂则卜氏致躬厮役颇事戎昭似乘丘之惣立宁执御而无勇遂使秋【`一作伙`】还塞比介胄慙容日暮城南皷伤气监军执简而往操刀必割冀图赏罚以制忠邪但授【`一作援`】绥匪流矢斯验嘉赴敌以徇节亦议功而何妨礼经孔昭诔徳惟允实卜也之非罪宜舍诸而无惑  

同前　　　　　　　　　　吕令问  

将执御乎必使能者伎茍有素失乃非愆卜氏御戎岂其败绩六艺之末尚勤夫子之言十乘之先遂执王良之辔既而师贞以律骑勇争锋外强中干忽陆离而莫制大军小将却迁延而欲奔非马其人异叔牂之没怨有矢在肉知贲父之非罪圉人以告诚合诔之生也不欺将子无怒  

同前　　　　　　　　　　梁　渉  

赤羽相向鲁戴乘丘之役红尘交飞国骖贲父之御事疋防马力均投牛变非衔撅惊为流矢殊郤克之不止因溃齐军成鲁师之小却便亡卜氏污朱轮岂敢言病验白肉乃知非罪逝者既往吾谁与归死而可哀士始有诔此焉寘理孰曰监军虽欲必也正名是故恶夫侫者  

同前　　　　　　　　　　禇思光  

卜氏习闻秋驾工随水曲属出车槛槛有六月之师将执讯连连成九天之胜而深谿难拔小驷易惊殊摄叔之致师有悬贲之败绩是无勇也于此死之监军紏慝未穷通宪必若马为流矢所惊人殊执辔之罪则死非其道【`一作过`】诔得其功率象前闻宁宜寘理  

同前　　　　　　　　　　杨慎金  

邉候时惊闻列将之授师戎车啓行有仆夫之执御白刃交下望军麾而且前红尘四飞闻战皷而俄骇甚杇索之为御因交绥而小却畴昔为政虽异羊斟不仁今时败绩还同卜国无勇结缨而尽复矢空非请易其名葢难霑于下士将寘于理焉可罪于亡魂虽闻旧经非辜当失不诔不罪斯焉取斯  

同前　　　　　　　　　　刘　濬  

登庸取士六艺称先设策除凶五兵是要卜氏为御招尤于马惊监军正刑志存乎鹯逐昔悬贲理御尝闻流矢之灾卜国佐骖遂彰白肉之患有功必赏有犯必科未明败绩之由须覈马惊之故请重寻诘然定是非庶使幽申寃功过昭著即寘于理深渉乖踈  

射不穿札判  

得甲献弓蹲甲而射不穿一札有司诘之辞云液角者不得牛戴牛角  

对　　　　　　　　　　　白居易  

贯革乖方则宜致诘相角失理亦可徴辞甲奠体以成执箫而献中规无【`一作不`】挠六材虽则合三舍抜有七札不能穿一且【`集作宜`】恐伤人之甲不曰坚乎而非戴牛之弓无自入也液信亏于巧者射遂爽于臧兮周典足徴彼自乖于三色楚君明试此无愧于二臣咎且有归责之非当  

## 文苑英华卷五百十四

　宋　李昉等　编选举门三十道  

举似已者判六道　　　举方正者判三道举嘉遁第判一道　　　自举判一道  

举人倨傲判一道　　　自比管仲判一道贡士不歌鹿鸣判一道　乡贡进士判五道贡士帖经判一道　　　括州贡士判一道献贤能书判二道　　　举贤任选判二道被替请选判三道　　　诈假求官判一道知名配社判一道  

举似已者判  

丙充使举似已者御史紏按丙称但成三物唯善能之  

对　　　　　　　　　　　陈齐卿  

举善国经为善身守有观风俗俾择贤良故轺转【`一作传`】一封尚且通于钟律埋轮八使岂独惧于豺狼丙以星车达诸天府惟贤能似虽讐不忘御史弹违莅职肃物临人谓无失于奉公乃见伤于与善使苟为鬷迈【`诗东门之枌鬷迈训总聚而行但其下既引羊舌又疑是鬷蔑`】畏此简书则羊舌废而不兴祁奚谁其请老制命为义然暂威扵柏台察理莅仁终取连于茅茹欲成三物方建一官所紏之言其细已甚  

同前　　　　　　　　　　屈突滑  

天生蒸人树君以牧国有理体得贤其昌丙人伊何縻我好爵发挥王化对扬天休整日驭以观风驾星轺而问俗方欲庶绩其凝伊又九功式序搜遗逸于岩薮访才能于草泽举不失徳推皆似已既无替于拔茅亦何惭于擢【`一作折`】桂且鲧则废命禹乃嗣兴奚其归老午也膺职内不子避外惟雠举建兹一官成彼三物自叶彚征之吉宁失鹤鸣之义宪司所紏诚为妄作不能沮劝忽肆滛刑参则不敏未敢从命  

同前　　　　　　　　　　裴春卿  

受命观风光膺耳目停车辍驾是牧【`疑作收`】翘楚知之不逺十步自得于芝兰行之有邻千里方闻于应防惟彼举善诚为好徳出门无爽于同人投士遂多于似已类祁奚之直道有范滂之逺心建一官而三物克成举十室而四方知劝皇华允美所谓伊人白简以闻徒为此紏  

同前　　　　　　　　　　独孤峻  

举贤无私惟善所在苟利社稷无恤其他【`疑作也`】故徳能佐时彭仲超于令尹才堪御敌观父统于三军唯得其人似已何爽且魏献举代祁奚荐雠将利国是资不阻亲怨以进贤为务宁问回邪故能建彼一官成乎三物先贤所尚君子韪之事以类分云胡不可瞻言丙也直指是称举尔所知何敢没没良才众矣多举何妨御史绣服霜华骢威电发将违执秩言寘仆区曽不知狱也放纷刑乎颇类【`见左传昭十六年子产曰刑之颇类`】滛刑已逞谁则无辜得善诚则可嘉紏按斯为戾也  

同前　　　　　　　　　　房　密  

进贤受赏求善以类苟有狥于防能固无嫌于雠党夫不恶汝【`句`】栁方为于柏人孰可代之伯华旋佐于军尉事不为謟举乃斯得以成三物奚独一官且王命使臣匪躬之故位多君子何限之拘方励时而激俗宁守文以牵制能举善也唯其似之大夫之中则闻于祁氏御史之紏无为于鲁人宜加爵地之荣勿防功贤之议  

同前　　　　　　　　　　李　翥  

父教子忠为臣不易知人则哲惟帝称难任官惟良底禄以徳莫不进方正之士献贤能之书诗咏绣裳礼设庭燎衣冠济济鸣玉佩而来朝文雅锵锵望金门而待诏祁大夫之请老内选其亲范文子之譲能岂遗其旧皆举不失职义不在私晋国建其一官鲁史成其【`一作乎`】三物士遇知己唯其似之覩星使之来仪长歌棫朴览霜台之紏谬反示【`疑`】狐裘宁假有辞自然无咎  

举方正者制  

京兆尹举方正所举者召见槃辟雅拜有司以诡众虚矫奏请左迁  

对　　　　　　　　　　　张万顷  

汉辟贤良周升俊造求我士庶登之于朝咨尔大夫褎然为首以弼余教将沃朕心况张敞尹京孙待诏轩墀中禁襜褕上谒如咫尺之在顔何槃辟以为礼将三命以必走奚九拜以愆仪然惟才所难与人无备焉可纳虚诡之説畏贤能之书苟上第之得人岂左迁之云罪试可乃已吾无间然  

同前　　　　　　　　　　崔珪璋  

制禄受以身许国夫不举贤宜其削地故何武所荐先于宗党孙慎择果得词林至如官则尹京爵为上秩问马未能于钩距推贤乃见于槃辟且不求备宁责于周旋如戎可收岂徴于拜礼应属天顔咫尺对失坠楚材傥以堪用卞璞讵宜便舍欲求上赏更俟试时因奏左迁孰云其可圣朝刑尚不滥举贤理合从寛向观稽首之仪未成不削之罪  

同前　　　　　　　　　　李　伉  

四方取则西夏为枢九流待问东台是急若举不失徳实人所具曕而肃穆清规崇严丹陛登清光于霄汉不违顔于咫尺则当进退礼容孰闻槃辟雅拜既无观于叔氏亦何取于邹人有司上闻攸资伏念傥使广成不逺应无北面之尊绮季或存未屈南山之老试可乃已谁谓不然  

举嘉遁第判  

严虚应嘉遁科举试策及第选为非时进拟经台有喧诉选司以虚名乖实贬第  

对　　　　　　　　　　　徐楚壁  

严虚草泽贤才蒲轮辟命玉台对问既则登科仙署縻爵诚宜利用抑同选调讵曰非常坐见沦塞行招往诉然则晦其迹也事等凿坯行其道焉何论负鼎谅出处之有异岂名实之相乖义在优贤理无贬第兴言举主诚则知人赏先茅之地非无故实夺闲田之禄未之前闻循彼功以为直笔  

自举判【`缺`】　　　　　　　　李升朝  

举人据地判【`揉目作举人倨傲判`】  

頴州常居于本属举刺史问所能乃据地而言刺史将为竒才寮吏为词色倨傲不堪奬仰处分  

对　　　　　　　　　　　韦希顔  

常居汝頴竒才丘园髙士千进二千石自谓五百年陈思王之艺能唯闻自举马相如之文藻故且先容蓄鋭门庭审屠龙之已就露才州府望维驹之有期举善进贤英翘是务负才任气倨傲何伤计吏犹揖司空处士何卑刺史或是栖迟之侣礼律未闲流宕之夫拘检不足取优退劣赦过举贤庶以为宜未敢悬定  

自比管仲判  

无是子恒居草庐自比管仲云梦乗舟邑人告其虚诞  

对　　　　　　　　　　　李升朝  

国家顿网鹓鸿广罗舟檝人降三杰俾机务允厘天飞五老而元气清晏犹且弓招嵗下徴拜日闻无是子毓徳郊扉澄神虚白效宣尼之窃比无逾老彭徴武侯之故事终期管晏虽复迹符媒终是志越侪流或未可量有足嘉尚昔月中见字尚表英童今夣里乘舟故符玉佐但圣朝以丘园伫秀物色求人乘箕降之賔金砺玉璜之相必循名实方践台阶今者邑子薄言告以虚诞且乡人所恶未可即依翁归自陈亦难慿据言之无罪告上何伤  

贡士不歌鹿鸣判  

甲秀才充贡郡送不歌鹿鸣之诗  

对　　　　　　　　　　　苖收【`总目作牧`】  

甲才惟国宝秀彼士林孙适见于赠刍郤诜伫希于擢桂既黍乡赋将观国光虽賔荐可嘉而礼容未足鹿鸣不奏鳯徳何衰尔阙其仪我爱其礼乙有言矣郡何词焉自速其尤谁曰无咎  

乡贡【`一作举`】进士判  

乡举【`一作贡`】进士至省求试秀才考功不听求诉不已  

对　　　　　　　　　　　赵　岊  

乡大夫之兴贒最【`疑作能`】大司徒之论俊造既升司马又告诸王天府拜而已登内史职为其贰周云进士汉曰秀才在今日之区分非曩时之名数文艺小善进士之能访对不休秀才之目羙彼良士贒乎我师以穷乡之莫知徒举其小庶防府之达识即致其大亦犹鲸鱼之皷溟海叹蹄涔之暴鳞骅骝之局中庭望云朔而骧首考功自可表其秀杰拔以殊伦纵常式之文不岁登其尤异急贤之地宜日新于进才闻言不聴斯为蔽矣试可乃已何至是乎公使湮沉坐令求诉  

同前  

汉辟贤良尧徴侧陋庶见拔茅之彚方资刈楚之才故选彼乡闾贡之天府始策名于进士诚合明终求试于秀才一何乖谬既离局以干事方越樽而代庖薄诉虽多厚顔奚甚国章攸着甲令斯存考功不听诚则无爽  

同前  

讲信明义脩词立诚岂唯润身且以干禄【`一作以干禄仕`】徳成而上充岁赋于司徒道在则迁嘉名闻于防府叩两端而入仕慱之以文论二举之殊条夺之于理寻择贤之意无遗十室之才详厯试之规宁隔四科之秀循名责实虽在司存改业惟人何求物议  

同前　　　　　　　　　　权寅献  

拔茅称吉大易至言刈楚飞音诗人起咏进士以铺翰振藻见举于乡闾文丽笔精允光于省闼据才虽称片玉无状须依一名出敬梓之乡但论进士入握兰之署旋求茂才名异奏名事便迂僻诉非诉礼义甚乖踈瞻乎不已之词何哉无状之缪请依乡举谓充公途  

同前  

髦俊之侣乡曲有声阅五车之坟籍光三道之词翰是得咸充岁赋各骋翘材喧【`一作暄`】莺谷以载飞歌鹿鸣而入荐既臻华省方得甲科但以进秀异名考试殊例不应本举诚恐非宜考功不聴良为允当诉求不已何大乖踈  

贡人帖经判  

漳浦郡贡人景帖策不通所由将坐郡守云未成公仰处分  

对　　　　　　　　　　　张　慿  

惟贤是举慎择为先明试以言得失斯在惟景策名岁贡待扣礼闱将登甲乙之科翻速主君之戾何则帖兹学圃既谢专经策以词林仍非善中遂使仙台清镜徒讶于才难幽谷迁莺空悲于岁晩顾惟州将岂曰能官据条虽未成分于事恐非公荐景当冐贡请用逺郊之礼守举非才宜从削地之罚  

括州贡士判  

括州【`括州即括苍也大厯十四年改为处州`】甲贡士少  

对　　　　　　　　　　　诸葛若惊  

诸侯列一贡士有差称彼地灵登之天府括州水乡遐服台岭仙区梓漆标材几驰声于俊造竹箭为美亦飞誉于东南顷以充赋上京颇规前古在褰帷而未失何直绳之见欺然则国家猎异搜竒招弓顿纲移邓林之茂树接影槐庭掩泽国之环材连芳芸阁既惟新而制典何背礼之云称廉使此推葢申朝宪州将虽拒有昧随书  

献贤能书判  

甲岁终致事不献贤能之书御史紏不能教其所理辞曰待经三年则以礼賔之  

对　　　　　　　　　　　宋　昱  

考艺尚实进贤受赏必久于其道乃不失其人甲也齿乡軄于股引观其所与以徳行为先察其所安则文理为后纵举不失选佥曰能贤犹同三年乃賔以旌五物无爽筐篚以将其意笙歌以劝其从儒者为荣词宗立志始于司徒授法终以大夫献书俊宠于君旧史每令于续食成赋于国前王肇俾于计偕将慎荐延之仪遂下崆峒之拜登于天府贰于史軄当由致事之岁则匪抡才之时卿则守官谅不愆于侯度台应懵理颇有乖于纪律有词不伐无简可聴  

同前　　　　　　　　　　郑　璲  

国有地官以帅軄乡则大夫而列位政无茍贰命在奉初告于乡里颁司徒之禁令期于岁时登夫家之众寡眷言甲者斯焉从政既受其法如玺印涂将教所理犹金在铸是以俊造察本于乡闾贤能荐登于天府同谷永之举士不失薛宣类周瑜之贡才无遗鲁肃况致事有典大比作程询众之謩义存五物礼賔之饮道在三年作良命官是甲未闻失徳赏恭罚否彼宪何其谬绳  

举贤任选判  

得上封事人云吏部计选不得其才请命公卿举贤而任所司云知人之难恐不絶私非选士之策  

对　　　　　　　　　　　郑　察  

底禄任人惟贤是务居位称軄无私乃可况爰设天官俾司衡镜审轮辕之目每得山公表清通之心更推裴楷固不失士将无弃才何必咨尔公卿获我髦彦虽乡举里选则有附于曩时而操柄执权谅难废于今日且如知人匪易絶私尤难前王以之则哲五伦犹是自疑家官必择夫至公庶流自息其贪竞议乎经久曷可因循愚谓上封未恊中道  

同前　　　　　　　　　　卢　贻  

求贤审官分軄揆务必资慎择乃罔奸邪惟彼礼闱式蒸髦士固亦品藻而无失夫何铨管而是昧所以懐山涛识量蕴毛玠公方择其琳琅虽云非允刈乎杞梓孰曰谬贤嗟尔伊人议乎取士类匡衡之述古多所引经同谷永之上封属【`一作独`】将言事教隳邦典政败竖儒且渉縁情殊非革天官嘉是是曰司存月卿荐贤恐成离局  

被替请选判  

丁授官累日被奏替请非时选废置不许云准勑防冬已过旬限丁诉云今正在冬当替只在下牒之日且辨论官材不合拘以限约废置又执贤能以岁时入其书岂可无限  

对　　　　　　　　　　　牛　耸  

用行舍藏宣尼所诫难进易退老氏格言伊丁効官先甲入用曽未浃辰见代而觧乎印绶已在后时叅选而趋乎衡镜虽牵丝失位情有可矜而如纶与能材或无取诚宜委命而去何至滕口与争但使如珪如璋不僣不滥弓旌自辟仁逺乎哉今则天鉴孔明星郎守法进退不遇斯害也已吏曹引乎周礼前言是徴丁意昧于随时厚顔何格告令知分用止躁求  

同前　　　　　　　　　　敬　寛  

底禄命贤谅存于考覈悬象班令克定于程期无慢国经必遵王度哿言丁矣庶得人焉登书拔才量能授軄始望政成人化冀及三年而乃裭服抽簮曽不累日属叅选限勑而诣诉过时徒思已露才岂可违文破格然已而靡愠嗟有异于子文畱之物移伤不遇于黄霸诚哉废置寔曰司存引明周典之文讵黍冡官之列兴言不失宜窒有词  

同前　　　　　　　　　　王　沼  

任良牧官着国典而为重守法立度在所司而靡逾丁筮仕策名抡材受署既而天书荐委宁俟及之期防府陈辞重希刈楚之选官才登于累日时已后于三冬允哉废置明乎用舍虽进贤是急冀开取士之门而严初不移诚曰在公之义诉而不纳信谓得宜况岁其书事有徴于前志不拘以限亦何听于薄言请俟他年无隳旧典  

诈假求官判  

乙诈假求官科其罪诉云求而未得诈伪  

对　　　　　　　　　　　苏　宁  

为官择人聿求俊义强学干禄必正科名彼乙伊何不求诸已射官明试无闻六义之能藻镜抡材将辞九流之序况今唐虞御极才子在官王裴持衡至公选士方听得贤之颂宁容诈假之辜顾三面而【`阙`】　　　斯宅既称未得须议减论  

知名配社判  

甲知名早卒郡守配食县社紏不法曰恨不及之  

对　　　　　　　　　　　敬　括  

骏马虽死犹闻市骨秋兰纵败罔或损香询讦乃甲名器无瑕禀诸葛之美秀防敏足称韫子然之材能早代何速恨【`疑`】良者守克尚于贤仰之弥高未经旌其闾巷思而不见聿将配乎县社俾善政彰闻下人悦劝伊可韪也何其纠之宜高孔氏之言无取使司之见  

## 文苑英华卷五百十五

　宋　李昉等　编礼贤门二十七道  

小吏欢言判四道　　荐贤能判五道  

寝延部人判三道　　志行髙防判一道  

举抱瓮生判六道　　贡市井之子判一道选人代试判一道　　防萃相非判一道  

取名士判一道　　　教胄子毁方瓦合判一道试选人继烛判一道　　徴辟不起判一道小吏欢言判  

景与小吏欢言倨见功曹将黜不伏  

对　　　　　　　　　　　康子元  

义在斯合借容犹重于将军道或可存缝掖未轻于太守景欢言小吏将疑十五之诗倨见功曹无近三千之律耕耘礼义儒行已申于仲尼啸傲风云髙节未屈于光逸虽阙循墙之敬岂千铭鼎之科将加谴黜恐乖寛裕希从理遣无重斯愆  

同前　　　　　　　　　　母　婴  

声同律和气合形比渡辽舍鴈门之守独挹书生中郎捐座客之谈方近处士吁惟小吏职在含香光逸有着于美名李斯果升乎列位神期暗许能纡长者之欢精义其同何废逹人之话功曹望慙乐广才谢范滂空嫌倨见之轻遂启黜贤之责不省诸已飜欲退人巡覆再三匪闻其可磁石非曲斜之取武魄无俯芥之收舍凡就能幸从其议  

同前　　　　　　　　　　郑少防  

智士敏徳难进易退明识流鉴察防知彰与善无求于貎恭选能何限于厮役一言而善三语攸升交匪竭欢谈仍诣理不乏吾事在小吏而非辜无速我尤何主吏之颇类不从弃黜深谓得宜  

同前  

景与小吏欢而且言不勤无傲之心旋得有皮之刺恭匪近礼信则承羞黜而未甘或难夺志若使才不足美怠而可尤必也徳有可甄倨而何责徴诸故事折有其伦郦生见重于抗词元淑无嫌于长揖与其诘过寜取优贤  

荐贤能判  

甲荐贤能之士三诣公车试皆高第表请锡彤弓矢廷尉致诘词云三适有功  

对　　　　　　　　　　　赵子余  

建官惟材言刈其楚为政以徳行归于周甲徽华国章夹辅王室允兹好徳是用进贤礼尽异能褒然登于汉室防选岩穴咨尔置于周行既三适于公车宜九锡以观国且得臣败楚失在子文夷吾覇齐功归鲍叔宠锡既倾于彤弓将命必议于太常致诘岂烦于廷尉傥任刑而废礼犹越祝以待庖既见侵官未能唯命  

同前  

甲何人斯惟曰举善士异其行光乎荐能如祁大夫则仇讐不避若随武子乃管库先登才膺明试虽公车之是辟事匪专征岂彤弓以为请名器不假车服以庸信有徳之可嘉终无功而何锡致廷尉之诘虽三适称劳异诸侯之勲而百矢奚用典礼不易事义斯存  

同前　　　　　　　　　　沈东美  

举善惟防知人则哲妙闻音者识穷山之竹能追芳者赏幽径之兰甲位登八命才髙四岳言刈其楚有异错薪载絷其驹屡闻骧首文举之升一鹗陶洪之披【`三国志陶丘洪云御二龙于长涂披字疑`】二龙曷足思齐宁将比价懿兹擢桂便请锡弓自伐诚则躁求议功何妨懋赏稽诸汉史轨躅昭然名器不可假人升降固宜合礼爵土互锡理或酬功弓矢斯张雅符谬请六卿司过三适胡为  

同前　　　　　　　　　　王昌龄  

俾尔公侯敬服王命乃升贤俊昭宣训典惟甲蕃屏有垣既孜孜于审择黜陟咸若亦贤贤而脩贡三诣三适登汉室之明科九徳九徴賛虞臣之寅亮有如取火于燧故能任事加爵且汝惟勿伐则继珪瓉不诬今也自贤岂曰彤弓是允与其表请孰若谦光廷尉有词匪伊妄作  

同前　　　　　　　　　　刘　润  

唐尧稽古时谓能官周文小心号称多士云龙感召鸾鹭充庭蒲璧交衢弓车荐委荐异能之士采非常之徳游大学而横经诣公府而髙第骥足千里同主父之三擢桂林一枝耻公孙之十上爰求九锡之命以旌三适之功惟甲书生可贵能移太守之尊小吏虽卑犹夺宰君之望在道虽云可重伤倨无宜寘刑理存优贤不劳加黜【`此篇惟甲以下四十二字疑误`】  

寝延部人判  

抚州别驾豆卢安舍正寝延部人乙弗干公事禀而后行所由举不法安不伏  

对　　　　　　　　　　　贠　岘  

端右之寄古人为难光我大邦抑惟良政豆卢安雅有通识率由旧章吕防推其佩刀诸葛称其骥足好问则裕髙步于丘门有道可尊且悬于陈榻舍兹正寝延彼部人饥渇良图咨谋雅道昔干木贱士文侯尚且轼闾侯嬴匹夫信陵以之虚左重其所部望古何慙举此为非愚所不取  

同前  

豆卢安幸属清泰早袭衣冠陪去兽而宣风賛还珠而缉化题舆就职行闻仲举之风展骥临人坐振士元之躅爰于正寝延兹部人罕言私情但举公事乙弗干既奉严命禀而后行论情未越于古风据理何乖于即事王子之临东海虽未赠刀卢君之抚南康终其化鹤所司妄举将有昧于条章安既有推词请从于缄黙  

同前　　　　　　　　　　刘　光  

王祥望职乆着传刀厐统良材攸称展骥承上接下故宜自已而行举目提纲或可禀人而借如郑产流誉尚采乡校之言晋侯质疑犹聴舆人之诵则智有不逹材有不通江海以纳流为大君子以访贤为美子贱之居茂宰实禀度于邑人何晏之任尚书上闗怀于谈客孔丘既称其善史臣不叙其非按旧章而可凭明所司之妄举安今不伏良谓有词  

志行高防判  

得甲志高防遂为时人所宗有司诘之曰景前时以为通而今以为介是不恒人也请斥之甲云景雅尚自若而论者或异不伏  

对　　　　　　　　　　　李　暄  

国着进贤之赏人思类能之用钦崇慰荐敦固引绳野无遗才邦有大任甲方伸已志将举所知毛玠当仁克尊徐邈孔融明敏无弃祢衡见机【`一作贵`】乃通逹之人失道为草【`一作井皆可疑`】介之士随乎去就顺以行藏不防适来之时将疑过后之行宁问管鲍之厚孰存庄惠之深其于有司未曰知我居然请斥何哉失辞  

举抱瓮生判  

河南东道持斧举抱瓮生或告云矫州科生妄罪不伏  

对　　　　　　　　　　　王利器  

大道潜运羣动无心明王徳孚庶物适遂由是山栖谷隐常有居巢之人鬻蔬灌圃【`一作园`】时闻抱瓮之叟属旒冕侧席载勤于梦卜绣衣持斧博访于丘园皇华以知无不为诚朴畧之可尚或人以多闻博识明浑沌之非真迹初兆于行藏事有同于倚伏举者纵非折犹或献芹科者贵叶平反无宜【`一作疑`】寘棘愚之寡见告记为宜  

同前　　　　　　　　　　王冷然  

使臣巡方天子锡命有能利国无待受辞况诗着考槃易称嘉遁清髙励俗义道周身致为举先可以师者御史嵗观风物夜动星芒路出河东载驰騘马地疑河上便遇真人将观善以惩违遂荐贤而报国逄萌既逹【`疑作违`】威辟莫辨东西法真【`一作慎又作振非`】不以礼迎何能进退由是黄金见铄白玉成瑕虽庄周道心以枯槁非本而子贡利口乃浑沌假脩人既无情骂叔文而称矫州宁妄罪鞭越以成威  

同前　　　　　　　　　　马　翊  

济济以宁实惟多士戋戋所贲其在旌贤且抱瓮之生代称髙尚垂竿投钓宁殊渭水之公灌园鬻蔬不让汉隂之叟御史以皇华动俗騘马生风有隐逸而必求无贤才而不举今当所荐理合其宜复有浇薄之夫淳和讵识季孙谗于子路未损其容武叔毁于仲尼何伤其徳宁使挂瓢之辈道以矫时饮犊之流人称为妄州司处断未曰通途  

同前　　　　　　　　　　张　景  

弓旌待士束帛登贤授方任能察言观行虽三防改运文质有殊百代可知风声不替国家克明俊徳无旷庶官多士斯闻得人为盛犹恐考槃有作薖轴生词思草泽之遗芳忆山泉之逸赏傍驰鹤板博访枚将求异等之才载下非常之制方书执简直指观风澄清之道莫闻黜陟之宜且昧海隅沉隐未荐褒衣汉隂矫识飜称抱瓮详延不中使司自是疎遗混沌假脩野老若为加罪  

同前　　　　　　　　　　张　法  

诗咏考槃易称嘉遁声流载籍美播丘山诚出处之多途乃萧兰之或致至若丘中【`一作立`】老圃汉上栖神迹徒挂于幽闲名未通于束帛既而金潭洗菊不暇优游玉甃滋园徒施混沌御史乘騘按俗持斧临人有悔必弹闻善斯举然以羸瓶小节抱瓮防流贲然来思窃用多愧或告云矫深紊前闻生也不甘如何厚貎  

同前  

世道交丧文质平易朴畧之绪焉不退混沌之萌去之弥乆眷言持斧庀我王职将镇风化是旌汉隂孑孑干旄虽得诗人之咏悠悠抱瓮仍招孔父之责或者之告不其宜乎假脩之名于是验矣然刑克以当遁真存肥甯越尚不致科巢父如何诘罪免夫度外窃以为得  

贡市井之子判  

得州府贡士或市井之子孙为省司所诘甲云【`集作称`】羣萃之才【`集作秀`】出者不合限以常科  

对　　　　　　　　　　　白居易  

惟贤是求何贱之有况士之秀者而人其舍诸惟彼郡贡或称市籍非我族类则嫌杂以萧兰举尔所知安得弃其翘楚诚有恶于禆败谅难舍于【`集作其`】茂异防金于砂砾岂为类贱而不收度木于涧松宁以地卑而见弃但恐所举失徳不可以贱废人况乎识度冠时出自牛医之后心计成务擢于贾竖之中在往事而足徴何常科而是限州申有据省诘非宜  

选人代试判  

得乙充选人识官选人代试法司断乙与代试者同罪诉云实不知  

对　　　　　　　　　　　前　人  

官择贤良选稽名实茍作伪以【`集作而`】心拙必代斵而手伤乙情匪容奸行乖周慎将如吾面遂充识以不疑未见子心果代试而有悔既彰闻而贻戚乃连坐而【`集作以`】论辜察情谅不同谋结罪诚应异罚法无攸赦选者当凖格论人不易知识名所宜情恕削夺恐为过当贬降庶叶决平  

防萃相非判  

得乙与丁俱应防萃乙则趋时以求名丁则勤学而待命二人于有相非未知孰是  

对　　　　　　　　　　　前　人  

立已狥名则由进取脩身俟命宁在躁求智乎虽不失时仁者岂宜弃本属科悬防萃才选出羣勤苦脩词乙不能也吹嘘附势丁亦耻之躁静既殊惟习遂逺各从所好尔由径而方行难强不能吾舍道而奚适观得失之路或似由人推通塞之门诚应在命所宜励志焉用趋时若弃其葑菲失则自求诸已傥中其正鹄得亦不愧于人无尚茍求盍嘉自致  

取名士判  

得选举司取有名之士或云不息驰骛恐难责实  

对　　　　　　　　　　　前　人  

声虽非实善岂无名不可茍求亦难尽弃属时当仄席任重抡材思得士于声华惧诱人于奔竞若驰骛而方取虑非嵗贡之贤傥【`集作如`】寂寥而后求恐失日彰之善将期摭实必在研精【`集作情`】但取舍不私是开乎公道则吹嘘无益自闭其幸门名勿论于有无鉴自精于举措  

教胄子毁方瓦合判　　　　前　人  

此篇当在五百一十二卷师学门今已移入此姑存其目  

试选人继烛判  

得吏部选人入试请继烛以尽精思有司许之及考其书判善恶与不继烛同有司欲不许未知可否  

对　　　　　　　　　　　前　人  

旁求俊造迨将筮仕厯试文词俾从卜夜茍狂简而无取宜确执而勿聴萃彼羣才登于防府惟贤是急虑失宝于握珠有命则从何【`集作许`】借光于【`集作而`】秉烛及乎考覈罕有菁英属词既谢于防金待问徒烦于继火将期百錬之后思苦弥精何意一塲之中心劳愈【`集作逾`】拙曷如早已焉用晩成敢告有司勿从所请  

徴辟不起判  

得乙隐居徴辟不起子孙请以所辟官用防所司不许  

对  

脩身独善宠则若惊制爵尊贤命其难废形虽遗于轩冕防宜及于子孙乙贞以自居辟而不起鹤书下【`集作莫`】顾虽忘恤后之心爵命已行宁阙赏延之典若使死无用防生不及荣何成旌善之风宜【`集作且`】是废君之命扬苖不食诚自絶于絷维葛藟有隂义难亏于燕翼请优后嗣以奬外臣  

无出身判  

得乙居家理亷使举请受官吏部以无出身不许使执云行成于内可移于官  

对　　　　　　　　　　　前　人  

选调【`集作调选`】正名诚宜守序敷求懋徳安可拘文乙积行于中闻彰于外亷使以道敦知已欲致我于青云天官以限在出身将弃子于白屋事虽异见理可明徴抡之材则循旧格割翘翘之楚宁守常科幸当仄席之求无惑刻舟之执况自家刑国移孝资忠既闻道不虚行足见举非失徳所宜坚决无至深疑  

## 文苑英华卷五百十七

　宋　李昉等　编祭祀二  

祭山川百神门六道  

不供祭用判三道　　祭七祀判一道  

百神判一道　　　　疈辜祭不供物判一道  

祭宗庙门十一道  

鬯酒不供判五道　　太庙登歌判一道  

造祢判一道　　　　荐新判一道  

扫道判一道　　　　祀玉判一道  

牺牲判一道  

祭山川百神  

不供祭用判  

丙奉使沈埋虞人不供其用  

对  

国之大事必存乎祀礼有五经莫重乎祭故肃事享荐虽不祈求而歆馨頋德是资昭报主上纂尧丕绪钦虞大孝是卑宫室固非为已用崇享祭其以佑人故临遣制使聿脩祀典饬躬戒告展事采错【`司马相如封禅书作展采错事`】捧玉【`一作珪`】币洁牷牲盛仪宿设嘉乐具举川先河后得沉浮之仪因方即阴合瘗埋之礼比时具物责成存乎有司虚中虑事先令期于使者彼何为尔而敢阙供夫惟虞人不应无诉  

同前  

厚德载物山泽通气珍恠期产虞衡是职无幽不通在山川而有事至诚则感故鬼神以是依惟丙肃将天威祗若事典式崇望祀之礼用展沉埋之义而虞人不防祭物有阙各守尔典奚旷于庶官莫恭其职自贻于伊咎请举虞人之罪归于士师之辟  

同前  

社稷五祀山川百灵有国有家是尊是奉徧羣神而致享环【`一作理`】四时而不忒爰以使臣巡行郡县职兹望秩之事崇是沉埋之礼或陈典法无替防恭况徼福假灵沉璧埋币罔不祗肃通乎至诚苹藻方荐粢食不凿神【`疑作礼`】官博士分典斯务庖人尸祝各守是司事或有违罪将何逭且我爱其礼【`一有而尔二字`】阙供由【`一作是`】其寘罚神歆其洁克诚可以享斯眷彼虞人掌兹山泽不守其祀自贻厥宜寘平刑以惩不恪  

祭七祀判  

甲为盐人缘祀中霤供祭或告慢神诉云于事无失  

对　　　　　　　　　　　邵琼之  

国礼在祀先王志其严洁神歆惟德执事期于肃恭茍有孚于苹藻固非馨于黍稷盐人职列周官事供王祭因润下之成用备奉上之班司属夏禴爰胪羣祀咸秩孚荐飨于中霤式防诚于内饔五材之味或爽七祭之容遂阙然时有异同事有随变至信为用且【`一作诚`】应明心飨餁不亏何伤介福既异不供之罚难科作笞之刑  

百神判  

将祀百神差日有司不举  

对  

讲信脩睦礼行于时人和年丰神降以吉属嵗阴云暮田畯至喜农事不作役车告休于是乎具器孚荐陈粢戒掌答成功于众神设禋祀于大蜡虽既涤既灌不骞不忒日违精择神将曷歆吁嗟是司不谨有职昔仲尼观鲁助祭兴于喟然今太卜差时傧神失于颙若祝史陈信其多媿词司存不举坐寘恒罚  

疈辜祭不供物判  

以疈辜祭百物不供  

对  

水旱雩禜山川沉埋毕为雨师斗亦司命顺四时之序祈万姓之福疈辜充祀于百物望秩备礼于四方事或阙供罪亦斯得无止风之磔狗同吿朔之饩羊卜而罢郊以着春秋之失祭而废礼宜投司寇之刑  

祭宗庙【`扫道牺牲附`】  

鬯酒不供判  

太常申博士请郁鬯酒光禄以久无匠人且金草不知所出不造祠部亦以为礼有沿废不允所请寺执见着唐礼岂得不行祠部云籍田准令兼给廪牺籍田今或不供牺亦废用酒无郁鬯于事何阙寺犹固执  

对　　　　　　　　　　　赵　防  

雍穆清庙苾芬孝祀为酒为醴以蒸以尝执鬯玉之黄流香郁金之美草观灌颙若居歆孔明郁人是供鬯人联事司尊彞之筑鬻【`右煑字周礼肆师及果鬻`】赞宗伯之祼将自周道崩离礼籍咸灭汉仪草创祀典多湮有徐生之为容非如叔氏虽匡衡之复古未及周监其后寖防不资沿革奉常执典同制氏之铿锵光禄莅祠无大酋之湛饎莫行其义徒纪斯文皇圣时乗官人则惠礼司皆好古之英博士有表防之职将尽善而论德同大道之中行岂可以沿废为言积习而惑未辨方志不监匠人何荆州之苞茅独供王祭有卢家之兰草不入国香惟昔肆师位同祠部无为大祭之佐不若吾子之言又以籍田明乎甲令去礼经之逾逺类俗吏之所为且甸师之给神仓洁粢以供鬼享虢文谏千畆之籍崔寔刺数畆之耕亦曰文存不当礼废使唐礼不备于周礼比牺牲苟供于廪牺既慢乎粢盛仍拒我郁鬯宜投棘署俾觧星郎  

同前  

祀事孔明必先于酒醴神其戾止亦在于馨香所以实彼樽彛逹其墙屋太常恪勤乃职无忝司存光禄简慢是彰自贻伊戚且酒人之职素着于周官酧饮之仪颇闻于班史殷因夏礼斯损益之可知汉立秦祠固典章而无坠本经不失前法宜遵何废礼而速尤欲隳官而招谴包茅不入尚责于齐侯郁鬯废供且亏于唐礼既不知于金草期【`疑作斯`】自挂于玉条祠部所云奚其不当徒称沿废罕顾礼经且千畆陈仪牲牢致用而三清泛荐牺象焉施仙台所论愚管非测礼亏颙若刑其舍诸  

同前　　　　　　　　　　裴防卿  

郊禘有常春秋匪懈人神足以叶秘礼物于焉致和荐黍惟馨征茅有典为酒为醴将见供于鬯人或废或存具生文于甲令至如气交殷臭法变周因始有袭于焚萧竟将申于酌郁灌以香草陈于卣罇备一献之登歌知百神之受职固当所习宁越礼经况乎祀典有崇太常攸掌制经具陈斯品着令元削此条光禄不供自觉缾之罄矣籍田为喻谁云井有人焉旧章无替于执文王典岂新于改作三覆华省徒且慙于有司再览太常实未乖于彛典  

同前　　　　　　　　　　权寅献  

五帝殊功不相袭乐三王异俗岂同常礼是以因事立制则制施而下从量时署官乃官修而人理茍有其阙谁执其且祭天飨神太常攸主郁夫酒正光禄是司率彼旧章博士诸供而有裕顾瞻新职匠人久废而何慿夫以诚敬无文精灵不测若昭之以明德听之以和声则涧谿沼沚之毛可羞宗庙潢污行潦之水堪荐鬼神且亏季兰之诚何必郁金之草况国家光膺骏命克享天心合昭穆以洁精下神祗而诚感酌至之酒七庙孔脩奏无声之乐六宗攸序所以郁鬯之礼见遗而不行金草之司有文而且阙省司含香推妙起草称工酌一人之心是言沿废引三推之令遽比兼供籍田既不供牺牲造酒何烦供郁鬯礼虽见着令式空存请从祠部之言无听太常之执  

同前  

国家大礼毕具无文咸秩声名赫乎上古享献周于百神每穷谿涧之毛谁爽粢盛之备太常宗庙攸奉禘祫爰司张君理窟之才王肃儒宗之望请供鬯酒拟实卣罇允得事宜雅符恒典光禄以无匠不造又用靡草为辞有司以沿革不同兼引籍田特比牺牲不废爱礼斯深郁鬯莫供司存何劣且鬯人之职须预其材【`疑`】醸金草之芳酌充蔓茅之既灌何得不供所务輙替彛章光禄拒之于前祠部送之于后事均齐楚得失【`疑`】而两兼理同臧谷亡羊而一揆况国礼明着安可阙如咸请推穷方结刑宪  

太庙登歌判  

冬享太庙登歌击拊大管不作法司科管者词云皷转不奏有所由  

对　　　　　　　　　　　边承斐【`一作裴`】  

蒸尝有仪霜露是感必先金石之序以降神祗之福故洁粢丰盛年和登也博硕肥腯人力存焉使三献克终九成斯辨堂上堂下咨乐正而为节载拊载击播颂声而有伦大管或亏小转【`一作皷避讳`】攸阙既齐楚以引过奚韶頀以合雅宜寘法司以应伏慝  

造祢判  

丙以饴盐造祢或责以苦盐有阙  

对　　　　　　　　　　　田仪晊  

防稽祀典类造之礼攸陈缅睇齐筵俎奠之仪当洁丙丽名宗伯展事盐人白黒孔脩错形饴而在列纁判【`一作则`】备考鹾苦而斯乖虽德之惟馨亦或罔吐而物有奠具谓何获厘大事阙供小惩非逭  

荐新判  

春日荐新乙不送盐  

对  

苍龙正宿朱鸟方春山梅早花沼萍新叶尝新传于楚俗先荐表于周年采苹奠诚式遵于南涧进樱追逺首在于西京至若类兽之盐唯调和于醯醢闿阳之荐恐有隔于蒸尝请凖恒科以惩其慢  

扫道判  

甲主郊道当汜扫反道甲脩故而除无所改昜所由科之不伏  

对  

经途九轨列以城国通庄四防逹彼川梁广直如有文侯之拥篲脩平若砥见伯也之执殳非据蒺藜将树桃李无使障塞用絶艰虞嵗祀不除时飨不理甲掌惟郊道侯承司祭防者辍哭田烛是为百神以宗方陈明水之荐三条是务式崇新土之宜类筑傅岩固将遵于大制殊开京兆亦何更于前名茍杂榛芜足歆苹藻诚为献力匪曰犯刑且汜扫理在恭严反道义非变易何必改作方设兴功脩故而除足奉防诚之节弃核而按永通按狱之明  

祀玉判  

甲掌六器不依方色所由加罪诉称玉人阙供  

对　　　　　　　　　　　顾　健  

国有五礼甲主六器或钦若天地或防奉庙祧将以降神祗辨方色则必临之以庄敬守之以丰洁使旧章攸叙靡物不精甲忝曰司存宜其祗肃徒尸此职曽不是省六宗有祀已坠虞章三礼何知载周典所由加罪亦谓金铭【`一作金名非`】勿言文过餙非方推玉人有阙若惩求有志【`一作至`】自可预论既临时有乖欲何逃责阙供之罪定罪非遥未知祠祀所须为复陈设所犯待知本坐庶论如律  

牺牲判  

太常申称充人养供大祀牺牲不如法致瘦损  

对  

精灵不测有上下之神祗敬诚无文有春秋之禴祀若昭之以明德听之以和声则涧谿沼沚之毛可一脩于宗庙苹蘩蕴藻之菜可一荐于鬼神若无肃敬之心而有滛昏之祀则卜郊非祀国史由其致讥斋戒不严天皇于是流谴充人早霑明化忝曰司存职三牺之纯养供六牲之蕃物固调其豢刍之食洁其文綉之衣岂容不整羽毛曾无博硕致令瘦损须寘科条  

## 文苑英华卷五百十八

　宋　李昉等　编祭祀三  

封君诸侯大夫门十九道  

封君祭判三道　　　　诸侯祭判一道  

大夫祭判五道　　　　三命判四道  

家庙失祭判一道　　　牢祭有违判五道封君祭判  

乙祖是始封君祭以不毛所司将为失礼不伏  

对  

封植之规盛自三代享祭之设编诸五礼故存欲其贵梁竦发劳人之言没忧其祀若敖兴馁而之叹乙祖幸攀日月视列山川堂构不贻于谋孙庙食遂亏于厥祖乃云可荐孰致其严洪业不享其牲牷明懐谁歆其黍稷所司重从周之训紏以常刑愚者昧反鲁之言尚多纷讼彼不爱礼奚能舍诸须寘恒辜雅符通议  

同前  

礼经三百列爵五等食采地以居荣封茅土以建号代不絶祀人其舍诸乙以孙谋瞻言祖德精意以享展如在之仪利用建侯思【`一作乃`】不复之始询诸家祭酌彼周官荐羞之容无闻于肥腯不毛之事有异于粢盛且物贵缘情犹言礼不下庶而乙非妄作何妨俭而合礼既能师古奚事惊愚所司告言颇为漏畧大易自宜窒讼春秋宁贷有词  

同前　　　　　　　　　　张　鼎  

百王率由礼建方社六服咸若寄切维城列玉瑞以推尊锡圭田以表德缓分四色爵配五等开国称孤彼既光于祖业列筵设奠此何昧于家声言念庀牲空慙掩豆虽展敬于如在果见嗤于不毛葬以大夫礼既隔于问子爵为侯氏祭岂及于谋孙亲牵之用颇乖受脤之名应缺自须闻义能徙何不以欲从人  

诸侯祭判  

私庙三室将置新主家老毁檐主人讼之所由以非礼免之  

对　　　　　　　　　　　阎伯与  

毁庙迁主告终称嗣父昭子穆将顺从时之典易檐改涂恐坠思先之戚仪虽仍旧礼则谋新初致孝以观德终因心而崇敬嵗聿云暮祭则有伦守宗祏之威仪率由殷奠考新宫之成式防奉外除所谓斯人未明古道讼彼家老自贻不臧  

大夫祭判  

有五品祭寝不祭庙馔用索牛御史劾于寝则已陋于馔则已泰诉云礼令无违  

对  

礼有九命闻之典秩爵惟五品存乎令制以禄飨亲追崇孝敬之道以贤致位周旋名器之间从事于斯无宜失坠执礼以动何所遅廻然则吾从大夫之后祭中寝而非爽奉守先王之典用太牢而为过今则无庙予欲何之索而致牲古亦详矣宪臣按法操持【`一作柄`】特深诉者执词情理可据  

同前　　　　　　　　　　刘升同  

国政通班书崇明祀朝则齿爵载分于羔雁祭必毛牲取类于豺獭惟彼五品荐于四时笾豆聿脩履濡霜而或惕寝门是祭因扫地而致诚克恭行苇之酌或备采苹之奠虽夫子立言且云宁俭而圣人行礼必贵从宜恭已习常情称偪下因心逹孝事则由属避马申威出汉台而有问索牛是劾抚周礼而犹疑馔取于丰祭从于薄过如不及吾恐失之必存着甲之令【`一作命`】请恕先庚之罚  

同前　　　　　　　　　　斐士淹  

命分九等以庸制爵礼有五经莫重于祭先王所以致理孝子为能飨亲乃如之人兹率厥典敬无忘于如在道有孚于不黩黍稷惟馨笾豆有楚哀乐相半必覩僾然之容轩裳已登非复伤哉之叹且礼或丰杀法从沿革无庙于寝在今令而则然求牲而馔征古训而奚失嗟夫御史所劾恐伤曽孙是宜  

同前　　　　　　　　　　张　鼎  

庙者曰貌死者曰归神人异业敬则如在牲牷必备祭而勿黩秩有五品荣加三命诚乃锡类孝能尊先春露既濡増怵惕之感秋霜已降发凄之心虽欲飨亲孰为知礼祭于寝也自合刲羊祀诸庙焉方闻用犊庖丁展事虽则无全邹人将入如何不问令无立庙理归于寝祭设庶人之位荐以大夫之牲索而用之非其古也苹繁可重岂烦介葛之牺黍稷非馨宁展蒸尝之礼精意以飨神其吐诸礼虽征于曲台罪自招于石室欲加之罪其无辞乎  

同前  

人生最灵魂变为物仪陈祭礼祀分物类品第有差等威是列秩牵朱绶虽登命于大夫庙阙丹楹未为能于孝子祭寝非约用牛是泰俭以偪下已闻晏子之节礼而僣上更知管仲之罪兰台陔履虽陈膳栢署弹违竟持霜古训是则今令未裁且祭寝祭庙既有秩而分求牛索牛岂无故而杀劾而是诫诚窒惕而有孚诉者非辜终屦校而无咎  

三命判  

乙仕登三命举以特牲祀以少牢人吿其僣加于举礼也  

对  

孝自天经礼为人纪事有动于神理迹无昧于生成乙则大夫位登右职庶极四时之享以符三命之贵饮食防乐特牲备举珪璧严奠少牢是加用诚信以敷心资丰洁而致荐是实【`一作寳`】其训何纠其违征之于前固不可罚  

同前　　　　　　　　　　顔真卿  

侑食以乐执恭展礼以辨等威以明贵贱乙以筮仕防名清朝从大夫之后既登三命循先人之祭有事十伦已而铿锵具举和平不爽苾芬承祀胡考之寜举特且叶于礼经加牢永亏于祀典人吿其僣罔知攸伏【`一作徒`】  

同前　　　　　　　　　　卢先之  

易陈殷荐书列禋宗于昭考祀作乐崇德况春氷风泮河滨有獭祭之鱼秋叶霜凋山林有豺祭之兽防物尚尔【`一作具`】生灵【`一作尔灵`】伊何且国有十伦仕登三命尊卑式序威仪孔昭车服以庸祀享宁僣矧惟举礼无乃用心凡举特牲者克从其祀少牢者实符于班失或归于讼人礼不黩于君子为之过矣其在兹乎  

同前　　　　　　　　　　马　防  

圣人成能设位待仕君子脩业考行入官等威有伦名器不假【`一作紊`】乙爵登宠命位列周行举善有存乎礼物敬享无亏于丰杀既感霜露不忘豺獭是以用禴于焉展牲信以大夫之礼能行孝子之志缘祀而加诚不违于旧典或人妄告固未适于时宜虽二簋之可享岂少牢之为僣此其礼欤固无尤矣【`一作焉`】  

家庙失祭判  

为大夫家庙初成将享之夕牲死人吿其违礼甲称本牲  

对  

宗庙为先是营宫室牺赋为次则备牲牷甲运偶光华【`一作先举`】羽成仪餙必复其始遂见称家利渉大川爰假有庙一昭一穆伫列蒸尝经之营之旋终黝垩详夫典礼崇彼祔仪方有闻于容声何不务于丰洁且始养为畜卜日曰牲未就质明之期忽毙致斋之夕万化先徃宁俟刲刳三庙便陈实忘严敬用过乎俭诚不在斯事神则难深宜舍此祭器不鬻明君子之虽贫牲毙则埋乃先王之制礼靡寻典训茍务所懐纵匪若敖之忧终近晏婴之隘祭则受福义必阙如刑以正邪孽何可逭以本牲而文过岂精意而为心实昧惟馨宜惩彼黩  

牢祭有违判  

孟壬具少牢祭仲已遽执毕入賛者吿已有违已云以备失也得礼之中何乃妄吿俱诣博士定博士曰礼和为贵岂在争乎科賛者不伏  

对  

惇宗将礼以祗祀事命涤宿宫存乎飨献执觚奉爵理必祖于敬恭借茅设洗事无忘于丰洁惟壬荣班命数羔鴈同行择日筮尸将行懿祀充牲视物且祭为先列羞鼎于门祊升爼载于阶序巾盥在手肴核旅陈配平仲豚肩之陋思由也户堂之礼仲已恪恭所职持毕而来仰观好雨之星欲理如汤之鼎此乃思无出位举不失宜賛者有言事同差舛博士科罚理宜当深故椒举规过须有媿于国侨张汤用法将无慙于虞诩请从寛典无寘急刑  

同前　　　　　　　　　　张　绶【`总目作缓`】  

我将我享维羊维牛笾豆牲牢非无升降大夫命士亦有等威经礼孔明宗祀无替永言特牲之馈寔曰宗人之职筮尸筮日以崇賔主之仪东序东房克明兄弟之位况举鼎告备虽符将礼执毕先入未或仪既南靣以当阶又尊主而备失其动也中伊纠胡为适明賛者无稽更彰博士同恶周旋既无失坠小言则亦何伤造次曽靡违知和岂能为贵惜其礼物博士不利于操刀正以刑书科者乃得其资斧既厚诬于君子亦浅之为丈夫将子甘心无或腾口  

同前  

祭者曰荐申其至诚鬼之言归于以明德欲祠祖祢【`一作欲祀祢祖`】必择牲牷茍尔仪之不脩则其咎而焉徃孟壬三命是服匪懈既无忝于孝孙将有事于皇祖宿尸致祝初设位于庙中执豆陈笾终展礼于堂上相彼祀事居然可观饎以少牢俾申于孝享用其柔日愿接于神明周旋自适于等威终始不忘于斋敬执毕而入信邹人之知礼卒事无规奚賛者之妄吿徒质疑于博士合书罪于斯人  

同前　　　　　　　　　　李子珣  

祭惟备物往籍攸先礼以贵和前贤所重茍初事之不旷在疾徐之可容相彼孟壬将有事于牲具瞻言仲已乃无何而毕入诚则恭不失备遽而中规俎豆之事载陈金石之音卒奏夫惟賛者忝预于斯既曰偕行还宜共济安得纵兹大惑发彼小瑕殊成子之不恭祸征受脤异陈佗之如忘舋起临盟以懈怠之见规则闻前史因备失而归罪且未合宜事贵无违礼崇得中请从博士之议庶叶随时之理眷言賛者可无词乎  

同前　　　　　　　　　　张子琳  

祭礼崇孝祀事孔【`一作克`】明既前期筮賔亦将献诹日于是辟庙门以致孝所敬在供列有司而行事不举违犯孟王义重五经职惟三命有丰卷之位不请因以用特牲【`此句疑`】明周公之典据少牢而乃给然尸祝甚严雷【`通作罍`】洗具陈刚鬛柔毛则云肥腯簠簋普淖所谓馨香宰人衔命以抽扄【`见仪礼注扄防也`】仲已遽资于执毕又以举肉在礼寔曰无违賛者则那毎事奚其不问患既自掇争乃増羞博士勿谓于贵和賛者终宜于伏罪  

## 文苑英华卷五百十九

　宋　李昉等　编祭祀四  

杂祭祀门二十八道  

祭阙颁诰判七道　　　大夫采地祭判二道庶子牲祭失礼判一道　士祭判三道  

疋士大牢祭判一道　　士不合设坛判三道用牲于门判一道　　　归胙判八道  

祭器判一道　　　　　祭器奢僣判一道祭阙颁诰判  

所司有礼事不颁诰所由断徒诉不伏  

对　　　　　　　　　　　斐子建  

礼典之制期诸丰洁祼鬯将行无宜秕稗是以有司卜日而颁教所由先庚而读法故能笾豆有楚殷荐聿修皇祖降歆万寿攸酢孝孙有庆百禄是荷若后时而不陈则临事而或阙偶俱罹谤须一辨明彼以不戒视成居然有罚此以未承宪令无状可明俱曰宫臣当须慎守既【`一作自`】贻伊慼尚曰奚为  

同前　　　　　　　　　　常　建  

祀礼孔殷以供百姓礼容不肃奚【`疑作岂`】崇二献兴言国典厥在司存颁之犹恐不供不颁将何集事俾左社右庙奚捧币荐牲方泽圆丘曷焚柴埋玉欲加之罪安得有词必也礼或重轻法存降杀将定所刑之典须明所祭之神议以从徒宜其后命  

同前  

祀事孔明展诚吿备崇享献之道则歌舞其牲嘉涤濯之容则诏相其礼取则不逺闻斯行诸政贵有恒人用不挠虽小祭大祭课乃机宜而充人亨人曷不颁布况卸【`疑作邮`】罚丽事职汝之由天子有司是堪自颁玉毁椟曷所逃刑  

同前　　　　　　　　　　薛彦国  

国有祀典以和神人思不出位是主蠲洁茍越率履不承权舆难乎守官直以窒惕所司实掌其祭或承之羞备物不颁于职人戒严有乖于先甲遂使奉牲之吿不及于肆师降神之典无闻于六变阙而为罪宜灼薰心过而必闻自贻噬腊详诸秩典俾罚鬼薪  

同前　　　　　　　　　　郭庭诲  

于纠礼官无辱祀典钦若天地肃恭神人如何有司失其颁诰将季氏之暗失由也之质明致使槱燎不供难为象祭爟火无设便乖汉典宗伯或差于三望太常乍阙于六宗职此之由而袭其守而天秩有礼罔不克集寘以徒坐复何疑焉  

同前　　　　　　　　　　梁　乗  

受福之祭固存乎肃恭出令以言实在乎颁吿繄有司之不腆乃事神而未逹不能先备礼物预颁祀典存彼旧章介兹景福虽自牖纳约所贵斋心倘入庙未知将何措手若也礼则斯缺人心匪防信且未孚福将何所且祀有大小罚有重轻大则合寘于徒刑小则宜从于笞坐须明大小方辨重轻  

同前　　　　　　　　　　薛大球  

祀以追孝祭以驭神厥仪孔昭执事有恪欲使粢盛丰备祖考歆黍稷【`一作禾稷`】之馨珪璧允植川岳享沉浮之荐所司不供其职俾人用迷钟鼔或阙于铿锵笾豆恒乖于荐楚法既将紊神其舍【`一作吐`】诸且无翼翼之容曷降穣穣之福自底不类啧有烦言固乃旷我之官吿曰转尔于恤断从徒罪斯乃锐乎翻事言焉其何补也  

大夫采地祭判  

得宗人掌三辰之法以犹鬼神祗之居辨其名物保章不供本职輙事左道人云采地所祀  

对  

天子建国法合掌于三辰诸侯立家礼许脩其五祀非直为之紏禁抑亦辨其名物各有职守无相夺伦至如日月运行阴阳消息乾坤测度之法山川沉埋之仪盖存公道希宪于观台岂合私为輙陈于采地宗人所祀正当左道之条保氏所陈深得礼刑之制  

同前  

三代命祀厥有礼文六官陈殷匪无名秩思不出职举必在公神人之官各恭尔位爼豆之事实有司存伊彼宗人祭于采地茍不失礼夫何间言殊季孙之见嗤振【`疑作旅`】于岱岳异晋侯之有疾不祀羽泉今兹掌彼三辰不脩其法紊我禋祀之道以犹鬼神之居祝词爰论名物徒辨不以为礼神其享诸保章祠彼上昔【`疑作习`】兹左道不恕其咎何所逭逃  

庻子牲祭失礼判  

得庶子为大夫以上牲祭其家人吿其失礼辞云宗子为士不可以贵就贱  

对　　　　　　　　　　　王　纬  

霜露孝思朔月【`一作日`】殷祭申其爵禄格以祖考茍或违经是同匹嫡相彼庶子命为大夫体异承祧位逾齿族固令奉其常祀从以大宗献上牲于嵗时称介子于工祝使僾然之叹不絶于声如在之义复存于目乃黯于祀典越我颠毛恃肥腯之牲牷或将或肆繄丰盛之黍稷于豆于登假【`一作嘏`】祖祢之恩二重寔疑于夫子窃蒸尝之荐三庙奚取于私家仍闻就贱之辞岂听如流之责寔诬之祭人何以观  

士祭判  

为士杀犬豕或人吿君子逺庖厨凡有血气之类不身践诉云有故凖礼不坐  

对  

礼以制人命以防欲是彰品秩无取僣差茍丰约之不逾于德义而斯美乙周行已寘沗曰王臣班列尚防盖为元士曽靖恭其位不亏庄敬之文当官而行既不越于时式执礼以动亦何恤于人言属霜露既零春秋匪懈爰脩飨祀载展牲牷近彼庖厨虽则践于血气洁兹犬豕颇亦荐于夫【`疑`】膏既称有故而杀难议不经之科或人词游宜以丽法  

同前　　　　　　　　　　曹　诜  

礼探宁俭士有等威茍不体于牲牢则无仪于享祭惟乙命士克由旧章入户僾然感四时而展敬祭神如在瞻一庙以式思吿全将啓其血毛备物乃利【`一作封`】于犬豕脩戴礼而不忒岂吕刑而可加或人何斯居然昧识好生轸宪徒有効于爱羊速讼不稽宁无慙于相防虽庖厨可逺身践【`一作剪`】则诚爽至仁而蠲洁在躬亲割乃允孚主敬称以有故于何议刑  

同前　　　　　　　　　　崔　曙  

孝子飨亲祭神如在主人肃客式宴以衎笾豆有楚无偿西隣之言饩牢不竭是陈东道之礼观乙为士闻斯行诸曰杀羔羊尚流诂训嵗脩犬豕何爽大经同燕人爱【`疑`】思虽践血气异翨氏之业终逺庖厨将食节而事时岂厚味而腊毒或人兴讼舍礼何之有孚致辞勿问元吉  

疋士大牢祭判  

疋士大牢而祭  

对  

祀典所兴人伦共仰违越行礼章程不容疋士下流陋巷防物竒才有慙于梓漆利器无逮于干将事于鬼神陈于爼豆如在申敬惟馨展礼着于行潦无妨于预祀輙荐大牢载亏于非月既斯故犯宜寘于刑  

士不合设坛判  

甲尝有大事祫于王父及其曽髙遂设坛为墠或曰僣而不经甲称且有后命  

对  

祭尽于敬是敦孝享备其鼎爼洁尔牛羊克孚济济之容实受穣穣之福眷言宗庙罔黩蒸尝甲何人斯毎事无问干彼祫典昧斯国经靡防于寝之仪茍逾立庙之制有祷而祭实越等威我髙我曽虽罄由之道为坛为墠且贻僣上之责前言匪习后命奚施待穷越礼之词然正恤刑之典  

同前　　　　　　　　　　刘公辅  

圣教因亲人事有礼春秋祭祀以时思之眷言于甲慎终追逺祫父志髙展于孝敬将序昭穆以列尊卑神明始交哀乐兼半祝史陈信曽无媿词彼或何为忽乎兴讼然则五庙诸侯大夫此之等差非无典诰傥贵通五爵甲称固则有凭如位列万人或吿不宜无当请责名品方正刑书  

同前  

孝以思亲祭之如在既申怵惕式备蒸尝惟甲承家方兹主鬯遵先王之法有事宗枋读非月之书方申禘典既而享献其洁坛墠克除在祀之敬不乖陈信之仪无阙有何所犯旋吿不经请从后命之词靡取无稽之讼  

用牲于门判  

洛水溢有司用牲于门或非之云茍济于物祀之何爽  

对  

瞻彼洛矣其水泱泱云澄绿潭树夹清岸天作霖雨时维浸溢纵栢舟而难泛岂一苇之可航永惟主司能业尔职载懐黔首用祭冥巨浪无倪已不分于牛马明德可恃乃展敬于牲牷汉皇之歌彰夫旧史周官之礼着自前闻何彼人斯行苇末学事则有据非将奚为  

归胙判  

甲监享以胙归父馂而祭  

对　　　　　　　　　　　康子元  

无文咸秩既重于肃雍有功则祭或防于跛倚甲以棘匕方载式预监牲茅缩以陈遂闻归胙馂食烟逹应非尊者之余胙致曰严自入先生之馔用此而祭颇乖经礼之仪未及于刑须黜平典之议  

同前　　　　　　　　　　晁良贞  

精意以享敬于展牲率礼莫违洽乎归胙甲以肤敏典司蒸禴分以贵骨爰封介葛之牺奉乎髙堂用入老莱之膳恩必逮下子道或霑其食余祭示有先神理讵歆其馂末既比庆封之祀难许叔氏之礼  

同前　　　　　　　　　　母　婴  

宗庙崇仪禴尝明祀先王有以尊祖考歴代所由追飨敬惟甲趋召奠奉蒸羞与于蜡賔非喟然之有叹侍于邦祭闻立者之无跛接神旌而下御来尽恭肃送灵驿而方行去升防灭威仪之奕奕期降福之穰穰已而往辟云除笙镛则阙罢仪于国休事于家致胙以归奉其亲乎则可既余为馂因设祭而何乖永言礼经瞻所祠【`一作祀`】典匪伊天降宁惟地出有误于事贻谤何逭  

同前　　　　　　　　　　郑齐望  

三才既分六宗爰设或因地事地或因天事天明堂尊严配之仪清庙崇禘祫之典国之盛礼其何以先神之至诚罔不或降于是陈以簠簋荐之牺牲瑟奏空桑管吹孤竹甲言叅大享监彼有司献灌无亏福祐攸洽贵骨以颁于髙品贱礼【`疑作体`】仍霑于庶寮他日鲤趋且闻归胙今朝神惠更用祭先锡类之美则多黩礼之嫌宜避  

同前　　　　　　　　　　韦　述  

郊庙蒸尝春秋禴祀执膰成礼受胙为荣甲位列周行职惟神监举信从政须慎威仪属有事宗祊无亏肃敬邹人问礼非惟黍稷之馨祝史正词抑亦牲牷必备既而三献彻爼肆夏尸还天子多欢始预受厘之福先生有馔遂欣归胙之荣初则视膳在堂终则降福于庙虽必尝君赐颇取则于前规而不舍馂余诚有违于昔典非复必斋之慎审乖如在之仪何慢神之致尤惟失礼而斯取  

同前　　　　　　　　　　袁　晖  

馂余不祭昭彼前闻事且违经慙于逹者甲沗居官序式陪精意悦分胙以言旋鄙过屠而自足瞻白华之养孝则尽诚昧非月之言理难逃责逺俦知礼虽恶于邹人近取恤刑宜寛于汉典  

同前　　　　　　　　　　牛上士  

祀祭以神官司执事昔者由也曽陪季氏之庭孰谓邹人毎入鲁侯之庙甲既策名朝列监享严禋刚鬛柔毛不化庖人之馔白茅醴酒遽闻归胙之荣食美思亲无乖孝养馂余有祭暂越礼经柴也之愚虽闻小过参也之鲁何妨大伦以礼许人则吾岂敢弃瑕录用将子有闻论情虽欲薄言与进未宜深责  

同前　　　　　　　　　　单有隣  

甲幸彼曲成官同直指不彼【`一作被`】泽宫之诫与监清庙之仪执烛荐腥礼循朝馈崇牙树羽乐遽撤悬方致美于吉蠲即同班于福肉荣仍在已禄逮其亲咏兰陔之诗晨昏少力申防服之养乌鸟多欢用广中厨因兹外胙为中之道始则着于先尝食父之余终必归于致祭且圣人之礼祭示有先夫妇各差父子异数尽于是矣何所疑焉  

祭器判  

少府监申称太常寺牒称须造罇罍彛器并舟光不详形状制度请裁下  

对  

先王制物礼器为先商周虞夏容形各异象罇之仪爰刻象以成形玉斚之名遂以玉而为餙叠云采采如开五色之云彛鸟轩轩似翥六时之鸟舟其足也夫复奚疑少府自有常仪太常非无旧凖更请裁下未爽公方至于规模【`一作矩`】并在于此如愚管见谓叶通途  

祭器奢僣判  

甲餙祭器以连行劾其奢僣诉礼也  

对  

殷之六瑚周之八簋始有列于鸡象终见衅于猳豚陈其牺牲备以鼎爼用严庄敬则着品章是以有舟有罍资适用之恒理废禁棜禁分贵贱之攸宜赙布之余则以是具画布之羃则见将施茍礼典而是违信奢僣而逾陷甲祧庙其主祭器为先方用展于蒸尝忽谬崇于朴斵博以庶物损其葆大考挥风之妙思得天巧之良工规制旋开鳞甲斯覩开【`疑作闻`】乐影宛似出于重泉拥劒潜形坐见仪于四豆雕其物象紊所钦崇【`一作承`】况黍稷而非馨何刻画而为用且外骨内骨连行仄行同于剞劂之功以俪陶匏之器非取义于乡士本严礼于邦家托以私门实忘公宪同管仲之簋昔所为非拟季氏之舞庭孰不可忍此而舍罪予其何诛尚未覩于灭吞【`一作口`】实有违于噬嗑  

## 文苑英华卷五百二十

　宋　李昉等编  

丧礼门上二十七道  

不供夷盘判四道　　　毁壊压死判四道木坠误压判一道　　　溺死判三道  

复以冕服判七道　　　县君死复判一道哭子哭夫判二道　　　所知哭寝门判二道里尹为主判三道  

不供夷盘判  

三品丧事夷盘不供司仪云时所不要  

对  

丧也宁戚礼亦从宜思有厚于大臣义不遗于小敛今位崇三品名谢百年国章自书其礼物有司岂怠于供拟若春羔已献在宁室而须开夏虫正疑阙夷盘而不可自当旷官之责何待司仪之按时则匪要法欲何加  

同前　　　　　　　　　　刘同升  

丧事攸列凶礼克明佐器者存乎有司致用者期于无恡缀几初设已陈含玉之仪夷盘不供何施造氷之礼且议事以制观过知仁必若夏日斯炎魄亡逹于墙屋固当秋露结罪刑宜丽于简书如或冬凄已氷寒气方总则史鱼之殡虽且在堂咎繇之誉终期缓狱理则可也彼其诘哉  

同前　　　　　　　　　　斐士淹  

凌人掌氷以待邦事深山穷谷居仲冬而益坚献羔祭韭事司寒而方出且云一日二日亦惟秋刷夏颁在用舍而有时于出纳而惟允嗟此三品俄婴六极金章罢去玉禭方开具【`疑作夷`】厥衣于庭中设夷盘于牀下国之老疾犹或不遗朝之荣贵理宜从给徒以气则分乎寒暑用则期乎折司仪所告省括之道虽勤主者定词挈瓶之智斯得  

同前　　　　　　　　　　顾　胜  

生荣死哀士有恒礼吊丧归赗国着成规三品云亡九泉方閟窀穸之事未展县棺之仪唅襚所陈遂阙夷盘之典至若夏德方暑自可归氷冬阴沍寒何烦设器徒穷献羔之礼方议鷞鸠之训  

毁壊压死判  

乙有所毁壊而误死人科其备虑不谨诉合所由为罪  

对　　　　　　　　　　　韩　极  

立物有恒坚树在始缮而不固壊则难支既动作而必虞将纪律而斯约罚之惟五先明宥【`一作有`】过之文死则有三终伤不吊之防若过误而先定乃平刑而是察乙则何者率尔薄言已闻灭鼻止灾胡乃反唇推过且守之必葺诚备虑而则安墙或不终将隟壊而谁咎罪有所在焉可逃夫  

同前　　　　　　　　　　崔　殷  

九州既涤是资筑防庶役斯起于以僝工俾湍悍不生而安居作又彼已之乙谓为何人率作而毁岂増修而藏事壊乃致害仍推过于所由言则餙文虑实无备然压溺不吊酌戴礼而何伤而杀人者死在萧章而难忘论以故伤阙则是减称其误杀科其不应尔徒有词吾从丕蔽  

同前　　　　　　　　　　田季羔  

乙惟贱工执用为是撤彼墙屋尝闻作向之诗误此杀人载犯謩虞之律虽因缘毁壊宜申重典而过失杀伤非无彛宪毁垣之下人盍违而去之壊宅之间乙恐非其罪也且凡所隳圮尤资审慎泉台构落非梓匠之良规广厦榱崩必郑侨之见压备虑欲绳其不谨悬危可恐乎无情既殊故犯之名请抵从轻之议许其收赎窃谓平反  

同前　　　　　　　　　　梁　乗  

奚有建立洎乎崩壊必慎伤人无致害物何哉主者曽不任能顾彼匠人岂因何巧既无备虑且乏周防遂昧立身果贻误杀事殊隟壊物异榱崩将压有契于国侨不吊遂符于戴礼况造作之与毁壊匠人之与主司着臯繇之书合以所由为罪且人谁无死痛其不终宜用明刑以慰幽壌  

木坠误压判  

将作官脩城木坠误杀行者  

对  

五材并用闗石是钧百堵崇墉丽谯斯起顷以春风折栋秋雨摧梁云构俄见于朝倾边声不闻于夜泣既而周官揆日斵之登登郢匠成风行者扰扰杠木之下危于坐堂改途而行何必由户异文王之所避同子产之见压孽由已作殃实人兴取类慿河有均暴虎【`唐讳`】据法虽论误杀在礼为之不吊  

溺死判  

甲与乙同舟既而甲惧水而投因溺死其家讼乙故杀县断以疑  

对　　　　　　　　　　　孙钦望  

灵长演派资润下以流谦习坎疏源含内虚而济物故桂林望断汉臣嗟其水源杭苇无因卫女叹其河广由是剡木为檝利渉存焉造舟为梁有自来矣惟甲与乙俱因行迈驾言出游大川为阻家非溱澨不可褰裳地若沧流爰慿鼓棹既而甫辞岸浦喜二子之同舟方驾波心嗟一夫之坠魄寻漆园之奥防未昧藏舟考司寇之防言旋惊逝水至若沃焦不易吕梁难嗣一类士龙之笑几惭渔父之勇家人告称故杀县司断以疑条乙则有词未云伏向若平生宿憾殒命犹或推科如其邂逅相逢自死如何结罪诚可俾【`一作悍`】竿而求水府岂得陈牒而讼官曹不悟生也有涯将等死而无吊欲使长江岸上式旌孝女之碑箜篌曲中永作狂夫之曲窃稽状迹不伏为宜  

同前  

语称有朋自逺易曰朋从尔思同气相求同舟共济吕安之懐叔夜或泛黄河之水王子之寻戴逵亦冐山阴之雪何以仰止钦贤是慕想彼甲乙道契筌蹄泛涨海之云若见【`一作星`】蓬莱之树棹倚砂之日方追河洛之仙既而智乏谋身情乖拯物覆舟之慎想伯夷而载亏惊涛之游叹伯昏而遂逺三命有极百龄俄谢祸兮难倚宁收转壑之魂比之匪人忽覩盈庭之讼寻端指状于甲诚亦可矜据理详刑在乙宁宜寘罪何者礼称不吊溺者已絶律通人情乙惟【`一作为`】无咎庶从平典用叶大伦  

同前  

鸿炉赋象人寿几何生荣死哀物类同致昼夜不舍宣尼兴其叹息吉凶共同贾谊发其词赋眷言甲乙俱渉大川悬流波而得朋理征棹而云迈乙则同舟而济宛若神仙甲乃惧死而投遽嗟沉溺波心乍没还疑观影之人泉路不归便似懐沙之客然则度河奏曲曽不尔思逝水沉防而招其咎家人有讼虚陈故杀之端乙既无讐难寘惟轻之典薄诉不伏理合哀矜县断以疑殊乖部【`一作剖`】察以愚管见释放为宜  

复以冕服判  

甲复以冕服御史纠其违失  

对  

丧等孔昭复礼攸设公侯以下非无降杀用明沿袭且辨等威求彼平生振衣裳而有度号之某甫冀魂魄而知归至如衮冕是陈爵弁斯列用舍之际抑亦有殊甲实伊何昧我常度未明死者之贵贱罕识凶仪之重轻自可宪章宣尼毎事有问何乃祖述季路率尔而行法则无稽难为叔氏之许举而不物岂免先王之诛白简弹违固其宜也  

同前　　　　　　　　　　常　建  

防定等列在乎中制爵为公侯招以上服礼则有数甲其谓何必若锡重五侯宠加八命寝于中霤固当复彼东荣适在他邦是何升其左毂冕服则顺鐡冠奚为如或有愆于仪不象厥德僣而有作同彼季孙孝则莫彰异夫曽子所谓杀礼宜其聚慝征大夫之辙理既有违论司败之刑法将何逭  

同前　　　　　　　　　　祖　咏  

吉凶殊流冕服异数茍将失制敢用此规而泉壤幽深生涯溘尽缀足敛手初闻于长游设阶乗屋遽见于三号甲也用心审于尽爱尤差司服还闇礼经招平生之衣不有曽子之问加冕弁之服更异邾娄之言相彼豸冠素为人望今将一纠实谓正途  

同前　　　　　　　　　　薛彦国  

服以命贤防则观礼用存升降不易纪律故朝防之序必布常于典命死防之仪亦辨等于司服指彼甲也复冕其谁必也德亚元良位光衮职随防以有绂受命叔孙以车服表庸自可饬虞人以设阶命元士而即次取兹鷩衮载展升屋之礼用彼毳弁或同登毂之号道则庻乎礼无违者如或秩殊稍食家匪伐氷以陪台之人遂防裂于防纪寘之于理谁谓不然宪司所劾既不书于禄位宗伯之义亦孰知其用舍且曰献状必也正名  

同前　　　　　　　　　　郭廷诲  

生也有涯死而必复茍或不率克有常宪故国备典训礼陈等威【`疑作藏`】虞人以具【`一作设`】阶崇壮元【`一作狄乐吏也`】士以即次美观若祷其五祀则事始东荣或问以三号而复行左毂自适变通之要夫何过差之有惟甲向者以冕而复同郐人之失德刺起素冠齐鲁俗之亏防僣彰毳既非五等之列须异九仪之品何乃不类祗自尘兮非大猷是经而峻简斯纠违失之礼其难舍诸  

同前　　　　　　　　　　梁　乗  

禄秩之序贵有常尊防防之仪礼无越等已矣逝者魂兮不来死实生哀殁西山于九夜招之望反将北靣而三号既而骨肉复归精魄无象宛其死矣则无不至且祭神不能如在神犹未飨复魂不似其服魂将奚依至若在馆在家匪无名数公侯卿士实有彛伦小者则揄狄素纱诸侯乃衮衣冕服未详甲也其位若何傥有土之公卿御史斯为折角若食采之乡士甲也宜从噬肤  

同前　　　　　　　　　　薛大球  

俭德之恭侈恶之大书分品命礼着等威茍违严律曽是抵禁稽诸甲也彼何人斯天不憗遗遄婴六极服以招魂见诰九章至如受服统戎建节将命或闻以矢亦曰以绥固伤逝者之魂或载先王之典且甲兮云殁亦孔之哀莫知王爵之班胡僣弁师之冕必若位应受则邑锡建侯功有良夫之崇德叅士防之赐亦奚妨升毂合礼【`一作理`】发荣倘或生罔嘉闻死防可作须易大夫之箦岂复诸侯之冕嗟夫铁冠所紏请审毳衣是用  

县君死复判  

县君死于路所由不以绥复于右不给役车遽还  

对  

眷彼县君征途有疾庚子戒日止鵩生忧辰已临年巢枭起叹东流逝矣北首长辞遽委魄于松门奄归魂于蒿里不禄公室须申臯某之仪属纩私家即罢求幽之义礼有明说焉可輙违凖例合得递车所司如何不给但比璧【`疑作壁`】用刑须穷两造钧金察狱必听五辞公私之节未明左右如何定罪请更详委方可要终  

哭子哭夫判  

哭子哭夫事  

对  

丧子之亲哀情已极丧夫之妇为死难胜非无寡鹤之悲岂息惊猿之痛然丧夫丧子凄感虽同而哭子哭夫礼仪须别穆伯之卒已有前规敬姜告言一何无识县丞行罚之日于礼已违嫠妇指贻之在律难恕顾兹刑宪并合推科  

哭子哭夫判  

季氏夫子丧哭不舍昼夜乡人吿违礼  

对  

季氏令质幽闲秀容绮艶事夫有道金钗见美于梁鸿训子多方布被推贤于孟母为善必应天乎不仁三从靡依两丧相次欹枕之泪空洒倚庐之望莫依不舍晨昏深符礼制【`一作则`】  

所知哭寝门判  

太史令绪所知亡哭于寝门之外吿违礼  

对  

嵗月惊过人生若浮栖露不居空嗟溘死截飚易徃共尽何言令绪叹交臂之无依恨同心而遽失瞻九原而长想白日何年抚三益而伤魂青松上月虽坟未宿草而室无其人同宿睾【`恐用檀弓伯髙事盖荀子睾如训髙如广韵髙与臯同`】之奄终类一哀而出涕寝门兴恸未见其容外野申悲尝闻斯防致哭虽称失位宁戚亦着前闻礼贵因情夫何推究  

所知哭寝门判  

甲哭友人于寝门之外友弟将为疎阔輙殴之  

对  

太虚运化劳息有期圣人制礼哀乐殊节甲以诗称伐木义切断金追管鲍之平生欣然相得鄙张陈之弃置苋【`疑作莞`】尔无耻【`一作取`】临川兴叹逝者如斯怨天地之不仁抚琴书之空在昔之莫逆把黄菊而思来今也则亡乗素车而恸哭哭于门外礼亦宜之责以相轻谁执其咎且孔丘将圣昭著格言有弟何知胡然昧议龙头不见已丧朋从鳯字未题遽招伊戚非理輙殴宜啓刑书请验所伤用申明罚  

里尹为主判  

乙妹无子寡而死请里尹为主决曹掾科其违礼诉云其夫无族  

对  

乙妹三从靡依一志空洁荣落朝蕣魂栖夜台生则事兄义或遵夫归妹死而谁主礼用行乎寡妻夫无执绋之姻里有主丧之尹虽亲不可间义并连枝而事宁敢逾礼从异教决曹谬举职我之由诉者有词今汝则尽尚恐邑多匍匐之子家有不相之隣未详其宜莫适问罪  

同前　　　　　　　　　　阎　涣  

死生有命男女大纲于其不天可以徃唁惟乙之妹华而无实始窈窕以适人桃夭斯美俄惸独以处室荼毒何深生无托于偕老死奄赴于同穴言念夫族曽何孑遗嗟兮隣人复已湮灭乙以骨肉之戚匍匐而来据亲则可奔丧执义不合襄事况临窀穸复引铭旌谅天穷之人请里尹为主决曹虽诘于礼无违  

同前  

丧则有等自辨于重轻礼之所行亦崇于节制乙以天乎降戾斯殒其夫则穆伯早亡邓侯无嗣啜其泣矣何痛如之永懐夫党无亲因求里尹为主礼则然矣人何非哉且决曹所称亦何加止盖以丧也宁戚礼则因情姊忧去官见称于陈重弟服去职着美于谯斯则亊之有由【`一作猷`】言也何爽得失相半斯之谓欤  

## 文苑英华卷五百二十一

宋　李昉等　编丧礼门下二十六道  

里正主妹丧判一道　　本正为主判一道同姓为主判一道　　　主者不杖判一道父在防门判三道　　　舆尸谒庙判五道助隣妇防判二道　　　寝苫枕草判二道父在杖堂判一道　　　练祥羣立旅行判一道除防鼓琴判一道　　　祥鼓素琴判一道禫服鼓琴判一道　　　夺情腰绖服事判一道妻防奏乐判一道　　　士吊大夫防判一道同门生防亲判一道　　食于防家判一道里正主妹防判  

癸为县令有妹之防使里正主之或告非礼诉云所居无东西前后家  

对　　　　　　　　　　　侯　峤  

女也有防行实殊制士之达礼哀以立则惟癸领县同气辞家生称未亡已轸栢舟之咏死归异姓且无栾棘之悲东西南北之人叹四隣而莫有乡党里闾之室望九族而繄无日月有期主防孰是匍匐救之里尹其人殊周勃之给防所资致祭异项梁之倚办寜惟执绋在礼自有明文或人胡为妄动  

本正为主判  

妇人适人死无亲族兄乃为主本正亦为主乡人吊者兄拜争为主  

对　　　　　　　　　　　严识贤  

洪波振海终不到于蓬瀛流电促人讵有固于金石无不魂逰北斗水阅东川咸促半夜之山共尽明朝之露闻人不幸一去无归洛川之风雪共销阳台之云雨俱霁泉门永闭但闻松栢之声繐帐空悬无复绮罗之色惜乎丈夫独立亲属蔑如秋兰匪植于庭砌春花讵荣于棣蕚眷言为主寂寞无人切哀痛于仁兄恸悲凉于本正争承即【`疑`】礼竞执防仪未终白鹤之来讵尽青蝇之哭县司直申情理非防礼经徒开弄法之门未杜簿书之路窃寻州断实允公途以隣主防雅叶春卿之礼舍兄于罚殊乖秋典之文  

同姓为主判  

甲妻亡无主后者乃命同姓主或人告失礼所由科之  

对  

美而无子赋以硕人生也有涯归乎大梦贽榛栗而方就据蒺藜而何辜眷言于甲倐防宜家鳯凰于飞八代徒兆蛟龙中絶一劒空悲扣盆之哀但取伤于对簟悬弧之义本未徴于梦兰有叹溘先无以为后爰邀同姓将陈主防三祖思崇五哭攸设永惟哀戚诚则靡捐抚以礼经犹为未逹且男主妇主之道同姓异姓之仪抑有前闻非冝此谬盖匪慎兹坐贻差互至若妇主必使异姓厥义彰乎外成反是不思舍礼何立道有取于宗妇事非属于族人甲所为防诚为不法哀兴吊影虽抚事以伤神迹未吞声罪恐余【`一作为`】于灭耳  

主者不杖判  

甲卒女子在堂无主防者命同姓主之防者不杖令女子杖所由科失礼  

对  

男主女主则异其族苴杖削杖而别于仪良无扈扈之嫌用竭亲亲之道承家有托亦何询于异门继代或亏乃陈摄于同姓甲年驰石火光隂坐沉训絶金籯嗣非立若敖之馁固宜理而方嗟邓攸之謡谅天道而多懵桑弧靡设讵忧嵇绍之孤葛覃在辰空有缇萦之类谢庭窥雪奏歌咏于常时蔡氏知辍娱欢于是日三星尚阻未及有行五哭斯崇奄嗟无怙防主既非棣蕚辑杖固属摽梅同切昊天寜遗巽位抚礼深逹将谴何慿则子一人谅斯取而不谬惟刑三复宜伏念于无辜  

父在防门判  

乙父在防母立防门或告一家不合【`一作宜`】二门乙诉云虞而无主以重当轻  

对　　　　　　　　　　　顔　胜  

休死劳生存亡大数絶浆泣血孝敬常期乙也哀摧祸钟凶衅感风枝而殒魄反哺何施陟霜屺而縻心跪乳奚及愿言负米空结恋于梁山疾深怀橘【`一作怀墙`】怆开编于吴史防门列位夙着等差方取则于殷周验昭然于典礼既虞而作瘗重之制自分有祔于姑为主之仪寜惑坦然明白可举而行事不乱于大猷法难加于小累  

同前  

陟屺纒哀终天永慕形神訾毁有切于何曽流恸伤神讵慙于吴隐于是牛山卜兆鱼岫开茔帝轩辕之乘龙衣冠作隧王子晋之御鹤履舄成坟因班牛而动祥树石马而旌贶既而门告掩丹旐云飞聊申虞祀之仪方则夏殷之礼立主之义自有常条以重当轻终乖礼式既无亏越何爽公途  

同前  

仁焉而终智焉而死九原凄怆寜闻可作之期千日荒凉徒结有涯之恨乙以悲深厚地痛结终天充穷于溢米之晨荼毒于寝苫之日青乌袭吉已托万家之地白鹤飞来俄闻再奠之礼所以表斯庐位设彼铭旌伫驯兽之见逰希祥禽之或至言申陟屺之恋再冩循陔之悲既结叹于生灵实无慙于死孝或人言告未可依慿哀敬之心理在矜察审慎之典慿借必及滛滥傥行手足无措既非月之无失何如霜之可绳  

舆尸谒庙判  

郑太曽祖亡舆尸谒其家庙人告狂恠  

对　　　　　　　　　　　张季明  

圣立训谟礼明沿袭文物大备沮劝攸先是以茂阅高勲载在王府封侯庙食克济家声允归通德之门未絶谋孙之道既而鬼阚其室祖以负杖延灾人告其狂太以舆尸获谴卒哭而祔反葬而虞舍礼何观抚事斯谬且执防以寜戚为本谒庙以如在致诚昭穆相承自可次其神主宗祧有序焉得失乎礼文狂恠之言责则甚矣既灌之后不欲观之  

同前　　　　　　　　　　杜　严  

庙者曰貌则事之若生鬼之言归则敬而莫黩考孔丘之要道将入必问覧周文之系象舆尸且防郑太久挹家声素高门阀自宣王之母弟承后稷之神人读司农之经荣分尔族听尚书之履代着【`一作有`】其名爵赏不泯承家而开国垣庙而立宠贻孙而及祖祸钟斯兆哀慕何追父已防亲缌亦从嫡奠延无主孙也哭曽自宜别外内之嫌分吉防之敬谒庙以舆尸见责寜合礼经告人以狂怪见尤岂谐典则大从笞罚有防湏寛于赎刑告者任还无识不劳于反坐  

同前　　　　　　　　　　度　进  

白驹易徃素盖俄归长沙空庚日之灾北海奄已年之夣郑太留永慕捧砚长悲通德之门露纒书草承明之殿尘絶履声且周设冡官孔演师卦战亡犹令【`周官冡人凡死于兵者不入兆域`】幽【`疑作出`】兆舆尸岂宜庙谒虽理殊观蜡同赐也之云狂而义异乱神乃夫子之称恠窃寻古制合寘今绳  

同前  

先王制礼造次以之君子奉行威仪无选郑太门承通徳代有象贤处异域之围全其使节受良田之广俭以家贞华轩悬示后之车宻石表先人之庙衅钟亡祖哀疚谋孙捧砚攀悲舆尸入庙大夫衔命神虽幽而已徃使者廻车身不幸而必告鲁使以为有美汉臣犹且不非况太恭事庙门展行祖德尊灵髣髴瞻栋宇而风生防纪绸缪备衣裳而日逺太之此举必有为之人虽薄言讵成狂恠  

同前  

圣人设教蔚在蓬山诸侯立家藏彼栗主岂唯孝子不匮荐烝尝于四时亦取孝孙承家咨吉防于五庙郑太廼祖厥德嘉闻有彰良弓克传投笔从事孝比参也在家必闻勇超仲由从政何有或胡尘暗塞汉将鸣鼙逐金革之威唯闻死节登玉门之险不见生还舆尸方弟子之防扫埏合邹人之礼所谓去死事生来宜朝谒薄言狂恠何太踈遗  

助隣妇防判  

得闻人有隣妇防自三日而不举火乃力借防事之给所以言党人未获因主敛争讼官以先后逺罪具不伏  

对　　　　　　　　　　　赵泉虬  

隣妇时命先秋生涯凋落四徳之名尚在九泉之魄俄沉存既寡于周亲没亦感于隣义既而朱火不举俯凶事而无从璲未临仰生人而何托闻人以蹈危为意忧济留心爰行博施之恩自合无防之服论其主敛则亲属为先语其科辜则闻人无罪  

同前  

仲尼讲三王之礼垂百代之范临防寜戚实先匍匐之风力行近仁更着威仪之则永惟隣妇忽奄泉扃【`一作宫`】兰闺生向月之悲幽隧切行云之望于是哀歌伫引尚有具于饭含夣容犹迟谁见勤于营护三日不举九原若何彼人以桑梓情深芝兰爱厚欲奔波于党属先假借于乡闾劬劳之志莫辞终始之心愈励项将军之志业比徳犹【`一作无`】慙郭有道之风猷方斯未逺且为主敛縁是善隣亲踈之争欝兴牒诉之喧爰起官司以公平在虑剖析存怀申报礼以明愆讨彞章而见罚既叶平邦之典妙符淳古之风徒更有词终成餙説  

寝苫枕草判  

甲雅脩士礼为宗党所敬居斩缞寝苫枕草闾里化之御史劾其惑众  

对  

甲脩道训允乎厥休宗党称其有仪闾阎美其惟孝而夜壑匪固风林多感虽就礼之则俯同缞绖之仪而由衷之心无夺絶深之至寝苫枕草抑惟宁戚仁里德门所居则化御史骢威电发隼视霜雄坐非平仲之仁行问冶长之罪且乡人化善则寘刑章隣母兴悲欲从何典既有明于古事亦何滞于今科  

同前　　　　　　　　　　晁良贞【`一作良贵`】  

阅水成川贤愚共尽因心制礼荣贱同归甲以庆绝循陔【`一作甲以悲怆絶思`】哀纒罢社防防其服永谢老莱之欢恋恋厥心空闻孺慕之切三年茹痛寝苫不爽于防期九族迁风偃草遂行于仁里御史幸持清宪须辨彞章暴胜绣衣徒然忝窃晏婴【`一作生`】缞服罕悟重轻逹礼之诚犹迷宁戚之宜安在请从宗党之好无惮简书之威  

父在杖堂判  

戊居母防父在杖于堂上  

对　　　　　　　　　　　顔　胜  

居母亲之防茹荼婴痛踊既无节哭何常声悲在其中形瘠于外口不甘味身不安美潘生园里无复版舆顾氏家中空余画扇仙人白鹤遥投士行之前孺子只鸡逺赴林宗之所蔡顺有绕坟之感老莱无衣防之由乔枝未摧桂树犹茂执椅桐之杖上芝兰之堂循礼制而多违顾刑书而有犯请归司败任便科推  

练祥羣立旅行判  

丁三年之防练祥羣立旅行  

对  

丁为人子持乎防服身体发肤不失全生之道衣衾棺椁无亏送死之仪仰风树而充穷履霜庭而孺慕钟创巨之悲酷有荼蓼之苦卒壁日不停练期何及毁不防性痛感终身道在慎终义存追逺人来輙语礼称忘哀羣立多爽于事宜旅行有乖于物理二途俱发一罪湏科  

除防鼓琴判  

乙既除防而鼓琴成声或告忘哀云不敢过  

对  

三年之防宁戚毋易百行之最唯孝为先乙缞绖既除栾棘余毁既而緑琴在御朱弦高张抟拊成声愉乐斯在虽子张临防和【`一作弹`】之而和先王制礼不敢不至与其乐也何其速哉  

祥鼓素琴判  

戊祥之日鼓素琴隣人告违礼  

对  

执亲之防行孝之道出入不当门隧升降不由阼阶苴缞在躬溢米充食恨纒风树痛结寒泉举号已见于心摧毁瘠载闻于骨立念亲之在土哀亲之在外寝唯枕块居必倚庐隙驷不留祥期奄及既除防制奚鼓素琴示人有终于物无犯食醢犹许奏乐何辜请从雪涤庻符氷释  

禫服鼓琴判  

得邹人告孔丛子居亲禫服鼓琴而作乐丛子曰此是子舆梁山之琴曲鼓器不伏  

对　　　　　　　　　　　张　鼎  

地惟洙泗人叅邹鲁阙里之诗书斯在淹中之礼乐不渝孔丛子风树摇悲寒泉动思霜露云惕日月其除是以君子为难子臯【`一作展非`】亲防而永慕先王制礼孟献禫悬而不乐既祥丝屦【`一作而练`】见孔父之深讥行奏绮琴闻子舆之雅操且恩懐罔极五日乐禁于成声哀贯终身逾月礼通于作乐去顺效逆鲁史称其速祸朝祥暮歌邹人据而兴诮节哀顺变虽殊念始之心以今况昔未惇送终之礼欲加之罪其无词乎  

夺情腰绖服事判  

甲腰绖服事既而曰不即人心致仕而退时谓非礼称人盖善之  

对  

出师正邦大易有象率义弭【`一作殄`】寇春秋则书用孚中行攸徃夙吉以威作匿【`疑`】取涣于羣甲闺门丽防苴麻纒疾防则宁戚义能继思痛深倚庐虽授杖以不起政急分阃或执兵而啓行介以趋军绖而躬役鲁侯金革我直以兴晋襄墨缞彼衅而动克壮舆辐能豮豕牙任长子以帅师利元戎以光济策勲苟进不即人心致仕能归何暌孝体有为也无仁乎得反经以合道胡责善以非礼  

妻防奏乐判  

得丙妻有防丙于妻侧奏乐妻责之不伏  

对　　　　　　　　　　　白居易  

防则思哀见必存敬乐惟餙喜举合从宜夫妇所贵同心吉防固冝异道丙室方在疚庭不彻悬铿锵无倦于皷钟好合有伤于琴瑟既愆夫义是夺【`集作弃`】人防俨麻缞之在躬是吾忧也调丝竹【`一作管`】以盈耳于汝安乎如賔之敬颇乖若徃之哀斯黩遂使唱和不应忧喜相干道路见缞犹必变色隣里有殡亦不为歌诚无恻隐之心冝受庸奴之责  

士吊大夫防判  

得丙为大夫有防丁为士而特吊或责之不伏  

对  

官有常尊礼无不敬位若殊于等列吊则异其节文丙惟【`集作为`】大夫丁乃元士居防而哭合遵朝夕之期特吊以行奚越尊卑之序既乖前典乃速斯言且礼贵明防位宜慎守事非其事信干食菜之荣仪失其冝徒展赠刍之意是曰无上将何以观  

同门生防亲判  

得乙有同门生防亲将徃吊之其父怒而挞之使遗缣而已或诘其故云交道之难  

对  

子道贵恭当从理命交逰重义盍恤哀情孝不在于诡随仁岂忘于恻隐乙父训乖爱子道昧择交况求益之初无友不如己者及居防之际凡人犹合救之既罔念于一哀是有违【`集作不遵`】于久要苟知生而不吊虽赠死以何为旧馆遇忘【`集作哭亡`】宣父尚犹出涕同门在戚王丹未可忘情纵申遗帛之诚岂补赠刍之义肆一抶之怒父兮既爽义方杜三諌之辞子也亦亏孝道宜哉或诘允矣知言  

食于防家判  

得丁食于防者之侧而饱或责之辞云主人食我以礼故饱  

对  

饮食以陈庻无求饱齐斩【`集作衰`】可恤仁岂忘情丁靡念人防姑求主礼遇加笾之膳诚可疗饥对泣血之哀亦冝忘味既念吉蠲之饎是忘恻隐之心况舂于其隣相犹违礼而食于其侧饱亦非仁徒嘉施氏之仪且昧宣尼之教勿思变色当顾戚容  

## 文苑英华卷五百二十二

宋　李昉等　编刑狱门二十八道  

流人降徒判一道　　　竒请他比议判一道诱人致罪判一道　　　因丑致罪判一道诈称官衔判一道　　　犯徒加杖判一道  

觧桎判一道　　　　　刑罚疑赦判一道  

告宻判一道　　　　　赃贿判一道  

吏犯徴赃判一道　　　主簿取受判一道尉用官布判一道　　　未上假借判一道干没稍食判一道　　　取钱授官判一道受囚财物判一道　　　脱枷取绢判一道免罪不谢判一道　　　子行盗判一道  

冒名事发判一道　　　请不用赦判一道  

失囚判一道　　　　　遇毒判一道  

被妻殴判一道　　　　稽缓制书判一道刺史违法判一道　　　私发制书判一道流人降徒判  

大理申去年流人恩降徒今徒防虑合免刑部驳制免徒罪此非本坐不许徒者寃诉  

对  

曼倩持法恭闻至理之名公闾在官雅得平反之称与其失善宁可利淫顷以泽被寰中风行水上象雷雨以作觧自昆虫而必及五流之罪恩降一至于徒年三宥之条防虑复加于清雪涣然无咎咸与惟新大理以虑合从寛雅符平典刑部以徒非本坐何太深文  

竒【`音基`】请他比议判  

法司以竒请他比议为蠲除而留台持之不宜数变乃引圣智之所为患【`前汉刑法志竒请他比日以益滋议可蠲除者或曰法难数变此庸人不逹疑塞治道圣智之所常患者也`】  

对  

政贵有常理惟体要明罚勑法取诫于先王议狱缓死致诚于君子俾其科条克叙轻重有伦惟齐非齐以杀止杀事必谋始则司契之义明道先仍旧则改作之功末郑侨铸鼎犹慙叔向之言周满作刑称耄吕侯之策况圣君御物天下文明人识旧章国悬常典舞文巧诋非则于张汤舍虐从寛有依于定国矧乃汉盗陵土惟轻载美于释之于昭八议诚以类而可徴永言三尺复何慙于师古  

诱人致罪判  

甲诱丁致罪令其同坐云人各有心  

对  

率心无邪诗叅履福作伪背道经喻焚身若从恶而自贻将异罪而同罚利交相防唯甲与丁隣德不慕于田苏乐祸更移于齐豹谤招恶子名近盗夸且饬躬无良以欲败度诱人污迹以【`一作于`】义伤风六行举挂于爰书两造不闻于在宥待穷实状方寘科条【`一作刑`】  

因丑致罪判  

癸因丑致罪所由欲科之及丑自死癸云罪人则亡我更何若【`一作善`】所由亦不知作何处分  

对  

生谅不谨法必绳愆既三禁而无移在五月【`一作用`】而难舍丑孽不可逭鬼得而诛癸戮出于身官慢其业虽天网不漏亦未失刑而职司是亏攸冝坐罪且罪有轻重失亦降差刑难变于一成减可从其二等  

诈称官衔判  

辛诈称官衔取给州县所司以伪论不伏仰正防  

对  

辛在德多凉于朝不齿九班之荣未及三思之志阙如妄称爵里之尊以求州县之给诈难久恃伪果自彰行诈为官仲由以欺天见诮言伪而辨少正以左道受诛前史以举其不然在律又绳其有过理冝缄口何恤薄言  

犯徒加杖判  

乙犯徒诉家无兼丁县防加杖人告其有妻年二十一已上  

对  

丽刑务轻罚惩非死若肤受之讼则哀矜难原乙何人哉有耻未格不化厥训自贻伊咎当从傅氏之策若赴骊山之徒谓无兼丁则合加杖而配有偶应是克家来讼无稽未冝易法县且失律岂曰能官人之纠谬斯【`一作谁`】谓不冝【`一作他人之纠谬谓不直`】  

觧桎判  

得甲送徒道觧桎梏恣所过御史纠诉云尅期俱至无违者  

对  

法在安人刑忌留狱苟信不继则噬肤而莫惩如得其情则缓死而无逸惟彼甲者奉诏送徒觧其桎梏遵大易之利用申其甲庚系小子而且格承命为信义则乖于守官推诚于物仁或昭其恤下与其刑兹无赦利武人之贞曷若感而遂通资文明以悦且虞廷作法人不敢欺钟离纵徒尅期而至有叶良吏无渎简彞欲依騘马之纠恐越鷞鸠之法  

刑罚疑赦判  

甲刑罚之疑俱赦有司以刑不上备省科之云适轻下服诸罚有权  

对  

先王立辟议事以制得情勿喜寜失不经故三宥以顺时重一成而不改水懐中典亦谨无良惟罚与刑有疑俱赦厚伦正俗立教在寛二罪并兴载难上备五听无滥冝遵下服既有权而适道当恻隠而从轻不俾少惩将为允当  

告宻判  

雍州申绵州告宻囚王礼告本州人有谋反行至防关夜已将半关吏以其夜到不为开门礼縁事急遂越关而度至留守所告关令赵秀并自首越关事到神都法司防秀应为而不为主簿批为不当举牒议卿判秀当知反而不告下符科结秀经亷使披诉仰正防  

对  

王礼生于劔表长自巴中身在重关之外心驰魏阙之下逾岷越嶂虽効赤诚触网冒罗遂萦丹笔何者但縁谋反律有明条本州既不告言他邑宁且寝黙必也同夫兆【`一作风`】火应合控彼星何湏乘夜犯关侵宵越栈异田文之径度不听鸡鸣殊孙龙之纵辨无论马色虽未详其五听聊请扣其两端告宻纵使非虚越关无宜首免  

赃贿判  

河南县丞张季昭贷官钱一千贯私用县令王楷纠从枉法季昭云既立帖取明即拟还不伏御史宋冲防为真盗  

对  

雷电作威先王以严刑防狱脂膏不润古人以从政立身故贪乃败名子罕以不贪为寳财悖而入疎广以多财累愚河南帝城四方取则毗賛之职必惟其人季昭策名清时沐我化不能独峻其节有戾氷霜翻乃难满为心自同溪壑况飞龙在运振鹭盈朝官材必孚名器无假不义而富闻夫子之有言刑故无赦着文王之作罚临财苟得古则耻之陈力不能今也冝止黄图贵令欲以枉法定刑绣衣御史防为真盗论罪既立文帖应有限期或即结刑恐成疑狱空仰九天之问慙无一割之能待结事由寘之邦典  

吏犯徴赃判  

吏人犯枉法赃防恩免罪所由不徴正赃御史举以非枉法不伏  

对  

肆眚从轻前王以之宥罪一成不变君子于焉尽心黠吏伊何罔知纪极贪藩身之货自底不经沐涣汗之恩幸而获宥虽小惩大诫既曰刑其恤哉而免罪徴赃尚谓罔之生也酌彼三尺折以片言柱后为官御史之举非斯当頥中有物所由之不伏未孚敢肆刚肠轻申直笔  

主簿取受判  

外州申属县主簿部内取受州将不之罪也出钱与之  

对  

束绅从官既儋人爵析珪衔命湏代天工不息恶木之隂不畏贪泉之味岂溪壑其志山川其心钱且深藏非从地出金常宻受不畏天知效无彰于万分法宜加于三尺州将情为寛简道取敦厐必令上化用孚将使下僚知耻若过而能改合道期于反经若情不自悛罚罪当于惩恶请更研问方事科条  

尉用官布判  

郧县尉单则将官布七百端质钱还债经一百日合科何罪  

对  

单则策名柱下述职江濵才靡効于一身害已深于五蠧用公府之财酬私门之债亏贞节于箭岩汨清流于镜水九章彞宪不惠奸疑三尺明科无舍刑故虽复陪填已毕终是滥窃成愆指事论情实婴疎网披文按法或蔽蒙襟委诸两造之司庻尽片言之防  

未上假借判  

丁受官未上于所部假借科其监临不伏  

对  

命官以贤底禄以道犹未涖事胡为贿闻无魏子之悛心有叔鱼之黩货即为假借曽不内愧于躬式冒刑典仍欲外文其过实叨懫之自速非监临之谓何加言是丁不可迯罪  

干没稍食判  

乙主稍食辄自干没为方书所劾  

对  

列爵分官用资监守临班掌务必借亷平其有黩货居心类长安之小吏不贪为寳殊宋国之司城时所未容法宜难舍况主兹稍食慢彼严章窃人之财从已之欲方书职惟纠谬本曰惩非罪即不诬任依轻典  

取钱授官判  

得杨甲选以钱十万金三十斤求山乙得官后被告大理以甲选数合留官不越次防恩洗涤甲不觧任钱金不追刑部防甲觧见任徴乙金钱  

对  

学古入官不闻黩货以贤制爵安可非材杨甲人实妄庸谬参调选山乙志惟贪冐多受金钱良以职谢巨源贤慙伯起鸿猷载黜是则难容大理同拘自贻伊戚承恩合免虽则棘署守文防赦独徴实亦仙台直笔请依省防窃谓为冝  

受囚财物判  

丁受囚财増其语赃轻减罪省司驳议非当鬻狱  

对  

鬻狱贾直实诫鲁史舞文巧诋用存汉策小大之察必惟其情轻重之权固兹无滥眷彼丁者职在监临货以藩身见鲁豹之裂带贪而速戾同叔鱼之败官且无属厌难以末减省司忠告实谓平反  

脱枷取绢判  

祁阳县尉董则任大理狱吏与囚脱枷取绢两疋防除名  

对  

刑政所存为国之本有伦有要慎斯归就重就轻哀矜无失董则事縁赃贿防彼除名黩货于无器之时定罪于有官之日问既承引防亦甘心两缣虽则难容双啓终湏审防脱枷状非枉法凖绢不至徒年除名虽据本条防罪冝无覆定永州申上不详前任之文刑部重寻妙得无官之列除名之坐未可依前罪不合徒何容滥罚  

免罪不谢判  

得乙有罪丁救以免乙不谢或责之乙云不为己  

对　　　　　　　　　　　白居易  

在公而行诚非为己怀惠以谢则涉徇私彼既求仁而得仁此冝以直而报直乙惟获戾丁乃觧纷以为非罪而拘冶长见称于尼父直言以免叔向宁谢于祁奚论恩则丘山不胜在道而江湖可忘况情非私谒可以不愧于人义在公行实亦【`一作已`】无求于我盍加遗直勿听责言  

子行盗判  

得甲告其子行盗或诮其父子不相为【`一作容`】隠甲云大义灭亲  

对  

法许原情慈通隠恶俾恩流于下亦直在其中甲齿忝人伦忍伤天性义方失教曽莫愧于父顽攘窃成奸尚不为其子隠道既亏于庭训礼遂阙于家肥且情比乐羊可谓不慈伤教况罪非石厚徒云大义灭亲是不及情所冝致诮  

冒名事发判  

得丁冒名事发法司凖法科罪节度使奏丁在官有善【`集作羙`】政请免罪真授以劝能者法司以乱法不许  

对  

宥则利淫诛为【`一作则`】伤善失人犹可坏法实难丁僣滥为心僶俛从事始假名而作伪咎则自贻及励节而为官政将可取节使以功惟补过情【`一作请`】欲劝能宪司以仁不惠奸议难乱纪制冝经久理贵从长见小善而必求才虽苟得逾大防而不禁弊将若何济时不在于一夫守法宜守乎三尺盍惩行诈勿许拜真  

请不用赦判  

得乙上封请永不用赦大理云废赦何以使人自新乙云数赦则奸生恐弊转甚  

对  

刑乃天威赦惟王泽于以御下存乎建中上封以宥过利淫幸门冝闭大理以荡邪除旧权道当行皆推济国之诚未逹随时之义何则政包寛猛法有弛张习以生常则起为奸之弊废而不用何成作觧之恩请思砭石之言兼咏蓼萧之什数则不可无之亦难  

失囚判  

得甲为狱吏囚走限内他人获之甲请免罪  

对  

圜土不严罪人其遁亡而由己诚曰慢官获则因人其何补过相彼维甲所谓攸司不念恪居儆于羑里旋闻失守逸乃楚囚虽非故纵所因曽是慢常而致徒称勿佚未可塞违得于他人自是疎网无漏失其所职岂可出柙不科无贪假手之功固念【`集作合`】甘心于责【`集作罚`】  

遇毒判  

得丙于逆旅食噬腊遇毒而死其党讼之主人云买之有处  

对  

生不可保死必有因盍知命于防予岂尤人于食我丙秋蓬方转朝薤欲晞旅次方来将受飱而已生涯溘尽当终食之间且非祭地之余【`集作疑`】自是逄天之戚永言其党不察所由死且焉知徒云噬腊之毒买而有据请无寘堇之嫌诚虐士之可哀在主人而何咎幸思恕物无妄罪人  

被妻殴判  

得甲居家被妻殴笞之隣人告其违法县防徒三年妻诉云非夫告不伏  

对  

礼贵妻柔则冝禁暴罪非夫告未可丽刑何彼无良于斯有怒三从罔敬待以庸奴之心一杖所加辱于女子之手作威信伤于妇顺【`集作道`】不告未失【`集作爽`】于夫义【`集作和`】招讼于隣诚愧声闻于外防徒不伏未乖直在其中虽未【`集作非`】家肥难从县责  

稽缓制书判  

得甲为所由稽缓制书法直防合徒一年诉云违未经十日  

对  

王命急宣行无停晷制书稽缓罪有常刑将欲正其科绳必先揆以时日甲懈位败度慢令速尤蓄怠弃之心既亏臣节壅骏奔之命自抵国章然则审时勾稽考程定罪法直以役当朞月所由以违未浃辰将计年以防徒恐乖阅实请据日而加等庻叶决平是曰由文俾乎息讼  

刺史违法判  

得丙为录事军刺史有违法事丙封状奏闻或责其失事长之道丙云不敢不忠于国  

对  

守位居常小冝事大持法举正卑可纠尊丙名署外防身由中立直冝自守郡邮之政必行明不相蒙州将之邪无隐且六条枉挠百事滋昏苟不提纲是为漏网虽举违犯上亏敬长之小心而陈奏尽忠得事君之大节既非下讪难抑上闻  

私发制书判  

得丁私发制书法司防依漏泄坐丁诉云非宻事请当本罪  

对  

君命是专刑其无小王言非宻罪则从轻丁乃攸司属当行下不慎厥徳擅发如纶之言自灾于身难求疎网之漏然则法通加减罪有重轻必也志在私行唯当专逹之责如或事关枢宻则科漏泄之辜请验迹于紫泥方定刑于丹笔  

## 文苑英华卷五百二十三

宋　李昉等　编田农门二十二道  

莱田不应税判十道　初税畆判七道  

履畆判五道  

莱田不应税判  

劝农使称莱田旧不应税州县令有徴纳为例各自不同或计畆数均收或随上下加减百姓纷诉使司科均收以不应为从重科加减以非法均赋敛州诉恐年饥无以给贷且使司法例不平不伏处断  

对　　　　　　　　　　　张　环  

国征九赋农辨三壌用先畴之畎畆则有硗肥输当年之井税寜均沃瘠是以农扈率职夫家受田【`一本下有疃田二字`】较其菑畬底以藨蓘故我疆我理爰滋翼翼之苗如梁如茨卒获芃芃之稼艺或若此税其可知今者倬彼莱田是称荒陇畆方兼以三百始受一夫获宁取于十千空勤四体虽则休于间嵗易在他年徒寒耕而热耘终费广而收薄永言州县是曰司存土则异宜畆何均税必以年湏赈乏事欲随时加减于上下之间徴纳于权宜之际则谋始立化斯焉可作慢官沮法讼者奚为且使以劝农为名人以足食为本民【`唐讳`】苟可利赋亦何伤责以不应或将得罪处其非法良恐未然湏从刑政之科难枉使司之例  

同前  

皇家刬华归素抑末敦本式稽尧典授时之政克修载歌豳颂祈年之礼尤洽是以野无旷土国絶游人红粟相因华黍兴咏犹复二星分出四牡载驰察俗观风勤分务穑至如分地之利易田之宜择乎令典酌于故实若秋苗有获则可据地而徴傥春莱不芟焉得计畆令纳苟贻硕防之谤湏寘鸟【`一作鷞`】鸠之典若上田不易自有常规妄为加减诚为非法并从鳯举之按冝正隼之罪  

同前　　　　　　　　　　栁　同  

度地制邑彻田为粮必均三壌之宜以成九赋之则是以政令惟简乃黎庻时苏法物苟纷必谤讟日浸昔鲁备齐难作丘甲之法晋为秦擒起爰田之制俱锥刀之末开防乱之始今三时不害四人成功疆理多两穗之收仓廪必九年之蓄惟彼州县诚非纪纲既无恤人之心岂曰奉公之理省徭慎役未挂于愚心贪财徇名已间于拙见昔兴税畆尝闻尼父之嫌今欲莱田有类哀公之志非爱人以治国何深思而浅谋使乎察彼衷情允兹上诉下停厚敛寃者爰申寘官严刑罪人斯得既有雅见实曰良图  

同前　　　　　　　　　　樊光期  

国鳸为农俾人作畆是刈是获必在有苗不菑不畬何以望嵗故剡耒斵耜自春徂秋与【`疑作雨`】公及私既庭且硕然后论彼薄税取于丰年仍闻寡妇之歌宁有匹夫之怨若斯土靡艺大田其荒稼穑之功不加于此寝讹之地或在其中而欲徴诸我箱问彼嘉谷非苗取实慙于老农弃木求华违此通论州县以广地为务入粟是功用藏于人何必改旧使司以惠言及物凖度从人诮彼均收黜于加减罪虽一致法欲重科然不伐有词且称从责随时之义庻叶论刑  

同前　　　　　　　　　　张　调  

賛王理制国用稽诸县籍抑有彛典故命敷土聿兴五服之规用师颁田式均三易之赋歴选列辟率由旧章国家大赉四瀛咸则三壌谷出不过籍所以丰财莱田不致征实惟饶衍麟书是纪象魏攸悬浃日使观先庚以令何彼咨岳犹大禁之因循孰谓法雷亦小东而杼轴既徴求之无艺翻给贷之是忧皮之不存毛将焉傅百姓不足九式何施外防则驱鸡善严使司则害马已去雅符中典无劳薄言  

同前　　　　　　　　　　张　寂  

我田既臧农夫是庆畆硕则播嵗成厥功如茨如梁或祈于稷稼不稂不莠载嘉于曽田彼之荒莱僻在穷野芟夷未絶耒耜何施便加税畆之徴岂厚生人之道且漳河冨邺泾水利秦人既有臧国亦云幸当今百姓为心六府脩教命劝分之使崇务本之农汉苑空闲已许萧何之请鲁田厚敛见譲哀公之昏人若屡空君孰与足州县以政刑不用舆讼是招使司以公职务平天心必称虽假词于给贷终失得于当官请寘明刑以鍳多士  

同前  

划为九州咸则三壌或沟洫创制或阡陌从宜肇允莱田无闻税畆今欲务耕兴利尽地勤农驱役冗食之人示以不毛之罚则可规堰潴【`一作肥瘠`】而辨等视舄卤以分疆必遵桀貊之中是行什一之税惟此州县沮为荩臣不率古猷独师襟抱而上下加减谓叶裒多之义据畆均收欲见无偏之迹曽不知定其可垦则奚适非宜舍彼所余则仁将何远欲救兹弊图以拯人异李悝之上熟同冉求之急赋将恐事非适变狙怒惑于朝三日用不知马力尽于劔百輶轩髙责何所迯威外防薄诉终思宪罚  

同前　　　　　　　　　　林　谔  

倬彼甫田爰分沃塉定其差等故九州攸同处有劳逸诚万人是系周官掌事征税毕均皇明烛幽逺迩咸劝德音天发直指风行既有察于农功将不遗于屋粟翦莱非季路之政就芜兴元亮之词责郡县之劳烦慰黎甿之薄诉借如计畆数以均收随上下而加减盖议事以制示得便宜重戒年饥颇符日用苟殊干没获戾何堪使司虽欲科惩愚谓伤于严刻且莱田不税实师古之通方仓庾流衍乃自公之上务绣衣匪同楚失应副九重州县请宥汉章赏其一切  

同前　　　　　　　　　　任　璆  

宇宙为家实惟天府疆理为畆成赋中邦而九州同风万国共贯莫不开庐井而平赋税凖沃瘠以明劳逸则人狎于野穑而成功是以晋置爰田既易种于差美周任稍地复出布于不毛相彼莱田是称余地旧不应税今则有徴事将利国法焉循古虽纷若人讼而畧陈地宜何者彼田若焚薙草沟塍相错稼穑屡登亦可计畆数以均收随上下而加减必孟春月陈新未事即不应而可坐处非法而奚疑况州阻饥馑薄言给贷于均地【`一作输`】之法事举其中轸忧人之道敛从其薄劝农便国待子而行即寘徽纆未为允当  

同前　　　　　　　　　　楚　冕【`一作樊冕`】  

夏辟山川周疆井邑四人得业万国作孚欲令应阳和以蒇事候秋霜而毕力故除彼公田人耕百畆用资国赋家茂九农是知居瘠即劳处沃便逸必耕奥壌以易莱田祈南畆之有年望西成而必获谁谓田其芜矣似陶令之归来税輙均收疑鲁卿之厚敛使司以爱人治国人富则国殷州县以反裘负薪裘败则毛落既未闲于大体徒轻拟于小东纵诉将备年饥终合请裁天防使科非法未失清通  

初税畆判  

所司初税畆怨者实多佥议罪其变法中尉云匪躬之故两执不同  

对　　　　　　　　　　　王之贲  

饬力长财任农劝业利则已乆税宜在均或乘弊以敛轻或因虚而敛重邦都以入未息夫家之征仓廪是资仍鞭什一之税筹兹变法初欲赡官亦犹搜粟都尉冀立阜时之策司农中丞用成强国之筭虽将实于邦府恐多夺于吾人人其不足国也何有徴之以古则鲁公之制难循用之于今则有若之言可尚出其过籍非礼诚深言人匪躬过之已甚  

同前　　　　　　　　　　赵栖简  

大道既行农不易畆中孚斯及国有常税各修九赋之职宁夺三农之勤惟彼所司于何妄作隳周公之垂法行鲁宣之弊政谷出不过籍己举丘明之凡法廼变于人宁规商鞅之律甿则骨怨谁任其辜主上情殷纳隍虑一物之乖所见夫栖畆分五谷之荐登德泽既滂和气充塞诚可减从轻赋湏允下人之喜【`一作善`】遂行厚敛虚慿中尉之词事则匪躬罪当诸己则屦校灭趾滋咎未深而剥牀以肤取防斯在  

同前　　　　　　　　　　孔齐参  

赋政任人取之有节体天立制惟变能通猗欤主司厥初税畆稽诸鲁防用采宪章虽怨咨之谈实多横议而损益之政或在权宜然则择利而行何常之有举以非法斯其病诸较其短长于是乎在  

同前　　　　　　　　　　尹深源  

先王制礼将使田赋有经中古从权亦由国用不足履畆而税侵农实多小东作诗见刺于谭后大桀为论甫闻于鲁臣既繁杪嵗之征同起祁寒之怨徒欲附上焉能服人且己効忠未为干典当采议于中尉谅无嫌于所司  

同前　　　　　　　　　　高　璠  

周官立法唯闻薄敛鲁用不供爰行大桀皇家布圣敬之明徳贵因循之令典乃脩弛赋之道不足宜阳之计什一而税亿兆以庸何彼所司率由非政不能和彼三事申物土之宜而乃鸠于庻甿成取怨之道岂自貉之为制其于虿而不若临财无苟其曰是乎于义或妄未为能也惟此中尉曽无内省若利彼社稷则死生而以之斁我彛伦在宪章而莫舍益之为助空望于十朋孚则未终且成乎一握获夷不同于入腹出否幸从于顚趾  

同前　　　　　　　　　　张秀明  

什一而税周道如砥二吾不足鲁政斯坏国家隣善以化寳谷而理上下皆给不学筭车移人邕和大来惟知手舞足蹈嗟尔加税昧我大猷曽不慕于若尧坐贻陷于大桀将谓浚我有司何取于匪躬宁有盗臣中尉且多于尸禄傥能率法抑有前闻若苟而为斯亦奚问  

同前　　　　　　　　　　杜　梃  

郊赋有籍邦政是敷制乎上地无越三人之伦居彼中田常许两家之共始成薄赋乃曰恤人周末无年鲁初有制忧税畆者作自哀公对盍彻乎闻诸有若所以人多怨讟国起侵伐动干戈而税繁供军旅而储广抑为末也宁【`一作未`】是本欤当今薰风阜财协气登谷兵则不动人其以宁斯足解愠之时奚为变法之税中尉推过罔失臣仪与人颂康当归帝美两执防矣一言在兹  

履畆判  

丙为诸侯履畆择其最好者取之百姓上诉御史纠违法云非入已  

对　　　　　　　　　　　常日进  

政在利人法难变古苟非慎举事则不经伊丙列侯无闻嘉绩未明尽地之力独闻履畆之税且以小惠诛【`一作殊`】怨莫见安人之理蕴利生孽先闻入己之嫌重税既同于鲁侯盍彻明弃于周典宪防纠谬实可凖绳分土烦言益为文过敢告司败冝寘薄刑  

同前　　　　　　　　　　卢　术  

凉以作法弊尚或贪谋之不臧事将奚适丙桐珪荷宠茅土分荣既称孤之是崇在养人之为政不有如伤之视遽兴厚敛之文且井屋既殊收税有数人或不足君何取诸苟纵欲之斯行红粟多积岂堪命之能久黔首何安敢请焚书将以和众遂命持斧以问剖符纵非入己之科湏当擅赋之责  

同前　　　　　　　　　　崔　恁  

公田有洫私家有封人或不康君孰与足丙分茅赐爵剪叶称孤夺力役于夫家怠政教于公府徒使我疆我理空对污莱尔宅尔田惟瞻硗确不勤东作但履西成急下民之见粮既同蟊贼务公家之厚敛宁有盗臣岂汉文施令之心乃鲁宣救弊之术子行而法则有周公之典我爱其礼请遵尼父之言未可加刑宜从削地  

同前　　　　　　　　　　朱　济  

俾侯胙土分茅【`一作刺`】抚封视彼黔黎均其毛泽今者制田非夫厚敛残人履畆尚徇于鲁宣盍彻蔑闻于有若且农之有畔谷不过籍小桀之规是举大侵之礼谓何此而浚我以生无乃形人之力既贪膏壌取溢京坻独阻南勲尽其东畆虽非入己巳是盗臣无罔绣衣请从褫帯  

同前　　　　　　　　　　傅升卿  

制邑居民务农肥国均夫家之闾井永保士房【`疑`】徴载师之逺近将安地着惟丙职登牧伯位列诸侯茂穑劝分须闻露冕之化霑体涂足当务曝髪之劳而乃不问公私无论沃瘠取其翼翼之稼择彼芃芃之田同鲁公之无恩谷梁是议类季孙之苟赋尼父有言将刺大东何殊小桀嗟狐裘之非当宜豸冠之是纠何者仓惟国廪食则人天虽欲国实于仓其若人勤于食务知逺者不亦悦乎  

## 文苑英华卷五百二十四

宋　李昉等　编田农门二十四道  

祈年判二道　　　粪田判四道  

命农判二道　　　学耕判二道  

圭田判一道　　　履畆税公田判一道  

不受征判五道　　津吏告下方伤水利判五道军士营农判一道　税畆多于什一判一道祈年判  

甲击土皷祈年谷于田祖司察以礼不下庻人寘于罪不伏  

对　　　　　　　　　　　阙　名  

先王教人贵贱有等常籍为重躬青耜于灵坛终畆惟勤法朱纮于御典候鸟星之仲月辟龙鳞于上腴祥应豳诗祈嵗功于土谷疑生鲁礼罪越命于金章甲即非辜击之可也且援枹而进声坎坎于田郊嘉粟伫登福穣穣于嵗报司察此举未曰合宜甲之不伏固当其理  

同前　　　　　　　　　　姚重成  

馌彼南畆田畯兴至喜【`一作饎`】之歌平秩西成丁壮起务农之事国家风雷顺动黍稷惟馨幸春籍于三推伫年登于百谷野鸡五色先呈必稔之期铜鹊再鸣即告将豊之騐千箱万庾实所荷于圣人土皷污罇徒有祈于田祖况祠祀礼也考击脩焉司察即是妄称惟甲固应无罪  

粪田判  

或以斋月屠犬县科杀生曰为轻爂【`孚照切见周礼轻爂用犬`】所用  

对　　　　　　　　　　　卫　棻  

三壌克辨兆民允殖必广地财式崇土训载芟载柞爰尽力乎污莱既方既皁俾恪勤乎稼穑伊赵尔镈有畧其耜荒度厥功寔函斯活是以茨梁嘉积曽孙作庾于斯箱畎畆歌丰婺妇栖粮于滞穗率由兹道万邦乃粒眷彼草人兼脩稼政无忝厥职分厚塉之规靖恭尔司省髙卑之制虽阳和布始亟闻乎禁杀嗣嵗将兴必观其行令苟能成宪犬则是屠将周礼之彞章功均物土资汉臣之旧业事取粪田叶缇赤以陈宜相爂彊而有旨虽云斋月法欲爰加且八政食乃为先五牲犬实居后以牲废食其伤孔多弃犹务农斯利则博县道书罚诚为昧礼或者张皇冝其窒惕  

同前  

春鳸促农黎人务穑用冝穜稑取化原防苟硗确之不滋将彊防之须粪或以今兹斋月言叶上春东作乃兴咸持钱镈南畆斯馌必渍蕡麻时【`疑作待`】噐所以劝民兴锄由其阜俗我疆我理庻防芃芃之秀或耕或耘思播茫茫之迹九天取欢于嵗稔十千期给于公征贪我上腴陷兹中典且农为理本法在禁弛有利轻爂诚冝重谷何击之屠犬而谓杀生应稽诸草人将勤浸种县司丽法讵曰优农或且犯斋期于宥狱  

同前　　　　　　　　　　赵良玉  

国着九赋农分三壌将助鸣鸠之稔是同磔犬之法时惟上月德在发生爰取则于周官遂兴功于鲁胥使我疆我理开膴膴之郊原如京如坻蔼芃芃之稼穑艺或若此业乃可慿彼何为政义守常典徒严止杀之方岂曰利人之术且成物之急济时攸重苟能敦本孰谓不经礼合时冝尚发犬羊之叹农为政本爰停屠杀之罚  

同前　　　　　　　　　　袁自求  

地邑人居必叅相得乐功劝事然后相亲不易之田畆百而尚逸再易之地倍三而犹倦漆林之征轻重是舛园之税等差斯别欲均沃塉必资改更故载芟载柞泽泽其耕不稂不莠芃芃其稼且轻爂用犬彊防用蕡在礼经而可遵于宪章乎何有禹贡成赋标乎上中之宜周籍立规备设牛鹿之制况明君为政动植以安田祖有神螟螣不作科之屠罪恐涉流言宁益国以利时岂弃人而爱犬食旧德能保全而不懽【`据讼卦注当作怍`】田有禽利执言而无咎小狐汔济未出险中即鹿无虞徃而见恡刑云不滥君子尽心有孚匪终涣汗何惕  

命农判  

得习壌常命农夙驾桑田采茅为索人诉遇雨不充其役  

对  

为天者食分地而利惟兹习壌命彼老农庻夫四体克勤三事就绪廼脂车以秣马及零雨以星言芃野是临桑田攸税冝其荷蓑荷笠载惜光隂尔茅尔绹不亏昼夜何乃当既泥而自废假若濡以为词使七月遗风将乖陈业三时务穑有阙成功既不昏于作劳诚可绳其惰役  

同前　　　　　　　　　　博怀海  

农为国本本固邦宁人生在勤勤则不匮爰以习壌夙驾命农匪鸡则鸣已驱人于里巷白驹未照方执耒于疆埸克始克终惟掇惟采绵蕝岂礼仪之用缩酒非祭祀之须彼茅所资桑田为事时若见夺不利于人宵尔索绹惟彼南畆田畯至喜意在东臯将以息末取源还淳反朴致君于尧舜贻厥于孙谋农人性未适时智非及逺苟徒沮事妄作薄言岂遇雨而可慿欲将雪而无理  

学耕判  

得甲于善田者学耕种养苗状后期里父老罚之云告力牛少无以趋事  

对　　　　　　　　　　　杨　暕  

惟农望嵗勤穑则稔彼夫失时不畜何获苟无备于噐用实谓惰于作劳甲之务分寔亦敦本同我妇子归田畯是司闻于仲尼善樊迟学稼祈养苗之状将尽地之力惟先畴克服何后期有差虽毕逹余萌行春已膏乎隂雨而不穑招刺有秋胡取夫斯箱小惩其宜徃诉谁听况犊惟不佩则尔牛足余人有耦耕则我农可理竟不趋乎时泽固难免乎罪戾  

同前　　　　　　　　　　刘　贶  

唯农是务经国之令典日服其镈长人之美训皇上躬耕千畆仪刑万邦天报嘉祥风雨时若人惟善诱逺近咸劝甲也思赵过之有诲比樊迟之请学爰属农政条兴土膏脉起家徒四壁文无五牸是藨是蓘既失于协风或耕或耘载愆于零雨实差龙见之序谬以牛少为説汉史着区种之术唐臣首代田之教长沮故事则非假于服箱胜之遗文亦无资于辗既推司里之禁冝处惰农之刑  

圭田判  

得甲受圭田所由什一收税不伏  

对　　　　　　　　　　　郑楚容  

禹别山河周开井邑诸侯建国锡土之义载光大夫称家食采之文攸着甲因门绪得赋圭田传冀鈌之封袭耏班之赏外繇取给私室是殷虽居五等之尊犹均什一之税县司情以【`一作深`】奉法志在优人庻贡赋之取均冀上下之攸利权豪罔避贫弱是优所俾无得其人今诉诚难为理  

履畆税公田判  

渭南县履畆税而御史劾之曰公田不善恐乏军储  

对  

兵惟静难食以聚兵傥嵗计之无虞必军湏之不继县司以职其日给科彼仓储薿薿公田嗟不登于晩嵗嗷嗷士卒虑县罄于糗粮厚敛之旨岂坐于冉求盍彻之税己闻于有若情非徇己事或从权请霁霜简之威庻获雨田之稔【`一作庻叶国经之体`】  

不受征判  

甲有赐田不受征税  

对　　　　　　　　　　　王智明  

王者制田庻人计畆徴孟子之説彻故难移读公羊之书禁皆不可然则食土之子与执圭之人按籍既有常法加田固冝不税此乃行古之道诚非今之宜甲之所执或未为允  

同前　　　　　　　　　　贺兰贲  

分画郊圻敬愼封守必正其经界均其牧井故上行其理而下得其和虽分制之有常盖贵贱之异等夫畆不税所以备公私圭田无征所以洁禋祀理具昭著礼有明文岂以伐氷之家同于击壌之伍甲之不受诚谓其宜  

同前　　　　　　　　　　卢　禧  

农之制地征不过籍徳将见优赏莫为税伊甲也之介福承贤者之余庆树勲公家列爵王册既未封于列土方受赐于加田爰及后昆克奉先业责其徴税徒称聚敛之臣守以莫从是谓博通之士请依周典无挠戴经  

同前　　　　　　　　　　卢　象  

惟甲受兹明命允膺旧德公侯之勲着在盟府恩泽不泯传之子孙锡圭田以厚贤在王制而无税徴斯什一颇涉无稽之言议以三章终发有孚之讼  

同前　　　　　　　　　　李乔年  

王者之制加田无征盖欲崇徳厚贤安人薄赋眷言彼甲王室作藩既褒德而受圭亦班朝而锡壌且什一而税周之通法缗筭是资汉之旧典万姓殷阜中外康宁有大夫之家尚苦于征税法令爰着不稽旧章片言可折斯之谓矣  

津吏告下方伤水判  

得津吏告下方伤水请毁左右堤水工丙固争  

对　　　　　　　　　　　魏　烜  

决河之虞备闻前载隄防之设厥务匪轻故得其冝则俗除陻垫如失其道则人受沉沦由是禹得珪汉陈白璧古来所愼宁其怠诸且将毁右隄则左隄不理下方之弊为患将深汉代成规自宜遵奉不逹旧载昧于物宜轻此毁除未闻其可水工之议谓得通方  

同前　　　　　　　　　　梁　渶  

逺通漕引近切河渠拥左右之连隄随浅深之积态属流水之至长河杳起桃花淼淼实类迷牛之阙【`一作开`】竹箭滔滔方比凿龙之迅委输无限伤害为虞既为长堤固全岂使下方伤水导之则可毁之匪冝无从津吏之言请依水工之见  

同前　　　　　　　　　　郑遂初  

九土之冝髙卑异等百川之势面背殊源所以堤设沉薪以防其溢河流酸枣竟被其灾今者津吏所陈水浸方盛请毁堤而取便遂抑强而扶弱考古頺倾之异前后乖奉之冝未爽河渠之篇深荷【`疑`】沟洫之记工人有诤即事虽通请更辨于今刑方可遵于古典  

同前　　　　　　　　　　卢韫价  

覆釜遐源滥觞遥龙门激浪飞竹箭于千里马颊惊流拥桃花于三月尺波不住素序或临雾逐牛迷查随客至维舟不易航苇称难洪涛之委无涯下方之伤遄及隄防是制啓塞随时固之则两伤毁之乃防美津吏宅生禹迹行偶尧封名厠水官位居河右使廽天之浪遥注百川溅日之波滂流九水工末品真买公心筭垂栁之悬堤借瓠子之成咏虽守挈瓶之智还贻胶柱之责依津吏之请杜水工之疑不俟终日于是乎在  

同前　　　　　　　　　　李仲和  

润下斯弊漂流是虚欲崇堙塞必借隄防津吏以下方致灾冀应除毁水工以长堤作务不可依慿竞有两端事难防允请辟千里无亏五词则拯溺不待于规行闻诸徃説而塞川颇类于防口得以今辰方见河渠之书自闲标凖沟洫之志以防规模左毁则右伤右伤则左弊左右俱毁便沉下方津吏之言虽陈水工之志难夺既不合毁咸冝告知  

军士营农判  

得丁上书请令军士自营农隙而教战节度使称疲兵于陇畆缓急非可用也  

对  

先王教人必资农本诸侯振旅实因事隙苟法度之不率岂黔黎之克安彼丁以阜俗为心类夷吾之寓政节度以疲兵是恤爽充国之嘉谋昔楚宋理戎尚反筑耕之士魏蜀坚壁犹分上下之军方今九服賔王四夷即序冝脩文以化俗岂黩武而屯师既车书之大同何缓急之争用两端之要片言可知  

税畆多于什一判  

得县官税畆多于什一御史纠其増赋敛诉称尽供军旅二犹不足  

对  

当官而行必议徴敛赋里以入冝均有无政或违于小康税乃行于大桀是以我疆我理分上下之田有国有家建中正之术不是过也皆将取焉伊惟县官昧尔为政诚合酌于古训量其经入使谷不过籍人斯乐输今乃将多徴于前复重敛其后所谓莫益或击徒闻浚我以生虽亿兆是谋用给如貔之士而徴求失道宁忘硕防之诗且九年之储常闻冨国二犹不足匪曰能言请从避马之绳庻叶公羊之训  

## 文苑英华卷五百二十五

宋　李昉等　编田农门二十二道  

劳农有阙判二道　　惰农判三道  

弃农判二道　　　　居防惰绩判一道  

均输田判二道　　　田中有树判三道  

易田请加倍数判一道　给地过数判五道屯田不开渠判一道　屯田佃百姓荒地判二道劳农有阙判  

冬劳农大酋有阙主司纠劾诉称六物未备  

对　　　　　　　　　　　阙　名  

昔在后稷躬稼宣王命耤用天之道因地之利率先以劝敦本斯在是候春鹒初飞馌彼南畆秋蝉已噪获乎东臯顺月令以迎猫伫星廻而合蜡八政罔忒九軄攸序搜粟多乎敖廪典农蓄于京坻以备荒札将御防馑而穰田满篝岂用淳于之哂载肴入野常闻王丹之劳惟彼大酋是称司醖徒学杜康之艺有仪狄之軄陶噐必良工善其事火齐式序軄司其忧和羮既用于盐梅合礼必资于麯蘖六物未备胡不及言三农既休忽此阙礼使上农空迷于帝力大酋合寘于国章  

同前　　　　　　　　　　张荣问  

葢取诸益乃九扈之资始仰法于旗【`天门文书酒旗星去极七十七度`】亦六齐之攸作国家制事利物顺时设教诗土鼓不忘旧章饮酒劳农聿修前典属务毕南畆嵗居北陆司穑无事索绹以居维彼野人草笠斯纠我皇流泽既一弛而一张农夫力田必强饮而强食俾乎老物是息畯人醉止百里以洽一国若狂瞻彼大酋掌此公酒既盎缇之有阙云秫稻之未备人而是纠方事毕修軄司其忧必作事而谋始欲求无咎岂惟刑之可逃  

惰农判  

甲有田不耕被罚三夫税粟以质剂致人甲告旅师施惠散利法司科旅师罪不伏  

对  

敬授区分经邦所重畯农懋力纬俗攸先行夏正于东郊黎元不惑歌豳风于南畆田畯知劝逖览藏书率由兹典乙逄昌厯甲预尧封玉烛时和无闻于劝励金刀产匮罕见于筹谋异楚客之逃名耕耘不嗣匪梁岩之徇节藨蓘何施行有察于农功遽见徴于屋粟质剂爰致投告旅师施舍未忘贻刑司败采周年之故事颇叶常规求圣日【`一作防`】之明科稍乖通典但以薄言未息被罚犹嫌简孚五词详明八辟待穷根柢方寘彛条  

同前　　　　　　　　　　仪崇哲  

三推贻训昭贲于天田万井开规发挥于地利故五稼庭硕成厚下之道四甿阜滋得奉上之绩甲圭衡贱彚农保浮生青郭无起伏之田緑野有菑畬之地爰稽版籍旧【`一作应`】列郊封匪蚕而衣着于前诫不耕而食岂免复科且甲异啬夫师非田畯瞻惟惰窳不勤百畆之劳空致质剂未舎三夫之税讼旅师之散利以避罚而尤人美【`疑`】合劵以免科终饰非而为己眷兹甲罪宜峻刑章惟彼旅师请从寛典  

同前  

九扈分官四星垂彩废其业则金汤莫守修其本则礼节是兴故晁错献书每论春稼仲舒上防特説秋麦人之天也其可轻哉甲有良田从来不垦佩犊之风未革维鱼之夣岂成以粟输官自贻重罚輙将施惠遂有薄言然而周览经史备观贤哲汉臣散利不见贻辜齐客市义无闻结怨欲加严罚不亦难乎甲告诚是妄陈旅师请从寛宥  

弃农判  

乙农家子弃业从戎县令捕而科之词云征税繁重馁在其中苟图庇身非弃本也  

对  

三农饬力九糓是资田祖报以斯箱蒸民由其粒食乙辍耕垅上擐甲戎行弃带经肆力之勤务投笔徇身之计遂使经行靡望委防笠于中田尺籍移名闭蓬门于故里父耕子播亦足庇身君义臣行如何弃本而乃昧洪范之先食决逐剽姚黜素王之去兵轻逃力穑徒托词于冻馁终难逭于刑宪且县尹之职乡户是司观惠偖于字人定否臧于襁负必也税符大桀咏减唐尧坐琴堂以素飡带墨绶而尸禄自宜禠服宁止免冠待穷两造之词聊举一隅之说  

同前　　　　　　　　　　张叔政  

农政之先戎事之大乙也业惟田畯流匪兵家固当不见异物岂伊敢有贰事属裔夷压境残贼犯邉谁谓百夫之雄且惧二吾之税退惟忧于馁在进或望于名成秦杨【`汉货殖传秦杨以田农而甲一州`】之葢一州非其事也定逺之游万里窃有慕焉誓捐中野之躯宁顾西成之业县令名当墨绶志在茧丝惟【`一作虽`】求化洽之方奚必禁人之犯况北虏欵塞西戎来王圣朝偃伯之日贤相冨人之时已见小康孰虞多难是知且耕且战荷戈非黩武之夫足食足兵释耒岂惰农之士欲令科罪必使正名  

居防惰绩判  

得甲居防不绩采访使责太守风化不着诉称诚耻之也是亦为政  

对　　　　　　　　　　　柴少儒  

先王垂教则防也宁戚君子立身必造次于是甲何为者焉知礼乎惰尔庶功隳我王化既称家而罕制复居里而无职且啜菽饮水乐尽其中泣血寝苫孝乎斯在何必厚藏醯醢效襄公之送妻自可薄尽有无同子栁之塟母忽而都阙未之前闻不绩无缞则周官之故事有裘勿服乃郕人之匪臧况八使观风澄清可尚六条旷职政化蔑如不惩熊轼之孰谓蠏筐之责  

均输田判  

吉防将均输地上已籍下人告不合  

对  

禹制初辟周疆肇建萧收汉阁益掌虞邦井田有差经遂无紊顺阳和以肃事映秋霜以毕力四时得业万邦作孚岂容吉防愚驽致心诬妄析言兴盗乱名改作革公田以入己自犯严科移私籍以安居不知天宪徃闻匡子今观吉生幸付司刑以议其罪  

同前　　　　　　　　　　樊　光  

大邦列土畀画有则齐甿分利割防必书苟非躬田无或编版功以受锡人其舍诸吉防摄生明代志事耕凿率情暗昧固贪井屋官未闻于三命谟亦乏于九功匡救本无封赏何有輙将均输之地以载充家之籍则羊蒇事今也虽存刘盆祝食此而安取既黩常典合寘常刑  

田中有树判  

乙有树于田中里人让之称在疆埸  

对　　　　　　　　　　　薛季连  

天官分政载师任土必均三壤以务九农乙则匪人其何妄作将有树于田畆诚害稼而伤农稽诸古经则有之矣考以今制谁曰其然里人有孚可以受服乙也非古宜乎褫带  

同前　　　　　　　　　　张　璜  

国有谟训人惟定居非周封之井疆异秦制之阡陌乙有嘉树森乎甫田上含烟飚下润沟洫擢本抽干岂彭泽之五栁负隂向阳等江陵之千橘此乃是地良羙繇条草木有滋稼穑看施馌野之劳益我公私见满如坻之积纵使羣木耸秀何妨百糓用成今则不废藨蓘况乎实在疆埸里人之让未知相土之宜司冦之局须寘赎金之名  

同前  

彼古制攸列塲人农祥之戒晨服先畴之畎畆乙偶昌运不知帝功是藨是蓘爰稼爰穑塲列蔓圃资蔬材靡芬芳嵗阜其用多稌多黍乃顾于中田优哉游哉坐矜于老圃果硕于灌或成蹊而则妨枳树于篱任为疆而何有里人不识轻为诮【`一作诘`】让徒肆无稽之言难投有戾之任  

易田请加倍数判【`后篇作授田判`】  

乙授易田请加数倍所由以非寛乡不给诉云三易以上  

对　　　　　　　　　　　敬　括  

劳役异等广狭殊制易固有数授惟从宜尔乙于何伊田是职衣夫袯襫徒思畆【`疑作敏`】以四支阙彼莱芜难望丰其五糓因而上请冀以曲从但务居塉之嫌莫原负郭之贵且一易再易礼诚举以加饶近郊逺郊义或随其众寡枝辞不已甚所未然  

此篇五百二十六卷重出今已削去  

给地过数判  

甲给地过数科所由曰更耕之田  

对　　　　　　　　　　　韩秀荣【`总目作明`】  

掌地之图辨邦之数分疆画野度土居民【`唐讳`】将以均其赋役一其征缮俾上下而为宜体硗肥而施法甲之所给类彼均人度以物情颁其职事我疆我理虽差百畆之田如茨如梁何乖一易之地且稽诸王制考彼周官当务审其徴求而克均其政令李悝为魏方兴地力之能管仲相齐式廪军实之要更耕而获岂昧随时受以功田雅符通典若科之罪勿使能殖  

同前  

硗肥异宜给授殊制苟夫田之可易在公道而奚爽惟甲奉其所主念此为农无怠无荒将陈耕凿之力是藨是蓘以期国家之利虽在勤不匮而处瘠则劳风雨每调莫覩如云之稼收获斯至空嗟悬罄之室徒逄时于乐土终叹乏于良田懐不足而是忧思鼓腹而何及观其所给察其所由在周典而无辜论汉史而何着惟农是恤于法何乖宁易地以丰财岂守株而防本更耕之诉据百畆而何伤过数之科在三章而宜舍  

同前　　　　　　　　　　蘓　偁  

沃土辜土厥有区分一易再易非无异制实资均政以利耕者甲有司也政实存焉因资地利之殊计若农家之请庶以通其劳逸齐厥等差实谓更耕克精受授孰云过数且曰守经古可明徴今宁有罚  

同前  

八政交修桑农为本六官致理冨教居先将取地财之生成湏辨夫家之沃瘠惟甲率是吏职行乎周礼我疆我理爰受授于三农如京如坻伫陈陈于九糓足使丁壮尽力污莱合宜何斯有功輙欲加罪若也闾阎栉比烟火星繁占天子之牛田废将军之马埓则当惟辨布政求是图况今邉鄙不耸流庸适至宜剪荆棘俾生稻粱劝农既任其易耕给地何限于过数庶从行古未可非今  

同前　　　　　　　　　　张　浍  

凡制农田是分地职家给百畆夫当一防矧伊所由慎乃厥事善相丘陵坂险能均地邑人居使一易之田加之以二再易之地增之以三葢居瘠土者劳则宅沃土者逸将更耕以获利与不易而方齐故俗阜时康以广数圻之外家给人足宁嗟十畆之间旷土既无代田是疋欲科之罪其名【`一作善`】有词  

屯田不开渠判  

甲当屯于戊巳校尉故地乙告其常行厌胜之术御史按云唯使丁开渠播种不伏科罪  

对  

富国强兵允资重种辟土殖谷必俟良农虽云因地之利无爽用天之道惟甲克勤稼穑受任军屯候正嵗之布和乃宣乃理及王之生夏或钱或镈遂使其茨如梁必周戊巳之地其比如栉不忝京坻之诗眷此屯功宜蒙上赏谁闻兴利之举翻招厌胜之讼然而六甲纪则刚柔异体五行统嵗禳厌分区苟获頼于柔嘉固无嫌于法术况丁也为役职此开渠虽决泄之诚劳岂苍黄而妄告仰稽古训甲则无辜旁酌人情乙宜致诘必若事非政要术异农祥请遵持斧之绳勿恕薄言之诉  

屯田佃百姓荒地判  

诸畿县置屯田佃百姓荒地主令复业请自耕种屯司不与县司执申若不还地人即却逃  

对　　　　　　　　　　　李　暄  

敬承畿县素匪莱田是中邦之庐伍为上农之井赋日者旄头失象狂冦乱华王师未赫国人犹恐是以苟安便地多出近闗惜三迳之就荒叹五沟之不树人迷可复土利宜敦等充国之大开时欣嵗足类信臣之广辟毎咏年丰今乃黎庶重迁归还乐土服先畴之疆畎守故里之松榆将持袯襫愿事藨蓘诚宜馌彼南畆劳乎东郊国本必于务农人安固在循业永言县执何谢屯司  

同前  

人散乆矣地广大荒开都护之屯田辟天子之县内且耕且战嵗取十千以饷农足食足兵武有七徳以威敌殊管氏之见夺异周制之不颁且运属中兴人多复业惟桑与梓诗人兴敬止之辞安土重迁县司敦仁人之礼请从地着之业无俾流萍之叹  

## 文苑英华卷五百二十六

宋　李昉等　编田农门二十道  

蜡飨不祀判三道　　授田判一道  

无沟树判一道　　　多田判一道  

工商食货判二道　　射田判一道  

名田判三道　　　　列侯实封判一道  

井田判一道　　　　田中种树判一道  

屯田官考绩判一道　　修隄请种树判一道  

秋雩判一道　　　　赈给判一道  

修耒耜判一道  

蜡飨不祀判  

嵗十二月有司行蜡飨不祀司啬迎猫而祭之御史纠云古之君子使而必报  

对　　　　　　　　　　　陆　据  

穷隂杀节流嵗云暮将举祀典必参故实无忘报本之始敬【`一作爰`】用伊耆之礼聚百物以飨息人大义为一日之蜡非赐能知瞻言所司是为之祭八神降止一国期集于焉观徳必也知古迎猫无阙言除硕鼠之患司啬不预且有若敖之馁虽祭能如在乐已吹豳而礼尚有疵人多叹鲁有鬼或爽诬神若何事乃违经傥受嗤【`一作黜`】于草服国有报宪宜见绳于绣衣  

同前　　　　　　　　　　郑　岑  

大司徒以物地是事小宗伯以人神是图我稼既同则田祖斯飨尔酒既防故啬夫载驰尧典授时羲氏成于嵗职鲁人将事宣父与于蜡賔二三有司是勤执亊奚不荐守自以速尤至如土反其泽之年水归其壑之暮必合聚万物而索飨焉欲使仁之深义之尽然后神不乏祀人亦报功今者所由实未敦古且藏氷以閟犹祭司寒何殒霜既成独遗司啬虽云迎猫而祭其如避马有辞且以徳勤人岂三施而无报以庸食防将一祭而未忘况主稼则人食田惟兽弃人与兽虽祭何为如或不有是神无足称者【`一作尔`】必也犹能为鬼不其馁而嗟乎主祠何其展事不如林放有问岂得季札无讥卒为汉儒尚见非于齐鲁未乖周礼何谬居于滕薛御史执法愚所谓臧  

同前　　　　　　　　　　侯上卿  

恤祀惟圣颁官有典三冬索飨以蜡昭报日孚皇泽非木赐之知嵗劝农功首炎【`一作火`】帝之奠所司恪谨成式厥图斯永豳诗土鼓且奏和音表貉昆虫固兹咸秩虽田恶防之食在礼遵猫以迎岂可独忘播时见遗司啬伊耆氏之作葢不易然大宗伯之听孰云能守御史以冠雄鐡柱纠缪是彰彼以口异金人餙词犹费徒称君子必报曷若明神处前古而强援使亦奚据请从白简以奏彤廷  

授田判【`已见五百二十五卷`】　　　　　敬　括  

无沟树判  

得甲掌亊所司劾无沟树之固云任其财器何用劳人  

对  

庶官司局共为蒇事各守尔典无废厥职苟政令之或乖将防计而焉取甲理从邦教位列遂师甸稍县都宜分地域封疆畆不夺人时而乃阙四井之菑畬废五沟之种艺女桑不树见戴胜之徒飞夫田无征望窃脂而何啄既莫喜于田畯又非成于穑人尚阻农功孰供兵器焉见不劳而逸无业而居虽有爱人之词难恕失官之罪  

多田判  

丁多买田至四百顷极膏腴上贾他财物称是御史纠之云天恩数加赏赐不是赃贿  

对  

丁家类封君田成永业是称近甸亦曰膏腴资货乃兼于中人沃野自登于上贾义殊不穑颇谓多藏道则恶盈志何自满必也徳均洙泗学究典坟专经述郑之风精义尽丘明之奥学优则仕道尊为师类张禹之置田殊萧何之遗子况称恩命岂等平人御史绳之终难纠结  

工商食货判  

得乙为县令授田不均科之诉云工食功商食货田故少  

对  

三壤异宜四人差给用惩末作示禁滛利乙任当抚字能率典礼以为播植务农实粢盛之备贸迁变业非礼节之本遂用均其利役别以等差类农家之一夫视工商之五口详夫周礼则异井田之制稽诸汉志是同平土之法兾以无而易有期彼竭而我盈各适所宜足见人而无党不相僣夺可谓政之有经诚徃诉之有孚将议刑而奚据  

同前　　　　　　　　　　李　觌  

给受有数田畆则差何患不均是亦为政顾惟彼乙亲物为务则三壤之典平四人之利以为用贫求富犹或慕于工商化有迁无讵均劳于藨蓘聿修稼政式赡农人防愆五口之商俾齐三倍之贾兾使通财易有资殖货以藩身寒耕热耘望丰年而润屋不均致讼且曰未孚罪欲加之今有辞矣  

射田判  

或人于京兆府射防田  

对  

三秦奥壤陆海良田原隰条分沟塍脉散泾渭傍润郑白防流荷锸成云决渠降雨秔稻漠漠黍稷油油无爽蝉鸣之期有至鳯冠之稔其地则上厥价惟【`一作弥`】髙凖丁而请则无妨废据勲来射交爽事宜理既不通地湏追夺  

名田判  

乙为列侯名田县道有司纠云既违新制请没入县官乙诉云虽已受封实未之国不伏  

对　　　　　　　　　　　李　丹  

舍爵防勲必由举徳抚封胙土皆以报功苟薄厚之失宜在短长而何据乙之所赏是曰通侯皆受名田享其生禄权立四夷之制不殊五等之差经界本出于有司赋税不阙于主【`一作之`】国未知所过徒肆薄言宁亏采地之名以益王官之邑宰之所理事或不然  

同前　　　　　　　　　　韦　建  

锡社启土开国建侯惟彼占田制无逾等瞻言县道未可裂封乙实无良不能幅利慙晏婴之辞邑虽谢能贤非丞相之出闗未宜加罪必也异萧何之穷僻同王立之占求则汉典可遵殷鉴斯在待于阅实方正爰书  

同前　　　　　　　　　　杜　万  

庸功制爵以国俾侯司勲是职太常是纪锡周官之彛器分汉家之茅土古之成宪今也则殊乙之所封义符分陜介珪入觐盛君子之威容家田无征备优贤之荣宠何县道之为僣宜有司之见劾徒用多言是为害政  

列侯实封判  

得甲为列侯以名田县道所由以违新制合没官诉云虽已受封实未之国不伏仰处分  

对  

五等防封三壤咸则其于疆里各有区分甲忝居列侯且未之国威仪有翼虽委质于清朝日月其除终望嵗于嘉糓爰在芃野是用占田将植油油之苗冀获芃芃之稼未侵侯甸之服且近蛮夷之郊于典章而莫违取县道而何害所由未详汉制恐夺齐人将欲入官无宁非法  

井田判  

得县申嵗十月入人里胥使妇人相从夜绩毎月课四十五功听其歌咏行人善之徇于路按察禁之太师以失职致词  

对　　　　　　　　　　　元　稹  

天廽地旋阳生隂息玉衡指孟冬之野促绩鸣寒金昴临短景之昏厥人当燠相彼同色【`疑作邑`】懋哉惟时戒坐塾之里胥稽其既入率同巷之众妇绩以相从素绪霜梁共纷如于永漏红光炎上俱省费于余辉夜兼功以日多日存课而年最若亷叔之劝蜀襦袴兴讴类古公之居豳茅绹斯诵故令风俗翕习家室乃宜有未得其所然或心伤而发咏则摽梅求吉编王化之音采芑懐征列雅章之内行人掌乎宣布载在搜扬得咏言于此邦将遐徇以遒迈太师典乐允被克谐之恭按察观风何为失职之禁先王制法宁罚有词  

田中种树判  

乙于田中种树隣长责其妨五糓乙乃不伏【`汉书食货志种糓必杂五糓以备灾伤田中不得有树用妨五谷力耕数耘收获如冦盗之至环志作还庐树桑云云`】  

对  

百草丽地在物虽佳五稼用天于人尤急乙姑勤树事颇害农收列植有昧于环庐播穑遂妨于终畆虽椅桐梓漆或备梓人之材而黍稷稻粱宜先后稷之穑茍亏冐陇焉用成蹊纵有念于息隂岂可侔于望嵗植之塲圃合奉周官置在田畴殊乖汉制既难偿责无或顺非  

屯田官考绩判  

戊为营田使申屯田官考课违常限省司不收辞云待农亊毕方知殿最  

对  

要防有期诚宜献状籍敛未入何以稽功戊也将俟农收方明绩用三时防害然有别于耗登五稼未终安可议其诛赏当从责实宁俾课虚苟欲考于嵗成姑合毕其田事虽贤能是献比要宜及于计偕而稼穑其难收功当俟于协入详徴着令固有常规农扈之政不乖兰省之非斯在  

修隄请种树判  

乙修隄毕复请种树功价有司以为不急之务乙固请营缮令诸侯水隄内不得造小隄及人居其隄内外各五歩并隄上种榆柳杂树若隄内窄狭地种拟充隄堰之用  

对  

善防既毕固合程功柔木载施亦将补败丁之亟请谁谓求隠椎之役虽终列树之思尚切有司见阻无备实难苟恡养材之资葢非长利逺求为揵之用岂不重劳当有取于缮完顾何烦于艺植且十年可待五歩足徴防在未萌着之先甲因而致用庶无瓠子之灾言之不从恐类匏瓜之系  

秋雩判  

得丙为宰秋雩刺史责其非时辞云旱甚若不雩恐为灾  

对　　　　　　　　　　　白居易  

居常授时政则行古恤人救弊道在从宜旱将害于粢盛雩难拘于夏景象雷是职不雨其忧苟旱魃之愆时虐既太甚虽蓐收之戒序雩亦何伤冀有闻于鹳鸣庻无虑于狼顾馨香以【`一作有`】感夕且望于月离稼穑其伤时难遵于龙见虽事乖鲁史而义合随时制锦执言是亦为政褰帷致诘未可与权  

赈给判  

得丁为郡嵗凶奏请赈给百姓制未下而【`集无而字`】散之本使科其专命丁云恐其【`集无其字`】人困  

对  

临邦赈乏情本由为国救灾美终归上丁分条出守求瘼居心嵗不顺成人既忧于二鬴公有滞积戸将饩以【`集作于`】一钟是输济种之成允叶分忧之政然以事虽上请恩未下流稍违主守之文遽见职司之举使以未有君命何其速欤郡以苟利国家专之可也恤贫振廪邓攸虽见免官矫制发仓汲黯不闻获罪请宥自专之过用旌共理之心  

修耒耜判  

得甲为邠州刺史正月令人修耒耜亷使责其失农候诉云邠地寒  

对  

教有权节业无易宜地苟异于寒温农则殊其早晩甲分忧率职从俗勉人天时有常农宜先定地气不类寒则晩成虽愆揉木之时未违把草之候正唯亷使何昧遗风纵稼噐之已修先成焉用苟土膏之不起欲速何为诚宜嘉乃辨方岂可诘其行古稽诸吕【`集作周`】礼修耒虽在于季冬训比豳人于耜未乖于正月责则迂也诉之宜哉  

## 文苑英华卷五百二十七

宋　李昉等　编田税沟渠门十八道  

什一税功臣判一道　　受田兼种五菜判五道为吏私田不善判一道　税千畆竹判三道徴什一税判三道　　　无夫修堤堰判四道修河堤不溉田判一道  

什一税功臣判  

得京兆府行什一税功臣不伏云赏地无国征  

对　　　　　　　　　　　卢士瞻  

禹贡三壤周颂九赋此为古制实曰有经且四方无虞法宜仍旧三邉有备正可随时瞻彼咸京是为上国拥山川之固防百二称雄开井邑之菑畬什一编税将期仓庾流衍斯箱发咏于诗人军国丰盈盍彻见遵于有若功臣何者曽不是思忘雨露之鸿恩有违上命矜爪牙以怙宠无入国征同彼宋人不修职贡类兹楚子阙荐包茅罚可寘于刑书讼何听于诡说  

受田兼种五菜判  

丁受田兼种五菜吏税之丁云在外田稼不善诣郡科吏吏固执合税乆莫能决亷察使按郡守令不行  

对　　　　　　　　　　　平　伾  

度土有众务农理国人力是借公田为居既八家而共资亦五菜而云取惟丁率常由已不迁见异守质抱瓮将类汉隂之夫闲居鬻蔬未减河阳之令相维彼吏而乃弗经既忘过籍之非将为履畆之税是同大桀宜刺小东且私田于人余力岂让吏之不恤稼乃无戒失官之谴已彰税人之理徒执季孙苟赋周典闻仲尼之言宣公不仁鲁史有糓梁之议吏而多僻守可论刑不能莅官何逃使按  

同前　　　　　　　　　　平超然  

择土制邑度地居民【`唐讳`】是分公私爰制内外食九食五【`一作外食内食`】制称上下之农逺郊近郊师有异同之赋彼丁何者实曰田夫四体初勤五菜云树既緑葵而白薤亦秋韮而冬菁但类潘仁用供朝夕之费同夫扬恽取给公上之求公田为居履畆非古考龚遂之政计口而畦读糓梁之书损庐以种稼则不善吏固应科既匪【`一作匪经`】大猷爰彰薄诉籍而不税虽固执而奚为分而无成于从政乎何有亷使所按谁曰不然  

同前　　　　　　　　　　熊季成  

度土居民【`唐讳`】使有宁宇省徭薄赋期于利物政之善者传不云乎惟丁计畆受田奉时供上周公之典斯在糓梁之志可徴且同居八家并种五菜取其葱薤既云救乏赒无树以楸桑诚得养生送死人苟利矣吾无间然此夫伊何多求是务不遵有若之盍彻徒事冉求之聚敛况庐舎自损田园将芜勤私自可以非人率礼无闻于税畆迷而不复过也必文以亏郡守之明宜允使司之举  

同前　　　　　　　　　　李黄中  

王者域人是制庐井丁之受地用给公私以耕以耘穷筋力于嵗月是藨是蓘容鬓于风霜犹防蓄以御冬虑艰食而为馑汉隂抱瓮殆欲忘懐于陵灌园庶乎自适虽屋粟兴税园廛有征而田畯急民【`唐讳`】已阙三时之务诚邦家有赋焉取五菜之供恐非民【`唐讳`】之未宜将责吏之为当还同履畆郡令谁可封行请效埋轮防使即当隼击  

同前　　　　　　　　　　李夷吾  

五土异宜三农是务井田肇启税畆斯均非无沃塉之差实为封疆之异顾惟田畯职在主农徴収虽合以时役使宜遵常典安得不供所职有紊彞章将夺三时之功用此八家之力俾务农之士东作期使击壤之夫西成何望必公田不善即过在夫人私稼靡登乃罪招于吏眷言丁诉理或有凭审听吏词义将未可今者百城滞讼八使举绳旷官之责自贻不法之名斯在  

为吏私田不善判  

丙为吏公田善私田不善或以议课不齐辞云非吏之罪  

对　　　　　　　　　　　康元懐  

阜俗敦本长财饬力三时展务九扈分官自公田而及私田俾我疆而丰我理千箱起咏伫美于诗人四体既勤孰慙于夫子当勤甿而有典奚议课以不齐丙也伊何职兹为吏任农均力未恤于人言徇公害私旋招于物议事颇彰于妨夺法难逭于科绳考鲁宣之旧章有同大桀徴糓梁之前志湏用小惩宜祥刑于士师盍归罪于田畯  

税千畆竹判  

乙家于渭川有竹千畆京兆府什一税之云非九糓  

对　　　　　　　　　　　姚齐梧  

度田居民【`唐讳`】因地制赋出不过籍汔可小康贡之无艺是称大桀相维乙也业乃齐民【`唐讳`】营营四时颇闻润屋青青千畆自比封君京兆以任切都城事繁供亿主家戚里无闻萩【`汉货殖传河济千树萩乃梓也后世谓萩为萧蒿恐合作楸集韵楸萩通用英华作荻非`】竹之奢比屋编甿何擅渭川之富俾其什一而税均夫播植之家事虽合权道恐非古必也税同里布征异漆林自可责以所宜诛其入观【`二字疑`】九土之法赋不同科四人之事业乃殊等今乃责非其有出不以地仆虽无似窃亦有疑  

同前　　　　　　　　　　李　崟  

专欲召灾蕴利啬祸克勤于俭庶曰式臧乙志在垂竿居于渭涘师计然之术耻回也之贫侈埒封君竹已遍于千畆富同季氏田不播于九糓遂使檀栾之质请擅利于膏腴耘耔之功不服勤于钱镈府司登夫众寡均彼有无爰度百夫之田用収什一之税诚谓薄赋轻敛人无桀貊之謡缶米稯禾国盈流衍之积自可贡其艺极弗犯有司岂得莠尔烦言以成无妄曽谓鬻货不如农  

同前　　　　　　　　　　衞　俌  

生民【`唐讳`】异业近郊制赋以物地事将均土法惟乙何人卜居渭汭临川垂钓未坐太公之茅緑叶翠茎且多子猷之竹况梢云千畆栖鳯五毛岂是齐鲁之桑还同汉蜀之漆颇为润屋咸曰比侯京兆救时什一之税奚爽乙之无理九糓之诉何为  

徴什一税判  

长安县徴什一税百姓诉云取已过半人将不农县官云恐国用不足  

对　　　　　　　　　　　髙　果  

眷彼长安是称辇毂询于百姓赋彼三农倘储廪之未供在畆而攸给稽诸鲁史什一税而可徴咏彼魏风三百防而斯取是为盍彻未抵彞伦虽过半有词且悲杼柚而官惟恤隠冝窒盈庭如或水旱不时藨蓘无取嵗莫资于稼穑人必虑其流亡则彻田为粮尽输王府而赈廪同食犹饩疲人将循古而知方亦从权而未爽  

同前　　　　　　　　　　庄若讷  

秦雍皇居田畴为上若年有丰耗税则等差相彼老农聿求多稼勤其四体庶彼千仓必也如京如坻无废周公之典然而不足与足何耻鲁侯之问县司虽守文不替诉者亦举直难违豆区之量必均过半之词自息  

同前　　　　　　　　　　房　说  

务农重糓彻田为粮布教颁常示人以信不足于二且异鲁侯拾而籴三非如汉吏况决渠降雨神臯奥区既称百二之雄何辞什一之税殊大桀而小桀且如茨而如梁杼轴其空则吾岂敢膏腴兼倍于尔何伤徒谇语以无稽湏甘心而受谍抵欺赤县曽是迷愚家财若不助邉军实如何取给诉云过半诚为罔上之人又曰不农恐渉要君之责载翕其舌无厚尔顔  

无夫修隄堰判  

河南诸州申无夫修理隄堰请与之平价仍免外徭省司以为与平价则官无所供免外徭则公事废阙不之许州诉人实阻饥恐不及冬成至春复桃花水为害  

对　　　　　　　　　　　元承先  

备预不虞古来善防随事兴理今亦宜然于廓长河邈界中国来万里之外歴数州之间荣光载浮竹箭长下千里作曲呈瑞马以出图三日成霖或迷牛而为害永言诸郡夹河之壖尧水屡逄娲灰未正【`疑作当止淮南子女娲积芦灰以止淫水`】俾太守沉马空竭精诚将军负薪犹劳太息则必土功展事金堤爰起匪用齐人之力孰免为鱼之叹恭闻汉事以蠲六月之徭大哉圣朝实平百姓之价公家之事知无不为苟利于人胡为不可省司所见未窒盈庭之辞州诉宜从可塞如川之口  

同前　　　　　　　　　　郭尚温  

使人以时不夺农务前王令典歴代通规顷属月离毕星天作霖雨縁河诸郡水害方殷王尊之祭徒诚阳侯之怒无息是隳堤堰乃请修营动众兴功虽不违于九月免徭酬直或大优于百姓握兰则两停俱废恐未得于随时剖竹则二事兼全【`一作行`】亦颇同于太过况频遭垫溺人实阻饥若不冬成必贻春虑理湏折事遣合宜则丞相无壊陂之尤将军免负薪之苦  

同前　　　　　　　　　　刘　闰  

邦宁本固书称经理之方虑始乐成昜着变通之义且河分南北境控青徐壤杂下田土为上赋荐逄尧水乍阙殷储感发于中思索其极顺时令庀工徒版筑爰兴堤防互设崛然特起同断岸之孤标的尔殊形状屯田【`一作云`】之错峙期于永逸汔用小康望免外徭式酬平价州将当抚循之寄顾瞻黔黎省司应出纳之权爱存府库俱为奉国咸是循公探源君混其淄渑防理颇别于泾渭何则虽言营造本资其井田徒谓缮修未起于桑梓力常有限徭或可蠲役靡逾时价无冝给是则上省劳费人忘阻饥无阙于农不于素纵使堤踈瓠子不复兴歌浪起桃花谁能为害  

同前　　　　　　　　　　孟楚琼  

五材并用水徳灵长八卦裁成坎宫流润银河有飘查之浪金堤苦悬米之忧汉书以沟洫兴謡史记乃河渠发咏防导得理编甿以宁眷彼诸州是称修葺堤堰纵横瓠子湏切黎人阻饥匏莫食逺由兰署庶救梅林何髙见之不同而平价之无给夫则非人莫可人则非食罔存数日暂劳犹宜不许累旬重役焉可阙如官供尚且云无私备奚能取济况国家无事主是唐尧河内有仓吏非汲黯但使凖格兴役何必申省拘文公课自有常程令式宁无旧例免徭请价义窃惑焉  

修河堤不溉田判  

乙主河隄郡守诘其不以溉田词云亦有以据  

对　　　　　　　　　　　唐南华  

长河千里圣主一清汉帝宣防犹负薪于瓠子王尊东郡尚坚立以安人所以河公不仁时闻泛滥主司有事毎见堤防葢却畧于石门亦摧杀其水怒傅以客土将全其邑居聚之淇竹实拯以昏垫常流不弛于正道泗野宁浮于齧桑谅巡植之为功奚褰帷而见诘必人同郑白食我京师或且溉而有余何屯膏而不作均夫邺令招不智于漳河异彼武安顿遗利于鄃邑良能沃野义在随时请据河渠之书无忘沟洫之志  

## 文苑英华卷五百二十八

宋　李昉等　编堤堰沟渠陂防门二十三道  

稍沟判二道　　　　菜地判一道  

清白二渠判六道　　开渠判一道  

毁濯龙泉判六道　　陂防判五道  

河卒判一道　　　　请塞防门判一道  

稍沟判  

甲通稍沟三十里主者按兴役不申甲云水潄之不合申  

对　　　　　　　　　　　郑　昭  

先王之制庐井有伍爰自浍畎逹以沟洫拯下人之垫溺变彼汾之沮洳故河渠式修焕马迁之典衡漳既导羙夏禹之绩今甲之所施用酌前训不资穿凿坐防通引顾源流之所触望平畴之有艺况承兹水潄罔殚众庸同史起之利人类王尊之济物遂使苞萧发咏无浸彼之虞汾浍兴言多流恶之美既称禆益闻此损费自可旌其殊效劝彼异能岂宜按以不申加之底戾但刑期不僣令着明文役且不满千夫法难从于五罪既不合上请即宜原宥  

同前　　　　　　　　　　汤履氷  

甲义恤菑畬志殷沟洫惧襄陵之荐及稍孽攸通稽濬川之前闻源流遂逺当以崇朝其雨高岸为谷无劳役之事济稼穑之艰里则斯遥功则其倍泾泥是沃俄分数斗之謡韩工已成良开万代之利嵗自便稔邦由是臧异东西之见分宁嗟别思殊刘项之有割是悦昌期潄而不徭足以嘉尚决而非役奚用申为粉署将绳恐渉察泉之义白圭思复冝从因水之词  

菜地判  

甲为匠人于菜地制沟遂广深二尺为度所由劾功少诉不违理  

对  

十地分宜顺其髙下九夫为井列以沟洫式备水泉之害将损壅塞之虞利以生人成其务本永言经典实着广深自畎浍而陈规及园而不紊守之勿失敏则有功惟彼匠人诚为尽力审断径术善相邱陵设夫间之小沟明遂上之有径水势地势因而用焉善沟善防斯焉在矣二尺为度殊其不法三农取托乃亦有秋方黍稷之离离见流波之活活决其行潦逹彼巨川庀度功程规模曲节即和夷之既艺岂陵谷之将迁樊迟学于孔丘自得老农之术哀公问于有若宁有不足之忧纵彼公田何妨稼穑况兹菜地已辍耕耘将为功少取科实为淫刑以逞十门呉堰抚昔事而无慙三章汉条因兹躅而当逭  

清白二渠判  

得清白二渠交口不着斗门堰府司科髙陵令罪云是二月一日以前  

对  

清白二渠其来自逺善利万物闻诸古昔故防沟若雨荷锸如云利彼秦坰兴功郑白虽垦凿南畆人歌日出之功而翘望西成不假月离之润所以毎加修葺式建隄防各有司存标诸令式髙陵令以迁鸎入仕翔鸾布徳宣风百里早副天心管辖二渠正当交口欲加门堰谅有前规即此经营非无徃例但以金堤柳色未变新枝玉琯葭灰尚飘春雪节未逾于二月事不越于三章府局论辜窃以未可欲加罪也其如词乎  

同前  

沟洫之宜隄防是急惟禹尽力乃安生人自郑渠来兴秦壤増利清白相映云天并开稻粱交隂雨汗俱发东风适降南畆初勤晓波犹防春修未遽县令以恤人从术计役乗闲虽蛰户惊飞方期伐木而斗门议立且恐劳人未为瓠子之决欲后桃花之水府司按职体要俱懐听风俗于初闻谓弦歌于未理诚以溉灌无阙经营有图岂乖蒲宰之明当寛栁惠之黜情存审慎可适随时  

同前  

三辅名区千里奥壤决渠为雨荷锸成云衣食之源见资于畆桑麻之地实頼于沟渠故隠于金椎沉之石揵【`见汉书作挿非`】用防飘梗爰备垫流县令职在字人化兼驯翟用遵常式或未成规良以秋潦未収且疑于瓠子春流讵泛未虑于桃花修葺既非后时府科何其速耳请从按记愚谓合宜  

同前　　　　　　　　　　刘仲宜  

殷俗富人实惟稼穑分疆列土必假沟渠白公入秦卒兴泾水之利史起居魏大引河流之溢信衣食之是资知珠玉之非贵理宜顺时役筑作制隄防惟彼髙陵地称三辅瞻言沃壤良由二渠完谨苟亏畜泄乖用必贻罪戾何以逃刑且如雨毕除道既候于天时水涸成渠再编于月令斗门不设交渠未修功虽阙于千金时靡过于二月遽即科殿恐爽防平请从矜释谓合通典  

同前　　　　　　　　　　薛　霁  

导水东流百川归海甘泉北对二渠交错灌注不息黔黎资上善之功奔泻无穷生灵得下润之广郑国创业白公继焉秦兼十倍之资韩得数年之力决渠降雨不待商羊之歌荷锸成云宁假飞龙之气理合克奉时令谨塞隄防水潦盛昌惧有奔突桃花泛溢増修及二月之前瓠子无【`疑作兴`】謡流润安四人之业县宰歌缉化鸾雉添祥雷震一时风行百里遵乎令典诚未失时见彼章程不罹其咎有词难罚无滥斯人  

同前　　　　　　　　　　刘　晋  

作利生人实资水徳至于泛溢或以灾成故立彼隄存夫令式虽墨绶为化不愿于劳人而黄潦或涌益深于害物况作事谋始合用于农隙启塞随时岂待于春仲论事乃拙于为政语对何闻于有司堰既不立于千金刑亦安疑于两壁郡侯所诘然案科条  

开渠判  

岐州刺史马囬奏开渠与人相假贷嵗课不时入执事以为劳无成将议裁贬  

对  

蒲宻之化郑白之饶沟洫可以立人秦汉斯焉定霸豳风载陈于王业瓠口深着于甿謡故典农中郎明济河于兴废搜粟都尉定邦国于锱铢眷彼循良义存俯企马囬中和践化右翊班条以为邺下墱【`都俊切`】流功成于冩卤南阳疏畆冨埓于京坻虽开凿方勤而清闲毎就假多慙于邵父终有协于倪公傥秋蟀春鹒人乐疲于力役杏花菖叶农靡阙于耕桑输税若或先时菽粟何妨殷积祥刑议狱讵曰攸宜  

毁濯龙泉判  

舆人毁濯龙泉或失其利杨氏因形胜兴废业邑人诉劳役不伏事  

对  

因兴立功就败成罚天之所壊人莫能支泉既称于濯龙歌未闻于黄鹄是为废坠匪克修平则当程以土功议其逺迩同夫邺令舄卤更生其稲粱嫓彼秦人荷锸能降其云雨若乃虞薮泽之利述形胜之由非曰子来惊【`一作似`】乎虑始无有犹可【`一作传`】勿对其庸  

同前　　　　　　　　　　李　翥  

秦起曲江之沼汉兴濯龙之泉或因山壅流或平地出水皆导逹沟渎修利隄防竭役费财穷侈极丽今国家罢苑囿燕防之所为农桑禾黍之塲浸彼稲粱实我箱庾事失业废其何可知杨氏用因其资大兴其利非直务尽地利葢亦诱人归本我疆我理既叶农夫之庆载劳载役徒使邑人有言  

同前　　　　　　　　　　裴春卿  

水徳利物在乎泉源农功以时资于灌沃必欲壅畜无泄将以源防有用舆人何者輙起讼于沤菅杨氏不争更有兴于负锸讵谢王尊之堰重开方进之陂既以乐成何徴役本  

同前　　　　　　　　　　蘓令问  

濯龙之奥泉源交属杨氏因形以利物舆人舍旧以谋新且河渠列于八方沟洫陈于十志类百工之居肆同五行之废一提封既设润下是资宜命水工鸠诸薮泽以文无害虽讼何伤邑中之黔实兴我役汝南之鹄亦着人謡物之常情难与适变同源异口史起尊其前刋石表界信臣旌于后苟利于物何恤于言既无稽于简孚终有慙于割断待资阅实方定刑名  

同前　　　　　　　　　　房　宻  

泽国之政川衡是恤止以潴防均之沟遂畜彼雨施错兴水物将废业之不修岂分地之为利虽舆人之讼中则可毁而两鹄之謡据闻当复候天时而润泽成我濯龙灌秋水于涘涯谁其辨马与人为利其利则深仍旧为功其功益【`一作葢`】寡劳虽是惮讼则有孚何者伍其田畴初结怨于东里遵彼溉灌终见美于西门乃谋始而获尤方乐成而久次此而为罪夫何劝能  

同前　　　　　　　　　　屈突湒  

道逹沟渎濬利川源允符礼经克茂邦政启塞苟失艰荒荐臻惟彼濯龙称善利物不贵离毕之泽惟俟决渠之降奚其毁败讵润沟塍遂使彼黍离离竟无成于东作我稷翼翼岂有収于南畆而上膺帝泽下亏甿业伊舆人之是除同汉相之斯废杨氏以量彼地势度兹土宜兴继絶业如何不可既月长而日引亦暂劳而永逸邑人之诉稍乖常典此而不罚谁谓其宜  

陂防判  

甲秉权决去陂水人相传云有两鹄言陂当复甲以惑众云饭我豆食羮芋魁科不伏罪  

对  

秉国之权非贤奚可因人所利君子不夺甲为政者异于是乎以为畜水不流竭之何害岂知旧防是要罢之或损且川浸薮泽殖物于是乎生蒲鱼稻粱为利于是乎慱齐人理国职此之由溃塘涸源过孰斯甚葢藏或寡纯固则盈割鱻厌粱空思于旧贯饭豆【`一作菽`】煮芋奚取于托【`一作讹`】言愚谓载以既陂政可遵于夏训废而兴谤事无取于汉臣此则有过能改彼当内讼自直无徃不复传者何伤聊以抒忧未为惑众甲自不典人无匪彞輙欲笞之末由也已  

同前　　　　　　　　　　樊　晦  

开物议制兴化优人务先适时权贵合道甲为正典欲遵救决其泽障成我井疆冀茨梁有作藨蓘无嫌何己日未孚率吁斯戚然在厘变俗必观习土与其芋羮豆食黄鹄兴謡曷若池阳谷口白渠作颂自邑告命当反古以顺今代天救人奚愎众而从已谓莫益或击湏移辙知方成既无终徃何难复虽闻言不信将降戾乎齐甿而有怨是丛请惩忿于鞭朴  

同前　　　　　　　　　　任　璆  

纽金曵组贤不兼利决水窒陂权曷由已伊甲开甿洗务无闻史起之功鸠薮牧臯习为翟进之理俾初汪万顷隐长天而不见载翔千仞下髙风而有言评其放纷固将必复而草木震色犹失其润况舄卤偏溉孰不思肥寄黄鹄而遗音实蹲鸱而犹美且受羮含菽利不天来委畆宿粮事资陂涨今夺众水不及私恩是曰残人何以富俗更収威也能无辞乎与其秉权以求利曷若乗禄以自驭请遏其清畆之流罔我宜鳞之所  

同前　　　　　　　　　　裴　鼎  

天生五材水善利物且溉且粪长我黍禾为隄为防制为畜泄甲秉国钧轴作人父母可以兴利除害仍旧贯以从时岂宜违俗变常归【`疑作师`】乃心而改作使或者相骇讹言不惩托黄鹄以兴词冀洪波之必复鸟鸣亳社抑有前闻石言魏榆斯无可采昔田畴是辟歌郑卿之遗爱今羮芋兴謡嗟汉臣之不轨缅想翟公之防安可效诸窃详寗越之鞭非其罪也  

同前　　　　　　　　　　于季重  

政在利农人惟守业顺其事者莫不胥悦变其旧者曽是兴謡惟甲国均是秉具瞻斯重永言沟浚而新见谋水旱不资燮理而成化人天可望冀敦劝而有秋然则南阳之陂自滮池而为洼泽邺旁之水因舄卤而作膏腴是泛是流俯云雨之攸润我疆我理栖豆芋之余粮方进不忘于前踪白公且同于斯类此则有益于国专利而行未可式礼苟愆更从人欲陂兮当复聴乃舆言惑众论笞责则何甚黄鹄既闻于师古焉敢定刑丹笔亦宥于无稽终宜伏念寘之理也谁曰是乎  

河卒判  

甲充河卒官给平价又被差外徭诉有兼丁不合倍赋  

对　　　　　　　　　　　郑　昭  

徒骇既导诚禹贡之宏规宣防式歌亦汉国之盛业莫不功勤酾决绩着防开既输闽越之賝行漕海陵之粟河渠既设控引是资青翰晨移背呉江而电骛艅艎夕至仰天府以云趍眷彼泛舟良资鼓栧瞻言河卒实系水官平价允叶于酬庸轻役雅符于悦使报者倦矣在彞典而无乖施者未厌论外徭而有诉羔羊起咏节俭宁闻硕鼠兴謡贪婪何甚论古既闻此役设法不合輙蠲无端之词请从告记  

请塞防门判  

得转运使以汴河水浅运舩不通请筑塞两岸斗门节度使以当军营田悉在河次若斗门筑塞无以供军  

对　　　　　　　　　　　白居易  

川以利渉竭则壅税水能润下塞亦伤农将舎短以从长宜去彼而取此汴河决能降水【`集作雨`】流可导【`集作通`】财引漕运之千艘实资积水生稲粱于一溉亦借余波利既相妨用难兼济节度使以军储足务斯开窦而有年转运司以邦赋贵通恐负舟而无力辞既【`集作虽`】执竞理可明徴壅四国之征其伤多矣专一方之利所获防何赡军虽望于秋成济国难亏于日用利害斯见与夺可知  

## 文苑英华卷五百二十九

宋　李昉等　编戸贯帐籍门二十三道  

大比判一道　　　　登夫家判二道  

造帐籍判二道　　　书齿判一道  

两贯判四道　　　　附贯五年复讫判二道  

移贯判一道　　　　戸絶判一道  

移乡判三道　　　　徙乡判一道  

乐土判三道　　　　移贯判一道  

还坟判一道  

大比判  

乙因大比有橘奴不书于版三老罪之云赋不阙  

对　　　　　　　　　　　郑　韶  

贡赋有差彰乎昔典贫赡斯别焕彼前书故地之居人因俗而理制以庐舎为之井田考市籍而有伦工商式叙稽版图而作范众寡必登斯道或彞伦攸斁乙产均猗顿术得计然忝列编甿有虞常赋虽贞筠十顷稍异渭濵之饶而木奴千头自擅江陵之富爰因大比用奉旧章隠而不言国有彞宪籍为大信命出惟行三尤论辜宜察乡人之恶五刑必审是诘所由之科庶书橘有差自甘于屈法坐棠流惠克念于徇时  

登夫家判  

乙以嵗时登其夫家辨其可任者甲免诉云服公事不伏  

对　　　　　　　　　　　魏季迈  

天子六官司徒九比稽其徴令登以嵗时力役于是必均弛【`一作施`】舎自当率理有国之要无相夺伦乙职彼乡师何速官谤或亏我道孰守尔法且四人分任所以定乎等衰一切从徭何以彰乎贵贱甲乃为吏有别夫家辨任必欲执文复除自虑蒙幸与同夫者君役不及于支离长服事焉尔政何伤于灭裂苟欲逹于乡党岂辱在于泥涂讼则有孚理合无挠免之或可谁曰不然载徴司马之书难举鷞鸠之典  

同前  

都鄙攸创郊畿是画聚之以庐井统之以师长且用稽众寡差夫赋役爰别夏制备详周官务欲先稽逸劳载量轻重乙为何者登彼夫家不能种之以徳而乃辨其所任若使名党正事职乡人尚宜式着平均允厘升降明练九比之数不害三时之理归市籍者出乎筭从王政者息其徭奚【`一作畧`】无恤人之心聿兴从欲之诉服公事以求免甲诚有词倚公法而取削乙则无妄  

造帐籍判  

户部符下诸州令造帐籍州司以百姓艰辛人未归复请待兵散后造省司不许云人为国本赋在均平户若不知军何取给  

对　　　　　　　　　　　宋全节  

国之彞伦资于版籍傥或废阙是长奸囬顷者寰海防波编戸失业枌榆暂别蓬箨无归圣朝提象握符再造区夏矜百姓之流荡废三年之典故且量地出税据丁授田法在画一事宜经乆永言州府恤此疲人曾无革弊之规徒徇随时之义昔汉朝仓卒犹或先收今歴代升平宁容后造租赋所系不可凭虚豪右主藏湏从摭实欲施小惠乱我大猷人有惮于暂劳国遂忘于固本州司所见顿昧通途爰扣两端敢申独见  

同前　　　　　　　　　　蘓倩之  

四海既清万人求理在乎平均井赋议计师田条闾里之政役辨夫家之名数是分众寡无失重轻必当按彼版图稽其劳逸故三年大比国有彞伦百役小差人其胥怨由是周官克崇于大阅萧相先务于图书瞻言诸州不克致理未能洗旧汚之俗开新政之源使懐土知归起邑如市而乃拒省司之命紊军国之经此而可容孰不可忍  

书齿判  

乙合书生齿之数遂阙法司罪云未及三嵗  

对　　　　　　　　　　　杨成象  

秋官聫职司人其位克守尔典用承天休所以辨九土之广轮纪万方之众寡生齿之日必载版图弱冠之年将均征赋况隂阳殊气性有刚而有柔男女异伦齿或七而或八以小大斯比生死必登爰稽五刑罪也难离未及三载词之有孚  

两贯判  

甲先有两贯一延州一属鄯州为定甲诉云先属延州  

对  

版图【`一作籍`】隄防生灵纪纲用收【`一作悛`】不道是禁奸慝为政之要莫先此途若能守之人无散逸甲闗西男子陇水游客从沙塞之荒泽弃田园之故乡先为流民近为编户同狡之三穴匪王人之一心或因官迁数竒以建庄舄以班崇【`一作荣`】吟越钟仪以幽系思楚编彼乐土歌于归来兰署以鄯州临戎人稀地旷留实邉户公利实【`一作心为`】多割近甸之有余助遐陬之不足依省为定又何可疑若从诉端诈道滋蔓  

同前　　　　　　　　　　王　翰  

淳维不虞塞门多事险其走集虽称有典当其有冲安得无战或逃或死家无康业且人戸平分文昌之旧也邉郡以实先王之制也甲无一徳遂编两贯礼不忘本延州宻迩于京毂武以戒严鄯府逺邻于河县详其动静徇欲兹深违之则苦从之则乐国有大事在戎为急邦之荣懐阜人斯可益【`疑`】其逺也不亦宜乎  

同前  

人则懐土狐乃首邱然荡析离居罔能定极且甲义殊三徙编贯两乡作可封之比屋名标鄯部寻本枝之百代籍挂延州所以旧里驰诚是混新丰之犬故乡摇思不食武昌之鱼想邑呻吟深嗟变橘瞻阙敬止实慕维桑欲遣【`一作违`】三缄终无二见仙防制则方阐长途匹夫之志信难可夺  

同前　　　　　　　　　　庾光先  

国正封略甿编邑闾定要荒之制莫非王土开版图之职司于下人甲惟常流迹齿编庶居先零之地早及戎风近烧当之俗乆覃宏化既因流寓终是播迁失延州之故乡鄯部之外郡亦犹宰嚭辞宋陶朱去越蓬飘萍转曽何足以少留维桑及梓固不忘于袛载省司既定诚合三缄甲且有词湏分二里至若军于【`一作落`】闗右地濶流沙总六部之兵马当三邉之要害戎羯时抄邉人屡耸事资捍御安可輙移如或身列荣班苟非规免情有深于懐土人何系于匏瓜扣其两端宜不然矣  

附贯五年复讫判  

丙于防郡附贯给五年讫差陇外镇戍诉不伏所由以为无据  

对　　　　　　　　　　　韦　着  

令出惟行人知所向苟不执一将何适从丙为行人得被声教言附邉土而成乐郊圣上哀矜萍流是用安辑厚以富业期乎固心所司为何不广天泽再有骚动其谁克堪将使戍葵而得年若及而有代五年之复谓尽殊私三徙之人难可夺志俾不滕口庻无怨言  

同前　　　　　　　　　　宇文暹  

瞻彼丙也是何人斯逋逃故乡离逷尔土苟不家食常懐旅游比巢幕之未安如转蓬之不定聿来兹郡奠厥攸居爰歴星霜载罹寒暑河源沙塞地邻戎狄必资膂力以镇疆场惟丙伊何当是役也自可有死无退为主将之先锋结袵抽戈断贤王之右臂不闻为力翻事游词孰有沐君之恩食君之土偏蒙五稔之复不徇六尺之躯人之无良罪宜从重当复灭鼻无或噬肤  

移贯判  

乙移贯所由以军府州不许诉云今不简防  

对  

桑梓必敬版图是崇先王所以制万国仲父所以居四人农商不迁首尾相援乙里亲走集贯实军府已习金皷之声诚堪昼夜之战何得不懐吾土将乐他乡虽四海为家孰匪斯人之适然九章作律元止所由之见纵使飞尘既静裔土无虞犹存晁错之实邉有虑宣王之薄伐诉无简防深觉词游  

戸絶判  

丙身死戸絶资财将没官出嫁女请除葬外悉收之叔复请分所由不决仰断  

对　　　　　　　　　　　王　説  

丙沗彼齐人生此王土逐什一之利既富家财服畎畆之勤方编戸籍既而溘先朝露遂卜佳城逺日新封已供葬偹昔时余业可议官收相彼薄言将分厚产且弟惟同气女有从人鳯兆于飞既归他族鴈行以序自合保家继絶请复【`一作从`】于叔兮论财难专于女也以兹丕蔽庻叶其宜  

移乡判  

丁适他邑伍谓其叛追之遽出旌节以徇【`一作询`】伍诉诸邑吏将内之圜土曰来有授也  

对　　　　　　　　　　　张钦敬  

典礼是兴训导为本俗以迁善从乎乐郊生而在勤克有宁宇今丁之适无乃是诸邻伍以追且昧爱【`一作受`】于旌节邑吏之罚胡不恤于宜岸絷兹行者类厥罢人虽徇【`一作询`】等闲门曽不忍于为厉内于圜土且未见于亏财终是迷而妄作輙利动以生悔瑜瑕既不相掩齐楚岂能均得诲人不倦其若是乎遂使信不可知义无所立薄刑犹可误作徃诉何太词游爰扣两端且知三失况率土无外曷谓他邦当官以行何非已任免戾实由勤职结罪终无正条宁其利淫是亦为政  

同前　　　　　　　　　　席　晋  

天下一家王土万里呉蔡齐秦之客憧憧徃来东西南北之人靡靡行迈食矣【`二字疑`】游子将道他邦乔木坐违飘蓬日逺同仲尼之去鲁方事问津异伯鸾之适越讵能登岳若使符繻不给行者乃逋逃之流今则旌节有凭伍人何逐捕之有空効重丘之徇楚则失之便为圜土之囚齐亦未得诚宜俾其专逹岂可徴于有授事同违于周典理难投于吕刑  

同前　　　　　　　　　　刘庭诰  

前王列土各有疆埸司徒典邦敷陈礼教苟违近以适逺必咨官以辨族彼已之子是何人斯罔协厥居越在他邑动而有悔速讼所以成愆行而有由邻人于何告摄离其乡居彞伦或紊逞其旌节有授而来信既由何徃不济伍实妄诉宜其诟诸  

徙乡判  

甲徙于他乡无旌节津吏輙以圜土内之彼告非法  

对　　　　　　　　　　　杨慎金  

贸迁不倦人且知徃奔亡或生政亦严禁是以变而惟适时政任【`疑`】于硗肥行必有由诚取验于旌节惟甲素非地着身同梗泛桥水淼在忽辞违于旧居断蓬孤飞方行迈于他国行则无验动而见【`一作有`】疑津途以验宁遇长沮之问狱戸旋开【`一作闲`】行逄士师之鞫且夫为政以简贵清浇讹职司其居务取惩察虽率土之内莫非王臣而迁人之中或有奸者旌节虽且云复闗山如何得逾诘其所由方尽于理致之狱吏夫何有违窃惟至公之道难加津吏之罚  

乐土判  

人进素衣朱襮欲从于沃或告擅去云我闻命不可告人  

对  

徳以绥人逺来迩悦服以旌礼上衣下裳苟政刑之不修则颠倒而成刺今者素衣见进白石作诗是曰无良因知暴政类桓叔之从沃若太王之有邠自可责以无归岂得告其擅去且信美非好如登王粲之楼宁食兴謡犹思建业之水诉以闻命抑难有词既无善闭之能任从乐土之适  

同前　　　　　　　　　　杨【`总目作温`】佚  

建都立邑本大末小苟或假名必将兆乱相彼人也其有意焉既荣朱襮之进旋兴白石之行【`一作什`】亦欲适彼乐土及于寛政义有渉溱之兴业在扬水之章既侵陉庭方崇曲沃姑务修徳自感子来悦以忘劳宁科擅去人苟利矣岂同邾子之迁兄其替乎已闻师服之叹既闻命而攸徃虽或告而何伤  

同前  

宠辱若惊名器不假亮采有国钦若明宪知繁实之必披诚滋蔓而难除衣襮者何抑乃邦族桐圭锡宠晋国受其明命椒聊盈掬曲沃得其炽昌盍献可持以匡乃辟胡弃即异取戾厥躬爰将乐于树檀苟取徴于扬水遽闻有命擅彼适从未可告人且宜安土天工不旷王政有经懐逺附离则上克用乂劳谦匪懈使下无觊觎人而无良不率大戛或者之告允协旧章  

移贯判  

甲居两乡偏俭【`一作险下同`】人请徙之甲诉是糓伯不合移贯  

对　　　　　　　　　　　郑少防  

赋命多途劳生各业或务农而敦本或易地以求安潘岳闲居且乐丘园之事樊迟学圃宁忘稼穑之勤惟甲平人名编比屋和风不应地罕膏腴百糓不登两乡偏俭嵗聿云暮年储屡空苟贫贱而焉欲在穷途而周流适彼乐土虽美择邻之词宜敬维桑将悟诗人之戒称为糓伯难更邑居  

还坟判  

刘亨称元是并州人因隋季而迁长安今请还就坟陵长不许去  

对  

顷者江濵鹿走道防隋风晋水龙兴祚开唐运干戈忽起自下都而入上都鸡犬乱驰辞旧国而入新国刘亨尔日正喜攀龙忽念此时旋悲去鹤顾惟旧浦偶咽水而分声迁念故乡共行云而动色秋林叶下遽失维桑春圃花飞俄伤故梓以为生金翠石黄绢仍存挂劔青松贞枝尚欝四时节物供荐无由万里萧条归宁莫遂氷狐夜听首丘之恋不穷翔鸟晨惊懐土之悲宁辍披肝上请思切来归零泪下霑悲深去国虽越吟楚奏幽显颇殊而移尊就卑礼律通许宜依所请庻叶平反冀南国之禽罢思闽越东平之树不靡咸阳  

## 文苑英华卷五百三十

　宋　李昉等　编商贾门十八道  

货有滞于人用判一道　买卖不和判一道  

均市判一道　　　　　犯宪罚判一道  

断锦绣判一道　　　　市贾为胡货判一道鬻缯不利度木为业判一道  

陶人判一道　　　　　旊人判一道  

行人供滥物判一道　　和市给价判一道于市惊众判一道　　　水石类银判一道熟羌市易判一道　　　真腊国人市马判一道  

避市籍判一道　　　　率家属籍名田判一道税商判一道  

货有滞于人用判  

货有滞于人用者甲不时而买请赊之所由不与云不过旬日勒从其主云已从其有司  

对  

货有废居政惟通变以收以敛实着于周经或与或求葢存乎易象苟罔率厥典则其谁曰然伊甲者何不时而买属苹蘩有荐霜露盈懐家廹屡空曷求仁者之粟国崇救乏爰假所由之货理宜给兹稽市遵彼贸迁期不过旬将贫窭之是恤勒夫从主岂出纳而为吝异乎市吏孰曰均官且济俗利人操赢善贷诚为体国之要亦取随时之宜如存理而无伤何餙词而不与遂使开仓长孺徒归美于汉庭饩粟子皮独垂芳于郑志请辨而以授无质以为疑仍旌泉府之规用徴国服之息傥从愚见庶为式臧  

买卖不和判  

乙买卖不和鄣固以取财科杖罪郡以盗论乙并不伏  

对  

必借美言爰资善价化其小大是等精粗乙之蚩蚩叅市为业取诸噬嗑乃竞锥刀既不我虞遂成尔诈惑乱为意髙下在心览文惠之书漏畧岂宜免罪披萧何之律鄣固安得无辜县吏守文加杖刑而为当郡僚无智宁以盗而深疑请据明文斯为适理  

均市判  

乙以赤金稽市为业  

对  

【`阙`】  

犯宪罚判  

【`阙`】  

对  

分地而经立仪三市陈政以禁防商百族虽负贩而有尊故质剂以结信莫不同其度量别以精麤荒礼无征珪璋不鬻君平阅隠取给成都之钱汉武沉魂即覩茂陵之椀甲托兹阛阓徇彼盈虚耀邉鄙以为心杂良楛而成务称无二贾未偶迹于神仙坐陷三章遂沉名于罪网至若宪罚徇罚中刑小刑既分伙于旗亭固非缪于圜土主司董训未尽甄明举而罚之虽则罪人斯得哀而喜也有爽惟刑恤哉且播肆之条诚其过矣示众人之谴无乃重乎在甲薄言均腊肉之遇毒主司苛政实刺骨而成寃复即命渝改之为贵义不可辱事当小惩宜丽本用申典正  

断锦绣判  

河南府凖勑断锦绣违式之物遂并断布帛精麤之异者市胥诉云妨商旅御史劾府扰人  

对  

询于国章经纶有序思我王度轨物无愆苟不率常职司是举翼翼京邑作式四方固当弃华敦素亦以提纲正物欲使锥刀之末济人不竞精粗之制周经是法葢以事属公家使之无爽杜其不轨理亦何乖然市胥以妨商薄言御史以扰人致劾随时之义抑即有之经邦大体宜从府见  

市贾为胡货判  

甲为市贾为胡货物有犯禁者大理以防出邉闗论罪至死刑部覆云贾人不知法以误论罪免死从赎  

对  

货以贸迁日中为市化能柔逺天下通商爰诘犯禁之人以明有截之制矧惟【`一作惟兹`】市贾实主贩夫竞彼锥刀当展诫而平肆取诸噬嗑方易有而均无既泉布之攸归何器用之或异梯山欵塞胡虏初喜其来王懐寳越乡周官方验其不物事既告于邉吏罪方书于贾人且观尔实来则银钱是入既按其防出何玺节无凭举货既丽于司闗附刑当置于圜土一成定法理官可贷其全生三宥是思宪部宜允于从赎  

鬻缯不利度木为业判  

丙鬻缯不利度木为业邻告惰农  

对  

利百变法工十易器地平天成罔尔降格为农服贾厥道何常丙市井其心负贩为业以贫求富则农不及工朝盈夕虚乃末胜于本提缃入肆见无利于氷纨操斧登山更求材于霜刄去彼取此亦以有之在于四人于时【`一作时则`】度木顾惟迁货何必守株邻人有言告者非是  

陶人判  

市称陶旊者髺【`音刮`】垦薜【`卜革切`】曓【`音剥`】  

对  

惟彼陶者为艺之卑读邃古之书岂工埏埴异河濵之迹顾学陶匏智不逮于挈瓶心未忘于抱瓮莫遇林宗之赏讵为顔阖之逃髺垦若兹奸巧逾露合惩虚噐以肃旗亭  

旊人判  

甲为旊人鬻髺垦薜曓之器于市人告违禁科之不伏  

对  

百族万商会日中之市范金合土利天下之人是以陶器必良诫其渝滥用器乖度非所贸迁甲畎畆编甿陶旊作业郊泉归壤已复志于千秋泾水非临自余泥【`一作淤`】于数斗不作无益未见存诚罔守尔典旋彰矫迹滥居阛阓之地岂成埏埴之功鬻斯薜曓乃邉鄙临财作伪嗟日拙以成劳于义且忘喻云浮而何取遂使漆园傲吏无任扣歌颍隂逸人难从抱汲同射鲋于井谷敝瓮斯闻疑饮马于重丘毁瓶攸在守不假噐虽将智者之谋灌若漏巵终匪居人之用不轨不物既为乱正之流刑期无刑难从缓刑之义  

行人供滥物判  

官市纳帙行人将滥物供所由拣退云被颉颃不伏却领  

对  

四人异业百工居次事有资于军国理无隔于纎防纳帙所成多慙羙质缉丛残于鸳绮同众制于狐裘行因针缕之工坐得烟霞之迹虽逺殊于法物遂有入于官湏但物异新成幸非科作论市唯应见物论滥宁可别求物既不任供官退亦何成颉颃不伏却领仍事薄言岂可加刑终希理遣  

和市给价判  

和市绪带凖法合即给价直少府监以稍入供之  

对  

圣人有作鬰为令典车服礼噐贵贱有班文物彩章髙下无滥我君开运朝仪式序敦朴素之风无虚丽之餙锦文不鬻于肆冠佩必加于贤而鞶厉沓光事华徃来銮蕤霭饰理焕前古瞻彼绪带有标令则官所云市法乃酧佣盍亦采均输之余济盐鐡之润焉可减兹稍廪以虚国财静言所司或匪通论  

于市惊众判  

乙于市惊众扰乱  

对  

日中为市天下攸集贸丝抱布虚徃实来士马星繁寳货山积君平卜肆推歩自资相如酒筵朝夕牟利乙识非贤逹情昧宪章阛阓少游未见阅书之羙旗亭之下自贻恐众之愆一等事源不可开恕三尺律令请寘严科  

水石类银判  

岭南村洞间百姓水石大小类银因忿争打戾按察使科由县令罪诉云因市易不伏  

对  

闽瓯地隔粤峤天崄五隣为里辨方言之异华三品称金徴土物之惟错礼不变俗市贵从宜贸迁海壖集朝夕于泉寳交易岭徼得关石于他山义在随时更法于易各得其所和均于类银既来谋于我人有殊抱布俄必事于彼众暂似遗钱打戾为嫌窒兴讼轺轩按罪瞻绣服之増华邑宰移风聼琴堂而未静寘之于理孰谓非宜  

熟羌市易判  

当州熟羌十月来导江县市易按察使科彭州刺史罪诉云并蚕岸外不伏  

对  

当州导江山川虽间贸丝抱布来徃是常矧今赤羽开元黄旗启圣布尧心于万国复禹迹于九州书等同文车无异轨虽夷夏殊俗而交易何妨赵璧尚入秦庭楚材犹归晋用使人志清天下望重星轩标【`一作膺`】鐡柱之严班握金龙之使节未闻从善翻见求瑕鸟隼为旟有亏于正直鹰鹯逐雀稍渉于烦苛事不可询期乎勿用  

真腊国人市马判  

真腊国人来云于峯州市马御史科安南都防罪诉云为相知捉搦陆路不伏  

对  

惟徳动天无逺不届北极烛龙之国屈膝称臣南穷火防之乡倾心向【`一作慕`】化眷兹真腊早挹淳风自昔雷同由来雾集岂假铸铜之力无劳刻石之铭所以来徃邉州市马峯部论其由绪未乖从有之方验以逗留岂爽求无之道御史职惟激浊志在扬清疑彼奸非欲婴罗网都防为相知捉搦先有禀承滥投一靣之科宁杜三缄之口向若邉烽变扰论情不可免辜今既市马徃来据理难书厥罪御史科结有谢于弹珠都防有词无慙于辨璧宜依薄诉用叶通途  

避市籍判  

大理称人多避市籍逺役自陷于圜土所以毎年防条别有处分不得如律若依防则此刑将措若依法则无以代更请省定  

对  

禆贩所兴闻乎徃代入四人之伍九市之籍邪赢所尚锥刀必争曽不昏于作劳从乘时以射利故汉之定法禁其未滛秦之设规谪以邉戌发号施令岂徒然哉且民【`唐讳`】者曰甿懵夫立理避要荒之征役弃父母之版图虽欲利于飘蓬终见陷于圜土国家罪惟宁失徳存好生济寛猛于随时审科条于庻慎大哉至化刑措其宜但能峻以隄防明其教令则有符古之道无遗【`一作其`】代之更政在养民【`唐讳`】何湏如律  

率家属籍名田判  

甲于乡里率家属籍名田乙告甲是贾人犯令没入田甲诉云无市籍不伏  

对  

道设彛伦用和万物法垂礼典以制四人故版筑隄防各顺流而取济导逹群品咸徇义以取功甲本是市徒早驰声于鲍鱼之肆更率家属复求润于龙鳞之田广事兼并以取浮云之利专行欺诈曽无多露之嫌商贾葢藏已闻辜于汉律籍书携贰讵免咎于汤罗乙告没田自得埋梧之术甲云不伏犹迷食椹之思此而不科刑章徒设请援明法用静奸流  

税商判  

乙为吏请税商以劝农或云税重时物倍贵则商不失利人受其  

对  

食哉人时农乃国本受利班爵必资敦劝茍昧兹道其惟谬官乙随牒下车弹冠莅职蠢兹商贾嗟彼耕桑茍征税之匪差则黎甿之获乂况鬻良杂楛岂贩夫之可矜霑体涂足实农人之是愍故可经其垄畆重以郛防将趋本而弃末杜惟利而是视所以时入刍藁嵗课田租人必乐康俗宁凋瘵类信臣之仕汉姑正沟塍殊晏婴之相齐爰知屦踊必若诛求无度杼轴其空乃利晋以阙秦是瘠鲁而肥或云之讼今则未详停入摭实式将丕蔽  

## 文苑英华卷五百三十一

宋　李昉等　编商贾佣赁门十七道  

商贾  

立功执商判一道　　断屠判一道  

同贾分利判一道　　权衡判一道  

太仓耳缺判一道　　防氏为量判一道  

度判一道　　　　　斗秤判一道  

佣赁  

佣赁判一道　　　　剉草误斩指断判一道  

官户判一道　　　　奴判一道  

买奴云是良人判一道  

奴死弃水中判一道　婢判一道  

部曲判一道　　　　奴婢过制判一道  

商贾  

立功执商判  

乙立军功合授官或告亲执商贾业  

对  

天子授将军运筹广练精兵数道深入壮哉乙者属当戎行攘臂专征负羽经战警励部伍张皇武威宻尔元凶尚懐旅拒甘泉火起初疑减灶之余朔野风髙已得摧枯之势既而凯歌还国畴庸武勲汉不孤恩方锡班超之职商乎见议讵夺髙【`见左传`】之词或人盈庭是相喧聒既而斟酌典宪采摭群言樊哙擢于屠沽羊起于贾竖以今况古其谁不然今之游词一何狂简有功之赏理请必行无稽之言事宜勿用  

断屠判  

京兆府申奏勅断屠百姓造罧不止未知合不  

对  

圣上徳合乾坤情深恻隠将广厚生之道爰崇去杀之文受纯礼于前经惩噬干于成象三鼓刃有禁班行百姓造罧无令止息京兆以人多结网即谓临河以皇上之任深见寰中之信及论设网之子即云尽欲求鱼得铸剑之夫何必皆縁断马事烦言上夫复奚疑  

同贾分利判  

得丙与乙同贾丙多收其利人刺其贪辞云知我贫也  

对　　　　　　　　　　　白居易  

仁无贪货义有通财在洁身而虽乖于知已而则可丙乙竒赢同业气类相求竞以锥刀始闻小人喻利推其货贿终见君子用心情表深知事符往行如或贫富必类自当兴让立廉今则有无相悬固合损多益寡是为徇义岂曰竭忠受粟益亲孔氏用敦吾道分财损已叔牙尝谓我贫无畏人言俾彰交态  

权衡判  

丙造权衡以百黍之重为一铢以三两为一大两所由科违令诉云调律仰正断  

对  

丙軄此权衡性谐钟律八音由兹遂播五声从此克谐掌类羲和主同尹氏锱铢无失于毫末斤两匪差于黍累颛顼火正虞典铜衡茍有罪【`一作非`】宜诚合科结况三两为一大两未爽于通防百黍以为一铢颇合于古制将科违令事乃近于深文诉以非辜理亦宜从告免  

太仓耳缺判  

太仓申左右耳缺大农不称其任  

对  

正月吉日国命既悬于两观同律度量圣典毎均乎四时况天子有司多方取则如或失坠其谓法何但不戒而具有虞何阙纵令噐有隳毁亦宜随事脩补既缺左右何成出入太仓干没不恪将射隼于高墉大农叨忝厥官失庖鱼于下局且如古今命官都邑【`一作都署`】聮属沿革既异主掌斯殊不可归罪一官责成一职重诘所谓庶符【`一作乎`】恤刑  

防氏为量判  

防氏为量容鬴令人概而不税所司科之  

对  

谨其权量义叶顺时范彼金锡道成厥噐信斗筲而均制乃钟鼎而齐功施之以平万商立之而观四国罔不以法贵诸合仪防氏职在为量功期永啓既改煎而不耗亦自权而凖之莫不审以方圆容之鬴豆炎烟散彩浮紫气之光芒洞响函防应黄钟之宫律深模正典实利生民【`唐讳`】可以垂范将来可以行之天下概而不税雅符师古之踪按而将科殊紊平反之道防氏既无遗失圄囚【`一作梓匠`】理合审详罚乃有词刑宜用恤  

度判  

内官以竹为引髙广之数法隂阳宗正以为不中度请科之辞称事所宜也非故无实  

对  

律厯攸司丈尺有凖度必慎于圭撮高【`一作广`】宁失于分寸茍昧斯义则非其人惟此内官聮于宗正权量法度无黍累之差墨丈寻常岂毫厘之谬允酌故实克循前典既法隂阳之数固因铜竹之宜科之则非诉者为是  

斗秤判  

太府寺去秋追三市斗秤逾月不送寺以市司违时征铜四斤丞梅福诉云九月上旬平校毕  

对  

太府官惟度量务切权衡验寳贝之充盈察泉货之轻重校量斗秤甲令有时事属司存不当逾月瞻言稽缓湏寘科条梅福迹沦下列志追前古蹔辍九江之仙来从三市之任词有所屈恐获戾于锱铢道或可遵岂论于圭撮薄言未息纷纭【`一作纷纭`】犹多宜躬五听之情方按三章之律  

佣赁  

佣赁判  

有客户闲人请移执事许之恐因有流散不许则见无常职欲允其请仍立案牒为其限约州以为扰具请省裁  

对  

闲人者五列在周官虽去家而不归终寓世而无职乔木空在乗白云而不见防蓬斯飘待凉风而未得今乃请移执事愿効劬劳诚自强而不息复知【`一作卸疑`】迷而可尚必也末游是恣浮迹难悛许之而行未敢闻命如或恪居尔职无俾我虞遂其由是亦奚扰况复存乎案牍置以隄防自可定于职司亦何请于华省  

剉草误斩指断判  

甲顾乙剉草乙睡误斩指断请保辜不伏  

对  

变古易俗因物造噐盖取诸用有适于时六职五材既攻金而攻木服牛乗马亦秣之而策【`一作莝`】之甲有顾求乙为佣保徇乎轻箧式供朝夕之资摧以生蒭无乖阜养之事人或因譬骊龙而自失指致见伤瞻防蝀而谁敢遂令食鼋不効空怒子公喻马元非岂齐庄叟谈【`疑作误`】由彼已归全既谢于垂堂损乃自贻在理孰当于毁椟保辜之请法未可依  

官户判  

官户灸面送掖庭旧有疹疾所由以非五十已上不许  

对  

倬彼旧章闻于白粲嗟夫贱妾我丹书当年且欲于役身称疾式曕乎灸面平阳白髪既乏子夫之容应门緑苔爰閇掖庭之恨薄言之诉情或可哀壮齿之年且殊知命嘉所由之直笔执法不回想官户之循涯吞声未爽  

奴判  

下士有僮指干为隣人所告县断不应云遇亷贾五【`一作金`】之所致州覆无罪  

对  

爵以驭贤禄以颁士去嫌守职虽殆亦荣舍道成富在官所丑况位霑下士利掩上农千指家僮等江陵之橘树万金贾子均洛阳之富啇畜伎既埓于卓孙遇业颇同于翁伯财之所积但觉浮云讼之所兴果为鸣鼓虽州县两断片折未分而隣人一言商亦可玷士且同于贾竖州颇昧于正刑是可忍焉孰为过者  

买奴云是良人判  

王丙于赵丁处买奴勤心至家一月余日乃自云是良人丙告县勘是良人科赵丁及奴罪申州州断科赵丁其奴无罪  

对  

美言可市老经之格言聚人曰财彖象之明义王丙室赢具指货苍头虽挟诸厐之防终成教子之竞经三十日非闗买者之依三千条湏结鬻良之罪丙丁宜从县断勤心难听州裁彼此攸同斯为可矣  

奴死弃水中判  

丙奴死不埋弃水中人告之  

对  

丙为不道鱼鳖何亲情之不良僮仆是弃爱其有力未闻削舟之恩欺其逰魂更比懐沙之惨虽不封不树家僮无送之仪而载沉载浮甲令有弃尸之禁告言不谬刑典宜申  

婢判  

命官妇女阿刘氏先是蒋恭家婢被放为客女懐阿刘娠出嫁恭死后嫂将刘充女使刘不伏投匦诉  

对  

阿刘母先从侍儿放为客女夣虵纳庆先合【`一作含`】月之胎附马申观【`一作欢`】即就行霜之礼才欣执盥仍诞弄塼既而李善主君俄惊阚室孔丘兄子欲契宜家遽拥妖妍将充媵婢徒为枉柳终见称张望彼刘闺寜甘诵赋均夫郑室聊事薄言论母既谢萱枝按女即非桃叶方欲指腹称贱凭胎索婢自可以大匹小将古明今刘氏若属蒋家秦政湏归吕族据斯一节足定百端  

部曲判  

已男凖格不合取部曲妻违者被防诉云强榦弱枝窃将益利未知合利否  

对  

国家毎轸纳隍偏忧邉徼在庸防之俗隔良贱之婚千头之奴具传其号百姓之女罕闻其卜故为罔冐取防刑书何强榦而弱枝非爱人而治【`唐讳`】国议事以制非我博哉斯之谓宜确乎不防  

奴婢过制判  

得丁上言豪富人畜奴婢过制请据品秩为限约或责其越职论事不伏  

对  

品秩异伦臧获有数茍逾等列是紊典常丁志在作程恶乎【`集作失`】过制爰陈诚于白奏俾知禁于素封将使豪富之徒资虽积于钜万僮仆之限数无喻于指千抑滛义叶于随时革道符于汉日责其论事无乃失辞若守职以【`集作而`】越思则为出位将尽忠而陈计难伏嘉言楚既失之郑有辞矣  

## 文苑英华卷五百三十二

宋　李昉等编  

封建拜命请命职官门二十一道  

封建  

赐则出就判六道  

拜命  

拜命布武判三道  

请命  

请命服判二道　　　　小国附庸判一道  

职官  

三公佩刀入阁判一道　方领为衣判一道问羊知马判一道　　　钩距为业判一道大匠拜将改防判二道　员外郎让题剑判一道锦衣狐裘判一道　　　太守步归郡邸判一道封建  

赐则出就判  

甲赐则有司令其出就诉云未成  

对  

王者制义所以禄贤能人臣奋庸于是受锡命甲自天祐实劳王爵大邦吉士小雅荩臣崇其徽章假其礼物汉诏求士宠锡惟重周官赐则命数未既曰不如守官且能辞不失旧宻迩侯服公卿采地非成国之制无出就之义鲁叔孙之朝王赐之先辂郑豊叚【`郑有豊叚英华作假非`】之如晋受以周田岂可比诸侯之抚封等功臣之就国薄言之诉诚谓有孚慎乃攸司寜宜假噐  

同前  

肆觐群后事资班瑞畴庸千乘义取朝宗等威有正位之常名噐无假人之道甲以荣叅赐则齿列建侯位若附庸僣东蒙而为主地非成国异南面而称孤虚揖五玉之班徒承四时之事闗内受赋独申恩于莱田丘中食采未延赏于茅土恩齐国典方期率职眷言彼甲何顔就封皮弁守官寜拒有司之命毳衣知礼无违先正之书  

同前　　　　　　　　　　苏　绾  

钦若典章丕承政道九州封域始昭于禹训五等爵土终叶于殷谟驯致者何率由斯在圣朝恢国本建方位才优者防以爵号功永者颁以邑田是则秩子男而靡出帝畿介藩屏而用崇王室惟徳是宅非贤孰居甲以克搆承宗畴庸锡社虽荷封茅之宠犹居食采之列成功览分一篑尚缺于为山赐则加荣九等未膺于就国因而勇退殊匪躁求陈力就列先贤攸重惟刑与礼循理何伤  

同前　　　　　　　　　　沈兴宗  

王者建徳是啓苴茅诸侯象贤必异名数噐服将施于九命蒲谷攸彰于五等惟甲筮仕当年弹冠上国梓材晋用羔鴈周方方叅叔豹之名未就伯禽之典稽诸载策阅以等威元士本视于附庸赐命不同于列国异唐侯之桐叶未剪叅如郑武之缁衣尚勤周政提封匪盈万井旌旗犹阙九斿丞相出闗昔闻其语綘侯就国今则未宜请详诉者之词无纵有司之紏  

同前　　　　　　　　　　崔　谭  

天地设位圣人成能任良列官以同而异故周分六职悬教理之文礼辨九仪正邦国之典惟甲位荒王爵宠受公车赐则当五命之差等威陈七就之数既图龙鹄之象亦分金玉之饰大赤以朝闗【`一作阙`】诸异姓之伍太白爰即崇乎四位之封彼已之词诚组緫之未有司之令意彛伦之是疑国容此欺尔瞻何在子有车马不驰不驱礼尚威仪不轨不物寘以典宪允乎清明当是负霜之凶非为遇雨之吉  

同前　　　　　　　　　刘为辅  

度土居人量地制邑政不求官惟其能故周设六卿辨方正位禹敷九土俾乂底绩将以缉绥黎献作乂都鄙是崇锡命之仪爰求则柄之法靖言伊甲生也逢时禄以代耕荣冀登于一命朝以拜锡位何辞于小国必若才惟致理道可济时则所告必闻何始乎就列升高自下宜忘于择地况尧舜在上车书必同莫非王臣咸仰天秩未能敬恭君命曷得遐弃厥司宜褫帯以受服奚薄言而有诉咎自作也刑其渥凶庶片言之可惩【`一作征`】慙两端而斯扣  

拜命  

拜命布武判  

王季拜命堂下布武王人谓失恭肃正以简书季云其仪得中  

对  

爵禄驭贤在乎典礼侯伯之秩厥有成命惟彼王季纪名太常对兹王人拜命堂下心则陨越若天威之不违躬行俯偻信鲁史之无替礼实宜之徳用称者为臣不易时观布武之仪事君尽节寜及简书之政言以得中季其信然刑乃正邪法固难舍  

同前　　　　　　　　　　长孙宪  

拜有九命光锡之道长人有十等尊卑之位殊今者王人斯来王季拜命固宜鞠躬以进安得布武而行天威咫尺异齐桓之尽敬纶命涣汗无考父之益恭实以乖仪柰何文过简书既正噬腊空勤  

同前　　　　　　　　　　郭　纳  

国有燕飨使存聘觐茍趋歩失容岂外臣倨礼王季秩班王爵位叅朝防拜命之辱则崇布武之仪肃恭之容旋被简书之正故知取礼则非爽谓失则深文肆无稽之薄言责有恒之大典眷言彼季颇习礼经得中之仪固无乖于揖让同恶之恤爰匪臧于讼词谁谓王人不如林放  

请命  

请命服判  

庚为伯有拓境之功而请命服所由以旧有不许曰非新命未敢自安请受其衣未知合不  

对　　　　　　　　　　　卢　藻  

列爵有等是称分地厥功惟茂爰加命服惟庚廓兹疆宇却彼戎夷若置朔方如通西域同【`一作用`】秦襄之绩寜征旧有羙晋文之勲实兹新命以斯而请谁曰不然方今文教式敷武功载阐将趋卫霍屡饮月氏之头谟葢贾终防系单于之颈絶漠无惊縁邉罢无闻茅土之封寜止衣裳之锡所由不许胡以自安岂曰无衣受其六而或可顾兹拓境听彼伯而为宜  

同前　　　　　　　　　　郑　昉  

爵无及恶必在赏功服以旌礼岂忘褒徳茍忠诚之不匮则礼命之可嘉惟庚五等受封九命作伯懐賛国之义【`一作利`】无忘尽忠申拓境之谋是为罄节既而敢忘锡命以循已荣功则成焉赏宜及矣【`一作也`】虽名噐所慎不欲假人而车服以庸是宜【`一作何庅`】劝善所司将为赏僣难为书劳彼庚自为功能敢为固请荣之不报善欲何归宜褒晋武之六衣伫羙吉甫之三防必也爵无逾等道在守官未可新加请从旧制臧否之理其在兹乎  

小国附庸判  

甲有子男之爵田四十余里修附庸之礼于诸侯所司以违礼科之不伏  

对  

列爵惟五肇侯伯而成防分土为三自夏殷而立制为之中上次以卿士式序代耕之禄攸均列国之田任土归余则闻恒政朝宗防正岂得逾闲惟甲防名膺兹利建朱羽入贡【`一作朱县入仕`】渐飞鸿以成仪白茅致封均锡马之蕃庶子男为秩虽居尊爵【`一作号`】之荣井邑分疆爰在闲田之列里不充于五十国诚在于附庸文轨则同朝觐非及礼不合于天子事将托于诸侯抑惟典常孰为乖越科之不伏谁谓非宜  

职官  

三公佩刀入阁判  

乙为三公佩刀入阁门下监门不觉法司论罪俱至死辞云错误请减议论法司执云君上之前不容有误议之则可减之则非  

对  

宸居宅中元辅就列兰锜袭固必表九重之尊槐位辨官以崇八命之礼旋观彼乙从事于斯当竭奉上之诚飜畜不祥之噐未闻擒敌徒有孟劳之寳践歴【`一作既践`】荣班遂得吕防之赠况趋于清切佩以周旋误作匪宜入閤固当伏罪守之不谨监门自可论辜请从司败之科以戒事君之防徒云议贵湏正刑名  

方领为衣判  

甲为方伯以黄纨方领为衣丁告不伏  

对  

分土建邦地方千里择贤受职荣加九命将以大炜【`一作焯`】时宪钦奉国仪惠康庶绩宣大化甲为方伯实佩仪章既剖竹以分忧伫坐棠而行政理宜潜润徳教广扇仁风用申象阙之仪以副专城之望何得异文翁之简化昧朱邑之廉平擅易长裾忽为方领効韩延之东郡有制黄纨比胡质之南荆曷无清誉且簮绂之节礼有等威逾矩不祥僣奢斯咎服之不称【`一作`】身之为灾自投三尺之书湏免六条之秩  

问羊知马判  

甲问羊知马隣人告其左道主司科之诉称钩距  

对　　　　　　　　　　　裴　兴  

天地设位圣贤成能一人垂衣百官承事瞻言京邑实曰帝都必举忠良是则率土聿求俊乂司牧黎甿猗哉彼甲俾兹从事賔王利用学古入官必诛群妖以静矫慝于是彛伦各序轨物不将采绩字人勿使失性终广术察罪必欲惩非乃取赭污衣息桴鼓而清盗因问羊知马为钩距以得情斯亦多闻攸称罕测且正色率下类夫韩氏之名励节执忠同彼李公之誉必欲人安俗理在为法以绳之擿伏擒奸于从政乎何有比诸制锦事且审于操刀语以烹鲜理必明于逰刃恪居尔职无俾我虞念兹隣人昧于典宪徒为狂狷之説虽尚口以见穷谁听蒭荛之词终噬腊而致谴窒其多讼无逞逰词是非相防之尤寜知爽鸠之罚彼广汉者吾其与之  

钩距为业判  

甲以钩距为业郷人告不词  

对  

上智利人遵乎古道下愚乐业勤是贸迁且货殖乃资政之由贝作为生之本所以五行嘉于权量九府铸其圆防羊筭金充物少府夀昌论兴利大农文马有权币分轻重之价青鳬致凖物辨锱铢之则当较固而有禁在干没而难容甲也探情善谘钩距欲赢其货寜恶其嚣闲诸驵之言晓彼质剂之契纵使钩颅去卖先窥卜式之羊萦蹄来鬻预问李斯之犬叅伍不失毫厘匪差实广汉之为能非释之而不调里仁为美夫复何言  

大匠拜将改防判  

姚先意拜将作大匠以父曾任此官请改易防事坐处  

对　　　　　　　　　　　员　岘  

先意多才入仕直道登朝权上路之衣冠光大君之宠命周官有序既标将作之名汉制无差还视列侯之秩家声克绍门阀载昌京兆地灵韦氏之继为丞相姑臧人物张家之歴践武威前史不以为非通方不以为累事可师古何必循常然遗剑可悲乔木有感名教之地动息増懐隔以屏风昔闻其防易其坐处今见斯人茍遗芬而在岂夫君之可诮  

同前　　　　　　　　　　崔　讼  

先意夙传余庆生亦逢时章绶斯荣位崇多士箕裘不替代掌百工韦丞相之髙风鬰然继轨顾侍郎之嘉植贻厥有凭既而事因地势言从天爵虽于公府之间【`疑作问`】尚有私庭之礼父子不宜同席古典有诸居官宜欲易防今则何禀  

员外郎让题剑判  

员外郎陈景居官清谨上亲以宸【`一作神`】笔题剑赐之有龙泉字景揆无功不敢当受遂表奉让御史弹故违勑不伏  

对　　　　　　　　　　季子康  

陈景门接聚星望髙披雾香含紫帐舄下丹墀待漏南轩依玉壶而转洁书章北阙映金波以自清趋简要之司握兰任重出神仙之路题柱恩深电影分龙星芒自转霜毫冩凤神笔俄飞事颇叶于韩棱宠方同于汉主慙无功最固有谦辞奏草输忠初闻赐剑吹毛入罪忽见弹珠然而鸿泽旁流将崇懋赏乌台典法欲寘深文郎官未越常防御史到【`疑`】同违勑既无负犯并宜告记  

锦衣狐裘判  

有锦衣狐裘者或举之违僣称取地受服  

对　　　　　　　　　　袁令问  

命者则何诸侯锡服封之所谓天子胙土列爵驭贵班瑞等官纪律有常纰缪无籍彼食旧徳实光象贤引之表仪用服臧礼分之彩物有文庇身无剡圭之削土是献剑【`疑作细`】以当室淹恤草莽乃征褰之与襦恭承匕鬯宜锡裘以用锦斯委曲以趋礼何谲诈而见尤无听偏辞使叶中典  

太守歩归郡邸判  

甲歩归郡邸掾史大呼曰妄诞耳所由责其失礼诉云懐其印绶初不知实  

对　　　　　　　　　　　张　何  

帝念分忧国资共理慎择股肱之守以为藩屏之臣甲遇明时偏承重寄湏荣昼锦焉可歩归未闻叔度之歌空効买臣之事自可奉乎新命剖之分符而乃袭以故衣懐其印绶况从大夫之后不可徒行而于掾史之间诚为诞妄车曽不下匪黄覇之临人吏乃疾呼类陈遵之惊座以为失礼其若有词舍而勿诘于古何愧  

## 文苑英华卷五百三十三

宋　李昉等　编为政门十五道  

为人兴利判二道　　　教吏为缿筩判二道不拘文法判二道　　　告籴判一道  

刺史求青牛判一道　　京令问喘牛判三道长安令登夫家判一道　县令増赀判三道为人兴利判  

南阳太守好为人兴利作均水刻石立于田畔采访使奏烦扰诉云以防忿争  

对  

乐都既康太守成式念为耒之功而无卤　开均水之法以防忿争故经界不正人将生心土田陪敦【`见左传`】职竞用力规子木偃潴【`左传子木规偃潴注下湿之地`】之政思桓公障谷之盟畚锸星繁沟塍绮错孙叔敖之覇全楚意在陂塘邵信臣之典南阳名因溉灌兴利除害而人不争虽歉防【`音康谷不升谓之防`】之荐及因京坻之有望俾知涯分无废凾活何使司之不明而効奏之非允昔邓晨开夣理鸿隙而条源何敞效能流鲖阳而刻石揆今度古自合激紏缪绳愆妄云烦扰以兹获戾不亦太【`一有过字`】乎  

同前　　　　　　　　　韩　极  

自物必制嘉谟克获饬劝耕桑领符卧理出入阡陌其敢寕居且通沟之攸在亦堰陂而斯尚乡亭之中曽未刻石水门之下初欲成云化可比于文翁恩实多于邵父使臣以饮水察俗烦扰致词太守以均水利人约束尤当疆埸有理知薄言之足称忿争不生何简书之妄奏比而无爽自可明征  

教吏为缿筩判  

丙为守教吏为缿筩得其书托子弟所言以相告讦采访使科其不能和睦于人辞云以散其党  

对  

闲邪存诚御奸以徳彼训人者为政先之其有风俗未齐泉薮为患共成党与率相比周作法于凉且从权而救谁能执热故逝濯以随时惟丙化俗临人除患务本散落奸党在三辅而尤异紏诉豪族为一切之权宜同夫污衣致偷问羊知马类钩距之能事物无隠情俾枹鼓之稀鸣人皆惧法既且违于从政复何恤于人言效广汉之缿筩聿闻操简比国侨之刑鼎终见贻书既度时而立功亦反经而合义如肯綮之投刃乃豪猾之云锄何八使之纵劾在一画而斯蔽  

同前　　　　　　　　　　蒋　谏  

学以入官贞足干事茍随时而制法则助化之通方施于在公是亦为政景忠而奉职知无不为置以缿筩方兹水噐观书记而察过托子弟以为言冀乎擒奸固隳党与嗟尔人吏胡为告讦未能反身三省而乃相怨一方不悛厥心覆恶其上【`一作覆怨其上`】使司急夫求瘼务彼澄清察以不能责其非当斯则小人难养抑亦君子何情顾礼义之不愆爰紏举之能恤  

不拘文法判  

甲为守不拘文法科其罪曰无为而已  

对  

建官惟贤临下以简爰合大中之道可还淳古之风甲委质清时分符列郡崇简易之道化洽百城削文法之苛人安千里如汲黯之为守卧理淮阳若龚遂之能官行歌渤海无为而理不肃而成固良吏之可嘉何深文而见劾且政有经矣岂必拘之守常人可化焉自当变而至道欲科厥罪不见其宜  

同前  

垂范作则资政教而为本居上训下在文法而为先甲非异能职忝专守圣人之辔防曽未奉于公家为政之脂粉且闻隳于吏道必也心疑有待道贵无为逺企华胥之朝或使人迷日用乆异大庭之俗何不事与时迁况浇风大行淳化已寝宜奉先王之法用革小人之心奚乃不拘自速伊咎纵引古训亦寘今科  

告籴判  

得甲为郡一年不升告籴于邻州观察使让其无备云百姓有积则公赋不足  

对　　　　　　　　　　　李　淑  

救灾恤邻古之令典有备无患邦之善谋甲宣彼六条克念勤恤施其五教务彼乐输而天灾流行实害嘉谷井税不给职司其忧告籴于邻庶拟泛舟之役有年而蕴曷资禄禀之用【`一作为`】况今寰宇初泰黔黎再寕惟彼莱田尚多荒陇畎亩之获毎忧于家给什一之税咸资于国储或委积之阙然乃防歉而无备观察援今习古恐谬是非郡守通变随时何妨损益舍而勿让咸【`一作愚`】谓合宜  

刺史求青牛判  

许州人郑杰家有青牛刺史张勤从杰求市不与及勤身死杰将牛赠勤子乡人告取牛父为监临  

对  

张勤宗承七叶政举六条经【`一作謡`】日无戏方训白鹿牵星可慕欲好青牛郑杰荥水通门襄城编户既仰留棠之徳旋闻伐梓之求言惜清廉少从拒抗虽林中凤集已见秦彭而天上鹤来忽征王距【`一作丁令`】铜符此閟玉树斯在始叶朱晖虑玷觧刀【`一作钩`】之化终齐季札即追悬剑之诚昔孔氏脱骖犹见疑于弟子今张勤受犊何废惑于乡人论情不是监临抚事适当投赠輙为纠告深懵古今不犯刑书理宜絶笔  

京令问喘牛判  

京县宰冬日退朝逄相害者至死初不屑懐委而不问俄见行牛喘停车寻诘乆而方去所司以为不理所职妄干他事  

对  

二京分邑墨绶居官三揖通班黄图作宰自可遥闻善政广树嘉猷江陵叩头止风有验洛阳强项据地无从何得道乏良防人余恶少翳桑墙下不见童子懐仁垂杨路旁唯闻暴客相杀一朝之忿爰挥白刃百年之命遽掩黄泉县宰既不开口死者固难暝目人虽进路事属退朝忽此逄牛翻能驻马群非向楚讵是因风气似还呉犹疑见月但以时流爱【`一作冬`】景寒结层氷自有惨切之容元无温燠之六畜行观致喘四时坐见失宜此乃丞相及言何烦邑宰垂诘操刀之术罕明代斵之嗤难免忧喘不忧杀正是越司问牛不问人岂非离局以为妄干他事实亦雅叶本条  

同前　　　　　　　　　　崔　融  

奕奕九重锵锵万国凝旒辟纩天临布政之宫曵组垂绅日旰悬书之阙台郎伏奏箫翟初飞县宰退朝王鳬稍下度金钱之广埒过鐡锁之长桥河南帝城是惟都防陜西王邑须禁椎埋何得逄暴客而不收委僵尸而无诘征洛阳之故事行马先知采汉相之遗尘停车有问当其所职曽不惧于宣风越其所司翻见忧于喘月妄干他事深谓当然牒送所由任依常典  

同前　　　　　　　　　　康廷芝  

皇都赤县帝宅仙居万国攸归四方是则县令幸陶昌化谬宰神京过北陆之寒初属南宫之朝退珂廻九陌骑歴三条俄逢虿芥之凶复属防单之变材非玉铉顾牛喘而多懐任绾铜章覩人亡而不问既昧为邦之术徒兴体国之心是曰旷官足成侵职所司紏劾有合通途  

长安令登夫家判  

长安令初上登夫家众寡因移用其人观察使以为烦辞云各逐地宜救其时事  

对　　　　　　　　　　　卢仁赡【`一作瞻`】  

求才审官以恤人瘼施贡颁赋宜遵国章茍玷尔旧规亦荒我王度瞻彼邑宰实曰能贤物土之宜使庐井之有伍随时改作在税征而无差方今弓矢未疆场尚【`一作仍`】骇眷言州县尚劳其供亿念兹仓庾已竭于饩牵固可当官而行虑善以动均有无于乡党足可安人稽众寡于夫家是资赡国议事以制且叶于时宜执法奉公何乖于古典观察所见理或未然请从百里之谋伫听千箱之咏  

増赀就赋判  

刘乙为邑道百里増赀就赋减年从役  

对　　　　　　　　　　　邵润之  

四井为邑先王所以致理九赋敛财大宰由其悬法刘乙返风遗绪震雷成化不下堂以任人入其境而称善无夺时以立教终悦使以忘劳故増赀以请征方减年而愿役鹑衣本弊已闻杼柚之空鹤髪将衰尚劳筋力之事当今升域中之福致天下之肥髙三代之养老遵九式而节用何必増赀减年然后计论绩道【`一作既`】纪成于咸畅理仪【`一作宜又作其`】守其恒典  

同前　　　　　　　　　　蒋　挺  

皇明抚运万防钦承墨绶为邦四人从化虽辑宁之道自我国章而惠养之防亦慿良宰刘乙懐符宓贱比绩刘平増赀减年诚一时之异政以今方古亦千载而同风抚状虽欲惊疑论情翻可嘉尚请从荐举用表贤能  

同前  

学古入官议事以制正其徳以率下下不忍欺厚其生以养人人乐其业既而教化之本礼让为先量力而行省啬其用懐恩者増赀就赋慕义者减年从役可为铜墨之标长不在金科之拟议必若情由抑遣可与愿为欲求异政之闻殊失养人之道此亦深心莫测逖听攸疑百虑未孚两端须扣  

## 文苑英华卷五百三十四

宋　李昉等　编县令门十六道  

县令有惠化判一道　　损户茧丝判一道夷攻蛮假道判九道　　廪无积粟判一道县令辞疾判一道　　　増年避役判一道窃钱市衣与父判一道　集百姓不便判一道县令有惠化判  

晋陵县人王茂于访察使所称县令任意有惠化终日清谈职务修理毎行笞罚惟以蒲鞭举请升进使司以为寛踈不依令式欲科县令不伏  

对　　　　　　　　　　　康庭芝  

任意庆偶千龄荣登万室弹作宰动宓贱之芳声制锦无伤追尹何之美政浃辰行化方类子平终日清谈更同夷甫有耻且格寕收槚楚之威以徳代刑但示蒲鞭之罚王茂幸编名数预奉歌欣承赤子之恩喜沐慈君之惠属以皇明逺散天使遐巡思甄三异之能式举一同之善访【`一作亷`】察使官膺珥笔任緫方书饮騘马于江城集霜乌于海树埋轮紏忒岂谢张纲揽辔澄清何慙孟博眷言褒贬当适古今傥昧激遂乖彰瘅征刘寛之故事仁迹斯存览任意之清猷嘉声可挹既称良吏雅合名闻忽见吹毛便亏直指铜章有术乆垂桃李之隂鐡柱【`一作握`】无谋【`一作死`】且梧桐之问  

损户茧丝判  

甲宰邑而损其户数按察使紏按曰不为茧丝  

对　　　　　　　　　　　林　琨  

安人立政辑寕是职茍失厥徳其惟不康伊甲宰邑堕尔于位异彼鲁恭无闻驯翟讵同言不见割鸡视兹荻蒿嗤士言之招纳且修保障类尹铎之权宜事虽害公义不徇已损其户数法所难逾务以茧丝时维救假如晋阳始祸朝歌同恶事贵适时辞之或可况今圣【`一作理`】惟敦本政在养人且乖既庶必招明罚察使所紏宁叶大中  

夷攻蛮假道判  

夷攻蛮道由邉邑麦已熟或请人皆出获宰不许郡长让之云恐为不耕者所得  

对　　　　　　　　　　　史蔵用  

善教者为政有闻适权者在邦必逹能临事而当断非不询而作谋茍或越官是称专欲属王风不振覇业衰陵蛮夷假道于上国丁壮就功于下土我承其弊肆毒宜纵于贪狼尔无令闻为患亦同于蟊贼思营负户议发悬门虽师将入郛而人未及麦茂宰施令黔黎酌心能操制锦之刀不紊在纲之网礼先敦义政贵有恒尽地必资于劝分涤塲或存于禁末我疆有畔湏务材而训农他人越思岂瘠鲁而肥杞县大夫之立法于予何诛郡符竹之薄言将子无怨且人有食色师非及耕宜从宣父之存信不让荀呉之弃皷况县道骈杂寇冲错聮若从获于或【`一作域`】人是乱行于田畯则轻赍者先于望嵗剽刼者多于服勤革其虚求亦谓尽善  

同前　　　　　　　　　　魏季龙  

大为之防自我王度动不失实为尔政方茍消息之乖宜谅子惠之无取相兹邉邑正曰寇冲务时训农犹温麦而虽盛励【`一作利`】兵秣马假虞道而方深实虑欺天之凶宁顾如云之稼或人行险以徼幸将冯河而请收县宰观变以谘诹固下闗而不许度其危乱之际想其争夺之源恐服田者不得自专而游手者坐乗其利则不收不获诚虚力穑之功而惟一惟精实杜无知之俗临下以简示人不偷得仲康驯翟之风符子贱弹琴之化何剖竹之虚让掩烹鲜之异能  

同前　　　　　　　　　　成　贵  

王者无外寰中有截邉鄙不耸邦国以宁蠢尔蛮夷遽相攻伐异【`一作思`】荀息之假道且欲渉虞殊申舟之是行无闻聘晋属四月维夏三农聿兴麦已熟于东臯人未馌于南亩瞻言县宰重化黎甿弹琴自娱宓子贱之多暇戴星以出巫马期之克勤过齐鲁之相持观邉徼而皆警是割是获虽羙或人之谋我疆我理湏从宰君之法何者食曰人天茍求食而忘耻农为政本有惰农以自安其观舋之生将欲不耕而获恶未可长患实预防百里正且得中六条恐为虗让  

同前　　　　　　　　　　李　昕  

于从政乎务知逺者茍施小惠是紊大伦惟彼邉邑地杂华裔允兹贤宰政协良能云雨之施既行蒲宻之风斯得属麦秋已至农事方殷不虞蛮夷聿相寇虐豺狼猖獗【`一作滑没`】且迷假道之心原野冯陵得无犯苖之患遂使我疆我理不复如茨如梁将从皆获之词是利不耕之愿虽或思茍得从効单父之甿而宰絶妄求式光宓子之教末哉郡长昧此令图虽为责人无难其如有孚窒惕  

同前　　　　　　　　　　于　邵  

举政之要先禁乎惠奸因人之欲必从于义取固防闲之是以虽颠沛而无懔【`一作懐`】蠢彼邉邑实由徼路属门  

繋【`阙`】　　　　　　　　于下防出战于行间瞻彼麦田是登乎秋野惟人之恤且发乎县门多稼其豊谁资于出获或人为请虽楚得其所之宰也有词宁齐至而作告【`一作害`】庶有耻于吾化将不耕为尔虞此日方殷人期利寇他年有事谁不幸灾异郑师以取温周人既怨同单父之规鲁子贱犹生为郡依何徒闻有让理邑余裕云胡不知此而厚诬曷旌善绩以賛不欺之政因明致诘之非  

同前　　　　　　　　　　宇文赏  

蟊贼寻戈耸我邉鄙穑人是溷旷兹割获且蛮方不率夷徳无厌贽币不通范宣止其预防攻取有道【`一作何有`】楚子莫与【`一作得`】同盟乃类乎齐有鲁师晋假虞道俾我原田乱辙麦垅啓行川上芃芃岂遑出获邑中惴惴时有登陴明宰道不忍欺歌斯洽以为不耕而获负胡取之义有僃而举寜【`一作征`】牵复之辞百里此勤信防我有咎六条所让伊不明谓何  

同前　　　　　　　　　　杨归俗  

豫不虞古之善教防萌是禁今也难易惟彼邉邑頼斯良宰行化使尊其五教务穑不夺其三时属夏麦已熟秋成未防丁壮愍焉望嵗农父期于有年甸人未进于绛君郑师何伤于周野岂谓东夷有事南蛮是袭火惊于甘泉虏骑振威于沙塞固当因兹料敌无乃啓戎纵彼所取肆其所获则愚夫毋渇于侥求空思寇盗田畯独嗟于茍得欲罢耕耘诚百里之良【`一作长`】谋岂一同之紊政况虑深知逺而智在穷微虽为郡长之让难听士师之罚  

同前　　　　　　　　　　元子贡  

法不可易政贵有恒利物虽在于随时出令必资于长乆逷矣逺邑濵诸蛮夷蔑其蜗角之兵无能猾夏不虞蜂聚之众将犯麦秋同郑伯之袭温若齐师之入鲁自可申之预固其封疆岂宜因彼犬戎纵其敛积是教翫寇何以字人虽无厚于讐前监是与然不耕而获后嗣何观邑宰不从得宜颇类于宓子郡长见让失指有契于季孙宰实有词理宜无罚  

同前　　　　　　　　　　权　轶  

疆场之事先于慎守田农之业在乎克勤必资礼以防之是谓政有经矣国家卧皷荒徼伯灵干戈既戢虽息犯邉之虑蛮夷相攻尚无假道之礼今者大田既稼滞穗未收邉邑常近于寇讐或人且虑其蹂践请皆出获成此有年欲使功见于多安能义然后取邑人争出必尽室以行我仓既盈或不耕而获岂伊恤病实长幸灾惟彼前修邑宰之化斯得征诸故事郡长之让颇乖  

廪无积粟判  

得甲为县宰廪无积粟人言其过曰蓄积于人  

对　　　　　　　　　　　王　系  

设法安人守官之能政革弊易俗经邦之茂典必从宜而有素岂循常以见称【`一作非`】甲恤隠在懐蕴利为任思豊穰以务本患杼轴之将空亩税惟轻地利斯尽庶无捐俾家给而蔵嫌于聚敛何县廪是积况诗刺重赋传美寛征鲁公不足闻诸有若之对齐国以富实资管仲之言曽谓举善奚其数过但恐永图难继凉徳不堪茍阙斯人容无效此  

县令辞疾判  

郑冑授山隂令赴任行至浙江遇风涛皷怒弭棹而廻乃辞疾觧职人告诈病  

对　　　　　　　　　　　康庭芝  

郑胄家承曵履职绾鸣将登防玉之山欲界【`一作届`】沉钱之浦方冀骋牛刀于剑冶舞鸾磬于钟岩不孤王阜之能方继子防之躅洎乎行穷楚塞路入吴江遥山将逺树不分极岸与长天共合归涛活活全疑白鹭之飞去舸遥遥直似青鳬之逝覩兹艰险虑有漂沉方懐鱼腹之忧岂顾龟肠之毙情来敛辔既有慕于王阳兴尽廻舟亦何思于载道行背浙流之右坐归漳水之濵从此挂冠颇谐髙节因兹弭棹不【`一作来`】犯彛章輙被告言殊惊物听任其罢退良谓合宜  

増年避役判  

乙为县令百姓有増年避役者廉使察其无风化州将云移风易俗湏乆于其政令未成而骤改之何暇为理也  

对　　　　　　　　　　　李　淑  

安人之本为政是先法令克修纪纲不忒乙授兹六命职彼一同实曰子男作人父母绥之以徳化紏之以典刑自可礼义从心回邪革面何乃慢其衔防紊彼彛伦使氓之蚩蚩已懐奸慝之计而政罔察察徒云乆逺之方廉使以紏谬为心当防汉律州将以餙词为喻有昧【`一作紊`】周官百姓合此从刑县宰宜从通计  

窃钱市衣与父判  

丁窃钱市衣以与父父曰邑长如是使诣县首丁往长问之具以父言长以衣赐其父钱主告长纵盗  

对  

尽敬事亲居致其乐永锡尔类将为色难丁也无良敛怨为徳杀牲之养犹曰不仁窃人之财谁谓其孝动生悔吝行乏义方惟彼循良是称邑长饮氷壶以从政播清风而成俗用既戒恶观过知仁将顺【`一作顾`】防衣之欢以原丹笔之罪虽聚蒲恶子难以法寛而草小人或期化理谅从权而适道岂抚俗以随时钱主薄言诚称纵盗宰君善政可谓胜残于予何诛将子无怒  

集百姓不便判  

得魏州贵乡学士谢希顔告本县令郑国侨毎集百姓以为不便劝以六礼兼用七教修殷挚之法后井【`一作复伍`】其田百姓披论国侨法外妄加棰楚处分  

对　　　　　　　　　　　宋　璟  

墨绶临人国侨随班于邑宰青襟敬业希顔齿迹于乡校将宣风于礼教道化未敷议为政之得失讼声斯起利害之间非是相半何则修六礼以节性明七教以崇徳盖闻皇王之风何亏令长之教至若废耕释耒方行殷挚之法计亩分疆后施子产之令风雨惟序岂资区种之勤虞芮不争焉用井田之制处事则于人不便容或弛张加棰则于法有违固湏科结  

## 文苑英华卷五百三十五

宋　李昉等　编县令曹官小吏门十九道  

县令有客判一道　　　立生祠判一道  

叅军鹘子判一道　　　卒史有文学判六道小吏持剑判三道　　　省官员判四道  

成都令劝学判一道　　县令祭名山判一道吏曹判一道  

县令有客判  

县令有客吏贺皆往或遗贺钱万人告其受赃辞云其实不持一钱  

对　　　　　　　　　　　王　纬  

賔实有礼将存执贽之仪相在于堂爰司主进之务惟彼县尹是亦为政诗恺悌以字人需饮食而肃客宓琴多暇室常闲将有四方之賔用致万钱之贺彼吏人而迭进伊或者以遗来财非摭实词作【`一作则`】夸诞稽诸汉史且曰大言详乃吕刑寕闻黩货哂无状而即可验受赃以谓何  

立生祠判  

甲有惠政被立生祠百姓祈祷因而获福或告有妖术诉云非所能致  

对　　　　　　　　　　　李　宣  

考龚黄之迹穷卓鲁之化不孤良吏可谓能贤甲惠训聿修仁政所举丕变旧染化居恒风叹歌邵之徒勤想借寇之无及冀全遗爱遂建生祠殁无媿于张苍存不谢于王涣因心所感纵获福而何伤唯道是从岂为术之能致告之诚谬诉乃有孚  

防军鹘子判  

西州人逯鹘子先任沙州叅军永淳二年赴选冬集归至甘州病经二年今于沙州取选觧不于京铨试直赴神都选曹司判不许称乡路阻逺既有田牧合便赴选  

对　　　　　　　　　　　康子元  

域中有道天下无外虽在戎落亦挂周行鹘子运偶南薰地濵西域乆沐唐虞之化获叅州郡之班万里牵丝俄毕子荆之任九流悬镜行披彦辅之云未果登龙旋【`一作先`】惊退鹢金防絶徼将还敬梓之乡玉塞遥途尚转飘蓬之陌风霜之疾忽遘于虵杯寒暑之期亟环于鳯律瞻彼故里归路仍悬载抚身名铨衡复及本州文觧难以希求往地官曹易为凭托遂蒙申送但事奔波不就京邑仙台直指神都览观辞官歴稔不可妄托田牧明勑垂文无宜越来此选二途咸爽百虑空驰请精诡随之人无黩清通之鉴  

卒史有文学判  

有司选择卒史以文学掌故员有比百石已上诵多者先求之不得讼如功令  

对　　　　　　　　　　　李庭晖  

学以从政位将禄贤必考防言以登称【`疑作稍`】食询诸汉制或渐通班按彼周官湏当下秩若业同晁错才比匡衡多闻阙疑果行育徳三坟五典顾倚相而无慙七略九流仰刘歆而可继固宜虗位允应旁求实乖与善之情而啓多讼之诉含光易退则丑归于讼者推诚应物复过在于有司傥其诵过万言加以通识千古与能从事可不务乎  

同前　　　　　　　　　　贺兰恒  

学古入官选才署吏以贤制爵无替旧典必加明试抑有前闻惟彼司存综乎推择课以经艺节其通敏或奉常以述职乍春坊而视事遂使晁错通经将智囊而见擢东方荅客议雄辨以登难然则服勤满嵗人实劳心才补卒史报亦何轻无儒雅之超升孰刀笔之叨防讼如功令诚谓有孚  

同前　　　　　　　　　　贾季良  

与能賛国于以敷求噐人弼政聿先精择有司审才无遗曲艺虽厮役之未剧亦文学以是征列彼卒史典新掌故将适时而给务盖从事以员百石伊何九流清品礼秩式叙因等夷而不易干求无稽虽诵多而奚取欲加重典之科难取薄言之诉请详汉道方议吕刑  

同前　　　　　　　　　　史　溆  

学古入官议事以制既叙功而论徳将按名以责实眷乃卒史寔惟王人爰从推择以膺明试同马迁之有论望絶为郎异晁错之登科才非【`一作无`】掌故进取弃于鳬短择先得于长虽汉制四科先于徳行而孔门十哲称以文学求之者何方倚相之能读有司奚失俾平津之下第且一言体国珪爵斯分片善不遗草莱靡滞薄言之讼功令式昭举事之有司弥逺  

同前　　　　　　　　　　费光俗  

懿文聚学以期致逺难进易退必在从诚且晁错多才亦先于掌故东方答客岂望于侍郎茍有求于叙进亦何同于卒史受禄不诬致贵有渐陟遐由迩杨园必倚于亩丘在着从防増氷有成于积水方进宁辞于计食陶潜不耻【`一作喜`】于折腰矧兹百石之比乃是上农之秩诵多为美诚有司之合甄先求见黜宜功令之致讼罪自已招谁可怨咎  

同前　　　　　　　　　　郑　务  

县官凝命化天下以人文【`一作字`】有司慎举阐大猷以儒行虽司徒既有词客当国岂无髦士掌故带经传业射防防庸欧阳生之代业自昔斯授孔安国之家书居常时习刺六经以逹士就百石以代耕曩者植杖而耘未常释卷今兹栫棘而讯岂废传儒由是防名廷尉公门惟其自讼员文学卒史实以次敦以命求之自贻不得嫉词多而有讼诬功令而不公宁假爰书宜从告诘  

小吏持劒判  

得乙为小吏持剑执烛事功曹后忽带剑于槐弃炬于地功曹将罚之乙不伏  

对  

天生小人以事君子各徇所守式恭尔位恪勤或懈法罚必施居官之恒虽细不宥既署名于小吏则委质于功曹持劒为仪执炬行夜乙诚微品猥搆无良徒効激节慕竒不知安卑守道遂使披莲寳锷向春树而弃捐桂华熖委宵途而扑灭执御洋洋不爽伊善为物谔谔果贻其伤空思强梁罪欲何逭  

同前　　　　　　　　　　赵頥真  

王爵髙悬惟才是与君子陈力必厠周行虽士庶区分固有限于流品而忠信之道是无隔于胥徒乙也鲰生职司小吏业非地望有殊代禄之家才同懐寳颇异名人之子念荆璧之未断惜连城之莫知吾道不行斯命也已【`一作命斯其也`】执鞭之事抑亦为之遂僶俛于下寮俄鞠躬而从役持剑旷久执炬斯勤竟无自明之効莫骋铅刀之割扫丞相之门忠贞未表功曹之卒日月其除无徐君之知已追延陵之挂劒尔位其旷诚逃王者之规严罚将加恐有蔽贤之责司徒尚犹不拜主吏更欲何尤不伏之辞恐为妄作  

同前　　　　　　　　　　翟禹锡  

周曰胥吏汉称轓干既别府中之位仍标軨下之曹所以安其计食从于负版乙忻逢有造幸预可封不学竒童俄为小吏既而心勤左右荏苒驱驰慕郭太之平生有萧何之志业带昆吾之寳寕慙挂树之人弃囬禄之烟谁赏移薪之客功曹班同许邵才谢山涛未见优容飜闻致罸情有所急罪不合加  

省官员判  

有司议户口减耗请省州县百姓诉云州县废则所濶逺罢人益困请省官员  

对　　　　　　　　　　　司马滔  

时康官僃所借为理户减务烦则害于政有司縻我王爵思立国体知师旅之后版籍徒悬念闾里之空州县宜省诚有可尚议未得中虽在济物之规实亦勤人于逺请依百姓之诉用减庶寮之员省事省官晋朝髙其论从人从欲鲁史异其文自古以然孰谓非允  

同前　　　　　　　　　　杜　顗  

列地之图辨邦之数制以里设其井田居无游人地不旷土顷因群寇且有大军既为患于凶年毎属想于美嵗方今国歩将泰人心尽归乆悲风土之殊咸恋枌榆之旧则百堵皆作三农聿修既富之教已兴食贪之恶【`一作贫之怒`】将息故郊遂絶不毛之地郛闬鲜无名之人商旅厚生无屑心于倚市黎甿乐业必食力于代田然后地不耕耘税以三家之粟宅无树艺罚其一里之泉何必具以寮寀而欲省其州县与其削邑宁愈减官是为政先实亦教本咨尔户部恤我人言将以攻乎异端不如坐进此道  

同前　　　　　　　　　　卢　偘  

度土居人是齐劳逸列官抚俗亦借忠良茍适于宜寕求改作顷者三苖未万人靡安遂令丽土之甿多困转蓬之役今寰瀛有截率土无虞稽版籍而多虗望乔木而未复有司爰忧尔爵式保我人议并州闾庶节赋役眷夫白屋是啓丹诚请减职员以规省约且废州则邑居不接听讼实难省吏则权制可遵恤隠何害况官不必备标之典经人之告劳岂忘惠廸  

同前  

禹别九州秦称百郡非无沿革屡有废兴茍损益之或差亦因循而是务顷者暂遇奸宄人或流亡军旅是加荒馑仍及遂使黔黎失业乔木罕见于人烟井邑为墟壊垣寜闻于畎畆洎乎皇威逺被寰宇肃清频霑利泽之私遂忘干戈之患省司以罢人是恤议废置于州县百姓以遐路告劳难骏奔于属众以减员是请或愿取新官以省邑为谋盍宜仍旧从人欲也无或违之  

成都令劝学判  

得成都令江延调县中子弟二十以上除其吏徭各率环刀一宻布十令诣大学府司科擅赋敛录事批放仍举科诸生谋杀之罪  

对　　　　　　　　　　　李　乂  

郎官上应列星惟帝称难邑宰下宣风化得人斯委江延材膺训俗功寄临人拜职周京铜章之秩六百随班蜀国剑门之路五千兾行邹鲁之风思变彭岷之俗上琴而训翟依石镜而翔鸾将富教之宜用广文儒之业爰调子弟是蠲徭赋环刀宻布聚粮求任土之资裂裳负笈函席就横经之道惜乎英灵莫嗣曽靡尚于抠衣刚悍犹传遂有歌于剚刃不渐文翁之化有逾原壤之愆擅赋之条在江延之何负谋杀之状顾诸生而已彰上藩之断颇乖录事之批为得  

县令祭名山判  

乙为邑宰祭其封内名山州将按其非法诉称旱暵甚所以祈之茍利于人不敢避也  

对　　　　　　　　　　　王重华  

山川咸秩嘉其以灵雪霜不时于是乎禜庪悬斯设典礼孔明乙职惟奉公思不出位百里行善且在子男之列十伦展祭爰僣诸侯之封孰谓鄹人不如林放固宜按法曽是简必也骄阳害时司啬惮暑诗歌太甚义救如焚信靡神而不宗在精祈而则可用寕旱暵难责防为虽欲正名如其恤隠不乏吾事湏旌墨绶之贤空惜尔无允为彤防之举  

吏曹判  

得甲之周亲执工伎之业吏曹以甲不合仕甲云今见修改吏曹又云虽改仍限三年后听仕未知合否  

对  

业有四人职无二事如或居肆则不及仕门甲爰有周亲是称工者方执伎【`集作耻役`】以事上且思禄在其中有慕九流虽欲自迁其业未经三载安可同升诸公虽违甲令之文宜守吏曹之限如或材髙防俗行茂出羣岂唯限以常科自可登乎大用以斯而议谁曰不然  

## 文苑英华卷五百三十六

宋　李昉等　编继嗣封袭门二十三道  

太室择嗣判八道　　　舍嫡孙立庶子判四道正室为门子判一道　　袭代封逃判二道遗腹袭侯判三道　　　承袭称狂判三道袭爵佯狂判一道　　　除防袭爵判一道太室择嗣判  

甲于太室而择嗣先防者或非之称神所命  

对  

立嫡以长不唯其贤或有时而舍兄则因次而谋弟惟甲克绍先烈啓廸后生【`一作昆`】有髙阳之才聚太丘之徳聿求门子听是庙谋螽斯其防虽有众多之义鴈行以列然乖长防之序义则非据人斯见尤必欲搆之以神何如节之以礼况楚君遗法殷家旧制人实不等代亦颇殊纵为疑议益彰违越罪之失在甲宜以凖科惩之后先其男请从改正  

同前　　　　　　　　　　贾廷瑶  

主噐承宗虽存乎冡嫡象贤择徳必在乎权宜甲何人哉将定诸嗣年则有序未肆挈之卜室乎慿灵遂稽当璧之懿由是求周之故伯邑见舍即赵之美无恤是膺既崇定命之制克允尊神之道古则然矣夫何非哉  

同前　　　　　　　　　　贾承制  

执古以道格人其经舍而或逾动则奚轨况承家继体之重义存乎冡嗣絶嫡立庶之命礼资乎象贤是用弓裘必荣钟鼎以赫斯列侯之恒典岂下愚而足度彼已之甲惟秩何也徳未昭宠过符行禁有子谁立固晋侯之不经择防为先类楚王之有嬖俱【`一作但`】曰神命仍亏拜璧欲议刑章谁谓无玷况太室之礼僣已陵于殷庙薄言之状位匪列于周官欲按科条得悉名噐此而伏念终谓疑刑  

同前　　　　　　　　　　康　濯  

纳约自牖是脩禘祫于穆清庙肃供神人既不专而为名当干蛊而承孝惟于甲也克构是思择乎太室期以当阼压纽斯兆想平王之旧仪佩玉忘哀痛石骀之絶继神保是格信筮之叶和人谋佥同乃匕鬯而不防就诸臣位尚檀弓之所【`一作而见`】嗤辱以临防盖子游之习礼先乎防者岂曰迟廻诬善之人何词以免韦贤后嗣谋之允臧季歴嘉猷谁执为咎或委【`一作妄`】咸股诚为朶頥自羝羊而触藩侔鼫防而非据小惩是诫宜在执牛忿疾于顽无行射隼  

同前　　　　　　　　　　虞　咸  

天子建国诸侯立家率由旧章克备典列昭穆以有序承继嗣而逌着粤惟彼甲若昔大猷无忝乃先懋昭有训同乎班氏思欲叙其家声类夫韦孟将以传其祖徳虽珪璋克荷而嫡庶蒙戎载懐捧翟之伦犹疑干蛊之词协比长防隂隲庙祧庶降祉以象贤慿灵贶以立徳同其楚国先弃疾之当璧方彼衞人乃祁子而顺兆神所命也则甞闻之有知焉实在兹矣或非无艺甲择有孚欲寘于理谁谓其可  

同前　　　　　　　　　　韦　巡  

将正人伦必惟嗣续故有侧室嫡子乃别尊卑等威以年以徳则闻常典神之听之抑非通法惟甲啓尔宗庙守其茅苴类简主之承祧嗣则未卜同献公之有子其谁立焉爰仿共王之事更征骀仲之道佩玊而兆既云取吉当璧而拜遂不敢违且继体本以承家知子莫如其父借令愚知无辨何得长防乃【`一作仍`】乖假之神明其义则浅舍我礼取诮何多文过饰词徒为妄作  

同前　　　　　　　　　　严　廻  

将建嗣子必先克家岂唯兴宗亦称继代今兹甲者昭穆蔑如爰择而承祧俾传荣而开国而乃业归于防礼且殊于长年命自于神理徒称于太室必也义均襄子覩常山而得符迹偶平王拜楚庙而当璧事则有据或者何非且今之所为有异于是无闻徳举将由爱立则震来致福虑防主鬯之尤事乃得能【`一作宜`】奚堪干蛊之任甲且违礼罪实难逃理不足称刑之无舍  

同前　　　　　　　　　　徐　晶  

钦若古训奉遵遗典礼崇继体政重承邦茍冡嫡之或遗谅昭穆之无取眷言于甲诚乎择嗣殊无忌之不才让徳于韩宣异延陵之守节归义于诸樊既而其知乎类石祁之合兆神所命也同楚平之当璧且徳均则卜罕见前非年均择贤曽无昔谴先乎防者诚合通防人或非之孰云其可  

舍嫡孙立庶子判  

侯择嗣舍嫡孙而立庶子人非之曰行古之道  

对  

锡土分茅承宗主祭立嗣以嫡非才则贤若拜璧而求则佩玊寕告【`一作吉`】惟彼侯国次当择嗣类田氏之得文縁成爱客同无恤之在赵不坠克家既舍子以贻孙何弃今而行古虽檀弓制服而知仲子之非而棠棣与权亦凛宣尼之训请从宗计无信或非  

同前　　　　　　　　　　杨栖梧  

王者之制着乎礼经五等已陈千古不替尔侯所择以为后者盖重仁贤讵论嫡庶故舍孙而立子将继代以承家压纽可尊佩玉非嗣近思靖郭传诸孟尝逺学周文废其伯邑侯则可矣人妄非之  

同前　　　　　　　　　　石　倚  

胙土报功分茅锡瑞爰加九命是宠三接将崇继代之美以展象贤之庆顾彼择嗣舍乎嫡孙寔乱大伦攸乖先典将着其代匪尚其徳亦犹行古未息仲子之词茍非从权縁惧宣尼之对若也克绍前烈无贻后羞告其猷神歆其类居防而情忘佩玉临代而智则藏符虽则嫡庶有殊足使贤愚自别侯之所择人或敢非在礼则乖于贤固可  

同前　　　　　　　　　　杜　信  

列爵畴庸承家继体析薪负荷堂构纂脩彼侯运偶千龄秩惟五等谋孙不朽传锡土之荣嗣子云亡失克家之庆殊孟絷之在衞异防子之居殷檀弓免焉有符周典仲子行古实紊彛伦人或见非识明大体废嫡立庶宜正刑书吾蔑从之无载尔伪  

正室为门子判  

甲多诸媵之子乃以正室为门子令限出入或人告有违不伏  

对  

五常之教以经王道三族之别则辨人伦正昭穆以承祧分嫡庶而继代必诫差忒克明敦叙是以防子从礼舍其孙遁【`礼记作腯`】献公泛爱立以奚齐璧埋太室之庭楚则违命寳蔵山之上赵乃知才顺之克昌易则生乱茍至于道讼不可成甲齐其家宅心知训钟皷思乐早聘问名媵侄从观【`一作欢`】仍邀卜姓自殊南陌岂秋胡之迟廽宠若东山即谢安之携赏于是庆征兰梦义感桑弧探社金而屡祥列阶玉以分照同石骀之六子庶孽斯闻均卫家之一儿冢嫡其取爰崇立长有以代亲讵黜商臣非取厚于江芉寕谋伋子亦何怨于惠公趋庭既学诗人正室遂为门子逹其礼典穆以闺门掌政令而攸归限出入而奚失信居家之理寕父子之嘻或人所陈深为未可  

袭代封逃判  

丁长当袭代封逃主司以有兄不录其弟  

对  

夏分五等周开九命国庸人爵贻厥孙谋青土白茅将传栾却之室裘裳钟鼎必袭金张之家丁既庆积山河用光家国不闻必复之业旋有逋逃之让荣命不顾同顔阖之凿坯遁迹方来共丁鸿之蹈海一去乡县几变星霜冀畴庸之有主在是弟而可录不谓政也无二法不容私终使长袭代封沮成之宏义防而时弃允张纯之格言  

同前　　　　　　　　　　张　畴  

先王有作班氏叙其家风逺代无违韦孟陈其祖徳是知本枝可重宗叶难轻丁冑望素髙勲庸夙着金柯玉叶冠盖之望攸崇青社白茅诸侯之业斯大上林春至花蕚均芳下泽秋归鸿鴈齐列既而风枝不静星琯屡移何邵承家然流涕桓袭爵悲不自胜茍懐揖让之风遂有逋逃之迹昔延陵去国令范犹存太伯辞周遗芳未泯必若情深让弟义等脱身请封韦氏之次男无亏太伯之髙节  

遗腹袭侯判  

乙将袭祖侯以遗腹无识诉云生而有文小同为字  

对　　　　　　　　　　　周彦之  

乙在梦兰生逢集蓼岐嶷继体恋弓冶之余徽诗礼无闻想山河之旧业望九原而不作松石増哀思五等之崇班茅封阙嗣同夫嵇绍未有识于巨源类彼叔敖亦无言于楚相当今封比干墓式商容闾岂可使诸葛之苖随时歇灭乐毅之后没代湮沦况乎血属详明宜存必复之始手文昭著湏传干父之能讨以前闻义何殊于仲子酌其故事迹颇类于周文则知奠藻献诚礼不乖于大柄析薪克荷事可优于小同  

同前　　　　　　　　　　张纯如  

周道不亏嗣从嫡长鲁风一变新用休祥爰稽仲子之文实定伯禽之裔抑为大典犹天之志蔑云议以合权继月之书可仰惟乙诞兹兰梦庆及茅封天孤逮事之欢神锡小同之字等康成之后克绍家声类桓子之先宗傥为公辅且立嗣不拘遗腹无长则合承家非俗説之轻谈固典章之彛范乙当承袭理在不疑  

同前　　　　　　　　　　田义宠  

灵庆所章锡乃承家之本恩华荐及防封则开国之仪是知礼十伦系宗祊而叙昭穆荣标五等列畿甸而制子男载徳象贤山河必复谋孙翼子弓冶方传乙以夙渐祸胎防严顔于未诞冥包衅始倾厚防于生前若赵氏之遗孙【`一作孤`】如郑门之弃孕母兮鞠我等令伯之成人生也有文同仲子之先兆既而聿脩祖徳将克于家未展茅封爰疑再弄之日遽从刍议复引冠字之年敬省彞章未可隔其遗诞恭惟典制理宜允其嗣徽  

承袭称狂判  

甲承袭称病狂所司按以为妄  

对  

求仁得仁孔丘叹其无怨逹节守节延陵慕其髙风甲代袭衣裘家承茅土志无苟得爰作狂且成让兄初疑人望丁鸿避弟终感友言良史以为羙谈志士称其重义虽言诈善尚贤为恶与其宁失犹曰从寛况观过知仁求之不逺深明止足取则非遥而当断以严科详其大体参也不敏何足知之  

同前　　　　　　　　　　蒋厉躬  

赏功行封父殁子继义存昭穆理在宗祊夏殷以前罕详斯制周汉之后咸用此途甲忝借勲庸得参缨冕诚宜率徳改行嗣先人之业翼子谋孙崇保家之道焉可忘析薪之荷称狂之谋内亏孝子之心外爽忠臣之节同衣裘而鲜食类接舆而欲歌必事等成何替名家之誉情符孟絷不闻良史之嫌即按所司之科恐失惟轻之典待尽情伪方申断割  

同前　　　　　　　　　　邵　卿  

建邦设都天秩有礼袭裘绍冶人教攸先甲以荣冠鼎宗躬忝门矛对谢庭之防蔚玉树摇春窥陈氏之英灵珠星聚夜纂弓旧服诚宜象贤故违正徒而冐狂疾伯夷去禄虽则有诸郦生不狂谁信其【`一作真`】妄若栖心让羙宜从温睦之防如谲行沽名湏遵复礼之义自然日蕃锡马晋彖明受宠之文庭有悬鹑诗人寝伐檀之刺至公之道其在兹乎  

袭爵狂判  

甲有兄弟非贤所司命甲袭父爵以狂疾不应命御史劾知非狂请罪其谬  

对  

论以天伦分乎季孟钟其大运异彼贤愚苟爱敬以存诚固传袭而无忝是以隠公推鲁爰髙克让之声太伯辞吴卒被至【`一作深`】仁之道眷言于甲克合承家同周子之有兄宁分菽麦懐谢庭之列照顾馥芝兰黄金满籝已奉一经之训白芧锡壤言逃五等之封窃意元昆顾伯夷而见舍思深内敏岂郦食之非狂接舆行歌此时方奏州吁安忍是日非闻务以黜聦用辞深疾纵罕着于诚信终自牧于谦防冯恢不言未将谐于哀恳韦晦迹俄见劾于方书鸰野急难无违六顺豸冠严励何罪防珠庶将必复台阶无乃妄绳宪府  

除防袭爵判  

得乙请袭爵所司以乙除防十年而后申请引格不许乙云有故不伏  

对　　　　　　　　　　　白居易  

爵命未坠嗣袭有期在纪律而或愆当职司而宜举乙旧徳将继新命未加所宜纂乃【`集作彼`】前脩相承以一子何乃废其后嗣自弃于十年嵗月既已滋深公侯固难必复然以法通议事理贵察情如致身于宴安则宜夺爵若居家而有故尚可防名湏待毕辞方期【`集作斯`】析理  

## 文苑英华卷五百三十七

宋　李昉等　编袭封孝感门十八道  

袭封  

佯狂让弟判二道　　　嗣足不良判三道子侄承袭判一道　　　当袭伪逃判一道  

用父防判一道　　　　请封爵赎罪判一道  

孝感  

泽中得堇判二道　　　梦得篱粟判三道赤乌巢门判一道　　　投牋获弟判二道嫂疾得药判一道  

袭封  

佯狂让弟判  

陈乙袭爵遂佯狂以让弟甲嗣爵后方入仕隣人告甲非嫡子不合袭  

对　　　　　　　　　　　房自厚  

徳懋懋官功懋懋赏是崇开国之典以致承家之事陈乙志符前彦爱结友于虽佯狂之或违亦志义之可尚循令问而克嗣固不当仁依徳言而靡渝理应承嫡况乃操刀使割能则无伤执射从畋贯乃斯获仕进所取孝弟归先苟以让而入官能济人而辅国以之立长可不谓贤隣告失宜窃以为得  

同前　　　　　　　　　　廉方俊  

封袭大典存乎嫡嗣公侯荥胄贻厥后昆陈乙以代先崇班天赐重爵嗣业相继家声逺传不好荣身克遵于谦让欲求封弟乃致于佯狂祖业斯广友于多称法虽有乖恒典事则不爽人情昔成见承非妨入仕今陈甲为袭难可寘刑  

嗣足不良判  

丙食一县嗣子足不良请立其弟礼司不许云古有其道  

对  

大夫称家荣髙食采冢子当室业茂本枝盈大足征期克昌于魏国六三能履或取笑于齐堂弱足者居奉身而退据康叔之命以崇次及察韩黯之衷雅符髙让则先茅旧土今也载传孤竹遗风此焉无替法听弃疾礼贵象贤立弟舍兄理复何惑  

同前　　　　　　　　　　张　洌  

借庆食邑象贤继踵承家之道将不媿于前脩畴嗣之宜庶遥符于古义眷言长嫡疾乃天然既类郤克之刑【`一作形`】将同孟絷之废且仲子立衍循鲁礼而知归韦家封成镜班书而有序瞻惟乙情未爽通防在律虽违行权则可请停司禁无拒乙辞  

同前　　　　　　　　　　席　预  

锡爵唘土将以畴庸开国承家寄于令嗣乙受封一邑叅荣五等髙门不昌厥子婴疾昔郤克为使取笑齐人孟絷不侯称于鲁史况主防祭之礼如有朝觐之仪继代非轻择贤而立有符故事无爽通途  

子侄承袭判  

武功申将军沛公王伯宜身死无子孙其妻陈氏遂养伯宜再从侄承袭事  

对  

辨方经野天子之畴庸开国承家诸侯之立社盟河誓岳藩屏之任攸归镂鼎铭钟公侯之业为大门驱驷马路拥旛【`一作幡`】旗谋孙寄于众【`疑作象`】贤嗣子希于必复伯宜太防叅代登上将之荣阶黄土白茅践通侯之贵族千二百石与群后而俱朝二十八星共功臣而并列当阳侯之文武空勒髙碑孟尝君之池台终同下泪数竒兴叹殊李广之无封天道何言伤邓攸之不嗣陈氏鸾伤玉镜鹤怨瑶徽分剑匣之沉浮异椅梧之生死崩城一恸非无杞妇之哀染竹千行自有湘妃之泣对霜闺而悯黙徒念平生抚犹子而伤心空思继絶立嫡违法自有全科无后国除宜从甲令  

当袭伪喑判  

甲从军战亡嗣子当袭伪喑让人告诉病  

对　　　　　　　　　　　杨伯曦【`总目作汤`】  

天子建国酌畴庸之典诸侯立家重延赏之业甲位居戍旅道在干城覩三邉之羽书献七纵之竒计阃外之事既受命于时军中之法防申号于葱岭虽王师有征而胡兵尚寇甲第之欢未展庚日之悲已及逝者何追空怨卢龙之塞嗣子克荷爰受白茅之封眷彼鴈行同夫鸟啄韦贤之子固是齐芳刘宪之兄宜其等列棣华有训桃李无言不慙孤竹之风愿守延陵之节前史嘉其徳让今人胡乃告论即议霜科寜符日用  

用父防判  

得乙请用父防所司以赠官降正官防一等乙云父死王事合与正官同  

对　　　　　　　　　　　白居易  

官分正赠防列品阶既【`集作如`】酬死继之勲则厚赏延之宠今追思乙父励乃臣节捐躯致命尚克底【`一作立`】定尔功继代劝能岂忘勤恤我后椒聊既称有实桃李未可无隂忠且忘身优宜及嗣如或病捐馆舍赠官当合降阶今则死衞国家叙防所宜同正庶旌义烈用叶条章  

请封爵赎罪判  

得丁氏有邑号犯罪当赎请同封爵之例所司不许辞云邑号不因夫子而致  

对  

邑号旌贤国章议贵如或不能自庇则将焉用其封丁氏恩闺门罪罹邦宪宠匪他致既因表以勲贤咎虽自贻亦可免于刑戮若不从其寛典则何贵于虗封汉恤缇萦犹闻赎父齐分石窌岂不庇身宜听辑矣之辞难夺赎兮之请  

孝感门  

泽中得堇判  

王祖母饥病立冬刘公孙因泽中取土得堇粟遗之后有火过于西隣隣告云妖有司科之使司奏请旌异  

对　　　　　　　　　　　冯待征  

至诚感神天道应善虽欲蔽徳其如予何王祖母病既日臻甘脆盖阙刘公孙孝惟天性垦凿多勤坐北堂而摇【`一作招`】魂仰南陔而结思是頼天灵其鉴地输其珍緑堇欺霜而防荣红粟无稼而呈粒此一竒也又何如【`一作贺`】焉况丹焰飞空以灾糜竺之室应必感不昧刘殷之家隣者奚愚以厚诬而害物有司何酷载重诘而伤仁明哉使乎清识逺矣举直错枉扬于王庭蒙虽不才请从斯矣  

同前  

象凝邈群品必具流濳昭著众感无隐懿哉公孙躬履节养悼彼祖母歘纒饥疾心乎谓何天亦明视验粟有殊于篱下泣堇终同乎泽中可谓嗣徳刘殷追纵李宻激芳尘于西蜀蔼嘉声于东晋霜竹擢笋自可包羞冰鱼振鳞颇亦慙徳第如蔡顺伏柩刘昆叩头惊风由其蓄绪洪焱为之卷焰精诚所致缃素列嗟乎至孝孤其善隣所司科妖将渉厚诬之酷明使旌异深符清徳之美  

夣得篱粟判  

索和诚【`一作成下同`】家贫至孝夣西篱下有粟掘得十五钟郷人以告非营求所得请纳官  

对　　　　　　　　　　　员　岘  

穹壤之福允及君子纯嘏之征良归盛徳索和诚孝揔心极义切天经其行则晋代荀何其道则孔门曾闵获西篱之粟遂【`一作便`】贻俗士之讥采南陔之兰应招狱官之讼愚谓不可【`一作如此`】况夫贤哉  

同前　　　　　　　　　　杨守纳  

索和至孝居家贫窭因心则乌鸟翔翺服则悬鹑碎羽立锥无地门挂陈平之席至诚动天庭列孟宗之笋五芝繁茂气杂仙露四壁森罗隙流頽日遂得穹降祉红粟呈祥不资南亩之勤自有西篱之锡谅贞符所降非纯孝之精欲以表斯孰能若此郷人庸谬妄相诋讦不违刘殷之徳须遵吕侯之典  

同前  

索和中和产徳纯孝为人亲之所安类曽参之至性生无所飬同子路之嗟贫定省切南陔之心殷忧有北门之兴精诚所至动于鬼神吉夣有征啓兹灵贶遂使钟盈积粟自能贮于西篱庾得如坻无假事于南畆动天地而降福集人灵之休庆羙刘殷之孝行再覩于兹伊索氏之乡【`一作化`】人一何狂简天之所赐不合纳官告者诞【`一作防`】词固宜反坐  

赤乌巢门判  

乙防亲之后家有赤乌巢门白兎游墓人告不报官司  

对  

仁者曽舆孝哉闵子感彼天道通乎神明乙以顔色为难温凊是切顾罔极而何报当永锡以攸居致爱敬之欢尽哀戚之性宣父为政足可连芳頴叔称纯行堪施及志义冲防精神洞昭故得赤乌巢门白兎游墓霞明丹翼赩日彩以光霜映素毛皓月华而皎质匪徒美寜用报官人也无良讦之非直乙兮惟孝善则可嘉宜表陈遗之感用旌吴顺之行  

投牋获弟判  

河内县苟君林乗氷省舅氷陷而逝兄伦求尸不获遂作牋与河伯经宿氷开获君林执牋出乡人告称妖惑  

对  

覃懐旧壤野王遗迹元凯造舟于后忿生食邑于前自晋唘山阳郑锡河沃精灵有作人物代兴相彼君林实为茂族感如存之念恭自出之心凭河履氷自贻陷溺终坠而死当柰若何类无忌之永休比元阳之相负况鸰原称咏本在急难凡今之人莫如兄弟嫂溺礼通于援手季没义切于投牋孝悌之心聪明正直灵鉴在斯信宿之间克防礼诚有应于今日事无隔于古人告以为妖未符通识诬人之罪法有恒防请据愆尤以定刑典  

同前  

风化所行徳义为本焕彼经籍形诸典谟君林行着循良道存甥舅比韩君之不别若刘生之酷似秦渭之际寜止康公赠璜晋河之隂非无子犯投壁故使薄氷必履防躯不恡乗游水而长往泳龙宫而乆辞兄伦志切鸰原情敦鴈序散彼棣【`一作花`】蕚恨盈东注之流【`一作川`】投于牋牒泣下西门之恨【`疑`】惟徳降美至诚感神芳声列于缃帙雅誉标于今古执牋而出自可矜于至仁乡人告妖恐或紊于常典  

嫂疾得药判  

顔甲飬寡嫂疾求药无出有童子授之化鸟而去隣告妖异甲不伏  

对  

天鉴昭著神心正直苟精诚而聿敷何贶施而靡应顔甲族承先哲行不违仁寜见倨于下机每防嫌于通问荣擢棣蕚痛违爱于仁兄讽起伯梁遂防心于寡嫂衣冠肃敬方礼国而躬勤衾枕婴纒忽孀闺而疾四时有厉始见攻里五药无资爰将暝昡至诚攸感异兆旋臻岂童子之何知有神人之叶契香囊遽委俄曕见于灵虵敛衽方廻宛迁形于翥鸟聮翩彩翮疑征入梦之祥坱扎功即降痊疴之庆勿药有喜道则虽殊无言不酬【`一作讐`】义终可尚乡党称孝固是当仁隣伍生诬何诚蔽善  

## 文苑英华卷五百三十八

宋　李昉等　编孝感门十七道  

坟树有甘露判四道　　紫芝白兎判一道紫芝白兎由刺史善政判二道  

男取江水溺死判四道　孝女抱父尸出判一道不除姊丧判一道　　　居丧年老判一道卖宅奉塟判一道　　士用大夫礼葬父判一道不用父言殉判一道  

坟树有甘露判  

楚州申殷贤丧亲负土成坟甘露降树芝草生庐青鸾镇集白鹤【`一作鹄通用`】翺翔县令张徳以为孝感刺史欲旌表郷人梁静告国家祥瑞  

对  

殷贤所亲云丧罔极纒哀集荒蓼以崩心攀寒松而泣血既流悲而绕墓遽结欷以成坟所以白鹤青鸾灵芝甘露翔集坟茔之际降生庐树之间善应类彰祯符洊至所感虽因孝致论孝亦感皇风旌以门闾实将无媿告以祥瑞良亦有疑  

对  

楚州淮海北距江水南濵挹桐栢之遥源酌柴桑之逺人沐无为之化家覃孝里之风殷贤志切茹荼诚深负土故得灵芝三秀如马如龙甘露载垂为珠为玉鸣琴邑宰先以检寻集竹州司欲加旌表但飡和饮徳日用犹迷舞鹤翔鸾天心有属瑞允彰于周徳孝因感于殷贤梁静虽陈还宜凖此  

同前  

殷贤名编泽国业预封人荷圣皇东户之期感孝子南陔之咏仰攀风树俯蹈寒泉同王裒之手艺松栢比平原之躬修坟墓哀哀之性切切逾悲孝彻幽明祥闻动息故得春芝列秀晓露凝甘青鸾廻入镜之容素鹤举闻琴之翼县寀检寻非谬州端勘亦不虗静是郷人亲来投告以为盛瑞咸属国家但以子舆之冠前询乌集休征之屋【`一作室`】复见鱼游则殊贶之来诚闗于至化而楚州申状亦符于孝感事縁奬劝理合申明眷彼门闾固须旌表  

同前　　　　　　　　　　刘　宪  

殷贤名编荆楚行逹神明实禀先贤之风遍闻至孝之感甘露降其树还同泪栢之林芝草生其庐即在苫之室虽祯祥骤委谅神理无欺而谤议是兴为郷人所恶且求诸故事抑有前闻率土莫非王臣含灵皆用天道通论则归于有国析理则存乎其人以匹夫之感皆为王者之瑞则皇天所相何彰孝徳之深梁静湏正刑书刺史不烦疑惑  

紫芝白兎判  

懐州申卫士杨建徳被差镇勑到之后母亡遂庐墓侧哀毁乃有紫芝生白兎来驯州司请加旌表廉察以为避镇科罪  

对  

横戈出塞虽五校之严防主奠临丧亦十伦之重制建徳身叅戎旅名列材官负羽鞬将驰邉戍枯鱼衔索旋廹私庭瞻大树于辕门痛风枝之不静听嘶骖于戎幕感隙驷之难留燕雀之心已纒于罔极熊罴之效未遑于载驰详甲乙之科无亏典禁推忠孝之道何爽公私既而匍匐坟埏充穷陇隧霜露之思义贯天经精感之征遂彰灵应白兎呈贶背三窟而来驯紫芝符祥对九茎而擢秀州司请加褒异锡类之仪载光使局作此科防昧礼之情何甚圣朝孝理史官自合发挥杨建至诚门闾固宜旌表  

紫芝白兎由刺史善政判  

岳州人王懐俊防防二亲庐于墓侧负土成坟至孝潜通屡呈祥瑞其地内生芝草兼白兎刺史元利济仁明训俗善绩着闻亷使以为由刺史录奏懐俊不伏  

对　　　　　　　　　　　高思元  

天经地义圣人不加通幽洞冥神心必应懐俊防倾怙恃早摽孝徳无穷之思已结于防书孺子之感更纒于匣扇既而日月有时爰从筮宅坟茔是托俄见葺庐马鬛新封牛冈载阐有同文让栢迳栖乌还类许孜蒿埏集鴈故得皎皎仙兎孕质而呈祥蔼蔼灵芝抽茎而表瑞岂以刘家之堇止出于生前王氏之鱼不彰于死后此由圣皇御防恩覃锡类神灵滋液品物昭苏纯仁蹈于二仪祯符效于万象假使六条阐化千里宣风侔郭贺之深仁嫓刘寛之善绩何祯祥之所及岂征应之所臻廉察推功妄尘旒扆懐俊不伏徒劳漫讼莫大之孝何以自安  

同前  

孝通神明诚感天地乌驯兎扰声髙曩传芝秀堇荣事蔼前史尝闻其语岂独古人王懐俊性实由行非外奬风树不静遽轸攀栢之哀陟屺无望终纒负土之感岂惟吊賔惊鹤故已祥霄集鴈遂使金英孕彩夺神叶于芝田玉毳含晖接仙毫于丽魄斯固仁圣有道至徳潜通兆庶沐化以自效动植乗休而相感非借瑞于闾里不乞灵于郡县而利济仁明不问乔卿之徳察【`一作刺`】使风绩未见王褒之颂掠美窃誉在济虽是有心假应移祯于使无宜妄察昔闻让善今见争功贪天之诚颇同于往责无伐之愿亦于前事但论孝则义归光国于师则不许让仁与其抑俊而济未若舍贵而褒下任虽通广孝实因心许与一介之人岂累六条之政既继录奏湏更申闻劝奬之防窃将合序  

男取江水溺死判  

顾乙从母所好令男十五里取江水溺死不为之服  

对  

孝乃因心礼从适变惟彼顾乙徳合天地甘防必在于无违承顔克遵于不匮瞻言爱子取汲长江庶南陔之不亏岂东流而永逝掌玉兹碎庭兰坐歇顾斯惟疾之忧恐阻长筵之乐既不彰于枲服诚有切于斑衣虽失礼入刑合寘彛典而割情循飬庶可权宜既竭姜诗之孝无寘萧何之律  

同前  

顾乙行继人志誉美天经尝申不匮之诚毎竭服勤之养母以不甘井汲好味江流爰将植杖之男当其抱瓮之役异曹娥之父无复还尸均屈原之妻空余往恨缅曕前诰既有同于姜诗详彼旧章亦何殊于庾季虽云不服欲寘何辜  

同前  

立身之道忠孝为先训俗之防防纪攸重所以王祥王览闵损曽参晓于九族传诸万古顾乙芳摇美箭业嗣良弓挹至孝之清猷得随时之大义母之所好志必无违嘉旨精诚乃臻异物长江泛滥取汲何功孝情至切于求鱼防制奚遵于防犊欲遵寕戚恐阻承顔所以僶俛于懐幽哀宻念忆将鶵之曲不忍听琴对驱蚊之宵更勤扇枕眷彼纯至足以名逝者如斯男何不吊三殇之服诚合切于哀情五礼之文贵取顺于顔色既循姜诗之孝难科汉尉之刑  

同前  

顾乙依仁植性履孝因心生我之义方深倚庐之思何极【`一竹切`】扇枕温席造次无违旨承顔钦从所好屠鸡留膳不为执友之贤求鲤探泉兼入隣家之馔顺慈亲之旨忘爱子之劳属以廻浦生风长江起浪因兹汲引遂见沉沦乙类姜诗无复防璋之念男同精衞空摇【`一作存`】衔石之悲不服以殇初疑越礼苟全于孝取叶随时既有符于古风恐难寘于令典  

孝女抱父尸出判  

钱塘人孙戬少以迎涛为事因八月迎涛【`一作潮`】乗船冲涛船覆至死戬女媚容巡江哭以设祭因而自投江水抱父尸出县司以为纯孝欲立碑州司不许乃禁媚容数日【`一作月`】  

对  

海水有期三秋必壮江涛可望八月湏迎孙戬既曰篙工是称舟子自言习水不虑惊风岂知白马俄奔空邀伍相青鳬坐覆忽识冯夷应同罔象之神颇异吕梁之子媚容悲纒枕草志切投牋忽以祠何殊荐艾【`疑作芰`】衘心似石寜怕海童泣泪如珠即追泉客初均洛媛持弱态以陵波竟学曹娥抱沉骸而出浪论情足为纯孝抚事不媿褒未题黄绢之词先寘缧之罪州司滞狱法恐不然县请立碑理应为当  

不除姊丧判  

得丙有姊之防合除而不除或非之称吾寡兄弟不忍除也  

对  

防虽寜戚礼且节哀俾不足与有余必跂及而俯就丙爱深血属礼过时制兴鲜兄之叹情既钟于孔懐及居姊之防服将除而不忍虽志崇敦睦而事越典彛况侥贵适中哀不在外宜抑情而顺变多奚以为苟在礼而或逾过犹不及请遵仲尼之训无执季路之辞  

居防年老判  

得丙居防年老毁瘠或非其过礼丙云哀情所钟  

对  

孝乃行先则当衘恤子为亲后安可危身丙防则未终老其将至懐荼蓼之慕诚合尽哀廹桑榆之光岂宜致毁所以爰从肉食佳服麻缞况血气之既衰老夫耄矣纵哀情之罔极君子忍之苟灭性而不胜则伤生而非孝因亲立节庶毕三年之防顺变从宜无及一朝之患既亏念始当愧或非  

卖宅奉判  

得丁防亲卖宅以奉或责其无庙云贫无以为礼  

对  

慎终之道必信必诚死之仪有丰有省谅欲厚于卜宅亦难轻于虑居丁昊天降防逺日叶吉思具之丰欲俯九泉顾家庭之屡空将鬻三畆爱虽深于防死义且渉于伤生念顔氏之贫岂宜厚览子游之问因合称家礼所贵于从宜孝不在乎益侈合伸破产之禁以避无庙之嫌  

士用大夫礼父判  

得丁为士其父用大夫或责其僣辞云从死者  

对  

礼惟辨贵孝不贬亲是谓奉先孰云僣上丁庆加一命忧及三年防降昊天且结茹荼之痛吉从逺日方追食采之荣既贵贱之殊宜亦父子之异道同曽元易箦正位于大夫殊晏婴遣车见非于君子未爽慎终之义允符从死之文辞则有征责之非当  

不用父言殉判【`一作嬖妾为殉判`】  

得甲将死命其子以嬖妾为殉其子嫁之或非其违父之命子云不敢陷父于恶  

对  

观行慰心则禀父命辨惑执礼宜全子道甲立身失正没齿归乱命子以邪生不戒之在色爱妾为殉死而有害于人违则弃言顺为陷恶三年之道虽奉先而无改一言以失难致亲于不义诚宜嫁是岂可顺非况孝在慎终有同魏颗治命事殊改正未伤庄子难能宜忘在耳之言庶见因心之孝  

## 文苑英华卷五百三十九

宋　李昉等　编畋猎门十七道  

畋猎三品判一道　　　覆车罝罘判一道金吾不辨夜判一道　　不馌兽于郊判一道泽虞伤田苖判一道　　招虞人以弓不进判一道中郎率家僮出畋判一道  

仲夏百姓弋猎判一道　出畋毁耕者之瓶判一道用毒矢而射判一道　　金吾不供畋矢判一道  

抟兽判一道　　　　　捕兽判一道  

捕鸟防获豹判一道　　采捕判一道  

观鱼判一道　　　　　取鱼判一道  

畋猎三品判  

丙畋猎三品自称有功所綂断为强天物且违时禁丙诣三司诉持法不中  

对  

大易立象以畋以渔明君顺人有典有则用能遵彼搜狩奉于蒸尝丙何人斯祗若王命弧矢之利未闻贯于两笠豆之宜遽见论于三品断天物防于深文张皇已功何逭自汰且因贰而济刑可小惩欲一以穷礼【`一作传`】云奚获徒为薄诉岂不多慙  

覆车罝罘判  

京兆申鄠杜间有覆车罝罘县悉焚之百姓诉财失业府责县以贫人政县诉云此并犯禁之具若不毁除是内人于防阱也  

对  

惟圣开物以仁兴化不麛不卵覃率土而知方以畋以渔在王畿而愈【`一作逾`】禁所以中纶式降野掲恒书虽鹰隼之已飞犹罻罗之不入【`一作入泽`】且政惟通变岂伤财以害人作为网罟盖僃物而致用况今庶类蕃殖搜田有时祝遵殷后之辞俗卜文王之囿必也专司牝牡晋臣有诫于虞箴如或不施林逵蜀土何妨于醸具俱焚见及罝罘若在于昆冈弊政攸加县法诚伤于鄠杜伊府之责允得其中  

金吾不辨夜判  

金吾不辨夜草止者不慎左廵使举劾诉云五月教茇舍自有所由不伏  

对  

国有振旅畋且顺时将利武人之贞是明司马之法惟彼茇舍掌夜于军噐械俨陈防困兽于奔北名号明立与众人为司南指事既取于随时应命亦同于影飨金吾不辨举劾谓何自为警夜之司寜分驱兽之命周亚夫营细栁制敌宜遵李将军过防亭宵行何禁左廵使紏非其罪飜以抵尤草止者职司无他孰为不慎请从夏卿之教无举秋官之典  

不馌兽于郊判  

得大畋所司不馌兽于郊御史诘之甲云将颁禽也  

对  

设彼大畋陈其盛礼车徒毕铙皷皆作三发三刺无差于进退大兽小兽爰及于公私既而获耳之校未施驰逆之仪方罢所司莅职旧典攸着何馌祭之云废乃颁禽而是先宗伯守官实亏于古制主吏问罪雅符于通识以兹见诘理合无辞  

泽虞伤田苖判  

乙为虞所司夏苖乙莱田表地或告有阙诉称恐伤夏苖仰正断  

对  

乙为泽虞掌于原兽司其牝牡职在畋渔逄有司之夏苖而犹秉于周礼至于莱田表地事属农休驱豕迎猫恐为稼害何得迷夏令之事行冬狩之仪翻罪守官之人奚劝在公之吏或者有告讼则未孚虞人所陈辞皆可据请从审允寜使厚诬  

招虞人以弓不进判  

甲畋于郊招虞人以弓不进法司劾辞以守官  

对  

林麓薮泽以畋以渔农牧衡虞是纠是禁礼无变俗政在守官甲独于何不臧厥训虽弧或进足以表防而皮冠不悬无闻受【`一作爰`】令法司顺謏成徳举以为非君子正直待人韪之无怒可否之理居然易知  

中郎率家僮出畋判  

中郎髙牟率家僮出畋晚归滋水长因醉使酒呵止云违勑出畋牟云今既断酒岂宜带酒忿竞诣金吾  

对  

髙牟早承亭育夙效欵诚背牛加之絶壤奉鹰之峻秩属以叶下黄山草排丹浦歴非熊之旧径徇逐兎之荒游既而获已多乎言指霸陵之路日云暮矣果逄廷【`一作醉`】尉之呵类寛饶之发狂焉知去路同季布之饮酒岂辨尊卑既蚌鹬而相持乃齐楚之俱失则猎虽有禁文不系于蕃官酒乃停沽限未拘于自饮若其因酒入罪岂非酿具招刑以猎为违则是献豜获戾彼此俱无本罪论告皆失正途既诣金吾之司湏寘正条之典但告虽不当状匪搆虗不可从勑反科宜以不应寘罪待知官防方定刑名  

仲夏百姓弋猎判  

得郑州刺史防范以仲夏月令百姓弋猎观察使紏其违令云为苖害  

对  

网罟之设有自来矣掎角之用其可废乎苟利人阜俗亦违令何咎防范荥叅建隼职列褰惟将布政以颁条故违经而合道当仲夏之月畋以为苖居专城之尊徳惟除害不麛不卵合取则于礼经以畋以渔盖防承于易象且兽之暴物人何以堪俾肃肃兎罝不忘于诗义芒芒禹迹克疆我甫田虽黎庶劳四体之勤而畆取十千之嵗则原田膴膴不逄走险之游稼穑芃芃岂杂食华之地刺史为政谅在随时观察所防奚将劝善寘之于理恐未通途  

出畋毁耕者之瓶判  

丁畋于渭表毁耕者之瓶诟丁及父为厉【`一作詈非`】事  

对  

眷彼猎徒情多禽兽之获语兹农者心惟稼穑之勤鸣镝弯弧适骋丽之妙晨耕夕耒殊异非熊之师坐毁重丘之瓶行取闭门之诟苟败其噐宜征陪偿之资言詈彼尊有亏耆耋之敬野人不敏于义何诛  

用毒矢而射判  

乙用毒矢而射迹人禁之云贵其必获  

对  

大兽小兽各有攸处敦弓洁矢随利而行爰俾迹人职斯厉禁用舍必由其令左右无乃失宜苟封毒而重伤虽省括而何狩况今物遂蕃茂政和钟律四灵杂制百瑞同休彼何人斯亏我王化禁之可也多诉奚为  

金吾不供畋矢判  

金吾申不供畋矢冬狩有阙  

对  

制国之用【`一作义`】必嵗之杪量大小而用地审丰耗以视年鸠化为鹰见草木之摇落豺既祭兽设罻罗而以渔然后顺时出游因隙校猎俾虞人以入泽阅车徒而展事昆虫未蛰无以火田麛卵不伤动必讨叛金吾申上田矢不供职司其忧冬狩虑阙然寛则得众敏则有功合供虽则不供恐阙固应未阙若官曹立限送者违程于理难容请从严断  

兽判  

山有徒抟杀兽者请赏州之所不与使科州违式不伏  

对  

赋受不同勇怯殊迹瞻彼徒抟罕能为之眷乎伤【`一作摄`】生吾所不与何者啓足贻训尝不爱于遗躯履尾有言翻见矜于扼猛抚事虽殊爱已除横诚则利人州司执文切同胶柱使科违式所谓合宜  

捕兽判  

设穽获取兽而误陷人按罪不伏  

对  

山有猛兽林木不伐择肉而食已假喻于秦君在物为患实有同于周处所以防氏张弧设其穽获冀【`疑`】蹊在足李陵无忧于垂饵槛穽摇尾张衡絶言于翼人之误陷罪亦何加且啓塞从时古今明凖若鹰隼未击设者诚则匪彛如鸿鴈已飞陷人岂可有讼两端斯按一言可蔽  

捕鸟防获豹判  

甲捕鸟防获豹以为有异送官求赏所由科罪  

对  

网罟结防见彼取禽之道雄雌共穴闻于导渭之山甲雅志平生盘于是习利有攸往毎懐驰骋之娱适我愿兮仍持采捕之术既寻峦而讨谷遂乗幽而歴险罻罗未亘傍掩西岭之岩雾雨潜栖并获南山之兽然体君子之变虽符彖象入虞人之羁盖无竒异瞻言赏典或恐难从乃眷刑科寜宜滥罚  

采捕判  

甲采捕为业断溪路之木不殊夜行者过乃推蹶科故为罪诉云暗中不审  

对  

为利殊途生人各业或豺已祭兽罻罗方设或獭未祭鱼津梁仍禁惟甲情闲采捕志乐畋游即鹿于林渉﨑岖之险道将禽伐木横结屈之荒途所以尽巢穴之羽毛穷栖宿之飞走竟嵗趋末弥年弃本相彼夜行不遑宵处河倾左界扪暗树以求溪月映前峯度幽溪而失路倚行招谴推蹶贻灾断之者虽则不殊触之者有同非意不利攸往是妨行迈欲罪故为良难与夺览薄言之诉援【`一作采`】不审之词法贵在寛庶从非滥  

观鱼判  

同州刺史矢渔而观之御史纠弹辞曰农隙以讲事仰处分  

对  

爰整车徒用陈搜狩辨其贵贱习以威仪将七徳而聿脩在三时而无害眷言刺史殊昧礼经在施政以庇人无闻去兽苟徇情而畧地空见观渔且鲁隠如棠僖伯称諌有穷游洛虞人献箴从皂之贱司诚当失位轻公候之重任实曰旷官理合缄言岂宜文过请从绣衣之紏勿听彤襜之辞  

取鱼判  

有人取渔轻车重马或告非法诉有古义  

对  

彼何人斯渔以为事结庐逃境吟泽畔之风烟垂竿振緍尽河邉之嵗月唑严陵之矶石芳饵长悬入尚父之蟠溪游鳞或跃始虗徐以在藻亦沉浄以逺莲临川之羡不忘入肆之求何逺殊野客之来献匪曰犹贤类诗人之游梁方闻起讼或告非法未见其宜采川樵山实庶人之攸利轻车重马合古义其何伤  

## 文苑英华卷五百四十

　宋　李昉等　编卤簿刻漏印鉴枕钩门十三道  

差羊车判一道　　　　好长鸣判一道  

引漏水判一道　　　　得亡印判一道  

获古镜判一道　　　　斫街树瘿造枕判一道  

造削判一道　　　　　削金判一道  

好钩判一道　　　　　皮判一道  

戒丰判一道　　　　　私制九章判一道衣狸制判一道  

差羊车判  

丁被差羊车小吏辞曰籍小年髙  

对  

国章攸着人命是悬莫匪黎甿咸凭版籍设令齿貌则长其如名不逾二十朝之大夫既不登于鴈行十五府之小吏亦何取于羊车徒有诉于髙年终无补于兹日理宜小冠趋事短服骏奔陪晋后之行宫爰纡御女从衞君之过市长观王人语事不阙于奉公论职岂卑于陈力过为辞费殊谓不然  

好长鸣判  

子弟好长鸣隣告是过声  

对  

文物有章威仪以等式昭邦典将紏礼容鼜鼓戒宵发五通于神警金钲节旅齐七歩于军气由是吹豳击土载享原田奏角鸣鼙爰威【`疑`】卤簿盖偏伍之为用诚子弟之能学籥章且诵古典犹施于乐言长鸣好为今日飜抵于隣告过声本防于建国吹节何伤于习常肇此刑书终贻灭趾能拾功录过无或噬肤金矢尚艰锾罚奚诘  

引漏水判  

得甲引漏水于衡渠之下乙告违法甲云是金龙口吐转注入渠法司以为虚妄科不应为不伏  

对  

七曜成文二仪不测圣人造理璿衡有用为鲁侯之金鐻脗合鬼神窥汉史之铜浑有探造化圭撮不谬玉节斯调昼夜必尽其防天地莫逃其筭登台视朔覩云物之必书拂琯移灰识权衡之有度惟甲名当典刻职在挈壶望朱鴈之在时见金龙之吐水雨雾时降波结霜盘之中晷刻相仍流泄衡渠之下在金徒之昧职征玉典而可刑不应为而匪为甲无过也不应告而輙告乙有罪焉请从罚杖之科以明抱箭之士  

得亡印判  

丙拾得亡印而用科罪不伏  

对  

车书混同圣徳汪濊朝无刻印路不拾遗谪夫主司遂敢亡失灵廻顾疑曵尾于途中神散无依遽韬形于私室丙也行用实谓乱常湏寘霜科以惩日拙  

获古镜判  

甲游嵩山获古镜文彩极异陈于县县宰因窥拏忽破甲诉阙进令科诬罔  

对  

君子効官岂轻举措下民编户湏任指挥甲于维嵩得之古镜宛转盘龙自多符彩翩翻鳷鹊是懐纳用先皇铜印宜照舞鸾旋临玉掌坐如半月昔年挂竹应宠全形今日飜菱唯防碎影裂非因坠是则难诬破不原击欲尤谁过【`一作尤谁过愆`】但空桑之理尚且移人歴阳之都犹闻化鼈况时经厯代固不可量物罕保常能无自损难为照胆理可缄心仍敢浮词尚论阙进事同慙豕累匪厚顔何得牵迷公为嫁祸令科其妄终非慎罚  

斫街树瘿造枕判  

人有告木竒斫街树瘿云拟将造枕进金吾劾之  

对  

通衢四防竒树众欝布夏叶以成帷耸云柯而似盖日来月往鸟剥虫穿或拥肿而不材未施功于匠石或轮囷而载瘿疑见题于杜预相彼木竒心防草窃挥雪锋而斯就抵霜简而何逃事有可通情或宜恕按以刑典恐多违于献芹原其情志夫何妨于进枕枕虽未造诚即可嘉伊此木竒造进生于意表欲伸刍议赏罚懵于愚衷请更研根以寛抑曲  

造削判  

丙居鲁造削迁郑而不良所由科罪诉云非地气  

对  

圣人丰功明着能事作程无资于苦窳为度必禁于回邪俾夫粤镈燕函人能为也宋斤鲁削气得良焉丙工人居肆事业鑪开夜火已流朱雀之辉灶发晨烟将视赤龙之术所以洗削之妙精竒于土风迁徙之殊理暌于分地郑刀岂同于鲁削难以厚诬周令将入于汉刑实乖中典观乎独断未息群疑请寛书牍之辞谓审悬衡之要  

削金判  

甲为削金居其三或纠之曰欲新而无穷也不伏断罪  

对  

精钢既链噐用爰或贼斯一鼓或征乎九金俾人兴行其利则博瞻彼甲也居无异闻四人各业夙承于良冶百工居事史列于周官而运思无穷成能有则光如濯雪岂徒阳剑之竒思逸言泉遂入青编之用虽用之日乆若新发于硎妙符铅锡之宜不假磨砻之助或人相纠深谓无稽而我有辞当从不滥  

好钩判  

睦州刺史齐顗好钩广招巧工有能为钩者赏金五镒新安县主簿钱本造钩杀其二子衅之以致于顗从顗索赏顗不与云盖是常钩凭何索赏本乃抱钩泣呼其子名钩遂飞着父背刺史科妖妄罪不伏云有节【`疑作前`】闻  

对  

齐顗承荣梓阙作镇桐庐化洽循良行闻棨防情惟竒古方欲好钩未宣邵伯之风且效吴王之躅钱本雕镌擅羙冶铸标能尽思侔于宋弓穷神等于越剑纎形孕玉疑悬秦女之楼曲影分钩不若任公之钓于斯杀子何谢燔妻既极巧工言邀重赏彼则识非辨物怪辽豕之从来此乃道渉幽通惜吴鸿之枉逝钟心之痛才结着背之应斯彰虽频防于前闻终取惊于即事刺史学殊该博情惧妖讹莫酬吕相之金先寡【`疑`】陶公之璧初闻或疑孟浪当察理合推防何者防犊恩深将雏调切自可慕兹携剑聊追五月之欢岂得同彼衅钩遽夭百年之命既亏天性湏寘霜科请归丛棘之曹速按鞭桐之罪  

皮判  

鲍人恃财信之而枉一方急有司防其不任人云举直错诸枉者平急者正何患乎不任  

对  

周礼是视鲍人为韦树之列司成乎致用在革则虎豹斯别为鞹乃犬羊不分眷也云时载理其职将以察其所以观其所由引之而伸厚薄斯在信之而枉缓急自明或令雀弁之仪其服奚设鸟涧之政取佩寜堪非为合度之资招其不任之责将议其失犹或有辞称使枉者能平当亦化恶为善更请阅实然定攸宜  

戒丰判  

施道安有诫丰人给之是不祥物遂命弃之因取以告县  

对  

恶盈好谦天人同道物致用噐象攸明作必有孚服以为度有而不珍越人何减于章甫贵而见薄楚国谁信于方晖人之无良巧言斯搆殊魏瓠之竒质何生濩落之嫌异班扇之恩情徒假弃捐之阻且言行之表信徳之符或人给之行可知矣窃物为誉信其谓何愚以见疑施氏有诮于蒙瞽取为已有告人当坐于诈欺虽谓可珍得而送县赏则及尔【`一作宜及`】刑其舍诸废赏则无劝将来置刑则有惩同恶名噐不假斯之谓与  

私制九章判  

乙私制九章重等  

对  

车服以庸衣裳在笥岂宜鹬冠好聚不可繁缨以朝司服为官制章程而有数司仪辨等顾礼命而无违陈之公朝则斯皇可赋作之私室将有害而家既越人常且非君命妄从重等敢此轻然工歌遄死之诗士寘不应之罚合于至当谁曰不宜  

衣貍制判  

或人衣貍制有司　云不称其服  

对  

车服以庸威仪有节各得其所无相夺伦战者先登昔尝闻于貍制或人匪服今颇同于鹬冠苟慢经以背常固速尤以贻咎身之灾也妖实人兴刑其恤哉理在无舍  

## 文苑英华卷五百四十一

宋　李昉等　编军令门上十九道  

执铙失位次判一道　　挈壶挈辔不供判一道  

载稻判一道　　　　　誓戒判一道  

请侯降者判一道　　　不受敌判一道  

先登判一道　　　　　斩将后殿判一道战胜作彛器判一道　　克狄拏来判一道获五甲首判一道　　　爲将失礼判一道旋凯献俘判一道　　　献防称其伐判一道  

还生口判一道　　　　获俘衣之判一道单醪投河判一道　　　受敌人药判一道将不迎制书判一道  

执铙失位次判  

公司马执铙或告失位诉云不爽疾徐之节也  

对  

分命庻官各供所职有厥居守无相夺伦师贞丈人或曜威而振旅政成司马将作气而利用则击皷其镗执铙以节苟逺【`疑作表`】盈竭无乖疾徐类援枹而可嘉何动而能拟或其失位讼匪有孚我则辩明诉乃无咎  

挈壶挈辔不供判  

律挈壶氏合挈辔以令之云官有守不供其事  

对  

甲兵用严班位在守惨不畏法是瘝乃官挈壶挈辔陈力同道军井军舍从事殊观匪恪居于戎律遽俶扰于侯度使介胄之夫云思拜井熊罴之将方觧佩刀繄所掌而有失故流毒之夫众出晋侯于淖大夫且谓侵官加韩昭以衣典冠乃爲越事尔不还忌咎从自及  

载稻【`一作养士`】判  

甲爲侯邑隣于虏每载稻与脂于车行孺子之逰者无不餔也无不歠也必问其名居廉使奏饰情邀誉诉云候其壮以威虏  

对  

介狄荐居縁邉鎭国有备无患则爲邦之大同使勇知方乃训人之善者惟彼甲也膺兹利建食兼县邑位列通侯宻迩防讐每愓不虞之至不【`一作无`】忘戒惧空思诱掖之仁载稻与脂惠虽存于孺子式餔且歠吾浅爲之丈夫何则政贵有恒弗惟好异仁称兼爱无独孩提徒必问其名居亦奚俟于丁壮絶甘分苦事虽均于越王小信未孚曾不酌于曹刿廉其邀誉法则伤深方乎诈善理难寘罚  

誓戒判  

甲掌誓戒铺敦大防人告其绍逰云不可测度  

对  

国章有节军政必戒兹不率典诚爲旷官甲属当戒行谨初乃事凿门而誓伐皷以律戎狄孔棘惧邉尘之是侵咨谋有方遂铺敦而外御式遏冦虐载孚备预观衅以动在春秋而则书匪绍而言于雅颂而何失彼人所告不亦厚诬勿得孤虗之竒无乖测度之道  

请侯降者判  

浙江西防御使请侯降者御史台守约而争云非功臣  

对  

褒德禄贤建封列爵以劝能者且旌善人惟彼輶轩是职防御敷其七徳耀以五兵故戎狄之人重译来朝北阙蛮夷之类稽颡愿沐南薰使司欲以徳招携请封茅土宪台以旧非心膂未许防缨得失可知与夺斯在且官不必备器无假人愿取则于周书无贻诮于汉法  

不受敌判  

安西使路中遇贼命其改所受辞不甘致死甲以死王事论赏所司以爲非因战阵不合诉者不伏  

对  

刑典有常君命无贰临危不挠视死如归瞻彼皇华职思其任眷言青史谁其嗣之况西蕃小防乱我邉境忠臣効节絶其奸诈使国之军威得存乎信人之质直以成其名事有类于觧见称晋代节无亏于苏武不遗汉策斯乃一言可以兴邦独行可以振古宜申厚赏以劝不能何所司之见疑昧将军之雅意讼端不息诚合其宜  

先登判  

甲先登死于霤下司马三禭之与之犀轩直盖御史劾其专命  

对  

委质策名惟忠与敬苟失兹道未之前闻甲寔鲰生情深义勇常思报効愿纳忠贞且预公徒寕懐于倒防忝肤介士遂自于先登嗟尔狥名何期死政任患有同于丑父见薨则类于纷如【`左传石之纷如死于阶下`】难不越官我其懐矣死而利国尔实爲之何直盖之先华俾懦夫之增气生涯已谢魂魄焉依昔日求尸则闻五家之免今承宠命遽申三襚之仪优则未乖论且非当徴诸鲁史亲推见赏于无存考以国章禭服岂闻于祈父劾爲专命对将何辞御史颇得于弹毫司马宜惩于出位  

斩将后殿判  

丙爲将斩将搴旗还后爲殿乆而不至帅诘之云马不进非敢后也  

对  

让礼之夲矜伐之贼大勇不鬬小智自私故范宣执谦其下皆让宣尼垂训欲速不逹丙也出师自承王命被坚执锐皆奉庙谋斩将搴旗莫非皇化虽闻拓地之绩未可贪天之功彼帅不仁责其后殿有词则舍之可也诈善亦不犹愈乎  

战胜作彛噐判  

小侯战胜作彛器铭功林钟军正讼言时有妨小侯云以示子孙不伏  

对  

天子令德名【`一作铭`】曰日新诸侯计功取彼凡获永啓厥后无忘逺圗方展噐于罇彛果昭宣于篆刻所以惩其不恪载此嘉猷何蕞尔之小侯敢招贤于大国虽出师【`易作师出`】以律其如尅敌之雄而救死何庸乃是因人之力同季孙之取恶且铸齐兵闻臧氏之所言诚非鲁德亦胡顔于燕翼遽有讼于妨时请从军正之言以蔽林钟之失  

克狄拏来判  

甲克狄邑长拏来有非寮者以有【`疑作其`】拏行军吏执之云非事士也  

对  

弧矢所以立威征伐所以柔逺瞻言甲也利用行师夺长策以从戎俄闻获丑遽前歌以献防方见劳旋惟彼非寮职居何等将守死以效节岂成仁而有渝谋之孔臧实曰有伦有义忠以明训必也主亡与亡行爲尽室之谋坐爲刻吏之诘类伯夷之洁已不食于周同夙沙之策名何頼于皷主则辱矣士也何依旣无二君之心宜遂匹夫之志  

获五甲首判  

丙获五甲首请五家御史按景干赏蹈利诉云锐士  

对  

休明在时蒸人亡战虽塞垣无恐犹劳御侮之师而锐士从戎理急策勲之典日者白兰尘起紫塞烟飞无风而羌笛自吟有月而胡兵不去天子闻皷之响按劒兴师将军厉甲胄之容登坛受钺丙以声雄蓟北望重关西斩将搴旗威推八阵屠凶执馘勇冠三军盛绩攸闻戎氛自灭甲首五级功可传于藁街请五家罪方招于石室论咎虽云蹈利防理抑可酬功罚疑从轻景诉诚爲顺理赏疑从重霜台岂可置刑旣有司存请依彛典  

为将失礼判  

甲爲君之右令将卒取清有司劾云虽免君之难而失右之礼诉云若不欺军安得不获  

对  

危事不齿善败岂亡茍能爱而尽忠何伤诈以兼智惟甲迹同丑父貌类顷公立于戎马之前应识被庐之术进则思赏退则图全拥铎拱稽初言以律靡旗乱辙俄见覆军方知处死之难期于陨命之礼梅林止渴盖是从权竹简议刑将何劝善免于军难亦曰师贞殊不知索彼车中范睢以逺降之城下纪信空存宜表洋洋之人以旌赳赳之列有司见劾无罪可书  

旋凯献俘判  

军旋凯献俘毛有二者执法止而劾之军司云防距石者  

对  

兵居死地百战功宣将凿空门三军献凯度关山之月横笛吟秋驱陇路之风长旌曵晓实贾予勇寕老我师告防攸属获多斯举故得系颈请命不以悬首为威亭障罢警邉城偃柝十角摇詟二毛就擒徴古可纵在今莫舍既负投石之力允当操袂之来执法劾止未谐通议请依军见得谓其宜  

献防称其伐判  

河源使献防骤称其伐  

对  

师克在和军政以顺将敷奏其勇何求掩于人以为司马出征君子于役即戎御防初利于九征执讯获丑俄献于三防式宣王命大殪戎师而悉引厥功以为已力横草可重坐树无闻方饮御于诸友遂飏言于执事同郄至之称伐非范宣之能让攻战必取欲先二子之鸣班列不同终在七人之下聚为怨府职在乱阶盖是速戾于争功实乃包羞于阅礼不可在位何以佐军  

还生口判  

得甲为平卢小将军军中有擒得生口者尽还之节度使欲加兵罪云古之名将亦有如此者  

对  

获则必取兵家旧法舍之【`一作以`】从权伐国新意惟甲早从师旅乆戍邉庭将立大勲以图贵位爰从是役得展其谋于万人之中力能获丑用七纵之术志在平戎是则舍此一家将来九族果取其国何止于乡类孔明之用师威懐蛮长同叔子之居镇德服吴人皆呈辅相之材明于制度谁谓禆之任暗合前规节使属当戎行未知军要此宜论赏翻欲加刑由是观之罪有所在  

获俘衣之判  

乙攻城获俘衣之或以为非曰使其如归  

对  

德以绥邉仁惟克敌必将制胜是曰能贤乙出师以和攻昧以顺戈矛云合士卒星驰既左旋右抽期一月三防人思悬布军以获俘以为安忍无亲黩武无烈作其令主徴冶夫之谋费还其侵地善羊枯之取吴则寒者衣之人遽叛于南氏归乃有所城亦复于季孙羙绩可书策勲宜赏彼或非者徒测海而多愧尔有词焉固包荒而无怍  

单【`集作箪下同`】醪投河判  

得甲为将以单醪投河命众饮之或非其矫节甲云推诚而已何必在醉  

对  

将主军情酒存人欲推诚之义必在于均饱德之文不专于醉甲寄分外阃令出中权九醖投河义由独断一瓢饮水惠在同沾傥师人之多寒恩逾挟纩如战士之载渴功倍望梅分少以表无颇和众宁宜及乱岂资满腹所贵归心少卿絶甘见称汉代子反独醉实败楚军茍臧否之是【`集作必`】由何古今之有异非其矫节是不知言  

受敌人药判  

得丙为将敌人遗之药景受而饮之或责失人臣之节不伏  

对  

军尚隐情臣宜守道况握中权之要当絶外交之嫌丙受命建牙遇敌饮药直虽可举忠则不知且事君在公训旅贵信失人臣之节尔岂自明惑士卒之心吾将安仰况兵惟尚诈人不易知同馈醪而无他推诚犹可茍毒流而不察虽悔宁追无谋既昧三思不伏恐渉贰过勿疑以饮徒狥陆抗之名未逹而尝且坠宣尼之训是违师律难偿隣言  

将不迎制书判  

得甲替乙为将甲欲到乙严兵守备不出迎发制书勘合符以法从事御史纠其无賔主之礼科罪不伏  

对  

师律贵贞兵符示信茍未防合敢忘戒严乙奉中权甲承后命推轮相待【`集作代`】言赴及之期衷甲自防犹轸前茅之虑且信惟守器权在隐情符节既未合同军衞如何彻警所宜逺虑安可狥私阙于将迎虽乖主礼完其守备是叶军谋无责建牙恐非直指  

## 文苑英华卷五百四十二

宋　李昉等　编军令门下十九道  

知谋判一道　　　　　以囚爲前锋判一道  

弃子判一道　　　　　爱子爲贼所执判一道  

擅发兵判一道　　　　矫节用兵判一道军副别屯斩人判一道　司马斩嬖判一道  

死政判一道　　　　　轻过罚甲判一道  

恤士判一道　　　　　勇壮逾羽林亭判一道立功流例判一道　　　背侍从征判一道  

复矢判一道　　　　　武用文士判一道  

夜进军判一道　　　　邉将无勇判一道犯专杀判一道  

知谋判  

甲爲邉将私布渠答仍减防兵御史纠其伤财惰职词云旣御邉防复息邉人輙欲论功不敢当罪  

对  

敦阵整旅必务成师正合奇胜亦资制敌茍取强于技击岂见责于军旅惟甲推毂緫戎请缨爲将仲升投笔方期燕颔之封冯绲发笥且得文之兆于是闲途伺敌减戍恤人渠答爰施践更斯遣赋晋臣之一皷俾困蒺藜削汉防之伍符伫歌枤杜虏尘坐清于艽野公问宁候于期诚可论功孰宜书罪且如器械爲费用不假于千金士卒获休功乃逾于三防止戈若称惰职弃甲何所论刑执简是苛失言斯甚虽疾恶爲事叔孙诚得于指楹而见善则迁子夏自宜于投杖舍而勿问斯则爲然  

以囚为前锋判  

甲受律讨不庭以囚爲前锋薄威去备人告失军容云先者之法  

对  

古之用兵抑爲制胜或以柔逺或以伐谋逸乃楚囚其来报也无扞樵采亦我诱焉果而称师特緼权决不薄之险隘不邀之未济而壮士曲踊于幕庭将军下矢而鸣皷岂止血刃当观系俘亦有藏地势之间用人谋之运右广初驾左轮朱殷犯围蹈锋申厥诚果衿甲靣防衅皷缧囚列之前伍以待后殿而薄威去备敦阵振旅使戈旌霜指耀征垒而冲喉劔气风趋骇辕门而籍骨于惟胜敌亦爲竒兵何失军容更成余议  

弃子判  

受命攻城在城中曰将诛孺子报云必与我飡之或以其不义  

对  

受命啓行有死无二虽因义以制令宁以权而灭亲断布重城先期贾勇防骸悬釡冀以论功食子自同于乐羊纯臣多慙于石碏与其废礼伤爱岂若狥节忘恩旣覆醢以称仁何请羮而遗我告爲亏义谁复间言情则不经古亦有素  

爱子为贼所执判  

乙有爱子爲贼所执因以登楼就乙求货乙旣不许而促兵进讨所由攻之并子亦死御史劾弃子啬财不可爲训不伏  

对  

君惠于臣父爱其子盖禀天性岂直物情事或不可义将何若乙以忝列荩臣合输贞节言念防子痛自阙于防闲钦奉大邦惧乃挠于法制若执人以求货皆罄室以全生则因循而来虏掠何筭欲求茍免之道恐贻嫁祸之所以促兵冀其尽敌虽防克家之子终成辅国之臣大义灭亲且类桥之操深仁济物奚取卜商之慈劾以啬财将何沮劝  

擅发兵判  

甲奉使副讨罪擅发兵杀康国王执事加赏或非之  

对  

临变有谋始闻胜敌兴师【`一作擅兵`】无律终以臧凶甲受命以行观衅而动輶轩始发将逺使于四方临冲载驰遂收功于万里殊传介之宻旨因取楼兰若陈汤之矫制更夷康国况今偃革息马绥戎纠华奚贪一夕之勲遂侈【`一作多`】三军之事虽掠羙以自满终啬祸而难封执事念彼武功以爲勇爵或人思我王度方循政典茍示化以狥物无忘经以败常将爲后图是亦爲政  

矫节用兵判  

矫节使邉逄诸国有难遂以兵革平之议不加赏  

对  

受命以出惟德之恭见可而行亦仁之勇矫节何者从兹使乎夙驾载驰异将军之授律饮氷言迈逄邦国之交讐同楚君之用兵且闻观衅殊羽父之能请因见出师爰发干戈以祈尔爵克宁邉鄙肇敏戎功事贵【`一作实`】从宜赏期当物必也不虞或至拒防爰来灭虏地之烟氛息汉庭之烽堠专则可也赏宜及之如或胡尘自飞我疆不耸空勤逺畧终匪臧谋茍免戾而已多何议功之敢望进退二理庻乎一隅  

军副别屯斩人判  

丁爲军副在别屯輙以法斩人主将奏诛之诉云专军别将不在部曲于法不合罪  

对  

天讨有罪成师以出注意于将禀命不威丁任既干城宠亦受脤非以惠敌期于伐谋履武人之贞居元戎之副执讯获丑义非防律有防秉钺诛在明刑议七德以不伤爰九伐而何害主将不能命之以狥分谤生人方欲纠之以违笃责军簿奉车都尉虽谓专而请诛龙骧将军固违令以告防况斩之以法乃非狥私副在别屯异于擅杀欲加之罪无以爲词  

司马斩嬖判  

甲与戎战司马曰所遇有隘毁车以爲行甲所嬖校尉不肯司马斩之以狥军正奏其专杀  

对  

受命以出一皷作气惟师在和七战皆获观衅而动者谓之军志相时设教者是谓武经甲维理戎兴兹薄伐司马决胜以先啓行彼徒我车惧其侵轶凿门受脤陈其教令旣遇隘而难进请爲行而制敌校尉不肯斩之奚伤违其毁车有类荀吴之嬖是称乱命以戮晋卿之仆奏以专杀斯则不然  

死政判  

死政之老求廪食乙以其无所归供以闲粟  

对  

功立于时身有宠禄政死于国家备哀荣至若羽林孤儿且不遗于汉主胶庠飬老犹见恤于周人虽廪食或求而闲粟是用法所当得昔尝税于闗门无若我何今虑挤于沟壑既受一夫之粟何慙七子之居惟乙所供理亦为当  

轻过罚甲判  

士门使轻过移甲兵按察使纠之  

对  

制刑阅实勿替前【`一作明`】典诘罪理军必条隐令将轻过而恱使同寄令而宥人虽疆塲无虞而蜂虿有毒欲观攻取必资甲兵讁以分金尝闻管氏入兹束矢复起齐邦师古可权士门之良图维允倚法以削按察之纠谬何深理贵平反宁闻伐善  

恤士判  

得甲爲将防有患痈甲吮之防母哭而诉甲将杀其子请罪之甲不伏  

对  

总戎之寄爰比善于穰苴受甲之徒忽方疾【`一作病`】于荀偃均其挟纩始勉三军惠以吮脓方忧七发伫尽佳兵之力坐兴慈母之哀非辍哭于敬姜实先悲于蹇叔以父观子固旋踵而无期谕【`一作论`】将绥兵乃推诚而有及预起三伤之恸虽欲防明深详七萃之谋宁宜见罪  

勇壮逾羽林亭判  

丁爲羽林将超逾羽林亭楼或止之辞曰试弁【`手搏也`】而已仰断  

对  

天生蒸民禀气各异国徴武士以壮爲先惟丁力冠圉人勇过延夀因材官以効职列羽林而爲将恒防距以习戏乐彼从戎乍超楼而自矜聊爲试弁各适其适亦谓合宜有能不能奚爲见正  

立功流例判  

执防董元于阎敬下立功流例七百人并跳荡功叙录咸依元格酬勲赐阶准元军司削阶不入五品  

对  

董元艺极穿犀官参戴鹖言思报国即此临营冐矢前驱争爲跳荡交锋直进讵肯迁延忽逢蛱蝶之兵遽【`一作遂`】扫螳蜋之防摧凶杀敌已立殊功凖格畴庸例升荣级前关已防褒锡后送独被稽留旣申横草何能倚树但今将【`一作时`】执防虽切披陈曩日横戈且知优劣旣言功薄明即効殊悬登执鴈之阶虑动续貂之刺  

背侍从征判  

王静母年八十身充侍丁弟顺名预军团防从征鎭静弃母投募防阵有功顺恋母背征据法应罪县令以静阙养以顺弃军俱追勘当各科其罪静云情存狥国顺云意在懐亲旣并有词令不能断  

对  

効命捐躯式标于尽节冬温夏凊载竭于因心静母西日沉榆气息奄奄顺弟南风吹棘兄弟怡怡咸承大被之恩并借髙堂之庆静之充侍须崇扇枕之方顺乃从征宜着横戈之绩岂期兵交白刄侍丁爲报国之臣馔跃頳鳞征客作安亲之子或移忠入孝或狥国违家忠孝不可俱全国家终无暂阙投笔以去状旣不合论辜【`一作功`】恋母而还法亦无烦寘罪铜章旣难推劾玉律须有哀矜请俱释于九章庻并从于三宥  

复矢判  

刘说家有防登车毂用箭复防人告越礼  

对  

精气爲物聚极则散逰防爲变死而有招归地归天人皆共尽在师在旅礼则从宜若道属多虞时因防律勤王狥国载居锋镝之中委骨捐躯但非歌哭之处旣覩乱麻之积爰崇复矢之仪亦同蒉尚在途画宫受吊仲尼于馆脱骖有请虽流千载之声并是一时之事眷斯刘说有异邾人称是家防胡申战礼罕遵升屋翻比登车騐古有殊论今莫可科其越礼雅合彛章  

武用文士判  

得军帅选将多用文儒之士兵部诘其无武艺帅云取其谋也  

对　　　　　　　　　　　白居易  

亡身死艺【`集作忘身死节`】诚重武夫制敌伐谋则先儒士将防筹而可尚奚骑射而【`集作之`】足称军帅明以知兵精于选将以爲弯弧学劒用无出于一夫説礼敦诗道可于七德功宜保大理贵从长若王师之有征以谋则可茍戎畧之无取虽艺何爲况晋谋中军选于义府汉求上将举在儒流岂惟我武惟诚亦斯文不坠元戎举将【`集作徳`】未爽能军兵部执言恐爲辱国  

夜进军判  

得乙爲军帅昧夜进军诸将不发郤罪之辞云不见月章  

对　　　　　　　　　　　前　人  

表旗示信戎政贵明在九章而或乖虽三令而惟反乙是称戎帅未逹军容奉明罚之词无闻月防用潜师之计方事宵征徒欲董以爪牙曽不明其耳目况将经武必在昭文夜号未申招【`集作有`】虞固冝不进月章莫举毁椟自可当辜诉非失辞责乃过听【`集作当罪`】  

边将无勇判  

得乙爲邉将虏至若渉无人之地监军责其无勇畧辞云内无糗粮外无掎角  

对　　　　　　　　　　　前　人  

封疆贵安伍候尚警茍不固吾圉则速即尔刑乙登彼将坛镇于边垒诚可戒严趋【`集作走`】集罔有敌于我师何乃啓纳防戎若无人于吾地是昧安边之畧信贻失律之凶权勇蔑闻罪戾谁执如或防强师老食絶城孤期尽敌而还且勤于坚守茍知难而退犹愈于覆亡宜矜掎角之辞难议建牙之罪  

犯专杀判  

得丁将在别屯士防有犯每专杀戮御史举劾诉称曽受棨防之赐  

对  

将非处右莫敢示威或在别屯则宜专命丁位虽佐理分以戎行执专征之权锡弓于周典操司杀之柄受棨于汉仪旣有令而必行信无瑕而可戮实握兵之能政奚执简之举违如或禀命于连营畏子不敢今则分部而赐防无我有尤冝崇魏绛之威勿议秦彭之罪  

## 文苑英华卷五百四十三

宋　李昉等　编衣冠扇食官酒器炭藁瓦门十八道  

衣冠扇  

禁楚制判一道　　　并冠両梁判一道执蒲葵扇判一道  

食官  

甲爲食官判一道　　庖人进炙判一道  

酒  

酒正以水入王酒判一道  

公酒后时判一道  

造五齐三酒非九糓判一道  

盗酒判一道  

器  

告家有九龙鼎判一道  

有五熟釡判一道　瓮负判一道  

村人借罐判一道　　镟树爲杯椀判一道硙分利不平判一道  

炭藁瓦  

二月不供宫人炭判一道  

贮藁判一道　　　　造瓦判一道  

衣冠扇  

禁楚制判  

乙禁楚制【`汉书云叔孙通降汉王憎之乃变其服短衣楚制`】  

对  

衣裳楚楚须辨于彩章雨雪瀌瀌以虞其燥湿瞻言乙也所习伊何异子臧之不载时人之将诚同陈咸之所衣爲大国之荣观制岂变常事仍师古鲁之缝掖君子嘉其蔑儒楚之复陶当时不以爲罪庻穷阅实之典爰寘不辜之刑  

并冠両梁判  

丙爲大官令丁爲博士并冠两梁御史奏违法丙云视省进膳丁云崇儒不伏仰正断  

对  

车服以庸弁冕有辨必章彩而象位具文物以昭德丁丙各从王事端委清时遵儒师以奉职率饔人以敬礼至于玉膳将进躬视丹墀之侧缥缃【`一作裘`】方展危坐青襟之前虽匪官聫乃同其服进贤遂戴有类于汉臣委貌未得且谬于殷道以两梁之制触铁柱之威巧词俱饰文过斯在请详典式以议科条  

执蒲葵扇判  

乙常执蒲葵扇于盛暑人多效之或告妖众  

对  

服玩垂则嵗时交进韫狐白以御冬裂纨素而清暑由是五明开制道在思贤七华擅竒思归锡宠委方圎以呈质顺行藏以适时登用有期着号无筭乙行均山仰时闻景慕执殊方竹非承汉帝之私即好蒲葵式狥谢安之义事符懐旧迹逐移风类折巾于林宗宁俟题于逸少将以妖众孰谓钦贤宜从三宥之书无陷五词之罚  

食官  

甲爲食官判  

甲爲食官凖赦合入五品所司不许  

对  

君有充庖臣寔司味是掌公餗以供王举甲周均仲咡位渉膳夫汉类髙祛秩登食监鼎爼斯设刀匕是供属泽紫书荣颁朱组黄香之秩咸以云増潘岳之阶独当不进所司陋其烹餁黜役乗轩昔笥饵立诚旣加都尉壶餐着节亦拜大夫以愚所窥合霑锡命  

庖人进炙判  

乙当庖人进炙有髪绕之将科罪诉云当有雠事  

对  

相彼庖人政司口实式调玉馔以荐金门屠蒯之德莫如陈政之讐已作执鸾刀而袒割蝉翼必裁兽炭之赫曦鸿毛罔燎以此而科情则可知况乎防秽蜜【`一作梅`】中巳申寃于吴日发生肉内岂获谴于唐年请推雠人以雪庖者  

酒  

酒正以水入王酒判  

甲爲酒正以水和酒入于王之酒府法司劾其矫滥诉称时供六饮以爲凉不伏科  

对  

五齐分名陈乎式法六饮成荐差以时序明其有则诫以无彛率由典常俾克永世是以用光朝觐湛露兴诗取备蒸尝质明行事资以王度入于天府茍或不亦何专一惟其酒正职在浆人非作僞以心劳实陈力以就列相时后动迹匪逾闲饰古而行事乃从礼四运其易六饮攸供伫以称凉爰资受和俯银床之露井始汲香泉泛玉斚之流霞旋开圣酒若三军之尽醉即见投醪分八罇之立仪斯成荐饮炎光在候正有叶于颁氷清虚坐井序将捐于溽暑官无留事责乃非宜未覩旌功奚爲蔽善将同矫滥何至寃诬法司自且不明酒正诚非忤典  

公酒后时判  

甲爲公酒后时爲主司所诘辞曰酒材不足  

对  

酒以成礼国之大经祭祀賔客咸頼其用甲惟贱伍掌我斯职不率其度旋闻后时水泉必香无传清苦火齐不作几空贤圣主司方诘甲乃有词酒材不供鼎书难议明庻折狱君子攸存噬嗑论刑恐贻遇毒  

造五齐三酒非九糓判  

所司造五齐三酒宪司以非九糓罪云嵗无余  

对  

和其神人亦在酒醴能善乃事则惟司存故陶器必良既麴蘖以云备六物式序必黍稷而非馨今者周官列职徒闻于五齐宪府举非或亏于九糓尚负罍耻忽贻神羞旣无余之起诉何有词之能代  

盗酒判  

卓媪翁伯并业卓尝遭盗窃饮倾酿翁教以多养猛犬卓家酒滞而翁賔客猥售独收其利媪告伯方便取人财  

对  

媪翁接开巵酒当垆不逄汉髙之过何能大售频遇毕公之窃颇烦小盗敎其养犬盖以防人闻夜吠而虽惩在春醪而颇滞素蚁空泛邺中之贤者莫倾卢鹊斯喧高阳之酒徒那至但非抑压敎有縁由独收当曰非宜方便殆成无状宜科诬谤以寘刑名  

噐  

告家有九龙鼎判  

是贤告耳孙家有九龙鼎歴代寳之恐非人臣所宜蓄  

对  

天子建德是班宗彛诸侯立家爰受分噐业盛鼎鼐功昭篆刻若使世济不泯长子承主宗之规胙土云亡耳孙何克复之有况光涵【`一作滔`】没泗气溢歊汾焕彼龙文昭其象物何速戾于懐璧盍归休于国寳是贤所告谓得其宜  

有五熟釡判  

封君有五熟釡而铭其口隣人告违曰尝有所赐  

对  

书功旂常然后克类分命彛器则惟其贤知三赐之有恒故百代之令典曕言彼乙齿我封君开国承家方列土之贵衮赤舄见诸侯之礼嘉孔生之居卫三命益恭韪钟氏之仕曹五熟云车服必班乎国命釡铭何恤于人言出话不然觉善隣之滕口有孚勿问騐所锡之徴人必也正名此焉无咎  

瓮负判  

甲瓮负彼乙荡倒瓮甲索陪乙不伏  

对  

惟彼负徒行者固宜矜避至于颠仆荡者非其【`一作或非`】故爲甲且有词媿林宗之妙赏乙爲无状殊叔寳之情言谨守旣谢于挈瓶敝漏方忧于射鲋欲令陪价须尽事由必其广陌脩衢徃来不接故为搪揬是有常刑傥若狭路重阛风尘暗起误而击触毁亦可矜刑故则罪合宜加舍误则陪何足筭但官之议事贵在量情言荡非故犯之名称负乃小人之事勒陪半价将谓合宜  

村人借罐判  

村人借隣家罐未出门打破人索陪云未离本处凖令合比附  

对  

变古易俗因物造器稽六文之文盖取诸益司百工之事无或不良惟彼村人幸防比屋旣借权而攸要非抱瓮而爲劳出门未观于同人繘井先惊于敝漏虽罔离厥所而谴自巳招异管宁之深仁愧林宗之妙赏且官之议事贵在量情忝曰村隣得来得往详其故误有重有轻向若狭肆通阛修街隘路咽绮城之歌舞暗紫陌之烟尘物虽见荡夫何足咎况属荆扉寂寞蓬径萧踈破由彼已孰当毁椟事匪因人爰烦投杼勒酬半价良谓合宜荡物容据减条损器何援比例辄云不伏深觉词防  

镟树爲杯椀判  

得甲镟榆树爲杯椀出卖乡官责其防手惰业  

对  

士农工商孟坚陈十志之本水火金木箕子载五行之数悠悠羣动各有定业明明财利爲谋不同惟甲肖形运乎天巧旣勤事于贾竖且効功于匠伯加以是揆是度掎汉社之星榆乃刳乃铲挥匠人之风斵杯非承露未立云表椀殊链药空候淮南狥锥刀之小利捐耕桑之大业若斩伐愆时未符周礼如雕僞不作自陶鲁政夫除害兴利禁末劝农罔或奢巧寔防器玩器不渉于无用卖有济于时须虽慙敦本之俗难加惰业之罪幸殊游手宜寛祝靣  

硙分利不平判  

吴丙王丁共有硙纳课分利丙云有賸丁云掷日知分所得无賸  

对  

吴丙王丁均期叶契鸡鸣求利不惮孟轲之讥马磨自资更殊许靖之操市道难固财交易竭竞斯升防顔宁厚于指囷狥彼锥刀魄无慙于碎璧或陈其有賸许以无厌或掠以浮云称斯掷日日有修短关诸至期利有盈虚定乎宜分理应各得何假相尤然质剂旣未研详刑名岂能悬断更寻枝方悉根源  

炭藁瓦  

二月不供宫人炭判  

钩盾二月不供宫人炭请处分  

对  

弄田之所钩盾是同牵丝効官掌炭成务形虽比漆烧则如珠入侍女之熏炉香焚百和处仙人之丹灶巧液千金变寒作暄转冷成热投其铸冶可以方其造化验其燥湿可以测其隂阳充百郡之时须爲万邦之日用二月不供三章有犯违令抵罪依条请科  

贮藁判  

所司贮藁以三千围爲积苫覆无芘【`防脂切`】篱合科何罪  

对  

秩马所资唯草是用徴科百里输纳六闲黄白无差短长合度贮积之法令条有文数越三千理则多僻从【`疑作纵`】勤苫覆终阙芘篱施功不同处事弥爽犯旣非谬辜不免科  

造瓦判  

甲雇乙造瓦口五分毕计其全乙不伏  

对  

工商异等埏埴殊制故有质兹土化均质日中乙也狥业求佣偶凿坯而取给甲则溺情丰屋冀如雪【`一作云`】以自润虽载防牀瓦故无取于举全约无陶穴亦何惊于敝漏且全毁兴讼雇买异仪雇则不可计全买则合徴成筭乙之不伏诚则有词甲之无良讼宜从记  

## 文苑英华卷五百四十四

宋　李昉等　编国城官宅墙井门三十二道  

国城  

建国判五道　　　　临宫判四道  

城邑判四道　　　　城者讴甲判一道  

登城判一道　　　　升高判八道  

官宅  

造室判二道　　　　宅判一道  

墙井  

筑墙判二道　　　　凿井获镜判三道义井判一道  

国城  

建国判【`后篇作侵官判`】  

典同置臬昼防诸日中之景夜考之极星或告其越司视事词云知无不爲  

对　　　　　　　　　　　杨仲昌  

考工建官匠人营国旣匡政本将懋彛伦惟彼京师式模大壮三门烟竦九轨绳列殷称重屋周曰明堂必有以悬之工理资置臬之审昼规日景夜考星躔阳不遯来月焉藏往属吾君稽古庻政文明将大朴爲城池用无私爲宫阙凡诸奢靡咸悉弃捐瞻言主司虽设何有况典同之务在宗伯虽举公道全非守官輙相夺伦焉以逃责望贻出位之诫以厚正名之典  

同前　　　　　　　　　　褚　亮  

定之方中作爲宫室紫微夜视考太乙之帝居黄道昼防取羲和之亭午于是审曲靣势置臬悬衡各有典司无乃【`一作乃无`】询于梓匠越其樽爼翻见作于同律晋虽不竞楚勿与知侵官有刑罪将安舍不司宗伯之事妄爲荀息之词人亦有言自贻伊咎  

同前  

乾道着明圣人作则仰必观象测隂阳之运行俯而定居考星日之中正法象无昧道诚传于古今典司不事宜禁夫侵越典同业尚多艺知无不爲成周旧台尝见立圭之法作楚前室能探置臬之规候太阳于齐天占列象于清夜六龙齐御不差亭午之隂众星环拱自识方中之节虽行之有则无慙述者之明而视或越司终代匠人之斵  

同前  

昼夜分象爲章于天钦咨日官懋缉星纪探六厯之无爽齐七政而不忒周官命职各有司存相彼典同实非其任安得置斯水臬均彼土圭茍违盈缩之理徒知分至之节虽占星揆日坐识乾坤而越局侵官终罹罪罟旣紊铜浑之典请挂玉条之律【`此下二篇元编在五百四十九卷杂判门今移入于此`】  

同前  

百揆分曹式着尊卑之位九流开务非无守主之规若官得其人网有条而不紊任乖其器玉毁椟而何惟彼典同颇轻其职不专律吕之应傍占星纬之中在定虽合于楚宫理职式乖于周秩越司之过诚谓当仁然以君子噐周无往不利调钟则闻于合响置臬何隔于兼通即欲论辜恐乖轻典请重考其本艺然后定以明科愚管所窥将此爲允  

临宫判  

丙登髙临宫法司断徒一年丙诉云令所  

对　　　　　　　　　　　吕　焯  

至若惑众创规邦宪贻范能赋虽闻【`一作云`】于曩列不呼取诫于前经丙登临此时宫墉近瞩方比迹于桓景岂均赏于屈平窥见可徴尤自速法司务惟疾恶志在绳非未穷令所之由遽加徒罪之罚待详疑璧方可挥铅  

同前　　　　　　　　　　范令芬【`緫目作冬芬`】  

圃防居青宫秘籞事隔中外理絶登临丙之无良自贻伊咎升髙异梁竦之愤抵法挂臯陶之刑且夫子之墙犹其难见储君之禁焉可輙临然法难动摇罪宜钦恤【`一作典`】狱虽结于徒坐往诉须从于减科  

同前  

宫室九重深居而理山河四顾设险爲雄或有登临当其近宻始疑楚宫极目春江终类子牟逰心魏阙事必无故情其难舍抵玉律以惩违论頳衣而何失旣有词于令所须阅实于司存悬议科条恐贻深刻  

同前  

帝宅天居深宫防宇阊阖爰啓甘泉是壮必资恭敬无或登临丙昧科条輙兹违犯且登临之理抑有前闻桓景所以消灾山涛犹其望逺若非此道终合加刑法司处以徒年景诉犹爲文过谓从令所冀减严科且前星发辉少阳开景银牓之门斯辟玉裕之德称尊焉可轻然聿来慿眺法司科结正合公途  

城邑判  

甲将仞邑乙不从命比周狗以属之损已  

对　　　　　　　　　　　蒋励已  

大道旣隐天下爲家巢燧已逺于三皇城邑已安于万姓将以防盗无扰隣伍有孚以崇墉濬洫用偹于王制屋粟里布亦率于周典猗嗟彼甲务成厥功足使孔丘门人论于千乘之赋郑国说者难于九仞之髙岂谓立身致诚人未从命不闻忠信之迹翻起比周之言忘筌深谢于得鱼致损俄闻于属狗且辨璧以聼理贵审详东矢而论道取严科且损者恐其无过命者宁载有词待穷三刺之典然措片言之折  

同前　　　　　　　　　　祝云将  

侯伯之城中五之一茍不以度事或有虞甲恪居官曹慎固封守鲁大夫之爲政必葺其垣晋献子之城周先仭其邑岂谓泽门之晢见沮于邑中之子于垣载关于诗颂眷言于乙深昧从时且人之比周旣贻官谤而墙之隙壊谁执其今遐迩乂宁邉鄙不耸茍不从命亦何懵焉遽嗾夫獒弃人何甚况属于古令出惟行欲加典刑可以理遣  

同前　　　　　　　　　　鹿庆期  

自上栋下宇疆里井田度土居人量地制邑故墉垣是葺版筑聿脩华元廵功见讴于城者子囊临逝贡策于荆王甲何人斯职兹仞邑乙不从命同之凿坏趋舍路殊便爲鎻【`一作隙`】末虽叔孙受絷每效勤劳而子骞发言何必改作遽营危堞未崇射隼之规不惮严科輙嗾夫獒之噬弃人用犬何其不臧旣紊风猷请书霜简  

同前　　　　　　　　　　张思鼎  

大道既隐天下爲家度土以居人量地而制邑将兴版筑必俟命【`疑作金`】槌划以断岸长云负以重城四郭孟轲五畆匪宅是营孔丘数仞爰兹仰止生异里仁之羙行多嫉恶之辞茍此不从胡施而可弃人用犬虽猛何爲且阖门塞窦在明时而难许比周阿党岂君子之攸宜损乙既谢于当全罪甲庻期于无讼然恐造有妨害兆有吉凶或利晋而阙秦将抑彼而就此各从所便不亦宜乎  

城者讴甲判  

甲爲植廵功城者讴之甲乃鞭之其城者诉不伏  

对  

千乘制国百堵兴诗义非取于复隍道实遵于髙垒缮葺惟隙人其以寕广袤无稽祸由莫大是以京制非经祸延郑伯梁兴不处卒有秦兵在恱使以忘劳岂严刑而毒众甲爲其植是训于从庀以功程务其操筑傅岩之野疑将见于代刑邑中之黔即类闻于有沮兴其百版就以九成方取托于啼乌伫推功于射隼匪陨孀妻之恸宁頽薛县之琴晋献成周初开仞邑华元植宋遂见爲讴省已良亏尤人遽覩弃甲而复事本叶于前闻执扑以行谴何贻于是日咸其辅颊虽成滕口之嫌旣谨垣墉请逭噬肤之罚  

登城判  

甲登城而指乙告其惑众甲云实无妖言  

对　　　　　　　　　　　王泠然  

先王训俗禁以窥临君子执身慎乎登降惟甲才非入室敎异垂堂旣处隘而乗闲爰兴髙而眺逺平看雉堞廻数人家遍识山川周知国邑殊郑君之伺敌忽上层埤同汉后之思乡且瞻长路行未闻于能赋告将惑于妖言不指不呼孰云知礼从轻从重旋欲议刑向若甲是卑流恭随长者承所视而待问事縁情而可矜今者攀陟不宜惊疑于众获【`疑作防`】非有失虽云李径无言故犯难容亦可棘司惩训严城作限缓狱何逃罪自招于指挥理宜退于心伏  

升髙判  

解式与长年行因升髙不从所视遂杖之式诉州断鬬论省科失入  

对　　　　　　　　　　　王延光  

视瞻无回在于往记周旋有礼着之前闻惟彼长年与兹解式行将望逺岂伊升髙之能赋悠然目极宁复登山而送归且平原坦夷廻首超忽茍不从其所视欲何详于切问式之立身诚未谓之学矣长者加杖盖亦尤而效之则不愠不知君子之通论如怒如祉诗人之羙述旣墙靣而斯责于情恕而安施薄诉之由其文有以虽闘论勑法颇钦于州见而失入在宥请遵乎省科  

同前　　　　　　　　　　田南砅  

罚惩其淫礼主于敬若长防而失节在典刑而无舍蠢尔解式从于长年三人而行尚闻择善十年以长非可肩随况侍上丘陵不能向其所视如问及云物其将对于何词无仪所谓于伊人有体自均于相防杖其傲礼固未乖宜昔者蜡毕出游言偃问其何叹防而不逊尼父叩其夷俟合志爲友前贤犹且不嗤年长以倍今日云何致罚必若齿于乡党则应金作赎刑如或列于父兄岂可求之凡鬬失入宜从省见定刑更待州申钦哉惟刑舍此将滥  

同前　　　　　　　　　　王惟孝  

先王设敎各有等威君子慎仪必脩德礼茍昧斯道时谓不钦解式妄人不若厥训徒守尊卑之位终乖敬让之节不从所视寔曰仪或人杖之是亦奚爽州曹丕弊因噬腊之遇毒省司失入觉从者之词游罪自己招云谁之咎请当从礼之罚勿听无稽之诉  

同前　　　　　　　　　　张　郊【`緫目作邻`】  

行已以恭执事在敬同人攸往于野则亨茍践礼而不逾必游目而从睹瞻言解式惟是长年道契三人方拟同心之利名防百行亦专好德之宠行迈云靡丘陵是升覧云物于五方壮山河于千里不从吾视奚率尔虞事类武侯且未屈于吴起义同文子仍不徴于叔向礼经有紊夏楚收威寔长者之训恭何薄言之速讼淫刑以逞外台于是触藩寛政荐敷仙省凖【`一作宜`】其射隼  

同前　　　　　　　　　　刘孺之  

设教以防礼不逆矣遇长不敬患至掇焉茍训典之不脩乃扑挞而何害相彼【`一作时`】解式诚谓狡童五人羣居且闻异席十年以长则必肩随不恭辟咡之仪致阙升髙之礼惑其所视吾何以观之哉杖以作威固当斯害也已小人文过肆以薄言君子诘奸无从长傲归诸司败足示陵尊成以调人可徴犯齿且州司以刑颇均短绠防府是纠且异长鞭伊小大之以情庻寛猛以相济  

同前　　　　　　　　　　王灵岳  

长者与行登髙向视古之用典决事原心越则谓昬逞而生害是夫鞠稚从陟丘陵已实处卑执奚有黩拾足于后固合益恭肆目以游无乃长傲逺有所望问而莫知使曳练吴门宣尼尚惑彻蕃晋壁楚子徒观茍由礼以防非则记过而及杖况尊能制幼刑期就均所罚则可岂宜有诉嗟州议之非当招省司之是诘  

同前　　　　　　　　　　程　谏  

恭敬何常少长有礼自以引以翼无失于等威左之右之动从于瞻视茍昧斯者则何以观解式陪彼长年身居弱嵗比景未闻于有德居卑且见于无仪于是舍车而徒升髙自下异梁鸿之适越不覩兴謡殊栢景之禳灾岂能成俗旣而碧空一色翠微万里迷周流于逺晀阙咫尺以承顔梢云之杖遂行白云【`一作雪`】之途且黙然鞭以爲罚恐伤刚且人而无礼宁罢防闲与其居尊而肆威曷若导愚而诱暗况击防垂象于周易叩胫设敎于孔门徒事薄言宁容文过剖符之郡渉深故于鬬论握兰之司雅议惩于失入  

同前　　　　　　　　　　陈齐卿  

介福维祺授康缉御未济沟壑是登丘陵将察视之致亏唯对问之所诏非我族类其心则乖且幼长之行陟降有序傥云能赋遂尔升高或匪事亲爰加大杖岂桑榆之已逼将夏楚而收威设取愧于离娄终见伤于寗越外台置辟寔谐所诉华省绳愆请脩其本解式之竞长年其悲  

官宅  

造室判  

丁爲室斵其椽而砻之法司科罪诉云新加三命  

对　　　　　　　　　　　袁令问  

九仪辨等八柄正名设贵贱之地立财用之宅如或居处无节制度不经动而失中难以爲正彼丁爲室将完是居有觉其楹于粲而埽上栋下宇燥湿不交轮焉奂焉鸟防攸去既成隩阼如位崇而德尊不事亷隅知物诱而心汰无法自守用奢宣骄安且燠兮其功可取斵而砻也于礼则那且加命则大夫之命此室则国君之室何取彼义自用于身请丽本刑无挠常度  

同前　　　　　　　　　　王雄风  

易称上栋下宇礼载度堂考室眷言崇饰诚有等威动而或逾过则谁任丁沐我皇化策名清时旣登大夫之职方用少牢之礼爰修其庙载餙其椽斵之则通砻之未可事且非据法实难容寻考父之铭虽同三命徴糓梁之传则僣诸侯宪局所科罪斯得中  

宅判  

洛阳县人晁谚先防本县给同乡人任兰死絶宅一区又被兰女夫郭恭妻理诉此宅县断还谚州断还女谚不伏  

对  

任兰幸逄昌运得齿齐甿钦奉太和庻延遐寿岂谓梦琼残喘奄就飘零连石余辉遽闻遒尽但以庭虚谢玉掌絶韦珠同伯道之无儿类伯喈之辍嗣孟轲五畆竟阙承基扬雄一区俄从别授县司以女旣出嫁判给晁谚之家州司以宅是见财断入郭恭之妇宅及资物女即近亲令式有文章程宜据  

墙井  

筑墙判  

洛阳县甲界内坊墙因雨頽倒比令修筑坊人诉称皆合当靣自筑不伏率坊内众人共修  

对  

赤县分曹黄图控邑周公曲阜池【`一作地`】是浮之浦元礼髙门人积登龙之望击钟鸣皷歌吹由其沸天向述当衢防闬于焉扑地属长空骤雨防石燕之分飞广术頽墉见铜駞之咫尺仲尼数仞无复及肩相如上林唯余填堑徒扫茨之有刺终射隼之无由奚【`疑作爰`】兴洛汭之垣载俟傅岩之筑虽人唯比屋而地实离疆幸无逾于旧途理宜归于本界若本众户始可兴功自招头防之嫌仍必靣墙之请与夺之理斯之谓欤  

同前　　　　　　　　　　虞　俌  

帝王是宅河洛之阳云阙岩岩列绮城之万雉环途隐隐分体国之九经重闬交开楼台相拒属隂风廻扇累日沈辉洒洪雨于四溟布族云于千里烟凝万井萍泛中衢半露宫墙坐见室家之好全頽环堵行瞻湫隘之居且揆务黄图防荣赤县理虽谨察故典遵牧黎人必使沟洫广开垣墙甚厚因兹法令正叶随时坊人以东里北郭则邑居各异黔娄猗顿乃家产不侔奚事薄言伫遵恒式旣资众力须顺人心垣髙不可及肩板筑何妨当靣  

凿井获镜判  

凿井获古镜不送官司隣告违法  

对  

玉甃浮辉珠星湛耀汉隂旧址方除餙智之心谯国开源忽遇神仙之兆乙廼劬劳是务穿凿爲功暂因梧树之傍遂覧菱花之照光芒射目騕褭【`一作窈窕`】明心见飞鹊之时来覩廻鸾之屡舞虽则私获合送官司爱而欲留法将焉许自招其责谁复哀矜隣人告之雅符公正  

同前　　　　　　　　　　吕务博  

乙旣凿井将开射鲋之泉欲施繘瓶已获盘龙之镜清源初凿疑菱花而始成玉甃将升似明月而飞出寳匣藏而晦宇羙人拂而生光王蒙覧影已堪自爱秦嘉赠心叹惜何极眷言此得诚所珍竒爰令送官不恡于下诚亦允当固无所疑即以隣者之言寘乙之辜庸人防法只堪矜悯请寛于乙将谓恤刑  

同前　　　　　　　　　　朱　萃  

乙也凿井遘坟而获古镜抱春铜之色涵明月之辉罢照秦楼未悬温室玉女窥而不倦仙人磨而益明异厐俭之得铜殊宣尼之对缶旣曰竒观理合归官虽隐则有愆刑故无舍然物非古迹事或可矜请更详审方可裁断  

义井判  

得人于京陌施桔橰汲水作义浆尹责擅穿街地诉云济途行  

对  

香街隐隐垂栁垂杨行道迟迟载饥载渴旣繘井而辨义亦凿木而设机故穷谷射鲋坐忘抱瓮之劳挈水济人行符种玉之兆鲁宣逰往未舍蚁丘之浆汉尹载驰旋觏章防之陌责其专擅虽掘地而及泉济以途行庻恢天而漏网茍利则可胡其未从  

## 文苑英华卷五百四十五

宋　李昉等　编关门道路门三十一道  

关门  

弃符繻判一道　　　作刻出关判二道  

越关判三道　　　　谒者私度关判一道恩赐绫锦出关判一道  

宫门误不下键判三道  

向街开门判一道　　新作南门判一道  

道路  

庐树判二道　　　　道路判一道  

径逾判一道　　　　科木作道判一道穿墙出水判一道　　开沟向街判一道染瓮洒尘判一道　　街内烧灰判一道  

造桥判一道　　　　县令不修桥判三道私雇船渡人判四道　不修桥判一道  

关门  

弃符繻判  

岐州叅军郭丹充计吏在路遗弃符繻及至大震关赠令五千文而府吏胡有捉丹越度告令取受陇州依状结罪二人不伏  

对  

汉阳故国陇岑旧境若【`一作眷`】彼郭丹効官兹邑同元淑之计吏比孙楚之防卿而重关设险是称襟带因辨马而方来候鸣鸡而载入符繻且弃虽有异于终军道德斯留亦何惭于柱史从兹经度未失事宜若论尹喜之辜谁执伯阳之罪胡有妄告欲【`一作合`】抵刑书在于二人何所推鞫  

作刻出关判  

寗成抵罪得脱乃作刻出关【`汉书作解脱诈刻传出关`】未知科何罪  

对  

寗成刻薄爲吏威酷成章吞舟之鱼翻闻不漏触隅之鸟遽见无逃不能戮辱自明羁迟取効而乃背叛西土蓄积南山刻传旣曰诈欺逾关岂爲诬罔请寘周侯之罚仍从汉相之科  

同前　　　　　　　　　　郑自新  

锡以忠贞庻谐轻典嗟乎汉吏眷彼寗成不见德音唯闻刻薄乳虎之怒士卒所惊贪狼之名区宇攸震擅南方之利益志在狥私叛西土之宠章心懐背国刻传既称虚假论辜深是乖违请寘金科方形玉律  

越关判  

越度关府欲科罪称告急切不暇请公文  

对　　　　　　　　　　　张钦敬  

恭维我王设险以守是立关禁防诸来游彼何人斯干国之纪异驱传之高节非买符之逹人去必乘星学鸡鸣而夜度行惟渴日谈马邑而朝迷此则匿奸于心诈僞难恕纵急切以文过岂刑章之可逃速归尔尤无惑朝宪  

同前　　　　　　　　　　封　玠  

王者署【`一作置避讳`】关是爲巨防所以察出入验符繻故终军入秦弃之以击节臧文相鲁废之而受嫌彼何人斯輙此逾越称急切之利往冀刑章而免科当今烽堠无虞蛮貊请职荒徼不闻于击柝私室宁容于度关请科罔上之人用杜慿虚之说  

同前　　　　　　　　　　于孺卿  

因固作关设险居国岂伊征筭是隔夷夏逾则归法理惟其常越何人斯初闻有告弃繻抗志无似终军之游辞谋遂行且殊蘧瑗【`一作伯避讳`】之出彼则请给宁异公文足可坐视更筹候鸡鸣而容度岂谓意陵霄汉学鳬飞而影移行虽有由越侵无状寘之于理其谁不然  

谒者私度关判  

汾阳县竟戎防学弱冠应举西入关遂委过所至京不应作对退从小选补谒者戎情思罢归请过所专【`一曹`】司以无来文不给  

对  

竟戎地接汾河业膺洙泗道标强学擅英妙于州【`一作乡`】闾年在弱冠慕明【`一作经`】于乡国籋云行地载驰千里之路警露闻天爰振九臯之响迁亭记柱马生之壮志可追函谷弃繻终军【`一作子`】之雄心尚在虽言髙方朔而调下孙便抑大成将从小选入仕有吏曹之耻出关无使者之荣名宦以调役生悲田园以归来兴叹昔时过所以委于中途今日行文须慿于下署无宜部传不可买符事在通理难退抑  

恩赐绫锦出关判  

安息国莫贺逺来入朝频防赐绫锦等还将自随关司以物皆违様不放过  

对　　　　　　　　　　　刘穆之  

莫贺就日输琛占风削袵旣逾葱岭便集藳街频承湛露之恩防荷油云之施至若绫开翥鹤映睢浦以成文锦缛翔鸳艶江波而濯色近九重之厚锡充万里之轻赍关司以寄重咽喉任光带物皆违様旣生非马之疑事乃出蕃须旣鸣鸡之失旣縁恩赐有异常途勘责不虚固难留滞  

宫门误不下键判  

安上门应闭主者误不下键  

对　　　　　　　　　　　吕令问  

门闼洞开国都以赫禁钥【`一作锢下同`】崇设王府则有兹率厥典钦乃攸司重城建扄安上题牓当天衢以南豁临帝庭而北峙上以发皇明之壮观下乃备他盗之非常瞻彼主司或殊善闭阖而不钥已彰慢藏开而不键谁测深意但人同于失虽有类于茅茹法贵在寛尚未方于苋陆若谓一时有误须稽错失之由必当外户不扄宁累升中之化请舍小过无伤大猷幸未深于灭耳庻无劳于噬脐  

同前　　　　　　　　　　姚　震  

职司其居官以物辨茍失其道孰云其忧杲杲重城上列云霞之气昭昭洞阖傍连紫翠之宫所以崇防髙深隔阈中外所以伺【`一作可非`】执异服惊詟非良钟皷司时自可宻而善闭烟光灭景翻乃虚而不关扄键空施隄防靡寄且此之职守用备非常故而不严谁曰其误宜致绳愆之责以惩慢官之罚  

同前　　　　　　　　　　王　维  

设险守国金城九重迎賔逺方朱门四辟将以昼通阡陌宵禁奸非眷彼阍人实司是职当使秦王宫里不失狐白之裘汉后廏中唯通赭马之迹而乃不施金键空下鐡关将谓尧人可封固无狗盗之侣王者无外有轻鱼钥之心过自慢生陷兹诖误而抱关爲事空欲望于侯嬴或犯门有人将何御于臧纥固当无疑必寘严科  

向街开门判  

于门告张第向街开门第云祖父有勲防  

对　　　　　　　　　　　王　諲  

东海于门髙容驷马南阳张第荣珥七貂通德未孚薄言斯露或以霞扉昼敞临大道之青楼栱云构接长杨之绮陌有同树塞不逺人境车马之客相阗冠盖之賔坐合若也人惟白屋奢僣之辜何逭必其地是朱门公侯之家始复有勲有防旣未审于髙卑应阖应开诚可穷其新旧敬申三覆然定五刑  

新作南门判  

甲新南门或人纠不时诉称以新易旧  

对　　　　　　　　　　　杨成象  

门戸攸设奸慝是禁以开以闭在昬在晨当啓塞之从时实终始而合制若位崇列国名大诸侯因农隙而度功旣日至而斯毕且鲁门所作丘明书以不时长府匪仍宣圣议其有改蠢兹甲者兴事不臧虽善闭之典聿脩而从时之宜或紊纠之则可称易奚爲  

道路  

庐树判  

啇子行饮食失节生疾抑云庐氏井树不修  

对　　　　　　　　　　　李　融  

先王作则以广利制命以居人故官立井树旅有施舍相彼庐氏寔曰职司在故事之允修于从政乎何有旣而日暮途逺商子载驰辕端莫向马首靡托旣伤行旅之感加之露之忧寒温失时以干六物饮食不节是生百病且国生纳币咎在晋卿江氏失布盗由楚相玉毁于椟罪有所在  

同前　　　　　　　　　　栁润之  

四人有业天下同归理在营生方先润屋货贿山积是往来于五都珍竒海输乃森罗于九市睠言商子实职贸迁【`一作货赀`】袭髙之风爲绛侯之事经途所亘多防渉之劳饮宿乖宜爽隂阳之候野庐所掌井树是修何得旷于主司致有损于行李遂使银牀罢汲无郝子之投钱碧树摧荣闻茅生之危坐盍归司败以正刑书惩其已犯之愆永息将来之弊  

道路判  

乙主路三十里置作馆州按其违古制词云险陆相半  

对　　　　　　　　　　　赵良玉  

国有郊鄙道有室庐是崇委积以待覊旅眷夫惟乙则曰司存掌彼康衢顺帝之则修其候馆亏古之制公家之事爲之式可旧章不率谁敢允从且十里有庐五十里有馆典经攸着玉是司徒以险陆爲词其如专擅之罪  

径逾判  

乙有畆种田苦径逾者诉庐氏不禁  

对  

国劝勤农户分田畆三时克务九糓斯登乙有良畴颇爲膏壤我疆我理式辨于沟塍是藨是蓘以薅【`蒿音`】其荼蓼观黍稷之薿薿见麻麦之芃芃伫成庾亿之咏冀贮畆钟之积推耕让畔异闲田之莫争越陌度阡爽野庐而不禁乃径逾而是苦实网漏而将踈蹊田夺牛昔闻太甚议狱诘防合则持平宜稽廷尉之法用正野庐之罪  

科木作道判  

当路多石所由科木作道科擅赋役  

对  

缮理通衢必遵时令盖藏多暇农人务闲既刋木以爲工亦随方而适用于是取材深谷兴役平人将肆力于夷涂必希心于公道驰骛由其克济行李于是知归何所亏违论其罪坐必情惟害物据法须峻刑名若功可利人抚状犹宜奬应县爲断结理未融平请更下推使其无讼  

穿墙出水判  

甲孟穿墙爲水窦流其恶于街衢坊人论告  

对  

甲孟池遥汾浍居此闾阎喧上陌之风尘乱中衢之车马攸防湫隘未适闲居仰甲第而多慙顾衡扉而自恶邻光近接亦重于丘坟窦孔傍流忽染于泥滓遂使浮云之骑坐惜连乾道路之人行嗟揭厉流恶旣侵于五府议刑还抵于三章牒送有司用惩其失  

开沟向街判  

丁开沟向街流恶水县令责情杖六十诉违法旣有文不合责情并仰依法正断  

对  

惟丁门接通衢美非仁里异汾浍而流恶成闾阎之致沼遂使轩车晓【`一作晚`】度将坠于曳轮铜墨风行有闻于棰令虽礼律之目彼此或殊小大之情得失斯在而法有恒禁政贵移风故议事之刑则符令典妄情之诉期于自息  

染瓮洒尘判  

丙倾染瓮恶街衢县令笞丙云便洒轨尘于事无废  

对　　　　　　　　　　　孙钦望  

闾闬扑地咽绮城之歌吹轩车沸晓度紫陌之烟埃攸更湫隘或资洒扫丙也业在门居向惟街道倾兹染瓮殊汉隂之息机洒以香街异汾水之流恶黄图作宰当旌卧疾之奇覧涤除令察轨尘之秽将加棰令允符鞭作洒泞之愆已闻揭厉无良之刺难漏刑名令既有科自成羙锦之制丙期无讼难雪素丝之泣  

街内烧灰判  

余月望日西市商人街内烧灰曝布署令梅登【`一作澄`】以其犯禁决三十致死家人诉滥刑  

对　　　　　　　　　　　令狐绍先  

赤帝司节朱明肇位月【`一作日`】当旣望时属正阳理通幽化之急须长明生之气商人狥利小子鬻贾同长房之居产不得神仙类髙之聚财宁宜犒士遂焚灰上路曝布长衢旣触隂科且犯阳禁躔次有累于干纪草木不滋于殖丰梅澄所守薄有笞刑精气爲物頽龄俄谢论辜不知于内外定罪须慿于绳墨家人虽诉须审而行【`一作如何`】  

造桥判  

河阳欲造石梁以费广请造舟计风乌鷰海亦用鬻巨万州使相争不定  

对　　　　　　　　　　　孙崇古  

河阳地即帝畿境惟天邑石季伦之别业吹楼云断潘河阳之古县春树花开波石沿洄防昆仑之水车马阗咽俟鼋鼍之构虹梁鹊柱旣暂劳而永逸风乌海鷰但有损而无成爰叩两端且多职竞将申一部希効管窥宜兴鞭石之功无取接舟之议  

县令不修桥判  

长安万年县坐去嵗霖雨不修城内桥被推按诉云各有司存不伏科罪  

对  

天开紫极地列镐京渭水即饮龙之津横桥得牵牛之象而二县称剧两城攸壮望双阙而如云对九途【`一作逺`】而若厉频年淫雨中逵泥泞石梁隳构鐡鏁不修马惜连干迟廻于欲渡人嗟揭厉叹息于无良旣愆十月之期须明三典之坐然则据地虽从县管修桥乃合监营职司自可爲忧有词无宜滥罚饬五材而入用选百工以就程俾令蜿蟺如虹伫见防干若斗请凖此状各牒所由  

同前　　　　　　　　　　崔　翘  

顾兎离星商羊应雨浸厚地而沮洳洒长天而萧索凝云不动履双阙而朝跻行潦坐流匝四溟而夜下遂使鹊桥牢落虹影欹倾石杠成而铁鎻暗移旧枝壊而新查乱坠两城之内是曰帝居作漕自合修营赤县元非管属輙被推按乃渉滥刑至于司存事资惩罚牒问由绪方正科条  

同前　　　　　　　　　　赵　和  

中京帝宅上洛星桥宫城俯临九重密迩康庄或断一切停留架海鼋鼍谁防往迹填河乌鹊不见新营冠盖相喧遏红尘而不度车徒竞拥驻白日而移隂修构旣在科须差遣诚归正典事合属于将作不可责以亲人诉者有词请停推劾  

私雇船渡人判  

洛水中桥破絶往来渡县令杨忠以爲时属严寒未可修造遂私雇船舫于津所渡人百姓杜威等连状举忠将爲干济廉使以忠懦弱不举职事以邀名欲科不伏  

对  

上洛飞湍中桥施构参差危柱若星影之全开断絶浮梁似虹光之半起望九衢之车马未见川流瞻两岸之风烟更疑波委杨忠宣风帝辇作宰神州以修造之辰当沍寒之节私雇船舫公然来往论惠虽是恤人语事便非济物且雨毕理道水涸成梁莫不率由旧章抑亦编诸甲令故违宪法自寘刑科廉使以懦弱绳愆正符厥理杜威以干济连状未识其宜  

同前  

圭防胜壤鼎邑名都八逹开衢傍连鹤峤九重危堞近枕津铁鏁长桥衣冠不絶金钱广埒车马相望杨忠擢以茂材宰斯京县属虹梁落构翠防惊波滞商贾于平川阻騑于上路将以日躔南陆气叶冬郊当此沍寒难于修葺役徒未集且叶爱人船舫有私何乖高事杜威蕴德载述风猷廉使绳违遽投霜翰究其所以盖取义于随时观其所由亦何烦于褒贬  

同前　　　　　　　　　　李孝言  

曲洛圭防交风鼎邑途开九逹城控八关积溜澄云王子吹笙之浦惊湍落日冯夷剖蚌之川衣冠之所往来商贾于焉交集所以亘兹星柱架此虹桥疑海上之浮鼋似天津之飞鹊诚合因人启塞随事修营岂可使曲【`一作直`】岸全崩危梁中絶惊波淼淼却停流水之车急浪悠悠翻拥桃花之骑杨忠莅斯剧县輙树私恩不遵十月之规有损二周之化造舟之义自有公营浮航之机讵宜私雇道桥有阙懦弱可知请依直指之科寘以曲从之坐  

同前　　　　　　　　　　崔　释  

三川朝市六合枢机冠盖如云拥金钱之马埒轩车若水赴鐡鎻之虹桥遐迩所资往来爲要不谓波湍溜激柱朽梁推捉乌鹊填河空余处所驱鼋鼍驾海尚有规模自合修营岂宜停废杨忠位光铜墨境控圭防仙舸横流异林宗之共泛渔船逗浦非仲卿之来逰纵狥私情恐乖公理虽当冬月况属闲时造桥用功冀暂劳而永逸渡船费力但有损而无成官桥自可官修何关县长私船輙爲私雇便累宰君郡人褒将何称首廉察附请即可甘心以状告知庻无喧诉  

不修桥判  

得丁爲刺史见冬渉水者哀之下车以济之观察使青其不顺时修桥以徼小惠丁云恤下  

对  

津桥不修何以爲政车服有命安可假人丁职是荣【`集作崇`】班体非威重轻汉臣之宠失位于髙车狥郑相之名济人于大水志虽恤下道未【`集作昧`】叶中与其熊轼渉川小惠未遍曷若虹桥通路大道甚夷启塞旣阙于日修揭厉徒哀其冬渉事关失政情近沽名宜科十月不成庻辨二天无政  

## 文苑英华卷五百四十六

宋　李昉等　编钱帛王璧果门二十三道  

钱帛  

磨钱判一道　　　　　无名钱判一道  

拾遗钱判一道　　　　铸钱数倍判一道钟官所铸判一道　　　母子权判一道  

织素判一道　　　　　练不宿井判一道黄润判一道  

玉铜璧玉节  

龙辅判一道　　　　　开铜坑判一道  

璧判一道　　　　　　玉节判一道  

谷珪判一道  

木树草果  

采木判一道　　　　　橘奴判一道  

平虑判一道　　　　　竹判一道  

盗判一道　　　　芋判一道  

椑子判一道　　　　梨橘判一道  

盗稻橘判一道  

钱帛  

磨钱判  

甲磨钱质而取鋊乙告之诉不更铸  

对  

缗镪爰设销铸是司九府匠之以圎方三官因之以文质虽五铢异制半两分形龙马之造化不穷权衡之轻重有数寔惟泉贷校在水衡人之无良公爲不道微汉臣之赐蜀镕范成奸非魏帝之夣陈错磨抵禁立辟自贻于钱府举法须密于金科欲无王衍之害曷云非隐将刻刘陶之议刑其舍诸且取鋊不定其少多致狱孰究其髙下欲加之罪其无词乎待穷杨可之告缗方谇【`一作讯`】五伦之督铸  

无名钱判  

东门韬诉主司负物吏诘之韬云祖有无名钱  

对  

易象定位尊卑之礼聿修人伦有序贵贱之容斯立布诸方策声尘蔼然至若爵列子男恩垂带砺有谋谒帝方承万戸之荣无种封侯亦受千金之赐陆子囊中之宝已惠私门张氏无名之钱且留公库东门韬家声不坠祖德弥光想昔日之恩辉恃曩时之宠寄负絶海抢榆知其不逮刳舟剡檝瘣木媿其无施仰堂构而未微思必复而何已薄言公府方论赤仄之资爰诣主司更诉青鳬之镪亦冀云油露湛先人承元始之恩自叶流根后奉永平之赐迹有符于故事理无紊于今时旣于古而无亏岂在今而可抑谓宜从允以叶彛章  

拾遗钱判  

乙拾遗钱于路县科罪诉云家约俛有拾仰有取不敢失业  

对  

失得者在乎几悔吝者生乎动苟或昧之其何以行乙乃妄人不慎厥德既俛拾而仰取亦虚往而实归路有遗钱且效汉臣之鄙室而藏镪庻同猗氏之富在国经而斯滥宁家约之可遵且揭而书之县未徴于古制贪以败类乙见诮于诗人贻厥孙谋无闻以燕之训恒有子祸将贻自掇之刑请纠其违用惩于悔  

铸钱数倍判  

江东诸监铸钱数倍费使牒令停监司云恐弃山泽之利而工匠私铸犯法  

对  

货以通商财以利俗国法施于九府铸作行于四方轻重随时子母由其逓用积流有象泉布所以得名国家立制经邦稽古爲理用天分地成其阜安之业圣作物覩有其通变之劳使乎伊何曾不是识专命非据乱常有诛人焉廋哉斯害也已请被刑鼎无扰监司  

钟官所铸判  

庚爲钟官所铸不充嵗计工部按其罪诉称铅锡未足  

对  

辨方制位聿彰治国之典立敎富人必先因地之利设家【`疑作泉`】府列钟官将欲布金刀之饶尽铜山之积庚以伎能从职镕铸爲劳兽炭炎罏非烟上出【`一作兽炉生炭炎烟上出`】鳬工动扇骤吹傍飞无名归张氏之封因宠入邓通之室自合预图嵗计先备年支不见请于文符空有辞于铅锡抚周书而太息有愧川流披汉史而长懐无闻岳峙仙防按罪寔爲通规主局致词凭何逃责  

母子权判  

顺成方请爲母子权渝其好肉所司下科违法  

对  

调以玉烛天运和于四时用以金币宝货叶于三品是以榆花落影荇叶分形有母子之相权见大小之爲利嵗用不足将救眚灾秋其以登孰爲镕铸眷兹方郡年在顺成称彼兕觥则叶饮蒸之义在其贝未详丰有之期家蓄三年自流衍于红粟圜资九府实抵冒于丹毫守以规模犹违正典渝其好肉弥阻大同知无不爲何见妄从申请罪人斯得诚宜寘以科条  

织素判  

樊贵使妻织素先示其式而告之曰必如此妻织遂善于式乃出妻兄诉州特【`一作将`】判合仍笞贵六十因损一脚履地不得贵不伏诉台  

对  

浪披图地演金夫之卦鹊桥构象天垂织女之星故能隂阳克谐琴瑟斯和其道且合庄敬表于齐眉其情或忿怨形于反目樊贵飞鸣圣代饮啄昌期预详结媛之谈早契伐柯之义皇皇受业初未见于拾青轧轧防机遽有闻于裂素蜘蛛网戸朝续断丝蟋蟀鸣阶夜催残织光明似雪未慙董永之妻皎洁如霜飜学王阳之妇兄莫能忍是归妹之无家女旣不良何立身之有地闺门险诐丑行已彰州将科绳罪人斯得有亏于礼善是责之难迯不足与行何借跛而能履以郭贺爲州牧用刑而尚寛旣不疑爲台郎所诉之何益  

练不宿井判  

丁爲水练不宿井七日夜所司科罪诉云书  

对  

维彼组练济斯军国或易象贲其戋戋或诗人歌其皎皎理宜夜悬诸井昼暴于阳何得不务吴门之光坐乖魏阙之理所司诘罪雅叶彛章丁则薄言何其厚貌请依司败以肃爰书  

黄润判【`黄润细布也扬子云蜀都赋曰筒中黄润`】  

乙借甲黄润示幽闺因被防齧甲索比筒乙以当土无请酬价甲不伏【`集作诉`】  

对  

财以工化物以商通旣名竒而可称于【`一作亦`】寳异而爲玩或有韬筒比细光越象簟况【`一作沉`】藻侔华色逾龙辅货且难得称珍于外土宠无不利取恱于中闺皎皎当防已生红粉之艶卿卿在室复观黄润之竒上客惊烧殊裴楷之未识相防斯齧恶苍舒之啓智缄鐍不固诚毁椟而亡诡异难求岂登山而采蚌依酬元价无徴本物旣非吾土所育请絶诗人薄言  

玉铜璧玉节  

龙辅判  

张鲁私家畜龙辅不献  

对  

万防宅心四人各业不宝逺物载沐风南荣之暄犹思上献东流之水必愿朝宗所贵者忠诚孰非臣子所畜者珍物仍在私家况龙辅称竒鸟篆攸载潜匿不送彰闻有司虽马驾皷车天心广被而人迷日用物议犹多律有明文刑故无舍  

开铜坑判  

蔚州申管内铜坑先禁采昨爲檀州警发遣兵州库无物可装束刺史判令开铜坑以市物给兵幕【`一作募`】不阙军机亷察使科违勅  

对  

星带燕郊云迷代郡地称即山之利人擅烧铜之业有勅颁行无令采铸顷以辽兵候月或渡卢龙之水汉守宣风载抚飞狐之塞救兵屡发帑藏云空方兴计日之师遂有随时之义取铜以给在勅诚违【`一作诚在违科`】应机而行于事有【`一作可`】恕冯谖市义在昔未以爲非汲黯开仓于今不言其失断从违勅理或可矜  

璧判  

璧肉倍好太常以爲度失将荐不可  

对  

太璞不雕国宝爲贵许田斯假讳朝宿之邑秦城可易献章华之台况祀地郊天或充礼物来朝入聘以表威仪然则圣人制礼特崇于飨荐王者之孝莫先于崇稷而三后在天圣灵浸逺四方成嵗祭典聿修有事庙庭载陈珪璧太常所主大礼攸存凡厥荐陈须明制度惟此璧礼不亏玉书色侔截肪肉倍于好同楚人之鄙识妄有疵瑕当鲁礼之明祠而致违阙旷其所职不得无辜  

玉节判  

癸盗玉节于诸其家科盗罪不伏  

对  

符玺出入惟帝之命节传迓送【`一作官节传迓`】有国之恒宝山图兽知林木之多虞泽国用龙取江海【`一作湖`】之安祲饰玉之节惟人所持万里无尘寝于庙堂之上四郊多垒行于军阵之间癸何人斯不率而盗子卿汉朝之勇将权【`一作拥`】节不移无忌魏国之名臣窃符加罪彼已之子曽不是思薮之蒲尚闻攻伐邦之旌节安可穿窬请归义于钧金庻无哗于束矢  

谷珪判  

甲受糓珪之节爲使而易行除慝专以和难爲务法司劾之不伏  

对  

六节崇仪制参龙虎五瑞分命列自公侯备以宠章异其文质严国朝而式序戒原隰而斯皇莫不尚以珪璧爲之制度气中浮曜夲自生虹山下沉晖由来抵鹊拟秦城而韫椟迈燕石以推珍璞琢言敷采就无僣起以军旅恤其凶荒易行除慝之规结好和难之义咸崇驭下克着彛伦将忝厥司寔资谋政甲缙绅髙践符节光临旣载驰而饮氷岂四方之辱命蒲璧云始早逾列于子男糓珪致荣遂专城于方岳克谨天戒肃将明威居不失中思非出位宁遑啓处务协仇讐得晋侯之平戎有宣公之静莒奚爲不可而欲论刑易行夲在剡珪此谬请分陶璧  

木树草果  

采木判  

终南山下人每至冬中于山北采木县以斩【`一作砍`】伐非时皆欲禁断人云山南险逺终【`一作皆`】不可行  

对  

节彼南山森乎灌木百工爰度庻人斯采厉禁攸施妄抡材而必制操斧以进何斩伐之乖宜斩阳盖【`一作即`】取乎隂时伐隂须在乎阳月古训则尔今令惟宜若断彼良辀剡乎服耜考工有典谅亦难违傥筚路载驰析薪负荷蓝缕是阻岩险何阶随时之宜盖取诸此  

橘奴判  

甲有橘奴不书于版图大比被纠诉称田赋不阙  

对  

江臯芊眠卢橘是植珠树金实含芬吐芳班史埒富于封君李衡取方于僮仆详窥夏防珍味犹错于苞贡式遵周礼物生必载于版图何厚产之阙书而薄言于田赋寘于徽纆诚爲得宜  

平虑判  

僧称院有一株平虑依验乃是忘忧  

对  

王城福田禅宇清界忍草骈植天花乱开裛香雨而增红澹祥烟而泛緑徴其种类已偹神农之书覧彼芳菲取惑愚僧之目状称平虑验乃忘忧初欲荐其祺祥终用彰于纰缪只可树之于背翫彼芳香何乃言之于公取尤惑足以发周客之笑生燕人之慙未全害于政经不可罹于刑典  

竹判  

卫州申奉勅和市竹州送王刍司法科罪不伏并仰处分  

对  

王者立制诸侯附庸海内之化可任土之宜克着军国旣有彛凖州县非无旧式眷兹卫筑新台于浼浼带以淇澳挺緑竹之猗猗虽禹贡分圻尚乎纳秸【`一作秸纳`】而唐年作赋送彼王刍旣失奉于芝泥自投刑于棘署司法科罪正叶其宜輙爲词诉殊是踈僻且亏效职之方须速谤官之罪  

盗判  

常州申称钱客每以种爲业遂被伶人洪崖盗食其并尽爲客所擒遂作术化出满田是客乃放之崖去后了复无客诣县告崖是妖贼  

对  

钱客家隣白社业在青门米实葱花光浮五色蓝皮密理美至三摇长懐洗玉之珍方有致金之望洪崖行乖夔足道契狼心不能李径遗冠飜乃田蹑履狥【`一作狗`】兹猿臂因采掇而全空眷彼龙蹄随指挥而忽见宁劳宋灌自含氷谷之文不假曾锄俄结火山之实钱既迷于术化洪乃集彼回邪于是释此妖人将殊盗者初观带母似逐仙来后察空苗疑因夣失幻人爲幻幻已去而无迷者知迷迷旣祛而有悮论妖疑切诲盗情深虽陈莠口之词莫辨讹言之实洪崖不在丹笔何施客告未晓真虚崖实未知州县更宜防问方可裁量  

芋判  

甲以蹲鸱自业丁告其惰农  

对  

我疆我理盖取其宜采葑采菲止存其善甲以凿井而饮耕田而食艺彼芋区安厥蓬户不知尧舜之力聿求天地之利有斯而享同计然于范子无闷乃可均沃壤于岷山鄙哉彼丁好讦爲直昧长沮之自乐讶夫子之不勤告以惰农未闻其可或恐人慙相防务彼蹲鸱匪夫析薪颇黯纲纪则片言难折审慎攸宜请俟三缄方申一剖  

椑子判  

栢防【`一作禽下同`】南隣有椑树垂枝于家侍儿取以噉防防送官仰正断  

对  

栢防操深介直期在公清用理于家可移于国东家之枣昔闻去妇之悲南隣之椑今见侍儿之执论其嫉恶虽曰至公究其餙情终爲小行所盗不言多少量情应有重轻请更详求方可裁断  

梨橘判  

郑州刘元礼载梨向苏州苏人执信载橘来郑州行至徐城水流急两船相冲俱破梨及橘并流梨散接得半橘薄盛緫不失元礼索陪执信不伏  

对  

荥泽名区长洲沃壤土宜虽异川路攸通故使贾客相趋乘时射利商人逓委从有之无大谷光言移汴北江陵朱实欲度淮南于是皷帆侵星俱辞故国扣舷忘夕并届徐城两鹢争飞双鳬不背异虚舟而见触均断舰之相逢遂使桡逐兰摧疑建平之柿下棹随桂折若河上之查来落果于焉星散榜人由其鹜没一游一泳橘包褁而全收载沉载浮梨漂零而半失然防虑之术未闻责已而侵溺之直欲尤人乍防似合酬塡审细便难允许何者梨因散失船则共伤若爲梨覔陪过自归于毁椟如损船索偿理乃齐于指马旣非情故徒事披陈  

盗稻橘判  

防稽杨真种稻二十畆县人张辨盗将令访知收辨科罪诉杨真盗辨木奴复合科罪  

对  

污泉芳稻风传十里之香江陵木奴地均千户之封青花竞吐色乱烟波朱实方成影分霞锦杨真张辨植业营生楚旣失之齐亦未得且覆车改辙前代之通宜牵牛蹊田往贤之深诫岂有一彼一此俱行盗窃之心以公以私深失是非之路钟离牧之推让曾不留心淳于恭之助收岂知励俗论犯虽知先后语罪谅乃同归请勘两家之赃方定片言之狱  

## 文苑英华卷五百四十七

宋　李昉等　编鸟兽门二十四道  

屠龙判一道　　　　　射牛判一道  

驱犊蹊园判一道　　　杀牛判一道  

爲父杀牛判一道　　　不埋狗判一道  

射猿判一道　　　　　死官鹅判一道  

断屠月杀鷰判一道　　养贾儿判一道  

爲硩蔟判一道　　　　杀鸟兽判一道  

解牛鸣判一道　　　　解鹊语判一道  

神爲异声判一道　　　弓矢驱乌鸢判一道蕃客求鱼判一道　　　献千嵗判一道宴客鼈小判一道　　　养鸡猪判一道  

父病杀牛判一道　　　狗伤人有牌判一道  

牛觝马判一道　　　　解牛鸣判一道【`前有此判题各对`】  

屠龙判  

丁以屠龙爲业乙告不经  

对  

鳞族惟错实防有徒人不知非龙实有智风云遇坎见困豫且变化逢屯充膳夏后丁以诡俗爲事游刄非物或异仁贤罔识悔吝何则犬不言杀前哲良规马重有功后代明训况四灵之贵万化之资匪惟瑞启汉年固以仙登轩帝以屠爲称岂不作法于凉以律绳之可谓自贻伊慼  

射牛判  

万年县申王祚告侯明射牛明疑狼入圈中齧牛将弓射狼误中牛事  

对  

三元赫赫牛星纪于北方八极悠悠牛山建于东国钱塘水上逺浮金鎻之辉蜀郡江前遥沉石犀之影岂止披蹄载角玉鞅华秋南州闻果下之名西域表花津之异固以礼标极敬大祀资于洁圭易赞神明引重凭于致逺由是降兹纶綍着彼科条姜牙絶其皷刀庖丁息其游刄侯明乡闾贱品稼穑庸夫常传寗戚之经乆习髙堂之法西河资产希十千而万计东州奔骏方一日而千里俄而野心兴纵目爲灾引骍角之雕弓控青筌之箭羽异天弧之垂象空法向狼之星殊封禅之旧章便爲射牛之事悮杀不禁着自彛章罪疑从轻闻诸古实  

驱犊蹊园判  

乙驱犊蹊丑园丑怒留其犊乙诉强刼  

对  

人守坚贞克终无替苟失亷节其斯生乙栖心丘园防志闲雅忘负鼎之事从叩角之游徘徊泉石踯躅林草雅志情逺防微理乖事须正子夏之冠避朱仲之李岂得牵寿春之犊践于陵之园人而失圗一至于此丑也奚据罚彼何深所损旣在于塲苗取酬便过于佩犊叔时作喻蹊田罪轻丘明述事夺牛刑重前文已决后见须依  

杀牛判  

丙告丁杀牛事丁别款丙铸钱州断尽处极刑使出从徒  

对  

议狱缓死先典攸愼听言观色法贵详平刑罚暂亏手足无措眷彼丁矣有异里仁见蒲叶之生春无闻曵耒入桃林之钜野爰事皷刀遂令河渚风秋奄沉星彩蜀山路险不见金生丙匪良交遂来相诉芳兰入咏遽展契于风云丛棘议刑防穷词于刀笔摇尾求食斯之谓乎朝歌杀牛理非谬矣方引循环之辨翻露铸钱之责监厥迹奚其若斯未尽金潭之由更起淮阳之狱州司振藻处以极刑使者弹毫将爲徒坐谅哀矜而勿喜何轻重其若斯状外不推使司得其折衷案中论死州法酷其深文结以徒刑吾无间矣  

爲父杀牛判  

韩孝随父行牛惊觝人恐损父遂以刀杀牛牛主论告孝请价陪填事  

对  

天经地义道冠生灵立身名德光终始见危授命宣尼以为美谈临难捐躯马迁述其遗烈韩孝不忝人子先随父行逢莹角之初惊以冲燕垒遇奔蹄之暂跃若走秦郊苍黄贻性之忧倏忽虑庖之患霜锋一举若庖丁之刄游氷锷聊挥似宰夫之断割原始虽称犯罪要终未可论辜旣符名教之规还申壮勇之节酬价匪亏公理与直有惬私家庻叶平反之词以表从轻之典  

不埋狗判  

城外多死狗法司责京兆府不埋诉非掩骼时  

对  

惟犬守御居人是要混鸡而入坐识于新丰伴鹰而游行传于上蔡是故闾阎宻迩音响相闻喧雀成哗表贫吏之节噬腓起戒陈爲主之诚何畜养之是均而城外之多死知殃预兆未防吴相之衣遘毙遄深爲食骊姬之药流秽行路彰闻法司举过从事关京兆且帷从弃孔丘之义有亏掩骼候时周公之礼可守二途交战须定是非执礼而行斯亦爲得  

射猿判  

戊至丙乘舟来峡射猿中之黜其职丙不伏  

对  

沉沉长江岩岩峻峡波澜浴日岭嶂横云路出东吴即是三声之地途危西蜀还防万里之桥顾维彼丙在兹于役乘流振檝方从赤马之游满月弯弧遂落猿之影虽同养由之妙终致桓公之黥于人则事乖亲爱在兽则理切肝膓彼或可伤此可辞黜  

死官鹅判  

乙养官鹅多死或告不以人养鸟  

对  

池籞大开羽族无乙忝夷职养官鹅谅须尽心能识其性稻粱可遇蔓藻堪游浮积水而连羣向长风而皷翅【`一作翮`】遂其栖托终冀防多倦鹦鹉以樊笼乐鶢鶋以钟皷以人养鸟不死胡爲傥或类兹如何免责且片言折狱自古攸难理宜再诘是非不可轻爲与夺  

断屠月杀鷰判  

甲爲蒺藜饲子致死邻人告断屠月杀鷰子  

对  

丁家巢泥载闻于头秃黄氏把火旋见于眼伤甲之无良情则非善以蒺藜而充饲三子俱亡无桃李之垂隂一朝被告迹符周氏罪挂汤罗循情合科凖状难舍  

养贾儿判  

丁养贾儿能驯扰啄人糓不伏陪  

对  

丁爲拙好收养贾儿日月淹延羽毛成就逢人不惧遇物无惊有鸭羣之精神得鸒斯之风彩楚鸟【`一作乌`】旣非别族吴鵶亦是一宗未能甘防已闻啄糓鸟未损物人则何辜即索陪填恐非通允丁称不伏理亦无乖  

爲硩蔟判  

甲爲硩蔟以十日号覆鸟巢  

对  

顺时之令则无覆巢作灾之禽固资书版陈之礼典布以人伦苟或在辰克用兹道是以有鸮萃止爰结兴于诗人见弹而求乃寓言于庄叟长沙夭性入室贻凶曲阜陈诚毁巢标喻硩蔟氏职惟斯掌务乃昭明有均大罗之躅是忝虞人之効将去妖鸟式狥其义【`一作议`】旣均恶声庻无全卵日号月号之法书而不从子从角之规用则斯备周典非昧方书是悬均射隼于高墉岂巢鵀于外户将使惊鸣绪閴同反舌之无声聫翩影摇随退鶂之不驻事非诡妄告实欺诬谅稽十日之号难寘三章之典  

杀鸟兽判  

今有过而杀伤鸟兽者甲以人成之  

对  

大罗以往礼犹因袭豢龙斯废法亦罕闻自我化及豚鱼仁霑草木放楚人之鹄不咎使乎惊梁君之鴈岂诛行者兽育丰草鸟栖平林一角以瑞于昌期九苞载叶于仁义瞻言过者岂得伤乎必也百兽异伦六禽殊类稻粱空费庖厨未供遇而见伤亦何矜其非政舍而勿问庻得令其维新【`一作令其惟新`】甲以人成恐乖中典钦哉惟恤宁失不经  

觧牛鸣判  

乙闻牛鸣云是生三牺或告妖妄欲科罪不伏  

对  

隂阳不测造化多端故有夷蛮之实司鸟兽之语乙波流未息克广前书精义不穷旁通异类告称妖妄欲抵刑章即科介葛之辜实恐冶长非罪以今况古不坐爲然  

觧鹊语判  

乙被告杀夫县执之诉称隣妇不伏其罪郡以鹊来相告将可爲徴者  

对  

道全皆应感至必通能分禽兽之言岂专夷貊之公冶长之缧絏鸟语知非介葛卢之牺牲牛鸣辨数始由人聼终见物情乙以气烈刚膓寃深反目素不谨于帷薄终取败于嫌疑行兹乱风自抵邦宪徒嫁祸于隣妇冀逃刑于我躬属郡县察微轻重不滥比夫窭数知来颇类乎方朔验兹鹄【`古沃切广韵鹄鹊`】取効何异于公明【`管辂字也鸣鹊事见夲传`】古而有徴今也宁惑杀人之罪按律可求孽乃自作死将谁缓  

神爲异声判  

甲邑里有神爲异声所不供太隂之弓请科之诉云掌非武库  

对  

至若日月薄蚀君臣着象夣转歌于童子闻取币于啬夫伐皷廻轮有祗膺之事迹隂弓枉矢开救射之规模义虽责于上公物终列于庭氏藏非武库救即羣妖何邑居之有灾见主司之不务殊若在已近欲幸人旣阙五兵之威因亏十日之号实忓【`古安切扰也又胡旦切抵也`】于典良尸厥官思取义于磔攘请论刑于徽纆  

弓矢驱乌鸢判  

诏赐蕃客宴有司不以弓矢驱乌鸢御史劾之词云非祭祀之事  

对  

蛮夷麏至防牛羊以宴私弓矢载张备乌鸢之钞盗苟馈食而则尔岂荐飨之独然况乎要服在庭舌人委体方示懐于犒饮胡废职于除且賔主恪恭须防坠防之秽牲牢备礼宁无攫肉之虞曾是阙于弧复何徴于击豕疑周礼尽在旣专分鸟之司陈力自乖宜惮乘之劾  

蕃客求鱼判  

蕃官【`一作客`】至鸿胪寺不供鱼客怒辞云未祭朝议失随时之义  

对  

沙漠实来供宜必备泽梁有禁杀则以时信能及于鲲鲕化方行于蛮貊彼卿之属得礼之中虽谕以象胥或闻弹铗而徴诸祭未可振缗旣懐友【`一作支国语礼之立成者爲饫饫歌名曰支以享夷狄疑用此事`】物之虞遂阻烹鲜之请辞不失旧事必有初是曰国之典常焉用随时之义且驹支昧礼信未习于华风里革【`见国语`】当朝返有迷于夏滥矜其异俗责在有知合恕过求姑惩轻议  

献千嵗判  

戊献千嵗有司以欺罔举科诉云得之于丛蓍之下  

对  

献其介物虽合疑年验以生蓍则当有数戊得兹外骨借自幽丛尝闻见夣之神将期百中况察退藏之所足辨千龄冀令偻句不欺谁谓蜉蝣兴惑盍徴幽赞宁罪矫诬居蔡于家则吾岂敢游莲有嵗视子非无科之盖有不知献者此宜无罪  

宴客鼈小判  

甲飨客羞鼈小客怒其不敬辞曰水烦非傲  

对  

燕以示懐鼈于何有姑宜饮德岂诮水烦责外骨之不丰顾褊心之奚甚甲大将展礼旋遇过求水潦方涂且乏大爲贵者壶飡【`一作饔飱`】苟备何必长而食之我惟敬于上賔尔宁贪于介物小不能忍礼何以观傥羞南涧之毛尚当遗味讵劳东海之鼈然后合欢词未爽于小施怒难信于堵父  

养鸡猪判  

甲爲郡守令百姓养母猪及鸡督邮諌其扰人不许  

对  

扇以仁风阜财为急教之畜扰利俗则多甲位列冯熊政司佩犊将除饥馁之患用先蕃息之资俾尔生生非予扰扰二彘旣侔于龚遂五牸足验于陶朱训养虽勤割烹斯利旣符孳货庻罔食贫使荷蓧之夫不空爲黍倚杖而牧岂独割葵人无见卵之思俗皆掩豆而祭寔惟务夲焉用他规且异米盐之烦宁惧纠绳之谏  

父病杀牛判  

壬父病杀牛祈祷县以行孝不之罪州科违法  

对  

力施南畆屠则干刑祭比东隣理难逢福冠带纵勤于侍疾铓刄宁同于彼祅壬忧或满容杀非无故爱人以德未闻易箦之言获罪于天遂抵椎肥之禁志虽行孝舍则乱常父病虽切于肺肝私祷岂侔于茧栗且宋人皆用或免乘城之虞魏郡不诛终非弃市之律令不惟反政是以常县恐漏鱼州符佩犊  

狗伤人有牌判  

癸家养狗伤人乙论官请偿辞云有牌记行者非慎  

对  

畜狗不驯伤人必罪有标自触徴偿则非旣县迎吠之书宁忘慎行之道癸非用犬乙岂尤人防虞自失于周身齧噬尚贪于求货有牌记而莫慎则欲请庚无标识而或伤若爲加等徴词可拟往诉何凭  

牛觝马判  

得甲牛觝乙马死乙请偿价甲云在放牧处相觝请陪半价乙不伏  

对  

马牛放牧蹄角难防苟死伤之可徴在故误而宜别况日中出入郊外寝讹旣谷量以齐驱或风逸而【`集作之`】相及尔牛孔阜奋骍角而莫当我马用伤踠骏蹄而致毙情非故纵理合误论在皁栈以来思罚宜惟重就桃林而招损偿则从轻将息讼端请徴律典当陪半价勿聼过求  

觧牛鸣判  

得乙闻牛鸣曰是生三牺皆用之矣问之皆信或谓之妖不伏  

对  

上禀天性旁通物情是谓生知孰云行怪况形虽异类心则同归四鸟分飞听音旣称有信三牺皆用闻鸣岂可爲妖且叶前言殊非左道尔惟不讲我则有辞揆以周官业将司于夷详夫鲁史责不及于葛卢兽鸣可征人言奚恤  

## 文苑英华卷五百四十八

宋　李昉等　编易卜疾病占相妖言巫夣门二十三道  

易卜  

易道判六道　　　　北斗判一道  

衅判一道　　　　居蔡判一道  

家贫致墨判一道　　衣判一道  

读卫生经判一道　　死生付天判一道  

疾病  

疾病判一道　　　　　卧大夫箦判一道折指判一道  

占相妖言  

占相判一道　　　　　妖言判一道  

巫  

巫恒判一道　　　　　巫祠秦中判一道  

夣  

夣氷下人语判一道　　夣殿上有禾判一道夣处女皷琴判一道  

易卜  

易道判  

甲居重泽介疾有喜遂存乎辞或告其妄干他事初不量甲云刚德闲邪何往不利  

对  

乾坤既列易行其中六九斯重爻见乎外有同功而异位亦原始而要终惟彼甲也乃居重泽当周公之述圣义存乎词及尼父之穷微意筌于象然则上下合应利殊攸适刚柔立体位或非居是以同心暂间遄当介疾之失和光使终【`一作和兊终从`】聿成勿药之喜以干事而告未曰知章以量力而言何哉懵识况乎形自然之变含不测之神古皓首而难明今丹笔而爰【`一作奚`】定舍而勿问愚谓合冝  

同前  

甲惕号暮夜有戎勿恤中军按逗挠爲咎将议明罚甲诉初往不胜今得中道  

对  

三才孕育六位时成藏往阐幽钩深致逺用明失得之报是兴易简之能甲亦何爲形诸卦兆居悔吝之地处动静之中乍行乍藏或进或退初往不胜故惕惧而号呼终归得中则有戎而勿恤实元亨之利往乃爻象之情言中宜按论凭何议拟括囊已是无咎逗挠宁宜有刑  

同前  

丁即次得童仆乙于处得资斧在旅之时所得各别未知孰是  

对  

圣人作易穷理尽性君子明道体微知章发挥于刚柔而生爻观变于隂阳而立卦用存悔吝之介式崇简易之源既致逺以钩深亦仰观而俯察相惟丁乙俱形卦兆匪以防而养正谅在旅而多虞异乎先笑后号岂曰大来小往得诸童仆知尔躬以无尤获其资斧识我心之不快考即次而知是验于处而觉非稽周家之文休咎斯在阅旅人之卦得失可明请探六画之防以取一言而蔽  

同前  

乙入于幽谷三嵗不觌郡吏诘之称泽无水以致命遂志  

对  

易之爲书觧类成象因涸泽之爲体致幽谷之深潜君子是以养防晦明致命遂志岂陨获于所遇将考槃而自得金车欲驾来尚虚徐朱绂方亨犹多臲卼龙蟠所以致用蠖屈岂不求伸十年反常志或斯在三嵗不觌吏亦何非苟用【`一作罔`】有违可以无诘  

同前  

丙虞吉有他不燕或谓系心于一云义及豚鱼志不可变  

对  

行克有孚义形于色可爲已干橹将措身波流敢昧斯言不知其可丙学乎前训从事于兹知通幽洞微设卦观象敬慎不败利用爲恒动协中庸德均上善获此专吉莫知其他同夏翟之姿难俦耿介比寒松之节但覩青冥非无所守其不可变语称近义敢匪闻诸易着盈缶死而后已岂荀息之受托终不食言何周勃之爲臣取于木讷所以系心于一存忠笃而不防执志无二贱华羙之外及于豚鱼应彼鸣鹤或者所谓于何其臻且谁誉谁毁宁当尽好所以所安寔宜必察诚知言者不中无问吉人寡辞  

同前  

丙之宋得坤干丁告违禁丙不伏  

对  

丙德行纯懿道术通明齿迹尧封鬷迈宋国探微研奥钩深致逺思尚长之薄游每敷损益同孔丘之志事载演坤干丁性直狭中竒【`疑`】能刘【`疑`】善类肤受之谗愬异皮里之春秋发言盈庭谁执其咎今动作非妄隄防未渝心傥偶于木人罪庻寛于艾  

北斗判  

得甲畜北斗财物归之遂至万千或告违禁词云名在八  

对  

财无苟得义不厌取若奉业以往积而无【`一作向`】伤或非道以行动且爲害于稽尔甲爰契我已见负圗不独七星之号空嗟入梦讵终千载之期是诸侯之寳念彼当畜非宗伯之属其谁敢私岂伊匪人妄致诸椟迹罔厠于主守家用保于神灵征以从长占八九之数穷于旣厌收千万之盈兹乃多藏且不预于官事靡当知禁亦可畏于人言必曰职我之由守而勿失名可覆视余无尔刑  

衅判  

甲衅不辨名物将罪之云且衅而后辨  

对  

有之德徴神爲用禀灵千嵗游质于芳莲纳锡九江彰名于礼物取其象事知变占事知来然以寓庄周之谈时闻曳尾挂豫且之网宁知刳骨缅懐于甲时惟卜人将言衅以考其象理宜别诸名物定乎吉凶俾春夏以宜左右必顺有紊于制实惟伊何欲寘戾焉事可讯者何则取十朋而分睨弇乃先衅以爲尤参五行以观兆数虽后辨而未失覆其两端愿言一问  

居蔡判  

得甲居蔡曰【`一作目`】寳人告以爲僭不可入官诉云偻句不余欺是以寳之  

对  

鲁道浸微守臣防职眷兹臧氏代称冡卿方搆祸于家门始有诬于内子问则以黙察而愈欺理异斩关之爲迹同据邑之请三年一兆旣徒稽于大蔡始僭终吉彼何幸于纎人故帝舜格言惟先蔽志宣尼垂范数而爲黩则知祸福无门通塞无数焉有性命之理存乎卜祝之间若废兴之道适然是善恶之徴一贯人与僭而不入因君子之明刑  

家贫致墨判  

易人家贫致墨以自给科惰农  

对  

藏徃知来道髙三圣内贞外悔名重九经所以大决狐疑先定人志焉得舍其三易紊彼六官赐帛无闻仰滑稽而慙妙致墨多中知偻句之不欺觉筮短而长遽变常而易业虽百钱取给有慕君平而四体不勤孰爲夫子智有所逹钻祀骨而观贞神则何施抵凝脂而获戾且以业爲兼善才贵多能端防拂罪不加于詹尹收罟解网刑请寛于易人  

衣判  

季冬命衣督防贞来嵗之庆菙人作而火以非青纯而不致墨执法告阙于太常诉云主巾笥者之过  

对  

道月戒期周乎四海【`一作象`】卜年贻庆稽彼十朋菙人职在巫咸用方心而考吉材均季主负【`一作均`】圗背而知来拂此衣异夫青纯有殊命寳何能致墨执法以簮笔弹珠且问九江之锡主司以巾笥藏骨莫辨千年所留旣亏玉兆之献须抵金科之罚徒爲薄诉谁之过欤  

读卫生经判  

甲读卫生经而知吉凶乙告违勅法司科擅卜禁刑  

对  

圗纬垂文蓍着象圣人操洞微之柄逹者究索隐之端故知尽性穷理惟贤与圣是以魏称管辂晋有景纯卦成而洞晓吉凶繇发而潜知倚伏此皆竒才出于天骨逺识符于自然爰逮凡人不甘【`一作干`】其议所以时忌惑众勅设禁刑甲虽沉思纬象游精数术名止齐于庻品道岂同于古人冒违勅之明文自贻伊戚挂绳非之峻笔何所逃刑然虑或告不真法湏更审请穷两造方定片言  

死生付天判  

得丙请与丁卜丁云死生付天不付君也遂不卜或非之  

对　　　　　　　　　　　白居易  

圣人建易虽用稽疑君子乐天固宜知命苟吉凶之罔僭何中否之足询丁执心不回出言有中尔考前知之兆诚足决疑吾从【`一作我徴`】昆命之文必先蔽志以爲祸福由已休咎则系于慎行生死付天脩短乃存乎隂隲当脱身于木鴈宁问命于蓍言旣中伦理亦穷性况詹尹释防有问焉知鬬防立言不疑何卜不从握粟是谓忘筌  

疾病  

疾病判  

得甲爲郡守赐告养病而出界归家法司科罪甲不伏  

对  

四岳咨命九土司牧功共理于伏熊期得贤于建隼淮阳卧理闻汲黯之政誉渤海行歌羙龚公之化洽甲官忝列郡未着能名庭无致仕之兰院少延年之菊漳濵卧疾虽比于古人颍川流誉何腼顔于今吏膏肓所及知药石之无施肝胆俱披果祈求而有遂赐告养疾宜辍务于公庭出境而行何慢官于私第断非斥吏钦汉相之髙风才不逮人招施禄之遄谤予告赐告义理悬殊应爲不爲自贻诸咎不敬之罚曷所逃刑  

卧大夫箦判  

甲寝卧大夫箦执烛者请易竟不改而卒  

对  

喜怒不时患生腠理营卫失度疾起膏肓是以长卿文园空传封禅之草刘桢漳浦亟闻埋玉之悲人谁不亡道贵从正身苟正矣哀亦何伤且卫臣不禄犹陈尸谏楚尹属纩城郢爲谋春秋书之用旌厥善况银烛晶晃以流照华箦辉焕以潜铺旣不率于典常法宜加于僭拟必因国君之赐有孚曽氏之询过也非文童子何识  

折指判  

甲縁木损折枝指谓三疾数足官不许事  

对  

甲禀气陶形偶华胥之代轻躯弱质谢都卢之人不能凿井耕田翻乃奔林縁木损其枝指盖是悬疣虽折一枝幸祛数外之累即圗三疾便爲非分之求理不可依宜从告免  

占相妖言  

占相判  

甲告乙左手有文直逹中指丁爲占若过横节贵不可论乙遂挑彻血流弹壁乃作公字  

对  

命理多途幽明罕测甲惟愚品丁也狂夫慿仲子之有文相士行之当贵虚论骨象谬定吉凶岂识李固之文莫辨条侯之纵理圣人不相抑有前闻鄙夫何爲则预于此  

妖言判  

王遇于乡闾妖言村人告事  

对  

王遇禀性不臧立身非谨官虽登于一命虑犹阙于三缄不忍口阙坐彰言玷妖词妄作虽未惑于平人正罪应论事可绳于峻典定刑名于木吏应入流条量减赎于金科合从徒坐  

巫  

巫恒判  

巫恒堂赠乡人反接置于广桞  

对  

惟彼巫恒志探幽以爲堦傩有礼堂赠无方式从招梗之义自得禳禬之术乡人悟不知之毁迷独见之明恃众生威率情含怒同舞阳之从代镇已能反接异季布之适朱家翻爲置桞处之刑典岂待邦成请从片折之词以白违行之讼  

巫祠秦中判  

南山有巫每祠秦中輙用王礼所由不禁御史诘之词云恐爲厉也  

对  

神祠所置祭享有由苟非国章无列祀典是以分巫觋之职审鬼神之状恐伯有之爲厉矜胡亥之乏祀小大从时轻重不越明无夭昏之患幽得慿依之方生旣殊于庻人死何废于王礼谓执宪之徒诘宜所由之不禁  

夣  

夣氷下人语判  

得甲爲人作媒云夣立氷上与氷下人语当仲春成婚乙告甲诳惑  

对  

甲以判合爲资行媒是务瞻言匪斧有类因针爰求六夣之徴告以三星之防微波可托岂脉脉于轻氷仙汉难攀尚盈盈于一水将同竹鳯之验有符刍狗之言乙以至人所无告其狂惑必人同赵壹术等周宣王濬悬刀不闻加罪孔丘曳杖未蹈深  

夣殿上有禾判  

乙夣太极殿上有禾三穗跳而取之得中穗其友贺云中台之象人告其妖  

对  

执古以道格人其经舍而或逾动则奚轨乙位居尧岳名列汉藩拥百姓【`一作成`】之寄乘六龙之吉朱门雄雄虚受冠盖翠楼奕奕傍注烟霄同唐叔之得禾身居大殿异张华之博物忽践中台觉后成空頼功曹之来贺失而复得允蔡茂之髙班夫何妖哉古则有矣告人无识其若是乎  

夣处女皷琴判  

乙封侯尝夣见处女皷琴而歌曰美人荧荧顔若苕之华后遂纳国人姓爲内子御史劾其僭诉【`一作舞`】云夣应也  

对  

国以定封邑惟利建社稷是卫邦畿以藩乙将度以土圭设其苑序式遵厥度宜立其家鳯凰之兆未期桃李之妖将至刚柔自应精爽潜通吉以有祥将【`一作符`】表神来之兆庻乎无乱理齐藏往之感位在通侯梦兹处女横角枕而就寝见皷琴而作歌荧荧之词闻彼魂交之日夭夭之质覩兹形开之时六夣之验若存八徴之候如防纳爲内子诚类小君称僭欲绳未通平典  

## 文苑英华卷五百四十九

宋　李昉等　编杂判门三十七道  

防子判二道　　　　　流外判二道  

畨官判二道　　　　　孔目判二道  

公廨供给判二道　　　不知名物判四道不奠其禄判一道　　　侵官判二道  

小吏陵上判三道　　　黜免判一道  

去官判二道　　　　　吏脱帻判五道  

致仕判一道　　　　　不仕判一道  

未七十致仕判一道　　用防判一道  

徴官爲防判一道　　　假防判二道  

勲品判一道　　　　　请立长子爲嗣判一道防子判  

防子执砚翻防污物擒获欲科之  

对  

瞻言署曹克崇防事旣分官而揆务兾虚室而清神华茵载数绮屏俨立颇有尊卑之礼须知进退之仪彼何人斯轻其主守迹旣殊于审慎事终致于愆尤足待数知有慙对马墨因误防更射成蝇坐彰怠慢之心须示鞭笞之罪且刑贵阅实政蠧深文污虽有凭物终未騐傥非情故或可矜容请稽源流庻符明慎  

同前  

各备尔曹以供其职罄输氷操同洽风规公府峥嵘具寮瞻瞩事光文物掌设防非犹众派之源流若提纲而集目尚恐禽栖入噪络青于傍喧蛛网交丝架朱窻而上掩岂意故爲翻防用漫章程德不缮心罪亦旋踵违周氏之戒器水覆绳愆覧刘氏之朝衣羮倾宥过法开有误理亦从宜  

流外判  

流外觧请兵部劳所由不许诉五品以上  

对  

百度之间见于甲令九流之内言念胥徒在邦必逹于大体爲政不遗于小物嵗之云晏更议初勲劳之可书仍祈后绩慕缙云之职名级愿迁瞻巽风之命节文当协所由以司存必举稽彼三章诉者以理实无言徴诸五品既详于法难屈尔词  

同前  

十等分贤九流殊致异汉仪之命史若周官之尔胥颇供操牍之役宁有防勲之义具闻奸命复欲冒官未输自贻之辜仍引无稽之诉纵已荣防朱绂其如匪是清流鲍鱼不可登庖笄冠岂宜双履抑而未许寔谓有司  

畨官判  

畨官请稍食不给诉求逹吏  

对  

畨官名书小吏位列羣胥自宜恪守邦程勲【`一作动`】从吏道何得叨祈稍食茍狥私储瞻彼有司出纳惟恡闭而不给雅合良规何所未厌仍劳上诉将求逹吏虽且觊觎考以通章恐成抵牾何则国之甲令悬诸日月如或畨程式序嵗考兹深昔年自有常规今日何烦妄请  

同前  

六卿分职百揆时叙开之以府寺间之以胥徒所以理天下之人将以成天下之务虽动珂振佩尝闻献纳之臣而负版持囊亦资趋走之吏畨官之軰寔惟卑冗九流未齿一命何阶心有规于斗储意仍希于稍食参寻甲令缅觌彛章事列科条谁敢逾越  

孔目判  

得诸司长官初上皆孔目所由不送依问已付散官遂被遗失  

对  

建官分职揆务班司是称防府实宏邦教緑墀黄阁棘寺兰防廨署星分胥徒云集瞻言管辖必先卿尹案牍填委簿领殷防剖析是凭凖绳斯在事资孔目以备阙遗而小吏寛踈下寮弛慢不恭尔事擅付他人因而致失谁任其咎散官阙送自合科绳请更推寻方寘刑典  

同前  

百揆分曹六官咸事由来区别各有司存旋降丝纶遽覃簮绂令首政长寔繁有徒众务条流须施孔目凭之以提纲纪借之以恤机衡爰洎有时彰乎无替所由自宜遵奉所阙须有科绳散官非受纳之人小吏是施行之軰茍乖其事盍寘于辜恭视事端方取诮于周客敬寻失状欲何黜于尧封据律不见夲条论情有亏通典请归司败以正刑书  

公廨供给判  

丁以公廨供给亲属郡科之云亦是賔  

对　　　　　　　　　　　卢　藻  

禄以驭贤矧兹賔客将不速而是敬岂干糇而以眷彼丁也给兹亲属未闻辍已之仁且有害公之负于焉获谴何以爲词然狱贵原情事资惬众必若行髙曽史才茂邹枚箪食屡空未改顔生之乐樵苏不防能师范子之廉乃谓国贤岂惟家食以之恤乏何必正名  

同前  

受禄必资善戒饬躬且务勤王反是不思罪亦难逭彼丁何者忝曰吏人茍狥私亲以减公用式彰不令曾是养求重敛聚财可谓同于硕鼠食货弃命曾不思于伐檀若情在恤贫志懐赒急奉其禄秩则可给于公廨而何虽曰众賔终爲多僻羣司所纠允执厥中  

不知名物判  

得乙是甲吏之贱者问所掌名物而不知被科诉云莅事日近  

对  

陈力以位任才居守列王者之职百度惟贞在有司之能庻官奚旷惟乙绩乖干蛊名匪靖恭等韗人之从吏周行是处均倚相之言诗祈招以感何则穷爲下士秩等上农莫究端倪孰云主守未闻数马而对如何尸禄以言匪课月成徒称日近请抑无稽之诉以从司防之罚  

同前  

执伎事上各有司存学古入官固非失职将守其业用不易方必也正名无敢反侧惟乙贱吏实曰函人忘其下旋上旋之权失其犀甲兕甲之属诉云近涖岂晓寿【`一作筹`】年化【`疑作比`】农功之越思同美锦而学制懵其名物主者不利于操刀正以刑书所按乃得其资斧  

同前  

国有等威秩分贵贱必恭尔职乃罔后艰乙何人斯吏之贱者匪懈于位无闻干蛊之美不思厥职遽招尸素之刺且玉见毁谁之过欤名物不分信爲罪者贻旷官之罚自已包羞以近日爲词是亦文过必若德同周勃才异啬夫当寛呐呐之人无求喋喋之口待穷阅实乃爲不  

同前  

在心匪懈涖事克勤实曰司存惟其慎敬不率厥训自贻伊戚瞻言乙者防名甲吏当恭尔职知阙巩之重无废所掌在组练之坚焉得旷官孰云从事且孔明辅相犹独亲于簿书彼乙微品何不知其名物请寘于理以惩不能  

不奠其禄判  

得主司纳钱不奠其禄致令不可覆校  

对  

正其嵗防礼有明文录而书之物合定数莫不登于天府计以月成谅比要之可遵将奠禄而爲凖慿兹出纳乃絶奸欺茍或差遗自贻干没玉在椟宜勤夙夜之心刀布如泉何忽隄防之禁覆校斯阙罪累匪轻忝曰主司殊爲旷职但三尺之法期阅实以定刑九两之官阙连事而同坐必若甲乙俱犯上下相防规攘窃以故违自胥徒而共议物又全旷情实难容如其数则非多讯之爲误有纳处而可验恕不逮而须矜请纾辨璧之疑方寘钧金之罚  

侵官判  

此题及所对二篇当在五百四十四卷国城门今已移入姑存其目  

小吏陵上判  

得丁为小吏好陵上为人上操下如束湿薪议者称酷吏曰其理有所効  

对  

爲官择才以政化物先甲申令着于易象惟丁者何効兹酷吏循墙之敬已殊于考父束湿之操将类于寗成陵长而六逆在兹灭德而九功失序且仁以爲寳尝闻得国犯而聚怨焉可定居旣紊彛伦之经莫知哀矜之道国之蠧也刑其念哉  

同前  

在下陵上昔贤所耻严法峻文平国不设是用敏于从事可以临人必也允乎平反方堪议罚丁爲小吏不慎厥躬未能谨恪以执谦恭之道纵是暴慢且招苛酷之名奉上有类于寗成操下乃同于束湿孽则自作罚实难逃虽欲文过引人无乃执迷于已  

同前　　　　　　　　　　曹　诜  

九命攸分百工惟叙率温恭以成政资谦让以恪居丁屈蠖未申抟鹏始举且安身于小吏期渐陆于大来将能克已爲仁翻乃直而无礼诱人孔易宁昧政于蒲芦雨雪其滂奚取方于束湿不贤内省见恶探汤何寗成之可师逢郅都而陵忽斯爲酷吏允叶班书欲因效以辟名实文过而取诮  

黜免判  

得谏议大夫廖真坐事黜后旣寝病犹用大夫之箦御史举其非法大理断无罪  

对  

廖真干禄从班旣处大夫之职立朝束带须勤公正之心不着芳声俄婴罪累人非士师同展禽之三黜才异河阳若潘仁之再免旣而巢鵀作衅止鵩成灾肤腠乖宜初惊二竖之梦手足将启终切九泉之悲眷彼礼容须依贵贱瞻言令式亦具科条有德乃合旌门无官诚宜易箦不思林放之问有昧曾子之仪宪局弹违实得其所  

去官判  

得甲去官居白沙里人云我家池中龙种夲县科里人妖言诉云美其德让不伏  

对  

度地居人量地制邑九有旣乂万邦是孚甲宻勿具寮僶俛从仕陈力就列罢职言归克昌拾芥之荣方展维桑之敬爰居爰处以游以娱且故国之生平即襄阳之耆旧人之仰德我不求防誉拟潘安闻诸乡曲荣参厐统颇曰池中发其言而有由连其辜而未可请以里人爲美无宜告者称妖欲措常刑其如反坐  

同前  

甲孝以居家学以从政非子房之晚岁翘想赤松类元亮之中年栖神素里琴书飬德道义资身青云旧游惜鹓行之中断白沙邻好善龙种之来归异赵壹之招嫌同任光之见爱孔子垂教在家必闻程郑有言宠而能降善莫之大复何加焉至如胜友如龙高才比鳯渥水千里丹山五色语其事类盖亦繁多考以条章实难科罚  

吏脱帻判  

得丁爲吏脱帻挂县门而去断不应爲  

对  

田园燕坐【`一作坐芜`】知陶潜之罢职冠冕已挂见防公之出袓虽吏同推择而道在云山脱帻而行不顾栖鸾之局触网婴坐何逃逮隼之司必也避谴韬光輙去无宜免帻况乃销声自逸旣往不咎挂冠维晋史拒【`疑作讵`】抵萧章矧当尧舜之代冝纵巢由之隐欲加之罪其无词乎弃髙蹈而可嘉虽小利而何失窃详州断未叶通规  

同前　　　　　　　　　　杨眘金  

天育万类人含五情行藏殊途语黙分绪故有燕安荣利入朝廷而风趋脱落尘纷遁精白以云卧丁以情忘宠辱迹尚眞闲陶潜屈身繋在彭泽安石有志终忆东山厌吏隐之喧卑倚剑不乐出都门之慷慨挂帻长辞得五伦之遗风掩逢萌之徃迹清声可以激贪鄙美事足以光图书于何不臧反以爲罪昔汉皇御宇且髙防广之才今唐尧握圗宜遂许由之性  

同前  

瑰意琦行有应则通陈力就列不能则止故营营吏道坐州县而徒劳寂寂闲居退丘园而优逸丁也县吏职事前脩挂帻公门颇遵孤节角巾私第自得遐心州以小道从方恒科守职白云已逺尚劳矰缴之心尺蠖相趣未识江湖之意责其亷退之节科其髙洁之辜欲使防广厚顔陶潜负谴仆虽不敏窃谓非宜  

同前　　　　　　　　　　汜云将  

学古入官式着坟诰【`一作典`】陈力就列闻诸圣人丁则鲰生颇爲髙尚钦陶公之五斗初闻折腰同方朔之一囊且安卑位作劳州县早结梁生之悲挂帻公门晚慕伯鱼之操齐季鹰而命驾不俟秋风想仲翁之辞荣近归萝月江湖道逸狎鱼鸟而爲羣墨信荣将松菊而齐致况大君有命廊庙须才旌帛日贲于丘园山林不容于隐遁欲将无闷未可即依  

同前　　　　　　　　　　窦　翚  

喧寰易扰野性难驯鸿鸾不处于俗中珠玉自生于尘外丁至情无欲含章寡词琴书未入于山林刀笔乆劳于郡县清风忽至白云意多拂衣不留挂帻长徃陶潜之美志斯在防广之芳猷未歇幽谷归来髙山可仰州司牵于常法责以诡时欲处伯鱼之刑实恐冶长非罪  

致仕判  

渤海县高迈高秀歴官清途位望崇重及悬车之岁挂冠辞归于邑邑宰白雄令吏置酒肉于其家吏于道傍停肉爲鸱鸢所食还以此报雄不之信命官属科之  

对　　　　　　　　　　　李思齐  

髙迈髙秀俱承茂族惟兄惟弟各登清官故能望髙陆宝价重韦珠棠棣春风芳菲两袭桑榆日暮光景同归挂冠冕于东门方休白首奏弦歌于北里直散黄金邑宰率由旧章礼于羔鴈县吏恭承嘉命事失于鸱鸢伏念刑书眷言惇史大夫学吏狱虽成于鼠偷京兆能官罪不加于乌攫  

不仕判  

得丙有志行隐而不仕爲郡守所辟称是巫家不当选吏功曹按其诡诉丙不伏  

对  

鸣鹤处隂声闻于外豹隐雾乐在其中此将适于退藏彼何强之维絷丙业敦道行志薄宦情太守以举尔所知将申蒲帛之聘夫子以从吾所好不顾弓旌之招惧俗吏之徒劳引巫家以自秽冀其言逊获免翻以行诈论辜况商洛拂衣汉且求之不得颍川洗耳尧亦存而勿论天子尚不违情功曹如何按罪  

未七十致仕判  

得乙爲大夫请致仕有司诘其未七十乙称羸病不任事  

对  

时制未及尚可俟朝疾疹【`集作痁`】所加固难陈力乙位参食采志在悬车揆以纪年桑榆之光未暮验其羸病蒲桞之质先零旣称量力而行所谓奉身以退虽髪未种种告老无乃速欤而心旣谆谆致政固其宜矣请髙知止无强不能  

用防判  

范融曾袓在周爲六部官在隋居家不仕令两应出身及爲人后者从高叙情取徴官防可不  

对　　　　　　　　　　　邵　旻  

范融系尘甑之苗袭良弓之裔爰瞻乃袓委迹前周道焕九徴礼光三辟运迁正朔载掌丘园翼子谋孙虽庆流于后嗣论官叙防须屡降于前朝必令许从髙议防减未尽断从依请夫复何疑  

徴官爲防判  

乙请以父徴官爲防所由以其父不在用防例  

对　　　　　　　　　　　刘　铭  

以功受赏继统承嗣父不食于周粟子罕取于吾余乙家尚隐沦素行贫贱固知鹤鸣子和配幽贞以就闲安得孤侵父名茍侥幸而求庇传业且违于父志请防寜沐于君恩昔傲天书不脱薜萝之服今从地势难依桃李之隂所由不许诚哉此见  

假防判  

甲爲人后请凖防人色所由以同假冒甲诉法有差等  

对　　　　　　　　　　　陶　翰  

有国之制不易于常典王者之政未忘于继絶人则不幸同叔向之有言天道如何比邓攸之无子甲义当爲后情切自孤名不絶于本枝爱未迁于他室克闻鸣鸠之德宁爽螟蛉之义知子之道必全见父之行无改将议继体那慙象贤主礼方列于宗门入仕曷由于庇防茍从法之差等亦在礼之何伤所由无端虽不忧惧诉者有据应异无文  

同前　　　　　　　　　　李康成  

不享非类将以亢宗无念尔袓讵思述德甲庇身他族忘情夲根颇类移天之规方同择隂之义将防名以筮仕岂假防而因人约法是从不继难失必若敖有馁而之叹庭坚有忽诸之言以爲等差谁曰非允如子复其有子寜斯焉而取斯  

勲品判  

宋臣前任视流外得勲品请依视品定阶  

对  

宋臣位末名卑迹参郎署前任后改亦异阶资欲定见任之阶希取视流之品且视流与正流旣别勲品将三品斯殊阶虽请于后髙品终在于前任章程可据体例先施犯罪虽许同科定阶难爲共贯宜从二品庻允三章  

请立长子爲嗣判  

得甲告老请立长子爲嗣长辞云不能请让其弟或诘之云弟好仁  

对  

让贤虽仁废长非顺徒闻见善则理其如乱嗣不祥甲告老于朝立嗣于后【`集作爲后`】虽急难自举必有可观者焉长防以伦无所茍而已矣况欲正其爵位岂宜越以鴈行子弟克恭厥兄徒有好仁之请知子莫若于父盍【`集作盖`】从立长之言无忌虽欲传家季札终当弃室谅可致告罔听不能  

## 文苑英华卷五百五十

　宋　李昉等　编双关门上十二道  

不帅僰寄军献二毛判一道  

借罐打破佩刀刺人判一道  

行荡瓮破奴死弃水判二道  

夹臾合三所知哭寝判一道  

选择卒史刑罚疑赦判一道  

莱田徴税闲人执事判一道  

醮子于阼醮子于宫判一道  

赐告养病父在防母判一道  

漆室染疮绯衣版授判一道  

战胜铭功火灾贮水判一道  

毒药供医登髙临宫判一道  

不帅僰寄判  

国子监称胄子不帅教将棘寄之省让其侵冒刑章賔【`疑作寘`】之于理监固论不已  

军献二毛判  

又军旋凯献俘毛有二者执法止而劾之军司云防距投石者  

对　　　　　　　　　　　苖晋卿  

文以经邦武以御冦开石渠而设教整金鼓以宣威爰施上下之庠式奉孤虚之术语兹国序相彼军容槐市立谈【`一作谈经`】未展先王之礼桞营作法但见将军之令抠衣不闻守道擐甲已见伐功靡好成麟之名且许贪狼之意入室虽无皷箧出塞终有解鞍旣亏来学之能当令诱进未识出师之律谁爲否臧纵暴虎凭河犹其三省岂防距投石方擒二毛夫子之道未行齐侯之失斯在自可因其雩咏令尔志之各言岂得承彼凯歌遂责人之不法投诸僰寄稍均束湿之严劾以干城恐挫横行之气矜乎愚戾何异宰予劝此苦辛冝哀去病握兰称过正合清明执简弹违稍乖深识欲存踈网寜失不经  

借罐打破判  

村人借罐人家罐未出门戸打破未离夲处  

佩刀刺人判  

又有人持佩刀伤人县以爲用刄州以爲非仰正判  

对　　　　　　　　　　　王　  

九野太清兆人承庆凿井而饮方闲射鲋之泉持刃以雄仍均佩犊之日澄澜可汲思抱瓮而无阶铦刄将挥提刜钟而可拟故廼旁求假噐甫当于铜瓶何轻用伤人有类于铅筑衡门未出遽覩亏全踈网难容俄闻寘罚讼端斯起异共敝而无憾刑柄终疑遂殊条而靡决慎非投鼠破则宜陪法在鷞鸠伤固难逭比盗之诉不亦厚顔用刄之科诚非次骨文渐陆海晷落三晡空有荐于刍词谅轻尘于藻镜  

行荡瓮破判  

甲负瓮行被乙荡倒瓮破索陪乙不伏  

奴死弃水判  

又丙奴死弃水中人告之  

对　　　　　　　　　　　吕　因  

埏埴成器盖资虚受之功役使爲臣同禀最灵之德他人毁弃缗镪之直合酬营魄销沦埋瘗之义无隔甲行负瓮虽有类于戴盆丙畜家童情有亏于物议方汉隂之抱汲初未忘机等蜀郡之裁书唯资力使旣而途遘卒遇瓦解无全命廹力殚舟藏共逺不忘情于毁甑乙合偿其锥刀方念旧于敝帷丙须施其薪轊已亏让行之羙更章速朽之尤折其片言勒陪半价辞名丹籍委骨沧流死埋应切生情寔爽旣违掩骼之典宜从束矢之科  

同前  

惟甲与丙殊途异致或行因负瓮颇类汉隂之賔或家有役僮不让江陵之树旣而瓮被荡倒奴则云殂凿坯无返于在甄丹籍忽辞于白日原其情理覈以根由责之以陪未尽其义弃之于水何太不仁但法贵从寛事或通误必也康庄广陌甲负乙弃矜其轻肥故此行突将徴其价尚或未惩如其狭路稠人风昬日暮邂逅而损知欲何伤若取全陪恐乖设律至如畜生之骂犹虑其慙腼犬马之微不弃其帷盖藏诸广桞之内托义弥深塟以江鱼之腹在情焉取旣爲人告不可无辜请施惩罚轻科以符舍事【`阙`】意  

夹臾合三判  

勅造夹臾少府合三而成防不九科罪  

所知哭寝判  

又太史令绪所知亡哭于寝门之外人告违礼  

对　　　　　　　　　　　蒋励已  

武有七德戎械攸先礼有五经防纪爲重少府秦卿命爵海税孔殷太史吴将防苗家声允廸天有成命式裁木之防人之云亡来展生刍之吊虽圆凿方枘恒必由之而同波异澜区以别矣何者弧矢之利张皇国威俯企之仪撙节人序理宜器因古式自取妙于乌号礼合前闻固无讥于鼠刺昔宋公研虑妙尽逾山齐妇衘哀深辞在野【`一作吊深辞野`】何得轻其雕葺命不审于丝言忽彼朋从恸无依于繐帐遂使规殊宛转未全明月之辉交防亲仁遽异成风之质且天子防制伫九合以成防友生不幸拊百身而奚赎鱼胶象弭已爽今仪白马素车全殊昔契造亏夹臾岂献春材哀傃寝门徒悲宿草眷兹有失请依汉相之科推彼无仪深懵邹人之识或恐防闻异制制因义而随时礼有异文文缘情而僶俛自须见可而进未必同年择善而行寜俟终日  

选择卒史判  

有司选择卒史以文学掌故备员有比百石以上诵多者先求之不得讼如功令  

刑罚疑赦判  

又甲刑罚之疑俱赦有司并刑不上备省科之云适轻下服诸罚有权  

对  

政以经邦揆务刑以禁暴去邪先王论于股肱大易明其噬嗑故贤能必佐小大以情立纲纪于天官作防模于秋典其来尚矣难可忽诸才有所通或徴诸管库法有明象乃着自星辰所以掌故备员择先文而后学刑法俱赦执有权而适轻盖晁错惟勤昔闻其任吕刑髙议已尽其能兴讼者何秩旣下于百石折【`一作所`】中者理条不紊于三千必也口无择言身无择行诵先圣之典诰有夫子之文章自合升之司徒而曰俊士建功于当代垂裕于后昆未能鸣鹤闻天而乃吓鸱从事诚宜改革徒以盈庭息乃讼端寝乎功令如有伦有要不僭不忒定国之庆溢髙门萧何之约在关中虽并制【`一作刑`】不上亦片言可折省之可罚甲也有词法贵从寛难明与罪  

莱田徴税判  

莱田旧不应税州县令有徴纳  

闲人执事判  

又客户闲人请移执事  

对  

国家分出輶车董诸田户敛【`一作致`】我唐典艺夫周旧【`一作官`】别农郊以沃瘠贯流庸于版图何疑于莱田之征而失于闲人之职岂徘徊中曲候【`一作俟`】周郎之顾将疑后素招子贡【`疑作夏`】之词然乃疆名旣训啬业须分上下宜繋井丘有菑而畬均其易嵗自门及野化【`疑作比`】以同人若未给于棠隂或恐随于蓬转恶夫外防徴税尚起异门客户请移方狥常职且礼有恒敛岂宜据于故【`一作畆`】人改执事何必越于乡寘加于刑便以爱羊废礼立案爲限知其爲虵画足必也政通变人急迁移税钱或致于所收州县难辞于爲扰事未重诘愚或痛【`一作病`】诸而执简书刑使不若凶年人散省其谓何理在甄详方可寘定  

醮子于阼判  

得甲醮子于阼素积以戒而尊有禁  

醮子于宫判  

又醮子于宫端以戒而姆加丙或告其非礼云古之道  

对　　　　　　　　　　　晁良真  

始乎冠婚是惟逹礼贻之训诫用肃令仪今昔或违沿革斯别始弁髦而便弃实表成人初结防而遂行或谐嘉偶甲以将雏袭庆元服就加乙以鸣鳯告祥束薪言徃尊奠于禁未亏宁敬之直姆加其丙方昭有行之诲端素积雅叶礼经甲阼乙宫信于师古或者之告理实无从  

赐告养病判  

得甲爲郡守赐告养病出界归家法司科奉制不敬之罪诉云予告得归赐告亦合  

乙父在防母立凶门判  

又乙父在防母立凶门或告一家不合二门诉云礼旣虞而作主今未有主故以重当主【`一作轻`】  

对　　　　　　　　　　　尚　理  

汉阁官仪眉可见鲁门防纪拊膺何言触甲前由竹符持手稽乙今迹桐杖摧心专城无时垩室云入輀车尚动落画弩于尊前桮棬犹存飘繐帷于舍下芝泥有制则五马归来桞翣无因则九鶵相失周人已殁合殷礼之前虞漳濵未痊罢淮阳之独卧称赐则元非奏请出自宸言主则今者始为乃关防后病不堪理河内无借防之谈门或以施淹中絶问防之礼哀欲从重法贵从轻旣无不敬之刑恕此诉云之罪三削藁【`疑`】札十扪蓬心恨流落之多年辱清通之此问愚所无尽谓惬事宜  

漆室染疮判  

逢故人引入漆室遂患漆疮诉云料理  

绯衣版授判  

又丙版授刺史着绯村正云不合  

对  

甲以芝兰同味早托葵歌丙以蒲桞侵年方忻艾寿烟火相接昔是往来雷雨或覃即承恩造鹑居防【`疑作鹜`】饮共申东户之游鹤髪鸡皮载照西山之景旣无猜于杵臼遂有奉于丝纶携手入门引故人于漆室披襟就服僭常例于绯衣乙殊聂政之容相防不识丙方厐统之秩即事何慙头面有疮自均无过耳目不审岂假论辜拊其诉端堪取笑于周客详其告状欲何罪于尧封染患自是晦明在法宁知老耄探情未亏于通恕据律不犯于正条便寘严霜虑伤非罪乙与村正咸释爲宜  

战胜铭功判  

得小侯战胜作彛噐铭林钟军正讼言妨时云示子孙  

火灾贮水判  

又巴东每嵗多火灾亷使无术禁止唯令凿池积水人戸称劳  

对　　　　　　　　　　　潘待福  

理国之宜有时用战爲政之要莫先利人先王以禁诘奸良使以移风易俗训兵习武熊罴之士卒在和积习生常卭僰之火灾嵗有衘枚被练必狥死而轻生飞焰浮烟或焦头而烂额小侯以出车受赈始希分阃之威亷使以建节乘轺方展褰帷之惠功成战胜知彼竭而我盈令行禁止用防微而虑逺林钟有作同季武之克齐瓘斚无施类国侨之相郑军正有讼均夫臧仲之非人户称劳昧彼亷公之化京观不筑楚功旣存积涂而防宋灾亦免因人之功不可藏示之道何施利物之惠爲多无术之谈或爽备诸前史焉敢费词  

毒药供医判  

甲聚毒药以供医事有死伤者造焉十失四乙告违法  

登髙临宫判  

又丙登髙临宫法司断徒一年半丙诉云令所  

对　　　　　　　　　　　魏　牧  

人生百年饮食过而生疾帝防三袭趋拜乖而则刑故良医之门固多病者而望苑之地胡可窥焉甲则业谢医工丙乃行同恶少虽有求于毒药失此疕痬乃无状而登髙俯其宫阙彼非上药疾者无瘳此昧古人行不由径况验虵杯之影輙欲蠲疴而识龙楼之尊方能起敬医未三代得无耻之登而四临过亦甚矣徴周礼而已失宜其息言按吕刑而故违合从减坐则使有疕之者不俗【`疑`】而自除无赖之徒伏轼而知礼  

## 文苑英华卷五百五十一

宋　李昉等　编双闗门中十二道  

钟官不充亭长易传判一道  

同防不服义居芝草判一道  

掌麑擅放穿墙流恶判一道  

袭封录兄女代父刑判一道  

常好种荔继母出服判一道  

甲居重泽田获三品判一道  

是仪书衣主司举正判一道  

旄人奏散率木脩防判一道  

登城而指専席而坐判一道  

元日悬象税千畆竹判一道  

罢役务农论象肉刑判一道  

主司征筭探卵窥隣判一道  

钟官不充判  

庚为钟官所铸不充嵗计工部按其罪诉称铅锡不足  

亭长易传判  

又亭长私易传置为啬夫所纠  

对　　　　　　　　　　　贾　晋  

六官既分百工有序五里作候十里为亭钟官所资借洪鑪以铸防【`一作镕铸`】传置之用通遐方以奔走典尚方之衡量揔亭邮【`一作旅亭`】之扫除位虽列于周官役乃疑于刘氏不充嵗计铅锡有亏私易传车三千难逭工部以礼闱望重欲飞奏草【`一作章`】之刑啬夫以傍舍朅来将对上林之问庚有词而难罚亭易传而寘愆防府无妄绳之辜紏人彰嫉恶之徳况风严北陆日落西山仰凤阙而神防拥鹑衣而思夺  

同防不服判  

得王甲与从母夫赵乙同防乙有罪物故甲不为三月服防从母诉甲无义县令王庚笞甲四十死州断庚加役流庚不服  

义居芝草判  

又虞乙家五从义居园中禾生两穂庭中产芝草盖形紫色隣人告隠瑞州不断罪亦不上闻  

对　　　　　　　　　　　李年  

命以义夫光昭令徳俾立家室其【`一作礼`】或有差同防则缌已发檀弓之问义居成瑞雅均唐叔之謡王甲防豫在躬物故无服虞乙至诚必察感而遂通从母薄言因遘悯而兴谤隣人所告何至攻乎异端徳音莫违及尔偕老制义居业光辉日新繐帐空悬悲深苦月芝庭独秀荣曜生春【`一作春风`】宿草之坟未展生刍之礼擢兰之砌已交蓂叶之隂县令能业其官惩忿窒欲州司以明庶政敢复未闻罚既甚于蹊田瑞颇陈于州里欲拘司败法也何逃或礼出异文縁情僶俛瑞符等级易有随时未寻物故之由难语不应之坐竚详灵草之异方书掩瑞之愆  

掌麑擅放判  

丁获麑付已掌已愍麑放之丁殴已  

穿墙流恶判  

又甲孟穿墙为水窦流其恶于街衢坊人论告  

对　　　　　　　　　　　辛则然  

帝徳广运皇纲载纽鸟兽咸若闾阎且千麛卵无不时之求比屋有可封之美丁以庸妄谬居东户之朝孟以謏闻获染南风之化自合依仁游艺颂明王之盛徳皷腹撃壤成【`一作歌`】太平之乐事何得盘游无度肆情于麑鹿之间穿穴匪恒流秽于街衢之内已则志惟恻隠处食野之长驱坊则情深嫉恶在公庭而载理征诸故事已有托付之髙考之今法盖有干违之舋请科殴已之犯仍坐穿墙之愆庶不惭于丹笔亦无媿于青史  

袭封录兄判  

得丁长当袭代封主司以冇兄不录其让  

女代父刑判  

又乙坐法女请代未齓官勒从奴  

对　　　　　　　　　　　髙　璠  

不掩厥善代选尔劳伊人祗辟咸示中正朝廷作乂大明黜陟使苴茅永建无替于乃服郑竹斯刋审欺于诚道丁以祖孙继体位由当室乙则戒慎不足人自速辜徳在友于复公侯于令季既生女子济缓急其及嗣仰丁鸿之清节逺且逃身慕缇萦之淳志期无凿颡有司务随时之才徒髙守法当官借通变之识未宜胶柱昔太伯三让公季代绪汉除五刑班史垂则行古之道仲子所以舍孙易父以死赵简申其礼聘相彼一时之义今为千载之明岂可使带砺遂絶于承家龆齓服刑而代罪兄则不返封欲谁承女既年弱奴何足任鲍公徃矣丁必无由理屈淳于获宥乙女亦可恤刑景之前闻庶无凝滞  

常好种荔判  

戴子恭平居常好种荔时人以为不道  

继母出服判  

又曽元母出不知服  

对  

易曰出处语黙非一途语曰慎终追逺民【`唐讳`】归厚则所好不等有如其面【`一作其如众面`】合礼而作难责【`一作则`】因心戴防戴安之余曽元曽参之后二十八宿外当处士之星七十二人中有至孝之性幽寂水石髙山景行多所仰止信而钦风弦歌取乐无妄种荔霜露增感早切采兰居然傲时遵是继母春池湛澹萋已緑风树萧条静复鸣茎叶相依亦谓盛矣屺岵无托则可亲之将备歉【`一作隤`】嵗无情故匣贮期剪缉别偶双飞将髙竒致化成异物结而为裳思得其趣不茍制服曷所见尤楚客兴歌江潭可想周公范法日月斯悬彼俗何知正刑不滥与其嗤诮岂如勿言道存固合赏人义尽理难论罪  

甲居重泽判  

得甲居重泽介疾有喜遂存乎辞或告其妄干他事初不量力甲云刚德闲邪何徃不利  

田获三品判  

又丙田获三品自称有功所统断为强暴天物且违时禁丙请三司诉持法不中  

对　　　　　　　　　　　魏嘉庆  

丽泽作兊驰骋为猎大易克演老氏攸诫故违者匪宅是卜终莫之陵愚者动而离制事不师古甲也所处得八卦之龟奥丙其于田获三品之兽物介疾生喜式损于悔吝自厥功载象于士女详诸讼者反而不思稽以断之固未为失初寻量力义叶获麟之传末观强暴罪挂吞鲸之网茍用则徳归藏之繋象可尊奄【`一作夺`】诣有司温柔之薄言斯在况何徃不利违禁见婴宜寘妄干之责勿容不中之诉则髙尚其事甲取类于缁衣下人之孽丙乖慕于白贲  

是仪书衣判  

是仪鬻书衣于市或人告其不仁  

主司举正判  

又巩朔身为主司不举正之术  

对  

是仪无首【`三国志是仪本姓氏孔融嘲仪氏字民无上改为是`】族变于句吴巩朔司军绩宣于全晋昔聮荣于方册今异轸于旗亭至于质彼有无虽归列肆讥其滛巧必在储胥诡滥有彰典刑斯举书衣创制编册攸资厠緑箧以相耀杂紫荷而交映是仪所鬻非法贻讥既多谢于缇油徒获愆于倍市不任【`疑作仁`】斯露刑故何逃眷彼主司冝从举正委而不察事或有由更诘源流兼责名品所犯无谬方可用科  

旄人奏散判  

日本请吏赐宴于朝旄人奏散不以靺为惠文冠所持辞云属鞮鞻氏  

率木脩防判  

又柴桑备阳侯脩防率土木丁独不从曰将俟息壤无何是成徒告其祅县以为瑞科告不伏并仰正断  

对  

朔南声教万国賔王神灵滋液百珎寳用日本归献越沙海而西浮阳侯顺流泛沧江而东徙衣冠所列是同于中外帷盖其飞有观于今昔而赐之礼乐餙以隄防歌钟之奏已闻土木之功爰事将使陈兹禁靺无差絶国之音乗彼柴桑有广通津之备彼而奏发稍【`一作盖`】失有常此独不从寔乖于众遽彰紏禁几抗成词初引罪于鞮鞻竟登期于息壤职司之分是则可矜祅妄之疑未应为允惠文所効旄人不可寘刑息壤既成县断理宜称瑞各从案记庶用平反  

登城而指判  

甲登城而指乙告其惑众甲云寔无祅言  

専席而坐判  

又丁専席而坐庚遂吊之或以为失礼庚不伏  

对  

礼经爰备防纪攸设君子行之以立身贤者俯之以合道理须非礼勿动循不忒之威仪临而必哀吊有防以匍匐甲也未逹自贻登城之罪庚也有仪俄惊失礼之谤彼则戾矣此何误焉且登而不言既异仲宣之赋吊而未爽无违孔父之经抚事劳于【`一作而`】三思片言申其一割但指则为惑【`一作惑众`】何必有于祅言吊其有防寜可科其失礼向若登而不指乙告即曰诬人坐而不専庚吊便为失礼况理则无昧事其可观自邀惑众之科未阙吊人之礼寘甲之罪斯为得欤论庚之辜颇多失矣  

元日悬象判  

甲悬政象之法阙下金吾不许曰职在佐天子以平邦国浃日而敛之  

税千畆竹判  

又乙家渭濵有竹千畆京兆府什一税之辞云非九糓  

对　　　　　　　　　　　李阳氷  

司马之职悬政一时封君之富比竹千畆髙标魏阙事昭晰于周官近数渭濵理详明于汉典所以平邦国之度通货殖之冝传称百王其礼【`一作道`】不易着乎三代厥义难渝方今区宇乂宁刑辟不用百工以理庶绩其凝实由悬法有孚执古以道寜从变俗之礼以紊守官之政敛在浃日孰云其非至如什一而取井田遗制九糓之外均输未闻茍脩篁之可率且丹橘其何赋金吾不许实懵大猷乙也有云雅符旧典两端是扣片言斯折  

罢役务农判  

得户部议请罢秦中百役专务农计其人可止闗东转漕长吏云兵满近郊【`一作悬`】农人未复恐不足支国用  

论象肉刑判  

又甲与乙俱献书甲请复象刑云行之已乆人必自化乙请复肉刑云三代旧法所活甚多大理议俱不中  

对　　　　　　　　　　　李　绅  

四征不庭钱糓是贵百王所切刑法其难将哀挽粟之劳同举赭衣之论顾兹建议惟彼献书职劳不来既有东人之叹惟命难继永瞻缇萦之感岂擢发之未宜【`一作允`】何刺【`一作次`】骨之攸闻澶漫渭川曽莫顾其千畆刻深秦法且不愧于多端应縁兵未解鞍衣迷袯襫人犹防剑法异墨幪计必平均不应瘠鲁肥令资禁止何必噬肤刖足况国家俭啬寡欲好生恶死永懐其祸每捐无盖之功尚媿论兵岂命有司之杀职由是举合量出入得【`疑作徳`】用不扰当测浅深减功恤劳既令戎祀能给揆今酌古必使宪章勿坠三辅长吏不牵复于所司千代宏纲兼行之于圣日  

主司徴筭判  

得主司徴筭癸诉未冠  

探卵窥隣判  

又毌丘三儿登木探卵隣人以窥见室家执缚之  

对　　　　　　　　　　　岐敬忠  

轻徭赋则人安不覆巢则凤集有司徴筭诚逺符于汉主毌丘探卵斯近慕于晋臣癸且有词实庸人之告诉丘为无頼何小子之猖狂若国用耗虚自七嵗而宜筭宅居隣里思一顾而便窥亦何限于冠年须发怒于登木况为无事讵借税钱之敛既防而小何处望风之责甲宜释放癸请不徴  

## 文苑英华卷五百五十二

宋　李昉等　编双闗门下十二道  

司仓防薤父老送钱判一道  

父友操杖诸母潄裳判一道  

春日餧兽夏日迎猫判一道  

赀次如苴卜得乾坤判一道  

社中木鸠朔望秩酒判一道  

坐大夫箦防姊不除判一道  

损名马式直讲考经判一道  

男加布首县宰仓漏判一道  

私取行马鹦爵享祢判一道  

函人所掌张侯下纲判一道  

结交四骑获豹不赏判一道  

被发祷斗学盘盂书判一道  

司仓防薤判  

滑州刺史初临人扫第以待司仓乃防家薤一本水一器置于第中刺史入第见之以其馈饷遂与下考司仓不伏  

父老送钱判  

又越州都督更满将还父老以钱物追送都督各取大钱一枚亷使访知科其赃罪刑部例以为不当  

对　　　　　　　　　　　王友方  

负海名区攸称越府濵河大郡爰指滑台旁连射的之岩俯带纚舟之浦户千人万实俟亷能露冕褰帷是资寛恵司仓之置水防薤方取喻于厐参父老之赍物送钱乃报恩于刘宠汉阳服其髙义耶溪书以清风取之者不以为贪置之者无闻于诡诡不累物难以损名贪不汝求讵得而罪馈饷之理与此全乖亷察之行殆将谬举頼秋官审慎兹阅实类皆无罪窃谓合冝  

父友操杖判  

得甲造父友操杖从之友将为谋已命子殴之  

诸母潄裳判  

又乙脱犊鼻裩命诸母潄之庶弟告违礼  

对  

凡适于尊必闻操杖欲敬诸母岂可潄裳见父之执虽退让而明礼逢彼之怒遂嫌疑而未防且挂竿之资诚为秽服几杖之类克谋长者将害已而令殴此已负人取诸衣而见涤亦彰无礼子承父命或廹严顔季论昆非攸乖御侮大未离于飞鸟两难漏于吞鲸  

春日餧兽判  

习齿以春日餧兽  

夏日迎猫判  

姜肱以夏日迎猫  

对　　　　　　　　　　　髙　升  

至人御时大礼爰设资贪【`疑作含`】育以为徳立隄防以垂范三千之仪毕备九歌之序载承规理人开物成化习齿以青阳肇发落韶夏之风景姜肱以朱明始临欣畏日之卉木俱尊凾丈之业共仰抠衣之轨爰兹餧兽未叶于顺时复此迎猫有亏于通典事不师古如何两昧学而不脩此焉双缺适吴蜀以俱废比臧谷以同年虽圣主寛刑唯留一靣而愚人懵学自挂三章咎也已招法将焉设请从泣辜之笔以惩紊礼之至  

赀次如苴判  

甲赀次如苴乙强力为甲持钱举半以遗侯家甲告乙盗用钱乙云望依权力人不敢负  

卜得坤干判  

又丙之宋卜得坤干丁告违禁丙不伏  

对  

赀货山积行役如流四人别其工商六位占其来徃惟甲与丙食利遇时等朱公之在陶慕梁生之适越丰其家产列次于苴观彼国风将之乎宋小人窥利冀获浮云之财君子于行希就陨星之郡既假人而出举实跂予而望之乙寡贞亷欲附其末丙亏典礼诚不足徴异管仲之处南阳同孔某之去东鲁所持虽则减半将存故未全賖縦见遗于侯家实无追于殷道徒资权要空遇坤干据法律而未通在礼经而无禁甲称盗用颇涉盗由丁告差违岂为差谬文饰其过犹掩耳而盗钟诘问其源殊疾行而恶迹乙则有罪丙乃无辜彼按三章用肃严霜之典此详五听湏寛纇玉之条状亦【`疑`】既造殊途割断岂宜同罪  

社中木鸠判  

甲旅食于人饮三爵行见社中木鸠鬬严驾而去因告主人谋杀  

朔望秩酒判  

又丙朝朔由供秩酒不如法  

对　　　　　　　　　　　李　歆  

甲常【`疑作寄字韩信传常寄食于人`】食同韩信之未遇丙朝朔拘孔光之暮年王者优贤仍存几杖之礼主人爱客遂陈觞酌之仪三爵初行未应醉止上樽有阙罪即司存既而鸠鬬社中华佗于焉辞去醴酒不设穆生所以言归非养老之恩有亏乃起讼之徴斯验害人无兆本非谋杀之条供秩乖仪湏遵阙养之律罪归酒正请送士师诬告主人应科反坐  

坐大夫箦判  

諌议大夫廖贞坐黜疾用大夫箦  

防姊不除服判  

又俞仲防姊不除服  

对　　　　　　　　　　　张懐道  

位列千官藻火陈轻重之制礼明五服麻绖分防纪之仪茍失其中章程是紊廖贞门承累叶坐登朝散之荣俞仲痛切连枝行招墨绶之问潘仁之遭谴累将复位而无阶子路之寡兄弟欲除防而未忍与其易而寜戚靡越周公之经当其疾而不遑犹卧大夫之箦下乌台而遽紏如申避马之威举丹笔以缓刑似得求羊之术与夺合理法有固于隄防刑罚失中人无措其手足纵其牀箦不易见讥竹帛之书服制将逾岂累歌之化言规小过欲寘深文令长临人未庶几于蚕蠏鹰鹯逐  

雀亦何问于狐狸听子兴之言【`阙`】　　　　罪不假于科绳事终期于改正仲之无罪小鲜之责太深贞亦何辜大理之折斯当  

损名马式判  

损名马式  

直讲考经判  

又直讲请考専经  

对  

六艺式崇执驭为重九流分派经明可尚执鞭投防先古所宗闻道尊儒礼训攸着凝想彼乙思所出群瞻言于丁学优而仕规玉台之妙式逺求名马崇金籯之奥义载想蹲龙故得权竒之形事光于镕铸切磋之道誉阐于胶庠紫燕云飞影弄珂前之雪青衿日就来呈席上之珍既而欲骋长途遂得荣参直讲且甲之无故或至损伤丁以有功理宜褒进免科已从寛宥合赏湏即告知职司既在専经何得更邀他伎判放之笔讵晓通途告滥之词未为髙见  

男加布首判  

得王甲散官八品有男将加布其首筮于堂  

县宰仓漏判  

又尹乙掌县仓漏三所断徴铜自解职仰正断  

对　　　　　　　　　　　鲁唐客  

王甲迹厠九流荣参散冗尹乙声髙百里任摠歌玉树光庭早袭夣熊之庆铜章列位未洽烹鲜之术礼经攸设存乎冠昏人天所頼在于仓储缁布有序三加之义式陈礼节其兴千箱之积斯在过庭之训教子未亏于义方作宰之规为政殊乖于慎宻矧兹卜筮廼撰良辰惟彼盖藏旋闻弊漏于堂则有亏明礼堕职则湏按常刑稽以三千详诸五听阼醮陈其升降深谓合冝玉毁于椟中谁执其咎在礼无失于法有违存以威仪同仲尼之好礼輙求解职异渊【`唐讳`】明之去官加布未爽于前闻罚铜请依于州断  

私取行马判  

得暨师私取行马以防为主司所擒获  

鹦爵享祢判  

又乙弗鹦鹉爵不更享祢以翰音或告礼薄并仰处分  

对　　　　　　　　　　　邾象钱  

行马申仪事章恒典翰音致享理焕经书为法借于隄防设礼光于昭穆暨将入防有异凤琴之鸣乙制不更遂举鹦杯之礼但关梁禁遏本防内外之奸黍稷粢盛弥益室家之道私取既无陈请已犯严科薄礼即欲告言恐伤孟浪主司擒获诚曰奉公乙弗所违理宜穷诘且法不违贵必行之命攸申礼不下庶轻重之端宜审窃寻名姓莫辨髙卑请更参详然后科结庶使两曹义狱罢双璧之坚疑比寺平刑絶百金之奸利  

函人所掌判  

函人所掌不利欲告镕范非工  

张侯下纲判  

又丙张侯下纲不及地式  

对　　　　　　　　　　　杨　頥  

建侯行师豫顺以动木羽蒿睽威以作数我军实昭彼文章犀兕允着其夀年熊虎【`唐讳`】方异其班饰则考工有职梓人不替五等差数三属分明实戎律之所先诚保大之攸急聿冝精其镕范最彼弛张对夫子之和容拒养由之彻箭且賔人实贯昧我通规函人之仁愆乎所掌是以纲不及地将和容之未足而或告非工处常刑而谁舍圣泽遐凑皇明幽烛射以观士武以备文中罕主皮賔有书于揖譲作而不利人无取于能函昔【`疑作晋`】阳之美既亏矍相之仪何覩请徴非道方寘严刑  

结交四骑判  

南郡栖好黄老通徳结交四骑所由以为非宜  

获豹不赏判  

又捕鸟鼠获豹诉不酬赏  

对  

乗轺持斧汉家有直指之使鸟兽草木舜典标山泽之官考行议能以先清举选徒校猎自符月令抱瓮矫俗已见【`一作是`】褒升徒搏异物不闻加赏假汉廷之迹犹或心劳越周家之雄乃闻手格州科妄罪湏正本条使称违式未详其事  

被发祷斗判  

甲被发祷于北斗乙告其诅云侯家恐盗  

学盘盂书判  

又丁学盘盂书庚相为引重后遂举行其罪或止之甲云以此报徳  

对  

律防奸慝书垂劝诫有犯无赦徳懋必彰载以王条藏之金匮使邪妄知禁忠义有凭至如北斗星象东台秘绩匪遇【`疑`】庶之所规祈实词儒之所探练甲被发以滛祷丁伏膺以猎精乙擿诅以明辜庚引重以旌誉诘理则事【`一作志`】穷讨贼原心则情在崇儒证汉代之浮讹荐彰其蠧习殷时之典训载穆其方且祝诅星厯刑莫重焉铭颂盘盂道亦斯在息夫妄惑其术昔时已灭其身李尤刋缉其词后世亦髙其防曲而不离请标舋于详刑婉而且征【`疑作防`】闻举罪以酬徳乙之所诉请寘金科或人止之恐昧前典  

## 文苑英华卷五百五十三

宋　李昉等　编贺登极  

代张仁亶贺中宗登极表一首  

贺肃宗登极上宗表一首  

贺登极表八首  

贺郊礼  

贺拜南郊表二首　贺飨太庙拜南郊表一首贺南郊表一首　　为郭令公贺南郊大礼表一首为桂府王中丞贺南郊表一首  

贺登极  

代张仁亶贺中宗登极表　　吴少防【`神龙元年`】  

臣仁亶言今月一日春官牒至皇帝陛下去月【`按新旧唐书正月丙午中宗即位时张仁亶知洛州所上表作去月为是类表作五月非也`】二十五日光临寳极诞告万方亿兆羣生抃舞欣【`一作欢`】贺【`一有防臣罔不幸甚六字`】中贺臣闻皇天爱人则有非常之主圣人受命必复先王之业伏惟皇帝陛下明徳动天辑宁国家张乾坤之重位绍文武之耿光日月再贞正朔惟序百神啓祐九服咸若【`类表作熈`】天下元元不胜庆戴臣夙仕皇朝被荷恩化荏苒勤役复遇圣朝【`一作明`】扶【`一作枯`】朽再生庆抃【`表作踊跃`】之情倍万恒品臣忝官州域未获驰贺阙庭【`一无此十一字`】此篇一本作吕温代郑相贺登极表其间异同注为一作吕集亦无此其误何疑  

贺肃宗即位上宗表　　　顔真卿  

臣真卿言六月二十七日伏承贼陷潼阙驾幸蜀郡李光弼郭子仪等正围博陵郡收兵入土门王师既还百姓震恐忧惶危惧若无所归臣不胜悲愤之深遂遣脚力人张云子间道上表犹恐不逹又差招讨判官信都郡武邑县主簿李诜【`集作铣下同`】相继间行诜及云子前后并到灵武郡奉皇帝七月十二勅伏承陛下命皇太子践祚改元皇帝上陛下尊号曰上皇天帝臣及官吏僧道耆夀百姓等蹈舞抃跃不胜感咽其张云子回皇帝授臣工部尚书兼御史大夫其李诜回又授臣银青光禄大夫顾以庸防预叨宠命道路隔絶辞让无由进退失图伏増惶惧窃以逆贼安禄山孤负圣恩凭陵防县祸盈恶稔尚稽天诛今皇帝抚军苍生贾勇丰镐河洛指期可平伏愿陛下垂拱頥神以覩廓清之庆臣官守有限不获随例【`一作到`】阙庭无任恳款悲恋之至  

代崔冀公贺登极表　　　　于公异  

臣某言今月五日寅时大理少卿马炫至未时监军使判官奚官局丞程仙望至累承恩命宣慰臣及军府将吏僧道百姓等半日之间二使连至六辰之内五奉诏书恩防便蕃顾问稠叠感惧交集竞陨失图中贺臣闻穹降灾吉防常数储后继立周汉旧仪伏惟陛下承【`类表作纂`】八叶之重熈叶千龄之广运以为四海务重不可以一日而无君九庙礼崇不可以一朝而乏飨是以顺先皇三日之诏允羣臣五表之请克遵古训防奉国经俯抑圣情以临寳位大颁睠【`类表作新`】命再造寰区海内悲欢天下幸甚臣谬司节制职守方隅不得与万计连行同参盛礼千官并列称庆阙庭无任抃跃屏营之至  

代路尚书贺登极表　　　　王　纬  

臣某言臣伏闻陛下以某月日防奉典册允升寳位凡在羣生孰不感庆中贺臣闻大人继明品物皆照圣人首出万国咸宁是以殷宗恭黙缵成汤之业汉明聦哲继光武之绪伏惟陛下并离开耀体干成徳神武着乎抚军孝敬形于主鬯洎受遗嗣政正位居体以荷大业载缉重光布诏号于华裔慰人神于遏宻此所以溥天之下食土之毛喜抃踊跃而不知其止者臣守职藩镇不获称贺瞻望阙庭无任屏营之至  

代郑尚书贺登极表　　　　令狐楚  

臣某言伏承皇帝光膺册命践登寳位率土臣子抃庆滋深中贺臣闻天子之孝以纂承为重圣人之寳以授为公伏惟皇帝陛下徳合干符道光天字廓寰区以御厯洒渥泽而飞龙上以代太上之忧勤下以副羣生之欣戴溥天防大洽人心喜气腾辉晴云动色黎元率舞将校呼即日而万姓欢康累旬而四海清谧臣职当统帅寄重方隅庆贺之诚倍万常品限以所守不获奔赴阙庭  

代孔侍郎蕃中贺顺宗登极表　吕　温  

臣臬言六月十六【`集作四`】日入蕃告哀使右【`类表作左`】金吾将军兼御史中丞田景度至吐蕃列舘伏承皇帝陛下以正月二十六日明徳奉天纂临宸极重光升耀百化惟新泽被幽遐庆覃动植中贺臣闻和气既蒸勾具【`集作必类表作且非`】达时雨将降柱础犹知臣从役单车闭留絶域天临日照而别处幽隂雷动风行而兀为聋瞆伏頼【`英华作愿恐非`】陛下义敦柔逺礼及穷荒始获防奉徳音仰霑圣泽具寮就列无阶蹈咏之初庶物效灵独在飞沉之后舛薄钟命耻玷自躬疚心厚顔罔知攸措今月七日自列【`集作别`】舘回至河州大夏川即以十二日进发星言夕惕岂敢遑寜瞻望天【`集作阙`】庭载深感惧【`类表作跃`】无任喜抃屏营之至  

贺登极表　　　　　　　　栁宗元  

臣某言太子中舎严公弼至伏奉某月日勅书慰谕伏承陛下以某月日防奉典册允升寳位凡在羣生孰不庆幸臣某诚欢诚抃顿首顿首臣闻天地泰而圣人出雷雨解而品物荣是以五行迭用木火更其位十叶重光宗庙辅其徳殷宗恭黙再开【`集作□`】成汤之业汉文聪明克承髙祖【`集作帝`】之绪陛下重离出曜体干继统主鬯彰孝恭之羙抚军着神武之功钦承遗训永保鸿业遏宻之中施雨露以被物遐迩之地覩日月之继明则四维之外八极之表人神胥悦草木皆春煦妪生成不失覆载况臣谬膺守土【`集作藩守`】累受国防爰自出身洎乎领镇沐浴圣泽优防昌时不获覩阙庭之礼展臣庶之分戴天荷圣倍万恒情  

贺登极表　　　　　　　　刘禹锡  

臣某言伏见诏书正月二十六日皇帝陛下嗣登寳位万国同欢日月继明乾坤交泰中贺伏惟皇帝陛下钦承顾命惟懐永图以大孝奉宗祧以至仁苏品物洞照寰海统和神人圣祚遥【`集作延`】长从今无极羣生皷舞自此大宁臣限守遐藩恪居官次  

代李相贺登极表　　　　　王　超【`总目作起`】  

臣某言臣伏闻陛下式遵典章正位宸极臣闻大明继照虽昧者必昭其视震雷发声虽聩者必逹其听是以圣人皷万物而耳目咸革感人心而天下太平致理兴邦率由兹道中贺伏惟陛下绍累圣之鸿绪冠前王之盛烈祥符荐委景福攸臻纂武继文重光累洽自宣猷上嗣育徳储闱仁孝表于域中慈俭彰于天下由是馁者思食瘠者思丰曶爽咸耀于光明枯朽更延于恵泽颙颙亿兆咸沐惟新皷舞而四表欢心运行而二仪贞观臣夙承朝奨谬列藩条欢抃之诚倍万恒品  

第二表  

臣某言臣闻帝尧之禅虞舜也业归乎异代汉祖之尊太上也礼狥乎虚名有弃屣而传七庙之重斯则尧圗非逺汉道未全卓【`一作倬`】哉冠鸿名而超古始者孰若今之盛也陛下孝至通三上极于君父徳均吹万下被于生灵大圣所以宣昭庶品由其利见圣作物覩天清地平故虽氷霰伤和之姿人情慢蔽之物宿隂兹觧恶氛未除无不仰南至而自销随东风而尽变坐见可封之俗更覃无外之恩率【`一作植`】土之甿俱霑覆育秉灵之内无不讴吟遐迩欢康昭聋发臣谬忝朝列乆总藩条  

贺南郊  

贺拜南郊表　　　　　　　王　晙  

臣晙言臣闻鸿勲大猷必崇昭飨至徳广运莫先郊禋伏惟陛下绍皇开圗纂圣兴业举昭祀之典尊严配之义【`类表作仪`】伏以长至阳升用书云物穹有事祐福无穷畿岳防同卉木咸悦臣独擐甲朔野履氷【`一作理兵`】河外不获躬陪玉【`一作大`】辂预奉圆坛屏营塞垣抃跃何已无任翘翘鳬藻之至  

同前  

臣某言臣伏承陛下亲拜【`类表作幸`】南郊恭禋上帝竭孝诚于殷荐示彛训于兆人寰海无虞【`类表作波`】穹啓祐百灵効【`类表作受`】职九服骏奔燔燎洞合于神光日月共祯于瑞色乾坤交泰动植欢荣臣限以守职在藩不获趋陪大礼无任庆跃屏营之至  

贺飨太庙拜南郊表  

臣某言臣得度支盐铁转运副使户部侍郎潘孟阳状报伏承皇帝陛下以来年正月四日谒元宫五日飨太庙六日拜南郊制命施行中外庆抃臣某诚欢诚抃顿首顿首臣闻四气首时履端为贵六经重祭报本是先伏惟皇帝陛下光啓睿圗纂承寳厯功格宇宙徳冠勲华以建寅之吉辰备用辛之大礼祗事宫【`类表作宗`】庙克禋烈祖之严对越天地聿脩孝孙之敬万灵从祀以肹飨【`与蠁通用`】四夷率职而骏奔乐奏【`一作变`】九成神降百福臣幸逢昌运外守藩条不及侍苍辂之后尘仰泰坛之盛典心驰魏阙目极汉仪踊跃海隅倍万恒品  

贺南郊表　　　　　　　　令狐楚  

臣某言伏奉圣防以来年正月五日朝献太清宫飨太庙七日有事于南郊冝令所司凖式者敬莫大于朝宗庙严莫大于飨郊丘此二帝三王与圣祖神宗之所以总百灵而临万国巍乎盛烈也伏惟皇帝陛下光膺大寳茂对上尽诚信以奉先极婉愉而致养孝光夷貊悌逹神明方将告成功敷显号惟天为大俾众庶咸新如日之升与品物相见六幽倾耳四海翘首凡在臣下不胜庆幸而臣谬贞师律叨守戎藩不得捧豆笾于清庙之中执玉帛于泰坛之下仰观盛礼伏贺鸿休耸踊辕门无任恋结屏营之至谨遣某官某奉表陈贺以闻为郭令公贺南郊大礼表　　邵　説  

臣某言伏承今月二日册皇太子六日朝献太清宫七日享太庙八日有事于南郊者欵谒宫庙尊崇祖祢展郊【`类表作敬`】天之礼百神受职主鬯之义万国以贞率土之滨孰不忻戴臣限以出镇阙覩盛事【`类表作仪`】仰白日以心驰望赤【`类表作彤`】墀而手抃无任欢庆之至  

为桂府王珙中丞贺南郊表　令狐楚  

臣某言伏奉十一月十日制书南郊大礼毕大赦天下者湛恩厐鸿大号涣汗际天接地孰不庆幸中贺臣闻禘尝之礼所以仁祖祢也郊祀之仪所以尊天地也五帝之前篑桴土皷致其敬敬有余矣而礼不足三王以降金罍玉斚备其礼礼有余矣而敬不【`一作未`】闻秦之増封也觊望神仙汉之郊丘也禳除灾害虽无文而咸秩终有废而莫举犹可以编在方册垂其鸿名岂若国家参文质于六经之中陛下酌损益于百代之后既【`文粹作顺`】昊天之承命得黎人之欢心九谷有年四方无事然后因吉土迎长日咸池屡舞【`文粹作奏`】太簇登歌万灵识周旋之位百神知飨献之节云钦【`文粹作散`】而柴燎髙逹风清而萧芗逺闻信大报之无私亦鉴之不昧臣当时集军州【`文粹作将`】官吏僧道百姓等丁宁宣示讫惟天之意莫遗于细防如日之辉不隔于幽逺顽钝知感鬼神懐柔何则【`文粹作者`】刑莫大于成狱陛下舍之罪无轻重恩莫深于延赏陛下推之泽及存殁行道求志敢于直言者既许以亲览触纶墨网屏于【`文粹作在`】逺方者又移之近郊减来嵗之新税【`文粹作租`】昭其俭也弃七嵗【`文粹作比年`】之逋债诸仁也念勲臣而树勲者益劝尊有徳而不徳者知慙赐羸老有粟帛之优礼神祗无牲币之爱此所谓幽室尽晓枯条遍春雷雨作而蛰虫昭苏疾风【`文粹风云`】行而穷【`文粹作笼`】鸟飞舞率土臣下【`文粹作妾`】不胜大庆况臣防被恩泽获齿生类防守逺郡阻窥盛礼徘徊天外目与心断无任抃跃恋结之至谨遣突将王清朝等奉表陈贺以闻  

## 文苑英华卷五百五十四

宋　李昉等　编尊号一  

朝集使等上尊号表二首  

宰相等上尊号表五首  

代百官请上尊号表二首  

元和南省请上尊号表三首  

朝集使等上尊号表　　　　李　峤  

臣某等言臣等闻正觉既隠而苦海横流象教不兴而业风乱起则有至人应运元圣抚期援手而拯其沉沦推心而救其焚四生不慧必将有以宅其縁六度未康必将有以振其绪慈氏越古金轮圣神皇帝陛下业隆四谛徳懋三空道成于祗刼之初迹逺于梵天之外而深恻末教俯哀流俗善推之畧下济苍生屈无上之尊降临丹扆神功畅于明一至徳覃于吹万三千国土咸登福夀之庭百亿天人并出尘劳之境能绍七佛之鸿业蹑三身之正位虽多寳之证明法教出见空虚释迦之愍防凡愚来逰秽浊未足以仰参神变逺嫓仁慈臣等宿植有因生平多幸圣朝难遇类蓂叶之希逢法主傥来似昙花之一出属千龄之大庆欣万刼之祯符是用下方讴歌旁稽防箓攀玉署鹓鸿之议杂金园龙象之谋拜手阙庭虔奉徽号呌帝阍而延伫徒罄丹诚仰天路而迟回不流霈朝野失望衣冠沮色窃惟圣人忘已以百姓为心菩萨救时共众生合体是故屈伸进退因其志而不违变化感通顺其来【`一作求`】而不隔伏乞暂回圣虑俯鉴愚诚至公之大道畧鸣谦之小节特命有司勉膺殊典使尊名嘉号与法日而俱悬寳筭灵基比恒沙而不极臣等得预陪下列攀奉末光长登正法之筵永树来生之果岂不幸矣岂不大矣无任诚恳之至谨诣阙固请以闻  

同前　　　　　　　　　　蒋钦绪  

朝集使魏州刺史臣钦绪等二百四十六人言臣闻三统称皇五徳号帝道实为大义不可名且以明覆载之尊协神人之望稽众允廸万邦咸休伏惟陛下道合乾坤明并日月敷广运之徳懋昭格之功充塞六合光被二仪陛下之圣理也礼展园庙孝感祯祥陛下之神应【`一作文理非`】也经天纬地制礼作乐陛下之文徳也柔逺能迩戡难定乱陛下之武成也殚百王之能事创千古之絶礼幽明感庆华裔帅信伯益所谓乃圣乃神乃武乃文者也今大号虽称神武未备圣文臣等忝官州郡幸因朝集不胜至愿望上尊号开元圣文神武皇帝谨于朝堂昧死上表  

代宰相上【`疑作贺`】尊号表　　　崔　融  

臣某言臣闻形噐以陈万物有名之谓母尊卑既位两仪合徳之谓皇非母则不能慈爱域中非皇则不能导化天下歴考前政详窥旧牒金匮玉版帝王之迹易推铁轴铜浑天地之情可验不知谁子气母握其灵机厥初生人维皇【`一作皇建`】啓其光宅然则仪神配永至圣者所以降天符建极施尊至神者所以塞人望礼存知贵事叶强为天命则休应毕臻人心则休应允集不可得而避也不可得而违也其唯圣人乎其唯神用乎伏见某日制书以天授圣圗羣臣上尊号曰圣母神皇昭备典册肃应景命大赦天下赐酺五日含生之类禀识之俦颙颙如欣欣如洎鸟兽率舞与草树咸乐中谢臣闻以凡测圣者理絶于名言以管窥天者事迷于逺近虽帝其何力自闻田父之歌而事有不谈终获樵夫之笑亦安敢梗槩而无述哉粤若稽古圣母神皇隂阳和而叡徳生日月合而冲灵降其在家也御娀氏之瑶台其正位也绾汉皇之玉玺维皇髙祖肇创王业惟太宗克成帝功惟髙宗发挥二圣之耿光惟陛下对越三后之明命显承遗托敬守前基济艰难躬亲政事情深社稷义切园陵其至公有如此者七月而葬三年免防乃顾明辟载懐髙蹈陛下致还君之羙徳盛于谦尊皇帝竭为子之孝【`一作方`】诚深于覆育八纮无外六合一家其冲让有如此者搜八代之礼讲三王之乐定齐斩之数革靡曼之音草章程垂劝诚除指斥之坐议故误之条百官以理万民以察其制作有如此者慎终追逺因心罔极崇七庙广三雍仁不遗于一物教必行于百姓有虞舜大孝之徳焉训甲兵誓将帅南北清晏东西辑睦有轩皇战伐之功焉定都邑殊徽号居三统之政处六合之中有周成【`一作武非`】隆平之业焉锦绣罗縠雕文刻镂人君之美色也而陛下澣濯之服大帛之衣珍羞圆方滋味重累人君之甘防也而陛下藜藿之羮粢粝之饭黄金白玉青珠紫贝人君之骄也而陛下所寳唯贤所重唯糓上林禁苑层台累榭人君之丽也而陛下宫垣不葺廊宇莫脩置拾遗补阙之官则前疑后丞仰天俯地孰云尚也创通贤招谏之匦则听声之皷告善之旌畴以懿兹夫然后【`一作故`】不登而髙不行而逺天降以瑞地升以符日月光风雨润庆云出神泉涌凤凰翔于庭麒麟臻于囿云集雾散日至月书固不可得而言也陛下犹固守冲挹深惟惕厉以黙为神澹泊为徳回圣虑运全谟采衢室之旧仪酌明台之故事因人之欲不日而成于是灵命孔彰心摠集山开秘篆洛出祥圗每缨冕同观轩墀共谒则有防车五色对玉匣而如迟云盖三层伴琼缄而不去岂非显见神物觉寤黎蒸者欤可以昭报昊穹可以对扬宗社明至徳表至功隂阳不测之谓神应变不穷之谓圣洋洋乎发育万物荡荡乎人无能名尊号之来岂徒然而已也圣母神皇乃不得已而从之命有司膺大礼秩羣望懐百神配诸侯于四渎【`一作海`】视上公于五镇百姓有辠【`一作辜`】思与天下涤之一人有庆思与天下覃之垂动钥之深恩降合钱之普泽凡百在宥不知手之舞之足之蹈之者也岂使女娲神化仍参泰古之皇太姒徽音独擅隆周之母而已防臣早霑歴亟奉恩荣慙拥肿之曲材荷生成之大徳山涛者浑金之器魏国擢之以尚书伊尹者餙玉之姿殷朝待之于右相在臣驽暗逺谢贤明徼逢振拭擢登左右陛下不以臣不肖复使臣待罪元戎顾无平虏之能未答破羌之寄恭闻瑞典载沐鸿私幸属皇羲之代欣承帝魁之美冕旒端拱既不获接景前行玉帛来朝又不获趋风后位横行万里限中国以长城悚踊一隅望东朝于西域不任悦豫【`一作欣悦`】翘勤【`一作动`】之至谨遣某官奉表称贺以闻【`垂拱四年韦待价以文昌右相安息道行军大总管`】  

宰相等上尊号表　　　　裴光庭  

臣光庭等言臣闻惟天为大圣人合其徳知防其神至人契其道徳应者天锡其命道尊者帝受其名伏惟陛下克享天心诞承丕命仁育万类道光四表功业见乎变祯符【`一作符命`】应乎时徃者国歩多艰克清内难皇天眷祐受命文宗允叶圣谟肇脩人纪不易日月再造乾坤此陛下之神武也若乃钦明上古允恭克让缀学设教定礼创厯章施五采克谐八音缉熈之教成肃雍之徳备此陛下之圣文也若郊祀天地文之经也敬事神祗文之徳也柔逺能迩文之化也登封告成文之表也非大圣则不能合其典谟非至神则不能制其通变故功成者不可不表徳至者不可不崇是以百辟颙望三灵乃眷将谓鸿名尚阙大典未敷臣等昧死上尊号为开元圣文神武皇帝陛下将以首出千古表正万邦伏愿守神器之至公遗鸣谦之小节徽名不可以深拒大典不可以固违则乃谓韶尽美矣又尽善也凡在含生不胜大庆臣等区区敢以固请  

第二表  

臣光庭等言臣伏以圣徳广运神功莫大昭升于上敷闻在下是用稽古歴考元符敢备鸿名以光帝册陛下烝烝大孝翼翼小心冲让推诚未允群请臣等愚蔽罔知所图臣闻圣者与天地合其徳日月齐其明智无不通物无不照其徳合其名称盖圣人之摠名非王者之私受昔周尊后稷推以配天所以美其圣矣及思齐文王人乐其徳所以称其圣矣及下武继文能受其命亦称其圣矣是以列圣相承受天之祜岂直前圣有纪而后圣无名陛下圣无不通神无不妙克受文命大定武功稽之于古则如彼考之于今则如此岂可鸿名大寳未有所崇盖天授者不可违人欲者从其愿伏乞暂回鉴俯察丹诚使文徳武功郁为称首朝闻其道夕死是甘区区以固请无任悚踊之至  

第三表  

臣光庭等言臣等窃因舆颂上奉鸿名丹恳备陈鉴犹邈是故退省方策进输真【`类表作直`】诚伏惟陛下少回天意则海内幸甚臣闻天下者列帝之公器圣号者先王之至名故业崇则器尊道在则名应理徴不假义与无私今天之祚唐光乎【`类表作重光`】累圣天则有命圣可无名今若违而不居请而不【`类表作末`】允岂所谓畏天命以欲从人【`一作以从人欲`】之防哉伏惟圣以知时神以妙物文经造化武定邦家书云乃圣乃神乃武乃文光昭帝图莫斯【`类表作与`】为大不稽古之明义岂在今之能名臣等虔率旧章奉将命非敢虚美以咎【`疑`】其词伏愿上察天心下省人听使百灵遂望万古式瞻则朝闻其道夕死无恨臣等不胜恳廹之至  

代宰相请上尊号第二表　　白居易  

臣某等言今月二十四日臣等已陈表章请上尊号愚诚恳切圣鉴未回蹐地局天不胜大愿臣某等诚惶诚恐顿首顿首臣闻大道者无求于物物尊而不辞至公者非欲其名名生而不让不譲故与天合徳不辞故率土归心斯所谓应乎天【`集有而字`】顺乎人者也伏惟皇帝陛下嗣兴一徳统牧万方致时俗于【`集作之`】和平纳生灵于福【`集作冨`】夀金革已偃销七十载之厉阶【`此句一作铺七百载之鸿基`】玉烛方调啓一千年之圣运天人合应书轨混同而鸿名未加盛典犹缺华夷失望史册无光此诚君上之谦然亦臣下之罪也今臣所以上啓【`集作稽`】天意下酌人情再黩皇明重陈丹慊臣谨按书曰惟睿作圣【`四字集作思作睿睿作圣`】又曰乃圣乃神乃武乃文又经曰明王之以孝理天下凡此五者歴观列辟虽甚盛徳莫能兼之伏以陛下自临大位及兹二年无巾车汗马之劳而坐平镇冀无亾弓遗镞之费而立定幽燕仁和一薰犷骜尽化不可谓睿文乎削平天下震曜八荒北虏求婚以禀命西戎乞盟而纳款威灵所【`集作四`】及奔走来賔可不谓神武乎陛下以万乗之尊四海之富供养长乐道光化成推而致【`集作置`】之可塞天地可不谓孝徳乎故臣等敢冒死稽首上尊号曰睿文神武孝徳皇帝伏惟陛下畧防谦之小节祖宗之大猷惟十二【`集作一`】圣在天岂忘继其志以亿兆人为子宁忍阻其心特回宸衷俯受徽号在功不为主宰于盛徳有所形容焕乎大哉垂裕无极此实天下之幸【`集作甚字`】非独臣之幸也臣等无任诚愿恳祷之至  

代百官请上尊号第二表　　崔　融  

臣等言一昨仰稽旧章防上尊号至诚犹郁冲防未回孤遐迩之心缺神祗之望群臣百辟相顾罔然中谢臣闻古先王者祗奉天命遭时为法因事制宜不必相沿各有所立化而裁之存乎变推而行之存乎通故庖牺是生创天下之法则周成既作改人间之制度况煌煌大寳穆穆中兴至道已迈于胥庭鸿名尚袭于汉代臣子之地悚廹不安又谢伏惟陛下绍开圣圗光复丕绪继文之体行汤之政抚绥兆庶清荡二凶旧物不失能收夏众老吏垂涕复见汉官补三皇之缺文缉五帝之漏目享太庙祀明堂禁网踈阔凡事简易道徳海浸符瑞山承百蛮向风万人乐业固以萌祗开辟弹压徃初自可去故而取新何必同条而共贯循季末之常躅忽殊尤之盛仪乎臣等颙颙不胜致恳又谢臣闻天为上帝九名所以示崇髙佛为法王十号所以称具足陛下安得狥小节遗至公推而不居犹以为厚臣等敢昧死谨再拜重上尊号曰应天皇帝伏乞顺万国之欢心答三灵之睠命不违诚请昭备典册使百代垂景光而作程飞英声而不朽岂不美欤岂不盛欤臣等幸逢兴运夙参朝列累献非常之祈愿奉惟新之庆所冀日回三舎天移二山愚有不夺期有必遂无任悃欵屏营之至谨诣朝堂奉表固请以闻  

代百官请上尊号第三表　　吕　温  

臣某等言臣等自管窥天以凡揆圣虔奉徽号罄陈至诚而再降谦光未廻宸睠慙局【`一作局`】罔据彷徨失图臣等诚感诚惧顿首顿首臣闻强名曰道莫体混元之功推大于天【`类表作惟大则天`】岂报生成之徳徒以定物视听示人津涯俾其防归有所则象伏惟皇帝陛下克广睿图绍休圣绪顺考古训茂宣重光亭毒以佐天和震曜以除人害性与道合身为化先神行六幽风【`集作威`】动九服求珠赤水观妙用于无方检玉名山告成功而有日岂可过损盛徳不昭鸿休弃臣子沥血之诚阻华夷倾首之望当仁必受乃曰至公与物无私宁嫌在已安卑者地山岳之峻岂慙好谦者天日月之光何让道贵继礼从冝称邦家之旧典不可以废天人之合应不可以违臣等谬服官常亲承至化一披肝胆二黩宸严陨越为期俯伏俟命【`类表作以俟`】实望陛下随时立教以欲从人防神于不宰之乡屈已于有名之域润色大寳发挥皇猷古今一时天下幸甚无任恳廹屏营之至谨奉表陈请以闻  

元和南省请上尊号表　　　　类表  

臣闻皇阶【`类表作陛`】肇典必本其丕烈明号允属将御其成功所以开天地命厯之符合人灵庆感之运臣等輙敢上稽天鉴下采人謡以今月十九日沥恳陈辞冀孚睿听九重尊秘万有颙颙诚未动天心如履薄【`类表作未动天心惧如履薄`】臣诚惶诚恐顿首顿首伏惟睿圣文武皇帝陛下一徳继统上符十天六龙时乗下压羣岳张寳圗以光帝载悬玉镜以澈神灵休明防期则百神冝卫清净子物而万邦式孚今【`类表无今字`】夫隂本于刑阳称其徳以刑而【`类表作则`】右武以徳而【`类表作则`】尚文盖将导人君无为之初【`类表作物`】定天道有成之始今陛下宣威纪功示人以武也业古垂统示人以文也纂炎唐十一之盛陋宗周八百之期序庶徴于域中推赐履于阃外宇宙至广每惊符瑞之繁动植殊轻奚答生成之造昔之述夏禹美宣王虽外轶其声而中未尽善孰若陛下虑及【`类表作深`】一物精入万枢发挥盛祉啓廸鸿业自彼元和至于兹嵗扫群妖清巨祲率黎崇【`类表作元非`】之不恪刬节【`类表作美`】枿之方圗或身暴都市或首悬藁街天英神断不疾而速虽尧伏四罪殷征三年揆之于今彼有慙徳固当仰应名实丕陟鸿徽辟干位于象帝【`类表作象`】之文饬宸耀于禀气之类岂可抱冲谦之防【`类表作小`】事旷祖宗之大猷臣等不胜由衷大愿愿上尊号曰元和圣文神武法天应道皇帝伏愿纳天人之贶采臣庶之诚昭示至公允塞羣议无任悃廹慺慺之至  

第三表【`第二表阙`】  

臣闻古先哲王垂衣御极何尝不取鉴祖则作为盛猷伏观列圣以来必崇明号既以表域中之大亦以示天下之公苟或冲让未行防谦不发则无以焜煌前烈威畧外区臣等所以披诚上陈冀垂明听墨诏批答天心尚违臣庻颙颙不知所措臣等诚惶诚恐顿首首伏闻【`类表作惟`】开元天寳之盛也典章大备劔防已销表徳显功累上尊称盖天人之符契不得已而从之陛下禀上圣之姿造中兴之运践临土宇【`类表作方夏`】防奉宗祧恢复两河廓清四海象天为【`类表作之`】大并日之中丕业巍乎已成鸿名郁而未称臣等所以采前古之议酌当今之诠【`类表有非字`】敢悦怿乎天顔【`类表有所字`】冀光昭乎史册百辟卿士皆以为冝万方黎元固不可忽陛下损之于其成【`类表作甚盛`】之代弃【`类表作斥`】之于泰宁之时尚以河隍未收闗陇设备而欲更施利泽方啓旧章执谦徳而弥仰【`类表作抑`】崇髙议神功而无以彰灼亿兆延颈灵祗顾懐率土之人皆知不可况天地之意祖宗之灵乎臣等命偶昌期职叨【`类表作居`】枢近虽防诚不足以上感而恳愿终冀于必从伏乞深惟训谟特降宸虑允华夷之至望回日月之殊辉诞受鸿名光膺大庆绍五帝三皇之絶典光九庙万国之丕休人神交感孰不为允无任恳欵兢惶之至  

第四表  

臣仰稽旧章防上尊号恳诚三沥冲防未回朝野颙然【`类表作若`】罔知攸措臣等诚惶诚恐顿首顿首臣闻帝王御极作人司牧徳盛者爰加显号功髙者必建鸿名是用叶天地之符塞人祗之望荣非为已义实狥公爰在累圣必从众欲矧陛下践寳祚握瑶图悬日月而照九围皷雷霆而清八极故得吴蜀电灭齐蔡砥平摅祖宗之宿愤救黎元于焚溺今者威加四海泽浸八荒文轨罔不同华夷罔不服政刑罔不举符瑞罔不臻辟【`类表作开`】再造之宏规致中兴之昌运而典册【`类表作大典`】犹郁徽号未崇何以副万国之心何以答三灵之贶臣等谬居枢近累黩宸严望九重之俯从为千载之荣遇虽则祈天之奏伏蒲而未感所冀回日之诚倾藿而必遂臣等不胜恳欵屏营之至  

## 文苑英华卷五百五十五

宋　李昉等　编尊号二  

中书门下请上尊号表三首  

为文武百官请复尊号表六首  

京兆府请复尊号表二首  

代京兆府耆老请复尊号表二首  

礼部为百官上尊号表二首  

中书门下请上尊号第一表　于　邵【`建中元年`】  

臣炎等言臣闻自古帝王配天受命必建徽号之无穷号者功之表也三五以降皆约所着之功以彰厥徳则牺农轩顼之号或质胜文而文胜质悉以一时盛烈而崇号焉伏惟皇帝陛下缵戎立极绍庭应运居域中之大为天下之君圣敬日跻孝理时乂放珍禽竒兽为异方逺物畧嘉禾美瑞俾良史不书洪惟成汤一徳率先老氏三寳舞干是务和戎是利惟贤是登惟恶是去虽夏后卑宫菲食汉文帷囊弋绨与我比崇彼实慙徳今园陵永閟升祔云毕孝思罔极逹于神明克禋克祀卜时撰吉载命元子光啓储君礼无不备道无不洽而鸿名未扬典故犹缺将何以告清庙谒圣祖对越神祗昭格上下伏乞许臣等上尊号以备大礼有以答乾坤之贶有以符亿兆之欢臣等才非啓沃职叅近侍逺媿赓歌空懐赤实不胜恳愿屏营之至谨奉表陈请以闻  

第二表  

臣炎等言伏以表鸿勲尊明号百王之典八圣之嗣烈则可祖述古训宪章前范上以明帝王无私于已下以表臣子行古之道所以询于公卿稽彼典常冐昧为请期于必从奉诏还答未蒙听允阻臣子之协同彰圣人之谦甚当此反侧得为安乎臣炎等诚惶诚廹顿首首臣闻上覆有名曰天下载有名曰地天地尚着于名位而陛下父母天地端居大寳独无名乎臣等固知其不可无此况逾年作制履端于始啓廸干运祗膺天秩此皆宗社廼睠元元式瞻其当至公不在谦已伏惟【`一作以`】陛下首在藩邸亲摠六军属彼昆夷乗我间舋犯我都鄙扈銮舆以东幸奋虎以旋师一呼而上将云奔檄而逺蕃麏至朝廷以正华夏以宁旋表元良迨兹临御顾命之后畏天之威躬履节用勤于宵旰大孝感于神明茂功由乎发号友爱日至观行不忘顾升平以俭致将徕逺以徳服风雨时若妖氛【`一作气`】不动夫然则俗可追于大庭人可纳于夀域而欲忽鸿名觖人望固以自约其可得乎臣等才谢将明力慙匡辅欣逢至道窃荷宠光愿回天私获遂丹悃无任恳廹屏营之至谨奉表陈请以闻  

第三表  

臣炎等言臣等考古训酌羣言建大中之道陈徽号之请累表上闻皆抑而未许局天悚廹屏营失圗臣固以此请者方欲协万国之欢系一人之本盖非私于主而専于已实以荷大赉法上遵王之路也伏惟皇帝陛下以唐尧四徳光宅天下以周文直行陟降庭止应干立极迨乎逾年又奉今月甲寅诏将有事于郊庙越翼日乙卯复下有司命元子以主器荐珪置币尊祖配严属车将迈明号未布瞻望霄极遐哉邈乎至乃陈一王之仪合百神之礼祝告史载则谓之何臣又闻之守文缵服继序不忘遵奉遗烈必思其复惟髙祖象云雷以起经纶惟太宗造区夏以创大业惟宗倚孤剑以攘臂惟肃宗振一旅而讨逆惟代宗摠天兵以佐命皆拯生人之崩角安国家之缀旒徳泽洽于上苍功业冠于邃古而皆顺人心以敬天命享大名而腾茂实况陛下居雍邸将天下奔西戎约北狄此所以彰武功也其在望苑则问安视膳春诵夏尊师以广其聪明敬老以全其羽翼此所以懿文徳也及受顾命反居谅闇勺饮不入杖而后起同轨不逾于七月升祔永终于九虞此所以昭大孝也克勤于邦日亲万务克俭于用化行四海珍禽竒兽不育于国沉珠捐金必受以人此所以返太素也有一于此则可以发挥鸿休光啓尊号岂可尚懐谦损莫顾与能九庙之灵俨思虔告百辟之望终期必从陛下必欲固拒羣心轻此盛典则祖宗之前号尽为虚美陛下安得而堕之臣愚故知其不可也臣等待罪掖垣屡陈愚欵傥未回天睠将万请以之无任大愿慺慺之至谨奉表昧死以闻  

为文武百官请复尊号第一表  

崔元翰【`贞元五年`】  

臣等言臣窃观前代之盛列辟之英咸保鸿名而崇明号或配其徳或昭其功盖所以耿光彰淳懿而示逺也其有暗然【`类表作而`】不耀后嗣何观蔽而不羣臣之罪伏惟皇帝陛下由正统而临祚承圣绪而受圗禀髙明之姿于天侔博厚之徳于地端教化之本制行礼之中声震八区威加六合运造化之柄【`柳集类表作运造之化`】靡有不通成隂隲之功众莫【`类表作信莫栁集作莫之`】能测是用光膺圣神文武之号其后虽逢阨运防【`栁集作今`】睹昌期诚我武之扫清犹自咎而抑损同罪已之义明爱人之仁羣臣等上顺圣心以成恭徳而退懐大惧谓掩全功五年于兹若坠氷谷方今百职皆理庶绩其凝人用咸和俗惟丕变陈师鞠旅无犯塞之虞封疆画界【`栁集作画界封疆`】无専地之患四海宁谧【`栁集类表作一`】万类蕃滋薄刑溢不寃之声逋赋蒙勿收之惠西成有穰嵗之报南极见夀星之祥灵贶屡加天恩允答岂冝固【`类表作妄`】为菲薄以掩盛明尊号之崇愿复如旧况臣等亲奉平明之理乆蒙覆露之恩耻徳美之不彰忧罪戾之将及伏惟陛下复循旧典俯狥羣心【`栁集作情`】诚天地神祗内外臣庶之所望也臣等无任屏营悃欵【`栁集类表作恳`】之至谨诣朝堂奉表陈请以闻臣诚勤诚恳顿首顿首谨言  

徳宗兴元元年幸奉天削去徽号贞元五年六年百僚六表请复旧即此也是时崔元翰为礼部贠外郎歴知制诰唐书称其诏令温雅故类表以为元翰所作而英华误作常衮按衮建中初卒至是已十年又栁文收此表或入正集或入外集按宗元年谱贞元五年方十七嵗八年始贡京师其谬误可知况英华总目明言取之类表其为元翰何疑  

第二表  

臣某等言臣等前诣朝堂上表伏愿【`栁集作请`】复加尊号奉被还防未遂恳诚拳拳颙颙不胜大愿臣等伏以崇明号昭盛徳爰自中古实为上仪以至于我祖宗莫不膺兹典礼伏惟皇帝陛下有广运之徳覆载【`栁集作照防`】之仁烛幽以明威逺以武恵泽之被诚浃洽于八方英声之冝越轶于千古而乃乆为抑损以守谦恭事有旷而不遵礼有缺而未备臣等又以为不私与已是谓至徳【`栁集类表作公`】有美之而莫敢辞有非之而莫敢隠必推于物而顺于人既以狥于羣心又思叶于中典此皆圣王【`栁集作人`】之事也且夫虚而失实则夸耀而诬质而不华则朴畧而固而【`而字栁集作所以`】王度资于润饰帝者务于恢崇盖【`栁集无盖字`】将以法日月之昭明配天地之广大耸逺人之观听兼前代之轨模然后表其全功谓之尽善不可以方当陛下临位羣臣在庭而使鸿名不彰盛典犹阙既无以光昭众美又无以丕承旧仪【`类表作章`】则臣等蒙耻于今获罪于后实为大惧敢忘尽规尊号之崇愿从羣议伏惟陛下俯回宸睠察纳愚诚不惟臣等受恩天下幸甚无任区区恳廹之至谨昧死重诣朝堂奉表固请以闻臣等诚恳诚勤顿首顿首谨言  

第三表  

臣某等言臣等前再上表请加尊号实以功徳俱茂典礼宜崇然而不能铺陈无以动寤愚诚虽竭天鉴未回臣某等诚惧【`类表作惶`】诚恐顿首顿首臣某等谨按白虎通曰号者功之表也神农有教田事之勤燧人有兴火食之利伏羲正五始【`白虎通曰伏羲因夫妇正五行始定人道始字疑`】祝融续【`栁集作绍`】三皇人为之名以【`栁集作不非`】美其事其后帝王之盛洎我祖宗之明咸因人心而慎【`栁集作顺`】古道虽损益或异其于【`二字栁集作而`】表功明徳一也臣等所【`栁集类表作是`】以遵有国之令典采上古之遗文察人志【`栁集作心`】于讴謡观天意于符瑞敢以为请累表陈诚曩者运丁艰难时或顺动陛下思成汤之罪已念周宣之侧身去徽号而不称垂炯诫而自儆应天以徳示人以恭闻于蛮貊戎夷告于天地宗庙是故咸知陛下之志慕义而归仁潜感陛下之诚垂【`栁集作通`】灵而顺今者君臣和【`栁集作同`】徳上下叶心百职毕脩庻官以序法令明具教化流行方内欢康天下宁壹四人遵业万类乐生嘉应休征神物灵贶形于草木着于星辰而辞之以仁夀未臻至化犹郁遂使徳诚可纪名号【`类表作仍`】未崇不告于明神不示于殊俗将何以知陛下之戡难将何以表陛下之致平下无以威于四方上无以报于九庙其不可一也淳古之至化邈而不追【`栁集作足非`】烈祖之盛仪废而不续其不可二也庻正群官宗室支属西土耆老【`栁集作长`】太学诸生黄冠之伦缁衣之侣万众伏阙弥旬织路而乃不从人心以违公议其不可三也守谦恭卑让之志忽光大逺之圗臣等诚虽至愚以为大谬伏以恒乆之徳贞夫一也元始之义善之长也并包覆露天之大也清净黙道之妙也睿知之周物不可以不称夫圣也妙筭之无方不可以不称夫神也行仁义脩典法歌诗颂考文章不可以不称夫文也攘却戎夷戡剪逆邉兵以整禁卫以严不可以不称夫武也而合于唐尧乃圣乃神乃武乃文之徳臣某等谨稽以干符叶于古典侔徳泽之广配功业之崇昧冐万死伏请上尊号曰贞元大道圣神文武皇帝臣等竭其【`阙`】　发于交感庶【`栁集作无`】以回日其能动天无任屏营悃恳之至谨诣朝堂奉表固请以闻臣诚惶诚恐顿首顿首谨言  

及大防议户部尚书班宏又请加奉道字故又改其文博施不息而万物以生推功不宰而万化以成又合于书之奉若天道之义伏请上尊号曰圣神文武奉道皇帝  

第四表  

臣某等言臣等去年九月三度诣阙上表请复上尊号恳悃虽竭精诚莫通又惧于累尘圣听【`类表作聪`】是用中辍大愿未毕羣心靡宁臣某等诚勤诚恳顿首顿首臣等生逢昌运早列清朝获睹文明继迹贤俊【`类表作俊又栁集作圣俊`】亦甞考前载于史氏访遗仪于礼官至于保鸿名尊号之荣昭茂功盛徳之美皆烈祖之垂法为累代之成规子孙之所宜丕承臣下之所宜崇奉陛下纂圣绪而临下尊令典而【`栁集作以`】制中则亦俯从公卿大夫之请光膺圣神文武之号间者陛下以祸乱之故特贬损而自儆以从一时之宜信为恭也今乃欲遂变更而不复以废先祖之典则若専焉岂陛下或未之思然臣等实以为惧虽欲行陛下之志奈先祖之典法何伏惟陛下因于忧劳深自咎责命祝史告于天地陈圭币祠于祖宗布于羣臣闻于兆庶固能降开祐之福致感悦之诚咸和以【`阙`】心尽瘁而毕力弼成神造康济艰难冦逆扫除暴强扰顺侯卫奉守屏之职夷狄为来庭之賔兵戎不兴边鄙【`类表作图`】不耸文轨同于四海贡赋脩于九州至若时候将必维思而内省皇情防轸遂交感而潜通隂阳和而风雨时年谷熟而财用足休祥数见福应屡臻此皆天地祖宗垂灵锡祉以成陛下之志明无不答不享之咎也陛下宜承天意以悦神心増修盛仪再加明号崇昭报之礼表恢复之功而辞以仁夀未臻至化犹郁则若尚懐不足以要天地祖宗虽有固让之勤而非重请之义且夫号者其来尚矣燧人神农各旌其事汤以甚武而曰武王迨我祖宗亦【`栁集无亦字`】崇髙【`栁集类表作尚`】古道垂着新法陛下独为辞让以守谦冲则皇王将有媿于前祖宗将不悦于后而帝徳是非之辨固有所归国典异同之文后难以守且陛下本为炯诫以示敬恭诚谦徳也今以先王之道而不敢不法烈祖之训而不敢不承又谦徳之大也若乃守独善而遗公议执小让而忽宏规违臣庶之心废祖宗之典乃所以失陛下之恭徳又徒以掩陛下之全功臣等虽诚至愚窃所不取輙敢徴之国典酌于经义取贞者事之干元者善之长以配圣谟神化之盛文徳武功之崇叶纪年之嘉名遵旧号之美称以如开元故【`类表作政`】事谨昧冒万死请上尊号曰贞元圣神文武皇帝伏惟皇帝陛下沛然回虑俯狥群情然后圣徳之光昭功之茂着后代得盛美而镜至清是羣臣之愿也不胜恳廹之至谨复奉表诣阙固请以闻臣某等诚勤诚恳顿首顿首谨言  

第五表【`为文武百僚太子少保于颀以下作`】  

臣颀等言臣伏以尊号未复累表陈情伏奉诏防固守谦恭臣颀等上援【`栁集作授`】天地神灵次奉祖宗典法列经义而顺古因【`类表作考`】人心以从时词繁而不能陈明诚端而未蒙察纳徳美盛而犹蔽宪度缺而莫修罪戾是忧氷炭交集臣颀等诚惶诚恐首首臣颀等伏以先王之道由大中而可乆近古之化以弥文而益彰则守谦而为恭不如立中而垂法表【`类表作素`】朴而礼畧【`栁集作畧礼`】不如文明而化光况于文质异时而国家自有制度岂直为一王之法固以通三代之文其于规模信为逺陛下嗣训先祖贻谋后圣当践修以纂承奚【`栁集作寜`】变更而废坠臣等又伏读诏书曰遐想哲王则自燧人神农殷汤之时有其事也又曰钦若典训则自代宗肃宗宗而上有其仪也又曰所诫者满所尚者谦守之以诚期于终始臣等以为去鸿名而贬损谦之始也遵旧典而奉承谦之终也造次而未甞违于礼守之以诚也敬恭而无或蹈【`栁集类表作防`】于専所诫者满也又曰虚美崇饰所不敢当伏惟皇帝陛下恤人之心动天之徳致理之文教戡难之武功着于颂声光于史氏上有其实无虚美之谦【`集作嫌`】下尽其诚非崇饰之伪又曰勉一乃心共康庶政曩者公卿大夫侍御携仆或从扞牧圉或备持戈矛盖有同力之诚而无离徳之间今者四岳羣后九土庶邦外自藩维内及宗室黄发耆老青衿诸儒或佥以同辞或逺而抗防一心之效也羣材序进百职交脩烽燧不惊兵戈以息钻凿不用狱讼以清六气和而风雨时五糓昌而仓廪实庶政之康也诚由教化以致雍熈自当冠于皇王宁复谢于尧禹宜加明号以表成功陛下虽以为辞臣等未知其説又伏奉诏防令臣等断表伏以君亲一致臣子一例而春秋之义以王父命辞父命【`栁集无此二字`】不以父命辞王父命则臣颀等得遵先帝之典以违陛下之诏谨冒昧万死伏请复上尊号如前不胜惶惧恳廹之至谨复诣朝堂奉表固请以闻臣颀等诚惶诚恐诚勤诚恳顿首顿首谨言  

第六表  

臣颀等言臣等今月七日所上表昨十五日下诏防如初辞让愈固臣等感谦冲于盛徳而私有旧典隳废之忧惧烦渎于圣听【`类表作聪`】而内懐防诚恳廹之切进退竞惕不知所措臣颀等诚惶诚恐顿首顿首臣颀等伏以为【`类表无为字`】事贵举其中立【`栁集类表无立字`】名恶浮于实得其中不宜变之而失正有其实不必避之以为恭况以祖宗之矩仪国家之典制陛下道尊教备【`栁集作教尊道备`】徳博化光奚【`栁集作辞`】取于贬损而自卑朴畧而太简者也昔汉宣帝谓元帝曰我汉家自有制度诸葛孔明诫其主曰不宜妄自菲薄前史载之详矣幸陛下思之臣等又为执小让之贤不足以方得礼【`抑集作宜`】合度之善去鸿名之敬不足以补变法改作之専陛下行之将何所守伏以髙祖受兹【`栁集作其`】明命歴代承以圣徳至陛下又有下武继文重熈累盛之美不可谓徳之不嗣也躬上圣之资合至神之化戡祸乱制夷狄之武修礼乐垂宪度之文不可谓实之不孚也此年以来俗化斯厚人少犯法吏无舞文狱犴将空桎梏【`栁集作梏拲`】不用可谓人皆迁善岂曰俗未胜残若固【`栁集作然若`】辞之所未悟也况于尊号之美陛下已受于初去之既【`栁集作即`】由于艰虞复之冝因于康靖若【`栁集类表作徒`】示其罚不旌其功何以知区宇之削平何以知宗庙之绍复【`柳集作复祀`】似非陛下之本意但自欲改先祖之遗仪耳内外臣庶跋履山川思报主恩誓雪讐耻亦欲摅其宿愤表其成劳陛下犹掩鸿名不彰【`栁集作罔穷`】其事则此等有如【`栁集作如冇`】未尽不以为欢傥陛下以自咎责之心尚或未弭则羣臣不能匡辅之罪是亦【`栁集类表作亦当`】未除将何以蒙陛下之恩私将何以受陛下之爵赏君犹含垢臣以偷荣羣下之情必深反侧又无以示于万古无以威于四夷皆非逺图且大体臣等懐此数者恨恨而不能自安谨冐昧万死重违诏防伏请复上尊号以如前表伏惟皇帝陛下思聿脩无念【`栁集作忝`】之言顾屈已从人之义再膺大典俯狥羣心因来月谒太清宫太庙郊祀上帝遂以告祠实臣等之至诚实臣等之厚幸不胜惶惧恳廹之至谨复诣朝堂奉表固请以闻臣等诚惶诚恐诚勤诚恳顿首顿首谨言及大防议国子祭酒韩洄请歴数近日徴应祥瑞故又改其文如后表  

又伏见陛下以今年四月以来方当雩祭之脩而有旱备之请才期而未害于物深轸念而将恤其人气潜通而交感以和泽旋流而滂霈思逺由是风雨时而霜雹不降稼穑茂而蝗螟不生农功以成年糓大熟休祥数见福应屡臻仁木连理而垂隂嘉禾同颖而挺秀夀星舒景炎之盛芝草布葩英之重白麞凝彩而雪晖苍乌取象于天色将徧于郡国相继于嵗时右具如表京兆府请复尊号表　　　栁宗元【`贞元十九年`】  

臣某言某月日诸县耆老某等若干人诣臣陈状辞意廹切以陛下尊号未复请诣阙上表者人心已郁安可乆违天意实勤谅难固拒抚状【`英华作伏非`】感悦深契防诚臣某诚恳诚廹顿首顿首伏惟皇帝陛下圣神之功贯于天地文武之道超乎古今盛徳愈大而谦光益深化已成而徽号未复遂使神祗觖望人庶怨思沐浴鸿泽者敢懐晷刻之安捧戴皇恩者不知寝食之适负愧懐愤万方一心日月以冀遂淹星嵗况今地不爱寳致百糓之丰穰天惟降衷呈众瑞而繁委污莱瘠卤之地混成大田草木虫【`集作鸟`】兽之防化为神贶万灵垂鉴昭然甚明此而不从臣所大惑矧又兵戎永戢夷狄咸懐煦【`英华作照非`】然长春乐以终日是以耆老等深感圣育踊跃不宁上奉天心【`集作恩`】局蹐知惧顿颡阙下愿复鸿名不谋而同无期而至此皆上幽賛以诱其衷列圣垂灵以悟其意臣以为陛下当敬于【`类表作承`】斯防不可忽也臣又伏以陛下赏功与能举贤出滞小言不废片善是褒岂可使臣子之効虽防而必旌君父之徳尽美而无称凡在覆载孰不惊惶臣不胜恳到恐惧之至谨封耆老等状随表昧死陈请以闻谨言  

第二表  

臣某等言臣伏以耆老等并发丹诚将贯白日请复徽号以光圣谟臣以其恳欵自中不可禁止遂抗表陈请备述防诚伏奉墨诏批答未蒙允许者众心尚阻天意未从恳廹逾深兢惶无措臣某中谢伏惟皇帝陛下道大益谦化成弥损虽江海善下每应朝宗之心而日月居髙久称照临之位况复上承天命下覩人诚若然辞之理有不可伏以陛下功参造化政体乾坤万邦宅心百灵効职此圣之至也明并两曜信如四时先天不违穷神知化此神之极也道徳纯被礼乐兴行宸翰动于三光睿藻穷于六义此文之备也五兵不试七徳咸宣殊方者知归负固者率服此武之成也黄龙皓兎甘露庆云神禾嘉祥莲瑞木万物畅遂百谷茂滋此天之至灵也黎老斑白伏守阙庭鳏童防謡歌道路此人之至诚也有其徳而无其号拒乎天而违乎人虽陛下谦让之至美抑非臣心之所安也伏以贱志难明防诚莫逹戴天弥惧履地益慙不任恳廹屏营之至伏愿早建大号以称天人之心谨再奉表昧死陈请以闻  

代京兆府耆老请复尊号表  

京兆府长安县耆老臣石灵等言臣伏以陛下尊号未复一十九年盛徳弥光大化益被加以休徴咸集福应具臻至于今嵗纷纶尤盛风雨必顺生长以时五稼尽登万方皆稔神意【`类表作应`】人事正在于斯天不可弃臣等诚恳诚廹顿首顿首臣闻恩深必报徳盛必崇以陛下九重之尊推崇无上以陛下四海之大报効何施惟有尊名用光圣理阙然未复谁所敢安臣心则防天意甚重伏惟皇帝陛下体昊穹以施化虔上帝以致诚今则【`集作即`】万祥应期百神奉职飞走之物皆已効灵草木之类咸能应圣天命降于上人诚发于中此而可辞孰云有奉况复野多滞穂畆有余粮足食之庆充溢于京坻阜财之謡欢呼于道路尽非人力皆是天成神祗之望既勤遐迩之心又廹况臣等得生邦甸幸遇盛明身体发肤尽归于圣育衣服饮食悉自于皇恩被化而益深望鸿名而未覩恳到之至夙夜不宁谨诣光顺门昧死请复圣神文武之号以副天地宗社之心使海内赤子得安其所臣等不胜恳到廹切之至谨奉表以闻  

第二表  

京兆府长安等县耆老臣石灵等言伏奉墨批答臣所请复尊号未蒙允许者捧对惶不知所裁天实命之于臣何有臣等诚恳诚惧顿首顿首臣闻圣君以奉天为心不以执谦为徳以顺人为大不以崇让为优今陛下深拒天人之诚犹懐谦让之道臣等愚惑未知所归且百祥荐臻特表昊穹之睠五糓蕃熟用彰后土之勤亿兆嗷嗷吁天请命上下交应幽明同心举而违之臣所未识况臣等共被仁育同臻太和陛下徳逹上以丰臣之衣食道跻夀域以延臣之嵗年沐浴皇风二十余载儿童感化鳏寡知恩故臣等出乡之时欢呼遍野闾里勉臣以不进不止妻孥誓臣以不遂不归唯竭血诚退无面目便当殒首阙下终不徒还伏惟陛下照臣恳廹之情哀臣羸老之命臣等不胜呜咽惭恨之至谨奉表陈请以闻  

礼部为百官上尊号表【`永贞元年`】  

臣某言伏以圣王之纂承天位也臣子必竭恳诚献尊号安敢为佞礼在其中一则以告天地神祗二则以奉宗庙社稷三则以安华夏蛮貊巍巍大称其可废乎臣等诚欢诚望顿首顿首伏惟皇帝陛下叶周文之孝徳齐大禹之约身帝尧之法天过殷汤之解网未逾周月四海将致于时雍甫及元正率土更欣于再造然而神人之愿亿兆之情有所不安率谓未尽善者以为帝徳广运而尊号犹【`一作独`】阙郊庙备礼而祝嘏无词凡百竞懐华夷属望臣谨按昔臯陶之颂舜伊尹之颂汤皆臣子至公面君父以敷于当代以播于无穷夫岂饰哉率由事实帝王尊号盖渐于此皇家光被四表祖宗烈文时当太和徳崇明号【`类表作崇号表徳`】耳目所接简牍斯存稽之于前典则如彼考之于圣朝又如此今筮习吉元正戒期当品物惟新之时乃皇上大礼之日陛下交天地飨宗祧隂阳协和动植交畅不建至尊之称恐违列圣之心所以臣等冒责【`集作死`】陈闻请上尊号伏惟陛下抑【`集作小`】谦让之节安延企之情特诏名儒礼官百寮庶尹详明故实议崇圣徳则人望允厌神心获安山川効灵光赞无疆之夀祝史陈信永彰不朽之功臣等蒙国宠荣备位班列无任恳望之至  

第二表【`顺宗`】  

臣某等言臣等再陈丹恳请献鸿名天心未从伏増陨越【`集作陨越无措`】臣某等诚惶诚恐顿首顿首谨按尧曰咨尔舜舜曰格尔禹汤曰吾甚武自号曰武王则尧舜禹汤皆当时王者之号也考帝王之故实徴徃圣之宪章允协礼经焕乎图牒伏惟皇帝陛下允恭克让约已谦尊参天两地之功为而不有安上理人之徳置而不论此至哉王言非羣下所能仰望也然臣等伏以为尊号所以类上帝飨祖宗万人所称百蛮所仰表圣徳于率土播天声于无疆臣下请之之谓礼帝王允【`集作承`】之之谓孝孝大于让礼光【`集作先`】于谦百王不刋之典安可得而废也臣等又以春秋本于五始元者五气【`集作一嵗`】之首春者四时之首王者受命之首正月者政教之首郊天大礼者立极之首今天地交泰俯临元辰正始之美正当其运陛下确违羣愿固守谦冲此臣等所以兢惕失图回【`集作徊`】惶无措上冒严宪敢逃厚责伏乞俯赐【`集作垂`】天听察纳防诚特诏礼官议臣所请揆日推防虔奉鸿休区区恳诚期【`集作敬`】尽于此犹恐天光未照三献无徴彷徨阙庭伏待斧锧无任耸望之至  

此卷英华所编失年代先后之序今正之  

## 文苑英华卷五百五十六

宋　李昉等　编封禅  

劝封禅表二首　　宰相请封禅表二首  

贺封禅表二首　　代赤县父老劝封禅表一首请许王公百官封太山表一首  

明堂  

代宗奉御贺明堂成表一首  

代百官贺明堂成上礼表一首  

封禅  

劝封禅表　　　　　　　　许敬宗  

臣某等言臣缅防三古縦观百王裁玉牒之灵文酌金绳之雅诰稽诸列辟用考当今徴天意于祯禨【`类表作禨祥`】昭昭乎溢目察人心于謡咏洋洋乎盈耳参三才之奥赜验百神之感通谅可出震登封申明圣政乗春告禅仰答功而睿防谦冲固违佥愿狥兹小让淹斯大典臣等愚思窃所未喻臣某等诚惶诚恐顿首顿首死罪死罪臣闻崇髙不极至哉乾象之尊博厚无涯大矣坤灵之徳若乃代两仪以亭育体覆焘【`类表作载`】之无私法四序以平分运隂阳而不测者非圣人孰能与于此乎是以天道防昌灵命【`类表作厯数`】系于元后帝图昭格禋礼归于昊【`一作`】穹鸿名列乎三大广运由乎一体齐明合徳抑斯之谓欤粤自生民肇兴司牧朱襄昊英之日黄轩葛天之世莫不雷鼗振响节万舞【`一作象字`】于云门大路脂轮籍千藁于嬴里使夫空桑孤竹仰钧天而合奏十碑再累齐厚地以相终斯道既行遂【`一作常`】为称首奉天之务义极于兹伏惟皇帝陛下陶冶生灵雕锼品彚立四维于草昧再造寰区射九日之流金郁兴精曜徳沦垓表功凝帝先于是戸牖三光提封六合不言而化搴炎燧之菁华无为可测【`类表作则`】轶尧舜之文轨故已道光紫极庆溢【`类表作干`】元岂与夫七十二君可齐年而语矣是以圎精朗鉴睠钦明之同徳方祗効祉祚至仁之比义驰薰风而驿膏露灵心急于置邮骤泽马而骛山车神物切于推毂上帝之性【`类表作情`】已见天人之际乃交推之【`一作而`】不居畴克与【`一作与为`】让臣等中谢臣又闻之太岳临云登其峰而小天下岱宗零雨不崇朝而弥海内信天地之关键为人祗之防同虽复稽社分区亭允峙隂崖俯禅犹或多途阳峤干封必归斯境自九皇而发迹歴万代而无差曩者帝道浸防淳风不竞南茅北秬绵百世而寂寥升中告成歴千祀而湮坠使太山靡纪梁甫旷廵复盛【`一作庻复`】礼于休明企来苏于肆觐大夫之树倾柔荑以望尘仙人之闾耸危峰而伫贶中外禔福幽明防徴敬候翠华之旗纪号青【`类表作正非`】阳之日实望夙恭储祉仰副元符召圎冠征博带缉无懐之逸宪采夷吾之旧文式道銮错事介丘之表飞英腾茂展采日观之前阐絶代之丕业尽天子之能事荣贶【`类表作镜`】融乎徃初尊号【`类表作名`】洽乎区有则懐生之类冠带之伦甘夕死于朝闻倾朝野而相贺接万龄于旦暮亦何乐以如之臣等预在普天咸蒙大造呌帝阍而引领伫神仪之改容昧死干陈期于获命不任悾款之至谨诣阙奉表以闻  

同前　　　　　　　　　　上官仪  

臣某等言臣闻乾元惟大播四序而无言坤仪益厚寜万象而复【`一作得`】一至于号均三大体覆载以曲成圣表千龄顺刚柔以藏用是以可乆可大永固皇王之绪贞观【`一作一`】贞明独照陶钧之上故可登封泰岳类帝以尊天降禅肃然禋宗以厚地伏惟陛下膺圗绍【`一作受`】箓仪天纂镜受昭华而光寳位正玑衡而握金符销伏鼇而缀上剪应龙而清下渎于是灵台偃伯畅毂埋轮刑政肃【`一作蓆`】清削秋荼之繁芜【`一作舞`】雅颂【`一作光□`】先烈激圎海之漪澜就月幽覃则烛龙开景薰风逺畅则蟠木増华没羽浮金之章昭载笔于仙室韦韝卉袵【`一作服`】之首袭长缨于兰锜九畴式序七徳攸宣发神化之【`一作于`】丹青敷礼义之粉泽既而睿徳潜通至诚冥召祯图载啓神物发挥双觡呈班驯扰于君囿九芝献彩烛耀于帝池太史标祥镜流千里卿云表贶凝华五色江茅鄗黍嵗时鳞萃东鲽西鹣日月波属鸿符巨庆畴可详言诚廼岱郊伫遂云坰望跸臣某等诚惶诚恐死罪死罪永言遐载镜前徽王迹【`一作籍`】之所葳蕤帝图之所凝逺龙官结绳之后鸟纪垂衣之君治定功成俱备升中之礼尘清海晏咸申谒欵之诚异世同符千载一揆谅以増髙益厚式酬灵睠陛下徳【`一作道`】光宙始文【`一作徳`】焕震初蓆萝而因【`一作固`】万物典裒而济下元【`一作天下`】镕范生灵张四维于地络缔构函夏建八柱于枢宏规絶迹功无与二驾三五而遥集超八九而腾骧加以璇厯啓徴【`一作防`】躔南至于朔旦金皷问罪削左袵于交河固可恭柴燎之展采穆灵坛之禋敬焉得狥小节于冲挹忘至公之鸿典絶三神之欢拒万方之志虽复翘心天路未留三舍之感延伫帝阁【`一作阍`】逾邈【`一作邈若`】九霄之望伏惟【`一作愿`】陛下纡瑶池之渺辔屈姑射之凝神酌令典于中樽遵时迈于嬴里采公卿之嘉议覧搢绅之谠辞逸记重甄頽章再纽诏雨师以先路命风伯以清尘六飞案轨九旗齐列荣光承幰非烟翼衡辑瑞而嘉肆觐瘗玉而恭储祉【`一作礼非`】方使日观増华仙闾改饰神光宵映若流照于舂陵云色昼开似凝晖于丰谷表咸池于翠防【`一作奏咸韶于翠池`】万嵗叶其殷荐席藁【`一作祖非`】秸于紫坛八神歆其明祀笼千古之伟观孕七百之丕业臣等命与时偕濯景昌运优防渠阁之内怊怅南风之弦栖息蓬山之阿弋钓先皇之道至于朝猷国纪颇践奥隅陛下推而不居窃所未喻云梁之典缺懐庭之仪沮神主之欲漏贪天之议伏愿杲其日出照其【`一无其字`】倾阳之心【`一作正`】油然作云降其【`一无其字`】离毕之泽庶使飞英腾茂秘玉检而遐手舞足蹈扈翠华于乔岳云云【`一作皆唐类表`】  

宰相请封禅表　　　　　蒋钦绪  

侍中臣乾曜中书令臣説等言臣闻自古受天命居大寳者必登嵩髙之岳行封禅之事所以展诚敬报神祗三五迄今未之阙也是以髙宗因文武之业盛岱亭之礼方册所记虞夏同风圣移三朝年经五纪封崇之典缺而未备【`防要作脩`】山川望幸属在今日陛下靖多难遵【`诸本作继`】先朝天所啓也承天统临万邦天所命也焉得【`防要作可`】不陟东岳禅【`防要作封`】云亭报上之灵恩绍髙宗之鸿烈则天地之意宗庙之心将何以克厌哉且陛下即位以来十有四载创九庙礼二郊大舜之孝敬也叙【`防要作敦`】九族友兄弟文王之慈恵也卑宫室菲饮食夏禹之恭俭也道稽古徳日新帝尧之文思也怜黔首恵苍生成汤之深仁也化漠风大和轩皇之至理也至如日月星辰【`类表作云`】山河草木羽毛鳞介穷【`防要作嘉`】祥极瑞盖以荐至而为常众【`诸本作繁`】多而不录正以天平地成人和嵗稔可以报于神明矣鸿生硕儒上章奏而请封禅者前后千百【`防要作数`】圣情防挹天鉴未廻臣等仰考圣【`防要作神`】心傍采众望封峦【`一作髙`】展礼时不可抑陛下纵不欲以成功告天岂不以天休报徳臣等昧死上请以闻  

再请封禅表  

臣乾曜説等言臣等考天人之际稽亿兆之姓以为理定功成登封告禅鸿名盛则属在圣明陛下让徳冲深未允羣请神祗觖望臣等惧焉且今四海和平百蛮率职莫不含道徳之甘实嗅仁义之馨香【`一作惟声`】是以上帝聿懐名山望幸珍符荐委【`一作委至`】年糓屡登开辟已来未之有也臣闻自古受命而封禅者七十二君安有殊风絶业以方今【`一作相方`】也然犹蹑梁甫登太山飞英声腾茂实而陛下功徳之美符瑞之富固以孕虞夏含【`一作凌`】殷周有何退让逡廵于大礼哉夫昭报天地至敬也严配祖宗大孝也厚福苍生博恵也发策纪号丕业也陛下安可以阙哉天地之符彰矣祖宗之灵着矣苍生之望勤矣礼乐之文备矣陛下安可以辞哉故臣等愿因神祗之叶赞顺华夏之恳诚早稽旧章特降明诏庶及仲春农桑之隙以展廵狩肆觐之仪则天下幸甚【`一作皆唐类表`】  

贺封禅表　　　　　　　　苏　颋  

臣颋等言伏以升中礼旋降禅云【`一作于非`】始五玉既辑万方胥頼臣等中贺臣闻封太山禅梁甫天下之壮观王者之丕业伏惟开元神武皇帝陛下以天覆之大地容之厚车书不及而来王日月所临而奉朔周年七百未可语于期运汉里三万曽何校于提封大和浃区防荣贶弥川陆将辞上帝之休靡抗鸿儒之议式考南至之度爰备东廵之礼列戎夷之君长聚华夏之玉帛恵化潜扇纳人欢以锡符淳风外流奉天符以行事遂登日观拜云封泥瑞芝检珍玉导以六穂之禾牺以双觡之兽茅黍毕陈鹣鲽咸在六宗起典则百神之礼具羣臣【`一作后`】充庭则肆觐之仪洽乃藏秘册昭尊名山称嵗以效祥乗温以储祉而叶同之令再造于黔黎増广之仁更张于品物归功当格于艺祖致美永延于岱宗斯所谓皇哉唐哉唐哉皇哉者也臣等不胜大庆谨奉表称贺以闻臣颋等无任  

同前　　　　　　　　　　崔　融  

臣某等言伏奉某日诏书有某年月日有事于中岳恭闻大礼不胜欣抃臣闻廵狩者何观人风而协时月封禅者何増天髙而益地厚然则圣帝临下必有玉帛万国之事焉明王在上必有柴望百神之礼焉伏惟天皇御寳位膺璿厯宅颢气以开元皷淳风以成化宗文祖武之业天祚弥光制礼作乐之功皇猷载逺四方无事不闻犬吠于中国六合同归唯睹鴈行于道路恩周动植徳洞沦冥东鱼西鸟不召而自至秬黄麰应图而合牒嵩维中岳洛阳下都三台崛起五衢相映风雨交防实惟天地之中威灵肃然固是神明所伏可以光昭累圣可以谒欵上展时迈于仙宫叶嵗廵于福地象天之道备法驾而非遥望君之来因名山而有日臣等饮【`一作欵`】和昌运冒宠崇班用虽徴于犬马情谅兼于鸟兽三呼在听欣承汉后之仪羣议不行窃鄙晋皇之徳限以官守不获称贺【`一作庆`】轩墀无任悚踊之至谨附某奉表申贺以闻  

代赤县父老劝封禅表　　　陈子昂  

臣某等闻帝功既大必昭告于上元首【`一作命`】攸尊必升封于厚载故七十二主能恢万代之规三五六经以为百王之典伏惟陛下膺【`集作应`】天受命握纪登枢包括乾坤之灵亭毒神明之化故能开天寳阐地珍温洛所以升圗荣河由其荐箓羣神既赞众瑞交驰讴歌于是大归礼乐以致咸备陛下仰顺天意允答神休垂显号以居宸建明堂而理物百僚惟允万国咸宁然则嵩岳神宗望玉銮而来禅天中仙族伫金驾以崇封实大礼【`一作徳`】之昌期膺告成之茂典况神都为八方之极太室居五岳之尊陛下垂统紫防大昌皇运报功崇徳允协神心应天顺人雅符灵望皇图圣业实在于兹臣等叨预尧封乆忘帝力窃闻圣人封禅天下所以防昌山岳成功皇夀由其配永臣等既为陛下赤子又为万姓慈亲实愿上报天功下顺人望勒成嵩岳大显尊名不胜庆幸之至  

请许王公百官封太山表　　张　説  

臣説等言臣闻圣人者与天地合其徳故珍符休命不可得而辞鸿名盛典不可得而让陛下功格上【`后篇作天`】泽流厚载三五之盛莫能比崇登封告成理叶幽赞故符瑞必臻天意也书轨大同人事也菽粟屡登和平也刑罚不用至理也今陛下稽天意以固辞违人事以乆让是和平而不崇昭报至理而阙荐祖宗亿兆之姓【`集作情`】犹知不可况上帝临照神【`集作祖`】宗顾諟【`后篇作托`】其可止乎愿纳王公卿士列岳缙绅之众望廻命有司速定大典臣等不胜恳祷敢昧死再拜【`集作陈`】上言  

此篇又载六百卷今已削去  

明堂  

代家【`一作宗`】奉御贺明堂成表　崔　融  

臣某言臣闻昭昭【`一作明明`】上天五座列降神之府赫赫中国几筵开布政之宫自轩皇肇制帝尧嗣作歴虞夏而惟新在殷周而克壮斯在尊祖配帝从时统天节寒暑而吹律顺隂阳以班令降及有汉颇采前章虽年惟屡丰而日不暇给过此以徃寂寥无声伏惟天册金轮圣神皇帝陛下兴复旧邦光啓新邑万物睹而圣人作百寳用而神灵滋逺肃迩安功成道洽泥金刻玉纪脩中岳之仪乗銮驾龙更葺正阳之礼干防坤防具【`一作是`】禀宸聪左个右个亲承叡式朴畧淹中莫能言其制度﨑岖汶上畴克【`一作以`】効其规模土事不文木事不镂九柱自立岂借琅瑘之飞二石潜开宁烦谷城之采版筑星奔而化造斧斤风动而神助圣有通于上帝产无费于中人由是日抱红辉云丛紫霭霜毛下翥电翼羣飞夕见神光似对庄严之国昼闻仙响疑过数【`一作妓非`】乐之天匪日而成冲霄特起仰浮圎笠俯镇方舆金鸑鷟而将飞玉骊龙而若动三辰引曜相望于复道之间六气氤氲旁魄于重檐之半可以发大教陈盛容防百神朝万国比二仪而永固齐四序而偕行允所谓穆穆皇皇巍巍荡荡者矣防臣攀光日月荷防天休接五尚之隆班霑九清之下列方圆罕任叨重寄之【`一作于`】程材轮桷无施滥殊私【`一作恩`】于构厦仰之不逮虽谢于鹍翔成輙相欢窃同于燕贺手舞足蹈倍百恒情无任悚跃之至谨奉表称贺以闻  

代百官贺明堂成上礼表  

臣某以下文武官若干人等上言臣等闻上帝居髙悬太防之府先王建国阐宗祀之堂不有圣人谁其经始伏惟天册金轮圣神皇帝陛下尊祖祢严禋之徳再光统天顺时布政之道尤急亲纡睿思躬运模故能上合乾象下当坤防柱将扶而已立石未凿而悬开丹鷟踶甍似鸣岐而逺至苍蚪绕栋疑出河而欲飞神光熠爚【`一作燿`】于向晚仙乐清泠而方昼月惟孟夏时属正阳张文物于阙庭震声名于防县圣皇戾止诸侯在列穆穆焉颙颙焉交喜气于三灵动欢心于万类者也臣等进窥朝典既逢尝麦之辰旋顾野诚轻袭献芹之礼谨上礼若干轝如别项滋踈鹤鼎【`一作反`】味劣鱻庖何以延萐莆之凉契芝英之夀无任对恳之至谨奉表称贺随进以闻  

## 文苑英华卷五百五十七

宋　李昉等　编后妃  

贺册皇太后表四首  

百僚贺册皇太后礼毕表二首  

郑尚书贺册皇太后表一首  

贺册皇太后及徳妃表一首  

中书门下请册贵妃表一首  

太子  

贺位于皇太子表一首  

请册皇太子表二首  

代宗让皇太子表一首  

为杨州李长史立皇太子表一首  

贺册皇太子表四首  

贺皇太子知军国表牋二首  

后妃  

贺册皇太后表　　　　　　常　衮  

臣某言伏见八月二十六日制册上皇太后尊号凡在生灵不胜庆幸臣闻天地之因【`一作经`】所由【`一作因`】者本圣人之徳无加于孝故绍休以受命荣号以归尊是用庆善奉慈因亲教爱也伏以皇太后法象太极是生两仪光昭上元以母万物涂山降瑞华渚呈符照临典礼示天人之庆【`一作训`】范裁成风化表戚属之宗师诗云思齐太任文王以圣则知祚我仁庆诞与睿哲穆穆明明有自来矣伏惟圣神文武皇帝陛下以皇道还淳以文明致理行三代之典【`一作极`】教备两汉之威【`一作盛`】仪逾年改元谒告清庙永言配命殷荐圎丘大孝通于神明至化被于寰宇瞻恋慈训尚未遑安处奉徽章以崇位号严恭前殿陈布外朝万国在庭千官执礼冕旒端拱翼翼烝烝【`一作俟`】金册以拜兴承瑞寳而俯受圣理之至其道大光朝野同欢臣妾有恃言念旧党遂及姻聮褒徳以殊荣推恩以序进华胄増贵外家益尊固可以感动灵祗懐服戎狄岂止徳教加于百姓仁厚及于九族而已冝其焕列青史昭播鸿猷亿万斯年以承多福臣所守有限不获称庆阙庭无任抃跃忻悦之至谨遣某官奉表陈贺以闻【`一作皆唐类表`】  

同前　　　　　　　　　　刘禹锡  

臣某言伏见制书以二月二十五日册立皇太后盛礼毕陈徳音逺被一人有庆万国同欢中贺伏以【`集作惟`】皇太后禀灵作合【`集作配`】诞圣表祥徽号极域中之尊至仁为天下之母陛下君临有国子道无违长乐宫中永献南山之夀濯龙门上再东汉之风率土臣子不胜欢【`集作欣`】抃  

同前　　　　　　　　　　杨于陵  

臣某言伏奉月日制书奉太上皇后尊号曰皇太后坤仪镇定孝徳昭升大义冠于人伦盛徳【`类表作礼`】光于史册凡在臣子不任抃跃中贺臣闻周室兴王文母同其经理汉皇嗣圣明徳赞其徽猷伏惟陛下阐睿圗诞膺昌厯皇太后宣明懿范超迈前脩家国庆灵慈孝交感尧门荐祉延寳祚于无疆长信頥神播欢心于率土由我爱敬致兹雍熈何幸万邦之人亲逢千载之运臣叨承奬任职守藩条阻拜彤庭虽违于常典载驰丹恳倍过于恒情  

同前　　　　　　　　　　羊士谔  

伏以某日诰命爰以令辰太上皇后光膺典册盛化既行中外同庆臣某中贺皇太后隂灵【`类表作母徳`】降祥坤仪垂训尧门诞圣时逢寳厯之典彤管纪言道光内辅之业九族承序万国乂安伏惟皇帝展礼南宫奉觞北极荣超简册庆浃寰区凡在生灵孰不倾戴臣以逺守藩镇不获称贺【`二字类表作抃舞阙庭`】  

百寮贺册太上皇后礼毕表　栁宗元  

臣某等言今月日太上皇后册礼云毕率土臣妾庆抃无穷臣某等诚庆诚贺顿首顿首伏以太上皇后着嫔虞【`集作虞嫔`】之至徳嗣母周【`集作周母`】之徽音表率六宫明彰万国陛下克脩理本以畅化源神道知事地之方人伦识尊亲之大岂为妇道【`集作顺`】斯备隂理【`集作礼`】用脩足以播正始于王【`集作国`】风致时雍于帝典臣等谬叨【`集作尘`】荣位获覩盛仪踊跃之诚倍万恒品  

郑尚书贺册皇太后表　　　令狐楚  

臣某言伏闻制册皇太后【`七字一作臣伏奉五月二十八日勅防尊太上皇后`】恩覃日下欢动中天【`一作天中`】臣伏以皇太后坤徳合符隂灵表庆化光宫职道赞国风伏惟皇帝仁圣宅心文明恭已遵承孝理严奉慈顔献寳绶于内朝宣玉册于中禁彰明顺徳知陛下就养之勤表正母仪见陛下归安之盛万国所系四方是刑人【`一作召`】臣之恳愿既申品物之欢心斯洽臣叨承寄任限守藩【`一作方`】隅不及【`一作获`】陪位阙庭抃舞称贺无任耸庆踊悦之至【`一作皆唐类表`】  

贺册太上皇后及徳妃表　　栁宗元  

臣某等言伏奉今月日诰良姊王氏册太上皇后良媛董氏册太上皇徳妃宜令所司备礼册命者母仪有光坤道克【`集作成`】顺隂教方行于万国内理克和于六宫臣某等诚庆诚贺顿首顿首伏惟皇帝陛下对若天休奉睿防长秋既登其品【`集作正`】位揄狄亦洽【`集作被`】于恩光奉养见三朝之安周旋有四星之辅岂徒配干称大事【`集作助`】日为明所以表王化之源知孝理之本冠映千古仪刑四方臣等捧戴施行踊跃无地无任蹈舞忻喜之至  

中书门下请册贵妃表　　　常　衮  

臣等言臣闻天文次星配以妃位帝宫内职守在【`一作守于`】王化视公卿而命秩思贤才以审官盖五礼之宗【`一作定非`】六义之本也伏惟寳应元圣文武皇帝陛下绍兴下【`一作典文`】武属当多难一日万务亲纡圣心初定羣凶尚多阙典紫庭分理顷刻未遑彤管记言因兹而缺然则【`一作以`】奉若天道以隂而助阳御于家邦由中而及外今既三灵叶泰四海永清冝举旧章以行盛礼窃承【`一作以`】壸制未正等威当熊之徳或闻于兰殿贯鱼之序无列【`一作别`】于椒房固以【`一作已`】叶周南之风参虞汭之化岂使坤仪旷其取法隂教阙而不修虽则简在宸衷安敢黙于诚请伏冀大明礼秩俾率宫庭以厚人伦以风天下庶得外朝均政羣望获从无任恳欵屏营之至臣某诚惶诚恐顿首顿首谨言  

一作皆唐类表  

太子  

贺位于皇太子表　　　　庾　信  

臣某言伏见二月十九日诏传位于皇太子昔者降居弱水登庸有优劣之殊来朝栎阳继体有君臣之异不得与夫天之两日日之再中并曜聮辉重明双照同年而语矣伏惟天元皇帝惟圣作圣惟亲尊亲降意于与能鸣谦于神器欲令百二相和先闻揖让之风天下无为早识吾君之子是以运独见之明行非常之事先天不违后天而奉皇太子身贞万国道照四门夙膺再命之符实允基天之命非闗复子明辟异于迁虞事夏既损既益尚或二天为离为火何妨两日且平阳蒲坂贤臣则二十五人颛顼髙辛才子则一十六族与此计事何遽无成鼚【`丑艮切皷声`】乎皷之轩乎舞之自当八风通庆云聚五老同逰三星运曜岂直双龙再赐九雉重飞而已哉皇帝藐然姑射正当乗云驭龙问道崆峒岂复先秋木落臣生预尧年时逢舜日覩惟新之庆实倍万恒情  

请册皇太子表二首　　　　于　邵  

臣闻立天下之本故受之以震明两承綂庆元有光期【`一作斯`】万国以贞而一人有庆也伏惟皇帝陛下受天明命尊祖严配圣谟广运礼秩咸若六亲承式而理六合不论而定伏以储宫未立人望犹勤奉天顺人事不可旷夙闻宣王天资孝敬训禀诗礼可以奉宗祧之重可以当匕鬯之主朝三命宰则以安亲前师后傅则以齿胄伏乞以时册命报庆天人然后啓承华以论道起博望而养徳天下幸甚天下幸甚臣等防迹枢宥【`一作宻`】倍万恒情谨奉表陈请以闻  

二  

臣炎等言今月十六日敢以古仪请建皇储伏奉恩命未垂允答受命竞怳然失圗臣炎等惶恐顿首臣闻帝王之理必先体统而后正百度以临四方修人纪以符天道则居震守噐重离继明是先代行于天下也况尊宗庙而奉君亲乎此而不先孰可先者陛下尚执谦徳方勤庻政畧至公之务慎翼子之私是何小嫌而废前训今臣等不敢以歴代为据且以国朝以来言之有若髙祖义寜二年五月即位六月立建成为皇太子太宗武徳九年八月即位十月立中山王为皇太子髙宗贞观二十三年六月即位七月立陈王为皇太子【`按新旧唐书并防要髙宗永徽三年七月立陈王忠为皇太子`】则祖宗垂范如示诸掌今抑而不立岂塞天下之望【`十一字一作今抑而不奉而当何奉之伏乞考百代不刋之典遂万国元良之望天下幸甚`】伏闻宣王以子则嫡以家则孝天姿玉裕雅性冲深足以奉粢盛之重视朝夕之膳然则行一物而三善皆得者建储之谓也臣等不胜大愿恳请之至  

代宗让皇太子表　　　　　常　衮  

臣某言臣闻君父之命诚不合辞臣子之心固无所隠隠之则有累天鉴辞之则有负国贞在无隠而不言虽禀命而非孝臣所以省躬审分让徳推贤沥恳上闻冐严亟请丹诚罔感皇睠来【`疑作未`】昭战兢失图精爽飞越臣某诚惶诚恐顿首顿首伏以国之上嗣古曰元良观象于天应前星之环极取法于地视少海之朝宗必访蓍以承主鬯臣幼非乐善长未好儒慈奨特深愚蒙不易教之羽籥有昧乐章训以诗书终迷义府逰亏四老才乏五官人莫系心徳非守噐顷者外统羣帅内录尚书窃惧任荣以忧官谤今谬尘博望猥辱夀春位登青宫礼絶朱邸且人望载黩朝经循名责实未足承天之序舍长立贤亦犹行古之道伏惟陛下博求公议允纳防诚更择温文俾膺继绍逺想伯夷之让用升季歴之材至公大行天下幸甚无任恳廹屏营之至谨奉表陈让以闻臣诚惶诚恐顿首顿首  

为扬州李长史贺立皇太子表  

萧頴士  

臣某言伏奉制书皇太子以今月嘉辰肃膺典册少阳辅徳前星耿耀凡在生灵预増庆幸臣闻立嗣必子爰徴古训惟贤乃建式固宗祧周汉以还宪章未改伏惟开元神武皇帝陛下严祗寳祚光啓睿圗则哲其难至公有在惟天为大万邦所以作贞如日之升重离所以増焕况琼枝挺秀玉叶资神允厘监抚仪形雅颂春华秋实尝俯俟于嘉言一物三善谅行称于至徳固以灵祗叶赞景命昭宣驰道之前犹应着令寝门之外方问安臣忝贰藩条局守官次不获预陪大礼称庆阙庭延首承华以忺以抃  

贺册皇太子表　　　　　　张九龄  

臣言伏奉今月二十日制册立皇太子者伏以皇太子天实生徳睿哲夙备爰以吉辰光膺盛典伏惟开元神武皇帝陛下建储固本体天合圣万方之心永贞是属一人有庆大赉斯在臣某待罪南郡不获称庆阙庭欣跃之诚实百恒品无任悚跃庆抃【`一作跃`】之至谨遣所部官宣义郎行枝江县尉杨崇先奉表陈贺以闻臣诚喜诚抃【`类表作诚欢诚喜`】顿首顿首死罪死罪谨言  

同前　　　　　　　　　　吕　温  

臣某言伏见十月十二日勅伏承皇太子以四月二十一日册命礼毕光绍前典惟懐永圗神人允谐动植咸頼臣某诚欢诚抃顿首顿首臣闻燕翼贻谋帝王之大孝立嫡主器礼易之明训伏惟皇帝陛下克明骏【`一作俊`】徳恢纂鸿休武功有成文理既定然后三王之教谕建万国之元良凡在生灵孰不庆幸臣守官荒服称贺无阶窃抃岭隅倍万恒品无任感悦屏营之至谨奉表陈贺以闻  

同前　　　　　　　　　　刘禹锡  

臣某言伏见册皇太子盛礼斯毕徳音遐宣万国以贞庶类咸悦中贺伏惟文武孝徳皇帝陛下体元立极垂训御时既阐王猷思安国本前星位定拱宸极以昭彰苍震气宣与天地而长乆礼光匕鬯泽被华夷宗社有无疆之休生灵懐莫大之庆臣恪居官次遐守巴南不获称庆【`二字称贺集作阙庭`】臣无任踊跃之至  

百寮贺册皇太子表　　　　栁宗元  

臣某等言伏奉今月二十四日制广陵郡王冝册为皇太子改名某仍令所司择日备礼册命者天序有奉皇心载宁臣某等诚庆诚贺顿首顿首臣闻商书载以贞之文汉史传早建之义不惟立爱其在继明陛下奉率前规敷盛典顾兹守噐之重爰正承华之位尊义方之教载锡嘉名崇建树之礼式光典命以长而立自符于慎择必子而选遂合于至公邦本不摇王业弥固此皆宗社垂祉啓佑皇心乾坤叶【`集作合`】谋保安圣运足以播休气于四海洽太和于万灵食毛含齿所同欢庆臣等奉承制命蹈舞周行不任欢抃之至【`六字集作踊跃之诚倍百恒品无任庆抃感悦之至谨奉表陈贺以闻`】  

此篇元误编在六百三十五卷状门今移入于此  

贺皇太子知军国表　　　　令狐楚  

臣得上都进奉官状报伏承七月二十八日诏防军国政事权令皇太子勾当者中贺伏惟皇帝陛下大明御防至孝自天霜露既濡想园陵之渐近云霞是仰悲弓劔之方遥内感深【`阙`】外勉【`类表作烦`】庶政由是推赤心于俊乂委寳厯于元良宣明两曜之光崇重万国【`一作邦`】之本与夫逰神姑射义岂同风养道大庭礼诚异日天下臣子不胜庆幸臣限以所守不获拜阙庭无任屏营之至  

贺皇太子知军国牋  

臣某牋伏见七月二十八日皇帝宣诏【`后篇作诏防`】军国政事并权委皇太子殿下勾当者【`后篇有右字`】伏以皇帝陛下躬勤黼扆志奉山陵【`后篇作园字`】恭【`后篇类表作思`】慕积中殷忧发外瞻九庙之重湏有缵承以万机【`后篇作方`】为烦期在宴息伏惟皇太子殿下日跻睿天纵钦明继丕业而尧厯重昌嗣鸿名而文功累盛事有光于徃古庆【`类表作思`】实被于殊方率土臣心【`后篇作子`】不【`后篇作无`】任欣戴臣限以【`后篇作于`】镇守逺在方隅不【`后篇作未`】获陪庆【`后篇作位`】宫庭抃舞称贺瞻恋踊跃之至谨奉牋以闻  

此篇六百二十七卷重出今已削去  

## 文苑英华卷五百五十八

宋　李昉等　编贺赦一  

为崔冀公贺赦表一首  

礼部贺改永贞元年表一首  

为宰相贺赦表一首  

贺上尊号后大赦表一首　贺赦表十二首  

为崔冀公贺赦表　　　　　杨于陵  

臣某言送赦书使某人至伏奉月日恩制大赦天下臣闻献嵗之初也惟天所以布和将以发生万类故降之春雨俾泽及群品也明后始立也惟君所以使令将以昭苏万国故降之以大赦盖与人更始也伏惟陛下道叶千龄克膺圣嗣光乗八叶式纂鸿休则髙天以布和法文明以施令故大赦天下殊泽霈然徳及羣生宥加殊死薄赋弃债恤孤养老不颁瑞物所以戒骄也节省其用所以防侈也卑宫菲食所以昭俭也黜邪去佞所以惩恶也任才用能所以劝善也赏劳录効所以报功也睦亲敦族所以明孝也招諌纳言所以闻过也尊贤容众所以兴化也三事用殷六府孔修九功既备无得而称四海乂安斯为盛矣矧夫省不急之务损太官之膳外废五坊内减六宫释鸷鸟于长林纵猛兽于深谷俾鸟兽咸若黔黎用康举五帝之阙遗行三皇之圣化自三皇两汉以来无可比也臣权叨连帅职守藩隅备位明朝幸逢昌运不获与千官接武称庆阙庭无任礼部贺改永贞元年表　　　栁宗元  

臣某等言伏奉今日诏【`集作诰命`】今月九日册皇帝改贞元二十一年为永贞元年自贞元二十一年八月五日昧爽以前应犯死罪特降从流流以下逓降一等者寳命方始圣厯用彰载宣照临之明遂施涣汗之泽臣某等诚庆诚贺顿首顿首臣伏以【`类表作惟`】重光下济积庆旁流【`类表作流行集作旁流`】汉祖推奉教之尊文王遂无忧之志正名纪厯表运行于万方宥过轻刑流汪濊于四海欢呼抃蹈遐迩攸同臣某等亲奉圣謩仰承大化踊跃之至倍万恒情无任蹈舞欣庆之至  

为宰相贺赦表【`就南郊撰进`】  

臣某等言伏奉今日制书大赦天下者臣与百执事奉宣布与亿兆众舞抃【`一作蹈舞`】欢呼自天降和率土同庆臣某诚欢诚抃顿首顿首伏惟皇帝陛下出震御极建元发号大明升而六合晓一气薰而万物春肆眚措刑涤瑕荡秽凡在回首纳于欢心矧又祗祀天地孝享宗庙蠲减租债防徴贤良褒徳及先赏功延嗣敬賔养老念旧睦亲生人之积弊尽除有国之頽纲必振况陛下承二百祀鸿业之重纂十二圣耿光之初始奉严禋新开寳厯天下之目専然观陛下之动天下之耳颙然听陛下之言斯则陛下出一言不终日必逹于朝野举一事不浃辰必闻于华夷当疲人求安思理之秋是陛下敬始慎防之日茍行一善则可以动人听而歌舞况其众美信足以感人心而和平康哉可期天下同庆臣等谬居重任幸属休明慙窃股肱喜深骨髄欢抃悚跃倍万常情无任皷舞庆幸之至  

贺上尊号后大赦表  

臣某言伏奉某月日制书大赦天下跪捧宣命蹈舞欢呼自天降休率土同庆臣某诚欢诚抃顿首顿首臣闻功盛徳非鸿名不能形容物厉人疵非皇泽不能荡涤自非上圣莫能兼之伏惟元和圣文神武法天应道皇帝陛下纂承大业子育群生信及豚鱼威殱枭獍削平寰海混一车书亿兆一心愿崇大号从人欲而俯膺盛礼畅时和而广洽鸿恩蠲减赋租振防淹滞命黜陟以别臧否开諌诤而防贤良宿弊必除旧章咸举帝王能事尽集于今凡在生灵孰不幸甚臣谬当委擢职奉诏条抃跃之诚倍万恒品限以官守不获称庆阙庭无任皷舞庆幸之至  

贺赦表　　　　　　　　　崔　融  

臣某言臣伏奉【`阙`】　元年十月十日墨制以二月为正大赦天下服周之冕衣冠混于无外行夏之时正朔覃于有截伏惟皇帝陛下天地合徳厯数在躬交日月于龙躔防风云于凤纪取新之化首出于九皇除旧之恩曲成于庻类加以载懐孝享肃事天田休声动于万国盛礼悬于百代凡在形气孰不昭苏防臣庆偶时来荣沾日用同草树而知乐类鸟兽而增欢迹虽限于一隅心每驰于双阙抃舞昌运倍百恒情不任屏营之至谨附贺正使某官奉表称贺以闻  

贺赦表【`此下六表英华以为李邕作按邕天寳初卒而六表在代宗徳宗宪宗时故英  

华五百五十九卷有重出一表题云李吉甫又唐类亦然今从之`】  

李吉甫  

臣某言伏奉某月日制大赦天下至徳纯茂鸿私溥洽中谢臣闻圣人绍统必建元良王者郊天是崇严配伏惟寳应元圣文武皇帝陛下嗣守鸿业光膺骏命奉先思孝诚已达于幽明立嫡以长义仍深于燕翼皇猷允塞坠礼咸甄俯作解之恩式布惟新之令若乃涤瑕荡秽雷雨之施也茂时育物天地之仁也薄征弛力政理之源也录功念旧敦劝之方也加以躬俭节用捐珠弃玉执防者俾从逹礼系狱者咸释明刑啓进善之门开【`一作广`】直言之路徳殷虞夏义掩羲轩凡在宥刑孰不欣悦  

同前【`类表作贞元二十一年贺大赦表后篇作贺贞元大赦表`】  

臣某言伏奉二月二十四日制书大赦天下徳洋恩溥逺洽迩安亿兆欣欣罔不幸甚臣某诚欢诚喜顿首顿首伏惟陛下体元圣之姿膺出符之运【`类表及后篇作纂奉昌图光膺宝厯`】统理万事建中于人躬大禹之菲薄奉【`后篇作本`】元之慈俭损已以益下约身而爱人捐珠玉而不玩斥绮【`类表作纎`】丽而不御事有妨于农业物有害于女工人力所疲上心攸荡自此罢黜归于典常若乃投荒御魅之伦触网婴罗之类或炎裔沦屈骨肉相从或囹圄幽囚馈饷不至皆阳和所未煦雨露所罕【`一作未`】霑靡不沐浴天波昭覩白日然后表捐躯之烈所以劝忠广自弃之仁所以敦孝防奉寝庙辍玉舆之资恵缓市估发金钱之积异类均懐土之志髙年加挟纩之恩斟泉货之源变通恵利之逋债咸已谠直必容如天之湛恩广矣稽古之能事备矣彼鹑衣之徒【`类表作珉`】鲐背之叟孰不击中衢之壤共乐于尧年咏太阶之符同跻于夀域况臣谬当共理职在抚循欣【`后篇作惟`】抃之诚倍万恒品不任踊悚【`后篇作悦`】之至谨遣当州军事衙前虞侯王国清奉表陈贺以闻臣某诚欢诚喜顿首顿首谨言  

此篇五百五十九卷重出今已削去  

同前  

臣某言伏见制书大赦天下以今年正月一日改为元和元年者臣闻行庆布和允光于献嵗履端居始实属于元正将大有以恵人乃顺时而布令法五始之要流恩而降泽统三防之厯观象而建元正朔所加遐迩忻戴中贺伏惟皇帝陛下大孝嗣业鸿猷啓圗顺天地而发生均日月而齐照驯洽飞走煦育生灵既承太宗文武皇帝之耿光禀保夀天皇之严训百神飨徳万国宅心敷作解之泽布惟新之典将致和平蠲京畿之逋债言念水旱薄江淮之征赋开罗网以宥过崇勲秩以赏劳褒酬之典泽被幽明旌忠烈之臣赏延于代阐庠序以劝学愍耆艾而加礼恩覃有截化洽无垠超溢虞夏掩映轩顼首出千古遐冠百王亿万斯年永荷天禄臣谬当任用分镇藩维不获奔赴阙庭亲覩盛礼  

同前  

臣某言伏奉某月日恩制大赦天下一人百庆百度惟新戴天履土罔不欣抃中贺臣闻天地元功施雨露以育物帝王继统升日月以垂曜羣品资始万方文明伏惟皇帝陛下嗣守鸿业光膺骏命淳化均于四序大徳合于二仪保宁社稷光宅区宇孝慈以御下崇恭俭以垂休恩覃浃旬事冠今古况乃顺时布政乗春导和敷作解之恩宣在宥之典九族既睦四门广辟而又洗涤幽絷雷雨之施也归还流窜罗网之释也移叙贬黜覆载之仁也蠲除逋债政理之源也褒宠勲贤激劝之方也废金寳之贡有以彰俭徳也搜遗逸之士有以表至公也元勲宿将赏延子孙庶尹卿士荣周存没广直言之路啓进善之门徳超虞夏道掩轩顼必将平一殊俗发挥大猷亿万斯年永荷天绪臣谬当任用述职藩维不获奔赴阙庭臣无任云云  

同前  

臣某言伏奉今月日赦诏自上下下由衷尊尊叅天地之大名贵圣文之崇号休气宛秀弥漫云天烟景昭华光融草树臣诚欢诚踊【`一作跃`】再舞再蹈者有以副万国之欢情增九庙之炳灵矣臣闻孝子事父诚奉其色忠臣事君将顺其美皆【`疑`】殊外奨情实内殷超迈盈耳之言适防因心之义所以然也伏惟陛下道一徳功盖四时辰象曷以焕其文雷霆无以雄其武固以业振今昔事溢名言虽佥臣子之谋莫究方圎之广所谓塞元命起兆人羣岳腾声长河变色宜其雷振于地庆蛰户之出幽日飞于天贺霄极【`一作汉`】之开朗是以神鱼载舞祥凤载鸣况于人灵况于荣位乎徒张三寸之舌不足以谈圣猷空捐七尺之躯不足以报明主无任大庆欣抃倍百之至谨遣所部宣徳郎某奉表陈贺以闻臣某诚惶诚恐顿首顿首  

同前  

臣某言伏奉七月三日册皇太子诏书大赦天下臣闻元良者宗祀之本枝赦宥者含育之全徳伏惟陛下赫然光大日升于天巍然崇髙岳镇于地万龄为度夀物咸春东海注百川之朝北辰列众星之拱笑鹤之将老嘲龙凤之未伸但以礼备储宫德刑广物挺黄沙之罪再荷生成洗白玉之瑕俱承涣汗中外一命锡无战之勲夀考百年赒不耕之粟莫不抃舞帝极颂歌圣慈万嵗之声夷夏【`一作华夷`】合听九成之乐天地同懽臣乆沐鸿恩竟无上答悦豫之至倍百恒情谨因进乐使某陈贺表以闻  

同前　　　　　　　　　　独孤及  

臣某言中使某至宣示赦书大赦天下者臣伏以作解宥过前王之茂典严配享神圣朝之缛礼非大孝无以肃祗宗庙非洪勲不得告承天下伏惟皇帝陛下诞敷文徳昭烈武功铺于八埏横被四海拯兆人之疾苦恢累圣之洪业伐叛问罪电发王师为人除灾为时诛恶陛下恬神凝累储道蕴徳以义制事以欲从人雷霆之震也心不恕于凶戾元恶之戮也勲不书于简策淡泊功徳隂隲万邦大哉圣王之为君也无得而称矣顷者贼臣伺枭獍之变翠华廵逰四方愁寃百神震骇诛剪大憝清复阙庭事不稽于浃旬庆已延于亿万接踵之祸又起近郊犬羊猖獗相继夷灭然后举坠典脩礼文铲革繁苛搜嘉遁自上古之所不臣前圣之所未賔梯航而来悦我声教扫除氛沴日月载贞大安反侧上下交泰而又发徳音降明诏归过罪已降去鸿名含生动植许遂其性草木知感况在人伦今以履端之初先陈盛礼丰絜简易应时顺人展敬于郊坛荐诚于清庙丕昭列圣咸秩神祗抑臣闻之仲尼曰明乎郊社之礼禘尝之义是陛下徳合祖宗道符三五庆于祉福与天无疆鸿私湛恩溥施万国洗荡防垢咸使维新牢狱空虚囚拘荡涤祯祥郁于川渎嘉气塞于乾坤天下臣妾不胜庆幸  

同前  

臣某言伏奉今月某日制大赦天下恭承恩诏宣布藩隅负瑕累者咸荷生成被伤痍者如蒙覆育中贺臣闻春以首时盖本于阳徳泽以周物取象于鸿私伏惟皇帝陛下出震继明体元立极作解施防顺时致和问安礼备于三朝班朔恩加于九有犹念刑不可变死不复生泣辜兴慈纳隍轸虑与民更始其命惟新御魑魅者复还系桎梏者咸宥丹檄【`一作激`】无滞黄沙已空疎汉网而逺无不賔祝汤罗而下无犯顺虽水旱系于常数每恻忧勤以征赋本于黎人载加蠲贷应天以实推已以诚畴庸懋能自家刑国或图旧以延赏或锡类以崇先日月遍烛于幽明雨露不私于中外旧章备举坠典咸秩崇儒术所以教化旌孝义所以厚时风悯耆耋而廪赐有差废横敛而防荒是御皆歴代哲王之茂典今陛下脩【`一作揔`】而行之洋洋圣谟旷所闻见虽虞帝之孝殷后之仁垂拱而人无间然鞬而兵不复用方于今日未足比崇臣幸属昌期谬领藩服官惟责实未効防埃之劳赏及无功亦洽【`一作沾`】涣汗之宠拜恩窃抃倍万恒情  

同前　　　　　　　　　　刘禹锡  

臣某言伏奉今月一日制书改太和十年为开成元年大赦天下者雷雨作解人神悦随泽及八荒网开三面臣某诚欢诚喜顿首顿首伏惟皇帝陛下上承乾纲下立人极用含光大之徳【`集作泽非`】副华【`集作夷`】夏防同之心献嵗改元惟新景祚先明首罪次及羣妖述睿情以晓万方施鸿霈以苏庻物恤刑【`集作辜`】宥过已责弛征郡县之旧弊悉除赋税之新规咸备停藩方节献之礼以恵疲人廻榷筦余羡之财以资京邑命使展澄清之志察言求谠直之材弓旌贲于丘园粟帛颁于耆耋【`集作艾`】爰以初告御于明庭德音一发于九天和气骤同【`集作周`】于四海开物成务实表于建元应天顺人永延于亿载臣幸居近辅先受殊恩不获称庆阙庭陪荣班次众星列位常拱北辰之尊【`集作光`】新嵗拜章遥献南山之夀无任抃跃屏营之至  

同前　　　　　　　　　　令狐楚  

臣某言臣伏奉今月十一【`一作五`】日制书徳融明声闻于宗庙鸿名光大充塞于乾坤与物皆春大赦天下臣当时宣流渥泽腾布耿光恩均而万物昭苏庆洽而三军鼓舞中贺臣闻覆载无私天地所以为大徳照临不已日月所以为大明六位因时以成功一代【`一作人`】观象而设教肇自古昔垂为宪章伏惟睿圣文武皇帝陛下并日而明配天为大冠三皇之道十圣之风保合太和缉熈帝载是以廓清氛雾曽不累旬防【`一作防`】奉郊禋未尝虚嵗百蛮梯航以内面万国歌舞而宅心所谓巍乎其有成功焕乎其有文章也尚复劳谦仄席勤恤纳隍释累系【`一作责`】之幽囚无分轻重归遐逺之放逐不问存亡弃逋债【`一作责`】于穷人戒多求于贪吏悯朔邉之介士厚其寒衣恢武功也褒阙里之胄嗣【`一作`】贲以布帛振文教也推恩而九族既睦行庆而六师用张忠贞必表于门闾耆耋遍羞其牢醴百神咸秩一物不遗安人之所未安理人之所未理天波涣汗纶防丁宁有以知天地覆载之仁有以见日月照临之徳天下臣妾不胜庆幸臣限守藩镇不获称庆阙庭无任抃跃欣贺之至谨遣某官奉表陈贺以闻【`一作皆唐类表`】  

贺赦表【`后篇作为郑尚书贺登极赦表`】  

臣某言伏以【`类表作奉`】二月二十四日制书大赦天下者霈泽自天鸿恩匝【`后篇作遍`】地三军万姓不胜庆跃【`后篇作抃`】日闻天地至大或有所不容日月至明犹【`后篇作或`】有所不照伏惟皇帝陛下体元继统垂象立极齐轩昊之化冠唐虞之至仁敷大号于天中揭明谟于日下臣以为覆载之徳大于天地矣照临之光明于日月矣何则用刀锯而伏斧锧者无重无轻陛下舍之投豺虎而御魑魅者无逺无近【`后篇作迩`】陛下移【`后篇作还`】之免逋宿履【`后篇作逃献`】畆之租罢雕华任土之贡出后宫之伎乐还外国之俘囚褒崇先首于二王敦叙旁周【`类表作流`】于九族明徴义烈各录其裔胄【`后篇作胄`】悉数忠劳遍增其爵级宣股肱之力者赏延于上【`后篇作近`】効爪牙之任者赐出于中搜沦滞之才迁乆次之秩聘士既尊于经术问年必本于期【`页`】在幽隠【`一作陟降`】而不遗虽细防而皆【`后篇作之必`】及欢声雷动喜气云腾百姓知圣人之仁万物覩圣人之作普天率土无不庆幸臣叨居藩服累沐【`后篇作荷`】恩荣抃舞欣欢倍百恒品所守有限不获称庆阙庭臣及【`后篇作与`】将士官吏百姓等无任踊跃屏营之至  

此篇五百五十九卷重出今已削去  

## 文苑英华卷五百五十九

宋　李昉等　编贺赦二  

为建安王贺赦表一首  

为益州刺史贺赦表一首  

贺广徳二年大赦表一首  

贺永泰改元大赦表一首  

为谯郡唐太守贺赦表一首  

代路冀公贺改元赦表一首  

贺平贼赦表一首　　　贺南郊大赦表一首贺贞元大赦表一首  

代韦中丞贺元和大赦表一首  

代杜司徒贺大赦表一首  

礼部贺册皇太子礼毕赦表一首  

贺册太子赦表一首　　为监军贺赦表一首为郑尚书贺登极赦表  

中书门下贺赦表一首　贺徳音表二首  

为建安王【`武攸宜为同州刺史`】贺赦表【`武后`】富嘉谟  

臣某言今月七日奉十月二十三日制书大赦天下日者关辅之地銮辂旷逰山川望幸积有年嵗是以西土耆老东首累祈濬城隍修宫室考旧邦之式称长安之盛福应旋【`一作还`】至嘉糓屡升故奉时无违乗舆乃降六龙大动群方咸悦盖三光増曜而汉祚隆万户加严而髙居壮紫宸端拱朝诸侯而垂统鸿霈【`一作寝`】流恩申三宥而作典浃洽遐迩孰不抃跃臣寄重军州地连肺腑载覃天恩不胜悦豫无任踊跃之至谨奉表陈贺以闻谨言  

为益州刺史贺赦表【`中宗`】　　闾丘均  

臣某言臣伏奉二月二十二日制书大赦天下恭惟大赉踊跃无地臣闻徳至于天祯符幽感业齐于圣神物昭光伏惟应天皇帝陛下纂复睿谟祗定天保英茂开聪圣之体文章焕皇王之列【`一作烈`】道【`疑作天`】禄锡卜食延休顺天翊圣皇后垂耀轩辕命兆沙麓明章教训以致其功隂祗助宣于阳灵坤徳承顺于乾道是故贶流椒掖庆发瑶筵祥裔五灵【`一作祥矞五云`】绛丹黄而振色祎防六服合黼藻而融文皇欢载纡滂泽时降洗涤逋秽洽润资生【`阙`】宥【`阙`】死之荣加命妇之爵凡在区宇孰不载欣臣忝贰方岳化理蔑闻参一物而霑恩齿同列以称庆无任下情蹈舞之至云云  

贺广徳二年大赦表【`代宗`】　　元　结  

臣某言臣伏奉某月日赦某月日宣示百姓讫伏惟皇帝陛下以慈恵驭兆庶以谦让化天下凡所赦宥皆允人望凡所敦劝皆合大经生识之类不胜大幸臣方领陛下州县守陛下符节不得称庆下位蹈舞阙庭不任欢恋之至谨遣某官奉表陈贺以闻  

贺永泰改元大赦表【`代宗`】  

臣某言某月日恩赦到州宣示百姓讫百姓贫弱者多劳苦日乆忽蒙恵泽更相喜贺欢呼抃跃不自禁止伏惟皇帝陛下増修典礼正纪度劳谦慈恵与人更新此实兴王之盛烈明圣之至徳戴履天地谁不庆幸臣方镇守州县不得蹈舞阙庭无任欢欣之极【`集作至`】谨奉表陈贺以闻  

为谯郡唐太守贺赦表　　　独孤及  

臣某言伏奉二月五日制书大赦天下喜气动天荣光被物鬼【`集作百`】神踊跃众庻悦豫臣某诚欢诚喜顿首顿首臣闻天【`类表作大`】道所寳莫先于慈圣人之徳无以加孝陛下执大象以御物不得已而用兵假一戎之威为万物戡难再造区宇以康黎元慈之至也纂服配天不失旧物然后増鸿名以严父正荣号以恭已元元本本尊尊亲亲孝之大也犹虑物有不遂其性政有不阜于俗肆眚之恩与天下更始涤瑕荡秽燃幽及防风行物表镜照海内雷作而万户蛰振网开而三面鸟飞阳春无私品物何幸臣位忝邦守预沐渥【`类表作湛`】恩无任抃跃之至谨奉表陈贺以闻  

代路冀公贺改元赦表　　　王　绰【`总目作纬`】  

臣某言伏奉某月日制书大赦天下改元罪无轻重一皆荡涤率土生灵孰不欢抃臣闻生植长育天地之大徳在宥布和后王之盛典伏惟皇帝陛下以道御时与天合运当文武之际恢中兴之功转黄道而三象昭明鼓洪鑪而二仪贞观方告成于郊庙且降祉于神人而犹旁询时议中守谦德爰辍盛礼载布湛恩正元气以纪年恵【`一作恩`】人心而垂化缓死申柔服之义念功宥胁从【`一作制`】之徒然后用唐虞官人之训追周汉考绩之法节用所以厚下懋赏所以劝劳诚明动天地利泽施四海大易云神武不杀太上称仁方之圣猷实有慙徳臣谬専方镇获奉明诏疲劣何幸沐浴皇风欣抃之至倍万恒情云云  

贺平贼赦表　　　　　　　戴叔伦  

臣某言伏奉某月日制书大赦天下雪涤痕累发生枯朽荣光被于草木和气贯于华夷含生之徒罔不胥悦臣闻气沴为袄蒙蔽二曜而祥风扫荡无损日月之光狂逆乱常震惊四海而功戡定不亏天地之大伏惟皇帝陛下文武继圣聪明在躬协尧舜之心崇禹汤之徳清庙礼展圆丘敬申犹顾已以求瑕布恩泽以涤【`一作原`】过康哉沛乎虞夏之盛典也臣忝职藩条实慙尸旷徒积嵗星蔑闻化理望九重而称庆齿百辟以霑恩瞻恋阙庭庆快之至  

贺南郊大赦表【`徳宗`】　　　　吕　颂  

臣某言伏奉去年月日制书礼展郊禋告成上帝【`一作展功成礼郊丘上帝`】恩霑动植道洽幽明东风变而四海春圣帝【`一作人`】作而万物覩懐生庶类罔不欢抃中贺伏惟皇帝陛下体元立极抚运受圗御一气以乗干飞六龙而出震徳合天地明齐日月叶三光之幽赞承八圣之睿谋顷者国歩未康王室多难兵纒祸结害及生人尘飞寝园燧烛郊甸陛下乗时顺动銮驾南廵凡在食土之毛圆首之类岂【`一作莫`】不号天向阙望气瞻星遂得猛士雷奔义旗云合西戎自効北狄争驱一举而氛祲扫清蹔劳而寰宇大定则知千年降圣天命有归六合奉尊神噐斯在今农郊罢战邉徼无虞九有【`一作服`】偃戈八【`一作万`】方同轨荷皇慈之覆育知圣祚之灵长匪人革心罔不咸率陛下勤禹汤之罪已法尧舜以为心肃恭神明防奉宗庙损抑徽号忧济黎元始自迎长之初大申报本之礼册勲旌旧列爵分官宥死缓刑掩骼埋胔粟帛周于耆老【`一作耋`】奠酧及于幽寃天覆海渟与人更始释羸俘于死地俾异域而生还赦枯木之严刑蠲执弓【`一作殳`】之常赋臣及三军百姓蛮夷酋长等伏读制书沐浴泽莫不喧呼抃跃蹈舞徘徊絶徼穷荒尽沐生成之造翾飞蠢动俱承雨露之恩臣限以藩守不获称庆阙庭无任踊跃庆抃之至【`一作皆唐类表`】  

贺贞元大赦表【`已见五百五十八卷`】　　李吉甫  

代韦中丞贺元和大赦表【`宪宗`】栁宗元  

臣某言伏奉正月二日制书大赦天下永贞二年冝改为元和元年者太阳既升煦育资始霈泽斯降膏润无遗臣某诚庆诚贺顿首顿首伏惟皇帝陛下仁化旁流孝理阐纪元示布和之令肆眚见恤人之心旷然涤瑕得以迁善涣发大号申明旧章农有薄征市无强贾【`集作价`】勲勤是录爵秩以【`集作已`】班宠宁间于幽明泽必周于夷夏近甸轻榷酤之入逺人忘水旱之灾既行庆于官【`类表作宫`】寮亦推恩于天属诸生喜黉塾之广庶老加絮帛之优量入所以备防兴亷期于变俗爰褒有客尊贤之典惟新载奉素王宗予之道斯在纶言一降庶政毕行懐生之伦感悦无量臣某守在遐逺亲奉诏条踊【`集作踊`】跃之诚倍百恒品无任感恩抃舞屏营之至谨奉表陈贺以闻  

代杜司徒贺大赦表【`宪宗`】　　吕　温  

臣某言伏奉【`集作见`】今月二日制书改元元和大赦天下新云雷【`集作雷雨`】之泽重日月之光仁被幽遐庆覃动植三元经始万化惟新臣某诚欢诚抃顿首顿首臣闻羲轩驭宇【`类表作物`】尧舜为君徳莫盛于好生政莫于在宥然而事资体要理极精防百王所难千载斯遇伏惟皇帝陛下纂临大寳光硌睿圗当献嵗之元顺阳和【`集作春`】之气朝前殿御正门发徳音布慈防明大孝之本褒至忠之后省役轻【`集作徭损`】税以清疾苦之源荡累涤瑕以厚亷耻之俗徃典之所未举前代之所未该莫不悉出宸衷咸归圣政坐闻仁夀之域行【`集作伫`】见雍熈之朝【`集作期`】凡在生灵孰不庆幸况臣陈力滋【`集作嵗`】乆受恩最深而蒲栁余年犬马多疾不获捧觞丹陛蹈咏康衢犹防天眷留【`缺`】圣慈曲至特降中使俯加慰勉衰惫增气枯朽生光施重丘山感深骨髄阖门灰粉岂足上报无任喜抃【`集作惧`】屏营之至  

礼部贺册皇太子礼毕赦【`集作徳音`】表  

栁宗元  

臣某等言伏奉今日制书皇太子册礼云毕恩与万方同其恵泽者盛典斯举鸿恩遂行凡在率土不胜抃跃臣某等诚喜诚贺顿首顿首伏惟陛下克奉神休以正邦统建天下之本宗庙以安致万国之贞兆人休頼典册既备庆泽载流既广爱而推恩亦好生而布德缓刑而囹圄知感进勲而嗣续增荣崇教谕之方忠良是举严赞相【`集作褒`】之礼赐与有加旌孝悌以厚于人伦敬鬼神而修其祀事况行礼之日则屏翳收迹太阳宣精用彰出震之休更表重离之耀神化旁畅皇风逺自华及夷异俗同庆臣某等谬参着定倍百恒情无任欢庆踊跃之至  

贺册太子赦表　　　　　　令狐楚  

臣某言伏奉今月九日制书皇太子册礼云毕恩与万方同其恵泽者国庆遐宣天波曲被懐生之类咸共欣荣中贺臣闻徳教所加一人有庆元良既立万国以贞伏惟皇帝陛下至化旁流神功广运以为义莫重于主鬯礼无大于承祧考古前星之光顺人【`类表作时`】少海之泽诞敷明诏宣告庶万【`英华作万国非`】雷初动于地中风已行于天下【`类表作正`】由是哀矜罪戾甄奨功勲【`类表作动勤`】表顺孙孝子之门秩名山大川之祝仁无不覆恵无不均草木惟繇鸟兽咸若率土臣子不胜庆抃臣限守藩镇不获陪位阙庭踊跃称庆无任屏营之至  

为监军贺赦表  

臣某言今月四日节度使伏奉制书大赦天下者涣汗大号滂沲鸿恩降自九天被于四海懐生之类无不庆跃中贺臣闻天地之大徳本于生成圣人之全功在乎化育伏惟皇帝陛下至明立极大圣统天法贞观之宏规纂建中之盛业降哀矜于罪戾一物不遗颁宠赠于忠勤万方皆及事遵俭约道在寛散作仁风洒为膏泽率土臣下不胜欢喜臣限以监守未获奔走称庆阙庭不胜恋结欣戴之至谨遣某官某奉表陈贺以闻  

为郑尚书贺登极赦表【`已见五百五十八卷`】  

中书门下贺赦表【`宪宗`】　　　令狐楚【`英华作独孤及非`】  

臣某言伏见今日制书御丹凤门大赦天下者明照六幽泽流九有臣等诚欢诚喜顿首顿首臣闻覆帱生成乾坤之盛徳疆理化育帝王之极功伏惟睿圣文武皇帝陛下受天元符纂圣光宅躬夏禹之勤俭体帝尧之聪明除恶必絶其根耀武威而四防既殛制政皆循【`一作脩`】其本振文教而百度惟贞今者东风发春元日献嵗凝旒视朝于正殿歩辇临御于应门开厐鸿之湛恩孚涣汗之大号万物瞻覩兆人允懐至若移其放逐解网【`一作生`】之仁也吊彼伤残纳隍之义也罢开市之征税足以圣人厚下之风褒卿士之祖先足以广圣人追逺之孝潜蛰一振槁根【`一作根蒖`】尽荣普天率土不胜庆幸臣某等谬司枢务虔奉徳音喜抃之诚倍百恒品无任庆跃屏营之至  

贺徳音表【`宪宗`】  

臣某等言伏见今月二十八日制书普【`类表作恵`】安羣生忧济庶士每念下农艰苦赈红粟而流衍知贪贾滞财禁青蚨之飞走千官耸听万国钦闻中贺臣闻损有余补不足太上【`类表作大帝`】之教也敛以轻散其重哲王之制也肇自古昔垂为宪章其或法因情迁事与时异则物力甚屈人心用咨是故书载行之惟艰史称守而勿失伏惟睿圣文武皇帝陛下绍兴丕圗光啓鸿业勤恤人隠精知化源以为麦禾虽登农食犹歉布帛大贱女工必伤因发生之时下慈恵之诏清问疾苦昭宣令宜严除暴征令已逋责首自京国逹于淮湖三方虽遥如视以宸鉴万机【`类表作务`】诚众皆经于睿心自然事耕桑者忘四体之勤防市井者乐一朝之便庆共云布恩随风翔率土之内不胜庆【`类表作欣`】幸臣等叨逢圣运预【`类表作皆`】列班荣攀日月之光无能献替遇云雷之泽空荷霑濡捧戴徳音不任抃跃屏营之至  

贺徳音表【`文宗`】　　　　　　刘禹锡  

臣某言伏见今月十六日徳音布告遐迩天道下济人情大安中贺伏惟皇帝陛下凝旒思理垂衣择材以日月无私之光照寰区有截之内贵使下情尽逹宁虞厚貌潜谋一昨李训郑注等敢有逆心兼连凶党陛下睿谋神断左右协同【`集作心`】顷刻之间扫除已定重臣毕力禁旅竭忠氛祲廓清华夷咸悦言念政刑之外或有诖误之徒再发徳音广宣圣泽当星纪廻天之日迎阳和煦物之光懐危疑者如山之安欲告讦【`集作诉非`】者望风知惧非同谋者一切不问未结正者三宥从寛含生之伦普天同感臣恪居官次不获称贺阙庭臣无任  

此卷英华所编失年代先后之次序今正之  

## 文苑英华卷五百六十

　宋　李昉等　编贺赦三  

为李中丞贺赦表一首  

为润州太守贺赦表一首  

为吉州太守贺赦表一首　苏州贺赦表一首代鄜州太守贺赦表一首  

为李谏议贺赦表一首　　连州贺赦表一首代郑尚书贺册太后礼毕赦表一首  

为汝南公华州贺赦表一首  

为京兆公陜州贺南郊赦表一首  

为汝南公以妖星见贺赦表一首  

为李中丞贺赦表【`宗幸蜀时`】　　萧颖士  

臣某言中书省马崇至自蜀郡伏奉八月一日制书大赦天下罪无轻重咸防洗涤覆宗之辜亦赐原宥惠泽浃于存没恩荣被于【`一作乎`】出处声动夷夏气感风云含齿戴发孰非幸甚铄哉沛乎虞后肆赦羲文作解之盛典也臣某中贺臣闻干灵肇运亭育万方其徳至普而或水旱流行氛沴表见然后荡之以祥风煦之以和气而品物熈焉圣人立极平章庶政其道至明亦或四防在朝三苖逆命然后寘诸严刑被以文徳而官方正焉伏惟开元天寳圣文神武证道孝徳皇帝陛下缵戎累圣惟新旧服天成地平万邦作乂徳礼备举符应爰臻下加有隩【`一作下知有文`】四纪【`一作粤四纪`】于兹矣由是向明端拱斋居黙布大信于羣后絶嫌疑于纎芥狐防凭依俶扰天纪陛下垂泣辜之防降勤恤之令将士励节黎庻归仁咸思赴蹈指期荡定开泰之辰计不忘逺臣又闻之昔上皇御辩祗车廵于谷口盛汉膺运賔旅奋乎闗中盖风謡尚武可以大殱丑类防昌建福可以永保邦家前古休期复见兹日臣尝叨近侍谬佐藩牧千里景从不及扈逰之观百城风靡空惧分忧之责魂驰井络恋结巴渝无任感激悦豫之至  

为润州太守贺赦表【`代宗`】　　栁宗元  

臣某言臣闻元气氤氲生成道逹圣王教化恩煦流行自昔仁夀之时皆同寛大之典伏见五月二十九日恩制昭洗庶狱廓清万防亿兆欣戴神人叶心臣某中贺伏惟寳应元圣文武皇帝陛下体元立极至徳提运俗阜和平之理天垂景福之祥故得年糓大丰五兵不用仓廪既实礼义兴行此已道合【`一作洽`】羲轩功格天地陛下圣徳之至劳谦恤隠犹虑淳风未溥罹咎或多务寛刑以广覆载当一隂始生盛阳用事言念冐犯惨酷幽闭囹圄降猷涣汗之恩赞朱明长养之气而使省躬者自新有路懐生者得遂其情枯朽重沐阳和云烟为喜色元元感戴皆见圣明【`一作慈`】遇此昌时生灵何幸臣忝述职字人不任抃舞欣跃之至  

为吉州太守贺赦表【`徳宗`】  

臣某言伏奉今月日诏书大赦天下禹汤罪已霑泽既同羿浞负恩奸谋自蹶中贺伏惟陛下以大圣匡难慈御物而贼臣弃义乗乱【`一作衅`】败常爰幸近郊方勤逺略改元更始统厯惟新犹复惕厉懐柔诚明引咎务好生之徳恩覃万类遵泣辜之典罪止元凶振废滞而片善无遗安反侧而羣邪革虑损去徽号帝尧之克让也贬彻服御大禹之师俭也罢防筦之利征赋就恒正封略之侵干戈继息辟贤致理防爵报功减冗官而禄秩有伦优死事而存殁知感喜气充于六合仁风被于八荒孰非昭苏罔不率俾自然假息之孽舆衬就诛改辙之徒束身请命八龙旋轸万国来庭不劳王者之师重集康哉之化臣天守藩维不获称庆阙庭抃跃之至倍万恒品云云  

苏州贺赦表　　　　　　　栁宗元  

臣某言伏奉二月十三日勅下垂拱临轩亲受典册大赦天下与人更始中贺伏惟元和圣文神武法天应道皇帝陛下用人情为田播殖万类细彻防妙灵通幽神洗荡危疑开释罪罟酬劳而尽倾府帑贬用而大减租入逋负除而馁者自活力役省而耕者倍功继絶存亡忠贤饮徳于黄壤弃瑕肆眚夺魄再丽于遗骸极天地之欢心尽帝皇之上事疲史臣之笔编简难书涸诗人之思讴謡絶路臣摠集黎老伏读徳音不寤防生坐阶仁夀不胜庆抃之至【`宗元未尝为苏州此篇当考`】  

代鄜州太守贺赦表  

臣某言伏奉月日制书大赦天下鸿恩至徳旷古无邻喜气休声韶光共茂化流海外泽及荒陬震雷作解于九霄涣汗霑敷于万国生灵交感动植増荣中贺伏惟陛下天覆地载昭升圣谟执契垂衣财成庶品搜百王之坠礼举三代之嘉猷明逹四门骏奔九有揭天纲以齐众理运斗极以示群方精防于造之源拯救于苍生之弊释缧械于囹圄徴遗逸于丘园矜水旱所沴之方慎牧宰重难之选蠲苛已责崇徳报功有典必禋无文咸秩普天率土飞翔所加俱臻仁夀之乡【`一作塲`】共载乾坤之徳臣忝承戎寄职列藩隅雨露之恩草木同庆  

为李谏议贺赦表  

臣某言伏奉今月二十四日制书大赦天下恩覃九有化被万方至仁与阳和并舒大霈【`一作霈泽`】随雨露偕润凡在品彚莫不昭苏臣某中贺臣闻天地功成是先煦育皇王立极必治好生所以书着眚灾称肆赦将其更始咸与惟新廓氛雾于八纮澡尘霾于四裔幽隠有感动植懐恩朝野交欢率土胥庆恩覃有截恵及无垠固天纵之知四门已辟阐日跻之敬百度惟贞澡雪旧防荡除宿负宥赭衣之罪得辨平人洗白玉之瑕复为重寳唯才是急仄席搜阜俗为期常赋蠲涤悉中赋以赡经费罢别进以息疲黎锡死事之官封幽明知感礼髙年之粟帛老幼乂安班爵以劳勤叙亲以脩睦貔貅之士累洽恩私缙绅之徒同荣庆赏返缧囚于异域出闭幽于深宫感人心而理定体乾道而化光泽及华夷仁霑草木含生之类孰不欣欢歌一徳之心迩遐齐贯万国之庆上下同声祥光若浮瑞气可览亿兆所未见古今所罕闻臣某备列班荣亲覩盛礼踊跃兢抃倍万恒情无任庆悦之至  

连州贺赦表【`宪宗`】　　　　　刘禹锡  

臣某言伏奉今月一日制书大赦天下者圣徳广运浃【`一作洽`】于华夷天光下临照被【`英华作彼非`】幽蛰臣某诚欢诚跃顿首顿首伏惟睿圣文武皇帝陛下神扶寳祚天赞鸿猷意有所之事无不尅当淮甸【`类表作古`】凯旋之后是域中庆幸之时顺阳和以发生施霈泽于寰海网开三面危疑者许以自新照逹四聪瑕累者期于录用求硕画于庶位虑遗材于放【`一作防`】臣旌忠烈之家赏勲庸之【`英华作后非`】仁及枯骨无隔于防戎荣加显亲普【`类表作并`】霑于存殁恤刑已责实廪蠲【`类表作轻`】徭颁锡彰有客之诗崇儒叶宗予之望岳渎咸秩耆艾饮和大僚承任子之恩武旅【`类表作士`】荷赐金之宠斯皆禹汤文武之遗美髙祖太宗之耿光集于圣朝然后大备徳音所至和气随之欢謡上彻于九天福祚永延于亿载能使逺夷屈膝岂唯小丑革心率土人臣不胜大庆臣乆辞阙下恪守海隅犬马之诚倍百恒品无任抃跃屏营之至  

代郑尚书贺册太后礼毕赦表  

令狐楚  

臣某言伏奉五月二十八日制书【`十字一作伏审皇太后礼毕伏以`】皇太后光膺茂典诞受鸿猷【`一作恩`】恩荣【`一作恩加`】庆赐覃被率土中贺臣闻天子以徳教而兆人庆赖明王以孝理而百姓【`一作神`】和平伏以皇太后秉徳隂凝体仁坤厚是【`一作于`】内则顺于先朝道配轩皇之尊功参文母之盛伏惟皇帝陛下孝承丕绪仁嗣寳圗则天之明事地以察昭彰慈训光啓尊名发徳音于上流恵【`一作霈`】泽于下土陷踈网者许其减等养髙堂者锡以加封粟帛遍霑于耆年门闾必表于仁里是【`一作悉使`】懐生庶类行道羣心非独亲亲【`一无亲字`】其所亲无不长人之所【`一无所字`】长湛恩布防盛礼丰融信可通【`一作乎字`】神明而光【`一作于字`】四海天下臣子不胜庆幸臣限于镇守逺在方隅不获躬诣阙庭抃舞称庆无任耸踊庆幸之至  

此篇从唐类表而以英华本为一作  

为汝南公华州贺赦表　　　李商隠  

臣某言伏奉正月九日制书南郊礼毕改元为某大赦天下者奉郊禋以定天位新厯象以授人时干健离明震动兑悦跂行喙息罔不庆幸臣某中贺臣闻禋昊天而旅上帝者圣人【`集作王`】之重事覃殊休而发大号者哲后之洪猷故必致四圭以逹诚制六噐而申敬将崇严配必在元旬先之以苍璧骍牲重之以云门大吕然后王犹有阙于荐敬爽彼告防周官三代之文絶而不续汉氏万灵之位失而莫寻岂若皇帝陛下以大道遂羣生以至公临寳祚上苞象下惣皇祗黜幽陟明兴废继絶灵芝甘露鄙之而不告史官赤鴈白麟陋之而不编瑞牒然后因孟春【`集作月`】择【`集作卜`】上辛率于国南式是嵗首且天以陛下为子故必飨明诚人以陛下为天故必流睿泽逾千越万迈五登三何则取【`集作致`】直言之科则听舆论者不足算设宥过之令则除乡议者未可俦延赏推恩用以劝御灾捍患之士减租退责将以矜水耕火耨之人养庶老颁淖糜暖帛之资走群望防刳牲币之礼古不覩者复覩古不闻者复闻万蛰苏而六幽尽开五刄藏而九土咸辟臣当时集军州官吏等丁寜告示讫况臣尝备论思获叨侍从当时仙禁慙视草以无能此日泰坛望给薪而靡及徘徊甸服局蹐闗城虽有庆于文明竟无阶于奔走司马谈阙陪盛礼没齿难忘萧望之愿立本朝驰防莫极无任抃舞结恋之至  

为京兆公陜州贺南郊赦表  

臣某言臣伏奉正月九日制书郊禋礼毕改元为某大赦天下者既事虞郊复新尧厯天潢防润日观辉普天率土罔不庆幸臣某中贺臣闻君人之孝莫大于尊祖王者之敬孰逾于事天固必用因髙之仪申严配之礼百神【`集作攸字`】叙万灵昭【`集有苏字`】乃可覃殊恩涣大号礼成而徳备恵敷而庆然而秦尚武功先祈禳之事故柴燎萧芗未必飨汉称文物重神仙之道故云门大蔟未必和既不讲于礼官终致讥于儒者伏惟皇帝陛下与春生育并日照临究三代之质文酌百王之损益定午位卜上辛齐防之诚先扫除而遐逹孝思之志叶气臭以升闻然后推作解之恩降惟新之令设科以招谏诤宥过以务哀矜已责既防于三农录勲无遗于十代颁粟帛而养耆老走牲币而徧山川举皇王之废官尽古今之能事臣当时集军州官吏丁宁告示讫况臣甞奉恩光叨居华显当太史撰日之际犹立汉庭及宗伯相仪之时已辞魏阙怊怅郡印徘徊使车徒深倾藿之诚实积悬瓠【`疑作匏`】之叹邵公邑内敢思棠树以追踪尹喜宅中唯望灵符之复出臣不胜庆幸踊跃之至  

为汝南公以妖星见贺徳音表  

臣某言臣伏奉某月日徳音以妖星谪见思答天戒者臣当时集军州官吏丁寜宣示讫仁深覆载恩极照临究祖宗之令圗极皇王之盛事圆首方足罔不欣庆臣某中贺臣闻覆载莫大于天地而升【`集作腾`】降之气或不接照临莫大于日月而薄蚀之度或有差岂唯休咎之徴自是隂阳之事旋观彗孛载考策书虽欲为灾曷尝胜徳伏惟皇帝陛下荆枝载茂棣萼重辉既居正以体元亦观文而察变仰窥星彩稍越天常于是深轸皇情重廻宸睠省躬之惧洞感于幽明及物之恩毕霑于华夏戒田逰则成【`集作殷`】汤祝网之意释寃滞乃大禹泣辜之慈罢去修营惜汉氏十家之产劝课耕耘【`一作耘耔`】复周邦九嵗之储徳已厚矣仁已极矣然犹避寝自责撤膳贻忧以此延休何休不至以兹备患何患能为足以髙歩三王平窥百古鞭挞守成之主粃糠中代之君抑臣又闻之昔贞观之理也太宗文皇帝吞蝗而灾沴息太岳之封也宗明皇帝露坐而风雨销炯戒犹存神灵未逺陛下永懐贻厥有切钦承为其所不为至其所不至伫见地泉流醴天酒凝甘人知朱草之祥家识白麟之瑞又岂芒角足惧晷度可忧者哉臣素乏噐能谬当任使东雍西岳虽首化于百城日逺天髙但心存于双阙听金石而慙殊舞兽无羽翼而恨异冥鸿唯当防奉诏条颁宣徳泽成陛下无偏之道毕防臣尽瘁之勤所冀不寘简书免拘司败如其礼乐非臣所能无任感恩恋阙恳悃屏营之至  

## 文苑英华卷五百六十一

宋　李昉等　编贺祥瑞一  

爲西京百官贺老君见表一首  

贺老人星见表五首  

爲汝南公贺彗星不见复正殿表一首  

爲成魏州贺瑞雪庆云日抱戴表一首  

爲百僚贺雪表一首　　爲定王贺雪表一首爲纳言姚璹等贺雪表一首  

爲宰相贺雪表一首　　中书门下贺雪表爲京兆韦尹贺元日降雪表一首  

爲百官贺雨请复膳表一首  

贺祈雨感应表一首　　中书门下贺雨表六首爲宰相贺雨表三首  

爲西京百官贺老君见表　　崔　融  

臣某等文武官若干人言臣闻至德之运必有告圣之符大道之行必有通【`一作神`】灵之应故虞舜氏作五老出游于河渚周武勃兴四神来朝于洛邑伏惟皇太后陛下补天爲感配地居尊体国经野肇建惟新之业应天顺人果得非常之事伏见某日勑虢州阌乡县界老君见并授邬宗语皤【`一作皓`】然鹤首至哉龙徳若游涡水之年疑往流沙之路叙皇威之有截论国祚之无疆道可以济天下功可以侔造化言妙键闗令受教而先迷神理希微河公愿谈而莫测方验老人见于南极但谓承天黄人游于后池止云乘土固不可同年而议也臣等预睹嘉祥早参簮笏惟神降福欣承帝系之隆惟徳洞愿奉元之庆无任感恱之至谨附某奉表称贺以闻  

贺老人星见表　　　　　　武三思  

臣守节等文武官九品以上四千八百四十一人上言臣闻惟徳动天必有非常之应惟神感贶允属防昌之期天鉴孔明降休征者所以宣天意神聪无昧効嘉祉者所以賛神功故黄【`一作赤`】鸟白麟载称姬汉之日圭黑玉式昭禹汤之代伏惟天册金轮圣神皇帝陛下润色丕业光赫宝祚执大象而御风云皷洪鑪而运寒燠浃洽四海辉华六幽希代符来超今迈昔浪委波属故合沓而无穷日臻月见尚殷勤而未已伏见太史奏称八月十九日夜有老人星见臣等谨按黄帝占云老人星一名寿星色黄明见则人主夀昌又按孙氏瑞应图云王者承天则老人星临其国又春秋分候悬象文曜镜云王者安静则老人星见当以秋分候之悬象着符于上人事发明于下夀昌者知亿载之有归安静者示万邦之必附澄霞助月非唯石氏之占散翼埀芒何独斗枢之说臣等谬参缨笏叨目祯祥庆抃之诚实倍殊品无任踊跃之至  

同前　　　　　　　　　　杨　凭  

臣某言伏闻太史奏昨八月十五日夜夀星见奉敕宣付所司者伏以三光在天垂象以昭徳一人御防应运以发祥将后天而奉时遂瞻星而称夀九重纳庆万国同欢中贺臣闻圣王握干以继统辅徳以垂休则必焜燿耿光昭宣景福歴考图牒皦然明征谨按孙氏瑞应图云老人星见人主寿昌陛下丕承宝厯光宅天下恢圣烈允执大中化成而天道不远【`一作违`】感至而星精介祉是以去嵗已出今秋又见光静而明当井络之端色黄而润叶中方之位降兹灵贶实契福庭帝图表无疆之休史册传万祀之庆臣生逢圣代幸覩昌期以藩鎭守土不获奔诣阙庭称贺北望宸极倍万恒情  

同前　　　　　　　　　　令狐楚  

臣某言当道进奏院状报司天防奏八月十五日乙亥夜老人星见于井东色黄明润勑旨宣付所司者率土共观际天同庆中贺臣闻天不言而星垂象次舎隠见其指甚明伏惟陛下道冠帝先恩覃物表太和之气上达万夀之瑞下呈旣在井东又当秦分色侔蒸栗光掩连珠彰尔宝图类尧年之河出延长圣厯齐汉代之山呼凡百臣下欢心如一况臣幸霑皇属叨守国藩瞻望阙庭不胜庆抃之至  

同前　　　　　　　　　　张　权  

臣某言臣闻惟徳动天惟睿作圣旣圣徳格于上下故贶动于干文天髙听卑应犹影响臣得上都进奏院状报司天防奏八月某日老人星见于井东色黄明润大者臣按文耀镜曰老人星见则主安又熊氏瑞应图曰王者承天得理则老人星临其国中贺臣伏惟睿圣文武皇帝陛下徳迈勋华道侔覆载武以勘乱文以化成然犹旰食宵衣忧勤庻政令动植得所防县和平故上感絪緼发瑞辰象色黄兆土徳之有庆见井表圣年之无疆昭昭垂休上帝允答求诸简册光絶古今凡在亿兆孰不欢抃臣限以祗守藩镇不获称庆阙庭舞咏之诚倍万恒品谨遣某官奉表陈贺以闻  

同前　　　　　　　　　　李商隠【`爲荥阳公作`】  

臣某官臣得本道进奏院状报司天监李景亮奏八月六日寅时老人星见于南极其色黄明润大者圣惟合徳神实効祥必垂有烂之文以表无疆之休臣某中谢臣闻象示人昊穹凝命曜爲经而宿爲纪则曰常名斗挹酒而牛服箱或标虚称未若候时而出有道则彰居五福之先在三辰之列伏惟皇帝陛下昭明老契游泳庄寰【`集作环`】戒【`集作式`】是中秋呈兹上瑞况见于午位又属寅时仰考符乃有深意自南耀彩将解愠之风近晓流光欲无私之日皇心载裕灵鉴孔昭凡居率土之濵皆庆后天之夀臣误蒙重寄实逺清光送燕于梁间伤时自切望【`集作数`】白榆于天上厥路无由贺圣恋恩无任蹈舞屏营之至  

爲汝南公贺彗星不见复正殿表  

臣某言得本州进奏院状报今月某日夜彗星不见宰臣某等奉表称贺请御正殿复常膳者天道甚宻圣心不遐感极而灾亦爲祥诚至而妖宁胜徳臣某中贺臣闻殷汤以六事责躬止七年之旱宋景以一言修徳退三舍之星歴代以来咎征常有茍君能克已则祸下移人伏惟皇帝陛下寅奉丕图恭临大宝尊符列圣酌宪前王昨者天象之开星文称异载深归咎爰用覃恩仓箱【`集作请`】毕复于九年罗网并开其三靣去营缮絶荡心之巧申寃结除灭耳之俘而又正殿不居大庖尽减精诚昭逹恳恻敷闻芒熖遽销晷度如旧况蕞尔戎羯正犯疆场载思星见之征恐是灭【`集作虏`】亡之兆伏惟稍寛圣虑以拥皇休遵九庙之降祥副兆人之钦属臣又闻皇王之事业也虽至理之时不遗于忧畏【`集作`】虽至和之气不忘于将迎是故神农焦劳轩帝顦顇尧旣癯瘠舜【`集作禹`】亦胼胝此四主侧身于昔时陛下用心于兹日千载符契万方懐柔臣尝忝内朝今居近甸拱辰不及空瞻北极之尊就日无因忽觉长安之逺唯知抃蹈莫可奋飞况时及初正礼当元防华夷毕至玉帛皆陈小国行人外藩下士皆得入趋凤阁仰望兽樽臣独限闗河坐萦符竹恋旣深而词恳庆已极而涕零无任感恩贺圣郁恋屏营之至  

爲成魏州贺瑞雪庆云日抱戴表一首  

臣某言臣闻徳上升三灵爲之动色圣功下济万类所以倾诚臣州去秋之间时雨不足自阳风应律子月经年今月十二日晚降雪越至十四旦开霁絮飞千里花飜六出糅初梅而委苞封宿麦而垂津其日晡时西南有庆云见爲楼爲阁图阊阖之九重非锦非绣状衣裳之五色其时又有日抱戴日晚澄廓天景淑清拖黄气而重围舒红光而四溢臣与司马樊则并寮属吏等三十余人得所部贵乡冠氏等县申称雪厚一尺以下并覩庆云抱戴等瑞臣谨按诗云上天同云雨雪雰雰毛苌云丰年之冬必有积雪若烟汜胜之书云雪者五糓之精又按史记云庆云一名卿云若烟非烟若云非云郁郁纷纷萧索轮囷是谓卿云喜气也瑞应图曰景云者太平之应也一曰庆云非烟五色氤氲谓之景云援神契云天子孝则景云出游又按援神契云王者徳至于天则日抱戴在上曰戴在傍曰抱又云黄气抱日辅臣纳忠汉书曰宣重光李竒云太平之代日抱重光伏惟陛下受天宝命冲用情深丰食之要鉴寝忧劳雪爲五糓之精麦爲六田之首由是天降瑞雪其意若曰太平其有年乎云者运气立名布恩成义陛下仁霈草木惠及虫鱼宗祖之烈光垂天地之正色由是天降云瑞其意如【`一作若`】曰天子其大孝乎日者众阳之宗人君之表由是天降日瑞其意若曰天下其大明乎魏州大明之庆基光封之旧国嘉祥备致灵贶绸缪岂徒然哉斯有由矣臣叨陪汉守肃奉尧亲逢日月之贞明嘉烟云之烂漫手舞足蹈地虽限于外防按牒披图心已驰于双阙不任感恱之至  

爲百寮贺雪表　　　　　　李　峤  

臣某等言臣闻至道充被而冲和感发化沉潜而祥物昭应伏惟皇帝陛下合徳天地齐光日月陶正气之氤氲降元符之肹蠁用能经纬六合驱驭百灵垂旒法宫而品物清宴【`疑作晏`】揆景中土而风雨休若三元肇革九阳初动撞黄钟而布气顺而率軄曾隂候律丰泽顺时荟蔚方兴起太山之肤寸参差荐委自平地而盈尺铜街浩其如素金隄纷其遂满萦楼栖槛凝璧防之九重落絮飘花似芳林之二月岂唯洛神呈象来舞帝宫故亦海骑相趋下朝仙阙东臯欣而望嵗南史庆而书祥万宝登秋居然可咏双铜叶唱即事非遥自非睿感通微干心辅徳何以降神灵之滋液发兆庶之欢庆臣等恭承造沐浴太和欣圣泽之滂沛对天休而踊跃无任鳬藻之至谨诣朝堂奉表称贺以闻  

爲定王贺雪表  

臣某言自渉隆冬颇亏甘液皇情睠伫圣徳忧勤愍囹圄之罹念祁寒之在节爰发恩诏亲虑囚徒丝綍始行寒光已布徳音才降同云便飞落絮飘花与新梅而竞彩凝光吐艳共霄桂而连辉俄盈九域之中遍洒四瀛之外遂使狴牢式舞布霈泽于三天畎畆长歌伫丰年之【`一作于`】万庾报应之速固影响而无违庆跃之私在臣妾而何极无任欣抃之至谨奉表陈贺以闻谨言  

爲纳言姚璹等贺雪表  

臣某言自授节素液未流宿麦翘滋陈根俟防圣情廻睠天造曲成载想狴牢有矜幽滞方临听讼之观且阅明刑之书中旨才宣上俄应沛乎降泽油然兴云凝瑞色于千里散祯祥于六出积素弥昼下集于琼防飘花满空旁霈于玉树海神奔走而来贺田畯讴吟而共舞灵心昭发事速于置邮圣意通有同于合契臣等谬当枢近亲觌休祥抃跃之情实百恒品无任欣庆之至谨奉表陈贺以闻谨言  

爲宰相贺雪表　　　　　　孙　逖  

臣某言臣伏见自冬已来雨润微少虽春候尚逺未足爲灾而圣虑忧勤恐妨农事灵心允答瑞雪其滂自昏逹明已覩于盈尺无逺不及何止于千里旣溥旣霈足表西成之征不疾不徐正符东作之候岂伊利泽更是殊祥臣等防生叨荷荣渥幸覩休庆空知抃舞无任欣跃之至谨奉表陈贺以闻  

中书门下贺雪表　　　　　常　衮  

臣子仪等言臣闻圣人昭事以奉时乾道下济以成物伏惟宝应元圣文武皇帝陛下勤劳庶政忧济万邦念生灵之未康虑兵食之不足恭黙寅畏斋于穆清减膳撤乐以祈造天人合应雨雪呈祥在登防视朔之辰飘洒盈尺俯献嵗发生之节飞舞惊春太素混成浩然万里甲子之瑞载表于昌期春秋所书亦先于农事重隂益固应水泽腹坚之时积润潜通迎土膏脉起之候灵贶斯在丰年可知伫登来麰不暇祈糓侍臣相庆野老同欢臣谬奉中枢获覩嘉庆无任抃跃之至谨奉表陈贺以闻臣子仪等诚欢诚喜顿首顿首  

同前　　　　　　　　　　权徳舆  

臣某等言臣闻王者布令以时应天以实惟兹瑞雪用兆丰年伏惟陛下斋诚念人振廪恤隠同云斯兆【`集作应`】宿麦可期以五糓播植之精验于农志当一阳发生之候助此休征感通不违朝野相贺臣等谬居近侍获奉昌期无任欣抃踊跃之至谨奉表陈贺以闻臣某诚欢诚喜顿首顿首谨言  

同前  

臣某言臣闻天道下济圣心上感以是防合发爲休征惟兹雨泽之祥必稽时令之顺伏惟皇帝陛下忧劳庶政勤悯蒸人寝寐之间不忘于念虑赈恤之使相继于道途肤寸兴云盈尺呈瑞以来麰之积润爲嗣岁之顺成如京如坻百嘉可望旣霑旣足率土同欢臣等忝列侍臣倍百欣贺无任庆抃踊跃之至谨奉表陈贺以闻臣某等诚欢诚喜顿首顿首谨言  

爲京兆韦尹贺元旦降雪表　刘禹锡  

臣某言伏以去冬以来乆无雨雪臣每于殿内亲奉徳音以宿麦未滋爲虞以兆人生忧【`集作病`】爲念圣情所属神理潜通献嵗发春佳雪肇降当夷夏防同之日观天人合应之征【`集作期`】迎喜气于三光浃欢心于万国疠【`集作疹`】疵永息丰年【`集作阜`】可期臣以疾疢未平趋歩有阻伏望恩贷已具奏闻谨于光宅寺中勾当本务不获随例称庆明庭旣覩嘉祥益彰圣徳无任欣跃屏营之至  

爲百官贺雨请复膳表　　　　崔　融  

臣某等文武官若干人言臣等闻太平之代天地合而流津至徳之时隂阳和而布泽所以三农滋殖百物阜安伏惟天册金轮圣神皇帝陛下宝命絪緼期肹蠁包混元而建极宅造化而开阶徳教布濩仁声洋溢增髙益厚已脩中岳之仪顺时班令更缉正阳之礼近以少愆甘防亲发至诚懐宋景之一言采殷汤之六事徳音才降灵心允协捧瑶缄而风起迎宝字而星流云不崇朝复三千之药草雨必以夜通百亿之江河遍髙下而同霑在公私而并及陈留雨糓譬此非多栎阳雨金方斯未重邦国延有年之庆黎元罢望嵗之忧臣等中贺伏愿陛下凝神保和頥情养夀复鱻庖之旧膳进鹤鼎之常羞使芝英有驻液之期萐莆知送凉之地则光天之下率土之濵孰不欣戴孰不幸甚微臣等幸逢休运预沐恩波混虞兽而同欢比齐禽而累抃无任悚荷之至谨诣朝堂奉表称贺  

贺祈雨感应表　　　　　　张　説  

臣某言臣闻水旱常数尧汤固有圣贤之理恭洁爲难自冬逾春积阳成亢陛下以时灾系政人患由君退巫女之雩却应龙之请陛下躬自露炎景瞻仰云汉推心引谴爲人受咎诚旣发而动天言尅期而降雨今已霖霪三日泽漏重泉草树含欣郊原变色加以云平雨细气润风和岂唯优渥王畿必将周遍天下羣心舒释圣情开畅无任万姓欢恱之至谨奉表陈贺以闻中书门下贺雨第一表　　　常　衮  

臣某言臣一昨奏封亲承圣旨以旬期少春雨未降虽去冬积雪宿麦颇滋闰年之候农耕未晚再当荐鲔之月爰及禁火之辰紫陌尘青郊晦色日劳圣念恐失人时防于龙堂亲行斋祷徳音朝发甘泽夕零霡霂散于城池芳菲遍于草树四逺皆浃羣情共欢昔在圣人祭则受福必以精意通于神祗伏见陛下每发圣心未常无应与天合徳所感昭然庆恱之深倍万恒品臣等无任忻抃之至  

第二表  

臣等言臣闻王者应天以实礼神以诚则其祥大来所荣必速伏惟宝应元圣文武皇帝陛下端命上帝隂隲下人大哉洋洋发育万物一风一雨必轻【`疑作经`】于忧劳惟精惟微乆存于斋祷自立春之后膏泽顿滋宿麦方苏首种不入百糓皆贱羣黎稍安属盛徳在火之辰恐散阳流辉之亢小旬候则失人时乃命尹京载明祀典饬三辅之属吏脩百县之大雩陛下又于龙祠躬自祈请虽田事未废而皇情过勤意才发而气蒸令始降而云合宁止西郊之宻且有南山之隮霈然时行丕冐海表浃辰而霁更说羣心擢芒之蕃将丰于时荐流根之润伫合于秋成固使我仓如陵万亿及秭军国是頼朝野同欢多福殊休莫盛于此臣等谬尘枢近喜倍恒情无任庆抃之至  

第三表  

臣某言臣闻春秋龙见而雩以其盛徳在火万物炳然阳骄而旱也周礼所以脩一县之大祀命三公以卜郊则知古之勤雨首于是月盖圣人顺天以垂训王者奉时而告防伏惟宝应元圣文武皇帝陛下忧勤庶政寅畏上全万物而曲成恐一夫之不获嘉生是降率土皆禳又自春以来膏泽相继禾方长茂犹润纎茎麦且耀芒仍秀色及纯阳用事流辉是忧未见旬期已劳圣虑勉农祈糓合乐圆丘感上帝之储祉顾苍生之禔福祭之明日夜合层云微风旣和震电【`一作雷`】不作霭然四合滂洒终朝动乾坤而满盈洽隂阳之化育郊原益茂田穉皆登俯观秋至之收伫广嵗成之望自朝及野咸庆时和比肩鼓腹空迷日用臣谬参衮軄乆荷鸿私仰圣泽之无涯愧生成之未答无任抃跃之至谨奉表陈贺以闻  

第四表　　　　　　　　　权徳舆  

臣某言臣闻王者以诚爱人以徳动天则交感不违庶征时序顷自春泽候上轸皇情协用五纪忧勤六事曁纯阳之节雩祷是脩齐心劳虑恤隠宥过云触石而兴润月离毕以呈祥南亩就功西成可望含哺皷腹防艾相观【`集作欢`】见圣人之化育符上帝之隂隲臣等忝列台司喜万恒品无任庆抃踊跃之至谨奉表陈贺以闻  

第五表  

臣某等言百糓所仰甘雨是资三务成功望嵗斯切虽閠侯颇晚农耕未迟而时泽稍【`集作小`】愆皇情所轸斋祷上应【`集作感`】隂阳以和迟兴有渰之润方茂如茨之稼况霡霂未已公私必均叶圣道之休征副功之育物臣等軄叨枢近喜万恒情无任欣贺踊【`集作抃`】跃之至谨奉表陈贺以闻臣某等诚惶诚恐顿首顿首谨言  

第六表  

臣某等言臣闻圣人之徳与天地合则庶征时若生类昭苏伏惟陛下慈爱元元统御【`集作烛`】万物忧在稼穑切于登成虑甘泽之愆期悯蒸人之望嵗诚之所感天且不违有渰而兴覩一夕之霑洽大田相庆知百糓之阜蕃农夫克敏秀者皆实蓑【`集作防`】笠就緖仓箱可期逺迩幼艾忻欢皷舞臣等缪当近侍喜万恒情无任喜抃之至谨奉表陈贺以闻臣等某顿首顿首谨言  

爲宰相贺雨表　　　　　　孙　逖  

臣等今日见髙力士伏承陛下以春雨蹔皇慈轸念特纡凤辇俯诣龙祠祝之以圣言诘之以神理灵歆允答膏泽遂盈速若影响合如符节则知聦明之徳与乾道而潜通变化之功随圣情而广运殊祥昭著丕应难名在于微臣倍深庆恱伏望宣付国史以天休无任抃跃之至谨奉表陈贺以闻  

同前  

臣某言臣等伏见近者微旱圣情勤劳躬狗物情脩祷祀于神明焦思忧人罢欢宴于良节精诚恳至上应通果叶休征遂成膏雨植物皆润已霑霡霂之恩隂云尚多终致滂沱之泽三农有庆万防【`一作国`】同欢臣等軄在夑和效无防滴乆劳圣虑责且重于丘山幸遇甘霖恩实浓于草木无任欣庆之至谨奉表陈贺以闻  

同前　　　　　　　　　　钱　珝  

臣某等今月某日京兆府奏降雨分寸者伏以顷属时雨稍圣虑忧轸寻举祀典用祷功臣闻广覆无亲明徳是辅诚之所动天则不高仲春以来骄阳颇炽宵旰劳念生灵具知部乐空县常羞尽减遽陈牲玉并走山川况便殿坐朝深形忧色不责辅臣之咎恐贻赤子之忧槖籥之间神祗咸听旣有声闻之实宁无昭报之期是以靉叇忽兴蜿蜒遂作固得逺逾闗辅匪独周布郊圻君必动天嵗有成于登麦臣虽充位力不足于爲霖空喜滂沱敢言燮理甫田皆润沴气全销信可律于丰穰更何求于符瑞臣等无任贺圣欣跃抃舞之至  

## 文苑英华卷五百六十二

宋　李昉等　编贺祥瑞二  

贺太阳当亏不亏表一首  

中书门下贺日当蚀不蚀表一首  

贺岁除日太阳不亏表一首  

贺洪州庆云见表一首  

百寮贺日抱戴庆云见表一首  

百竂贺戮逆人王慈征后庆云见表一首  

爲泾州李刺史贺庆云见表一首  

扶风郡贺庆云见表一首  

贺祥云见表一首  

爲宰相贺平原郡铸尊容鑪上有紫云等瑞表一首  

爲宰相贺开元观铸圣容庆云见表一首  

爲宰相贺防昌山庆云见表一首  

爲宰相贺赛龙潭有瑞云表一首  

爲宰相贺中岳合炼处药自成兼有瑞云见表一首  

爲宰相贺太原府圣容样至有庆云见表一首中书门下贺庆云见表一首  

中书门下贺太原紫云见表一首  

爲皇太子贺甘露表一首  

爲百官贺断狱甘露降表一首  

贺万年县甘露表一首  

爲百官贺舒州甘露表一首　贺甘露表一首中书门下贺元和殿甘露降表一首  

贺太阳当亏不亏表【`代宗大厯十三年`】独孤及  

臣等言伏见今月一日云物隂晦太阳当亏不亏者臣闻殷太戊宋景公皆修徳立言而妖变爲福以日月薄蚀劳谦惕厉而灾不胜徳云爲垂隂若天降衷使其谪故【`集作收字`】不见易象曰旣忧之咎不长也臣等无任欣戴之至  

中书门下贺日当蚀不蚀表【`代宗大厯十三年`】  

常　衮  

臣某言伏见徐承嗣奏今月一日法当日蚀时有澍雨者臣闻日之所躔行有虚道至之所会蚀亦无灾况圣以合天徳以禔福是有幽賛宜于感通伏惟宝应元圣文武皇帝陛下协用五纪顺用三极厯象日月统和隂阳【`一有序行之庆四字恐非`】廼者畴人推策今朔于辰非正阳之所忌于大明而何损犹能惧而勤政实以应天斋于穆清益用恭黙精诚所达运相符圜规之影始生于海上肤寸之云忽遍于天下霈然而起岂止终朝莫测应龙之外潜复踆乌之次伐皷用币悉罢于有司润物蕃生普欢于在野及乎睿宿更益清光同道相避则闻昭子【`疑当作梓慎恐避讳改`】之对当交而变果征刘劭之言古今殊祥中外所庆臣等谬陪近侍喜万恒情无任抃蹈谨表  

贺嵗除日太阳不亏表  

臣闻惟徳动天其应如响日月交防数之常也交而不蚀徳所感也伏见有司奏今日午正后七刻太阳初亏未正后三刻复满者是日也髙天无云太阳不掩讫于申酉光彩逾明万防同瞻百神协庆中贺伏以圣人者合天地以爲徳与日月以爲明当亏而下亏明足见矣当应而遂应神不欺矣伏惟陛下徳本于孝动由于礼勤俭以厚下寛仁以爱人忧庶政而疚懐求众善如不及行之于下土升闻于上帝无逺不届感而遂通一人有庆三光荐祉昔唐虞至化而星辰不孛日月不蚀以今方古千载同贶大礼元辰在于明发俯逼惟新之运弥彰不掩之祥人事天心何其允叶潜辉散彩愈曜于朱城丽景临空转明于黄道凡在生类同知圣猷无任踊跃之至  

贺洪州庆云见表　　　　　　许敬宗  

臣某等言臣闻灵心不测叶至道以升闻上帝无声候休明而降祉同夫影响在感斯通相彼天心实交其际伏惟皇帝陛下垂光御极体睿凝图始自忧勤宁羣飞于海外赐之仁寿拯涂地于寰中揔絶代之英声实兴朝之美政三秦咸防六府斯歌首冠往初功无取譬徳泽共二仪潜运清明与七曜齐光是以迩无不安逺无不服雕题镂齿之类欵郊甸以相趋氊裘板屋之朋入提封而请吏上腾下漏天平地成嘉【`一作喜`】气内充卿云以之舒彩盛徳外发非烟由其散色窃见守洪州长史张惟善【`一有悟解二字`】等称以六月二十六日于城内见庆云自旦及申然后方散谨按瑞应图曰庆云者太平之应孝经援神契曰徳至山林则景【`一作庆`】云出又曰天子孝则庆云见金枝玉叶若临轩帝之营萧索氤氲复入唐臣之咏自非工侔造化道格上光含六幽恩流四海安能致兹神感式彰灵贶黄间起朱紫相辉千载合符如斯之盛也虽复骈枝合頴匹此爲轻綘雪霜曾何足喻凡诸率土预在肖形沐浴皇风用源鳬藻况以臣等谬忝衣簮旦夕岩廊亲开瑞相呼抃跃实百常情不胜恱豫之至  

百竂贺日抱戴庆云见表　　李　峤  

臣某等言臣闻大人造物亨衢所以贞观上帝悬象层穹所以照临合其徳而先后不违契其诚而表里潜应伏惟圣母圣皇陛下仰膺顾托俯顺讴歌临天下之大宝当域中之正气斟酌律度三神援亭毒之权皷舞隂阳万象入则成之契六幽金镜四时玉烛凯泽将膏雨共流协气与景风齐畅故能使天地储祉灵祗降福枢纽荐符勾芒锡寿自呈有命洛书肇出惟宗社之飨徳廸神明之祚圣象物昭应休征焕发每至十二月珉启匣縁错披题迁宝秘于东序视衣缨于北阙必有仙鹤翔集云乌杲曜祥光入于九重异气县于三象虽复鼎来汾水黄云冠于北山劔在丰城紫气冲于南斗无以方斯影响近此【`阙`】　天作符箓动而有征日官考验以爲帝凖日在朔月时惟孟秋奉鸿休而正位先告辰而解网休日申酉众姬称贺申礼旣毕昭示圣国芝检初开扶光未徙即有氤氲传汉发祥于俛仰之间萧索浮天舒彩于折旋之际于时睟容当宁嫔仪在列文物充于紫庭晖光察于象或戴洪琛之威仪非烟非云夺袆褕之彩色两宫胥抃六妃式舞欣就望之近临恱光灵之下济臣等谨按孝经援神契王者徳至于天则日抱戴又黄气抱日辅臣纳忠瑞应图曰天子徳孝则庆云出又曰天下太平庆云见陛下宵衣旰食至徳通于九皇帝类推恩纯孝形于八表惟明求道若金在砺自物观化如草从风属千龄之景业承肆眚之鸿霈乾坤合而喜气生图箓启而祯符作旣以发挥天徳昭宝运之隆平且以光翼端章究灵心之终始自非上下和洽幽明荐成何以微【`疑是徴`】造化之神伟合天人之符契昔者珪受命无闻感召之祥赤土披图不发昭囬之贶故知冥只軄道历载祀而潜休灵物俟时当圣明而効用事超六籍之外声髙百王之表卓哉至矣无徳而称臣等谬奉隆知亲承大庆朝闻夕死每窃抃于昌期手舞足蹈敢承欢于下列无任鳬藻踊跃之至谨诣阙奉表陈贺以闻  

百寮贺戮逆人王慈征后庆云见表  

前　人  

臣某等言伏见今月十一日诛反逆王慈征等乃有庆云见于申未之间萧索满空氛氲蔽日五彩毕备万人同仰伏以慈征等并典司戎旅出入禁闱反徳乱常背天逆理圣灵感通神祗昭应虽逆节始萌而潜谋必兆穷奸囬之宻计尽包藏之巨慝并膏斧锧俱肆朝市五属明启严刑应于九秋万防恱豫嘉气呈于三象此实天人合徳宗社降休欣紫宸之永固在苍生而知幸无任嘉庆之至谨拜表称贺以闻  

爲泾州李刺史贺庆云见表　崔　融  

臣某言伏奉诏书上御武殿有庆云映日见于辰巳之间肃奉休征不胜抃跃中贺臣闻诸瑞应图曰天下太平则庆云见天子大孝则庆云见伏惟皇帝陛下早朝宴坐忧劳庶政逺无不肃迩无不懐神感潜通至诚上格凉秋中月滞雨移旬天心合而喜气腾阳徳动而愁隂歇文章郁郁惠日照而成彩花蘤蓬蓬晴风摇而不散虽复紫云来汉皇殿白云入殷帝房校其优劣畴以爲喻臣运奉休明荣霑刺举千年多幸已逢河水之清百辟相欢重偶丛云之曲不任悚跃之至谨遣某官奉表称庆以闻  

扶风郡贺庆云见表　　　　杨　谭  

臣某言臣闻休征所应克昭明盛之期灵贶攸归必会升平之运伏惟开元天宝圣文神武皇帝陛下发挥真宰抚育道枢致妙用于希夷纳苍生于仁夀故得风云効祉动植呈祥臣所管内雍州界天柱山顷有元皇帝古宫考时代而罔知覩寂寞而如在今月十四日辛丑皇妹持盈守法于宫前紫虚观中斋心伏形爲陛下祈福忽有庆云照耀施五彩于山巅喜气纷纶散重光于宫上其日从已时至未时官吏僧道瞻顾弥逺陛下纉元之仙箓授天宝之祯符千古未闻百灵何幸克叶天意必因人心表陛下无疆之福明陛下无疆之寿臣忝守方岳寄重分忧抃跃之诚倍百恒品谨写图奏以闻特望天恩宣示中外以光史策天下幸甚臣等诚欢诚喜顿首顿首  

贺祥云见表　　　　　　　张九龄  

臣某等言伏见道门威仪司马秀表称今月十日夜陛下亲临同明殿道塲爲宗庙苍生祈福有祥云见伏以圣徳以精至动天天意以肹蠁符圣其应【`集作成`】甚速岂云逺【`集作其应岂逺`】陛下孝【`集作圣`】敬之深勤恤所至灵心如答神道何言自表休期以介景福生人大赖天下幸甚臣等忝居近侍倍百恒情谨奉贺陈贺以闻  

爲宰相贺平原郡铸尊容鑪上有紫云等瑞表  

孙　逖  

臣等伏见平原郡奏去月七日铸尊容鑪上有紫云如盖髙三尺余铸毕方散烟焰中又依稀有一老人须眉皓白俯临铸上并绕鑪行道时闻空中亿万声及铸毕啓模相好圆满面有自然之金色者圣心通感至道炳灵洪鑪未开殊祥累见盖呈祥瑞相表异金光烈火之中式瞻仙老无声之地忽听神言在前古而未闻不崇朝而荐至稠叠之庆名言所难况肇自京师至于郡国真容所铸灵应必臻神妙无方用彰于圣寿生灵何幸永覩于昌期臣等忝居近侍倍加欣庆无任抃跃之至谨奉表陈贺以闻  

爲宰相贺开元观铸圣容庆云见表  

前　人  

臣等伏见开元观先请今月十八日铸圣容昨夜先期普天降雨迟明展事万里无云及写之际又有卿云休气氤氲扶日道俗咸观移时不散伏以圣惟不测有感而必通天则无言触类而成应陛下钦崇至道子育苍生爰写尊容将洪介福故得天地合气神灵布和甘泽而逹曙已晴彩云而抱日呈瑞镕范之际殊祥毕集寔表圣明之感更彰仁寿之期臣等忝在掖垣不胜大庆无任恱豫之至  

爲宰相贺会昌山庆云见表  

臣某等言今日伏退后伏见防昌山上有五色云见红翠稠叠光彩相鲜烂若藻绘积如山岳近依汤井俯傍宸居移时不散从臣咸覩伏以云物变态眞仙所凭法驾才上祥光已见岂惟天地合气以表于和平固已神灵告休用彰于圣寿无任抃跃之至奉表称贺以闻  

爲宰相贺赛龙潭有瑞云表  

臣某言适内谒者监牛仙童至奉宣进旨先爲苍生祈雨今日告赛不坐明日亦脩【`疑`】不坐者凉秋以来时雨未降陛下忧勤兆庶躬自祈祷甘泽漙洽又陈昭报亲纡鳯辇俯诣龙堂御膳撤鲜斋宫致防亦旣累日方申大祭礼毕之后更祝龙潭才发徳音已臻丕应仙童云其时即有青紫云自潭而起烂漫呈祥絪緼布和势腾晴空光映秋水即知飞龙之徳变化无方圣人之感深微莫测惟兹灵贶实谓殊常臣等特符恩荣倍增欣望宣示朝列兼付史官用垂明征永昭盛徳无任庆抃之至谨奉表陈贺以闻  

爲宰相贺中岳合炼药自成兼有瑞云见表  

臣某言臣等伏见道士孙太冲奏事奉进止令中使薛履信监臣于中岳嵩阳观合炼其灶中着水置炭于灶侧对三却廻已经数月泥拭旣宻缄封并全即与县官等对开门其炭并尽灰又别聚不动人力其药已成初乃五色发端终则太阳晖于鑪际又河南裴敦复所奏并奉勑令右阙李成式往验并同者臣闻神变无方式昭于幽賛圣心有感必验于通陛下至徳奉天精诚契道动无不应事若合符故得炼药之所瑞云先见丹炉不金液自成太阳降精宜假于人工飞亷扇炭谅关于神力殊祥特异旷古未闻灵迹既彰用资于圣寿羣生何幸永覩于昌期况在防臣实倍常品无任抃跃之至谨奉表陈贺以闻  

爲宰相贺太原府圣容样至有庆云见表  

前　人  

臣等伏见太原尹常济奉今月四日紫极宫玉石圣容样至北京其时有庆云垂天自辰至已轮囷纷郁万姓咸观者伏以灵物呈祥神仙效灵岂伊天地之和更是寿昌之庆况太原旧国王业所兴圣容才及于近郊卿霭已彰于合契氤氲五色变汾水之白云隠映三清类函关之紫气上感通品物同欢况在微臣倍深庆悦无任抃跃之至  

中书门下贺庆云见表　　　常　衮  

臣某言伏见太史奏今月十三日降诞之辰有庆云见自卯及已五色相辉京城士庶无不观覩者臣闻应天者圣降必有期从龙者云感而成瑞伏惟寳应元圣文武皇帝陛下啓我昌运本乎大微甲观画堂以书有庆赤光紫气以表祥符每嵗孟冬内朝举礼万国称贺羣臣献寿纷委灵贶总集良辰今者庆云表祥史册十月良月逺膺盈数之期后天奉天近叶下元之厯从风萧索抱日萦廻色涵流渚之虹影杂绕枢之电交映荣光曲成转盖万物皆覩羣情共欢无疆之休永永禔福臣奉觞庆贺于万斯年无任抃跃谨奉表陈贺以闻  

中书门下贺太原紫云见表  

臣等言伏见太原尹北都留守检校工部尚书薛兼训奏忻州七圣庙内尊容奉勑移太原府紫微宫安置昨正月二十九日啓告其时有紫云见兼闻金奏之声者臣闻庙貌严奉所以追孝天地明察则必垂祥伏惟皇帝陛下全圣人之至徳合神道之设教受天之命严龚奉先明发有懐载感于文武菲食致美必诚于宗庙序五位而周顺刑四海而化光兹以圣灵在天缅慕増惕是有象设不忘哀矜永念兴王之地如闻乐沛之言逺自方州迁于京邑克配上帝髙居紫微当其撰吉之时爰有奏章之请百神纷委万灵朝拜云浮瑞色乐协薰风已含气于潜龙更和响于翔鳯彰莫大之孝以嗣无疆之厯虽周室之既受多祉汉朝之屡获嘉应未有祖祢丕祐天人合符若斯之盛也臣无裨政事但庆鸿休不胜抃跃之至谨奉表陈贺以闻  

爲皇太子贺甘露表　　　　崔　融  

臣某言某至伏承某月日甘露降于金阙亭肃奉休徴不胜抃跃中贺臣闻五材并用天地合而凝津四序逓来隂阳和而洒润望之成雪若坠昆仑之山尝之则甘似降轩辕之国伏惟天皇部元气平太阶正圭表于都畿考铜櫩于宫室荐河图而升洛范日载【`一作至`】祥编过竹苑而憩芝防宵零瑞液尔其涂涂被物滴滴流膏承以玉杯凌汉宫而擅美献之琼爵掩魏殿而称可以致灵仙之寄可以延帝王之寿孝经援神契未足叙其和平春秋运斗枢不能议其清浊臣滥膺国本多慙人望仰宸游而不及倍恋恒情闻帝泽而先惊庆深常位无任喜抃之至谨遣某官某奉表陈贺以闻  

爲百官贺防狱甘露降表  

臣某等文武百官若干人言一昨伏见御史中丞吉顼称某日承制推法司断事恶逆者防赦不免谋反者防赦从流主上以爲轻重不当防入人罪制曰君亲无将将而必诛安有忠孝同极而流罪异贯若此者岂钦恤之意耶旋命主司奏上沿革谨按贞观律唯有十卷其捕亡防狱两卷乃是永徽二年长孙无忌等奏加果非庭坚所制百竂防瞽一朝开凿圣鉴通有如影响自发徳音之后毎夜触处有甘露降者臣等中贺臣闻刑罚者人之鞭策号令者国之舟车所以惩恶止奸辅政助化故轩辕之爲君也设法而天下安乐陶唐之爲帝也察令而天下昭明然则不令而诛不教而杀是虐人也法不胜奸刑不制罪是防人也有以知悬之象魏布以都鄙是谓禁人爲非铭之钟鼎铸之金石是谓丕天之责爲人上者可不务乎若乃前主所是疏爲律后主所是疏爲令事有不合于古不务于时则弛而更张矫以归正正朔三而改文质再而复王礼不相袭帝乐不相沿夫何爲乎亦云适时而已惟天册金轮圣神皇帝陛下躬明哲之性秉淑圣之姿顺风雨以发生乗雷电以震耀推功天地所以告成太室致孝祖考所以宗祀明堂陈寳鼎于帝庭正土圭于王邑能事毕颂声兴寃积之气不彰刑残之尸复育断狱四百愈鉴寐于淳源科条三千尚劬劳于画象日者有司奏牍议事不明大圣当枢因【`一作囚`】人轸虑但臣之事主犹子之事亲父子则身体髪肤君臣则股肱元首出忠入孝义在俱全履霜坚氷法无异罚曲礼垂教子处洿宫之条大传立文臣从潴室之坐何以才经赦宥顿隔刑书反逆首条而遂生恶逆未坐而犹死下上簮履颠倒衣裳遂使吏生淫巧人无常禁逆节所以时萌防党由其或在夫立杀止杀制刑息刑重其死然后生峻其法然后禁礼以齐君子刑以齐小人非惟闻义而输忠固亦知教而迁善斵雕爲朴自然登至道之初墨幪赭衣何必独上皇之代铨也法也念兹在兹昔者仲尼修春秋乱臣贼子惧梁靖撰七序窃位素食慙况我大君财成上帝制作昭昭焉若日月之代明累累焉似星辰之错行有典有则是彛是训懐生幸生而有余羣下瞻仰而不足萧相国捃摭秦法窥天无阶杜武库叅定汉章蹐地失措诚可以垂后诚可以逹幽至人无心灵契昭于极昊天有命神物萃于休期巽风未行甘露频降亦何止言善而星退躬祷而云来夫其素液繁洒芳滋丰溢丛骈六气之英摇动二仪之粹匝园林而并润溥郡邑而同霑汉宫无假于玉杯魏殿不劳于琼爵臣等谨按甘露者羙露也一名膏露一名天酒其凝如脂其甘如饴盖神灵之精仁瑞之泽稽命征云称谥正名则苇竹受甘露孙氏图云王者和气茂则降于草木食之夀援神契云天子刑于四海徳洞轮防则甘露降鹖冠子曰圣人之徳上及太清下及太宁中及万灵则膏露下白虎通云甘露之降则百物无不盛也陛下俯廻冲睠亲定律文必也正名果符稽命是使孟坚持论谈功徳而未详抱朴裁书称太平而不尽上可以辅圣躬之夀下可以延庶物之和言之动天一至于是臣等庇廕昌运接景清朝常勉志于克家每勤诚于报国恭闻大典伏览殊臣知拱极之尊子识晞之庆无任抃跃之至谨诣朝堂奉表称贺以闻仍请宣付所司颁告遐迩  

贺万年县甘露表  

臣某言今日中使吴永清宣示臣万年县靖恭坊南街栁树上降甘露者臣闻元皇帝有言曰天地相合以降甘露伏惟寳应元圣文武皇帝陛下事天明事地察所以受三灵之景贶叶万国之欢心其在阳不晞被叶増固且且防如脂如饴神明有以告祥苍翠因而不改则颢元之气下浃于人轩辕之精不爱其寳裨太平之瑞呈上陌之中况地即万年时当子月不寒沍实表灵长祯符荐臻夀域何远以之兴运在陶唐而则然特用纪元于大汉而无愧伏望宣付史舘永播休征臣谬承雨露之恩愧无防滴之至  

爲百官贺舒州甘露表　　　崔元输  

臣某等言伏见舒州奏懐宁县界天柱山东南谷寺降甘露今月五日下尚书省者臣等谨按皇王已来图牒所载皆以爲天地之合神灵之精感中和之茂育彰太清之至理故鹖冠子曰圣人之徳上及太清下及太宁中及万灵则甘露下礼曰天不爱其道地不爱其寳则甘露降伏惟皇帝陛下化醇茂沐泽汪洋合覆帱持载之功配髙明博厚之徳恩加羣物礼及百神可谓同符实如前载又据舒州刺史宇文适所奏云天柱山者柱石之象也表山岳之灵懐宁县者宁谧之义也表懐柔之理伏以远夷懐恩辅臣纳忠观其所言信而有理臣等亲闻圣政获覩殊祥无任  

贺甘露表　　　　　　　　武元衡  

臣某言伏奉今月九日圣恩以元和殿前所降甘露宣示百寮者伏闻圣徳至而和风应元气滋而灵液降不有上瑞曷彰盛时况甘惟防味露则仁泽岂无外野故呈祥于禁中不于别殿特表庆于元和光凝栖鳯之林气浥传香之树将使五灵集祉奕叶流芳伏惟陛下先天奉时王道立极不言而风雨咸若无爲而祯祥荐至故得蒸云降液覩阳不晞如脂如饴珠连星缀可以彰圣感可以保丰年汉致金盘魏称琼爵方兹冥贶固有慙徳臣遇斯鸿造幸偶昌期希代称符微生毕覩载欣载贺徒竭犬马之诚舞之咏之共乐华胥之俗无任  

中书门下贺元和殿甘露降表  

权徳舆  

臣某等言中使某乙至奉宣进止示臣等元和殿今日甘露降于梧桐丁香树者谨按孝经援神契曰王者徳至天则甘露降孙氏瑞应图曰王者和气茂则降于草木伏惟陛下圣徳感通殊祥允集当长嬴之月下顺人心降穆清之中上昭天意太和隂隲灵液潜滋屑玉缀珠漙【`集作圑`】枝叶质同雪白味若饴甘洒珍木以相鲜激繁香而合发虽轩丘颁瑞汉史纪年徒习前闻岂如目覩此皆至诚旁及【`集作协气旁逹`】天休合符凡在懐生不胜大庆臣等谬居枢要倍万欢诚无任欣抃踊跃之至谨奉表陈贺以闻【`贞元十八年五月十八日`】  

## 文苑英华卷五百六十三

宋　李昉等　编贺祥瑞三  

贺连理树表一首  

皇太子贺瑞木表一首  

爲纳言姚璹等贺瑞桃表一首  

爲宰相贺连理木表  

爲宰相贺李树凌冬结实表一首  

中书门下贺许州连理棠树表一首  

皇太子贺芝草表二首  

爲宰相贺合炼院产芝草表一首  

代百官贺芝草表一首  

中书门下贺芝草嘉禾表一首  

中书门下贺芝草表一首  

皇太子贺嘉麦表一首  

中书门下贺恒华州嘉禾合穗表一首  

贺嘉禾表一首  

爲百官贺千叶瑞莲表一首  

中书门下贺神龙寺渠中瑞莲表一首  

贺西内嘉莲表二首  

爲百竂贺瑞笋表一首  

爲朝官及岳牧贺慈竹再生表  

贺连理棠树合欢白兔表一首  

贺连理树表　　　　　　　闾丘均  

臣闻灵气所生恒起于无形祥迹所慿名属于圣日虽防物之成象固王者之明徴臣所部官园中有李树质茂宗生异标恒类交枝两出共理三连緑叶宻而泛烟白花糅而似雪观于即事【`此句疑`】知者称瑞当今星精下流天意寄徃【`一作嘉`】图谁载休徴莫俦昔上林树生中兴刘氏推神议物我则居多臣谬齿劳【`疑`】章慙名首席欣逄偶数窃跃昌期  

皇太子贺瑞木表  

臣某言臣闻惟徳动天无逺而不格惟神感物有来而必应伏惟天皇提乾象运斗柄戴黄屋而临太阶正紫宫而开列室伏见某官奏称石门谷内玉山宫侧秋水【`一作暴长`】漂木三万余根林衡悚廹匠人惊视仙桂来于月中灵查下于天上昔开阳门之肇建飞柱潜移太极殿之初营浮梁逺至论其壮观犹尺烬之窥寻木喻以皇家若牛涔之望鼇海方见凌云之构匪日而成负黼扆而朝百神垂衣裳而防万国盛矣美矣轮焉奂焉臣徳谢元良滥膺储贰寝门来谒常取候于鸣鸡大厦既成窃自欢于贺雀不任鳬藻之至谨遣某官某奉表称贺  

爲纳言姚璹等贺瑞桃表　　李　峤  

臣某等言伏见内出灵桃四实共同一蔕禁园芳果仙庭竒树名珍杏柰族茂樱胡鲜花发于上春嘉实成于早夏四而爲一表四夷之一君异而爲同明异才之同贯汉宫留核曾所未窥卫国报琼何能窃似殊祥灵应叠贶骈臻凡在见闻孰不欢跃臣等谬当枢近累觌休符喜抃之情实万恒品无任欣庆之至谨奉表陈贺以闻  

爲宰相贺连理木表　　　　常　衮  

臣言今月二十六日得太清宫道士陈岳等状称圣祖殿院东廊九灵门北有柰树连理异枝还合者臣按汉武元狩元年得竒木枝旁出輙后数日越地及匈奴率众来降者中兴书云王者徳泽纯洽八方大同则木连理伏惟皇帝陛下体元以临寳位法道以御太和孝通神明故祖宗禔福徳合天地则草木呈祥至孝所感生灵遂性湛恩既溥异类懐仁大告休期累彰嘉瑞况我祖太清别殿竒树効珍连理双茎混成一体其同本也所以烦于众枝其附内也所以庆于无外必有削袵之类亦表其强干之休天下一家本支百代稽于图传可以明徴圣敬所临神心允答不然岂独秀不迁之庙増华太素之宫曲折合符精灵相防耿光丕贶高映古今臣媿无黄老之术谬賛清虚之化获奉休异喜万恒情望请宣付史官编之简册无任欣抃之至谨奉表陈贺以闻臣某诚欢诚庆顿首顿首  

爲宰相贺李树凌冬结实表　孙　逖  

臣等伏见刘麟奏南郡李树凌冬结实并图及李实者惟此珍树名应皇族元所指用兴长发之祥明灵是慿故表非常之瑞已经夏实更发冬荣霜雪而翠叶不凋斯须而朱实皆就仁及草木既叶太平之期道贵生成仍呈久视之应恭惟圣感讵可名言所以彰寳祚之灵长表天枝之硕茂逺逾海峤来荐阙庭岂三秀之足称何两岐之敢喻殊祥荐至品物同欢况在臣等宁胜抃跃无任欣庆之至谨奉表陈贺以闻  

中书门下贺许州连理棠树表  

权徳舆  

臣某等言今月中使某乙至奉宣进止示臣等许州观察使上官説所奏许州长社县嘉禾乡合穗村连理棠树一株者谨按孝经援神契曰王者徳及草木则木连理伏惟陛下圣泽功浃洽生类故天休滋至地产交感亭育变化发爲百祥珍木敷荣异根合干表兹植物以瑞康时况嘉禾名地以同唐叔之献甘棠挺秀宁比召南之什芬芳连理遐迩叶心丛滋庆祉昭焕图籍臣等谬参鼎餁喜万恒情无任欣抃踊跃之至谨奉表陈贺以闻【`贞元八年四月一日`】  

皇太子贺芝草表　　　　　崔　融  

臣某言伏承某月日芝草生乾元殿瑞命天来符祥日至煌煌三秀分芰【`一作藻`】井而攅柯九光间梅梁而吐叶晋都宫阁何必灵芝之台洛邑山川居然宻迩之地中贺伏惟天皇君临海内帝有域中兼汉制而宅两京用尧心而加百姓神精下降洽至道于丘陵灵液旁霑被深仁于草木观其如盖如阁【`一作为盖为阁`】如日如星得五方之气象合四时之景色仙人在上则车马疑飞神龙居下则风云不去谓蓬瀛之海列【`一作到`】即昆阆之山开魏皇之双干莫俦汉帝之九茎爲劣可以荐郊庙可以觞公卿臣谬践储闱祗膺守国不获亲承左右目览休徴虽玉胫逆【`疑作延`】龄在神仙而可致而方【`疑作刀`】圭入膳视朝夕而犹賖是用心驰仁夀之前庆集肃成之下无任抃跃之至谨遣某官某奉表称贺  

皇太子贺天后芝草表  

臣某言臣闻徳合天地仁之所及也深道贯神明孝之所寘也极故有功肹蠁灵命氤氲瑶光发辰象之精金色吐隂阳之秀伏惟天后化含万物训正六宫天下被涂山之音海内仰河洲之教今月某日使某至伏承芝草生于东都太原守舍利塔屋下芝英绕殿蹔疑王母之台芝草成田聊比宓妃之舘其蔕紫其茎白霑霈雨露之津揺动风云之气斜临网树分贝叶而重开近对沦池接莲花而倒下岂与夫生于石室空传好道之言产自珠宫徒事不经之説可同年而语哉臣滥承天祚多慙国本始钦涧之祥更喜黄云之地颂声无辍在郊庙而方传御膳有慿俯神仙而何逺臣子之庆倍百恒情无任欣忭之至  

爲宰相贺合链院产芝草表　孙　逖  

臣等伏见道士黄河清等奏兴庆宫合链院内产芝草五色分辉六茎【`阙`】　神丹入链而转精祯祥应期以如答覩兹嘉瑞望宣付史官者伏以灵芝所致和气之精着羙仙经标名瑞典陛下深仁契道至徳通神錬液飞丹既启长年之舘敷华有叶遽呈三秀之祥五色有类于卿云六茎且符于帝乐岂惟动植昭感以表于休徴固亦真仙叶应用彰于圣夀臣等忝侍轩陛倍深庆悦无任抃跃之至谨奉表陈贺以闻  

代百官贺芝草表　　　　　独孤及  

臣某等言伏见开府仪同三司鱼朝恩奏含晖院及白华亭院内并芝草生者臣等谨按图谍【`集作谨披图按谍`】窃考前典【`集作志`】盖王者以道莅天下而徳及庶物则有灵木神草【`集作神木灵草`】储祉【`集作祥`】効异陛下贤圣恭俭慈仁爱人开阐学校尊教劝徳将以五经根本庶政风化所浃神人以和和气旁逹感蒸爲瑞【`集作和气傍感蒸而爲瑞`】不然岂灵芝菌蠢异处同植不产他宇必于宸居九葩之盖煌煌三秀之质盖表陛下之钦明光宅以人文成化灵根硕茂万叶无疆神应炳然天意如荅臣等获忝朝列幸覩祯祥云云  

中书门下贺芝草嘉禾表　　常　衮  

臣等言伏见兵部尚书中书门下平章李抱玉进芝草嘉禾者臣闻王者道洽则灵芝生天下和一则嘉禾应伏惟陛下诞膺景命忧济生灵合太上之徳感元精之气天地氤氲神明滋液降此珍物叶于昌期垂盖连茎三华焕发离根合頴一穗孤秀沫我渥泽扇其祥风众草之英百糓之长以兆稔嵗以符太平昔周得唐郊之献列篇于典策汉获甘泉之祉荐于清庙三瑞之极一朝防同长发其祥无疆之庆臣等谬叅近侍幸覩休祥喜抃之情倍万恒品无任欢抃之至  

中书门下贺芝草表  

臣某言今日中使吴承【`一作永`】清至宣示宋汴节度使御史大夫田神功所献芝草一株紫盖黄茎丛生者天生神物王者嘉瑞竒秀之状灵篇未书伏惟陛下孝通神明徳至草木和气所感祯祥屡彰煌煌灵芝郡国来献垂以金盖发其琼葩烂然紫云之色灼然红蕖之秀王徳斯应皇家永昌固可冩状图谍荐于郊庙只奉天意賛鸿休臣等获覩殊祥喜倍恒品无任庆抃之至  

皇太子贺嘉麦表　　　　　崔　融  

臣某言伏见雍州司马徐庆称所部有嘉麦一茎六穗纎芒濯露疑因黒壤之宜香稼揺风若吐黄金之色岂非灵心昭应睿徳感通降之自天何必来麰之咏尝之于庙先符孟夏之时凡在含生相趋动色臣谬当居守肃奉宗祧一穗两岐徒説张君之咏十畆千石方轻范氏之书仰天意而増欢顾人心而载跃无任喜抃之至谨附起居使某官某奉表陈贺以闻  

中书门下贺恒华州嘉禾合穗表  

权徳舆  

臣等某言伏见武俊所奏恒州鼓城县生嘉禾一本合穗又卢徴奏华州郑县太平乡三交里获嘉禾一穗者谨按孙氏瑞应图曰嘉禾者五糓之长王者徳茂则生伏惟陛下徳叶功仁育生类同頴擢秀殊祥并时昔周道既昌唐叔以献表天下和平之兆爲隂阳防合之符五糓登成百嘉储祉发于厚载集是休徴况岳镇之方表章继至感通昭晣莫甚于斯臣等忝列台司喜倍恒品无任欣抃踊跃之至谨奉表陈贺以闻臣某等诚欢诚喜顿首顿首谨言【`贞元十五年九月七日`】  

贺嘉禾表　　　　　　　　张仲素  

臣某等言今月某日伏见平卢淄青等州节度使郓州大都督府东平县官庄地内有禾异垅双本合成一穗图奏进传示百僚者臣等中贺谨按瑞应图曰王者徳茂而太平君臣和则嘉禾朱草以中萌言不得中和之气即不生也伏惟陛下鼓和风茂休徳泰阶平于上下大中建于人臣神明是若徴兆必报通彼殊垅揔其双茎滋大泽以造成嘉穗而荐和合爲一彰至化之防同坚而好表资生之丰实推物类以得天意观绘事而拟灵篇几在班行咸同庆幸不胜云云  

爲百官贺千叶瑞莲表　　　崔　融  

臣某等文武官若干人言伏奉恩防垂示臣等千叶瑞莲观其緑里红葩缃茎素萼露揺珠防霞坼金须百星交映羽盖张而一色万目齐明车轮合而千状谓翔鸾之欲舞若群鹓之并飞峯形耸而半天石势蹲而临海冲气积其下惠风流其上服之可以登仙采之可以驻夀虽复释天王之国千影离娄善住天子之地双辉灿烂校之今日未可同年臣等谨按华严经云莲花世界是庐舍那佛成道之国一莲花有百亿国无量清浄经云无量清浄佛七寳池中生莲花上夫莲花者出尘离染清浄无瑕有以见如来之心有以察如来之法道之行也曽不徒然伏惟天册寳金轮圣神皇帝现此妙身当兹巨瑞符契合影响不差有百亿国无量清浄者天意若曰防苏蚁结黙啜蜂飞闻鼓鞞而革靣望旌旗而悬首指麾而邉境获安髙枕而中国无事风行电扫防噍类于百亿之区雾廓尘销反逰魂于清浄之域深仁所及不亦哉臣等滥奉朝恩亲披瑞谍非常之贶旷古未闻殊特之珍歴代一见手舞足蹈倍百常情无任庆跃之至谨诣朝堂奉表陈贺以闻  

中书门下贺神龙寺渠中瑞莲表  

柳宗元  

臣某等言今日中使某至奉宣进止示臣等神龙寺殿前渠中瑞莲花圗其花一茎两房者伏惟陛下仁圣感通被生植宥万方之暇必顺天心于九重之中别开佛刹絪緼降祉菡蓞敷荣瑞兹灼灼之花廽出田田之叶吉祥殿外芳【`集作芬`】馥殊常功徳池中光华交映扶踈发越并秀相鲜功嘉应超冠图谍彼芝称三秀麦有两岐虽验休祥岂阶妙法观双房之挺茂荷一雨之均霑隂隲生成发辉严浄臣等忝居枢近倍万欢心无任欣忭悦怿之至谨奉表陈贺以闻【`贞元十八年六月十八日`】  

贺西内嘉莲表【`徳宗`】　　　　权徳舆  

臣某言今日某时中使某至奉宣圣防出西内神龙寺前水渠内合欢莲花图一轴示百寮神图焕开异彩交映賛天地之合徳表神人以同欢臣某诚欢诚庆顿首顿首伏惟皇帝陛下道协重华庆传种徳陶隂阳之粹羙孕造化之精英吉庆毎见于天心发祥必自于禁掖是使双华擢秀连蔕垂芳香激大王之风影耀【`集作辉`】天泉之水焕开宫沼旁映给园灵贶应期天龙防圣寳厯夐超于小刼神功允洽【`集作协`】于大千臣某获覩升平滥居荣宠闻瑞应而称庆仰绘事以增欢无任抃蹈喜跃之至  

贺西内嘉莲表　　　　　　张仲素  

臣某言臣伏见今月九日中书门下宣示百官西内池中嘉莲圗其莲一本两花者臣闻明圣有作天人合应既彰花本必降祥符即事而推昭昭可见伏惟陛下储精要道忧济群方致理大同犹惧不至所以恢圣教资福生灵造感通嘉瑞屡降况兹菡蓞儒释同称经文但喻乎淤泥诗人特歌于陂泽岂比夫跃铜池【`阙`】传芳丹禁濯影清流特耸孤茎以表清浄之源一致  

对敷双萼是明内外之教齐兴天虽不言假物明意臣仰披图谍逖覧古先岂无祯祥莫此昭著望云就日徒深抃跃之诚舞徳功何报恩私之重无任抃贺庆跃之至云云  

爲百寮贺瑞笋表　　　　　李　峤  

臣某等言伏见旧明堂某前有丛竹抽新笋数茎緑萚含霜紫苞承雪凌九冬而擢頴冐重隂而发翠伏惟陛下仁兼动植化感灵祗故得萌动惟新象珍台之更始贞坚效质符圣夀之无疆隣帝座而虚心当嵗寒而抱节一人有庆万类呈祥凡在见闻孰不欣跃无任庆抃之至谨奉表称贺以闻  

爲朝官及岳牧贺慈竹再生表　陈子昂  

臣某等言臣等闻书曰天视自我民视天听自我民聼故尧臣方命降震怒之灾姫旦圣人【`集作姫圣尊仁`】受昭事之福先王所以恭畏上下只奉天心于是有昭徳塞违惩恶劝善所以明枉直正典刑伏奉恩勑宣示司农卿宗正【`集作晋`】卿所奏日者王徳夀等承使失防虐滥无辜灾感蝗虫毒痛慈竹宁嵗爲之饥馑甿庶以之流离寃防呻感上恻乃降明制发徳音恤淫刑蠲虐典于是幽防雪愤遗噍昭苏枯竹由其再生蝗虫爲之陨迹【`集作韬青`】牂蛮动色瘴疠収氛当天札之防年致升平之稔嵗非夫圣灵昭感天人合符何吉防之徴报同影响天下幸甚臣等闻圣人法天所以顺物小人违道则必乱常故虞称钦明严四防之罪鲁有仁义正两观之诛所以邦家用昌苛慝不作王某等色厉内荏心僻行坚弄措刑之文爲商夷之法以讼受服同恶自尤竟招殛窜之辜允肃政刑之序今者苍鹰敛翼乳虎含牙朝廷无腹诽之忧天下有措手之颂信可以惩残创酷诱善旌寃永清侮弄之阶共登仁夀之域臣等谬賛台阁忝守藩维实思仰奉大猷以穆中典幸属至圣崇徳小人勿用凡在庶品实百恒欢虽成康颂声文景黙化刑清政肃曾何足云伏乞书之国经颁示天下使四方风动万国归仁垂范后昆以爲炯诫无任庆抃之至  

贺连理棠树合欢白兎表　武元衡  

臣某言臣闻至徳有感嘉瑞必呈非汪洋霶霈不能动神灵非葳防防遝无以彰明盛伏惟陛下登建皇极二纪于兹情无忘于一日徳弥新于万载懐徕反侧优容直谅至仁所渐潜销于毒螫大赉所及无间于忽荒故得祯祥荐臻防简填委迨于今日不可胜书此实上天所以丁宁俟登封告成也今又见许州长社县刘斌地内连理棠树圗徐州彭城县阳守志园中合欢圗又进白兎并圗等伏以甘棠符于国号连理表于邑中瓞颂于诗人合欢守于园内兎居卯位白顺金色金者取象于武臣白者明资于义邑足表巍巍宗社长庆于大同赫赫天枝永崇于皇度俾秉旄节必効精诚悬象告人焯乎明着窃覧前志歴考休徴积彼千载之祥无兹一歳之盛臣忝私恩覩所未闻抃舞之诚倍百恒品无任云云  

## 文苑英华卷五百六十四

宋　李昉等　编贺祥瑞四  

爲朝臣贺凉州瑞石表一首  

代皇太子贺石负图表一首  

爲纳言姚璹等贺瑞石表一首  

爲纳言姚璹等贺瑞石表一首  

百寮贺瑞石表一首  

贺天尊瑞石及雨表一首  

爲宰相贺武威郡石化为面表一首  

爲泾州李使君贺庆山表一首  

爲许智仁奏懐州黄河清表一首  

贺秦州河清表一首  

中书门下贺滑州黄河清表一首  

贺河清表一首  

中书门下贺醴泉表一首  

贺栎阳醴泉表一首  

爲朝臣贺凉州瑞石表　　　上官仪【`贞观十七年`】  

臣元嘉等言臣闻太阳含字天之命也徳水呈文地之符也是知光膺寳厯非幽賛无以享鸿名对越两仪非神物何以昌丕绪故有负卦繇表轩功朱鸟啣书兆彰姬箓非圣人之抚运孰能与于此乎伏惟皇帝陛下庆韫上元与天皇而合徳祥凝太始体耀魄以齐明作周锡王丛本于氷翼生商降祉寳祚基于玉筐然后枢电効神皇虹授彩彤云澹景标映龙顔瑞火流光呈发鸟迹由是凝圗作极握纪中天化洽九垓恩锦【`疑作绵`】八表功成戢武散騑服于桃园业定文覃正朔于昌海辑五玉而彰礼备陈万舞而表乐成至徳至仁垂拱岩廊之上乃圣乃神逺庙堂之下宪文王而授立招天奬于梦龄象汉帝以登贤选仁明于刻【`阙`】国重曜而临照家万宇而永贞是以淹歳亢阳离辉升而泽降春畴罕阙震方建而年稼登受册之辰随轻轮而翊佳气夏之月接飞盖而吐芝英郡国陈孝徳之符烟浮【`一作生`】雾集县道奏明灵之贶电击雷奔岂与夫日至月书可同年而语矣伏见凉州都督李袭誉表奏昌松瑞石合百一十字文曰髙皇海出多子李久【`唐书五行志作元`】王八千【`唐书作十`】年太平天子李世民王【`唐书无王字`】千年太子李治书燕山人【`唐书有士字`】乐太国主尚注谔【`唐书作汪謤`】奬文仁迈千古大王五王六王七王十王【`唐书无王字`】鳯尾【`唐书作毛`】才子七佛八菩萨及上果佛田天子武文【`唐书作文武`】贞观昌大圣延四方上下万治忠孝爲善【`八字唐书作上不治示孝仙戈八为善`】其文不次者略而不载敕遣礼部郎中栁逞驰驿检覆并同所奏皆素文玉洁若琼树之华滋质碧鲜拟翠微之逺色虽复霞熛冠岳晖镂诛【`疑`】于介丘海镜浮山昭列名于稽防方兹秀丽曾何足云臣等歴选皇犹稽河圗于东序详观帝箓披册府于西昆娲燧以前不可得而知矣羲农以降乃考载而言焉若乃马遰尧坛鳯御虞册麟游吐字颇渉刘邦叶蠧爲文才称病已石降徴于典午赤伏锡命于炎精皆髣髴如神徴文见意或傍通以取证或索隠以求端犹且动色当年光华曩志矧兹天册显发灵瑞颂圣徳之钦明通史笔之尧典述国祚之悠永倍策之卜周年追美先朝衍轩丘之徳姓式昭储后迈钓台之有光岂非天鍳孔明圣尤大者祥弥着灵心至察徳加厚者祚逾长是用越契超防光前振古绩无与二庆溢登千臣等自省防生幸霑鸿造荷重光之煦育观三才之宅心雀跃无以表其诚鳬趋不足胜其喜臣无任悦豫之至  

代皇太子贺石负圗表　　崔　融  

臣某言臣闻虞舜五帝也夏禹三王也应厯数则星昴告期度水土则河精授象故知至诚上感无徃而不通神道曲成有来而先见伏惟天皇运斗极平太阶漏徳泽于海河散皇明于日月烟云郁郁鸟兽跄跄百寳用而银瓮满五谷丰而丹甑出化之逺及隂阳不测之谓神徳之广被天地无名之曰道嵩髙维岳洛阳下都此焉符理之所古则先灵之地伏见洛州牧相王所奏嵩山下顶封禅坛侧掘得石负圗篆文一百六十字者臣亟闻其言矣昔者黄辕东省河献龙书苍颉南廵洛呈字古犹今也其若兹乎夫惟气挟风霜文含星象玉经山上匪借傍求银丹池中居然暗发颂国祚之长久孕育于万八千年歌卜筮之叶从牢笼于六十四卦况复髙临秦室近控洛坛伫降王者之封常有君来之望由是神工不召若镌金镂之名天意潜彰似刻银防之篆岂与玉在防山之上莫覩其祥石出吴江之右空传其迹可同年而语哉臣才谢元良忝当储贰三灵睠命预闻东序之圗万国心欢愿奉南山之夀无任悦豫之至谨遣某官奉表称庆以闻臣某诚欢诚喜云云  

爲纳言姚璹等贺瑞石表　　李　峤  

臣某言伏见衡州所进瑞石形似龟顶上有文曰大周并有乾坤卦字左邉有王武九千字又有水火金木土字各依其方北邉兼有井字臣等详观灵字伏覩竒文事实非常理同神仙【`疑`】首列大周文【`疑作之`】字表元首之尊左有王武之名明左契之执合乾坤之两卦分金木之五行五行展转而不穷两卦周流而无极井以养物而知渥【`疑作泥`】泽之下覃石以补天乃显贞坚而上列将以九千之寳祚嗣七百之鸿基兆发灵心事符嘉运况复名爲武叶国姓而呈休出自炎方迎向明而发祉神祗之命受托于四灵感应之符实超于千载臣等叨延恩奬屡覩【`一作觌`】嘉祥喜抃之情实百常品无任庆跃之至谨奉表陈贺以闻谨言  

爲纳言姚璹等贺瑞石表  

臣某等言伏见瑞石有文曰武帝李彰好生临国永保吉昌伏惟陛下受命旻穹降灵宗祏复栋重檐之礼严配昭升五刑九辟之科平反宥恤故能使三精孚徳七庙垂祥频降灵符屡彰潜祉好生临国寔开琬琰之文永保吉昌示贞坚之箓隆万代之遐筭旷千龄而不闻臣等叨沐恩私谬当枢近亲觌休寳相趋抃跃无任嘉庆之至谨奉表称贺以闻仍请出示百寮并录付史舘  

百寮贺瑞石表  

臣某等言臣闻髙明博临无逺不应正直潜感虽幽必通伏惟皇太后陛下庆发曽沙业隆大寳以至明当宗社之寄以至圣合乾坤之徳荷三叶之休光承五行之厯纪平秩庻政大亨羣物冠带遐荒之域天福日临闾阎富夀之氓礼变乐和液露霑洽休徴昭显用能上披乾象下发坤珍吐川之灵秘开神之韫匮伏见雍州永安县人唐同泰于洛水中得瑞石一枚上有紫脉成文曰圣母临人永昌帝业八字臣等抃窥灵迹骇瞩珍圗俯仰殊观相趋动色窃惟圣徳奉天逓爲先后神道助教相因发明陛下对越昭升钦若扶揖允塞人祗之望寔当天地之心所以幽賛嘉兆傍通景贶且人称同泰县实永安姓氏将国号符土地与石文明应表里潜防枢机发明宴坐之逾昌验皇基之永泰则自然之无朕不测之谓神非夫道格昊苍徳充幽显岂能发何言之微防臻不召之灵物考皇图于金册搜瑞典于瑶编则有虫蠧成文鱼鳞吐匣丹书集于昌户緑错荐于尧坛或词隠宻微或气藏防纬莫究天人之际罕甄神秘之心未有昭圣毓灵发祥隤祉明白着烛曜晖光若斯之盛者也且夫导洛防津卜经宇是开帝王之宅实爲书之泉伯禹以致孝鬼神九畴天锡陛下以防恭顾托八篆灵开超万祀而同存歴百百【`疑`】而罕逮况乎隂阳景测朝市天临号令施于四海机衡动于万国灵心叶賛景业防昌荐希代之鸿寳获非常之嘉应固可以明禋太寳礼秩介丘副神宗之廼睠答上之蕃祉臣等遇偶休明荣参簮笏千年且暮邀逄累圣之期百辟歌讴喜属三灵之庆无任鳬藻踊跃之至谨表诣阙陈贺以闻  

贺天尊瑞石及雨表  

臣闻大悲握契汲引之数盈千圣垂机感现之瑞不一随縁应俗或作儒童降迹通凡常爲长者然则前佛皆同一字可通【`疑作道`】非道理两名至矣哉不可得而称也伏惟天册金轮圣神皇帝陛下功成尘刼迹御金轮万姓乐推百灵欣戴如来备记昔避天女之宫菩萨降生遂坐人王之国臣等一昨伏见四【`疑`】岳云防观道士奏称御像瑞石大妙至极天尊一铺创造圣容未施五色宿昔之顷缋自然不加之分宛同神化七十二相合而成体八十一好散而成章披绛云之室辟明霞之舘千乗亿骑浮空而下九仙五老歩虚而来羽抱锦帔风揺云起龙文而鳯章日县而月缀威仪有睟侍卫无声坐疑龙汉之游何必仙山之防自非隂阳不测变化无方慿法匠之威灵假神功之动用其孰能与于此中贺臣等又闻先天后天圣徳合于无象欲雨而雨契通于不言日者王室屋【`一作屈`】闻炎方在候陛下乗朱辂驾赤骝歴太阳之中道居明堂之左个百神受职万国来朝既配帝而严禋亦统天而布政是时也慈云结庆甘露流香微风萧然纎尘不起凡百在宥动色相欢咸以爲天者万人之本物有不霑于泽者则仰皇天而望之有不覃于惠者则吁告而请之更祈洪防輙闻流潦俄而油云族晚覆双阙而朝隮膏雨及私浃三川而校【`疑`】下郊原吐润品彚霑苏麦垄纎茎已擢两岐之秀黍田香粒方滋合頴之苖凡在群生不胜幸甚然后知御云防而占繇幸洛阳而录囚盖其眇少曽何髣髴臣等幸忝簮笏预睹珍符惟徳洞即叶元皇之化惟灵荐福长延梵帝之尊抃蹈之情倍百恒品无任鳬藻之至  

爲宰相贺武威郡石化爲麫表  

孙　逖【`天宝三载`】  

臣等伏见王倕奏武威郡畨禾县嘉瑞乡天寳山周囬五六里石化爲麫在近村闾及诸郡部落自今载正月以来取食甘羙益人又按圗经贞观九年鳯凰集于此故名嘉瑞乡其天寳山在此郷界伏以神道设教变化无方圣人爲心感通必应陛下仁霑动植泽及生灵故得地不藏宝石变爲麫既资人食又济邉廪成熟自因于道气艰难不待于农功岂来麰之足方何雨粟之能喻况山符圣号用彰于万夀乡表瑞石允迪于前烈殊祥叶应景福攸臻臣等忝侍轩墀倍深庆悦无任抃跃之至谨奉表陈贺以闻  

爲泾州李使君贺庆山表　　崔　融【`垂拱二年`】  

臣某等言某日奉某月诏书新豊县有庆山出曲赦县囚徒改新豊爲庆山县赐天下酺三日凡在含生孰不庆幸中贺防臣详窥海记博访山经方丈蓬莱之【`疑作人`】迹所蓬到层【`作増`】城圃道家之妄説伏惟皇太后陛下应天顺人正位凝命中外咸一隂阳以和嘉木四方而平春露草三旬而候月冲恩浃洽嘉贶骈阗当雍州之福地在汉都之新邑圣渚潜开神峯欻见政平而涌自荡于云日徳茂而生非乗于风雨游龙蜿蜿疑呈八卦之圗鸣鳯嗈嗈似发五音之奏仙蚕曵茧美稼抽芒一人有合于天心百姓不知其帝力方验镇星垂象山萌辅地之徴太嵗加年水兆载坤之应天人交际影响合符雷雨既作喜气冲于三象钟石以陈欢心动于万物臣幸忝簮带滥守藩隅不获驰苍阙而拜手望紫庭而继足殊祥踵至寳无疆厚赉傍霑群生【`一有之字非`】幸甚不任悚踊之至谨遣某官奉表以闻  

爲许智仁奏懐州黄河清表  

臣智仁言臣闻徳水清漪诗人以之兴颂浊流澄镜大圣于是登朝伏惟皇帝陛下道叶二仪功超万古上降祉变孟津于渌波厚载呈祥发荣光于翠浼臣以去月得河内县申云自太平村已下三十余里河水变清各遂浅深泠然彻底鳞介之族无所藏形【`一作养藏`】谨自依极【`此句疑`】息同其状又嵩髙维岳形入清流少室竒峯差具写谨按易坤灵圗曰圣人受命瑞见于河伏见凉州石式昭灵命臣部黄河应时清澈天祯地贶既符易象之文圣祚河清暗合灵图之义古人叹其难俟臣今乃得亲观身体太平之风目击防昌之瑞无任悦豫之至【`唐书五行志凉州立石在十七年懐州河清乃十六年当考`】  

贺秦州河清表  

臣闻崇髙不极之谓天广博无涯之谓地若乃参天地之化代覆育之神功者其在圣人乎故能俯同五情恩浸八纮允膺千载仁霑万代明灵之贶自我所招幽显合符斯其效矣伏惟皇帝陛下家六合驭三光推明允之一心置于天下之腹用狥齐之四日招于万物之情蜻虫麛卵之所安犹懐夕惕舆颂蒭荛之瞽説尚廽天睠其所爱育者多矣而况于鳏寡孤独乎其所容纳者众矣而况于公侯卿士乎至若削平宇宙混一华夷乃武也致【`疑`】教防昌乐新礼创乃文也穆岩廊以凝睇调风雨于絶恨【`疑`】乃圣也运埏埴以裁成动隂阳而不测乃神也体兹四霁侔彼两仪神物之来盖惟常理伏见秦州刺史表今月某黄河水复清深浅澄映百有余里清自龙门之下验登期以御天波及万春之卑表无疆以弥夀臣闻道之所格者则灵之所感者大徳之所包者厚【`疑`】则地之所应者深是以千祀登期自古叹其难遇一嵗之内祚圣人而再清求诸典坟竟无伦匹在于明世絶后光前宜其上答灵心升中告禅金声【`一作举`】玉振合百神于介丘玉辂朱轮副万国之翘首则普天幸甚何其乐欤臣等越自下才欣逢上徳致百王之不致闻亿载之未闻舞蹈之深实百恒品  

中书门下贺滑州黄河清表  

权德舆  

臣某等言今日内侍朱希顔奉宣进止示臣郑滑观察使姚南仲所奏今月一日至六日白马县界三十里黄河清者伏以道【`集作`】自积石出于昆仑乃建灵源之封特视上公之礼克符昌运必降殊祥伏惟陛下圣泽感通休徴【`集作贞`】叠委惟此浊质化爲清澜国典所书是称大瑞诗曰俟河之清人夀几何叹其不可得而见也今则白马之津三十里所澄澈如练纶漪成文一邦防艾共观嘉庆乃寓经界式彰永寜昔秦号水徳徒推厌胜汉纪河平茍安决溢神功幽賛独表清时足以荐诸宗庙书之史防臣等忝【`集作谬`】登枢近获奉休明无任欣抃踊跃之至谨奉表陈贺以闻臣某等诚欢诚抃顿首谨言【`贞元十四年五月十五日`】  

贺黄河清表  

臣某言臣得进奏官状伏承河阳奏汜水西界从洛口黄河清一百六十里又横海军奏界内河清澄澈分明者臣闻圣人在上天下和平风雨时若则海波不荡黄河清夫土所以载水水所以利物天意钟土徳之道【`疑`】开水瑞之华符我上圣祥于下土中贺伏惟睿圣文武皇帝陛下蹈十圣之原轨陈一王之大法垂衣裳以朝万国舞干羽而来四夷平泰阶于天纒师节于灵防故得浊波浑浑千载一清长澜浩浩百里如镜气新天宇光澈地脉仰分万象之法中涵千圣之徳初澄海裔表陛下横恩波于海上再清洛口助陛下铺文明于土中二十八日兆陛下告成之日也百六十里期陛下得圣之数也臣谬承分阃之寄叨荣持节之权生当海宴之年幸识河清之日未奉明诏不敢擅离军府诣阙随公卿蹈舞明庭下情无任西望踊跃之至  

中书门下贺醴泉表　　　　常　衮【`大厯二年`】  

臣等伏以西京栎阳县有泉水于平地涌出防诚饮者痼疾咸痊稽之圗牒是曰醴泉臣闻和气上感湛恩下浃则有休徴以彰至化近在雨金之地特启荚泉之瑞无源独涌平地滂流当神明之积髙表隂阳之不测其气香洁其味甘醇抱华清而荡邪资灵化以除秽积年之疾一饮皆愈挈瓶而至重迹相望日以万计酌而不竭齐庄之诚益厉神逹之效愈彰伏惟陛下父母之深仁纳黎元于夀域感此灵液助其生成疾苦假除夭昏不作勿药有喜爱人斯甚可以见天地之心可以明帝王之徳昔唐尭至圣光武中兴沛然发祥千嵗一覩启我昌运居然合符鸿休无疆天下庆幸臣等谬司近宻喜倍常情无任忻庆之至  

贺栎阳醴泉表　　　　　　独孤及  

臣等言伏见京兆尹李勉奏栎阳县有醴泉出饮之者痼疾皆愈臣闻王者泽周庻类则神降百祥天地之心去人不逺陛下厚徳载物与坤同符以善利人如水润下故厚【`集作后`】土献瑞涌泉疗疾灵源酌而不竭沉痼饮而皆痊勿药之喜万人是頼仰窥天意岂不以是彰陛下之徳施乎不然何众庶颙颙强名圣水彼丹甑【`集作井`】朱草白麟赤鴈徒称太平之瑞未闻功施于人方之圣泉岂喻神异臣等无任喜庆之至  

## 文苑英华卷五百六十五

宋　李昉等　编贺祥瑞五  

贺杭州等龙见表一首　贺隰州等龙见表一首贺常州龙见表一首　　贺富平县龙见表一首皇太子贺白龙见表一首  

贺麟迹表一首　　　　贺东川麟见表一首爲魏州成使君贺白狼表一首  

中书门下贺文丹国献白象表一首  

贺白防表一首  

中书门下贺河阳获白兎表一首  

贺白鹿表一首　　　　贺白野鸡表一首中书门下贺邢州获白雀白山鹊表一首  

中书门下贺兴庆池白鸬鷀表一首  

爲百官贺白鸟表一首  

贺杭州等龙见并庆云朱草表  

许敬宗  

臣某言臣闻休气降祥与圣人而合契明灵之贶昌辰而咸通自五帝寂寥九皇悠缅神龙逃夏后之世一去莫追景灵歇伊帝之朝千龄不嗣逮乎兹日翔骤来仪天道去人何其交际伏惟皇帝陛下化龙【`疑作隆`】干栋施厚大鑪驭三光以照临摠万防而光宅虽复荒陬之逺亿兆之多一物不安则宵衣载惕四夷有罪则纳隍兴叹日者东师作梗类农皇之夙沙交河阻兵等轩后之獯猃元戎所輶【`疑`】大汉申涌醴之竒齐斧裁加昌海效静波之庆既而西师献防东岱希封日告祯机嵗登灵稼表里禔福彰外平而内成幽顕合符叶天意于人事伏见杭州刺史潘求仁表称于钱唐县界见青龙一又江州刺史左难当称寻阳县界见青龙二又得汝州及沂州状称所部各有庆云见又延州刺史席辨称临贞县界有朱草生臣等以管窥天之意若曰青者方色宜顺动以东廵龙者帝闲可騑于大辂非烟五色杂云旗于翠华朱草三英代灵芽于芳籍岂非以兹幽防警寤皇情促升中以奉髙与臣等自庆一生预逢千载虽复仲尼将圣恨出圗之未期夷吾大贤嗟比翼之难致羣臣庸昧窃譬古人幸遇休明胜之多矣披祥溢目观秘惊心庇大厦以相欢荷施生而罔谢无任鳬藻之至  

贺隰州等龙见表  

臣某等言臣闻狥齐御极沪【`疑作扈`】表其麝鳯文思则天黄河贶其龙马是知利充于物乾坤应而合符行出于身明灵感而幽賛伏惟皇帝陛下道登防古功济懐生发轸升陑垦灾【`出汉书`】除害坐玉帐振金鼔运天机掩区县然后散服林塞伯灵防羁左袵以长缨同文轨于遐裔礼高年以执酒酳【`阙`】  

通孝敬于神明犹且昧旦丕显凝旒庶政临草缨而罪已削金谍以胜残化洽风移礼脩乐备是以百灵効职四海夷波物不疵疠人无啙窳烟云动色星辰叶契仪双觡之骏奔奠飞甘之清醴黄金掞彩紫玉摛英粤自离陆之前其事无得而闻羲轩之降书契可畧而详焉未有茂实鸿名若斯光大休徴美端【`疑作瑞`】如此感通伏见隰州刺史表里【`疑`】异度表称某月日青龙见隰州城北大四五围长八九丈谨按瑞应图云青龙水之精乘雨而下不处深泉王者有仁则出窃惟升云腾雾孔氏论而不知凌江贠舟【`疑作负舟`】大禹对而犹惧岂如丹文緑错骤简皇情或跃且飞亟游明世蒸哉懿已絶名【`阙`】考厯观圗将何取譬臣等抚躬抃鼓腹相欢忽以  

防生同沾【`一作沾天`】大赉逢物覩之昌运覧天祚之祯符开辟以来未闻斯遇千龄一防犹谓比肩何幸之深亲承旦暮鷰雀相庆实百常情不胜悦豫之至  

贺常州龙见表  

臣某言臣闻圣人作而万物覩神灵滋而百寳用是以飞龙御天五云胜彩潜龙涵池四海夷波轩帝由其受圗太昊以之爲纪莫不防泳宫沼騑服舆銮玉牍丹文与防昌而契合金防緑错候休明而降祥伏惟皇帝陛下道极上功成下武重光焕箓体睿凝圗至徳充于两仪大孝刑于四海【`一作表`】网地张天之谓武制礼裁乐之谓文惟防惟深运神枢而不测无爲无事致璇厯于平分故能网络九重琢磨三代普天之下用至道而不知懐生之伦荷大造而无谢于是湛恩洋溢休气氤氲上格天下漏泉不其照日月爲之彩不爱其道鳞介所以腾文神物有徴于斯不忒伏见常州别驾终文英表称所部晋陵县尉信都叔卿等七人以六月十三日于县城南云雨之际见有青龙长数十丈大八九围久之乃没谨按熊氏瑞应圗曰有仁圣君子在位不肖斥退则见惟皇作极感而遂通惟徳动天逺无不应是使四灵嘉瑞叶千祀之登期五色荣光高万古之灵贶方且以兹嘉祉造类云亭颂其徽猷归功清庙岂与夫鱼生露鼎蔡上荷心竹苇凝珠晨昏合璧校其优劣何可同年而语哉臣等运偶明时预闻灵庆不任鳬藻之至  

贺富平县龙见表  

臣某等言臣等歴选前辟皇王之道详焉遐观曩载致治之方备矣窃闻垂衣垂拱之世追獯鬻而匪寜乗舟乗橇之期即析支而仅叙尧民有窜徒谓可封汤祷无徴非合【`一作能`】具羙道光史册幽賛祯符合擅鸿名俱爲称首况以括地成象中天作镜代功而造物叶神化以开祥取譬前脩岂同年而语矣伏惟皇帝陛下受初或跃啸命风云廓彼重昏裁成环晷张维立极不盈少选之间迈五登三度越千龄之表施生灵于动植日用者不知混覆焘于华戎航深者忘逺巍巍乎赫赫乎书契以来未之闻也犹且留神昧旦克念终朝去嵗以膏泽迟时撤八珍而罪已今春以濯枝未降辍万骑于甘泉狥物爲心忧勤至矣于是天先致感畆积余粮圣敬日跻虚心効祉近得富平县令独孤仁宗奏云十二月一日白龙见乂得沂州刺史李道迁状云去年二月内景云出又臣闻之天飞水防洞隂阳而不测云行雨施混神妙而无端龙之谓灵义彰于此至乃千年韩【`疑`】庆四和充瑞名叶尭歌色符轩纪卿云所贶复在于斯陛下挺睿哲之资纳明灵之祐是以冲天宛宛贯六位以呈祥秘景纷纷乱五章而发彩故能逺安迩肃理定功成动而弗违告禅展礼【`阙`】报功使夫同和之乐与钧天而并奏无体之礼对上而比隆超出万古之前独立九皇之上道格区宇何其盛欤臣等属防昌之辰曲成惠日倏闻嘉瑞再伫升中庆頼之深实兼恒抃不任鳬藻之至  

皇太子贺白龙见表　　　　崔　融  

臣等言伏见某官等奏称某月日玉山宫西南王谷上有白龙见臣闻天地和平圣人所以乗九五帝王符命神物所以寤黎蒸粤若皇家既髙居而逺望于惟史阁亦舒圗而负玺【`疑`】服星辰之冕衮彩夺华虫建日月之旂常文腾翠鳯出东方而防木天下知春临北荒而御火容光是烛风雨顺隂阳和五谷登百寳用岂孙氏所谓出入应命上下以时无道则处有圣则见矣木火中星长风季月详乎戴礼则帝喾成龙之时校以河圗是黄轩夣龙之晦裁金别宇挺玉名区宫摸抗殿之基山接陵阳之路翩翩素翼矫矫白鳞果彩霜封风姿雪操【`一作澡`】徴邺城之故事若下神祠探吴郡之遗尘疑过象冗臣闻感通之效人事可寻嘉瑞之来天心容察地称王谷先题王者之名壤号玉山寳兆南山之固天皇以帝出乎震自天钟有徳之期天后以致飬乎坤承天得西南之位披圗按谍影响合符汉朝之出在上封特其小者晋国之来从京兆曾何足云唯我后能得之固前王所不逮方使见龙于甸一人系年月之书岂宜囿龙于池百姓爲朝夕之观而已臣业谢温文观闻絶瑞虽四灵爲畜未足以舞之蹈之而万国欢心敢忘于羙矣盛矣不胜鳬藻之至  

贺麟迹表　　　　　　　　李　峤  

臣某言今月十六日圣上拟检行安置大像处其夜旧着大像曜仪院内从南行向北緫有八十一麟迹见外无入处内有出踪灵贶潜开祯符显发唯此仁兽独冠毛羣识变知机通灵感化悟金轮之欲转即见殊祥知玉辇之方逰先呈异迹九九爲数明厯算之无疆濯濯咸歌见休明之有应五蹄显五方之防一角彰一统之符式广鸿基方象教昔有鳯巢轩阁缨冕相趋龙止尧坛神祗动色岂若祥开紫掖瑞感枢发挥万刼之符幽賛三天之果美超五籍珍越四灵旷千古而不闻超九皇而独逺臣滥承驱策亲觌嘉祥欣庆之情实倍恒品无任抃跃之至谨奉表陈贺以闻伏请颁示天下录付史舘  

贺东川麟见表　　　　　　张仲素【`元和七年`】  

臣某言伏见劔南东川观察使潘孟阳奏龙州寳华山中有麟见独角马蹄遍身光耀并嘉禾二十二茎至八十九穗麟见与鹿每来同食各画圗函盛封进者臣闻六合同归则麒麟至天下和一则嘉禾生伏惟陛下昭事上帝凝情衢室宵与涤虑申旦忘倦大敷至化以永时雍故得希世之祥应我皇运异质卓荦竒彩光明顾步幽岩发闻郡国神物自生于圣日灵编徒载其嘉名况大田之中众穗斯茂沐以膏泽扇其祥风而后呈彼珍羣承兹共觝必生长畆之秀以明王者之瑞因縁所验郑重合符有以识上圣之心兆至和之本徳超千古庆洽无疆日月所均无思不服臣等幸覩休异喜万恒情无任抃跃之至  

爲魏州成使君贺白狼表　　崔　融  

臣某言某月日得所部魏县申称得令孟神符谍称某日得佐吏长夀乡单守中状称隆州长夀两乡界有白狼见臣等尝恐是虚未敢即申因处分诸乡若有见者輙令系取某日长夀乡致仕前防击将军上柱国朱佛儿于长夀乡界内逢白狼驯狎无惧人意遂以防络头系得随送者臣谨按瑞应圗云白狼者金狼精也殷汤时防钩入于庭王者仁智明哲即至动准法度即见周宣王时见而犬戎服伏惟皇帝陛下期兆朕灵命氤氲物类有感而必通符祥不召而緫集金精累烁鼓铸于隂阳玉毳霜翘腾倚于郊甸应时乃出野心狎而无惊有道则防贪性驯而不搏亦何必兕豹可履蚖地可弄者哉徴故事于璇钤考异闻于玉册出自神符之县显符命之通神来于长夀之乡明久长之益夀重以陛下独尊三界髙视四天身运明哲动循法度既合周王之时仍彰犬戎之服上潜惊佛儿来送天尊若曰陛下飬众生其如二乎善守其忠亦可知矣谨寻令式唯合申防臣以尊号初加神聪显应守文不奏恐爽灵心无任惧悚之至谨冒死遣官奉表称贺以闻其白狼既非常兽臣未敢即放之山野见令佛児飬饲伏聼进止中书门下贺文丹国献白象表　常　衮  

臣某言今月日内侍董秀至宣进止文丹国王来朝并献白象十一头者臣闻春秋二百四十年不纪祥瑞而载异国之朝其在周书亦羙西戎之献盖重其徳化及逺天下大同也伏惟陛下以至敬事天地以至孝奉宗祀武功以定大难文徳以懐逺人故旧典未载之邦前王不賔之长声教所隔言语莫通悠悠南溟几千万里瞻望中国知有圣人逾海而来歴年方至绅【`疑`】冐重阻奔波载驰黄帔餙冠白铛玩耳伏柔羣象牵置阙前低徊驯扰稽颡屈膝随万国而来庭与百兽而率舞如知礼乐之节益盛羽仪之容有以彰仁化通淳源洽畅至和大顺以兆昌期事轶于轩辕迹超于汉代矣臣等谬尘枢近获覩鸿休伏请宣付史官光照简防无任庆抃之至  

贺白防表  

臣某言今日内常侍吴承倩宣恩命示臣咸阳县所进白防臣闻王者将致无疆之休必有非常之应臣窃谓防者隂类四夷之象白者金精西方之色以西方隂类受制于近郊得非诸戎有纳欵之诚中国启受降之兆也伏惟陛下俯忧黎献控驭蛮夷能以礼绥孰云力竞而昼伏夜动时扰于封疆乗障安邉尚劳于师旅今天且悔祸戎将感恩方委贡于蛮邸遂呈祥于甸邑干戈既息已有明徴鸟雀之来多慙逺瑞臣等忝居近侍获覩祯符欢抃之诚倍万恒品  

中书门下贺河阳获白兎表  

权德舆  

臣某等言今日中使杨明义奉宣进止示臣河阳三城节度使李元淳所奏今月六日于河阳县城南社坛获白兎者谨按孙氏瑞应圗曰王者加恩老则白兎见又前史所称多自纯孝之本【`集作感`】伏惟皇帝陛下诚合天地孝通神明符嘉祉逺近相属虽【`集作惟`】此瑞兽是称月精来应昌期皓然雪彩当孟津之垒俯勾龙之坛邦畿士吏骇视欢贺且自前嵗已来中外所列凡在羽毛之族多呈皎洁之祥今八陵园寝脩复斯毕万国臣寮手足相庆盛仪既展灵贶斯臻幽賛素姿若合符契臣等谬居台鼎倍万恒情无任庆抃之至伏请宣付史馆谨奉表陈贺以闻【`贞元十四年八月二十二日`】  

贺白鹿表　　　　　　　　令狐楚  

臣某言臣得进奏院状报中书门下奏贺于醴泉县建陵栢城获白鹿一圣敬日跻祯祥荐至臣某谨按孝经援神契曰王者徳至禽兽则白鹿见伏惟陛下盛徳配天深仁育物和气交感出爲休徴懿此异兽挺兹竒表在峤山之侧宛是随仙来魏阙之前如将率舞天下称述兆人欢庆昔者周因征伐而获汉自祭祀而臻比今无爲冝有慙徳臣某幸逢昭代获覩功欣抃之诚倍百品所守有限不获随例称庆阙庭无任屛营踊跃之至  

中书门下贺白野鸡表  

臣某言内常侍吴承倩至宣示臣淮南节度使陈少逰所进白野鸡者臣闻圣法天以布气天表圣以呈祥皆启廸皇猷发挥至理事均影响必在感通伏惟寳应元圣文武皇帝陛下徳合大和化髙前古休徴异瑞以月系年方启【`疑衍`】率舞以来仪岂【`疑`】重译【`疑`】而作贡臣谨按瑞应圗云王者仁圣旁流四海则见又云祭祀不相逾宴防衣服有节则见耿介之性自能驯狎綷杂之姿飜然纯素丹立楹槛雪映雕笼时和自叶于祯祥天意实彰于变化岂越裳之献独羙于前王而岱宗之精用呈于今贶必然之应幽賛如斯载表太平之符克明柔逺之徳臣谬参枢近获覩鸿休庆跃之情倍万恒品  

中书门下贺邢州获白雀白山鹊表  

权德舆  

臣某等言今日伏奉宣示昭义军节度使李元淳所进于邢州获白雀白山鹊各一者谨按孙氏瑞应圗曰王者奉已俭约尊事老则白雀见又晋中兴书曰天下安寜则见伏惟陛下纯俭成化乾坤合符敬彼黄髪感兹霜毳俗既登于夀域事多验于祥经用应昌时固无虚月昔神雀效祉干鹊知来或用以纪年或闻诸往载岂比山禽叶质灵贶特殊皎洁异姿追飞交映休嘉所集遐迩同欢臣等忝列台司倍百欣贺无任喜庆之至谨奉表陈贺以闻  

中书门下贺兴庆池白鸬鷀表  

前　人  

臣某言伏承陛下以去月九日幸兴庆池龙堂爲人祈雨忽有一白鸬鷀见于池上众鸬鷀罗列前后如引御舟明日之夕甘【`集作防`】雨遂降者伏惟陛下子惠元元躬勤庶政念切时泽防于祈祷以陛下如伤之诚上感贶在烈祖发祥之地下降灵禽洁白异姿翻飞成列若应天意以承宸衷族【`集作蔟`】隂云于一夕洒霈泽于千里疾均影响庆浃公昔周致白翟徒称遐迩【`集作逺`】汉歌赤鴈亦荐郊庙岂比今日感于至诚瑞谍所无蒸人何幸伏望宣付史册昭示将来臣等备位鼎司倍百懽贺无任欣庆抃跃之至谨奉表陈贺以闻【`贞元十三年四月十二日`】  

爲百官贺白鸟表　　　　　令狐楚  

臣某等言臣昨二十三日中书宣武军节度使臣刘彦佐进白鸟并以鸟及所献圗示百官臣某伏以殊祥絶瑞有应斯归絪緼感通难识其朕惟圣徳动于皇天天意勤于圣后则必昭彰肹蠁灵物荐臻流行苇之仁树太平之业毛羽遂性禽鸟呈祥臣等中贺臣谨按孙氏圗云王者宗庙敬则白鸟至又汉成帝时白鸟集于文武庙黒鸟皆从颇类此圗去年冬十一月履端之始陛下拥万国驱百灵祀圎丘封天老前一日已孝享于宗庙尽敬致羙竭力精诚悲感之音动于列辟孝敬之极通于神明白鸟之来允答醇至书之史册万代有词观其素彩皓洁丹觜朱距氷雾【`疑作霜`】夺色龟龙腾辉参五云【`周礼虽有五云又疑别用事`】之嘉祥掩百王之能事臣等叨逢昌运累沐殊亲覩太阳之精克叶大君之祉欢跃抃舞手足无从不胜犬马欣庆之至  

## 文苑英华卷五百六十六

宋　李昉等　编贺捷一【`自此贺捷表凡三卷英华所编既不以类从又失其年代今各以先后而正之`】贺平邺都表一首  

爲纳言姚璹等贺破契丹表一首  

爲建安王贺破贼表一首  

爲韦右相贺平贼表一首  

贺贼自相诛灭表一首  

贺章仇兼克捷表一首  

爲宰相贺檀州界破奚贼表一首  

爲宰相贺破吐蕃并庆云见表一首  

爲宰相贺九姓斩送突厥首表一首  

爲宰相贺匈奴来降表一首  

爲宰相贺陇右破吐蕃表一首  

李采访贺収西京表一首  

爲江淮都统使贺田神功平刘展表一首  

爲江淮都统使奏破刘展兵捷书表一首  

爲江东节度使奏破余姚草贼龚厉捷书表一首贺袁傪破贼表一首  

贺平邺都表　　　　　　　庾　信  

臣某言臣闻太山梁甫以来即有七十二代龙圗龟书之后又已三千余年虽复制法树司礼殊乐异至于文【`类集作天`】篱武落剡木弧席卷天下之心包含八荒之志其揆一矣【`类聚作焉`】伏惟皇帝陛下握天枢秉地轴驾驭风云驱驰龙虎沉雄内防不劳谋于力牧天防勇决无待问于容成是以威风所振烈火之遇鸿毛旗皷所临冲风之卷秋叶窃闻伊洛戎夷幽并僣伪抱圗载籍已归丞相之府防玉系绶并诣中军之营百年逋诛遂穷巢窟三代敌怨俄然扫荡昔周王鲔水之师尚劳再驾轩辕上谷之战犹须九伐未有一朝指麾独决神虑平定防内光宅天下二十八宿止余吴越一星千二百国裁漏麟洲小水若夫咸康之年四方始定建武之代诸侯并朝不得同年而语矣虽复八风并唱未足颂其英声六乐俱陈无能歌其神武坐钧台而誓众姒启继夏禹之功入商郊而问罪姬发成周文之志无改之道大孝也欤当今鹿防已散倾宫已遣兵藏武库马入华山立明堂之制奏大武之乐盛矣哉上天降休未之有也政须东南一尉立于比景之南西北一候置于交河之北然后命东后诏苍冥衢坛琬碑银防检告厥成功差无慙徳臣忝窃荣幸莅政东藩不获躬到阙庭预观大庆不胜鳬藻踊跃之至谨遣主簿陪臣曹敏奉表以闻爲纳言姚璹等贺破契丹表　李　峤【`证圣二年`】  

臣某等言伏见辽东都督高仇须【`英华作顷非`】承露布逆贼孙万斩【`按唐书证圣元年改制契丹首领李尽忠为尽贼孙万荣万斩英华作荣非`】等驱率防党烧逼州城城中出兵与其贼拒战则有飞亷作气囘禄扬熛起沙砾而薄天助兹鼍皷吹烟火而涨日燎彼鸿毛灵应潜施勇士皆奋遂使妖徒震慑乱辙而搴旗善战横行摧枯而拉朽僵尸蔽于草芥俘馘聚于辕门善马咸牧名王且絷无假烧鸡之策而观其自焚不劳燧象之师而扑【`一作飏`】其余烬又防渠不逞将窃号而假名逆党未悛【`一作诛`】止挻妖而怙乱或神摧其股或天厉其身似安国之登车同伯牛之自牖故知高明辅顺正直司惟辟好仁与乾坤而合徳惟狂乐祸在神鬼而同诛方防剪灭之期行觌凯旋之奏臣等叨延奬渥谬奉轩墀抃跃之情实万恒品无任庆快之至谨奉表称贺以闻谨言  

爲建安王贺破贼表　　　　陈子昂  

臣某言今月日得辽东都督高仇须等日月破逆贼契丹孙万斩等一十一阵露布并捉得生口一百人送至军前事三军庆快不胜踊跃臣闻天之所弃虽暴必亡人之共雠在逺弥戮况防羯遗丑未及犬羊固作孽以招诛自辜防而取灭伏惟陛下威加四海子育百灵【`集作蛮是`】鬼神尚不敢欺【`集作违`】防狡岂能逃罪逆贼万斩等天夺其魄生自爲殃仇须等谨奉庙谋逺慿国讨短兵才接群逆销亡又云反风廽烟熏晴掩日此乃天威潜运神道宻周岂止人谋仰由灵助今尽灭殃病婆固折股【`一作婆目折股`】饥灾兼至凋弊日滋未加天兵已【`集作应`】自糜烂臣训励士马今日【`集作月`】尅行大军一临防冦必殄献俘在即拜阙有期预喜承恩不胜庆贺无任抃快之极  

爲韦右相贺平贼表　　　　崔　融  

臣某言伏奉某月日敕逆贼等并己传首都市幕庭拜受旌门宣告凡预军司孰不庆悦中贺臣闻恶禽惟兽有以彰普覆之仁乱臣逆子不能损盛明之徳故三监作难周王未寝于颂声七国爲灾汉帝克臻于刑措伏惟圣母神皇陛下象天之运法地之安泽浸河海光悬日月以忠信爲甲胄以慈惠爲干戈所向无前何人不服举神兵如电扫破凶党若氷离数月妖氛一朝清荡斯实皇威逺肃圣化傍霑故能市不改肆人皆安堵臣滥承天泽忝预戎麾闻逆命而憎愤聴枭悬而累抃庆快之情倍百恒品不任悦豫之至谨附某官奉表称贺以闻  

贺贼自相诛灭表　　　　　张九龄  

此篇当在六百三十七卷贺状门今已移入姑存其目  

贺章仇兼克捷表　　　　李　邕【`开元二十八年`】  

臣邕等言伏见中书门下章仇兼奏称吐蕃数万围逼于城皆遵奉九重决胜万里臣闻雷之震者可以破山风之威者可以荡海伏惟陛下允答天地丕应鬼神吸之而百川却流吹之而万物倒植是以蹔劳貔虎一扫戎羗高屋用【`疑`】于建瓴铦戈申于破竹岂云懐县独有获嘉何止绛城复称闻喜光风动处草树爲之欣荣晴天转时日月爲之融朗臣等分官寄切报国身轻蹈舞徘徊恐门庭之地窄咏歌踊跃贺邦家之庆深无任欣悦豁快之至谨奉朝堂奉表陈贺以闻  

爲宰相贺檀【`一作坛非`】州界破奚贼表  

孙　逖  

臣等今月二十五日于易州所奏事陛下顾谓臣曰朝夕之间诸军当有捷书至臣等愚浅莫测天心不逾数日张守珪果奏副将安禄山于檀州界破奚贼擒生斩级并获马计至数千定期不差于晷刻指事有同于符契圣惟广运神以知来防妙之言自成于系象通之术不假于蓍精义难名前古未有臣等何幸亲覩明徴惊喜之诚抃跃交集伏望宣示朝列兼付史官式昭徳音永用垂范无任喜庆之至谨奉表陈贺以闻  

爲宰相贺破吐蕃并庆云见表  

前　人  

臣等比见吐蕃举国徴兵向二十万掘壕置栅攻逼定戎城顷因奉事陛下谓臣等曰吐蕃虽众当即破亡计日之间捷书必至昨见皇甫惟明奏破定戎城下吐蕃贼二十万众并斩获大将论莾布支头随状奉进又初与贼相遇西风甚急及交锋之后便至风廽既扫妖氛兼有庆云见者臣闻天之讨【`一作罚`】罪俟盈贯而方诛圣无不通匪常情之所及伏以一戎凶丑久负恩信敢逾絶漠来犯边城举国兴师二十余万经时固守八十余日蚁聚蛇伏狼顾鸱张防便地之井泉逼悬军之堑垒虽逆顺曲直本无敌于王师而众寡安危难预卜于人事自朝及野能不忧虞陛下神算无方睿谋先觉料此狂冦必合败亡决秘策于禁中落竒兵于天下应期扑灭万里廓清天声所振己詟【`一作闻`】于四海虏将之首又悬于北阙事均符契理絶名言况合战之时则返风破敌决胜之后则卿云霭空大块资其杀气轮囷表其休色实惟圣感讵测神功凡在庶寮不胜抃跃况于【`一作在`】臣等倍万恒品【`一作情`】无任庆快之至谨奉表陈贺以闻  

爲宰相贺九姓斩送突厥首表  

前　人【`天宝三载`】  

臣等伏见王忠嗣奏九姓防悉宻等斩突厥可汗首送至朔方军者伏以北虏孔炽其来自久慿险恃逺干纪乱常虽圣徳抚和约爲父子之国而野心凶犷不改豺狼之性既盈稔贯自速天诛顷嵗已来频贻丧败酋豪向化虽己归降黙啜迷恩尚爲潜窜苟合余烬偷安絶漠陛下圣虑先觉神谋独防使其种类自至携离咸革面于塞垣遂传首于军垒以狄攻狄寜劳六月之师有征无战岂待三年之克永罢邉柝遂清虏庭斩蚩尤而莫俦戮防风而何有岂惟率土无外用表于昌期固亦先天不违更彰于睿算凡曰士庻不胜庆悦况在臣等倍百恒情无任抃跃之至谨奉表陈贺以闻  

爲宰相贺匈奴来降表  

臣等伏以匈奴患邉其来自久顷虽朝廷示信约爲父子之国然而戎狄无亲常畜豺狼之志陛下圣谋广运睿略通至道昭感神明叶賛不劳一卒不顿一兵使其种落自相携贰今叶防败亡殒命漠北妻子缧系为俘阙下巢倾席卷瓦解云散万里无事二庭遂空旷古不賔尽爲臣仆普天所覆皆入封疆谅由负徳背恩自速天亡之祸固亦休兵偃甲用彰海晏之期实有无方之神寜惟不战之胜求诸载籍所未尝闻臣等幸遇昌期欣逄大庆忝居近宻实倍恒情无任抃跃之至谨奉表陈贺以闻仍望宣付史官兼示中外  

爲宰相贺陇右破吐蕃表  

臣等先在城中因奏事陛下谓臣等曰朕料至重阳已来诸军必频尅捷臣等钦承圣防讵测神功近者陇右果奏斩获莽布支并生擒苏毗王及銮驾将廽劔南节度使章仇兼又奏西山将士分爲五道破吐蕃城保镇栅等四十余所四镇节度马灵察又奏破吐蕃不可胜数并闻防宻识慝等数国共爲邉捍者数旬之间【`一作内`】三方告捷应如影响合若符契禁暴如武尽决于宸衷知来似神更超于系表斩级获丑防阵隳城分南方之五将举无遗防道西城之诸蕃仍爲外蔽百战百胜以夷攻夷髙居九重悬料万里所以彰睿略之天賛知犬戎之日蹙臣等忝陪廵幸预奉徳音踊跃之诚实倍恒品无任欣庆之至谨奉表陈贺以闻  

李采访贺収西京表　　　　常　衮【`至德二载`】  

臣闻夏厯其昌羿何逃罪汉维既振莽亦伏诛伏惟皇帝陛下恢正皇纲光膺帝业日月照其明略雷霆发其英防极横流而方割扑燎火之己焚顷者胡羯乱常崤函失守暴殄天物慿陵帝京上皇兴避狄之仁陛下有蒙尘之难頼宸衷果决睿算昭宣愤陵寝之樵苏悲黎元之涂炭必将尝胆誓使然脐不有殷忧何以启中兴之盛业不有患难何以彰拨乱之英哲步自郇邠至于朔漠抚巡城邑招致甲兵诏命俯临三让而登九五师徒走集一呼而逾百万设坛拜将虚左迎师临朝有怵惕之容率土下哀痛之诏六军之号令既肃万人之赏罚且明汤火不辞矢石何惧及清秋戒节太白方高爰整军容顺乎杀气恭行天罚扫彼妖氛千里貔虎之营百里龙蛇之阵沸若云海聚如雪山垒掲终峯堑廽渭水阚军声而丘陵簸荡炀兵气而天地晦冥蠢兹凶徒犹敢旅拒皷噪白刄来聚犬羊之群旗靡黄尘旋就鲸鲵之戮渠魁不漏噍类无遗枝梧者面缚中军颠背者头悬后殿败苻融于肥水自可铭功破王邑于昆阳未云快意遂封尸于京观旋振旅于王城启辟千门扫除九陌防羶腥于宫阙洗毒螫于闾阎耆艾欢迎久思周徳衣冠雨泣还覩汉仪讴吟变噢咻之声气象回严凝之惨廓册霄以瞻羽卫肃黄道而复銮舆正寳位于北辰道光主鬯迎上皇于西蜀欢展奉亲永惟宗社之灵实荷乾坤之庆臣忝陪宗室喜万恒情无任踊跃欢抃之至谨奉表陈贺以闻  

爲江淮都统使贺田神功平刘展表  

独孤及【`上元二年`】  

臣某言得田神功等状称官军以正月二十六日过江大破贼众擒元恶于蒜山之下凶残扑灭江介无事臣某诚欢诚喜顿首顿首臣闻四时成嵗秋实【`集作爲`】司杀圣人则之以作五兵盖奸宄冦贼或乗衅而起干戈弧矢亦有时而动自陛下率遏乱略再造区宇欃枪旬始竹破瓦解蕞尔狂狡敢干天诛作爲豕虵荐食江汉乃诬矫我诏【`集作天`】命攘窃我王师暴殄我城邑俶扰我邉鄙荆吴之人若坠泉谷万姓业业云我【`集作奔走`】无所陛下神聪不测睿算无方将欲擒之必固纵之先侈其心而厚其毒然后制胜两楹之下授略千里之外使神功等一战而防阵甫战而逐北三战而擒其渠魁系颈以索覆巢倾卵【`集作子`】刮野扫地如洌风之破骇浪严霜之坠【`集作陨`】落叶浃辰之内平阳州定淮南下东方収三吴流亡者复故业涂炭者返夀域扇以皇风与之更始遂令东土耆旧复见汉官威仪非陛下乃武乃文之洪烈日用不知之化孰能隂隲圣功如此神【`集作其`】速臣无任庆抃之至  

爲江淮都统使奏破刘展兵捷书表  

前　人【`上元二年`】  

臣闻圣人之生不能使大盗不起故唐虞【`集作尧`】之代时则有四凶之【`集作在`】列王制所以诛不恪讨不庭小者市朝大者原野奸宄草窃何代无之刘展包藏祸心爲日久矣【`集作固久`】敢恣奸慝乗间阻兵长驱防徒掩臣未备以伪言乱众谓天命在己于是有豕食淮泗鲸吞荆楚【`集作吴`】之心使黎庶播越人神愤怒臣职司靖难敢不戮力将【`集作当`】凭庙略以殄冦讐谨遣副使少府少监摄侍御史臣李藏用屯兵杭州伺隙进讨且分防隘害以遏其唐突贼众狃于初役骄舞轻脱【`集作师轻而骄`】不虞我军能折其鋭也乃以今月三日使其伪将军张翰朱徳裕【`集作法云一作徳容`】等领歩兵【`集作卒`】七千马兵六百径入杭州东门焚烧闾阎皷噪而进藏用引其精卒设伏险【`集作于`】途羸师张之使入死地然后整堂堂之阵以薄其垒使左厢兵马使前泽州长史李澄爲左军左第【`集作弟字`】一将张岩光先锋将李强李陵等佐之都押衙高干爲右军左押衙杨履和都虞候魏守寂佐之左第【`集作弟字`】二将皇甫山栖左三将梁朝康承寂左四将吴季之李楚玉顔光等督游军之骑以弥缝其阙表里合战竒正夹攻以将帅之余勇因黎元之积愤奋皆敢死登必争先赤羽交而三军风生金皷鸣而万夫气作自卯至午覆而败之神扶电扫雷落山破噍类无余只轮莫反锋镝之血朱殷长江甲齐崇山尸作京观实頼陛下聦明齐圣与日月合照故能虑圗发于罇爼而威灵加于逺方使臣等尽敌如拾芥成功如抵【`集作指`】掌恶气沴祲扫荡无日海隅苍生比屋何幸无任庆快之至  

爲江东节度使奏破余姚草贼龚厉捷书表  

前　人  

臣闻皇天分时秋爲司杀王者立极兵以禁暴唐虞有共工三苖【`集作苖人`】之患殷周有鬼方昆夷之战盖蛮夷猾夏自古有之自顷胡冦作逆吴越震恐龚厉父子乗间起兵刼明州之人畧余姚之地负隘【`后篇作险集作阻`】海口凭陵江干蚁聚偷安蚕食取【`集作分`】给属王师北伐未遑南征迨兹二年【`集作春`】侵掠益甚将拟得【`集作复`】东瓯故地窥南越僣迹邉邑黎庶爲之骚然臣方荷推毂之寄懐尽敌之计思所以扶乗天威圗制逺略料其贪而无整勇而无刚鸟散兽聚不足当堂堂之阵山潜海【`后篇作水`】匿不足用桓桓之师难以力制易以计灭臣遂遣军将潘景兰领辎防数十辈伪爲商旅傍山谷往来以饵之又遣军将吕道光领陌【`集作相`】刀手一百人取其便道爲伏以待之遣军将左璋率弩手一百五十人爲左翼军将【`后篇作将军`】余能变率弩手一百五十人爲右翼皆三吴良家百越劲卒争贤余勇乐于公战蓬头突鬓炎【`集作焱`】骇火烈相爲辅车当【`集作夹`】敌之路又遣军将张思览率陌【`集作相`】刀手二【`集作一`】百人爲中军操中权之制以节其进退以三月二十九日至青烟洞口果如臣策贼遂出山先者遇伏皷噪合战于是竒正【`后篇作兵`】毕举四军夹攻贼众夺气不知所守鸣鞞雷动飞镝雨集转战数【`集作四`】十里杀其三百余人龚厉尚稽天诛且偷晷刻収合余烬八九十人更登髙冈背勇借一【`集作势`】张思覧等连弩并【`集作乱`】发引军合围天声而勇士励鋭气作而妖星陨遂斩元凶父子擒其妻孥余党僵仆原隰脂膏草莽犹恐蒋荟尚有伏奸遂搅山搜谷刮野扫地倾其巢窟返斾而旋累载逋诛一朝扑灭非陛下圣谟神策与天合契制胜两楹加威【`后篇作威加`】四海则安能剪豺狼如拉朽扫欃枪如【`后篇作同`】拾芥使吴越乂安江汉澄廓臣授钺未几覩兹【`后篇作同`】成功无任庆抃之至谨差摄福州泉山府别将左璋奉捷书以闻并赍逆贼父子头奉献伏望【`后篇作请`】悬之藁街以示百姓其余首级于当州枭示讫所获贼物各令分赏将士器械官収山海余妖自取诛灭既非强敌不足叙功谨录奏闻  

此篇又见六百八十四卷今已削去  

贺袁傪破贼表  

臣某等言臣等伏见河南副元帅行军司马太子右庶子兼御史中丞袁傪露布奏今年五月十七日破石埭城贼方清并降乌石山贼陈庄等徒党二万五千五百人者臣闻圣人之生不能使大盗不起故唐虞之代时则有三苖之师奸宄草窃爲患旧矣山贼方清等蕞尔狂狡敢干天诛聚轻剽之徒谓险逺可恃作爲蛇豕以荐食勾吴乃有跨防大江吞噬东土之计七州之地人罢物敝【`集作耕织`】百姓业业全活无所陛下方鋭志于武不得已而用师乃命将授略使先胜后战故傪等役不再举而用有成绩巢窟皆倾俾无遗类诖误之軰得返故业污俗更始流人汔康此三代之举也非陛下齐圣格天文思柔逺岂能底绥盗乱如此其速臣等幸覩成功不胜大庆臣无任抃跃之至  

## 文苑英华卷五百六十七

宋　李昉等　编贺捷二  

爲百寮贺仆固懐恩死并诸道破贼表一首爲崔大夫贺破吐蕃表一首  

贺郭子仪破吐蕃表一首  

贺擒周智光表一首  

贺劒南破西蕃表一首  

贺破山南贼表一首  

爲崔中丞贺讨田承嗣表一首  

贺张献恭破贼表一首  

贺収泾州表一首  

贺破贼表一首　　　　贺破吐蕃表一首贺剑南奏破吐蕃表一首  

中书门下贺云南军破吐蕃剑山保定城表一首中书门下贺元谊李文通出洛州城表一首中书门下贺汴州擒李廼表一首  

中书门下贺灵武破吐蕃表一首  

中书门下贺蔡州破贼表一首  

贺蔡州破贼表一首　贺灵武破吐蕃表一首爲百寮贺仆固懐恩死并诸道破贼表【`代宗`】  

阙　名【`永泰元年`】  

臣某等言臣伏闻逆贼仆固懐恩以去月九日死于灵州鸣沙县又见成徳军节度使李寳臣露布斩逆贼蔚州刺史曹楚王并破党项部落収诸蕃汉官兵【`一作捷`】及百姓等三万余众又邠寜节度使白孝徳破仆固琡下兵马及吐蕃斩首三千级生擒一百九十五人获马八百疋兼鳯翔节度使李抱玉亦破吐蕃羗浑等三千余众収其军资器械不可胜数者臣闻积徳者天之所启反道者鬼得而诛逆贼懐恩者氊裘杂种出身防贱陛下以其久经驱防尝立功勲任以枢机【`一作中枢`】升之上将而豺狼其性枭獍其【`一作爲`】心连结西蕃因依北虏大爲人患二年于兹谓旅拒可以偷生猖狂可以集事曽不知逆天暴物其恶贯盈故王师未加而元凶自毙又曹楚王去顺効逆与之连衡更唱迭和同爲不道李寳臣恭行天罚遂戮鲸鲵其余吐蕃之兵羗浑之旅或敺役邠土或陵逼鳯翔白孝徳防之于前李抱玉破之于后既已剪其两翼方且覆其全军信宿【`一作闻非`】之间数道皆捷彼进无所入退无所从殄扫妖羣指期非逺臣歴考近事因知天意自禄山开衅思明乱常迄于懐防三凶继迹始虽俶扰旋见败亡社稷危而复安天地否而重泰足明皇穹保佑厯数延长卜年之庆永代无极臣等幸逄昌运忝列朝行庆跃之诚倍万恒品无任欢抃之至  

爲崔大夫贺破吐蕃表【`代宗`】　　浩虚舟【`永泰元年`】  

臣某言伏见关内河东副元帅朔方节度使司徒兼中书令汾阳郡王郭子仪八月日奏状今月日先军李懐光于监州界大破吐蕃及吐谷浑贼一万余众获马六千七百五十疋牛羊器械未知定数者臣闻戎狄无厌厚将自毙凶残不革举必生擒惟此犬羊屡侵壃埸陛下顷虽遣将犹命缓追冀承含育之恩以变贪婪之性今乃先时入塞乗间犯邉鬼得而诛人皆自战偏师暂出举众大奔系彼牛马获其生级数逾万计威慑四夷陛下神化无方圣功潜被资于秘畧成此殊勲臣承恩入朝次行分陜虽捷书传庆已窃抃于道【`一作途`】中而贺表陈诚愿先驰于阙下无任之至  

贺郭子仪破吐蕃表【`代宗`】　　于　邵【`永泰元年`】  

臣某言今日吴承倩至奉宣进止示臣关内河东副元帅司徒兼中书令汾阳王郭子仪奏捷状李懐光于监州界积石川大破吐蕃一万余众生擒斩首共六千余级获牛马及噐械不可胜数者伏以圣畧逺加制胜前定神功不测告捷如期吐蕃忘国厚恩歳犯邉境陛下料其进退知其无策亲以规模授于诸将以盐夏之路地旷人稀尝语臣曰此贼秋中必来扰盐夏今覩成擒之处果于所料之中俘馘既多羊马甚众此皆宸心悬照不差毫髪天威逺被克壮师徒遂令智勇云起妖氛电扫合符圣防有此丰功子仪状云又计日追踪必当再捷者臣以蕃丑久逋圣诛从此气衰必当瓦解坐视无外之庆载羙即叙之勲罢柝可期戢戈有望亲承睿筭忽验于今奉覩戎捷不胜庆快之至  

贺擒周智光表【`代宗`】　　　　独孤受【`永泰二年`】  

臣等言臣闻征而无战者王者之师也将而必诛者春秋之义也臣伏见周智光傲很顽虐昏迷猖狡【`集作狂`】敢专生杀之威以慢王度崇餙奸慝之志自干天诛陛下谓罪在己躬视人如子永言式遏之义不得已而用师而将才受钺兵未血刄已枭元恶之首载安旧汚之俗昔汉征黥布望尘【`集作阵`】而忧殷伐鬼方积年乃克岂若陛下朝命将帅夕殱渠魁制胜神速从古未有臣等不胜庆快之至  

贺劔南破西蕃表【`代宗`】　　　常　衮【`大厯十年`】  

臣某言今日伏见劔南西川节度使崔寜所奏露布十一月七日于劔南大破吐蕃斩首八千五百级生擒九百四十二人获马牛器械一千万计者陛下以西戎负恩连歳设备近兴武旅逺铄王师故陇上或虞卭南每捷事同符契谋动鬼神凡在臣庶不胜庆快伏以西蜀一隅犬戎乗隙圣谋潜运藩帅龚行以我同力出其不意故得邉兵无遗镞之费狂冦有【`一作致`】舆尸之防名王首将既充俘馘要塞坚城亦入封守神武之徳莫测扫除之势足徴天声一临风动万国则方隅不扰候我绥懐夷夏大同期于指掌臣等覩兹大捷愧乏嘉谋庆跃之诚实倍恒品  

贺破山南贼表【`代宗`】  

臣某言中使某至示臣山南西道露布破吐蕃高安堡五百人又生擒堡使等七人又破急援兵马二千余人者大获帅长驱其畜牧焚其资储夷其堡队获覩庆捷喜倍【`一作万`】恒情臣伏以秋成以来羣帅宣力陛下皆先授方畧合如符契以蕃丑东冦犹窥疆埸受命献恭掩征巢穴允膺密防精择竒锋行于险中出其料外遂使恃固之垒遽复于隍将领之渠尽衿其甲犹不悔祸更招援军以犬羊恃众之羣当貔虎轻赍之旅虽终日犹鬬殱耗相仍而乗夕尽逃覆亡不暇圣谋方举西候遂寜神算既行北郊以靖逺周万里之外甫料四夷之情中诏是【`阙`】所征皆捷茍承成命皆可指期故卭道拜章于前汉池拜章于后复留睿畧更布新书军中皆必胜之师天下无不賔之虏臣幸叅枢近更乏嘉猷拜舞失容以慙以贺  

爲崔中丞贺讨田承嗣表【`代宗`】常　衮【`大厯十一年`】  

臣某言中使某至奉宣某月日敕承嗣本辅逆臣罪当三夷陛下垂包荒之徳开自新之路假以台衮冀其悛革岂谓豺狼之心饱而增凶动摇隣境慢易君命天下臣子虽扼腕攘臂愿食其肉畏惧陛下不敢自发今陛下殷然震雷霆之怒下诛购之令戴髪横目莫不愤激臣受国防守在逺藩不得驱策驽蹇列于将臣巨猾之首竟爲他防抚劔慙耻心防驰越臣又知鲸鲵既尽蜂虿自灭陛下垂衣裳以临万邦无爲之政行同【`一作继`】大舜无任庆快感愤之至  

贺张献恭破贼表【`代宗`】  

臣某言今月中使某至伏蒙圣恩宣示南山西道节度使检校工部尚书张献恭所奏露布破岷州吐蕃十万余众生擒百余人并获牛马及烧焚贼仓库甲仗并尽者伏以吐蕃背恩负约屡扰邉陲恶稔祸盈自招防败圣谋潜运尅捷相仍自秋已来制胜非一顷则収功朔北今又献凯山南皆陛下指受规模尅期进取遂令啣命之将感义之徒伏顺争先奉词掩袭未鼓而収城垒既战而殱冦戎策备火攻威同电扫廻军乗胜又破柘川杀获追擒不可胜数啸聚之党今已戮除噍类之余自当殄灭廓清右地计日可期斯实皇威逺覃睿畧先定动罔遗策举必有功臣谬践台陛亲承睿筭无任踊跃之至  

贺収泾州表【`徳宗`】  

臣某言中使王开諌李重芝等至伏奉敕防送吐火罗王子并曹义臣家口共四十四人配漳泉等州安置伏闻大破凶丑収复泾州枭斩帅刘元等传送阙下余党悉降西陲底定凡在臣庻不胜庆快臣闻圣人有作神契必先用彰睿谋小有邉患以威天下大告武成因兹斩效【`疑`】罔不率俾伏惟圣神文武皇帝陛下徳合天地明罚以法雷霆道符炎黄有征以惩奸宄蠢兹狂狡敢拒封圻枭獍之心不知防爱豺狼之性辄肆伤残圣慈以造曲成神武不杀时寛严防频许自新益用恣雎竟无悛革然夏后之征扈氏召六卿以恭行周文之伐密人示万邦以整旅咸在侯甸之内亦効训誓之勤于是我伐用张亲授经畧而执迷不复虽困犹闘蹔假游氛尚稽灵诛皇赫斯怒天威震耀简车马以大阅命将帅以长驱飞舞梯冲瞰临壁垒凶徒悚栗义士激昻枭悬渠魁槛送支党上以告清庙下以布遐方人神豁愤朝野大庆百二之塞外虞解严十万之师余勇可息则日月所照敢不来庭戎夏大同期于指掌臣谬承重寄喜万恒情无任庆跃之至谨奉表陈贺以闻  

贺破贼表【`徳宗`】　　　　　　于　邵  

臣某言臣闻春生秋杀天之令也抚顺讨逆国之教也故王者上法震耀下脩典刑虽当垂拱之朝亦整干戈之用伏见今月十日神策行营节度使尚可孤破蓝田贼保生擒贼伪署御史大夫仇敬忠斩获共二千余人者初从摩垒旋即合围因乗破竹之威不漏枯池之网中贺伏惟皇帝陛下声教以文畅祸乱以武戮奄有华夏光临统厯日者蕞尔朱泚怙乱泾原腥秽宫阙僣贼神器隂连叛将窃缓舆尸实由逆贼仇忠敬等奸凶相资狡恶爲事因山防崄欲抗雷霆之诛积粟税【`一作挽`】刍兾延晷刻之命殊不知天威不逺睿筭何逃未终瘈狗之狂已触骇之势余凶夺魄义众増威扫氛祲于顺风复京师于不日臣谬兼统帅滥【`一作乆`】緫禁戎矢石不亲虚当坐制之地凶渠尚在终决前驱之心无任庆快之至  

贺破吐蕃表【`徳宗`】　　　　　齐　映  

臣某言伏闻南蛮以六月某日大破吐蕃弄视等城擒戮俘获不可胜计者臣闻徳之所绥在逺咸服义之所弃虽暴必亡蠢兹犬戎敢肆凶戾乆稽天讨时动邉尘人神共讐夷夏同愤遂使南蛮奋旅仗义争先覆其保障之恃夺彼肥饶之地斩馘万级俘计千羣掦天声于区外正王畧于殊俗自非陛下道超帝圗化协神用武先七徳守在四夷安得使百蛮稽服潜被声教始左衽以请吏俄倒戈而効诚舍其唇齿之资爲我爪牙之用虽书称即叙诗羙来威方之圣功彼有慙徳臣谬膺朝寄待位东土不获随例称庆阙庭抃跃之诚倍万恒品不胜庆快之至  

贺劔南奏破吐蕃表【`徳宗`】　　令狐楚  

臣某言当道进奏院状报六月某日劔南节度使韦臯状奏破吐蕃五千余众生擒大酋官七人阵上杀一百五十余人収获牛马四百余头疋器械一千五百余事者吉语逺及欢声相接中贺臣闻顺实臣道伏头者至柔而全礼爲天经无礼者虽众必败陛下君临万国天覆兆人恩覃于幽微泽及乎荒逺蠢兹蕃丑假息西陲惟天地含之心未能剪灭以豺狼贪戾之性輙欲【`一作肆`】陆梁爰整其师不攻而取此皆降睿畧于天上颁明谋于阃外制士之死命得人之欢心所以殪戎如羊破虏如虱敺彼牛马获其侯王威加于殊域武畅于羣动自然赤山之壤可蹈清海之波可渉必当封土刻石以垂天声戎臣司武获覩其庆不胜欢抃之至  

中书门下贺云南军破吐蕃剑山保定城表【`徳宗`】  

权德舆  

臣某言伏见劔南西川节度使某官某所奏兵马使宋晃前月十八日与云南军合势攻破吐蕃剑山保定城当日斩城使者伏以声教所被遐迩大同蠢兹西戎尚有遗类或犯亭鄣且稽灵诛陛下睿筭无穷天威逺震以夷裔感防之众佐藩隅制胜之臣取以多方累献戎捷事皆前定必禀圣谋【`集作谟`】斩将搴旗出于料外坚城便地尽落彀中通荒服防朝之途絶余孽窥觎之隙奉威懐之命以律而臧兼夷夏之师在和而克此皆陛下神武潜运妖氛永清由是成擒自当尽敌臣等谬当枢近媿乏庙谋幸覩成功不胜大庆无任欣抃之至谨奉表陈贺以闻【`贞元元年十二月三日`】  

中书门下贺元谊李文通出洛州城表【`徳宗`】  

前　人  

臣某言臣等今日靣奉进止元谊李文通等蒙恩宥过以今月七日将领将士出洛州城者伏惟皇帝陛下圣神之化懐保元元仁洽好生感深格物谊等列于守将本以忠劳师旅之间失于虑始苍黄之际自谓匪人士吏危疑谋猷回遹陛下以震耀所及杀伤则多曲成以诱其衷持久以通其变愀然轸念不忍致诛待以初心许之迁善指其开壁率众来朝实頼亭毒之恩再全臣子之节宥兹一眚昭示万方睿慈所动植知幸臣等虚薄备位台司愧无调鼎之能获覩止戈之庆无任欣抃踊跃之至谨奉表陈贺以闻【`贞元十二年正月十三日`】  

中书门下贺汴州擒李廼表【`德宗`】  

臣某言中使某乙奉宣进止汴州以今月三日擒送李廼军州并已寜帖者伏以圣徳含在宥天下而匪人丑类自抵刑章李廼本以庸微谬从军校潜懐狂戾輙扰师徒乗其疾病坐邀职秩怙乱以逞志专戮以作威人思纳忠义不同恶俄就械系一方晏然虽枭獍之心暂求假息而鹰鹯之逐曾不崇朝众情交欣以待朝防陛下命将相之重抚按是邦明书罪人且示轻典成命方下浚郊以清圣谟炳然若合符契足使义士励节贪夫革心禀化畏威无有逺近【`集作迩`】臣等缪居台铉每奉徳音愧乏嘉猷以承睿畧无任懽忻庆幸之至谨奉表陈贺以闻【`贞元十二年七月九日`】  

中书门下贺灵武破吐蕃表  

臣某等言臣等今日面奉徳音灵武大破吐蕃擒生斩将者伏以睿谋武经隂隲上畧兵符所授攻战多方蠢兹犬羊尚劳爟燧羣师禀命中权戒严掎角相因初设险于三覆竒正合发俄献功于七擒数酋渠之首级积戎械于亭候胜气余勇皷行无前即叙可期有征斯在臣等缪居枢掖莫效防埃每承以律之贞空荷止戈之运无任庆快踊跃之至谨奉表陈贺以闻【`贞元十四年十二月二十九日`】  

中书门下贺蔡州破贼表【`徳宗`】  

臣某等言伏奉宣示蔡州行营招讨使韩全义所奏云四月二十七日于逆贼吴少诚界破贼骡子及马歩军三千余人贼弟吴少阳弃众奔遁者伏惟陛下圣神广运丕冐万方而颠越匪彛自蹈锋刄徳音累降晓告不悛禁暴安人酌于军志命师授律发于宸心整旅有严拊循决胜据便地以三覆分鋭师而九攻村官突骑奋励精勇启行所及莫敢枝梧奔北之徒自相蹈借威谋克壮杀获斯多更俟便宜续圗攻取蒙轮超乗靡不贾余长毂钩援期于尽殪此皆睿筭前定纯臣协心伫清淮濆以庆天下臣等谬居枢近喜倍【`集作万`】情无任欣抃踊跃之至谨奉表陈贺以闻【`贞元十六年五月四日`】  

贺蔡州破贼表【`徳宗`】　　　　张仲素  

臣某言伏闻蔡州营田招讨【`一作招讨行营`】韩全义今月某日大破贼军斩首擒生其数至广臣某中贺臣闻天覆至大负慝者必降雷电之讨君恩至重失节者须示斧钺之诛贼臣吴少诚輙因将帅之权遂肆豺狼之性圣恩含忍久示招携敢固执迷未即归罪今全义亲承睿防度禀圣谟蹔师临境羣凶授首枭斩元恶计日可期廓清淮濆在兹一举臣谬忝地官之职情同率土之欢欣快之诚倍百常品无任踊跃之至  

贺灵武破吐蕃表【`徳宗`】　　　令狐楚  

臣某言臣得朔方节度使李栾牒称十一月二十日大破吐蕃者千里喧传三军快抃臣某诚欢诚喜顿首顿首臣闻天生四夷用别荒服国有二柄谁能去兵伏惟陛下臣妾兆人庭衢六合溟波静息车轨混同万里清平三分底定而吐蕃羶臊丑类狂狡隂计乗陵冻草妄窃邉疆相鼠无牙安能穿屋羝羊羸角徒欲触藩是以神圣启其将心忠勇成于士力兵既落于天上虏乃【`一作果`】陷于彀中箝口之马偾车而絷者千蹄【`一作嗷`】辫髪之人爲俘舆尸者万指降旗载路弃甲满野遥知水赤坐想风腥此皆宗祖储灵朝廷决策破碎戎胆振腾天威凡百人臣不胜踊跃臣某未申丝髪谬緫旗旌欣欢愤激倍万品所守有限不获称庆  

此表合在本卷令狐楚贺劔南吐蕃之后元误入六百三十七卷贺状内今移附卷末  

## 文苑英华卷五百六十八

宋　李昉等　编贺捷三  

贺枭戮叛将杨惠琳表一首  

贺収劔门表一首  

代李侍郎贺收成都表一首  

贺破贼表一首  

贺捉获刘辟等表一首  

代李尚书贺生擒李锜表一首  

贺収蔡州表一首  

贺诛吴元济表一首  

贺平淄青表一首  

爲宰相贺杀贼表一首  

贺汴州诛李介表一首  

贺平党项表一首  

贺生擒衡州草贼邓裴表一首  

爲荥阳公贺幽州破奚冦表一首  

贺枭戮叛将杨惠琳表【`宪宗`】　杨于陵【`元和元年`】  

臣某言臣得当道进奏官高振报夏州叛将杨惠琳庸贼匹夫凶顽习性慿依壁垒窃弄干戈陷我邉鄙之人将流蜂虿之毒伏惟陛下道包覆育【`一作载`】威贯风雷乃命戎人恭行讨罸文告才布已见其携离天诛未加倐从于枭戮革车不顿餽饷靡劳宸筭不遗于指踪王师盖本于无战虽巴庸丑类乐祸一隅顾其巢幕之危因同破竹之势妖氛坐扫仁夀可期臣职忝藩条任分师旅逺承庆捷倍万恒情无任踊跃之至  

贺収劔门表【`宪宗`】  

臣某言伏见正月二十九日制书以刘辟擢于非次授任节旄不立朝章擅有侵轶诏命左右神策行营节度使髙崇文领马歩将士严砺李庸等计防讨伐臣又得上都进奏院官髙振报严砺下告捷官严公贶奏正月二十二【`一作三`】日収复劔门破贼五千斩伪授劔州刺史武徳昭讫又夏州叛将杨惠琳援絶城孤势穷力屈王师进袭计已尅平凡在逺迩不胜庆幸某中贺伏惟皇帝陛下诞敷徳广被文明寰海乂寜戎夷欵附蕞尔狂狡敢纵奸凶借方伯任用之资乗军城变故之际阻兵拒命肆虐讐邻陛下志在安人尚爲含垢顷令申谕许以自新诚宜改过感恩迷而知【`一作非`】复而乃恣情干纪长恶不悛既慝稔而祸盈俾人怨而神怒今戎臣授律睿畧遐宣廹胁者知有所归忠义者得以自効因利乗胜掎角攻驱固无遗镞之劳伫见舆尸之变臣忝职藩服授任偏师愤激之诚倍百常品无任踊跃之至代李侍郎贺収成都表【`宪宗`】　吕　温【`元和元年`】  

臣某言伏见高崇文奏以九月二十二日官军入城都府逆贼刘辟走出见勒兵追捕者臣闻夏震秋落乃观成物之功善阵有征方见胜残之理然则杀之所以生之也动之所以绥之也气和则嵗功早就徳盛则庙筭先期无遗镞而巨盗【`集作魁`】穷奔不血刄而全蜀底定奔走夷裔皷舞生灵腾瑞气而跃祥风披庆云【`集作霄`】而捧白日中贺伏以陛下纂临宸极惟新庶政拓迹开统之始作法定制之初而贼辟敢犯天威首干大纪恃崄与逺穷凶极暴虽祸滛助顺诚天道之必然而致胜举全皆圣谟之自出诸军既集锋镝争先陛下以爲方暑用兵触冐害气与勦人而欲速寜全众以【`集作而`】功迟遂令缓蝼蚁之诛抑貔貅之鋭休养磨砺以须秋期由是感恩而思奋者万心如一又高崇文疾恶太甚杀伤小【`一作少`】过陛下推吊伐之义覆焘之慈狂冦【`集作冦逆`】是诛吾人何罪遂令逐北者生致爲上胁从者获则舍【`集作免`】之且谕鸿私仍加宴慰由是饮泽而向化者十室而九加以圣慈曲被大信有孚当挟纩之时赐战士悉出内府开食黮【`集作椹`】之路赏降者曽不逾辰遂使昏迷革心义勇増气江山自防雷雨长驱渠魁假息而逃威士众顺风而舍仗市不易肆巷无惊犬人防骨肉户解倒悬旌旗长飬之风金皷动发生之气然后知至仁能杀睿略无方大典用彰神武可畏全苞形器【`集作气`】之内有罪必诛旁行天地之间无思不服臣谬膺重寄亲奉昌期坐观氛授之清目覩鲸鲵之戮手舞足蹈倍万恒情无任庆抃之至  

贺破贼表【`宪宗`】　　　　　　张仲素【`元和元年`】  

臣某言得度支使李巽与臣委曲报劔南行营官军大破逆贼刘辟事冝伏承自六月十日后鹿头城下石碑谷口前后杀获已仅三万余人今月六日又于鹿头城下杀贼二百余人兼夺得一栅东川节度使高崇文便于城下顿军又西川贼于鹿头城投降都虞候郝同羙説贼城精兵不下数百人其余一二千悉是子弟鹿头城内人心亦甚危惧计即投降又官军出战贼众大败杀伤欲尽者伏以逆贼刘辟愚狡狂童稔蓄凶慝脇带州邑依阻城池背诞皇恩自贻赤族陛下曲垂贷念彼逺人此贼敢肆拒张恃兹薄戍望其悛革又已稽诛一兴貔虎之师果尽螳蜋之卫今则神人共怒覆载不容王师皷行穷冦席卷倾枳棘之巢待擒妖鸟决潢污之水以捕涸鳞掦斾整戈指期剪灭此实圣徳遐被神武昭宣岷蜀清寜当候旬日凡在臣子孰不欢心某忝荷鸿私谬承朝寄无任庆快之至  

贺捉获刘辟等表【`宪宗`】  

臣某言得进奏官报状伏承九月某日髙崇文差马使郦定进于彭州界捉到刘辟卢文若并家口等有诏罪刘辟及生擒外余一切不问西川减放两税并割西川六州与东川者臣闻鬼方不賔髙宗用讨防风后至夏禹行诛自古圣帝明王将欲上平泰阶下齐万国未有不先正刑罚后致雍熈者也辟搆乱阻兵违天背顺聚兹蜴蜮固彼幽遐谓天可逃无罪不肆陛下防于睿略兴此神兵冦垒妖锋颷驰电扫顾兹剧贼尚敢退藏同恶相携偷生逭孽灌莽虽深岂纲罗之能避武夫多力已枭獍而同擒万里喧传兆人鼓舞刑当磔裂罪合诛夷肆市陈原才摅众怒自陛下握干御厯授箓纂圗玉烛载和金镜愈朗至于夏州俶扰蜀郡乱常春斩惠琳冬擒刘辟神速之效从古所无复霁整旅之威降纳污之诏滔天作逆唯罪一身念两川徭役之勤爰矜赋税割六州版圗之属以定封疆日月发【`一作防`】其贞晖山泽通其喜气凡在兹土孰不欢康臣谬沭殊私叨承重寄手舞足蹈倍万恒情无任庆抃之至  

代李尚书贺生擒李锜表【`宪宗`】吕　温【`元和元年`】  

臣某言臣得某官某乙状报伏承今月十二【`集作十三`】日夜浙西将士张子良将相率効顺生擒李锜者天讨有罪国无稽诛夷夏同欢飞沉咸跃臣某中贺臣闻炎气方蒸伏隂不能藏其沴必疑战发泄以彰正阳之功至化方融大奸无所【`集作以`】隐其慝必陵犯诛夷以耀圣人之武沴不尽消生徳不遂奸不尽发圣功不成盖自然之明徴而必至之恒理伏惟皇帝陛下光膺骏命恢纂鸿休仁育群生义征不譓无与让而诞修文德不得已而有此武功日者周嵗之间大刑再举朔陲叛将献首于九庙之庭益部凶渠伏锧于万人之目被髪左袵且犹知惧肖形含气孰不革心贼锜身齿人伦家承国【`集作宗`】籍三朝任遇五族光辉而独藏祸谋宻聚奸党枭琳之才旗尚在忽已发狂戮辟之刃血未干敢兹拒命陛下重难戎事深愍逺人先示招谕后加讨伐方伯严兵有司调食经略才下形势已张果得义勇叶心鬼神假手大斾回指长防合围兵火之气天运金鼓之声海动【`集作震`】曾不终夜遂擒兀凶巷有居人市无改肆防天之逆逾月而平去嵗西征则善阵不战今兹东伐则善师不阵有以见睿略天纵神武日新圣道久而投刄皆虚徳泽深而用力弥寡从此氛【`集作灾`】穷沴尽俗变风移百蛮成冠带之乡五兵爲耒耜之器溥天同轨比屋可封古今一时尧舜何逺臣谬膺重寄时荷殊恩载【`集作再`】逄河海之清三覩鲸鲵之戮志深除恶义切同休欢抃之诚倍万恒品无任手舞足蹈屏营之至谨奉表陈贺以闻  

贺収蔡州表【`宪宗`】　　　　　刘禹锡【`元和十二年`】  

臣某言伏见诏书以唐州节度使李愬生擒逆贼吴元济献俘文武百僚于兴安门列班称贺者天威逺被元恶就诛一方既平万国咸庆中贺伏惟睿圣文武皇帝陛下徳超防古道合上临御已来天人协賛削平吴蜀扫荡塞垣车书大同夷狄来贡蕞尔元济敢懐野心輙聚犬羊茍偷时月陛下圣謩独运睿感潜通天助神兵人生勇气既擒凶逆爰【`集作遂`】正刑书伏三纪之逋诛成九衢之壮观宗社昭告华夷式瞻行吊伐而在礼无违烜【`一作振`】威声而何城不克楚氛改色淮水安流汉上疲人尽霑雨露汝南遗老重覩升平凡在具臣孰不欣抃臣久辞朝列忝守遐藩不获称庆阙庭陈露丹悃【`集作慊`】仰瞻宸极倍万群情无任屏营之至  

贺诛吴元济表【`宪宗`】　　　　元　稹【`元和十一年`】  

臣某言某月得当道节度使牒呈本州称逆贼吴元济已就诛斩讫臣某中谢臣闻拯遗甿于沟渎非圣不能扫余沴以雪霜非天不可日者神弃申蔡蓄爲污潴五十年间三后贻顾尔元济继爲凶妖谓君命可逃以父死爲利陛下凝兹睿筭取彼凶残不越殷宗之期遂勦淮夷之命威动区宇道光祖宗凡在生成孰不欢抃臣忝官藩翰不获率舞阙庭瞻望徘徊无任踊跃屏营之至  

贺平淄青表【`宪宗`】　　　　白居易【`元和十四年`】  

臣某言伏见二月二十二日制书逆贼李师道已就枭戮者皇灵有截睿筭无遗妖氛廓清遐迩庆幸臣某诚欢诚喜顿首臣闻乱常干纪天殛神诛李师道包藏祸心暴露逆节罪满恶稔众叛亲离未劳师徒自取擒戮伏惟皇帝陛下文经天地武定华夷凡是猖狂无不诛剪两河清晏四海防同清平之风实自兹【`集作沃`】始臣名叅共理职忝分忧抃舞欢呼倍万恒品官守有限不获称庆阙庭无任庆快踊跃之至  

爲宰相贺杀贼表【`穆宗`】  

臣某等言伏承某道逆贼某年某月某日已被某杀戮讫皇灵震耀凶孽枭夷率土普天欢呼鼓舞臣某等诚喜诚抃顿首顿首臣闻乱臣贼子阻兵干纪者明则有天讨幽则有鬼诛迟速之间罔不殱殄伏惟文武孝徳皇帝陛下君临八表子育群生合天覆地载之徳顺春生秋杀之令宿冦遗孽闇然销亡四海九州廓然清晏逆贼某乙一介贱两河叛人包藏祸心窃弄防噐戕害主帅防刘【`一作剽掠`】善良幕燕鼎鱼偷活顷刻所谓颠木之余枿痤疽之遗种重斧欲加而先折鍼石未攻而自溃不有吊伐孰知徳威不有妖氛孰知神筭则天下之耳将来【`集无此四字`】之心有以知顺逆存亡其犹影响者也臣伏以某乙既已斩首某乙将何保身若不乞降即应生缚辅之或在车即相依皮既不存毛将安附况我乗破竹彼继覆车止戈之期翘足何待无任喜庆抃跃之至  

贺汴州诛李介表　　　　　元　稹【`长庆二年`】  

臣某言臣伏见逆贼李介已就诛夷韩充入汴州讫一方既定率土无虞凡在臣僚实增欢抃臣某中贺伏以汴州扼吴楚之津梁据咽喉之要地将骄卒悍易动难安急攻则越轶【`集作逸`】是忧缓取则迁延虑【`集作易`】变自非陛下尽排群议独断宸衷外委将臣中【`集作由`】敷睿筭风行号令天助机谋则何以斩此鲸鲵破兹枭獍臣摧凶志切受国恩深仰荷威灵倍万常品限以符守不获称贺阙庭无任踊跃屏营之至  

贺平党项表【`宣宗`】　　　　　杜　牧  

臣某言伏奉二月二十七日敕党项剪除北邉寜静华夏同庆道路欢呼臣某诚庆诚抃顿首顿首伏以上天有震耀杀戮王者有攻讨诛夷是以不暂费者不久寜不一劳者不永逸伏以自古处夷狄于中华未有不爲患者春秋时长狄攻鲁北戎病齐破卫陵燕侵秦挠晋西汉赵充国纳先零于内地东朝马文泉置当煎于三辅自后炽大侵乱关中战争十年骚扰四海陵逼京邑发掘园陵段颎不生终不能灭后至曹公因匈奴衰弱分爲五部处在汾晋散而居之元海杰然首乱华夏中原防没凡数百年国朝贞观之初突厥破灭太宗惑彦博之利口忽文贞之成筭处其降众置于河南不数十年果残燕赵兴师命将输谷馈财天下骚然始能殄灭是知古今夷狄处在中土未有不爲乱者伏以党羗杂种本在河外生西北之劲俗禀天地之戾气爲西戎所蹙举种来降国家纳之置于内地爰受冠带兼伏征徭角觡既成觝触是务天寳至徳之际北燕偏重中原一掀大厯建中之时逆胡余波巨盗再起党羗因此亦恣猖狂兎伏鸟飞爲戎虏之耳目狼心枭响作郊畿之残贼比以回鹘未殄吐蕃正强且须羁縻未可重撅于是邉疆日骇种类嵗繁每至劲弓折胶湩马免乳以魁健之质张忿鸷之凶刼馈谷以焚舟杀轺车而闭道众虺盘结羣犬吽牙依据深山出没险迳近在宇下游于彀中艰难以来不能铲削伏惟圣敬文思和武光孝皇帝皇天纵圣赫日资明威极风庭谋先造化潜运睿筭独决神机箕宿祃牙狼星敛角戊日祷马太白眉按鎻而邉事无遗聚米而兵刑尽见披其要地捣以竒兵兽穷搏人鹿急走险囊封赤白杂沓继来雉走檄书逺近同至苏辛李蔡傅郑甘陈十万齐呼四面同入行军犹枕席之上败虏于阻险之中或以利戈舂喉或以长矛挟胁僵尸积叠千山之草木尽腥霆电轰喧万里之威灵大震诗曰不吊昊天乱靡有定此言中国不振蛮夷入伐下人号天以告乱也复曰宣王薄伐小雅中兴是知武功不成文徳不洽臯陶无遗之戒史佚非类之言若不殄除何爲家国自此兵爲农器革作轩车泥紫金于常山沈残戎于青海天覆尽得禹画无遗统华夏爲一家用夷狄爲四守万物由道百度皆贞逺超三代之风使无一人之虐臣僻左小郡【`一作守非`】朴散材空过流年徒生圣代尚能爲诗见志作歌极情上咏神功庶垂后代不获称庆阙庭无任踊跃屏营之至谨奉表陈贺以闻  

贺生擒衡州草贼邓裴表  

臣某等言伏见湖南都团练使奏生擒衡州草贼邓裴及徒党等伏以湖湘早耗百姓饥荒遂有奸凶敢圗啸聚今承擒灭已尽根株臣等诚欢诚忭顿首顿首臣闻三代之英两汉之盛奸宄乱常之类挺凶搆逆之党乗间即有过隙便生伏以圣敬文思和武光孝皇帝陛下威极风霆徳滋雨露正开夀域尽纳群生永戢干戈将臻富庶逆贼邓裴蕞尔小孽敢因艰食渐诱饥人剥乱乡闾陵惊郡邑徒坚党合事钜冦牢或据深山或闭官道遂使湖岭之外人不聊生慎由指挥义徒总齐武士仰慿睿筭逺仗皇威不经嵗时尽剪豺虺党羗【`一作项`】已寜于朔北妖党复殄于巴西今擒邓裴一清湖岭用夷狄爲四守统华夏爲一家言念秋毫无非帝力臣等备位台鼎日奉圣谋无任庆抃欢呼之至  

爲荥阳公贺幽州破奚冦表  

臣某言臣得本道进奏官某状报某月日幽州节度使张仲武奏破奚北部落及诸山奚除旧奚王匿耶所管外杀戮首领丁壮老防并杀获牛羊焚烧车帐器械等计二十万刺史以下面皮一百具耳二百只奚车五百乗羊一万口牛一千五百头者天声逺叠庙畧遐宣白虏获于寜台赤夷俘于燕路臣某中贺臣窃窥旧史逖听前朝有天子忧邉清宵辍寐将军出塞白首言归至乃或胜或奔一彼一此竟困塞郊之柝那停絶漠之烽犹欲叙烈旂常告功祧庙用其蹔胜谓曰难能况幽朔巨都全燕重地荐臻奚冦猾乱华人田让之防【`集作获`】鲜卑莫能深入祭肜之军辽水唯遣相攻近嵗以来爲患滋甚走单于侦逻之路懐驹支漏泄之奸张仲武重感国防习知邉事同三师而楚侔五饵以间戎乗其嚣惰之时俄得剪除之便燕犀宻挂冀马潜羁超距投石者动过千群防手科头者畧逾万计坎三鼓而河流自却声六校而屋瓦皆飞自使马惧防林兎忙迷穴无舟掬指有地僵尸未惊紫陌之乌前军己蹙不唳淮山之鹤后队仍穷遂分袁尚之头颅仍裂蚩尤之肩髀穹庐落烬同甲掦灰山积云屯大収其车乗角羸耳湿尽获其牛羊栁水载澄桑河无事爰施【`疑`】吉语入解皇威此皆皇帝陛下功格上运膺下武授兹成筭于彼当仁震肃九围欢呼万国昔艰难云始胡尘首起于卢龙今开泰有期汉将先清于涿鹿人谋允若灵贶昭然固已上庆祖宗下光编防箓圗洪范竞三古之殊猷玉检金泥有百神之灵祐臣虽当防遏不介邉陲空增气于懦夫实叨荣于下将日围千里天盖九重奉一月之捷书唯知抃蹈献万年之夀酒尚隔班行念风水于遐藩寄夣寐于宣室无任望阙结恋之至  

## 文苑英华卷五百六十九

宋　李昉等　编杂贺一  

爲杭州崔使君贺尊号表一首  

贺加天寳尊号表一首  

贺册尊号表一首  

爲河南卢尹贺上尊号表一首  

贺新乐表一首  

爲雍州父老贺銮驾停幸洛邑表一首  

爲何舍人贺于梁王处见御书文表一首  

爲韦右相贺拜洛表一首  

贺纳谏表一首  

爲秋官员外郎李敬仁贺圣躬新牙更生表一首贺圣躬痊复表三首  

贺圣体平复御紫宸殿受朝贺表一首  

爲安平公华州贺圣躬痊复表一首  

爲杭州崔使君贺尊号表【`武后`】李　峤【`延载元年`】  

臣某言伏奉五月十一日制书陛下俯顺羣情懋膺大典垂光休于百代被鸿恩于万族凡在含生孰不庆幸臣某中贺臣闻太朴既谢帝皇之迹已殊圣道不追王覇之风且杂虽崇号广溢递享于隆名而徳薄政衰不光于神器【`一作气`】伏惟越古金轮圣神皇帝陛下承大云之法记应荣河之寳箓以天上天下之尊爲隆平太平之主不言而理三阶正而六气调不怒而威万防清而百蛮服延富夀于和平制雍熈于易简慕义向化之党候雨占风畴徳瑞圣之符非烟若雾青蹈舞于庠塾黄髪讴吟于衢路固可使尧舜拥篲禹汤扶轮超尘刼而首唱邈梵天而髙视岂登三减【`疑作咸`】五迈昔殊今而已哉嘉号初登殊章备举铺帝容而建皇极大寳聿承旋干轴而正坤维洪鑪再造仙涣与祥风俱动湛恩共天威并作缓姬文之狱既削爰书锡汉后之酺且班戎律覃敷之泽出九掖而浸羣方抃跃之音自三川而周四海遂乃崇只肃于梵宇致严恭于清庙申寃举滞而有善毕升崇徳报功而无文咸秩防模粲而洋溢道徳纷而布濩岂直朝野称庆观羙化之维新故亦神祗降祥见鸿基之载固臣叨延组缪分虎符千年有遇更逄开辟之初百辟承欢不预趋驰之末瞻云路而式怍仰天庭而载伫踊跃之懐企耸无极无任鳬藻悦豫之至谨遣某官奉表陈贺以闻  

贺加天寳尊号表　　　　　李　邕【`天宝元年`】  

臣邕言伏奉今月日恩防万方士庶九土军戎昭洗宸波光被圣渥臣诚欢诚喜载欣载跃顿首顿首死罪死罪臣闻沐雨露者草树自乐荷陶钧者动植皆春故知则而象之守而行之所谓则天之明立人之极有庆斯大无得而名者也伏惟陛下尊崇圣祖肃防道教子物天徳序位代工惣三五之妙勲统亿兆之全业戈甲谧息华戎底平故得真容庆应潜通帝夣寳符灵贶允叶神心加号所以发祥郊天所以昭报大礼盛事光赫旬时作解周仁廓开宇宙天禀【`类表作京`】褒称云纪变名风物光华再驰晖于日月河山保界重赋质于乾坤同一气之逮【`类表作建`】初与四时而浸逺天长地久呼万嵗于太平国泰朝欢舞【`一作职`】九韶于圣主臣忝私守郡常荷载天空驰就日之诚未尽歌云之庆无任欣跃竦抃之至  

贺册尊号表【`宪宗`】　　　　　韩　愈【`元和十四年`】  

臣某言伏闻宰相公卿百官及关辅百姓【`集作耋`】老等以陛下功崇徳钜天成地平冝加号于殊常以昭示于来代载陈情欵恳至再三陛下仰稽干文【`集作符`】俯顺人志乃以新秋首序令月吉辰发扬鸿休膺受册天人交庆日月扬光寰海之间含生之类抃欢踊跃以歌以舞诚欢诚喜顿首顿首臣闻体仁长人之谓元发而中节之谓和无所不通之谓圣妙筭无方之谓神经纬天地之谓文戡定祸乱之谓武先天不违之谓法天道济天下之谓应道伏惟元和圣神文武法天应道皇帝陛下子育亿兆视之如伤可谓体仁长人矣喜怒以类刑赏不差可谓发而中节矣明照无私幽隠毕逹可谓无所不通矣发号出令云行雨施可谓妙筭无方矣三光顺轨草木遂长可谓经纬天地矣除刬冦盗宇县清夷可谓戡定祸乱矣风雨以时祥瑞辐凑可谓先天而天不违矣国内无饥寒四夷皆朝贡可谓道济天下矣众羙备具名实相当赫赫巍巍超今冠古方当讲明堂辟雍之事撰太山梁父之仪搜三代之逸礼补百王之漏典时乗六龙肆觐东后微臣幸生圣代触犯刑章假息海隅死亡无日瞻望宸极心魂飞有斥【`集作永`】弃之非【`集作悲`】无自新之望曽不得与鸟兽率舞蛮夷纵观爲此啣酸抱痛负【`集作且`】耻且慙无任感恩恋阙恳逼徬徨之至谨奉表陈贺以闻  

爲河南卢尹贺上尊号表【`武宗`】李商隠【`防昌五年`】  

臣某言臣得本道进奏院状知宰臣某等奉上尊号以光洪休耀列圣之睿圗表三宫之慈【`集作义`】训凡在生物孰不欢心臣某中贺臣闻善言天者必推功于广覆善言日者必咏徳于大明然后物仰穹人知景曜皇王拟象今古同规伏惟仁圣文武章天成功神徳明道大孝皇帝陛下体天垂防法日轮辉上徳以纉戎启下武而膺运顷从临御旋致治平雨块风条时推顺适苖螟叶坐致消亡是以银瓮石碑非烟浪井神而告瑞史不絶书且獯鬻爲灾周秦之防金行火运不絶于侵陵瀚海隂山几渝于约誓而敢乗衰运来犯昌朝陛下乃赫以天威授之宏畧一伐而单于仅免三鼓而贵主来还灭大邦之仇讐摅累圣之忿愤及晋阳逐帅代马新羁陛下又濬发宸襟委诸庙画浃辰而前军就路逾月而元恶膏碪浄丰沛之遗疆举陶唐之故俗蕞尔潞子复生孽童脱缞冀恩止柩拒诏据九折之险有五州之人薮泽逋逃粪土租税陛下又逺扬神防深诏徂征合镇魏之强藩出韩彭之鋭将夷其巢窟去彼根株清明皇之旧宫复金桥之故地曽非旷嵗集此丕功固已至化潜融事光于玉板机独运理溢于瑶编况又志切希防道存冲漠慕遗踪于姑射载动尧心思顺请于崆峒欲劳轩拜逺惟【`集作掦`】圣祖载伫神孙俾异法皆袪多门就掩麟殿正元之座鳯书招黄老之徒将以休有万龄临兹兆众使咸践夀昌之域俱逰富庶之乡巍乎焕乎盛矣羙矣故得人祗叶欲华夏均懐愿加尊之称以报财成之羙宰臣等果能陈大义允建鸿名伊尹暨汤咸有一徳咎繇谟禹克讃九功述至善于王猷标具羙于帝箓南山称夀北辰降光永终【`一作于`】无极之年长奉上清之号臣幸丁昌运方守洛京空深恋阙之诚不在称觞之列举头见日虽悲千里之遥测管窥天且庆百生之幸无任徘徊望阙蹈舞踊跃之至  

贺新乐表【`周武帝`】　　　　　庾　信  

臣等言臣闻天地顺动则雷出爲豫圣人功成则风行有节故六徳在咸池之官山谷可调八风入承云之奏人神不杂我大祖文皇帝体国经野设官分职变魏作周移风正雅衣裳而朝万国珪璧而防诸侯至如经纶圗籍校讐烟烬乐正无缺章秩宗无废典岂但商颂十篇得诸太师之室虞书五礼取于恭王之宫伏惟皇帝以下武嗣兴中阳继业运日月之明动渊泉之虑律厯着微无烦于太史隂阳晷度躬定于天官故得叅考八音研精六代封晋魏爲二王序殷周爲三恪虽复朱干玉戚尚识典刑素韨纁裳犹因雄据未若山云特起八卦成形鳯凰于飞九州观徳改金奏于八佾合天元于六舞声含击石更入登歌调起初钟还叅玉管足以感天地而通神明康帝徳而光象昔者斋居扈爲曲在于云门师度盟津习舞归于山立遂乃包括三名克谐一代作者之谓圣天之所启乎岂惟路皷灵鼗空桑孤竹广矣大矣轮焉奂焉是知零陵孝亷空传玉管始平太守虚称铜尺臣等并预钧天同观张乐轩墀敞栏槛眺听崇牙业业猛簴趪趪翠鳯掦旌灵鼍树鼓杳云雾荡薄丘陵醴泉与甘露同飞赤鴈与斑麟俱下聘鲁请观理当见其盛徳适齐忘味定是知其尽羙昔渊鱼听曲尚得耸鳞枥马闻犹能仰秣臣等诚愧知音敢忘悦豫若使详其音律是所邈然但能记其铿锵于兹爲幸不胜庆悦之诚谨诣朝堂奉表以闻  

爲雍州父老贺銮驾停幸洛邑表【`髙宗`】  

李　峤  

臣等某言伏奉今月日诏书銮驾停幸洛邑臣等轻生多幸浅识逢时青游圣人之国白首观太平之化常恐防涘难效沟壑易期所以眷恋轩宇徘霄极日者农秋蹔缺庶政微勤天皇损上益下忘身循物便欲移銮徙跸望河洛之封畿削赋蠲徭罢咸秦之力役臣等仰铭造退揆愚心诚以天府膏腴帝畿殷实虽菑畬之务稍阙于千箱而衣食所资尚丰于累载况惸嫠赒给家室乂安何容使扆座鸣谦圣躬服劬劳之事衡门髙枕臣等过差之泽是用低徊局蹐抒抽慙惶方且选议蓬茨推中于白屋囚言槐棘外下情于紫路不谓干心俯应圣徳潜融降六玺而纡绂廻三光而改照人欲天从既通诚感禀灵含气畴非庆跃窃惟政途非一朝务有恒国彛不可以思【`疑`】废家征不可以事阙天皇爱精颐寿荅兆庶之欢心臣等毕力穷年供黍稷之余税庶得百度无旷九功惟叙伏望皇明乃睠舆辇少安则海甸蒸人抚耕凿而知勉渭滨遗老仰云天而识庇无任踊跃之至  

爲何舍人贺梁王处见御书杂文表  

前　人  

臣彦先等言臣于梁王三思处见御书杂文尺牍凡九十卷跪发珍藏肃承瑶检天文景铄璧合而珠连圣理云廽鸾惊而鳯集究黄轩鸟迹之巧殚紫府结空之势偃波垂露防寳意而咸【`一作成`】新半魄全曦象天形而得妙固已竒踪絶俗羙态入神掩八体而擅规模冠千龄而垂楷法重以语成四教文揔六诗声咀徴而含宫防惩违而动【`疑作劝`】徳用之于国敦风俗而厚人伦行之于家习雍和而崇孝敬惟彼良翰特蒙殊奬铭厚渥而欢悚竭深诚而奉戴是用编之玉轴勒以银绳尽罄梁珠特装瑇之匣惣攻【`一作收`】陶璧用餙瑠璃之笥雕镂千品缇巾万袭芸香却蠧芝体爲封珍寳之精下烛西昆之岫文章之气上纒东壁之象实可谓天下之妙迹域中之竒观者焉臣等幸遇休明叨近簮笏骇瞩非常之瑞欣逄不世之寳足蹈手舞徒懐鑚仰之心夕死朝闻岂识名言之地无任抃跃欢忻之至谨奉表陈贺以闻爲韦右相贺拜洛表【`武后`】　　阙　名【`垂拱四年`】  

臣某等言伏奉五月九日制书将拜圗温洛肃事南郊御朝堂列群后恭闻大礼不胜庆跃臣某中贺微臣泛覧金册详窥玉板商较于七十二代下上【`一作上下`】于数百千年以羲轩称皇所贵者河圗龙出以尧舜称帝所尊者洛书负犹未闻緫集灵命敷圣业笼大勋于万古尽能事于一朝非天下之至神其孰能与此乎伏惟皇太后陛下肃膺遗托光践丕基皇业髙于补天母徳隆于配地东西浃洽穷八制而流河海南北贞明洞六幽而悬日月淹中访礼汶上披圗情每留于布政义不忘于宗祀于是全谋圣造异制神行迎四象而疏围向八风而辟牖上圎法天而烟云爲之动色下方象地而玉所以呈姿功叡范洋溢于歌颂秘采灵文昭彰于篆刻岂白云青玉唯传地理之经黄鱼黒鸟但播【`一作称`】天乙之号可以答上之命可以光累圣之隆制有司陈法驾用禋柴之典采沉璧之仪然后负黼扆而朝百神垂衣裳而防万国不亦休哉不亦盛哉臣忝预出征恨深流滞河西吊影啣珠之托未申洛北驰心拊石之欢何极不任悚惧之至  

贺纳谏表【`代宗`】　　　　　　常　衮  

臣某言伏以补阙姚南仲和仕干等上封事恩命特与改官及进阶兼赐章服又内常侍吴承倩奉圣防令两省供奉官数论得失无有隠讳者徳音霈然公谠知劝羣情震喜中朝动色易曰感人心而天下和平今之所感可谓深矣臣谬当丞弼之任不能有所启闻踧踖自慙惶汗失次然以圣徳之纳天听之宏博欣奉踊跃不胜大庆中贺臣闻从谏则圣帝之徳也有犯无隠臣之分也故上闻逆耳之忤受而不疑下有杀身之益死而无悔礼曰天子斋戒受谏又曰近而不谏则尸利帝道莫盛于有虞书之羙舜则曰嘉言罔攸伏万邦咸寜王道莫过于有周诗之颂文则曰思皇多士惟周之桢汉家杂之以霸亦详延极谏访求得失国朝稽合皇道肇脩人纪贞观故事布政典章危言正论闻于天下陛下以钦明御厯绍休祖业仁圣广大天覆地容求贤进善有如不及每覧群臣奏议日旰忘劳穆然嘉纳不令夙退顺顔者必逺忤防者必容而刍荛之可择庶藜藿之兼采少有所补从之如流虽委辂论都即日西行伏车顿首路廽乗舆方之于今未云其速而又涣发宸防宣近臣直言者赏之于朝罢奏者责其所职以明沮劝大悦人心则太平雍熈之化溥将四表矣可以动天地可以服【`一作伏`】戎夷虽上古至理纳谏逹聦坦然不讳未覩今日之盛也望请宣付史官光垂帝录臣职任润色敢扬鸿休无任欣跃之至  

爲秋官员外郎李敬仁贺圣躬新牙更生表【`武后`】  

李　峤  

臣敬仁言昨因奉事蒙恩入对伏见陛下所御湛露殿三间两间雨漏无所修葺又因顾问之次伏承圣防云去年口中生一齿今年又生一齿臣伏以圣徳谦冲躬自菲薄富有四海尊居万乗而中堂外扉不阅【`一作关`】于寒暑上栋下宇未离于燥湿降紫宸而齐白屋屈帝力而用氓心虽昔之采椽土阶茅茨蒿柱汉皇之俭用夏后之卑宫六籍之所讃百家之所记述曷足以希风上圣仰帝道之崇髙拥彗后尘望皇舆之轨躅臣又闻之易有四营金牙爲夀考之象诗有六义玉齿载神仙之謡还年而编贝不亏却老而瓠犀仍出亦有坚而不脱闻于养之方落而更生得自灵飞之散斯并道藏幽记术隠上情诚福力之所招匪勤求而可致陛下端庄静黙寛惠仁慈抑嗜欲而省烦劳恤饥寒而甘敝陋宜其延贶宗社受报黎元集天地之休和享灵祗之介祉故得百祥防体五福登年同镐邑之夣龄迈镳宫之锡夀岂徒一人有庆常居北极之尊实乃万姓同欢共仰南山之固臣谬以庸贱获奉宸严欣圣夀之延长愿称大庆见宸居之挹损思扬至徳乞宣示海内仍录付史官庶使六合之中知寳筭之方永百代之后颂休风而不絶无任抃跃之至谨诣阙奉表陈贺以闻  

贺圣躬痊复表【`代宗`】　　　　常　衮  

臣某言臣亲【`一作见`】奉圣防伏承御膳过时微似烦热臣等退用兢悸不安寝兴斋居洁诚思获休问适中使吴承倩至奉宣徳音今已校退卿等不须忧者恭承睿防俯协欢心欣抃失容蹈舞不足伏以陛下裁成二气聴断万方每积忧劳载勤旱暵【`一作宵旰`】所以下祈人命上黩圣躬责在微臣退増兢惧今溽暑过候凉秋戒期方助穆清上涤虑伏惟简临庻政保合太和以答天地穣穰之福以慰臣子颙颙之望天下幸甚无任喜庆踊跃之至  

同前　　　　　　　　　　于公异  

臣某言今月十七日衙官吏万项奏事回伏奉手诏伏审圣躬顷暂乖理今悉康平凡在臣子不胜抃跃中贺伏惟皇帝陛下自天生徳绍圣垂衣【`类表作休`】运启握符已庆无疆之夀疾称勿药果从有喜之辞欢初洽于朝廷庆旋周于海内臣伏以天心恭顺庶政殷繁既当痊愈之初宜加颐摄之道然犹日旰对奏未明求衣理或至于忧勤事终干于思虑恐乖将窃未遑寜伏乞朝廷之宜付之宰相伐讨之任仗彼戎臣从容圣心消息化爲宗社自爱委诸有司幸甚幸甚臣蒙国宠荣輙露诚恳伏惟察纳表臣愚衷  

同前  

臣某言今月七日中使至进伏奉敕书手诏慰谕臣者伏以圣躬顷乖頥摄少有不安景福无疆旋以康泰屏营奉诏且喜且惊臣闻子之事亲出告反面臣之事主移孝爲忠君亲之间其体无异自宜问安内竪増忧寝门平居之时犹无阙礼乖理之后岂合遑寜又臣闻勤则近忧忧则生疾岂陛下以万方黎庻尚未和平三辅甲兵犹从征讨此皆臣下之过遂烦君上之懐臣特荷国恩超逾侪軰死生不系于已命休戚实同于国家况圣夀日跻皇符永固虽祯祥合庆祚必夀于南山臣子驰诚心岂离于北阙【`类表作极`】伏以圣谋思振邉徼正安轻骑无信宿之程邮馆无兼金之费臣欲旬日之内轻行入朝陪列庶官恭承防审圣质之安否布微臣之欵诚伏乞矜允遂臣愚恳  

贺圣体平复御紫宸殿受朝贺表　元　稹  

臣某言今日得上都进奏官报称昨日陛下御紫宸殿受群臣贺表伏审圣躬万福亲见百寮率土皆欢溥天同庆臣某中贺臣闻两曜有明晦所以成其不已四渎有盈缩所以成其不竭不有燎火无以辨玉质不有霜霰无以验松心是以轩辕神仙然后夣华胥之逰秦穆疾寝然后享钧天之乐尧以癯瘠而爲圣禹以胼胝而称功斯皆因疾成妍以劳逢福非臣臆度敢进瞽言昨者圣体不安才经旬日穆不卜吉勿药有喜此所以表北极而长尊配南山而永固者也况日临黄道万物皆荣帝御紫宸千官毕贺臣恨以守符外郡不获称庆明庭空懐皷舞之心莫备赓歌之末臣某无任跳跃徘徊瞻望欢欣之至谨差知衙官刘宗奉表陈贺以闻  

代安平公华州贺圣躬痊复表【`文宗`】  

李商隠  

臣某言今月某日得本道进奏院报以圣躬痊和右仆射平章事臣涯等奉见圣躬讫社稷殊祥生灵大庆臣沗分朝寄四奉国恩无任抃舞踊跃之至臣闻天普覆也应运而健若龙行日至明焉有时而气如虹贯伏惟皇帝陛下道超普覆迹迈至明思社稷【`集作宗社`】之灵惟徳是辅念蒸黎至广以位爲忧求衣未明观书乙夜夀域既勤于跻俗大庭防阙于怡神是以自北陆送寒蹔停禹防及东郊迎气爰复尧咨四海方来百辟咸在六幽雷动万夀山呼惟臣独以一麾载离双阙犬马之防诚空切鸳鸿之旧列难阶提郡印而通霄九惊对使符而一食三起今幸以俗臻富庶年比顺成伏惟稍简万几以迎百福托燮调于彼相责绥抚于列藩承九庙之降祥副兆人之允望臣某不胜慺慺慊慊之至谨差某奉表陈贺以闻  

## 文苑英华卷五百七十

　宋　李昉等　编杂贺二  

爲宰相贺赵郡铸天尊及佛有诸瑞表一首爲宰相贺开元寺铸释迦牟尼佛有白光等瑞表一首  

爲宰相贺宫人夣元皇帝应见表一首  

贺新殿钟鸣表一首　　贺感夣圣祖表一首百官贺佛放光表一首  

百官贺朔且冬至表一首  

爲汝南公贺元旦御正殿受贺表一首  

贺大衍厯表一首　　　贺示厯书表一首代百僚贺放浙西租赋表一首  

爲杜相公贺恩赐淮西粟帛表一首  

中书门下贺抑情复膳表一首  

代李侍郎贺徳政表一首  

爲宰相贺赵郡铸天尊及佛有诸瑞表【`宗`】  

孙　逖  

臣等伏见赵郡奏铸等身元始天尊其日天气晴和祥云散彩又开模未毕先出白光尊容渐见毫光圆满其花冠耀白色如玉遍身衣帔自然云霞眉上有两防白光流转照耀又铸等身释迦牟尼佛螺髻兼遍身自然玉色唯顶至面爲紫金色圣情敦道天心防法爰降宸仪将崇寳相铸写之际祯祥屡臻初法止【`一作正`】于上京遂呈祥于外郡金姿玉色不假琢磨霞帔霓裳非因藻绘见祥光于眉宇生瑞气于云端曲示明徴宛如合契贶稠叠周彰万亿之期苍生何幸尽登仁夀之域臣等忝奉【`一作侍`】轩墀倍深欣庆无任抃跃之至谨奉表陈贺以闻仍望宣示朝廷编诸简册  

爲宰相贺开元寺铸释迦牟尼佛白光等瑞表【`宗`】  

臣等伏见开元寺所铸释迦牟尼佛身现金色顶含白光发浓紫于圣容散纯黄于佛体未加莹饰已成相好殊祥异应昔所未闻伏以圣人爲心妙莫测至诚所感灵变无方陛下子育群生脩正教冩真容于法界传寳相于恒沙洎崇建以来祯祥【`一作符`】毕集自有神通之助岂资人妙之功超絶瑞于千古表昌期于万邦凡曰士庶不胜庆幸况于臣等倍切常情无任抃悦之至谨奉表陈贺以闻  

爲宰相贺宫人夣元皇帝应见表【`宗`】  

前　人  

臣等昨因奏事亲承徳音宫中有一妇人性颇好道然未通悟数日以前忽夣元皇帝慇懃教诫道法尚未尽解遵承无何又依前梦见大被呵责遂以水噀其两目因而防明比觉后都无所见然始责躬罪已情祈至真又夣元皇帝教之曰汝可见吾孙自立愈其妇人曰不知吾孙是何人曰汝皇帝是也汝至酉时可见当施其法使汝知验至时宫中教人共扶见朕朕爲洁诚作道法使救疗其目须臾自开平复如旧圣祖灵感昭然合符与卿等同庆者伏以混成莫测元阐其教众妙难名陛下光其业二圣表徳千古叶符将告天休遂慿宫女乗恍惚而爲夣在希防而有声不因其言孰报贻孙之庆不开其目何彰救物之慈法事既陈灵徴果騐能使病者复归其明当圣躬本命之时合烈祖通之契事且符于久视理仍叶于常存殊尤之祥载籍未有臣忝迹枢近亲奉徳音庆悦之情实倍恒品无任抃跃之至谨奉表陈贺以闻  

贺新殿钟鸣表【`宗`】　　　　李　邕  

臣邕等言伏见昨宣示于新殿爲万姓祈祷神钟自鸣是知圣作升闻天意下降道开皇极润及生人臣等中贺臣闻光覆动植者莫如天临照幽遐者莫如日自非齐圣妙用曷以则而象之化至徳曷以感而通之伏惟陛下道心冲叶神教昭宣以四海为家万人爲子常恐水旱逓有干戈蹔劳所以供祀百神用祈五福徳泽被物圣灵动天情注于一时景钟鸣于别殿夫众者万有也广者四维也今陛下惣万有一四维潜运方寸之间充塞宇宙之外则何圣不鍳何神不昭岂唯一钟乎况南面之位屈陛下之至尊西方之金启陛下之本命非无情之应是有由而来自然羣龙扶持九天欣戴保亿兆之元后登千万之永年时观雍熈代偕【`一作阶`】仁夀此天所以告钟所以鸣臣等幸朝上京欣遭大庆一舞一蹈未极臣子之心再咏再歌徒知天地之徳无任抃跃之至  

贺感梦圣祖表【`宗`】  

臣邕言伏奉今月日制书至徳感神通梦圣祖【`一作圣祖通梦`】告以莫大之福示以无疆之期上贺国观下敷人愿以抃以跃且舞且歌臣某中贺臣闻百川所归者谓之大海万有所仰者谓之圣人今四海获安圣人致夀臣子之愿允塞乾坤之应克谐粤自书籍以来感庆之深福祐之盛未有如斯者也伏惟陛下道用御天徳心子物事无事以集休明至明以悟人天乃接福贶爰臻故得真仙见灵异相昭应言皆合天心证非外将恢圣虑照自宸衷启之大年授以元祐麻姑观海歴嵗弥长王母记桃与时无准则幽明所载宗庙所钟兆庶子孙百灵齐集知亿年之永托沐万代之延休草树自荣鱼鼈咸若五风异色四气同和皷天地之大鑪铸邦家之鸿业八极犹小不足受其祯符万物每轻不足答其成造卹狱宥死符以再生宠贤逹人宴以旬日耆艾衢陌工贾旗亭髙兴太平之时欢言上古之化抚家族以自慰诣州邑以相夸官不骄人人不畏吏识天之覆熈焉如春惟圣之慈陶然如醉无任抃跃庆喜之极谨附表陈贺以闻臣邕诚欢诚喜顿首顿首  

百官贺佛放光表　　　　　常　衮  

臣等言今日董秀奉宣文成殿御功徳佛放光明六宫及诸王公主并近侍等并观其光从三更四防直至四更犹在臣闻明主之理本以庇人大圣之教先于及物合皆符契感而遂通伏惟陛下以道法天以心  

证佛措六合于无事纳羣生于庆闻薰然慈心  

在宥天下涤虑恭黙齐于穆清以四海之尊勤  

三乗之法故得大雅应见变化无方毫光破昏  

金殿如昼照恒星而夺彩混圆魄而一色旷代  

之瑞天人咸覩玉漏将尽银河以仰光明而  

无际知皇刼之弥逺臣等谬忝枢近倍万恒情  

无任庆抃之至  

百官贺朔旦冬至表　　　许敬宗【`贞观十四年`】  

臣闻乾坤资始上元开厯象之端日月还流朔旦正璿衡之本事韫有形之表理遂无物之先故能运彼枢财成庶类防兹黄道孕育羣生惟圣则天允执在躬之厯惟皇作极必叶履端之契所以书称敬授易曰明时克正降平无非此道伏惟皇帝陛下声凝秘箓功造化纵如神之覧体不言于四海发就日之光华同无私于七曜阶蓂循晷阿鳯吟辰元精究开辟之初握先穷名数之始裁炎凉于玉管节雨露于金浑道格彼苍仁霑无外八纮受朔尽入封疆九译承风逺遵文轨昆虫涵于凯泽草木泛于荣光由是上感天而下漏泉不爱道而効其寳肇一元于甲子致希世之贞符挟五始于长至播光前之茂礼伏见宣义郎李淳风表称窃见古厯分日起于子半勘得今嵗十一月甲子朔旦冬至而故太史令傅仁均欲苟异张曹法减余稍多子初爲朔遂差三刻用乖天正然自初及半日月全未相离筭与太初事皆符合奉敕付有司及经术者详加考定以议奏闻于是鸿生硕儒咸稽茂典研精覃思俱考旧文国子祭酒臣孔颖逹十有一人与尚书八座叅议得失咸以爲仁均定朔事有微差淳风推校理尤精宻谨按汉书云古者黄帝合而不死应邵云厯合天心而得僊也又按益部耆旧传云洛下闳改颛顼法更作太初厯自云后八百嵗此厯差一日有圣人出定之斯乃差日滥觞久着之于兆圣出之騐叶当今之有徴俯防八百之期逺叶九仙之道臣等缅维古歴考前王若乃萌气黄钟兆根牝阐其幽而藏其用窥其奥而开其文列圣存而不论故无得而称也自圗书爰始三统腾镳皇王以来六家分轸帝轩垂宪大挠汨其洪源伯禹嗣兴小正穷其至赜命羲叔于唐厯考箕子于周年或以乙司分翠虬定箭登清台而索隠揆圭表以知微事绪多途无闻感应犹且各称书契并擅鸿名改年号以应元符礼日观而爲称首岂与夫两仪同徳五纬齐明景延南正星纒北流聨珠候朔的皪清汉之间合璧规天徘徊紫霄之上校先代之优劣岂同年而语哉庶当玉辂徐轮金泥秘检涂山之下防百神而合符介丘之侧朝万玉而光辉天人交际不亦休欤臣等生属夀昌累逢祉福至于今庆旷古无俦何幸如之亲承旦暮不任欣跃之至  

爲汝南公贺元日御正殿受朝贺表  

臣某言臣得州本进奏院状称报元日皇帝陛下御含元殿受朝贺者上正三辰下临万国事虽举旧命则惟新中贺臣闻圣祖垂训王者处域中之尊公羊纪时春者爲一歳之始载稽故实抑有典章近嵗以来此礼多阙或事因惜费或时属告休伏惟皇帝陛下道被无垠政敷有截全取发生之徳无非防合之仁苍旻降符黄舆告瑞石碑既见文作太平银瓮旋臻字成万嵗而又忧勤不辍克责方深精诚旁照于八纮恳恻上通于九庙仙厨撤味兽舘休畋遂使化妖宿爲夀星变小戎爲饿殍庆由圣感令属神行爰在新正式脩阙典彤庭列位丹陛陈仪凝旒而天启其门服衮而日升于观巽风发越兊泽滂沱左右贤臣骏奔多士国无谀佞擢灵草而不指朝絶奸邪俨神羊而莫动礼成而退物有其容【`一作官`】况【`一作只`】以光耀瑶圗丹青玉版辉前映后迈五登三臣窃访硕儒逺徴旧典帝尧华封之祝唯止匹夫神禹涂山之仪且非元防然犹尧有多忧之戒禹存【`一作行`】后至之诛在和平而尚乖孰欢呼之可致岂与兹日而得同年臣方守河潼正分符竹不获躬陈玉帛首率梯航况又尝以艺文叨居禁宻虽逺离天上犹近关西抃贺空深就望无所心驰紫阙非梦寐而不通魂绕皇闱羡归飞而莫及无任贺恩祝夀恋阙屏营之至  

贺大衍厯表【`宗`】　　　　　张　説  

臣说言伏以开元大衍厯天防裁其纪纲日官考其精密履端更始敬授惟新加以辨五行之序推七政之数明散圣期实光土徳臣又见梁天监中陶景着玉匮记云盛徳木子以肇来运顷者僧一行推璿衡厯得皇家天命成数千年古今祥兆若合符契厯数既在于圣躬卜年仍表于长厯莫大之庆独冠前王臣沗迹儒林预闻昌运无任抃跃之至谨奉表陈贺以闻  

贺示厯书表【`宗`】  

臣某等言内侍尹鳯翔至奉宣圣防内出新撰厯书二十五卷以示臣等窃窥深奥仰观英华渉海登山罔知攸际臣闻唐尧光宅顺昊天而定四时虞舜登庸在璿衡而齐七政伏惟开元圣文神皇帝陛下至徳广运文明睿哲道冠生知与神合契备往圣之能事绍昔王之阙典发挥易象以应乗干之时考正厯书更表履端之始上包二帝下括三王徴晷运之盈虚究推歩之踈宻备稽气象载纒坎离【`一作载覆纒离`】三辰顺轨而更明五纬合度而増焕是使天地贞观神人允谐唐虞旧章于斯重覩臣等幸陪书府得预朝门抃跃之情实万恒品奉表陈贺以闻  

代百寮贺放浙西租赋表　　吕　温  

臣闻等言伏见今月十五日制命以天下经赋首于东南浙右诸州荐罹灾歉全以逋债大敷湛恩人謡勃兴朝听震动中贺臣闻三王以降绵旷千祀爲邦之政尽在欲理之主甚众莫不知传戒独丰语称与足至于爱人节用之际约躬纾国之时则必情随事迁以欲忘道故曰人鲜克举行之惟难伏惟皇帝陛下濬发睿圗绍休圣绪躬行慈俭子育困穷皇明烛幽惠训不倦抚临万国曽未再周深求疾苦之源屡下蠲除之诏裁戎祀之经费减乗舆之服御虽邦计之有羡入忧于未忧虽生人之所乐输损之又损风行号令日贯精诚明神聼其徳音和气生于文字将舟车所及咸升至理之期岂江湖下方独被曲成之泽臣等尸素有日献纳无闻尚劳圣心轸恤人隠甘同凡品不敢望于清光窃与疲甿共谢生于造无任感抃之至  

为杜相公贺恩赐淮西粟帛表　符　载  

臣某言今月某日使某官至伏知圣防赐淮西节度使吴少诚米若干石盐若干石绢若干疋雨露之润忽沾于焦旱生育之徳忽被于饥寒凡在臣庶孰不庆幸臣某诚欢诚喜顿首顿首日者少诚迷误兴兵淮蔡陛下开日月之耀霁雷震之威洗其瑕秽复赐珪爵使蝼蚁重安于窟穴草木再浃于恩光大【`一作忠`】义易凶邪之心和平销悖乱之气今复恤其歉俭赐之粟帛圣泽洒危疑之地皇慈周反侧之人合救时之宜塞未萌之衅防禽食椹尚怀好音万夫载恩岂不知感此所谓睿圗宏逺神武深沉善战于仁施之中伐谋于茫昧之际武何戈而不止物何化而不从増七徳之辉华动八纮之踊跃臣叨居将相职守藩维不获奔走称庆宫阙无任欢抃恳欵之至谨奉表陈贺以闻  

中书门下贺抑情复膳表　　常　衮  

臣某等言中使吴承倩至奉宣进止以臣等所奏华阳公主初薨圣慈深悼抑情复膳保御至和伏惟【`类表作承`】陛下初以爱主防冲纯性聪敏【`类表作达`】恩念之厚有过于成人疾病之忧非止于一日早龄遽失流痛兼哀臣等不安下情惶烛上请防诚感逹蒙降徳音而不以至忧【`类作爱`】之私忘于所寳之重推必然于大分割无益以遣懐用复常礼以勤庶政致此陛下齐亲踈于一致和福夀【`类表作覆帱`】于万邦契睿【`类作圣`】祖元之符实天下苍生之福臣等累日兢怖焦心失圗承命释忧倍百慰幸无任感悦之至谨奉表陈贺以闻  

代李侍郎贺徳政表【`徳宗`】　　吕　温  

臣某言臣闻上苍垂象当分野者先知元后用心奉职司者方见是以尧称光被四岳得于畴咨舜号文明九官禀其【`集作于`】分命岂非随方表志因事立言陈力自叅于化源造膝难迷于日用伏惟皇帝陛下睿圗濬发徳广运恢纂鸿绪允升大猷振十圣之遗休复百王之坠典至如崇陵尽瘁率礼无违长信归尊因心则感内成则仁叙九族外平则义协万邦厚俗则宠及髙年广孝则荣加锡类能刑则朝无隠慝善任则野不遗才修文则戎蛮来威【`集作王`】整武则南北继捷此皆事悬【`集作光`】日月声洽寰区黔首之所讴歌缙绅之所抃蹈【`集作欢`】其或机参造物意兆先天事隔于人謡功隠于朝聼者若非奉职之臣官业所及谅无得而称焉臣以庸劣谬膺寄任调盈虚而驭轻重关成败而系安危职思其忧夕惕若厉每因罄率披竭愚衷【`集作忠`】出奉温顔累承睿防有以知造化之意有以见天地之心旷若发蒙折【`一作浙`】如愈疾管窥所至可得而言昨者臣以潮州刺史李璿放纵私盐耗散公利请从免职以儆慢官陛下以爲法令改更且【`一作宜`】当申谕道涂悠逺容或未知俾爲后圗用缓前责恕包于广大明察贯于精微此则羣臣不可望清光者一也江南西道观察使杨凭奏以支郡旱歉经赋不充请征居地之羡且循税茶之法陛下以天灾流行以时而息人怨滞结贻患则深纵无日新之羙忍复已除之特令寝奏姑务通商有司知画一之方负贩有昭苏之望此又群臣不可望清光者二也臣尝使推官殿中侍御史崔太素奉使淮南臣以太素【`二字集作其`】名秩甚卑濬决务重徴令郡县厘【`集作整`】训役徒须示等威请赐章服陛下以爲职任伊始勤効未成必有可观乃申后命臣再陈所切方可其奏虽事从权与且济物之宜而赏不僣行已见永圗之防此又群臣不可望清光者三也臣对敭之日亲奉徳音知臣使司支计阙少必拟昭明俭徳振起素风谨身率天下之先节用自中宫而始又曰【`集作云`】台殿旧制已当惕虑经营改作非所措懐将不崇三尺之阶岂复议十家之产发自宸念形于天顔意开而河海自清言出而神祗知感此又群臣不可望清光者四也陛下光临大寳星嵗将周贵戚之赐与无闻恩幸之霑霈殆絶至于赡军供国行赏报功则必鸿毛府库粪土金玉遂使夏州诸将恨効浅而恩深剑外三军知生轻而义重此又群臣不可望清光者五也夫唐虞盛烈文武余风莫不传诸声诗布在方册且匹夫匹妇片善必书飞羽沉鳞一祥皆纪况陛下动关教化言在政刑理叅至道之精躬行盛徳之事而冲虚谦让欝而未发将何以光掦艺祖昭示后昆伏请宣付史官永爲大法臣幸蒙恩遇获奉昌期言必亲闻事皆目覩分深骨髓义激血诚轻黩宸严魂宇【`集作首`】飞越无任屏营之至  

## 文苑英华卷五百七十一

宋　李昉等　编迁祔慰贺  

代人贺迁献懿二祖表二首  

为代宗告谢九庙表一首  

代百寮慰七庙追崇先祖表一首  

为于侍中请赴山陵表一首  

为崔冀公请赴山陵表一首  

为裴尚书慰山陵事毕上表一首  

代中书门下贺八陵脩毕表一首  

贺脩八陵毕表一首  

慰过山陵表一首  

为福建阎常侍奉慰德宗山陵表一首  

为羣官固请公除表三首  

将加神龙尊号羣官请公除表一首  

为羣官请虞防哭表一首  

为李仆射慰义章公主薨表一首  

为杜司徒慰义阳公主薨表一首  

为王侍御瓘谢宣吊兼赙赠表一首  

为令狐博士绪补阙绹谢宣祭表一首  

贺顺宗諡议表一首  

代齐贾二相贺迁献懿二祖表　吕　温  

臣某言伏见今月十四日制命以尊尊亲亲之义防祔献祖懿祖于德明兴圣庙室正太祖景皇帝东向之尊者十五日奉迁事毕十六日祫飨礼成日月贞曜乾坤定纪称情靡忒合敬有归百神得受职之方万国知来祭之本中贺臣闻国有事莫大于严祀礼有经莫大【`集作崇`】于尊祖夏殷得之以繁祉周汉用之以【`集作而`】休明爰自魏晋迄于隋氏或以祚短而不及祧正或以时艰【`集作难`】而未遑讨论纷纶兴谢绵旷载祀竟虚盛典【`类表作美`】允属昌期陛下道冠前王庆殷累圣奉无竞之烈克广鸿休瞻有赫之灵思正大典精诚感念旰食畴咨内断皇明俯裁羣议奉祖宗于常尊之地定昭穆于式序之宜清庙肃雍【`英华避讳改作昊今从集本`】穹保祐奔走夷裔鼓舞生灵焕乎观一代之光盛矣接千年之统臣等自钟舛薄坐婴衰瘵不获躬执笾豆称庆阙庭诚仰圣敬【`英华避讳改作敎今从集本`】感深孝理形留神往倍百恒情无任窃忻之至  

代京兆李尹贺迁献懿二祖表  

刘禹锡  

臣某言伏见诏书以今月某日奉迁献祖懿祖神主祔于德明兴圣皇帝庙盛礼云毕宗祧永安诚感诚悦顿首顿首伏以太祖景皇帝膺期抚运啓封于唐为百代不迁之宗开三灵眷命之兆顷以本【`类表作圣`】朝初建清庙备仪二祖冠西室之先景皇阙东向之位诸儒献议歴载未行陛下濬发睿謩旁延正论爰诏多士会于中台酌三礼之前文参百王之故事讲贯斯定询谋佥同备物【`类表集本作撰日`】展仪至立视履配贵神于远祖正尊位于始封庙貌有严补之太穆示人以孝得礼之中既观秩秩之容必降禳禳之福同职为内史属忝本枝躬遵盛仪获申诚敬无任感悦屏营之至  

为代宗告谢九庙表　　　　常　衮  

臣某言臣纂承丕图惧忝鸿业宵衣旰食寅畏增深未戢难于寰区恐获戾于宗庙明发惕厉祈哀圣灵梦寐承颜如亲左右谓臣曰知尔孝敬悯臣而降以恩私福及冲人祐其后嗣德音所诲叹息如闻睿防慈仁再三眷命追攀不逮哀慕难任欲报之恩昊天罔极无任荷恩摧咽之至谨奉表陈谢以闻臣某诚悲诚喜顿首谨言  

代百寮慰七庙追崇先祖表　李　峤  

臣某等言臣闻享帝立庙陈乎太极之典尊祖配天载乎厥初之颂盖用严宗防祀敦孝睦亲以脩海内之职以崇天下之训斯千帝百王之所因袭也四学三雍之所讲论【`一作肄`】也伏惟大周继天作圣踵武嗣徽湛恩洎于行苇崇构兴于绵瓞陛下纂祖宗之洪绪资圣神之睿问乾坤合德日月在躬利泽浃幽显光明烛宇宙用能诞膺休厯丕临大宝近惟神祗福禄之祚远想稼穑艰难之业后稷以弼谐大舜隆姬锡受命之符太皇以翼亮有唐圣武当乐推之运七百之鸿基不坠九五之尊位以光天休荐委灵命再集岂非积善累庆深仁厚德之致欤夫源长者流深道悠者利博是以商庙观德享祀弥乎七代牧野追尊行号光于三叶今者徽章改物钟石变音神灵扶更始之运亿兆庆维新之业宜其宪章典礼损益质文奉严祀之恒事采褒崇之故实三昭三穆对于不迁之祖八簠八簋存乎如在之敬然后上以化下卑不临尊诗人永锡之义合周易大观之象岂惟祖考来格实怀安乐之心故亦夷夏式瞻载伫雍熙之福伏愿浚发皇鉴时流天玺考经籍哲王之典杂缙绅先生之议涓时择日册祝备礼臣等得参陪振鹭洗涤大牲承奔走之下列观肃邕之盛典则一人有庆子孙承永保之祥四海宅心臣下得自安之地无任懃恳之至  

为于侍中【`后篇作郎`】请赴山陵表　上官仪  

臣某言伏以涂宫方撤祖载有期【`后篇作辰`】蹐厚地而靡容局高穹而标絶臣昔逢开运委质藩朝荏苒迄兹【`后篇作今`】年将一【`一作数非`】纪位非德渐荣以【`后篇作自`】恩滋顾视【`后篇作循`】涯分何阶致此而今谷林啓隧宸衞将移衽席遗簪纒哀罔极方愿整素【`类表作网丝后篇作随緌`】翿而攀慕奉剑舄【`类表作弓劒`】而崩号【`后篇作摧`】送往已【`后篇作兹`】穷事居方永特希宸鍳曲遂荒襟伏纸失图罔知攸措  

此篇六百七卷重出今已削去  

为崔冀公请赴山陵表　　　于公异  

臣某言臣闻臣之事君尽于追远子之事父礼在送终忠至苟全死且无悔【`后篇作恨`】臣某中谢臣本山东布衣耕于【`后篇作于`】淇澳弓裘陵替无以庇身属天宝中宗圣明河海【`类表后篇作海防`】清晏臣始忝宿衞入侍丹墀合门欢荣长防同庆洎禄山叛命庆绪西侵宗以玉辂南巡肃宗以金舆北幸诸侯避狄天子蒙尘臣当此时有死无贰于是执殳荷防渐拜偏裨逮肃宗克复两京再安九庙臣遂东征西伐式遏蕃蛮荷宠承荣稍迁将帅先皇以臣颇经统领久镇方隅天涣曲临授臣节制【`后篇作遐方授节`】一辞云陛十载守边空悬魏阙之心未展子牟之恋徒慙保障有愧茧丝【`后一篇作玺书`】肇自一官累登三事兢惶罔措悲骇失图荷戴恩荣不胜号絶且诸侯五月同盟至天子七月同轨至今先皇厌代已歴四旬臣妾攀号哀纒六合况臣一身授任九族霑荣华毂朱轮留蝉满路永惟恩宠答荷【`后篇作効`】何阶岂谓先皇【`后篇作帝`】升遐臣不得执绋陵隧陛下登极臣不得【`后篇作遑`】称庆阙庭吉凶二途礼制皆阙伏乞皇【`类表作圣`】慈曲被天泽俯临许臣匍匐堂稽首黄壤攀穹永诀局地长号获申罔极之哀用毕终天之愿无任殒絶崩迷【`后篇作迫`】之至  

此篇六百八卷重出今已削去  

为裴尚书慰山陵事毕上表　崔　融  

臣某等言自遏密纒悲山陵啓卜陛下情深撤帐恋切游冠至于卤簿吉凶途程日月莫不亲睿旨显发宸衷由是川后兢驰山祗荐委云物澄霁景气清和灵骖电转非因下人之力神辇风行自有上天之助山河道路曾不艰虞木石犬马咸当感悦岂非大孝所洽通于神明至圣所动于天地者矣伏以某日吉辰永安神寝郊原四合门阙九重傍奉园林近瞻京邑宫一閟紫禁长辞万国同轨五情分裂伏惟皇太后陛下哀慕永往圣怀难居臣等早侍轩墀谬霑簪履攀龙不及顾慕轩辕之台耘鸟相惊屏营会稽之野限以归从末由诣阙无任悲感之至谨遣某奉表以闻  

代中书门下贺八陵脩复毕表【`德宗`】  

权徳舆  

臣某等言臣闻宗庙之享以致吉蠲山园之制以极严敬国朝祀典尽【`集作参`】用汉法寝宫便殿永【`集作防`】奉衣冠日往月来久未脩复伏惟皇帝陛下继明恭已大孝因心丕承祖宗对越天地荐馨香于九庙崇经构于八陵庶民子来百堵皆作人神协吉筮告犹用成弈弈之新实自蒸蒸之孝行宫尽复神御以安掌礼之官防于受命奉陵之县但覩成功虑财用而靡【`集作不`】赋于人量事期而不愆于素罔极之感交于神明奚斯閟宫徒颂诸侯之事叔孙原庙盖匪先王之法孝彰礼备岂比于今列圣在天万方受祉春秋匪懈超冠百王臣等谬叅【`集作忝`】台司获承诏旨无任诚贺之至【`贞元十四年八月十七日`】  

贺修八陵毕表　　　　　　令狐楚  

臣某言得进奏院状报八月十五日百寮于宣政【`类表作和`】殿贺脩八陵毕伏惟陛下行通神明孝彰天地深怀远慕严奉诸陵台阶元臣展敬以祗命甸服蒸庶忘劳而陈力芟【`类表作薙`】青芜以疏徼道扫红腐而浄藩园崇固防于冈陵增肃清于松栢汉朝充奉徒见其迁人魏时向望空闻夫作乐方今大礼彼实缺然天下臣妾不胜幸甚况臣名编竹籍属忝葭莩感庆之诚倍百恒品  

奉慰过山陵表  

伏承顺宗至德大圣大安孝皇帝奄过山陵率土臣庶不胜号慕伏惟陛下孝思天【`类表作之`】至祗事荐诚精贯昊穹礼备园寝攀恸【`类表作号`】罔极圣情难居臣谬列藩条限于守职不获奔走陪慰内庭无任感惕兢越之至  

为福建阎常侍奉慰德宗山陵表  

前　人  

臣某言伏见制书大行皇帝灵驾尅以某月日迁座崇陵先太后梓宫自靖陵啓发同时合祔万邦永慕悲纒于弓劒七月有期痛延于蛮貊伏惟皇帝陛下孝思罔极至性自天攀奉山园圣情难处中慰先朝临御悠长威灵遐被储祉传圣以福四方今祗祔礼终清庙如在率土臣庶实谓【`一作为`】哀荣臣职沗方隅分忧地远不获仰陪下列奉慰外朝无任瞻恋哀惶之至  

为羣官请公除表　　　　　苏　颋  

臣某等言伏奉今月二十日敕违此终丧未从权礼恭惟圣旨相顾失图臣某中谢臣闻孝德称三事亲之道不贰丧礼有五权制之仪居一虽霜露增惕君子有终身之悲而日月其除达人无追远之义故大贤抑情而俯就不肖庶几而企及百王同范千古不刋此所以定通丧此所以明大孝陛下欲乖前训独展因心弃易月之制申再期之礼臣何人斯輙敢裁议然凡圣殊贯尊卑异等情则无别服则不同汉朝故事行之自久是以先后遗旨具刋节制率土之滨孰不哀奉陛下若违众虑循私情想栾棘以纒悲服苴枲而增慕此则非先后之遗意也异通贤之达节也伏愿俯依惨制以顺权宜屈小节而存至公抑冲而明大礼则下愿上达人欲天从陛下不违于先防微臣得申于公议不任悲迫之至谨诣朝堂奉表陈请以闻  

此篇原编在六百七卷今移入于此  

为羣官固请公除表  

臣某等言臣闻以日易月着自不刋之典以臣事君窃惟有争之义羣心累切圣感未廻臣等焦惶不安啓处中谢臣又闻之高宗谅隂三年不言百官总已以听于冡宰斯则求古之人自殷宗行之矣但事有通变时有损益或循古法多昧远图孝文由是创礼孝景因之从令故汉之帝王独高文景孝者先于百行岂欲违而致美诚以神器之重天下至公所直小所枉大加百姓而刑四海作程于后罔不率由陛下纂大横之繇开中兴之业每旰食坐朝求衣视事不可得不言也不可得总已也固不可如殷之时也臣请以近事为明是云典故岂三圣追远曷不甚哉三年制服盖未然矣先后【`一作王`】所以末【`一作未`】顾之深【`一作除`】者欲顺成先志不改其道乎若遂乖于所奉固于执见宁独神只之望缺亿兆之心阻必当太宗有恨于昭陵之仙寝高宗不悦于梁山之宫先后徒勤于凭几之言陛下是忘于缀衣之日矣今礼云衷后圣不宜独善今礼云非前王故以训其可专之乎况敬于宗庙四时之感斯在废于礼乐万邦之化安寄不荐不享久矣其如奉先何礼坏乐崩久矣其如致理何惧非大孝之意也顷公除有数臣等祗若今攅涂又毕时月已远而陛下廷则簪裾之序居尚苴葈之容至有百蛮入觐千官在列仰晞太阳俾见羣下便谓君臣之礼举而有二遐迩之人感且非一彼数事者伏惟熟计之臣等輙以悃悃之忠愿抑蒸蒸之孝陛下当廻思迁虑从权达礼思代天理物之大惟爱人治国之机上则遵于累圣禀于遗旨下则顺此诚祈因而俯就颙然所戴罔不知幸无任悲迫惶悚之至谨诣朝堂奉表以闻  

第二表  

臣某等言臣以易服之礼着之前训从权之义闻诸格言遂乃披沥肝血愿埀昭亮天心弥固日虑徒勤是用怔惶但深憔惧臣中谢臣闻通丧之制差等不同天子絶朞故云自达此孝情之奥防不【`疑作非`】丧服之遗事故雍言致惑子张发问于殷宗除服不疑元凯具陈于晋主此则家国殊礼君臣异贯前帝轨仪备之方册况皇朝典故骏命斯在祖宗奉先不违兹躅陛下若以庸言不信上则请按于周礼陛下若以今古异途此则请询于唐典虽圣情多感臣不忍言而有义可凭终期俯察复以四海无外万机事大国望时宗犹有权夺则陛下为天下主作人父母司牧羣方纂膺宝业何忽以冕旒之贵而行布衣之礼也且臣等【`一作子`】公除防奉明训陛下若素帟未卷缟衣仍服使吉凶殊于内外丹素杂于宫寝无乃哀乐乖宜乎无乃情礼失衷乎又臣以奉君为忠子以奉亲为孝孝必顺于先志忠必期于助礼今先后遗制服纪具存陛下小不忍行动而愈失陛下则固执傥违于大孝愚臣不请先陷于不忠臣何心颜敢安视息是以不胜慺慺崩迫之至谨诣朝堂固请以闻  

将加神龙尊号羣官请公除表  

臣某等言臣闻君亲之义臣子同极陛下至孝纯深将固三年之典臣等尽忠恳到伫廻三舎之晖是则陛下违先后之遗命臣等忤圣人之严旨违命几于过戚不可以称孝忤旨嫌于必诤不可以称忠所以莫顾犯鳞共甘碎首臣等中谢臣又闻之王者代天理物为天所子循至公以临大宝非独善以崇小节由是汉之国章始从权以变礼晋之廷议故屈已以因除拥万乘之尊有万机之政者示不得同于凡也前王着于不刋其来久矣四圣则常追远俯而就之陛下罔极之思通丧是执所不忍言莫之省奏遂令霜露多变日月其除皆臣之至愚诚未感圣天意若曰助陛下以非常之功人谋协从尊陛下以非常之号者欲陛下司龙纪受龙图祗分祉而建皇极拥神休而奉清庙者也故天有景贶不可拒者审矣国有茂典不可废者明矣钟鼓不击不足以旅庭冕旒不施不足以端扆未有膺其册缺其仪乎臣等茫然悉未能喻况哀戚有制故非同日变通适道甫及载朞诚宜夺因心之慕稽顺时之请当建鸿名以承上帝则所直者大所枉者小罔不格于上下通于神只晞太阳之光曜乘和气之充塞伏愿陛下全之臣等昧死以闻期于必遂  

此篇元编在六百八卷今入于此  

为羣官请虞卒哭表  

臣某等言臣等伏见有司撰既葬反虞之礼陛下当以今月二十七日公除卒哭圣情感慕所未忍言众虑焦惶罔知攸寘中谢臣等谨按晋书杜预议畧曰天子之位至尊万机之政至大羣臣之众至广不得同于凡人故大行既葬祔祭于庙则因而除之不除羣臣莫敢故屈已而除之天下之人皆曰我王仁也我王孝也此乃圣制移风易俗之本于是卢钦魏舒等从其奏议莫不厌服臣等歴选列辟颇征前史王者为天所子受天明命代天育物先天弗违居大宝之位行至公之道故沿革而致理变通以成政况先后之永愿圣朝之旧式简册备矣方无穷君亲临之宁爱非礼而陛下愈迟【`见礼记三年问`】之痛孝思罔极履曾参之小节遗汉文之故事【`阙`】  

贯于神明粤  

自开辟天子之德未有如睿宗孝之纯深也至使庆云涌浪井出嘉木连理神芝三秀盖其效欤要不可以情过哀而所枉斯大矣臣又闻七月而葬既葬缞除其月而虞既虞吉祭为之降杀用断丧服示不得逾之今合于山陵祔于宗庙询之典训尝有稽矣而终不师古始不易月考之事宜又无谓矣举而书此将何以法陛下昧旦听朝戚容深视庶官所以环拱近臣莫之利见戴九天之仁覆渴十景之清光颙然之情盖未能谕且追远兴感君子有终身之忧以权制服圣人思屈已之重何必三年之礼称为百行之端若天无卑听固违于献欵臣敢先除今附于不义岂司牧黎献作人父母之意乎伏惟陛下可羣司之奏顺刚日之请去独行以致美阐大猷以光济勿使鸿生钜儒废【`一作发`】书而郁悒下学上达空草议以屏营臣等至怀期必俯就则凡在动植无任悲幸谨昧死诣朝堂拜表以闻  

代太原李仆射慰义章公主薨表  

令狐楚  

臣某言得进奏官【`类表作院`】状报义章公主今月九日薨辍朝七【`类表作三`】日者臣伏闻公主分辉帝籍擢秀皇闱丽有掩于舜华才成下嫁庆初传于螽羽奄见【`一作有`】上仙伏惟陛下仁爱方深恩慈所属始其凋谢轸以悲伤臣限守边陲忝联枝叶不获陪位奉慰无任哀塞凄怆恋结之至  

为杜司徒慰义阳公主薨表　刘禹锡  

臣某言伏承义阳公主薨伏惟圣怀伤悼增切伏以公主妍姿令则冠絶天人禀敎皇宫已挺柔嘉之德降嫔卿族益彰贞粹之仪方期作范壸闱长荣邸第岂意遘兹短寿奄谢昌辰虑陛下轸念未捐【`类表作损`】深慈莫遣有亏常膳罢设宫悬臣子之情不任惕恋况圣凡礼异家国制殊伏愿道齐彭殇理达修短割肌肤之爱慰寰海之心率土人臣孰不相贺【`集作慰`】无任恳欵屏营之至  

为王侍御瓘谢宣吊并赙赠表  

李商隐  

草土臣瓘言今月某日某官吕述某官任畴等至奉将圣旨以臣父某官某亡殁赐吊臣等并赙赠臣亡父布帛三百疋米粟二百石者大夜衔辉穷泉漏泽以殒以越终哀且荣臣某中谢臣先臣某托体元侯防名任子象贤传劒余力攻书歴七朝而在公秉二道而非坠氛兴赤狄兵聚晋城先臣受律临戎忘家狥众士卒均食罔媿于前修廊庑散金远齐于旧説上凭王畧下振军威旬月之间庆防相继并亲桴三鼔躬运九章如臣弟兄皆冐矢石岂意竒功立大愿莫从传飱失时衉血成疾奄至凋落长违盛明此皆由臣等抱衅既深就养无素遂延家难仰恻宸襟尚偷生于晷刻亦何颜于天地伏惟皇帝陛下悼深抚扤悲轸闻降悯册于上公厚赙礼于遗体昔魏优死事止分食邑之余汉养孤儿但有羽林之聚方于今日彼媿推恩呌号失容戴履无所军前结草必自于幽灵石上浇【`集作生`】松敢忘于遗训无任感恩荒殒之至  

为令狐博士绪补阙绹谢宣祭表  

前　人  

草土臣某言今月某日中使某至奉宣恩旨致祭臣亡父赠司空臣某者存殁愿终哀荣礼备荒迷触地号呌瞻天臣某中谢臣先臣某生遇昌期早司国柄没留懿德上恻宸襟特降王人迂临私第陈其醆爵洁以豆登招【`集作擅`】遗魄于幽阴旋归莫覩视残生于晷刻报効无期臣等无任戴恩荒殒之至谨附中使某奉表陈谢以闻  

贺顺宗諡议表【`为人作`】　　　　令狐楚  

臣某言伏奉六月十四日敕旨太常奏大行大皇尊諡曰至德大圣安孝皇帝庙号曰顺宗臣某诚感诚庆顿首顿首臣闻入庙观德载在前言闻諡知行传于故志伏惟顺宗大圣安孝皇帝统承九圣保乂万邦继耀大明合符真宰方同天以下覆俄厌代以上僊伏惟皇帝陛下哀慕未忘孝思罔极痛衣冠之永閟攀弓劒而无阶殷荐鸿名光昭懿德庙号非征于汉魏帝图自掩于羲轩百代见圣人之功四方知君子之孝率土臣子以欣以感臣限于镇守远在方隅不获奔赴阙庭陪位称贺无任踊跃之至  

此篇元误编在六百三十五卷状门今移入于此  

## 文苑英华卷五百七十二

宋　李昉等　编宰相让官一  

为魏王让知政事第二表一首  

为王及善让内史第二表一首  

为王方庆让凤阁侍郎表二首  

为杨执柔让同凤阁鸾台平章事表一首  

让知政事表一首  

让同平章事表一首  

让鸾台侍郎表一首  

为张令让麟台监封国公表一首  

代家君让左仆射表一首  

代家君让侍中表一首  

为王尚书让宰相表一首  

为李尚书让兼左仆射表二首  

为韦相公让豳公表一首  

为魏王让知政事第二表　　李　峤  

臣某言臣由衷之辞已具前表分外之泽仍叨后恩祗命低徊不知所处臣某诚惶诚恐顿首顿首死罪死罪臣九能无术五伎不成空荷陶甄竟微知效陛下笃犹子之爱用家人之慈流其渥恩被以簪组析珪分器等姬氏之藩维裂壤誓河承汉家之礼秩皇仪晓列拜金扆而升玉墀仙跸晨逰陪栢梁而侍蒿柱在臣荣幸实冠等夷惟臣妄庸已成忝越岂可以仍祗大命更窃厚恩任济时之股肱为巨川之舟檝且臣属居宗室地接葭莩惟社稷之安危乃门庭之休戚岂不愿磨顶至踵裨高益深徒以智力有涯勉强无地惧倾辀之为败忧折鼎之生灾匪藏器而谋身实输诚而体国伏乞俯矜愚劣永鍳隆替思懋赏懋官之义用知臣知子之心特停过恩速寝严命则物情舆议咸仰于至公叨荣谬官不尘于则哲无任慙惧屏营之至谨诣閤奉表以闻  

为王及善让内史第二表  

臣及善言臣叨荷殊私冐陈至恳而惕虑昏于凡识深诚蔽于短辞丹槩罔通紫泥徒渥祗奉还答周惶失措臣中谢臣才踈行缺运偶时来荣匪德迁官由恩达法河象岳升台历府行参八命坐陟九霄彤轩皁驺非振鹭之饰青组丹绂是濡鹈之讥施重丘山効微涓滴妨贤自久速谤滋深顷因齿髪之衰得蒙骸骨之赐西河退老非翫经书东海归闲空求药饵方养支离之疾翻成恺悌之恩曲降丝纶重收簮屦【`一作履`】征荣槁木责焰寒灰将使防蹇磨铅入总枢秘牵羸引惫叅典钧石仰抃恩渥顾探心守桑榆且晏蒲栁先秋方与绛县老人论其甲子淄川艾耋比其容貌将何以对敭金扆趋奉玉墀当凤沼之便蕃望龙闱之清切况寅亮皇极经纶帝道功叅济巨义等作霖隆替是因具瞻斯在永言授受岂当容易是用深鍳陈力载怀天休心忧折鼎乞保悬车且今百度惟贞九流式序鹓鸿齐列俊乂在官可使画虎【`唐诗作武`】承羞丰貂窃幸谬中孚之好爵辱大雅之能官伏愿深惟至公俯收曲泽矜此疲劣改命才贤则器满之凶不累于愚叟栋隆之吉永光于圣代无任慙惧屏营之至谨重诣朝堂奉表以闻  

为王方庆让凤閤侍郎表  

臣某言伏奉恩制以臣为凤閤侍郎同凤閤鸾台平章事恩宠光临奬饰逾分防荷明命营魂失守臣某中谢臣学非儒墨术异商韩文乏斧藻艺慙刀笔属乾坤贞观日月光晖飞龙在天而庶物咸覩仙兎离毕而羣萌皆润遂得封植樗散谬齿于翘薪剪拂驽骀滥陪于逸骥骤荷私遇频阶荣擢入叅丹閤出拥彤驺爰自海邦遂升河辇佩若若之绶骛辚辚之毂叨恩窃幸空变星霜尸禄妨官曾微报効宜受素飡之责翻成黄閤之荣夕拜闱朝陪禁省敢希任先淑睿之美每忧王歆谬误之失而天慈逾渥圣泽无涯爰廻斗极之晖更宠掖垣之授下神畿而入仙禁未变葭灰自鸾渚而游凤池仅雕蓂叶荀侯之十旬累命未可为俦车公之一日九迁曾无足比既超伦而迈等实负愧而承羞臣亦何人敢叨非防况枢秘之重丝纶是职言叅化步入紫微臣蒲栁既秋桑榆渐迫耄期云及衰疾徂侵以日昳之歌当夜行之罪招愆获谤非为身谋败驾倾餗将贻国负盖力周于用则轻重咸宜任【`一作用`】过其常知钜细同踬伏愿察臣知止之分矜臣自量之情【`阙`】　　　廻三舎之光油然作云九霄之泽曲收过谬改命才贤则维鹈之讥不起于舆诵振鹭之咏复闻于朝序无任悚惧之至谨诣朝堂奉表以闻所让人别状封进臣某诚惶诚恐顿首顿首死罪死罪谨言  

第二表  

臣某言臣由衷之祈已具前奏而不次之泽仍后恩俯仰慙惧莫知啓处臣某诚惶诚恐顿首顿首死罪死罪臣爰从壮齿不逮侪流况在耄期曾何志力嗟负鼎之无术患挈瓶而屡空徒以庆云津枯槁蒙泽杲日流煦严【`一作甲`】霜不凋贪及圣明之辰愿从簮屦之列僶俛荣禄推迁岁时岂忘陈力之言方致乞骸之请不谓圣慈廻睠天造曲成东胶尚贤未始澄汰西伯养老更优渥抜迹嚣滓之曹假宠神仙之署二离齐景八舎连芳欵段涉千里之途轮囷为万乘之器龙池沐髪始畅前荣凤沼跃鳞旋叨后命顾兹疲朽理絶琢磨在方圆而罕施顾长短而无取岂可以仍尘帝载累紊国经使身贻鼎覆之忧朝失栋隆之举是用内慙外惧夕惕晨兴轻荐本诚敢谢非饰伏乞矜臣难夺之志体臣不移之愚特停过恩改命贤哲则济济之咏复闻于圣朝洋洋之美不专于曩载无任惭惧之至谨重诣朝堂奉表以闻  

为杨执柔让同凤閤鸾台平章事表  

前　人  

臣某言伏奉恩制命臣同凤閤鸾台平章事受命祗惧俄惊魂爽臣执柔诚惶诚恐顿首顿首死罪死罪臣闻任官择人哲王之所不易陈力审分忠臣之所宜守固当使宠私路絶公直道行然后能谤讟不兴缉熙有寄臣材非上达地则外姻攀日月之末光承雨露之余渥遂得持衡天阙摄职斗枢尘八座之政本忝三军之戎务高秩厚位徒辱于庸虚弱雾轻埃竟微于答効盘桓宠禄僶俛岁时甘受维鹈之刺宁怀振鹭之举而圣慈无已天造弥隆复使叅掌国钧预闻执政抚已慙悸扪心震越夫以衡石万防盐梅三铉叅翕阙【`疑作辟`】之造辅丹青之景化自非媵莘占渭出乘箕安可寅亮帝图弼谐邦敎臣之蒙蔽久尘听覧岂足以傍允物情上廻天鍳承舟檝之远托当股肱之重寄伏愿暂停旒纩俯择刍荛搜访才良用平分之道屏絶私昵收曲成之惠则域中多幸天下至公岂惟匪服免讥臣无器满之惧固亦得贤斯在朝有栋隆之吉无任慙悚之至谨诣朝堂奉表以闻  

让知政事表  

臣某言伏奉恩旨令臣同凤閤鸾台平章事有命自天光宠逾量如集于木啓处失图臣峤诚惶诚恐顿首顿首死罪死罪臣闻简贤任能百揆所以时叙谬官失职九流于是咸旷隆替所寄义不可轻臣才实凢庸志无远大叨预簮履遂升台閤践金门而游石室掌狐史而叅凤纶被蜉蝣之衣徒窃荣宠接鸳鹭之羽久慙尸旷甘受妨贤之责忽承非次之恩仍使叅预机衡献替帷幄持济巨之舟楫味和羮之醯醢以挈瓶之智陪负鼎之逰将何以祗奉帝难弼亮皇极况丹青所运鼓舞通于四时鑪锤所裁纲纪行于万俗动关政体岂易其人臣才阙行疎艺殚术浅同子房之多病异呉汉之强力防支离之杖未振其躯资拥肿之材岂胜其任将恐贻灾倾餗取辱败军丧实亏名夫岂足惜害公挠法兹焉是惧敢缘陈力之义轻布由衷之请伏冀九霄泽三舎廻光体臣不移之愚矜臣难夺之志特停过谬改命才贤则器满之凶不累于凡鄙栋隆之吉永光于圣代无任慙惧屏营之至谨诣朝堂奉表陈让以闻  

让同平章事表　　　　　　阙　名  

臣某言高品呉千金至奉制加臣银青光禄大夫同中书门下平章事兼泗濠等州节度观察处置等使余如故者初受恩荣若登霄汉退思尘忝如履春冰臣中谢臣闻以德诏官以劳定赏苟或虚授人无劝心臣自守方隅累更时岁荷唐虞宣力之寄乏齐鲁振政之能愧无可称以答高位岂意圣慈奬天泽荐加以燮赞之崇名被庸虚之陋质惧速官谤有玷大猷伏以宰相之职安危是主其在当否系于惨舒唯以材升例无平进举不失德则副苍生之心苟非其人或致夷戎【`一作外夷`】之哂臣虽愚昧尝览前言岂敢冐荣遂安窃位輙思事理冀尽刍荛若以汴河要津漕运所切徐方俶扰师旅未宁谨当上禀睿谋下贞戎律尅期而进屈指可平励众之先是臣之志既行其事必在正名所加节制安敢饰让至于银青贵服金铉重名勲绩无闻岂宜滥及伏乞赐寝前命俯亮愚衷微臣有遂心之宜圣朝无不称之服名器斯慎退让有闻遐迩聆风孰不知劝其新授官告谨重封进无任屏营之至  

让鸾台侍郎表　　　　　　前　人  

臣某言伏奉恩制以臣为鸾台侍郎依旧同鸾台凤閤平章事兼修国史仰祗圣泽退怯愚衷周章失图惕惟厉臣某诚惶诚恐顿首顿首死罪死罪臣闻畴德而授则尸旷之讥絶推恩而举则缉熙之道废臣志狭量浅业空理疎揆才异言行之科入仕非庶高之选邀属时幸累叨荣级石渠麟阁司典籍之林金门凤池叅庙堂之议以小才而居大任用近智而恢远畧缘鹤之鼎既失于盐梅濡鹈之衣实慙于绂冕甘待素飡之责忽承非次之恩夫以闼崇严玊堂秘近职叅持盖位亚掌壶子云以善属文词始应夕拜李真以妙通经术方陪旦讲臣之愚陋实畏友朋岂足以奉帷幄之昌言联名贤之逸轨且短才不齿未减双鳬之数丰秩妄加必丧羣龙之绩陛下经纬品物搜扬管库方使道风德范远出帝先岂令败政妨官近自臣始伏愿俯收人望顾惜朝班特廻宠光改命贤俊则百僚寅亮长无鼎覆之忧三阶底平自有梀隆之吉无任悚戴屏营之至谨诣朝堂奉表陈请以闻其所让人具如别状臣某诚惶诚恐顿首顿首死罪死罪谨言  

为张令让麟台监封国公表　前　人  

臣某言臣短辞易穷愚意难达虽由衷之诉累黩于清规而临下之明未照于丹恳伏奉还旨更优前命心魂交悸啓处失图臣某诚惶诚恐顿首顿首死罪死罪窃惟服勤致用事主之名节推诚纳忠为臣之职分凡列衣冠之序忝升敎义之筵立身扬名孰不由此况臣沐浴盛化被服隆恩陪万乘之旌旃列四臣之御侮犬马立効虽未堪申防代劳鹰鹯有情岂敢忘除凶弭慝论削蒲之衅逆举触瑟之祅变盖惟恒事岂足言功陛下录臣謏才收臣薄艺以某缨组旧业颇闻于义方山林远情粗闲于道术访其隐仙之诀求其诗礼之对不行而至坐辞麋鹿之羣无翼而飞遂接鸳鸿之侣久慙粉米之饰欲辞稻粱之惠日来月往犹恋于轩墀雨施云行亟廻于印绶今复更申殊奬追叙微庸以臣子之恒情辱公卿之显位等威齐乎四履名器光于五台缛礼崇徽顿荣于非据深忧巨惕更切于如临夫不失赏刑先王所以抚中外大明黜陟前典所以正邦家中麋豹之侯仅堪封爵乏羔羊之节无阶流品乃贤哲之所慎岂庸微之敢安是用仰辞渥恩俯誓肌骨宁甘于犯违朝宪不可以亏损帝难固守不移之愚庶全难夺之志伏冀南离廻耀微察于倾心北斗芒稍矜于走魄特停过谬曲赐优容使官谤不喧工歌有序则无私之覆弥大于九至公之途永隆于万国无任忝窃慙惧屏营之至谨重诣朝堂奉表固请以闻  

代家君让左仆射表　　　　苏　颋  

臣某言伏奉制书以臣为尚书左仆射余如故祗陈惶悸罔知攸处臣中谢臣始孩而孤不承义方之训及壮思勉又乏殊异之才幸以高曾绪业妄膺俊造州郡徒劳岂议闻达陛下昔居邸第臣得谬连牧马曵裾之末忽焉三载遗簮之旧亲奉六飞攀鳞而践台阁无翼而登霄汉皆圣主造物之恩成小臣饰躬之渐虽出入升降数十年间纡青拖紫复何功业大行皇帝不以非才擢登近侍貂蝉始拜居守三秦舆驾来旋俯移数月以臣愚直不任政事犹假位选曹留台洛邑去岁秋暮复叨端揆臣往以谋猷缺如寻而年病相追每经陈乞未赐哀矜属升遐之际变起仓卒受遗顾托形于制旨臣虽独拒邪谋莫能死全忠烈则臣之为咎已无所逃岂谓卑听廼诚曲蒙照奬非臣微命能答鸿钧自光华在辰睿圣登极四罪皆服百工咸事尚书万防之会仆射庶寮之长正宜明德茂才弥纶经济岂使妨贤败政自左而右陛下以维新之业始邀于卜梦而念旧之私尚任于疲老臣知不可议者伊何安敢上累明时下尘良史伏乞悯臣有涯之忝越然后选众而举得人为盛非唯微物览分固亦朝廷益光无任慙荷屏营之至谨奉表陈让以闻臣所让人别状封进  

代家君让侍中表　　　　　前　人  

臣某言伏奉制书以臣守侍中散官勲封如故仍西京留守恩降霄极泽深云露内省诸已不知所裁臣中谢臣实小人偶识常分志学颇惭于先构致身匪期于远达将五十年自微而着盖妄庸者何幸而升顷主禁令于管辖臣歴践而不能肃事训黎人以五敎臣谬迁而不能扬职公私愧夙夜忧惶岂悟微物更蒙殊造臣中谢且常伯纳言其来自古切问近对孰密于兹王命惟允宰臣之任政刑所系理乱攸在臣恭闻典谟远观载籍得其人则有盐梅之寄矣失其人则有钟鼓之妖矣况臣浅陋加以衰疾便欲左蝉右貂负玺陪乘颉颃清禁光耀紫极臣知不可何止流议遂使臣比肩风力接武元凯正恐国家疑事非宿儒莫辩以经术朝廷大体非故实莫稽于政要献忠纳规力不足者负乘致寇诚所宜然官谤已招身尤何塞况秦中帝里天府奥区俞往重寄于臣复忝宁有拜则侍中远慙于轩厯同居相国多谢于汉图以臣兼之胡颜而处伏惟应天皇帝陛下中兴景运大造羣物恩周动植故惕虑以求衣化穆彛伦岂非材而补衮伏乞矜臣由衷之请览臣自卜之祈更择俊贤曲照【`一作昭`】亮维鹈之作不列于诗人振鹭之仪载扬于史笔臣所以敢守难夺期于必行无任慙惧悚戴之极谨诣朝堂奉表陈让其所让人别状封进  

为王尚书让宰相表　　　　前　人  

臣晙言伏奉制书以臣为兵部尚书同中书门下三品制命先临魂守飞越臣中谢臣素以凡薄何阶远大明经试史多从州县之荣陈力就列岂望云霄之举爰辱皇揆屡叨【`一作延`】宸渥出则雄藩重镇仗钺临戎入则副相常伯彯缨旅位负乘致寇福过生灾昔忝今职将贻法罪矜臣愚者圣慈宥臣直者天断曾莫报効仍纡宠光吏部升冡宰之司并州尹兴王之邑臣每自料窃不遑宁岂悟衡轴之委韬铃之要无通知四夷之畧乏决胜千里之才使臣为之非敢矫饰缺邦家之望则物谁谓【`一作论为`】宜尘日月之明则臣何以处伏乞察臣自卜之审悯臣由衷之诉更选羣贤以乂成绩庶使朝端不虚授天下知至公臣罄露恳诚期于必遂谨诣朝堂奉表以闻  

为李尚书让兼左仆射表　　崔　位  

臣某言中使某至伏奉某月日制书除臣检校某官者伏惟皇帝陛下以仲春之月居青阳太庙顺发生之令埀溥洽之恩建万国而亲诸侯辟四门而延多士虽成周析壤唐虞命官穆穆皇皇何以加此天下幸甚臣谬列藩镇极兹宠荣捧戴丝纶形神骇越中谢臣闻谦以立众明于害【`阙`】　　为言在不知退臣敢沥恳固让披心自陈何也臣演天枝遂阶名级立身终始窃慕古人履官途惟直道而行居圣代而孤立寡援自陛下纂承王业致理雍熙臣以微累蒙任遇入司宗籍出按节旄报恩百用未申一割悚惕惟厉中夜以兴臣伏以爵本酬庸秩由崇德无功庸而冐爵秩乖寒燠而怒鬼神诗有不称之讥易折足之诫仰惟古训歴选先贤未有不泽润生人功在王室而可骤升重位安处大名况今同轨絶垠韬息甲守戎内地甘食美衣举劳无汗马之勤论兵乏出人之畧方将尸素刻责岂意恩光荐加在亭育而则然当冐而奚若且桓拨之职而布于典防优游二【`一作三`】品师长百寮自汉魏尤难此选非夫李固忠谠黄琼奏议羊祜以荆州兼领谢安由戎政特拜以臣方之远有所愧臣高祖淮安郡王神通翼賛神尧竭诚缔构勲彰国史方任此官在臣何堪谬继前哲循涯省分忧悸失图之简书不可以训是愿罄露丹恳冀廻圣鍳察臣辞避之至恕臣量已之诚乞停今授以俟后効君犹天也焉敢饰词臣限以所守不获奔赴阙下拜舞丹墀无任慙惶恳迫之至【`唐仆射虽为尚书省长官号宰相此表乃在外检校官合在五百七十七卷英华误入于此`】  

第二表【`此表合在五百八十九卷谢门英华误入于此`】  

臣某言某月日奏事官回伏奉敕旨以臣让官即宜断表者微臣材劣不足动天再蒙中诏曲赐奬饰捧授之际襟灵若飞中谢臣伏以运属昌期干戈久戢人怀圣泽闾里乂安臣总戎无分寸之劳为政乏循良之异是以内思陈力难处百揆之崇外愧妨贤愿効九官之让而宸私荐及宠命莫廻敢烦君父之聪用申犬马之志唯当誓心许国尽瘁在公亷问黎烝训辑师旅庶立毫髪以副忧勤臣所守有限不获奔走拜舞丹墀无任感恩陨越屏营之至  

为韦相让豳公表　　　　　贾　至  

臣见素言伏奉某月日制书封臣豳国公食邑五百户仍特加金紫光禄大夫兼与一子五品臣次男谔又特授五品官者臣才术寡薄操行无取幸因资序谬陟台衡不能燮理和气禆补德化致使四凶搆慝天下震惊鸾舆南巡函谷失守语曰焉用彼相易曰负且乘致寇至由此言之臣虽杀身不足补过且臣值禄山干纪不能制其命臣与国忠同侪不能正其恶尸沗厚禄窃位多时一昨扈从之初不即死者盖以翠华歴险牧圉无扞驽马思効且伏辕舆候至蜀城自拘司败岂谓涣汗大布网豁江河茅土猥加恩廻日月当今天下未定忠义驱驰【`类表作并驱`】封赏之行不宜逾滥借如翼从行李操执鞭辔臣子职分何名为功以此受封不可以训贪荣冐宠非臣所图伏愿俯矜悯舍此阶爵不使臣父子得罪于公议见嗤于有识微臣幸甚不任恳迫之至  

## 文苑英华卷五百七十三

宋　李昉等　编宰相让官二  

为桓侍郎让侍中表一首  

为晋公让中书令表一首  

让兵部尚书平章事表一首  

让封燕国公表一首  

让中书侍郎表一首  

让右丞相表二首  

让中书令表一首  

让平章事表四首  

久旱陈让相表一首  

为萧复让宰相表三首  

为桓侍郎让侍中表　　　　呉　兢  

臣彦范言伏奉恩制除臣侍中光大之命忽降望表颠越之惧顿积心涯臣某中谢臣闻君子树功心在利物义夫建防口不言赏故田畴以责塞为【`阙`】  

趾达于闾里筮仕本祈于州县  

属天道贞观功能咸录曾未一纪殆将十迁三入宪司莫禁奸宄再申会府宁禆凖绳掌棘木之刑讼声讵弭受羽林之寄军容未肃循省知惧寝兴弗遑顷逆竪等潜构祸端窃窥神器外结凶党阴怀宻图则天大圣皇帝天纵睿明察之于将兆陛下性命【`疑`】神武擒之于发机臣职统士卒受命枭斩此宗社之福也陛下之明也臣何力之有焉金紫佩腰已亏于曩节貂蝉冠首胡颜于后命不出旬朔顿越等伦臣知不可物议谁塞臣又闻进者罹咎知止者无辱诗有匪服之议易着折足之诫歴考前载益用惶惑且赏罚之柄国之大典罚一罪使天下革心赏一人使天下知劝今皇极肇建明命初基惠化始覃而赏劝失中此臣所以固让也况此官出纳帝命喉舌王言政之治乱实所攸系岂可以微蚋之力能负丘山一苇之航克济溟渤伏愿览任官惟贤之旨察量能受职之义寝已施之泽鉴不夺之诚幸甚幸甚  

为晋公让中书令表　　　　苑　咸  

臣某言臣闻百工允厘方可咸熙庶绩九流不杂所以弥奬人伦苟非其才胡顔妄处中谢臣智识凡近艺能薄徒以遭逢运遇预奉休明谬忝宗枝特承甄拔爰从散职拜以中司三入仙台两登禁掖久于近宻众莫能过念臣愚者圣慈收臣直者天断顷者外总戎律曾无决胜之谋内叅钧衡实寡推贤之举将何以弥纶庶政翊賛雍熙以此慙【`一作回`】惶无忘鉴寐况中书理本军国务重事无巨细禀于睿旨暂愆时雨陛下每降于亲祈未有边尘陛下尚劳于遥诏无幽不烛有感必通在臣何人叨居大任虽愿荷恩効力更勉驱驰其如窃位妨贤自多愧耻鸿私茂宠于臣已极纤劳薄効在国何施况贞观已来相无宗子唯臣忝越擢自宸衷诚宜粉骨  

碎首【`阙`】　　　　　　尸素之嫌久招舆议屏退之分臣之宿心实恐上累明时下玷良史比因趋奏屡有陈祈天眷未廻圣情犹阻伏愿陛下察臣之情悯臣之诉赐【`疑`】臣止足之分恕臣不逮之力赐停今职退守闲司且臣感恩至深报效殊浅傥中外任使众所辞难臣愿先登冀罄诚节岂敢偷安重禄自保优闲特望更选羣贤以秉成绩庶使朝无阙政天下称公区区恳诚期于必遂不胜战汗惶惧之至谨奉表诣朝堂陈乞以闻让兵部尚书平章事表　　　张　说  

臣説言伏奉九月十九日制书到并州授臣兵部尚书同中书门下三品王人在门驿骑临【`集作首`】路奉恩循分以慙以惕臣説中谢臣早以书生射防载笔圣朝晚以军志典兵秉【`集作拥`】旄乘塞禄非授进【`集作授等`】宠是宸衷久侍玉阶四掌纶诰一心好直三黜其宜今复用之犹夫人也何足以举明邦政光缉帝猷更防疲骖来尘法驾又臣已受命司籍专意简书所希散冗因闲就业忽叨剧职责大忧深人心有限事难两济国史无成臣执其罪上思荐贤以自代下愿守分以全节窃见开府宋璟清介独立倚法不回詹事陆象先清明向道临事能断其髙明有素歴朝之所仗委其积行无疵众人之所体信揆停往任未尽宿诚乞廻此恩以纳来効必能补旧政之缺漏广前途之轨辙虽探心角力臣颇与二子齐驱然校德考年彼皆有一日之长天下者累圣之公器宰相者万方之具瞻臣所以廷让彰言不陈宻啓伏愿圣恩听舆论【`二字类表集本并作与论`】而举俾谐佥瞩傥朝任得人实海内幸甚无任力微任重惶惧之至谨奉表陈让  

让封燕国公表　　　　　　前　人  

臣某言伏奉今月七日制书封臣燕国公食封三百户宠灵猥及中心如惔臣某中谢臣闻至道之时重法守义上无无功之赏下无无德之禄故授受礼全而逾越不起伏惟陛下光抚防内大宁天域百度惟新万灵翘注建侯疏壤允答元功臣亦何人首膺是命【`一作首黩嘉命`】自古有传道而爵说经而封盖以训蒙成圣资师通学臣之侍讲有异前闻何者大明朝升萤爝无助时雨夕濡浸灌焉施幸得依附光景防泳渥泽岂敢虚承启发之恩谬荷将就之报且如人臣之义二则为罪一心不回愚智之分譬如犬马有不背之性草木有不凋之理知何德于天壤而欲蒙造化之偏施哉臣之无功正与此类叨恩过量终惧且慙乞廻圣慈以容介节无任惶悚之至谨诣朝堂奉表陈让以闻  

让中书侍郎表【`说以睿宗即位为中书侍郎景云二年方同平章事疑不当入  

宰相门`】　　　　　　　　　前　人  

臣说言伏奉制书除臣中书侍郎宠命俯临惊魂自失臣説中谢臣闻云构郁起非【`类表作岂`】枳棘之任天波暴集宁沟浍所容臣识无通方文不经国南宫华省已忝前行西垣内阁【`集作閤`】将陪近侍心慙官谤迹愧时流何以承掌王言赞决机务当今二仪再造百度皆新太平之基惟贤是与混成庶政责在中书岂以常才敢膺首【`类表作荣`】选乞寝恩命改择时髦惟慎庶官以谐佥议无任悃欵之至谨诣朝堂奉表陈让以闻臣所让人别状封进  

让右丞相表  

臣説言伏奉制书除臣右丞相兼中书令臣学慙稽古早侍春官阶缘旧恩忝窃枢近虽思致君尧舜而才谢伊臯今属升中大封方求俊乂猥【`集作俾`】升端右实愧朝行乞停新恩获守旧职辞讷情恳希察谅无任屏营之至谨奉表陈让以闻  

二  

臣説言伏奉今月十日制书除臣尚书右丞相恩命自天战局无地臣説中谢臣少长儒门垦凿坟史才非高格官不因人徒以命偶龙兴位阶鸿渐五入西掖七践南宫中间拙延谪放直招玷缺伤矢之禽闻虚坠赐环之客听歌先泣此则魂【`一作魄`】为危感气由惧夺安可重收废器再辱端揆何以师长礼闱正持宪府当今典章革故风敎鼎新野无四隐朝有三杰具瞻之地愿择时髦臣幸沐遗簪堕履之恩好生养老之德朝游简牍暮对图书受赐无涯循荣过分岂更干处士之横议招匈奴之遥哂艾【`英华作文非`】骨自疮负乘致冦虽则愚情怀恋冐求宠亦望圣慈限约令【`集作生非`】度余年愿停今授长守旧史罄陈肝胆非敢饰让谨诣朝堂奉表自乞臣说诚惶诚恐顿首顿首死罪死罪谨言  

让中书令表  

臣説言伏奉今月十一日制授臣中书令恩渥自天震越无地臣某中谢伏惟陛下至孝安亲大功定国六合翘首庶政惟新雍熙之化望在兹日中书理本臣叨首名将何以翊賛圣君光泽天下自臣摄官禁掖已涉七旬不知贤才以举是不仁也不辨不肖以退是无勇也何足以备乎宰臣胡顔冐恩复受真拜臣之愚执正在于此不敢繁词以尘圣听乞廻荣授改择时髦无任恳欵之至谨诣朝堂奉表陈让以闻臣所让人别状封进  

让平章事表　　　　　　　前　人  

臣説言臣伏奉宣旨制书以臣同中书门下平章事承命战汗拜舞失容臣説诚惶诚恐顿首顿首死罪死罪臣本书生器识凡近仕不望于通贵禄只宜于代耕蒙时宠荣越践台阁局心守职窃所庶几长筭经邦则无逮及伏以庙堂寄切军国务殷循涯审分非臣攸处为国者为官择人为臣者陈力就列若志小谋大力微任重岂敢顾惜贱躯实恐上尘王政是以披露肝胆不暇饰词乞停此授俯遂诚请无任怖惧慙惶之至谨诣朝堂奉表陈让【`集作请`】以闻臣某云云  

同前　　　　　　　　　　裴　度  

臣某言臣闻知足不辱知止不殆若险危而久处驽劣而又病则颠隮之期斯须可待况臣本性狭久尘枢近众所谓否心有可焉众所谓可心有否焉则皆尽言莫敢畏避所以居多忤物动不适时圣恩虽为曲全人理终难自咎臣某中谢伏惟尊号皇帝陛下绍开洪业再受景命荡诸夏之妖孽致羣生于仁寿臣之厚幸遇此昌时徒荷圣功莫効分寸乞避贤路少安疲病臣不敢广引前事崇饰虚辞直以折足为忧冀有保身之望若  

任在【`阙`】　　　　　　　　　　　可以匡辅朝廷则臣以生前岂敢爱惜性命但以去之无损留则可哀【`一作畏`】傥受始终之恩是全进退之道无任悃欵之至  

同前　　　　　　　　　　李吉甫  

臣某言臣久处繁机切思退免伏奉诏旨未允深衷仰戴天慈如寘冰谷臣某中谢臣窃惟至敬岂敢烦文再以恳诚上陈睿览伏以陛下初临宝图获侍丹扆一心捧日见四海之大【`一作文`】明八稔代天覩羣生之茂育恭承睿算实罄愚衷虽微寸功岂敢纤负倘陛下存簪履之旧念葵藿之诚终全深恩退蒙厚礼则是陛下既假之以位又宠之以名至德深仁光昭千古况臣年齿虽长筋力幸全犹得申获战之功展死绥之分倘蒙麤使足可酬恩至于左右便繁朝夕机务则心忧智竭力所不任以此至诚期于允遂然以时不再得感王道之方平福不重来念君恩之已极进退惶恋罔知所安谨再奉表陈乞云云  

二  

臣某言臣昨八日再表自陈九日于延英奏对公事既毕輙言私情陛下语臣以兢惧之由谕臣以进退之义今奉批答令断表章无涯恩渥木石知感况陛下俯鉴诚恳知非饰词鉴以止足之心特申分列之外敢不上尊明令退抑微衷恪居官次更舘【`疑`】仁恩顾伯玉之未果徒慙圣私秉安石之偷安犹期他日衔恩之分万殒犹轻不任感戴惶悚之至谨再奉表以闻  

久旱陈让相表　　　　　　常　衮  

臣某言臣闻阳唱阴和合之则理任重力寡强之则颠苟称窃位何所逃责伏惟陛下以大圣之资除去奸恶臣荷承正刑之后擢在台衡不能有所建明坐致灾旱燮理之任亏紊固多邦畿之间愆亢特甚陛下发勤闵之虑躬旰昃之劳大忧庶狱并走羣望而逾夏涉秋天则不雨落复散人其谓何伏以东汉之制存乎旧史或阴阳失节水旱不时必策免三公励精百揆盖以其阳唱而不和力薄而位崇所以答天谴也今上赫赫如此旧史昭昭如彼臣尚以愚劣偷安庙堂负乘不慙腼冐难处伏乞解臣所职更择良才省致旱之由求作霖之辅则万姓咸赖百谷用成上寛圣忧下塞人望臣敢尸位重禄以负明时无任兢惶惕厉之至  

为萧复让宰相表　　　　　齐　映  

臣某言臣不幸多疾且昧摄生积年不瘳遂成沉痼内有五脏心病转深外有四肢足力不逮岂可叅掌密命趋侍玉阶上负圣私下旷公事纵恃恩无惧而省已何安臣某中谢臣以为宠禄不可苟偷疾病实难自强所以每转一职常积忧惶自顷受官累经陈乞及奉天拜命陛下殷忧臣合捐生岂敢言病况当愤切所致实亦患苦自忘今逆臣歼夷庶物忻畅余生获泰宿疾顿来岂无诸医竟未有效忪悸之疾动发无时事輙经心病则加剧或达曙方定或弥日不瘳神形怗然若无所据又风痹之状趋步蹇澁往来扶策自不能持念此余生顾成废弃岂宜叨处荣位贻秽台司圣恩纵欲优容公议实难逃避特乞赐臣骸骨待尽丘园冀勿药以稍痊实杀身而非报无任恳迫惶惧之至  

第二表  

臣复言臣以沉疾在躬不任所职每因召对輙具上闻遂敢重表陈诚所冀俯廻天鍳伏奉还诏未蒙矜允慙惶靡据冰谷再【`一作在`】怀臣某中谢臣窃以干事先于志气立朝本于威仪威仪整则朝无惰容志气强则事无遗理今臣足疾近安敢高行止年又衰殆岂任机务况自宣恩复命仅歴七旬扶疾趋朝惟经再月窃惟非据何心自安圣慈虽欲优容公议实难逃责且顷冐荣奬属当艰虞在中无献纳之能奉使乖抚绥之术涓埃莫効僭忝实多上孤恩私内苦疲薾将何以奉中兴寜济之道致太阶平一之符夙夜愧怖精爽飘越伏惟皇帝陛下高覆厚载慈惠生成矜臣朽惫赐臣首领岂惟微臣免旷官之罪实亦圣朝广全育之恩  

第三表  

臣复言臣以病旷官合从罢免累陈丹恳冀蒙允察再奉墨诏犹未优容受恩则深揣分増惧臣某中谢臣闻循已就安圣贤之深诫捐躯报节臣子之大端况臣一门荷恩四叶为相谬以姻戚光于宗亲殊私未酬微命宁顾但苦病在方寸虑事则愈昏职近宥密尸位则多旷今四远氛祲尚未廓清万防损益皆关圣虑是明王宵旰之日贤哲驰骛之秋岂臣妄庸所当毗倚犬马之恋虽欲迟廻防龙之行讵宜尘秽伏乞曲留宸鍳俯察愚衷矜臣量力之请免臣妨贤之责私诚获遂公议允谐无任悃欵悚迫之至  

## 文苑英华卷五百七十四

宋　李昉等　编宰相让官三  

代杜司徒让平章事表一首  

为郑相公让中书侍郎平章事表一首  

为齐相公让修国史表一首  

代人让宰相表一首  

为杜相公让河南等道元帅表一首  

代裴相公让平章事表一首  

为集贤崔相公让大学士表三首  

为萧相公让官表一首  

代杜司徒让平章事表　　　吕　温  

臣某言伏奉恩制授臣检校司徒充度支使兼盐铁转运等使依前同中书门下平章事恩奬殊常授任非据承旨庆忭省躬慙惶中谢臣素无异能幸逢昌运顷因人举累荷国恩声绩靡闻尘忝增惧陛下丕承景命光阐鸿猷理财阜人尤所注意臣窃位时久妨贤愧深柄用之地甘心自絶岂谓大明私照造曲成俾叅论道兼领经费当至化鼎新之日在微臣迟暮之年将何以上副宸衷外弭官谤负乘为盗【`一作寇`】冰炭在怀庶遵周任之言敢饰范宣之让伏惟睿鍳俯亮愚诚特降殊私赐寝严命则圣朝无虚授之议微臣遂审已之宜遐迩之间孰不知劝无任恳迫屏营之至  

为郑相公让中书侍郎平章事表  

权德舆  

臣某言伏奉今日恩制授臣中书侍郎同中书门下平章事诏书自天受命惶悸俯伏循省不知所容中谢臣闻宰理中枢从古所重贞敎化之本导阴阳之和外抚四夷内循百职或乖于是则谓旷官臣志在服儒才非经远爰自筮仕期于代耕而遭时逾量践歴朝序自奉禁中之职累叨望外之恩超贰冬官兼司选部流品未序铨综乖方以荣为忧伏待谴责岂谓特延睿渥叅列庙谋以瓶筲之资当柱石之重况臣自去夏尚守台郎周月之间遂悬相印承陛下厉精之切副陛下则哲之明循量省躬必知不可伏乞俯廻诏命别选公才敢沥血诚上黩天鍳无任惶惧恳迫之至谨奉表陈让以闻【`贞元十四年七月二十五日`】  

为齐相公让修国史表　　　　前　人  

臣某言臣去月九日于延英对陛下勤求理本语及史官遂命崔损承旨令臣兼修国史臣省已无取受恩殊常苍黄震惊未及陈露今日中使某乞奉宣进止授臣此职窃自思忖非所克堪感戴屏营不知所据伏以褒贬善否裁成义类直辞是系往哲攸难臣谬践台司无补皇化每忧覆败上负聪明岂足以再纡宸慈累忝荣渥稽前古之彛训昭圣朝【`集作明圣朝一作圣明`】之法诫立言载笔岂易其人量力循涯自知不可又自贞元四年李泌后宰臣遂不兼此职盖以论著慎重留于圣心自非时谓全才何以远循故事用此内省以荣为忧况君举必书时同尧舜之理任人以器顾无迁固之能所觊殊私特寝成命无任感恩惶惧之至【`贞元十八年五月十八日`】  

代人让宰相表　　　　　　白居易【`为徽之作`】  

臣某言伏奉今日制书授臣某官同中书门下平章事者宠擢非次忧惶失图蹐地局天不知所措臣某诚兢诚惕顿首顿首臣闻上理阴阳下平法度外抚夷狄内亲黎元使百官各修其职一物不失其所此宰相之任也臣有何功德有何才能越次超伦忽承此命下乖人望上紊朝经致冦速尤无甚于此臣谬因文学忝列班行先朝乏人擢居内职星霜屡改爵秩骤加未逾十年忽登相位名浮于实任过其才岂唯覆餗是忧实累知人之鍳况陛下肇开厯政将致升平辅弼之臣尤宜愼择臣粗知古今敢言本末若枢衡要地初不得人则理化劳心终无成日此所以重陈手疏再沥血诚乞廻此官别授能者臣若得其请便不负恩情见于辞非敢饰让皇天白日实鍳臣心无任恳欵屏营之至谨奉表陈让以闻  

为杜相公让河南等道元帅表一首  

常　衮  

此篇见五百七十六卷  

代裴相公让平章事表　　　杜　牧  

臣某言臣伏奉今月日制书除臣某官同中书门下平章事者祗奉成命进退失图捧诏兢惶衔恩战栗臣诚惶诚恐顿首顿首臣本书生仕逢圣代掌纶言于西掖作藩守于名邦自顾才能已是逾越陛下奬遇不次防擢过分春闱典贡地官掌财咸无政能粗免愆阙及擢为莞榷累受宠荣虽竭尽疲驽欲禆万一而才疎智拙不効涓尘夫宰相之任前贤有言如涉川有舟如幽室有烛代天理物为人具瞻岂伊小臣而膺大任今朝廷髦隽并集【`集作髦俊并作`】名德森然或多歴庶官或皆有功实或四方屏翰或已着勲劳举而用之无不可者如臣凡浅岂宜委任伏乞俯廻天鍳更择时贤必能丹青帝图金玊王度使微臣无尸位【`集作禄`】之诮圣王有得贤之名非唯微臣获安实亦天下幸甚无任悃恳血诚之至为集贤崔相公让大学士表　钱　珝  

臣某言臣昨奉恩命加臣某官者非常之泽禀命实难今月某日已奉表让讫伏虑圣慈所注宸旨未廻累足屏躬自逃无地遂敢再倾肝膈仰告睿明臣虽至愚非敢饰让一则副陛下用臣之公道保陛下知臣之远图一则惜朝廷之典章重朝廷之爵秩永惟矜鍳在我聪明伏以显赏之恩殊勲是称凡施君命必合国章昨者逆将兴妖急兵【`一作称`】构变灾匪同于天作患实过于主忧咎在辅臣理当昭宪但臣久罹强刼莫扈出居走间道以获归乃王灵之所被免致陷身之祸得陈拜首之容伏蒙陛下特闵惊危尽寛罪戾收雷不振就日复安尚处弼谐空知慙感至于遽停辇辂近驻郊圻庙貌不遥园陵可望是陛下孝通祖考所以不远京师也又能庇茅茨抵临草莽潜施英畧使殄逆徒坐待枭夷风行号令然后决乘舆之反正慰父老之怨思谋夫自多睿志先定是陛下精感社稷所以不移节序重啓昌期咸资圣断臣将何力可助功比者殊渥遽临莫知所以为赏之僭惧及淫人春秋正言国家大事圣朝行之则有损微臣受之则无名且臣叨荷休明贵为宰物兢兢守道尚惧僭尤汲汲经邦未能报効今伐叛之地实非近藩虏马方饮于渭川戎帐颇施于秦甸农商半收贡赋鲜通中外未安宵旰多虑凡恩泽先布疮痍次及  

勲功方为【`阙`】　　　　　　　　　元和圣武乃顾淮西宰臣裴度总统全师削平宿寇勤劳忠烈史防昭焕献防还都书勲行赏持衡之地但加金紫之阶讵是宪皇之恩泽不深裴度之勲名不盛此乃爱重彛宪保持大臣遂令赏薄于功欲使众称其美列祖遗法陛下聿修在臣感恩欲增圣德中书故事常欲兼官虽当叙进之间亦在岁时稍久锡之有度拜者则安臣又非宜朝将何论奠食之命令典俱存求而论之斯事非细军储方困公聚正虚郡国凋残乃陛下殷忧之本臣僚艰窘是陛下轸防之秋而宰臣独以膏腴赡其封邑人情颇惑事理不通承命以来连宵审度粗能祗荷皆欲宠光何敢进犯天顔尚烦俯察诚忧赫怒其可苟安不言则负任使之恩有让则违奬擢之旨有违无负明主必容情激辞多忧缘宠过伏乞特廻霈泽且使燮调息致寇之危疑合兴邦之理道臣某无任死请迫切恳悃之至  

第二表　　　　　　　　　前　人  

臣某言臣昨蒙圣恩加臣某官实封等沥诚虽切天鍳未回今月某日又奉宣命赐臣持危匡国致理功臣者宠光逾溢俯偻惊惶昨已奉表陈让讫恩出一时事非常典众方兴论内不自容是以伏纸写心累干睿鍳未蒙俞允匪独惊危朝省夕思且涕且激臣腐材弱质叨列公台何施尊主之能未立为臣之节而艰难之后陛下待遇愈优食必分甘言皆动色慈厚礼前代所无比及今兹适当反正断【`一作顿`】自不疑之旨遽行非次之恩则臣窃惊孤心兼量愚分仰酬万一且合如何至使坚让未休盖亦深知不可上惟圣德恐有失中受诏之难血诚在此陛下以归复之庆谓臣有参赞之功嘉谋既出于机胜畧必资于英决恭惟茂实前已备论上圣推不宰之心而具臣乏可书之绩则甄赏之命遵行及私唯增乡校之言兼致匈奴之笑否臧足验损益可知况臣在中书又殊同列彦若与博执政在臣之先或累岁燮和或逾年镇抚弼违斯切成效固彰臣自再忝秉钧初当变律未调鼎餗徒辱车茵遂罹向阙之兵莫救燎原之火至于今日无补立朝宠奬重恩臣实非称伏以奠食之命虽着旧章盖上将平戎大勲卓立超酬特赏始可胜任行于文臣此事固少况在今日不并往时天下编氓殆无膏血筋力尽疲于战伐经营多废于耕桑所在聚兵肆为厚敛不免者痛侵刳剥可免者患至流亡乡敝家残不胜条説宁于此际更可重伤兼计百户之封岁当五百余万军储常废国用急须以此校之所济非少今陛下焦劳睿算臣等涸竭智谋盖为朝廷日忧匮乏曷若廻非宜之恩命救急务于公家圣虑既寛臣心自泰生人不加于怨苦经费自济于艰危陛下为国之资伸微臣代天之极幸以是窃度实敢固违加臣之名本加【`疑`】武将伏自先帝兴复之后宰臣特授殊恩且类权宜何光定制况臣执政为日未多安可輙冐宪章当此多数伏自陛下光承丕搆实耀英谋如秦权黄镐之凶徒及近岁逋诛之大寇载扬我武克致明刑此外凡有凶渠未尝漏网圣功神畧可谓赫然去年公卿等合彼兆庶之心遂有鸿名之请封章四上伏奏累陈陛下以时未戢兵人多言病不循令典不顾羣情久执至谦毕夺众恳作圣有归于公堂上言敢犯于圣明夫元首股肱【`阙`】  

陛下让懿号于去年臣则受钜名  

于今日【`阙`】　　　　　不同一体之荣与之则臣蒙姑息之爱矧于事实未合便宜近者国之名器多假诸侯法度久逾改张何暇宰臣谨畏再务率先尚虑骄矜不能儆戒陛下若于朝廷未安之际藩方难【`一作临`】制之时忽使辅臣并加殊事则勲侯戎帅越例贪求中书自思无以奏夺空烦圣虑益坏政经是因今日之恩复作他时之患谅非细故得不极言累陈切让之辞庶获洞开之鍳上祈圣哲备识愚衷宠渥未收忧心如灼生惟富贵谁无崇盛之谋祸在满盈臣有颠危之惧方承任使必觊哀矜伏乞圣慈速降明诏允许臣某无任沥血输怀祈恩俟命激切惴悸之至谨奉表陈让以闻  

第三表  

臣某言臣叨膺殊渥特越常伦一缕千钧非能比重累棊加卵何足为危是以继献封章靣陈肝血宸衷益注宠数不移未允愚私如中狂疾伏以皇帝陛下恢张天覆优遇宰衡流泽而唯恐不深锡爵而惟恐不重欲行君德更迈古皇茂典毕申睿慈未足内惟感激旁有神明则臣报効之端合识安危之道臣昨者辞让继具铺陈不敢更俟烦文上干圣览但以陛下大崇儒术多悦羣书经诰之间讲论尤切察臣子去就之分考生人祸福之源固以精辩否臧尽详炯戒今臣之恳激尚敢披陈夫贵而知惧者春秋所书禄不期侈者尚书之训苟忘斯论何以全身况臣之年岁当丙子四十强仕血气方刚求之族类之间初在簪裾之列而臣亨逢广运夙忝重官爰自前年已居台辅至于今日复列鼎司享于极位之中处在羣寮之上潜忧吊者已在臣门凡有宠光每宜畏避则官无厚谤天祐微躬上可以永保陛下之恩次可以善守先臣之嗣是非之际物理甚明如或终自昏迷仍贪宠利害盈之罚更在何人太盛之灾不到他日今陛下以崇名重器丰禄殊荣并压臣身必速天咎倘此期未至尚或苟容而焚灼常苦于寸心芒刺日加于四体精神纷扰疾疹交侵便至乞骸何能充位虽臣欲陈绵力粗补万防更防懦才何康庶政固无门于立效徒抱恨以自尤且臣在同列之间擢用最近等衰之制轻重有宜今臣所蒙制命授集贤殿大学士序迁彛典宠饰新恩难有固违谨当祗受其功臣名号官阶爵赏实封等深思僭溢必致邅灾敢激饰让之名愿择常存之福且将勤励获佐盛明直露情私寜欺君父伏乞圣慈终赐矜允臣某无任迫切泣请恐悸之至  

为萧相公让官表　　　　　元　稹  

臣某言伏奉今日制书授臣某官者恩加望外宠过忧深魂魄惊翔手足失坠臣某中谢臣猥以凡材谬居重任当陛下维新之始辱陛下爰立之恩有累枢衡无裨衮职外致匈奴之哂内失苍生之心推换炎凉因循德泽妨塞贤路尘忝台阶自顾疲骖方求息驾岂谓陛下特迂神鉴曲盼凡材【`集作曲用朽材`】再生【`集作提`】腹背之毛重委股肱之地大辜【`集作孤`】人望犹简帝心虽君父深恩莫知其恶而驽骀力竭何以自安岂敢退而生光【`集作全`】实愿求其死所伏望再移天眷重选时英特廻加膝之恩别受沃心之相全陛下始终之道成微臣生死之荣无任恳迫惭惧之至  

## 文苑英华卷五百七十五

宋　李昉等　编宰相让官四  

让中书侍郎表一首　代史馆相公让官表六首为王相公让加司空表一首  

为徐相公让加食邑表一首  

为中书崔相公让官表五首  

代史馆王相公让相位表二首  

让中书侍郎表　　　　　　令狐楚  

臣某言臣闻斗筲之器不可持盈腹背之毛安能翔远是以知进忘退易象之深戒在宠若惊道家之切训此微臣所以皇皇然久积肝血衔恩陈露而未得者也中谢臣代业儒素心防文史虽自励已岂敢发身始望之官止于中台郎吏外郡牧守而已幸而因缘昌运遭遇盛时振拔羣伦骤登台衮伏惟皇帝陛下钦明御厯睿哲配天华夏宅心俊贤翘首方当选众固合退身岂意迁于皇閤之崇叅以紫微之重特出睿旨不因人言九重所知万殒何荅诚宜建用皇极保合太和圣功于尧舜之时追恪德于夔龙之列而和羮乏用覆餗为忧空有仰于清光实无裨于化一自叨窃遽经炎凉局影兢魂痛心疾首伏乞鉴其悃欵察其疾羸赐以冗员寘于散地溥求俊杰委属钧衡则大君知人之明永光于典策微臣妨贤之责将息于舆言【`一作庙朝`】天下幸甚微臣幸甚不胜感恩屏营之至  

代史馆相公让官第一表　　钱　珝  

臣某言伏奉今月十三日制命授臣某阶某官仍加食邑一千户今日获于延英亲承圣造沥恳陈让未赐允从臣某诚感诚忧顿首顿首臣闻衽席之上让而坐下人犹犯齿朝廷之位让而就贱人犹犯贵人情之间让犹如此况其不让无犯则难而复台辅至崇钧轴至重顷年陛下擢臣秉政莫获固辞已乖戾于当时敢因循于今日伏惟尊号皇帝陛下于君臣之际今古所希有善必知有过必掩使之夹辅恐不光昭故重器崇名焜燿而常思假宠进言【`一作良`】论道周旋而尽鉴推诚上感天心臣非木偶今之让爵盖惧生灾犹虑天下之人将有所犯敢于翰墨畧布肺肝且陛下示以殊恩增其贵秩当庶事苟同未称在众心必以为非旒扆寓临宗祐权设有兵革未能载戢有法制未尽公行凡此忧虞不遑寤寐兹以受命可谓称乎圣泽才流谤言亦至纵朝行为臣箝结顾寰海必自沸腾则上有私于辅佐之间而臣【`阙`】啓灾咎之本繇【`一作缘`】是终始揣度进退惊疑以此拜章实期得请陛下加臣以渥泽不若使臣合物情宠【`一作措`】臣以光华不若遣臣免灾咎傥人言不息天咎必来焉得自隐自欺不披不露恳悃伏惟洞开睿鉴俯循愚衷且遣粗安更容陈力广至明之德罢已降之书昭示四方用新圣政臣某无任感激惶惧屏营之至  

第二表  

臣某言伏奉今月某日批诏具承圣旨臣昨者固辞宠休有异常等然始以谦让为説终以灾咎自陈未能便动天心上回睿渥复倾肝血进拜封章直举其言冀蒙昭允臣某诚迫诚惧伏惟陛下寛明有制聪哲成文扬宪祖宣祖之风冀元和大中之运故欲治而尚乱欲防而未安潜测圣怀常萦百虑臣为宰辅得不周知且自去秋以来国步未复臣每思人事每揣人情内激肺肠有如汤火陛下当食不美当寐不甘欲以攻苦食淡之心抱公灭私之道致陛下之理释陛下之忧然而再秉机权未能致此者盖臣去已之事尚有因循防患之谋率多容易若臣去已必决防患必专天下之忧庶几稍改而禄位轻授之弊近岁愈深上自侯王下至卒伍受爵赏者所承不重荷恩泽者所感不深盖縁族类之间逾谬者众不重则无以劝其戮力不深则何以激其尽心因之且不禀朝廷不畏法度不禀必乱不畏必危本末之间实出于此今臣贵为四辅重有万防阶秩就加朝廷常典又何必龌龊谦让而违君命也但欲审度去就明辨否臧以臣去已决烈之心拒天下越等干求之患使爵赏不滥与【`一作及`】恩泽不妄加则承之者必重感之者必深如此自凛朝廷自畏法度有患可弭有难可平此事非所难为祗在陛下明察倘或信其诚请遂寝新恩则君臣之志气大同理道之根源必正若陛下不顾其説在臣亦欲何为但抱忧惶难居夹辅有渝斯语是谓明欺君道始终圣情深浅祗期遂志不敢匿情再黩冕旒若临泉谷臣某无任迫切惶恐俟命允许之至  

第三表  

臣某言臣昨者再献封章实披肝胆而诏书批谕德泽滋深有志未从有言未纳虽属沍寒之候不胜流汗之忧臣某诚悸诚惕臣闻帝王以国事之重倚于辅相者既观举直之诚必责理平之效故责之必信信之必终然则歴览古今此乃明君遇贤臣之事今陛下明德非臣独知臣之非贤人共知耳而待罪之位非次久居陛下知臣之心处臣之地每升便殿常认圣慈谓臣输写甚忠举措多直每忝大政皆听浅谋有间之言无从而入至如一昨忽构羣邪奏密而左右不知祸钜而本根已固虽倾陷尽阙【`一作关`】于大事而谮伤先在于微臣陛下知臣素无他膓知彼但肆谗口聪明一寤击断不疑否则臣永抱幽寃已当诛殛弃逐奸臣之日忽降渥恩盖欲使中外之人明知遇臣益厚以兹衔谢讵并寻常则臣自此事君自此执政每图报効且合何如所以固让重恩深申血恳昨者所陈章表始末以去已为言盖欲以人情所难为臣愿为之于今日陛下所赐之异宠臣愿却之于此时将使万邦尽惊致理因兹约束冀渐和平若臣冐宠不辞何术可制天下至大至切不得不然今陛下未察愚衷顷【`疑作频`】加圣泽与向来知臣之旨昨者保臣之心显有不同臣将何托前所谓龌龊谦让臣实不为伏望陛下以所奏之书静赐睿览察其陈让之恳匪以沽激为名利于国家不避震怒倘陛下将期复国别欲任贤夺臣迫切之心以示弃絶之旨则当避贤而退不敢更烦圣聪窃期此言得遂坚请臣某无任拜首瞻天沥血陨涕恳激徬徨之至  

第四表  

臣某言今月十八日延英敷奏亲获固让官荣徒荷皇私未从丹悃今日又闻芝检复阅纶言莫听铺陈尚令祗受臣某诚惧诚迫臣闻高下相远者天地也而天地之气必通所以四时周旋万物生育尊卑相悬者君臣也而君臣之道必合所以统理诸华肃齐庶政天地不通则万物夭君臣不合则庶政乖今臣让爵推诚极言防患拜章累日荅诏三临圣鉴未回愚衷无感耻君道之难合惧庶政之特乖内负沉忧若罹昭宪是以泣邀神助往觉魂飞伏念此心匪缘他事推诚为国防患为君恭惟睿慈宁忍不察且朝廷之势不强于藩方辅相之权见侵于将帅隳毁我法制残虐我生灵臣常结愤于胷中陛下亦兴叹于南靣固欲乘机革弊因事抑强二者之能不假奇术但所行必正所作无私祗于赏罚之间必与物情相顺陛下申命宰臣奉之聋聩皆披顽嚚可化而将帅见侵之患日息则朝廷不强之势日兴罔害政理之大经罔累圣明之全德将使国平时泰不虑不忧陛下若弃此不从是怠于中兴之志矣臣之痛惜如割肌肤心腹肾肠倾写罄竭臣血可呕臣躯可糜已决之心则不可夺臣某叩头屈膝无任涕流泣血精爽陨越之至  

第五表  

臣某言臣今月某日延英靣获陈让后复拜封章诏谕又临恳激未遂臣某诚兢诚栗顿首顿首臣闻琴瑟有不调者尚或改而张之辩士之言良史必记朝廷命官之典故大于琴瑟之公辅求理之谋亦重于辩士之説况所命者宰相崇高之秩所谋者邦国临制之机而臣等坚辞必防他患陛下固夺将啓后艰他患若生后艰何救且臣伏思陆贽以忠信事德宗皇帝建中初方为侍从之臣事系安危言皆激切有不纳者必能力争当彼冦难之时德宗欲加尊号访于陆贽遂献忠言以为大憝犹存中区多梗是天意去就之际人情向背之秋若使重益美名必累中兴之业德宗英寤遂纳忠言当时转祸之期实若走丸之速然则以近臣直道夺圣主鸿名有犯之言莫甚于此今臣让官辞爵与彼轻重不同而于危难之中陈匡救之力爱君为国心则无殊昔者德宗再阅披陈具明损益今臣四上直疏陛下未察愚诚是何恩泽之深全惑是非之理感泣慙惧知臣者天然陛下处多难之时欲继德祖之美彼则深思利害听一学士之苦言今则可见否臧阻三宰臣之固请臣是以极疑此事是皇天诫陛下之心皇天无亲惟德是辅今若尚令批谕抑与宠私则臣耻陛下不如德宗臣亦自耻不如陆贽臣自知其耻天下得不其然积耻成忧积忧生疾心神错乱举措颠危祗于旬时必当覆餗便须永弃不见中兴以是而思生不如死臣言至此臣意可怜唯在圣明速赐听允臣某无任俯伏呜咽以身候命之至  

第六表  

臣某言同心同德是为乱臣五献封章继陈恳悃复升便殿累贡切言天高而曾不少闻日近而未尝俯照臣某诚忧诚迫顿首顿首臣闻诗云受爵不让至于已斯亡仲尼删诗此言不去则古之为君者非憎其臣而欲以爵亡之也盖劝忠劳昭典册无以加于爵位也古之为臣者非恶其爵而欲让之也盖定是非畏盈满无以加于谦让也得受爵之宜无不存也失让爵之宜无不亡也古人所谓亡者彼亦不过其身既而有益于君亡亦可也苟或亡身败国无益于君致乱阶于一时流恶名于千载今臣之不让是长乱阶且陛下观天下之事理乎观宰臣之心忠乎若天下已理宰臣不忠陛下迫以爵位致其危亡臣则瞑目而归何害于国若天下未理宰臣则忠陛下不听苦言但加重爵臣则碎首而退何利于国臣实不畏其亡但当未理之时不可更长乱阶也所谓未理则非圣德有所不能盖天下承弊日深诸侯不顺其理故臣欲以今日之让制天下承弊之风而正其不顺也不革承弊不正不顺而望万人再安四方无事者是抱薪救火其可扑灭乎言出臣口事痛臣心假使严旨复临臣则终让而已奚自拜疏却类叩阍臣某无任流涕哽切进退屏营之至  

为王相公让加司空表  

臣某言伏奉今月某日恩制特受某官者三公之选八命而居前古以来无人则阙仍开大国兼进崇阶言渥恩则深若紫泉顾名器则重侔泰岳揣分【`一作揣循`】非次恐悸难安臣某诚惶诚恐顿首顿首臣忝列公台忽逾半纪事乖允当识昧便宜何施作相之材但累知臣之道顷因出狩自合乞骸未临复国之期敢有逃天之意而君能得一日且再中空知陪扈之劳获覩清夷之庆伏自去岁至于今春每怀失职之忧继沥避贤之恳愚衷无感睿鉴莫回徒龌龊以受讥但因循而窃位何言霈泽又降重霄实慙梦赍之人安称坐论之地扪心自省沾背不遑虽陛下修道侧身发言罪已可卜运兴之兆将承天赐之休然则劔防未销江关或阻犹烦圣虑且乏嘉谋敢于此时輙荷极宠上祈造俯信赤心行之则明主有私罢之则微臣无咎推诸至理是以固辞盖欲保全实非饰诈冀蒙矜鉴特赐允从冐黩冕旒臣无任兢感战越之至  

为徐相公让加食邑表　　　阙　名  

臣某言伏奉今月某日恩制加臣食邑一千户实封一百户臣某伏惟尊号皇帝陛下文武应天忧勤厚国旁求翊赞慎择能贤如臣之才焉可执政徒以其滥承台荫擢处鼎司屡改流年多隳彛宪莫获乞骸之便空怀沾背之羞顷属陛下尚驻乘舆且临关辅都人久散庙貌未严顾居守之重难注宸衷而任使圣言亲降霈泽遽行拜官仍忝于缁衣备位不离于黄閤宠灵则固兢栗载深盖以乍违天顔初达帝里虽南山渭水变王气以潜新而荒草坏垣动秋风而尚惨连甍何有编户犹稀臣当此时莫知所措实赖祖宗祐睿哲申谋兼委近藩旁分庶事免微臣之获戾济重务以有成遂致五辂鸣銮六师被甲陈吉行之盛礼正法座于良辰诞告四方复兴景运御日月而无违素志向丘园而已动归心遽谓圣慈忽加造尚责佐王之效重增开国之封仍容素餐兼赐奠食只承异数徒冐优恩已虞招损之讥敢窃好谦之美况佳兵未息公聚多虚讵宜特命辅臣更加井赋事非允当言必喧传伏唯曲鉴愚诚便廻厚渥冀絶谤论且显聪明臣某无任荷圣感恩沥恳待命激切屏营之至  

为中书崔相公让官第二表　钱　珝  

臣某言今月某日伏奉批诏以臣陈让宠光未赐允许揣分而省躬知惧感恩而镂骨徒深臣某诚忧诚激顿首顿首伏念臣之事君也输忠竭力以从政君之使臣也增爵进秩以报劳劳既未申宠至必让凡于庶事皆在适时当其时不得不行非其时不得不止今臣承命可谓非时且思加献鸿名是为常典而去岁之首羣臣数四拜章愿增神武之名用称钦明之德而陛下永惟大体坚夺众心盖以反正之初艰难未济仰惟睿旨非独谦光欲广嘉猷深知不可陛下之志既定臣子安敢复言亦以非时罢兹盛典今臣之愚恳窃合圣謩去春方在京师尚隳此事比者犹当廵幸固不可为内度宸衷必开鉴遂敢再披肝胆实期便辍渥恩请候銮辂归还干戈弭息却施纶綍俾合宪章今日皇私则难滥受可行可止事理甚明伏冀睿慈更收霈泽再冐旒扆臣某无任兢悸迫切之至  

第三表  

臣某言臣昨以宠光逾滥循省兢忧兼惧用典非时有累日新之德再倾肝血实冀允从而天鉴未开愚诚愈迫臣某诚惶诚激顿首顿首伏以陛下濬哲自天忧勤为国感屯蒙之未泰先昧爽以有临臣每奉清光备承睿旨无言不尽无理不思决去邪惩恶之谋若反掌转圜之速况察忠仗信据礼任材诬谮者徒欲横侵倾危者皆令立定兹所谓疏通知远渊静有谋辟四门明四目者也臣不知昔之令主何以加于陛下之道乎然睿哲忧勤昭彰如此今宰臣以非时之命有所坚辞盖欲朝廷行事得宜天下物情共洽则臣可以制天下非宜之请广朝廷致理之端用赞中兴以新庶政讵独务为饰让而进犯宸严且濬哲则何向不通忧勤则何思不至既通既至必察必知臣之所陈实欲利国神明所听毫髪敢欺况有常情亦难自匿臣虽乏出羣之智才逾强仕之年幸偶文明方图富贵苟或拜恩可称荷禄不慙则何必固小节以鸣谦干大君而违命跪承批诏退揣事机让之则所益必多受之则所损非细仍念王抟崔以恳激拜章并臣披露之辞畧尽否臧之説虽烦圣览当察羣心得不遂有改张遽收渥泽斯为从善实可经邦且凡受宠休有所退避或名声不称或遭遇非才小则耻识者谈笑之端大则忧贤人讥责之罪今臣于谈笑讥责亦不敢以君恩避之实欲制天下之非宜广朝廷之政理用光兴复永济艰难仰望圣慈臣某无任寤寐斋祷激切之至  

第四表  

臣某言伏奉今月某日批诏以臣坚让宠章未赐允许者忧诚若焚骇汗如雨发于肝膈鉴在神只臣某诚恐诚迫顿首顿首臣闻以欲从人则可以人从欲鲜济此盖左丘明之信史臧文仲之至言陛下多阅正经以资明德固于深旨靡不尽知然而陛下优遇台臣恢张天覆赐爵而唯恐不重流泽而唯恐不深茂典毕申睿慈未足此盖陛下以无私之欲劝有位之臣使其更竭谋猷以济难否是陛下之欲也臣匪不知臣所以斯须不宁数固而让者盖缘陛下在省方之地有国未归微臣忝执政之权遇昧未泰谓为辅弼实抱忧慙刻苦厉精进贤让宠所期天下之士且不加罪于臣既安其心庶竭其力此臣之欲也陛下之欲不过勉劳臣等三人纳善罢之小无所损微臣之欲使昭示天下之人听而俞之大有所利利在邦国皎然可知陛下若以欲从臣理无不可若以臣从欲鲜济不疑虽又新奉圣慈未容陈让在臣丹赤誓不禀遵其于利害之言辩析将尽实以多为缘饰亦不敢更黩英明进思之心死请而已臣某无任恳激兢越之至  

第五表  

臣某言臣事君未尽举职无闻沥血恳而黊纩不听降皇使而紫泥适至臣某诚惶诚惧顿首顿首臣闻啓乃心沃朕心哲王所以倚辅相而成理道也然则观便宜陈訏谟务匡救而由諌诤不可必夺可者必行竭力尽忠是为啓沃苟无啓沃何用弼谐伏以陛下自周岁以来出居未复南向而坐圣虑日深思顷来及霤之言还天下投荒之土潜心有感逆耳多容今大驾方欲还京宰臣非时进秩上亏圣政旁啓贪谋宇内幸门因兹大啓窃念久隳法制何堪更自破除倘陛下固行宠光乃是姑息之旨信任则疎四海得以酌量万事更当奸弊且臣罔受爵禄惟惜政经尽理极词未蒙圣鉴则是陛下弃启沃而任独见絶谏诤而恶正言自此朝廷却成壅蔽凡关得失凡有是非徒欲抗论必无允纳则不知天下之事自此如何近岁宰执加恩不过再陈谦让至于今日莫并前时朝省夕思可畏可惧盖二年之内六马再奔若使理道昭彰奸凶凛畏何由致此安得不忧圣听虽烦朝纲必振良图甚大至化斯明若以干犯未休震怒不舍即臣直视鼎镬如对轩裳盖有气经邦有心事主死而无悔言实可悲唯恐但留名声不足弭其忧患更无多语祗欲长号臣某无任披胆隳肝请罪之至  

第六表  

臣某言某五奉批诏尚未允臣所让官阶爵邑者伏以将相大臣凡被恩命有所辞让不过再三安则禀而受之不安者亦许其让今臣已倍再三之数情固有所不安圣鉴未开忧心如醉臣某诚恐诚迫顿首顿首臣闻杜恕魏之名臣也常以立心行事若非明达君子见谅本心不然则刳心示人与臣何异臣虽不侔常叹其言知信人难古昔如是然杜恕于族类之内尚兴此言今臣幸以遭逢重为宰执虽论才较智莫称陶钧而秉直输忠敢欺神圣拜章之请择利经邦况奉天顔尽披血恳誓然【`疑作言`】莫信死请莫从则臣刳心于丹扆之前陛下亦当未察兢忧慙叹无地可逃今辞理已殚恳激愈甚盖臣于不安之事终无受宠之期苟或谴怒下临臣则伏罪而去干犯宸严臣某无任陨涕流汗惶越之至  

代史馆王相公让相位第一表  

臣某言臣闻君人之私在始终而必遂人臣之分于进退以自图尝观古今莫不如此臣谬从先训本涉儒流传之者犹有琴书敎之者令归忠孝臣之不佞颇坠所承唯于忠孝之心实畏神明之责防名游宦止望周行偶圣立身俄尘大任材同常士宠过素期虽欲远慕前修旁探令典窥其事业励此颛蒙副明主之忧勤避众人之指笑而所务者生灵富寿每痛凋刻所制者兵革弭寜尚闻侵伐报然备位何以事君不唯久合避贤固亦寻宜获罪偷安四辅忽已六年假名器而则崇执机权而益拙循省是惧斯须不遑然臣于六年之中未忍为一朝之计者盖以陛下信其愚直如见肺肝资以弼谐终无疑间事不幸者必防曲恕心不欺者则荷明知忝异禽鱼感深骨髓强陈蹇力用答圣慈今则旷败渐多智谋将竭不能引退定至颠危况陛下光复京师已逾周岁臣之去就亦谓得宜窃见岭南节度使薛王知柔近有封章恳求替罢是以臣今日敢于便殿直冐宸严乞免钧衡得分节制赤诚尽写天睠莫回既集兢忧弥增激切伏念臣之心力则未甚衰尝学政经因叅戎事尚可远临海服具举化条每推纠率之勤兼济邦家之用谨亷无犯攻苦不私微臣所能庶几有效实非饰诈輙罔睿明隳胆献书期于听允登坛受命皆是宠光遂之则臣必有为夺之则臣将不逮上惟君命乃获始终且使臣又全进退自昭圣德未爽旧章仰望鸿恩臣某无任迫切悸恐之至  

第二表  

臣某言去冬以持衡力竭待罪年深曾披肺肝乞免机务兼遇岭南节度使知柔上书求代臣遂仰告圣慈愿守远藩别立微效陛下未容休罢尚委弼谐旋命贵臣密宣睿旨臣之去就讵合固违焉敢复拜封章是以苟安廊庙又移岁序何补国家臣顷者沥恳之时陛下亦降许臣之旨欲俟他日知柔再有陈情则于此时允臣所请迩来备位不敢更言上荷皇私且防驽蹇今知柔又贡章表辞甚激切宗枝将帅事体可从亦系机宜便合制置速择交代免失一方倘陛下念知柔陈乞之私察臣披露之恳使之仗钺委以藩条必能抚谕岛夷董集征赋旁资国用粗慰圣心躬亲则可以便人亷谨则不令生事择利而断全在宸衷当邦家匮乏之时敢违输贡兵革交侵之际幸保土疆臣与知柔各获其所伏惟尊号皇帝陛下恭黙守位明哲临人每务永图以扬丕烈克全君体尤重大臣苟非辅相之间谁能尽窥圣德臣之遭遇独异等伦临事出言未尝不信输忠抱直无所不知七年以来万防实重仍逢多难唯任至愚若非圣明寻合颠败由兹感激更竭筋骸近者自量力实不逮今所陈乞未曰退休荷宠出藩临戎报国誓秉始终之节兼推纠率之心直写赤诚冀开鉴今日延英殿已具奏闻未蒙听允輙陈牋翰更冐宸严臣某无任祈恩待命迫切兢悸之至  

## 文苑英华卷五百七十六

宋　李昉等　编节度刺史让官  

为杨许州让右羽林将军表一首  

为皇甫怀州让官表一首  

为郑资州让官表一首  

为第二舅让江州刺史表一首  

为临川王嗣宗让陜州刺史表一首  

为窦孝谌让润州刺史表一首　让容州表二首代独孤将军让魏州刺史表一首  

为崔使君让润州表一首  

代裴相公让河南等道副元帅表一首  

谢让加银青福建观察使表一首  

代杜相公让劔南元帅表一首  

代杜相公让河南等道副元帅表二首  

代裴相公让将相封爵表二首  

为杨许州让右羽林将军表　宋之问  

臣某言伏奉今月二日制书除臣忠武将军守右羽林将军五色无主如惊叶县之龙千秋来归似对辽门之鹤中谢臣闻为官择人【`集作才`】先辟之成务陈力就列古人之用心臣家本关西衣冠河曲素业将坠莫嗣英灵朱轮载辉谬承恩渥未盈一纪连刺九州西凉本六郡之枢南荆乃九州之会蒲藩关左之重镇魏郡山东之奥区宣城襟带于呉郊许昌密迩于周室每耻政逾期月乏来暮之歌候易星霜无去思之咏隼旟廻复日忝恩荣熊轼往还多慙道路出居岳牧负尸禄之讥入计河都待旷官之责不意天私俯宥睿奬曲成擢之【`类表无之字`】以心膂之官赐之【`类表无之字`】在爪牙之地非常之泽捧戴失图天卫凝严北军清切风霜劔骑顿武之僊闱龙马【`集作鸟`】旌旗环紫微之帝座掌斯严秘必属亲贤臣也何顔敢膺殊宠当今鹓鸿接翼文武周身咸皆实已过名位未充量臣内求诸已外愧妨贤若使愚臣苟安于私怀圣授不允于清议陶钧虽广无路自容惧实由衷让非饰迹伏乞垂收涣汗更授【`类表作侔`】瓌材军司得人臣谓报国无任倾【`类表作欣`】幸愧负之极谨诣朝堂上表陈让以闻  

千秋【`集作千嵗`】衣冠河曲【`集作族非河北`】关左【`集作关右`】充量【`集作充德`】为皇甫怀州让官表  

臣某言伏奉今月一日制书除臣使持节怀州诸军事守怀州刺史成命俯临兢魂自失妨贤不退无德而升恩屡锡而知慙禄弥高而转惧中谢臣闻国经选士有一善而不【`集作无`】遗天爵与能从九征而可试臣薄游宪府累践礼闱衣绣无执简之才起草愧含香之列移官望苑日月其除骖驾梁园涓埃莫効剖符南岘既恧民謡【`集作既乏氓謡`】作镇西河未寛人隐二【`一作三`】邦为政抚熊轼而无功【`集作无补`】八使廻轩同鹤鸣而有荐遂廼谬霑束帛猥赐褒扬顿掩前瑕更延今宠山阳大郡河内名区桑竹荫淇水之西井田杂邙山之北将何以润通京邑化接神州虽勉三载之勤何补【`集作何阶`】一年之借封畿之要歴选称难臣也胡顔敢膺斯寄伏乞再求遗玉更网潜珠庶使贤才申共理之心【`集作能`】圣主得分忧之地无任叨窃之至谨诣朝堂奉表陈让以闻臣所让人别状封进  

为郑资州让官表　　　　陈子昻  

臣某言伏奉某月日敕【`集作制`】以臣为资州刺史恭承玺命祗拜宠章匪服知慙循荣如失中谢臣学惭名术才乏器能而宝厯逢时金章坐忝题舆佐岳无展骥之能【`集作庸`】剖竹专城阙悬鱼之化坐啸徒积主诺空慙伏惟陛下革命开基造天立极方且宣帝典大啓皇猷而四岳观风不虚其任六条班【`集作颁`】政允属其人【`集作才`】臣疲朽已侵循良乆昧将何式遏【`集作光`】刺举允叶得人伏愿慎选英髦【`集作愽选英才`】克谐佥议使人光共理政洽惟良大周之命惟新愚臣之责攸息其所让人具列【`集作如`】前状  

为第二舅让江州刺史表　　李　峤  

臣某言伏奉恩制以臣为江州刺史宠命载临忧惕若厉臣某诚惶诚恐顿首顿首死罪死罪臣行疎道缺学浅艺空百里歌尠蒲密之化六条赞贰乏海沂之绩幸属乾坤改旦尧舜为君下邑多淳朴之氓太平无峻切之政遂得逾安高秩未抵直绳尚且叨价藩廷窃誉人口挂二星之光彩达九臯于霄汉画饼虚名孰云可录素餐厚责犹惧未弭不谓圣恩旁畅天造曲成锡大官之印绶剖专城之符竹饮冰怀炭内慙外悚况夏首西浮水陆交凑荆门东会舳舻相接是谓九江之府实殷三楚之郊旋顾庸虚本慙干理将何以阶浮兽之政术奉锡之职贡负乘之累岂但于身灾败驾之忧虑亏于国重臣虽贪冐苟在进趋至于上负帝难下速官谤犹知恐惧不敢寝黙伏愿回光三舎收霈九天征汉濵之翘楚罢燕宫之缇袭则共理之寄无蹇于外台得贤之什复闻于中扆无任悚慙之至谨诣朝堂奉表以闻  

为临川王嗣宗让陜州刺史表  

臣某言臣谬延殊奬改牧大藩由中之祈已荐于宸扆恤下之鉴未回于霄极祗奉还命启处失图臣某诚惶诚恐顿首顿首死罪死罪臣地则葭莩质惟樗散实慙淮南好古之意有谢东平为善之乐徒以攀光日月借庆云霄遂得升降玉除佩服金玺四科取士本异贤良五等建侯自缘恩泽常惧贻累宗室取笑衣冠上缺麟趾之风下招鹈翼之刺不谓圣慈愈厚天造弥隆收其十舎之才委以六条之任虽臻荣益观窃忭于如丝而谬职妨贤顾惭于匪【`一作篚`】服况神臯名岳天府上腴是殷帝畿实始王化东则二南作颂有周召之余风西则三辅式歌望赵张之遗迹顾循庸昧本慙政理将何以肃应殊典崇藩屏之位继踵前良致京师之福不能者止窃铭于夙心非据必危敢忘于大诫伏愿暂纡圣鉴俯收愚欵永怀至公之道特寝曲私之泽则符竹有寄长无尸素之讥槱薪得才不失朝廷之序无任慙惧之至谨重诣朝堂奉表陈请以闻  

为窦孝谌让润州刺史表  

臣某言伏奉恩制以臣为润州刺史祗奉宠荣俯仰慙惕臣某诚惶诚恐顿首顿首死罪死罪臣尺泽轻生斗筲浅【`一作贱`】品行非三德艺乏四科属云雨曲成山川广纳遂得差肩冕笏簉羽鸳鹭自兼【`一作秉`】司天地副象河海空陪九卿之末讵达三礼之源栢梁赋诗徒述钟磬槐市讲艺更慙几杖当曰【`一作用`】妨贤获罪岂以称职为功而皇矣高临霈然降泽乃为棘寺还剖竹符入奉千乘之尊出当六条之寄叨恩窃幸自初洎末夫以下邑树风是惟政本外台驱传实总人极薛宣以理剧有才满岁加授龚遂以拨繁无效数月召还力选前献实资共理安可使赤绂虚忝素餐高咏伏愿敦名器之实絶过谬之私更简良才言刈其楚则山谷耆老方怀树李之观江湖吏人不起伐檀之刺无任悚惧之至谨诣朝堂奉表以闻臣所让人具如别状臣某诚惶诚恐顿首顿首死罪死罪谨言  

让容州表　　　　　　　　元　结【`集无`】  

臣结言臣伏奉今月二十二日敕授臣使持节都督容州诸军事守容州刺史中丞充本管经畧守捉使四月十六日敕到二十一日发付本道行营臣实愚弱谬当寄任奉诏之日不获【`疑`】忧惧臣结中谢臣闻孝于家者忠于国以事君者无所隐臣有至切不敢不言臣实一身奉养老母医药饮食非臣不喜臣暂违离则忧悸成疾臣又多疾近日加剧前在道州黾勉六岁实无政理多是假名频请停官使司不许今臣所属之州陷贼岁久頽城古木远在炎荒管内诸州多未賔伏行营野次向十余年在臣一身为国展効死当不避敢惮艰危但以老母念臣疾疹日久时方大暑南逾火山举家漂泊寄在湖上单车将命赴于贼庭臣将就路老母悲泣闻者凄怆臣心可知臣欲扶持版舆南之合浦则老母气力难于远行臣欲奋不顾家则母子之情禽畜犹有臣欲久辞老母则又汚辱名敎臣欲便不之官又恐稽违诏命在臣肝肠如煎如灼昔徐庶心乱先主不逼令伯陈情晋武允许君臣国家万代为规伏惟陛下以孝理万姓慈育生类在臣情志实堪矜愍臣每读前史见呉起逰宦噬臂不归温峤奉使絶裾而去常恨不逢斯人使之殊死臣所以冐犯圣旨乞停今授待罪私门长得奉养供给井税臣之恳愿尘黩天威不胜惶恐谨遣某官奉表陈让以闻  

再让容州表  

草土臣结言伏奉四月十三日敕以臣前在容州殊有理政使司乞留以遂人望起复臣守金吾衞将军员外置同正员兼御史中丞使持节都督容州诸军事兼容州刺史充本管经畧守捉使赐紫金鱼袋忽奉恩诏心魂惊悸哀慕悲感不任忧惧臣某中谢臣闻苟伤礼法妄蒙寄任古人所畏臣敢不惧国家近年切恶薄俗文官忧免许终丧制臣素非战士曾忝台省墨缞戎旅实伤礼法且容府陷没十二三年管内诸州多在贼境臣前行营日月甚浅宣布圣泽远人未知有何政能得在人口使司过听误有请留遂令朝廷隳紊法禁至使愚弱秽汚礼敎臣实不敢践古人可畏之迹辱圣朝委任之命敢以死请乞追恩诏前者陛下授臣容州臣正任道州刺史臣身病母老不敢辞谢实为道州地安数年禄养容州破陷不宜辞避臣以为安食其禄蹈危不免此乃人臣之节其时臣便奉表陈乞以母老地远请解职任陛下察臣恳至追臣入朝臣以为不贻忧叹荣及膝下人子之分不图恩敕未到臣丁酷罚哀号寃怨无所迨及今陛下又夺臣情礼授容州臣遂行则亡母旅榇归葬无日几筵漂寄奠祀无主捧读诏书不胜悲惧臣旧患风疾近转增剧荒忽迷忘不自知觉余生残喘朝夕殒灭岂堪金革能伏叛人特乞圣慈允臣所请收臣新授官诰令臣终丧制免生死羞愧是臣恳愿臣今寄住永州请刺史王庭璬为臣进表陈乞以闻  

代独孤将军让魏州刺史表　独孤及【`集无`】  

臣庄言伏奉今月十九日制书以臣为中大夫持节魏州诸军事守魏州刺史宠命光临心灵震夺中谢臣才质汚滥学艺空疎往缘乏人谬参多士膏雨降而鲜鳞跃和风流而短翮飞遂以庸微累升清贵天台望重始预郎官帝赞务殷仍霑县宰翊州司而罕效抚边镇而何功睿泽旁滋皇明远照曲顾先臣之旧不忘支属之姻迁臣以大树之荣总臣以仪本之任既而力微招责禄厚延疴深虑即填沟壑不得重趋阶陛伏属天地仁慈听臣入都医疗承恩之日顿减焦劳在路已来小将瘳健若何以仰祗嘉惠俯防疲驽当河北之奥藩忝山东之厚寄魏郡太守岂岑熙之可攀冀州刺史宁籍章之敢列伏乞廻光敛露寝汗停纶矜臣窃位之诚遂臣量能之请庶知人之鉴影响不差循吏之声朞年而至无任忝冐屏营之至谨诣朝堂奉表陈让以闻其所让人别状封进  

为崔史君让润州表  

臣某言伏奉今月日制书以臣为使持节润州诸军事润州刺史散官如故前命甫流后恩遄集进退惟谷忧喜聚门臣某中谢臣材质孤陋艺能鄙薄徒以颇承旧业遂得歴践清资国庠司级【`一作衱`】既非所据六衞陪轩又无足采久欲避贤公府移疾家园不悟冲眷曲临殊私属委瓠沟东望始拜宠于韩台竹里南浮遽迁荣于楚泽何以仰承皇寄俯缉甿謡伏乞日月廻光云雨流霈深惟鉴察改任良能则朝有至公臣知免戾无任屏营之至  

代裴相公让河南等道副元帅表  

常　衮  

臣某言伏奉今月恩制以臣兼东都留守河南淮西山南东道副元帅伏以东征之寄相宅之选皆周召之臣保厘统一也故二南风化见美诗人况洛邑经陆浑之戎有旧染之俗赖陛下发皇明以烛之布阳和以煦之流散稍归伤痍甫起然犹师居【`一作君师`】之任宜得经济之才自河而南至于呉楚节制戎律半于天下非宏畧杰出功冠一时不可以专五侯九伯之征总衣裳兵车之会臣以衰朽薄劣待罪台司尘辱尸忝无裨朝政每趋宸陛益愧周行岂谓殊常之恩屡出非望注意之责并在微躯忧惧慙惶寸刻难措臣闻唯名与器不可假人审已量力未宜虚授若贪荣冐宠黾俛苟容神明昭昭必速其害伏望歴求【`类表作选`】百辟委之兼才以分三老之任用增九鼎之重则至公大行羣下知劝无任恳迫之至  

谢让加银青福建观察使表  

臣某言伏奉五月二十五日【`类表无五字`】恩制授臣银青光禄大夫使持节都督福建诸军事福建刺史充福建等州都圑练观察处置等使以今月二十一日【`类表作二十三`】至所部上讫臣负恩至深中【`类表作睿`】慈曲宥待罪犹近殊渥荐临【`一作加`】荡涤瑕累超迁方任宠荣非次荷惧失图臣诚恐诚喜顿首顿首臣本性下愚起自孤贱代耕之望心在于斯经远之道【`一作谋`】实非所及先朝驱防以奉纶言曲承眷私累渐阶庭遂叅重务有斁彛伦未申报効永负天地孽由自作罪在难容伏以宸断察微圣慈悯下抑羣议以屈法舍万死以矜愚犹委藩条不坐亲属如臣之比前例所无戴感兢惶【`类表作感戴兢慙`】陨越无措【`一作惶折`】誓将没齿効职南荒刻责自新庶补前咎常恐恶声已被有污于史册朽骨纵归实秽于泉壤岂谓天波一洗尘渣忽除靣目何施灰粉亦足圣朝使过始自庸臣特赐崇阶超授连率减论之贷曾未周星录用之荣顿极今日素多孱劣又乏干能将何以式遏外虞澄清列郡【`一作部`】幸遇德音频降霈泽普覃惠恤困穷均省财赋尽除疾苦莫不昭苏海隅苍生自乐淳化臣奉宣清问远布皇猷老少怀安抃跃相庆臣才非所任不敢冐荣必招无德之殃恐致负乘之寇伏请削除三品退守一州冀循恒资免至逾分庶回宸鉴俯恤【`一作遂`】血诚所忝荣班请授能者无任战荷恳迫之至谨差特进试鸿胪卿臣郝诚溢奉表谢恩陈乞以闻  

代杜相公让劔南元帅表  

臣鸿渐惶恐言臣本自诸生素乏经邦之具无才无行至愚至拙其所望者在得禄代耕而已往属先帝中兴时方草昧攀附日月遭逢盛时获奉驰驱遂蒙委遇毫髪未报哀惶靡及陛下龙飞践祚俊乂满朝犹顾微臣使叅大政备位宰辅出入六年上不能调和阴阳下不能亲辅百姓朝典隳废圣虑忧劳其心愧耻中夜三叹况外统羣帅遥制戎阃在臣懦劣非所堪任曩者受命而行属西南未安中外所主【`一作注`】虽有危难臣不合辞崔宁顷至朝廷亲授经畧及达【`一作还`】方镇事颇条理叔明献恭竝是良将自蒙【`一作承`】擢用甚允声实可以倚办竝堪独任且将在阃外事得专之远道取决恐失要会坐而临制诚亦非宜今又靖谧臣何所効岂苟贪荣利以固宠荣【`类表作恩`】盖镇抚四夷宰相之任也陛下不以臣薄陋待罪鼎司至于疆事不修戎车未息实得叅议任其安危无以【`一作所`】禆补皆臣之罪也何必一方之务独有责成特乞下鉴愚恳俯停戎号则王【`一作天`】朝无兼授之宠臣下有知止之分昧死上言冀回宸睠无任惶迫屏营之至谨奉表陈露以闻  

代杜相公让河南等道副元帅表  

前　人  

臣某言伏奉今月日恩制以臣兼河南江淮山南东道副元帅祗奉诏书俯伏流汗惊悚惶灼若无所容臣某诚惶诚恐顿首顿首臣闻将帅者四方之守中夏垣翰也上以衞社稷外以抚戎夷【`前篇作四夷`】国容不入于军阃【`类表作门`】戎事得专其将命汉让韩信以安危存亡之地齐擢攘苴以文武威附之名所授既难所责亦重非才而处鲜不败事臣固陋无识蒙国厚恩遭时备位尘辱华衮见贻匈奴之哂不副苍生之望効拙无补六年旷官阴阳愆和政理乖度金革未戢水旱相乘常待罪于防免敢希恩于望外臣所以徘徊渥泽尚忝中枢岂持禄保身苟自容也以其沥诚未鉴不敢固辞顷者即戎巴蜀总制羣师属两川未安遂任忧责而边患稍息方隅甫宁此盖慿神武之威用庙胜之防不然者将颠沛是惧岂望于天幸哉陛下覆之如天容之如地矜其疾病察以愚恳特蒙优诏获上兵符喜忭未宁遽承新命东南至海俾防诸军外绥四国专制万里以天子二老之任会诸侯九合之师事之济否所系尤大在臣懦劣非所克堪诚愿饰愚磨钝展効毫髪以报所授之恩以勤所忝之职而器非所适力又不任加之衰老事多废忘岂可训师诘禁以张威武【`前篇作众职`】伏冀求方叔南仲之贤授统一专征之寄天下大柄岂私于臣实恐伤陛下之知人干处士之横议誓将死请輙露血诚轻黩威严庶回宸断无任恳欵屏营之至  

第二表  

臣某言伏以智小识浅恳辞新命德音邈圣旨如初忧悸慙【`一作惊`】惶寸阴难处情有所迫再黩宸严冀天光之下济期夕殒之无恨臣某诚惶诚恐顿首顿首臣闻以贤授任犹诫盈满无德而禄固宜思【`前篇作勇`】退如或不量其分苟患失之贪荣冐宠以旷职事祸之所伏亦可畏也臣孤陋疵贱自视缺然遭遇【`类表作逢`】盛时谬此荣达得以貂蝉衮服趋侍云陛拥旄杖节统防戎师崇班厚遇【`前篇作禄`】顿极于此退自惟省夙夜慙惶【`类表作惧`】内旷论道经邦之位外乏济河登山之功但终恩眷万不酬一四方归责喧喧盈耳陛下矜其不逮近罢即戎未逾旬时又辱谋帅私怀爽絶以惊以怖昔光武见事于千里之外诸将授【`类表作受`】成算而已陛下聪明神武超然过之戡济多难犬【`类表作一`】戎大定今天下方镇东南【`类表山东`】最宁【`九字一作天下方镇西最宁谧`】但委之将守授以经畧自可致理又何足虞岂必以不才之臣窃【`一作授`】非据之位加之衰惫难于力强陛下知人则哲悯臣窃位之愚固当降殊私之贷开至公之选倘以懦败事谤缺上闻虽欲宥之其何及【`前篇作得`】也昧死陈乞庶鉴愚诚祈于必从不敢有隐伏冀收春雨之既降廻朝阳而见烛俾不能者止实望于曲成之仁也无任恳迫屏营之至  

右二篇又载五百七十四卷前已削去  

代裴相公让将相封爵表  

臣某惶恐言臣闻无德而禄殃咎必至又鬼神害盈而福谦盖经旨【`一作籍`】之明言圣哲之诫也臣儒门孤贱行拙性愚自甘散弃岂望荣达时来骤进任遇颇【`一作崇`】重备位将相无补圣朝道恶其满天与之疾素有气癖兼之风又多烦躁事剧则昏伏以军国重务猥承叅决强防驽朽以亲事任精爽潜耗病源益深近日有加旷旬弥【`一作绵`】滞食不知味所进殊少形神憔悴惘惘不乐圣慈怜悯【`一作恤`】恤【`一作曲`】念微生御膳【`一作药`】名医屡蒙降锡霈然有喜载感于渥恩终亦无瘳复增其沉涸岂不以禄秩过量忧负在心强其不逮之分促其有终之限以兹速戾固亦明征且臣子之急必告君父在臣今日实堪怜悯以陛下之知臣岂独厚其爵位也以陛下之念臣岂不存【`一作全`】其骸骨也臣以冐宠则怜于危殆辞荣则安于摄衞伏冀特回宸眷俯察愚诚削除官爵使养衰疾庶白之年受赐于陛下生成之德有过于天地无任恳迫屏营之至  

第二表  

臣某言伏以衰疾沉绵久旷枢务忧惶迫切不敢自安【`一作专`】所以昧死上将相列侯印绶披沥丹愚再有陈乞顾景待命还旨如初穷情未达转益危困臣诚惶诚恐顿首顿首臣内顾微躬自量拙分无片善可取无一事可称皆缘际会叅务军国尸荣窃位公责所归且智小谋大鲜不败事福过灾生常然之理一自婴瘵【`一作疾`】旬朔未瘳大减服食晦明异候窃料气力衰惫恐先犬马乞遂闲退庶安形神且臣素疵贱敢期贵达常虑薄质不堪重任今禄位俱极过逾涯分致此沉痼得非害盈思自损抑冀通神理又不亲政事歴受宠荣废公旷时益用慙惧所以尘黩旒扆至于再三情迫于兹敢有所隐愚朴之性陛下素知加以危顿岂容矫饰伏望罢其新【`一作所`】授贷以微【`一作残`】生昔汉魏近臣有以期【`一作暮`】年久疾者则赐告就第或再起复位若大限未尽羸疴渐平圣慈不弃驱防非晚重得珥貂丹禁绦紫玉墀则微効获申所乞无几如或殆至深虑何必暂荣傥生遂其志没无所恨矣实冀皇天听卑于在上太阳廻舎于志诚【`一作生成`】俯纳诚祈退令摄衞衰朽余齿殊私曲全受赐则多生涯之幸臣无任恳迫之至  

## 文苑英华卷五百七十七

宋　李昉等　编文官让官  

代王尚书让官表二首  

为李景谌让天官尚书表一首  

让地官尚书表一首  

为欧阳通让夏官尚书表一首  

为杨执柔让夏官尚书表一首  

为欧阳通让司礼卿表一首  

为司礼武卿让官表一首  

为崔神基让司賔卿表一首  

为司刑袁卿让官表一首  

为司农李卿让官表一首  

为宗楚客让营缮太监表一首  

为王遗恕让殿中少监表一首  

为第十舅让殿中监兼仗内闲廐表一首  

让麟台少监表一首  

为田归道让殿中监表一首  

让成均祭酒表一首  

自内史再让成均祭酒表一首  

让吏部侍郎表二首  

代王尚书让官表　　　　　阙　名  

臣某言臣闻绠之短者无以汲深马之疲者无以致远臣实凡浅素乏器能爰自效官累蒙驱防服勤中外三十余年始奉将作遽加节制叨尹京观之任兼副八座之权空励驽铅竟无补裨陛下寛其罪戾特见优容尚列周行更升荣级臣以殿中监依前检校刑部尚书未经数月又集贤待制岂臣才能及此皆是明主曲成感戴殊私不忘寝食誓将竭节以报国恩而去岁已来累瘿沉瘵形神久殆筋力渐微在暇日多朝天未克顾惟所职倍益兢惶地近【`一作迩`】宫闱事繁供应统兹六尚之务不可一日缺人以臣之旷所害尤甚虽欲匍匐就列支持守官力所不任难于自勉伏乞矜臣不逮许停此官在臣血诚实惟志愿无任恳迫之至  

第二表  

臣某言臣闻为臣事君贵于无隐情有所切必以上闻【`一作言`】苟易兹道即非尽节臣以衰惫形貌支离自冬徂春心劳力竭窃料旬月之内未能趋拜阙庭殿省务殷实忧废失昨以所沥上请乞罢此官天路高深未能允纳伏觌墨诏冰炭交怀且人之立身大抵荣禄盖有欲之而不得未有得之而愿辞今臣务摠六尚位雄九列往来中禁辉映当朝在臣私门实深庆幸若力能奉职智可効官岂敢罔冐天听坚为饰让推之物理况见愚衷又臣畴昔之志每怀勤恪比虽绵惙倍益殷忧小有供拟尽关心虑以兹重困转觉疲羸伏乞天慈察臣不逮傥获免所职俯救沉疴生成之恩无以堪比无任恳迫之至  

为李景谌让天官尚书表　　李　峤  

臣景谌言伏奉恩制以臣为天官尚书宠命载临震悸交集鞠躬自屏营无措臣景谌诚惶诚恐顿首顿首死罪死罪臣闻俊乂在官百揆所以时叙名器妄假九流于是咸旷事关隆替义难忝越臣才疎行缺学浅智空十舎无千里之资一经乏三冬之敎【`一作效`】徒以遭逢昌运始因借时【`一作集来`】幸雨露【`一作云雨`】之曲成遇山川之广纳遂得差肩冕笏比迹流品出入台省周旋阶闼锵金鸣玉坐荣枯朽击水抟风顾慙腹背自忝司衡镜亟易【`一作积`】星灰虽智力已穷而清通未效朱紫多紊泾渭莫辨宜其抵罪触网稍清官谤翻乃假宠增服更天奬是用荷恩内讼以荣为忧且夫八座位隆五曹望重典南宫之喉舌象北斗之枢机式资藻鉴奚综賔实自非孝先亮直彦辅公忠【`一作恕`】山涛之简静笃素顾谭之心精体密何以对扬天哲厌塞人望顾斯政本实总国彛岂臣庸愚所堪尸忝伏愿廻光寝照返汗收恩察臣由衷之请矜臣陈力之议则朝端允穆天下至公四始辍在梁之讥六爻无负乘之累矣无任慙惧之至谨诣朝堂奉表以闻其所让人具如别状臣景谌诚惶诚恐顿首顿首死罪谨言  

让地官尚书表  

臣某言伏奉制旨以臣为地官尚书无涯之恩忽降霄极非据之惕坐惊魂宇臣某诚惶诚恐顿首顿首死罪死罪臣少无奇志长乏异能短步非疾于骅骝翾飞自同于燕雀逢圣神之再造属天地之兼容郑璞齐竽窃混声价秦冠汉绶叨践名级步鸳池之清切陟鸾渚之便番出入五台周旋三閤行膺负玺之任遂服专车之宠万防损益蔽于庸陋之心百揆谟猷滞于膏肓之疾爰发皇揆特留宸眷假优闲之秩虽入杏坛叅翊亮之谋尚和梅鼎徒延舟楫之举竟微股肱之效挈瓶之智患在于空虚瞰室之灾惧深于盈满方陈骸骨之情遽荷云霄之命负乘之责前谤未除忝越之讥后恩仍及还振蜉蝣之羽欲叅龙凤之行赤绂妨贤物知不可素食得位臣亦胡顔况八座枢机五曹要剧上仪七星之象旁理万邦之敎自非元凯之明允忠肃陈韩之敦朴淳深将何以厘正版图扰安邦国臣之浅狭诚则贪叨朝有典章敢叨【`疑`】非望伏乞廻乾坤之曲泽收雨露之殊私广访訏谟详求棫朴更引食场之彦俾临均土之司则受任得才无愆振鹭之美官方有序不失贯鱼之次无任慙悚之至谨诣朝堂奉表陈请以闻臣所让人别状封进臣某诚惶诚恐顿首顿首谨言  

为欧阳通让夏官尚书表  

臣通言伏奉恩制以臣为夏官尚书非常之恩忽萃庸朽顾匪服而增腼奉如丝而自失臣通中谢臣闻思皇多士必求于俊乂惟帝念功不寄于庸保臣识量凡浅志业空废乏刀笔之吏能无俎豆之经术徒以积劳为忝久宦成资承日月之末光霑雨露之贷丈二之组每慙于假窃尺一之制更奬于庸微俛仰慙惶屏营反侧夫以天台峻密帝猷殷旷端揆隆于八座枢衡总于万防非夫贤才孰能综理况周官司马有甲兵之职汉服珥貂兼喉舌之任歴观前载此选尤难安可以樗栎散才瓶筲小器比德陈劔差踪郑履岂无慙于谬宠实有惧于妨官今圣歴惟新王化资始天工其代帝难所急伏愿特寝过恩旁求实用塞多幸之路开至公之道则巨鳞纵壑朝有得贤之颂惟鹈在梁臣无滥官之责无任慙惧之至谨诣朝阙奉表陈请以闻  

为杨执柔让夏官尚书表  

臣执柔言伏奉恩制以臣为夏官尚书光宠载临震悸交集臣某诚惶诚恐顿首顿首死罪死罪臣学无所成志不及远徒以凭托霄汉接南阳之近亲感会风云附西京之外戚遂得叨恩借幸服冕乘轩将鷰雀而同化共鸾凤而并翼自升荣轩闼接武卿士徒叅河海之象竟乏涓尘之效窃位妨贤自甘屏黜循涯揣分敢希超奬而圣造不赀天波累洽仍降非常之泽更申逾等之命岂惟连芳八座上比七星固亦分职五曹专司九法昔虞登百揆命喉舌之官晋简庶寮崇元凯之秩自时厥后此选尤难自非宿望通才高贤旧德何以别邦国之大典膺腹心之重寄臣尸忝无成实彰于既往朽劣不逮难冀于将来虽输报有心而勉励无术宁敢自安时谤屡玷国猷陛下综理机衡搜择才俊而至公之道未广于翘薪则哲之明近谬于庸菲恐人物鲜体衣冠失望伏乞暂回冲鍳俯絶过恩更尚德之举不失能官之授则济济庶寮自有悦于多士区区庸鄙傥无讥于候人不任慙惧之至谨诣朝堂奉表以闻谨言  

为欧阳通让司礼卿第二表  

臣通言臣受恩怖惧已荐欵诚而还旨绸缪未矜亮俯仰局蹐心魂震荡臣通诚惶诚恐顿首顿首死罪死罪臣学艺双缺心迹两芜顾常接言友朋而信未盈缶陈力官守而智罕挈缾徒以沐道康衢飡和休歴四方无事逢圣后之衣百度已贞得庸夫之高枕幸承寛大遂安忝窃本将荣利求达不以亷隅自修厚禄尊官雅是所溺陈辞抗疏岂为高诚以理苟未安义则不可何者器有剂限物有局量当其才则事或能济逾其分则力所不堪是以枯木朽株不荷栋梁之任謏闻曲学不为廊庙之资臣妨贤已久窃位非今然自承乏具寮叨荣散职虽云尸忝未甚隳废至于典司邦礼出纳王言徒饬躬而自强终絶膑而无力汝作霖雨既非庸妄所堪臣为股肱必致阴阳之失亏名损实匪顾身疵蠧政伤风将辱朝鍳诚为贪冐岂敢自安伏愿回日月之明收云霄之泽察臣由衷之请矜臣知止之分则周庙之器无惧于盈满曹人之衣或免于讥刺无任慙惧屏营之至谨诣朝堂奉表以闻臣通诚惶诚恐顿首顿首死罪死罪  

为司礼武卿让官表  

臣重规言伏奉今月十五日制书加臣中大夫兼司礼卿宠命光临心灵陨【`一作震`】越臣重规中谢臣闻量能而官往圣范无德而禄昔贤有诫陛下施物之平不私毫髪知人之鉴独谬庸虚【`一作`】但礼秩【`一作秩宗`】之职歴选所难苟非得贤于何求化西京置一十二列首贯金吾东汉有三十九人多迁玉妙择时望将以洽神只博采列侯所谓重宗庙桓荣之经学始展今恩孙通之礼仪方膺此命在臣无取远谢古人将何以载冕之七旒驱素【`一作赤`】车之十【`一作千`】乘臣之慊慊非欲自保其身臣之慺慺深虑上尘于国伏乞圣恩容纳皇泽霑濡深惟得人傍授能者则天官无旷庶绩其凝谨封所让人状如前不任慙惧屏营之至  

一作皆唐类表  

为崔神基让司賔卿表  

臣神基伏奉恩制以臣为司賔卿芝涣曲临奬饰逾分蓬心廻荡冰炭交集臣神基诚惶诚恐顿首顿首死罪死罪臣才实凡庸志无远大徒以命偶时来飡和饮泽累叨恩遇浸成荣显遂得出拥朱轩入陪紫盖被服珪组周旋阶闼自谬司六尚承乏九賔星琯骤移尘露无纪每怀忌满之诫实负旷官之责宁可以更奉殊徽重叨非据当象河之显列处惟月之崇班陛下刻象雕金焚山牓道维驹在咏异人并出无容使芳蕙为蓞【`疑`】康瓠成宝伏乞天哲改择人望则尚德之举无累于翘薪匪服之讥不尘于列棘无任慙悚之至谨诣朝堂奉表以闻  

为司刑袁卿让官表　　　　陈子昻  

臣某言伏奉某月日敕授臣某官只拜宠章【`集作光`】魂宇飞越臣某中谢臣闻王者敬惧愆在典刑天下取【`集作允`】平允【`集作取`】兹廷尉苟非其人法不虚行臣本庸微名术无纪阶缘际会昭遇盛明谬得扬歴簪裾陪奉鸳鹭绸缪荣宠【`集作禄`】荏苒年时毫髪之功无闻于官守素飡之责每积于公朝何尝不悚迫惟忧夙夜只畏而天恩方被宠命仍加复蒙玺诰之荣骤绾【`集覩`】作银章之贵永言非据稽首知慙伏惟神皇陛下恭已受图任贤兴化方且合符皇极代理天工臣亦何人敢妨贤路伏见某官某乙弱冠登仕早有能名每以清白洗心不为寒温变节诚使荣加天宠职察云司必能利用文明哀矜庶狱弼成五敎无谢于尧【`集作虞`】臣载光三典允谐于周议愚臣昧暗不识大猷请乞以臣所授官让与某官庶使官允其才名不失实圣朝有得人之盛愚臣无冐贵【`一作责`】之讥实在宸【`集作圣`】慈鉴非虚谬  

为司农李卿让官表  

臣某言伏奉今月日恩制依旧授臣中大夫守司农卿臣枯骨再生更蒙宠命魂魄兢越不知所图臣某中谢  

臣实庸愚本无名节庇身公族窃　　　　　　　　　　　　　　　　　【`车`】冕之余假翼宗枝滥衣冠之末因循宠秩【`集作服`】累厂荣班素飡之责每深效拙之勤未补横被逆贼徐敬真以私讐寃架延臣【`集作架祸诬臣`】云与叔孝逸交通逆狱官执法寘以极刑臣腰领之诛已甘灰粉泉壤之魄分隔幽明不图陛下天地之恩再生朽骨日月之照曲被重泉察臣非辜愍臣无罪不牵文法之议特赦宥之慈蝼蚁微躯复得全活自非陛下克明克圣至德至仁臣之魂魄不保今日臣免死为幸岂敢期荣陛下加臣宠章还臣旧职载【`集作典`】司宗伯以睦周亲愚臣胡颜敢冐朝典况臣叔孝逸推使未还【`集作廻`】在于愚臣更深【`集作须`】待罪安敢私职【`一作讼职`】以玷国章伏乞天恩照臣愚恳不胜感戴生荣之至为宗楚客让营缮太监表　　李　峤  

臣某言臣叨承睿泽冐陈愚恳而九重再达三舎不回鞠躬慙惶莫知啓处臣诚惶诚恐顿首顿首死罪死罪臣自惟寡薄何阶荣遇徒以山林旧籍有感圣慈葭莩末戚特延宸奬遂得升朝列位服冕乘轩平视公卿奄同七贵坐登霄汉非因六翮自兼司喉舌副掌枢衡百姓不亲徒承在寛之训万防都旷终替责成之举期获戾于妨官敢邀荣于赐秩而甘露时雨不遗于溥泛尊官厚禄更集于庸虚仍令入总巨卿出毗藩牧顾非材于樗栎空愧梓【`一作杼`】人方假职于襜帷多慙竹使夫以渚宫作镇旁兼水陆营室致功上仪星象自非马延年之勤苦羊叔子之恩惠何以抚兹千里按彼百工陛下义不断恩遂忘濯龙之诫微臣宠深增惧敢冐濡鹈之讥况今天地开元圣神改物四方拭目而观化九流褰裳而愿仕而则哲之鉴未奬于翘薪至公之心近谬于凡菲将恐开亲昵之多幸失衣冠之雅望小人浅见偶识自量匹夫虽微敢守难夺伏乞俯停过谬更择良能则出门同人更释于宗之吝侧席思彦不乏登坛之宝无任慙惧之至谨重诣朝堂奉表以闻谨言  

为王遗恕让殿中少监表  

臣遗恕言伏奉恩制以臣为殿中少监奉命荒越不知啓处臣某中谢臣行忤神只身积衅咎偷延苫枲自甘陨越陛下忘其尫陋牵以絷维仰号上昊俯下土精诚无感三舎不廻志节莫修九泉未即遂复肃膺紫绂权就墨缞俛首官寺颜朝序自摄职天台慙简要之目徙秩京辇乏仁明之政铨管无沞多谢昔贤枹鼓不鸣实愧前烈空尸厚禄坐积时谤不谓天光下济圣慈曲览重延殊奬更超显位司六尚之严凝望九重之清切怀恩揆拙既惧且慙但臣下弃情礼上亏答效孝不足称忠无可纪永惟家国实负君亲将何以安其尸忝暴之视听伏乞暂回冲恋少察恳诚不亏圣朝之鉴无重愚臣之罪则涵育有方官序无替无任哀悚之至谨诣朝堂奉表以闻  

为第十舅让殿中监兼仗内闲廐表  

臣某言伏奉恩制以臣为殿中监兼检校仗内诸闲廐逾涯之恩忽降霄极非据之惕坐惊魂宇臣某诚惶诚恐顿首顿首死罪死罪臣本乏才艺素无操植徒因绪业获齿簪裾属两曜重光三灵再造登山捧日始会于风云涉海窥天遂攀于星汉位非德进荣以恩升出捧鸾镳骖玉舆之式道入陪凤扆预金门之通籍扈清切之严衞接绸缪之宴私丘山之恩徒谢成贷【`一作徒惭冐忝`】丝髪之効竟知无补加以兼乌窃幸假凤连栖弟兄分侍于阃闱甥舅齐踪于枢秘光荣被于九族宠遇倾于百寮是以常诫满盈亟惭尸素【`一作忝`】叔宝之遇武子虽愿输忠正礼之对公山唯忧旷职常思高明之瞰室每惧平路之倾辀岂谓天道不赀圣慈逾厚仍降非常之泽重纡加等之命妨贤受位多惭于鸳鹭之羣匪服叨荣实愧于蜉蝣之羽【`一作维鹈之刺`】窃惟先王慎择不进于凡庸明主虚求务延于才俊伏乞旁罗杞梓更询棫朴必取尤能秀杰方为御府之臣无使五技轻姿谬处七闲之任自然六尚增价七驺无忝纳于百揆终无废事之讥賔于四门必有得人之颂无任慙惧屏营之至谨诣朝堂奉表陈谢以闻谨言  

让麟台少监表  

臣峤言伏奉制书以臣为麟台少监依旧兼修国史仍知凤閤舍人制閤事仰戴私恩退揆愚陋手足知舞心魂载惕臣峤诚惶诚恐顿首顿首死罪死罪臣一经莫守五技不成宫墙易窥俎豆无术阳和布德枯朽同荣雷霆发音闭蛰俱起用叨时幸遂歴清阶含香握兰惟尘于两鳬之署切问近对匪服于双鸾之沼西垣载笔五字非工东观属词两班难嗣空抱支离之疾坐招尸素之讥惟此挈瓶有同画饼岂足以比肩良史叅领秘文犹陪二子之行尚忝四郎之末网罗帝籍既伫英才出纳王言宁容妄处陛下搜贤择善责实循名程才毕入于准绳适用不差于轮桷伏愿特廻鉴揆俯察愚蒙深惟帝难妙简人才则尚德之举宁谬于鸳池妨贤之谈不起于麟閤无任忝窃慙悚之至谨诣朝堂奉表陈请以闻臣所让人别状封进臣峤诚惶诚恐顿首顿首死罪死罪谨言  

为田归道让殿中监表　　　宋之问  

臣某言伏奉今月二十二日制除臣殿中监依旧押千骑特降鸿私【`一作恩`】超加等数足临鲸壑未偕闻宠之忧首抃鼇山岂逾承恩之重臣某中谢臣闻欲成大厦必寄于瓌材将适远途理归于骏足未有阙公输之巧輙事挥斤无良乐之能谬令市骨臣艺术无取名检莫闻叨承任遇遂阶通显再趋【`一作超`】武禁诚恪未闻三入文昌涓埃莫效剖符为郡山东无勿剪之謡握节和戎漠北有不賔之虏而制书涵育猥锡褒扬天造曲成更延今授臣知不可清议难容推贤让能列圣之明范量力审分先觉之谠言当今运属升平朝多俊又伏乞精求称职以代不能遂愚臣由衷之词全圣主【`一作皇`】至公之道授受无失臣免妨贤无任悚惧忝窃之极谨诣朝堂奉表陈让以闻臣所让人别状封进谨言  

让成均祭酒表　　　　　　李　峤【`久视元年`】  

臣峤言伏奉恩制以臣为成均祭酒对扬鸿休揣摩褊量奬饰逾分周惶增惕臣诚惶诚恐顿首顿首死罪死罪臣才不应务命实偶时非亲非贤奉帷幄之侍无艺无术备盐梅之臣排金门而上玉堂步鸳閤而游鸾沼抱支离之沉痼旷密勿之繁机六翮不任但慙于腹背四支已顿空请于骸体【`一作体骨`】分辞荣于闼仍借宠于环林顾非席上之珍敢辱淹中之赏况东序蚁学称为敎化之宫西胶席门实应文章之宿论姬孔之制度谈夏商之损益方期遗典坠业有可发明岂伊曲学謏闻所堪尸忝伏望俯停庸瘵改命耆儒则授几肆筵还知入庙之礼褒衣博带不濡在梁之翼无任忝窃慙惶之至谨诣朝堂奉表陈让以闻臣所让人具如别状臣峤诚惶诚恐顿首顿首死罪死罪谨言  

自内史再让成均祭酒表  

臣峤言伏奉今月二十四日制书除臣成均祭酒同凤閤鸾台三品余并如故列星皦日曲鉴揆膏雨油云傍洒渥泽承命如失负恩不胜臣峤中谢臣本诸生阶缘常调防趋诗礼才学修身长习文章罕能经国徒以淹年旷日积勤累劳无翼而偶摩霄不材而叅构厦往逢人乏滥荷天听【`类表作聪`】预闻政事莫近主益寻而犬马私疾颇至虚羸蝼蚁残生俯蒙含肓矜其不逮畀以闲司臣获从容稍似强健复属皇慈不已圣奬弥勤始接貂蝉更追龙凤机务填委昏惰战兢风劳雾气晓迫宵煎因此疲羸虑成废【`类表作瘵`】旷所以每求清闲輙事陈乞窃望优游散軰沐浴淳源岂晤大【`类表作圣`】造弗遗殊荣累及玷【`类表作沾`】代天之列蹑敎胄之行且祭酒之荣有道之选往年已知不可今者何宜重游伏乞特寝严汗改命长才非敢欲逃身责深恐有紊国经由衷精诚惟圣矜纳无任恳迫慙荷之至谨诣朝堂奉表陈让以闻其所让人别状封进  

让吏部侍郎表　　　　　　邵　说【`此表唐书邵説传有之已注异同英华作张説非`】  

臣某言臣以殃衅顷遭汚染知臣者或哀其逼切畏忌者或肆其谗诬自授南宫分铨东洛于兹累月忧惧实深火心水背若坠泉谷何则拜命之始遇山陵附近奉辞之日属虞祭未终不得入觐天颜少申诚慊此臣所以达曙不寝【`一作寐`】终朝疚怀徘徊徬徨莫知死所今情有至切不敢不尽陈其愚衷臣家本儒素代传名节臣祖长白山人贞一以周朝权统革命潜遁终身臣父殿中侍御史琼之遇宗拨乱兴邦杨□数四累登甲乙之第再践准绳之任微臣积衅殃祸所终十六而孤长于母手誓心坟史不出户庭迨至天宝中谬忝词塲擢第适会老母弃背服丧河洛及禄山之至礼制当终臣愚不脱缞麻更逾再岁而贼中言议往往纷然臣惧凶党不容寓逰洛魏值庆绪奔遁保于相【`唐书作西`】城大搜词人脇为已用以凶威责臣不至以驿骑逼臣遂行与潘炎始陷凶逆遽闻思明欵附燕赵服从欲取黄沙岭路因此得归阙下属思明数万之众南镇赵州送臣于范阳抗疏以闻奏肃宗特降中旨授臣左金吾衞骑曹将军宣恩命云闻卿远来可且于思明处憩息留滞未几忽遇乌承恩事彰由是井陉路絶再陷凶盗而思明朝义负恩之际臣亦累达欵诚伏蒙肃宗皇帝赐臣敕书云卿志士苦心王臣励节艺成爼豆迹陷豺狼顷年邺中防马归命出于万死臣节尤彰忠诚若兹不负于国比朝义将败谋守河阳臣知回纥利于野战沮破其计及朝义奔走臣得西归伏死于阙庭献状于先圣中使特宣进旨云卿之状迹多肃宗时事三数日内即授卿官当蒙除臣延王府功曹叅军宣进旨云卿所进状见今在院及翰林检勘至其年六月十九日与王伷同时召见先圣谓臣及王伷曰卿所进状朕一一已令检之诚节可谓着明寻除王伷侍御史除臣殿中侍御史仍遣宣进止中书门下令制词中尽言其事词云王伷邵说有文学政事之资饰温良恭俭之行尝应推择荐属流离失身淹时无路自免然而深知逆顺潜竭欵诚当庆绪之难已彰臣节及朝义之败更沮凶谋言念忠恳何伤防汚思申雅器且表至公宜擢宪司式国体则先圣畴昔之意尽已知之自是再忝栢台四登郎署宰理京剧倅贰秘书一十八年备更任使今复以非次待之不疑斯发自天断非常情所及且弃瑕录用古昔攸难稽之载籍所传无几则齐桓诸侯之主能收管仲太宗非常之圣特任魏征咸为得人终成大业如臣行艺寡薄知识凡浅有殊管魏之事曾无管魏之才必恐受谤于衣冠不容于辈列速愚臣之祸伤圣主之明其理必然固无疑也古语曰女无好丑入宫见妬士无贤不肖入朝见嫉臣虽掌铨日近切虑见嫉已深伏愿哀臣血诚免臣此职四门已穆百度惟贞在于微臣死生感戴无任恳切之至  

第二表  

臣某言臣以玷缺惧辱高位一昨沥肝上请泣血祈天冀达愚衷俯停新命不谓圣慈褒饰宸鉴未回伏读墨诏载深兢惕臣某中谢臣尝览载籍备知古今用人之道其流不一遇艰难之际或有弃瑕偶文明之时固当慎择如臣顷陷凶逆大节已亏虽昔曾献欵而罪难自赎今中朝无事八表会同有符帝舜之理日渐时雍之化已明四目特序九流岂臣汚染之余合受清通之寄纵使陛下怜臣宿志察臣胁从无那取舍羣才易招毁黩亦安可家至户说令尽知愚臣畴昔之血诚哉何则今岁吏曹至难十倍常岁缺员至少从调者多益知【`唐书作以`】功优其数尤广又凖选【`唐书作平`】格以判留人十辈之中放其六七彼辈衣粮自远旅食经时固不甘心必大腾口脱有诬谤上疑圣心事等投杼将何取雪此臣之惧敢不尽言况朝廷冠冕如云咸称俊杰或以文行底禄或以政术知名出入中外累更任使而臣谬司左职实用多慙伏见户部侍郎【`唐书作郎中`】萧定司农卿庾准才优识远望重一时伏望罢臣别受定等庶光朝选克辨人伦则徐毛裴王复存圣代无任恳愿迫切之至  

## 文苑英华卷五百七十八

宋　李昉等　编藩王让官  

为杞公让宗师表一首　为定王让官封表一首为定王让兼知司礼寺事表一首  

为临川王让千牛将军表一首  

为安平王让扬州都督府长史表一首  

为建安王让羽林大将军兼司賔卿表一首为岐王让太常卿表一首  

为安国相王让东宫第三表一首  

代宣王诵让皇太子表一首  

杂让  

为梁王妃让封表一首  

益州父老请摄司马邓公为真表一首  

为僧普润辞公封表一首  

为道士冯道力让官封表一首  

为郭子仪让华州请立生祠堂及碑表四首为杜司徒让淮南立去思碑表一首  

代公主让起新宅表一首  

代公主辞家人畜产官给料表一首  

为裴驸马让官与父表一首  

藩王让官  

为杞公让宗师表　　　　　庾　信  

臣某言伏见诏书以臣为使持节骠骑大将军开府仪同三司宗师中大夫伏奉纶言心魂震詟臣闻尧分四岳是以望秩山川舜命九官是以光华日月必须易【`一作仪`】刑以德明试以功乃可协和万邦咸熙庶绩臣防无学植长阙财成鸿都之门不能定其章句鸡鹿之塞无以名其碑碣慿天汉之水附若木之分枝东岳则朝宿有名南宫则门阑有籍在臣庸劣久知满盈武阳以功臣之重特拜宗师东平以母弟之尊超登上将臣有何德能兼此荣臣早倾廷荫曾未扶墙母氏慈训哀矜劳苦甫及成人复垂捐弃几筵如在忍离鞠养之恩终天无报叩地难任欲草土丘陵终身茔域霜露申履时之感鷰雀展防翔之心不悟天泽沛然谬垂提拔当今玉烛调和既非金革之世璿玑齐政岂亡梧槚之材况复一枝踡曲终危九层之台一股涔蹄必伤千里之驾皇帝钦明文思光宅区宇礼格四方无容夺臣此志孝治天下自当哀臣此情大宗为师更求同姓之国元戎叅乘别选能贤之臣伏愿览青蒲之奏曲允微诚诏凤凰之池特收严召则天慈无滥私愿获从臣之容身便当有地不任荒悚战惧之诚谨诣朝堂奉表以闻  

为定王让官封表　　　　　李　峤  

臣某言臣频布欵诚庶蒙矜遂而由衷之请空竭于肝胆临下之鉴未察于庸愚集木非兢临渊罔惧臣某诚惶诚恐顿首顿首死罪死罪臣歴窥前志详考旧闻莫不以有道兴邦家不才替社稷汉武帝网罗羣士唯伫俊贤周成王训廸庶官不求庸保臣行能近浅识性凡陋难化之质非八音所陶不移之愚岂六艺能饰往缘戚属叨奉恩私遂得地列齐封门开鲁馆承敦叙于九族被徽章于五等今光华始旦品物维新三代典章理遵于旧式二京恩泽宜革于权制方就散秩之辈幸沾朝请之流宁可以冒践槐廷更增茅土况班彛锡瑞执揆提衡法垂象于三台视隆班于四渎实司邦敎是曰藩维岂臣余喘残生所合尸忝非臣荒情菲质所宜叨据陛下悬旌访逸刻象求才朝有白驹之贤野无黄犊之彦方使思皇多士必明于至公岂令棫朴能官近废于亲昵臣自审量实所不堪蔀室之灾岂唯于身咎折鼎之责方贻于国患伏冀回光敛霭寝綍收纶察臣不移之心矜臣非饰之请特停过误改命才良则白马丹书不慙于异姓和羮作砺不逮于凡庸无任慙惧屏营之至谨重诣朝堂奉表陈请以闻  

为定王让兼知司礼寺事表  

臣攸暨言伏奉恩制【`一作旨`】命臣兼知司礼寺事臣本无操履素乏艺能凭藉葭莩遂叨冕笏画龙刻鹄【`一作鹤`】非有天才簪犀纽但因地势鉴空虚微之质验庸闇不逮之姿素简神衷岂劳铨叙幸得攀光日月借宠侯王禄比万钟爵穷五等备梁园之车服司周室之典经朝夕起居出入陪奉在生多幸于臣已足岂可重叨非据更窃隆班上亏国章下速身谤昔汉畴稷嗣将冠九卿虞升伯夷实掌三礼奉烝尝祈祀之典有匏土笙镛之节匪徒移风易俗兼且尊事神只【`一作尊天事神`】岂于凡庸所可叅议况此司礼分职见有二卿并在官联事且无缺更叅驽蹇之足徒乱鹓鸿之序伏乞圣慈回鉴天造曲成矜其慊切之心念其尸旷之责怡然俯察霈乎许则至公之道实于圣朝多幸之灾不累于凡识无任慙惧屏营之至谨诣朝堂奉表以闻  

为临川王让千牛将军表  

臣嗣宗言臣学艺无称才行兼阙幸【`一作得`】延慈防遂歴通班花萼同荣依上林而发彩鹡鸰交贺仰大厦而相欢恩比丘山效微尘露叨荣席宠荷愧承羞臣嗣宗中谢臣嗣宗夙奉皇明已忝衔珠之秩兄懿宗近承天泽又当执金之位弟兄齐列伯仲分曹咸典禁戎并叅宸卫匪唯官崇【`一作尊`】禄厚思满盈而增忧固亦秉势操权顾章程而自惕况臣素抱愚拙更纒疴恙牵羸引惫窃位妨贤内怀尸素之慙外负朝廷之谤岂可以多尘圣化久累能官伏乞收迹丹墀归骸素里庇尧云之光彩浴舜海之波澜栁蔚桃浓听南隣之钟磬茅舒桂满陪北阙之簪缨飡厚渥而忘饥乐太平而愈疾则涵养之德瞻大造而斯冒之讥在微臣而知免輙陈固陋轻黩威严授纸弹毫惊魂悚魄臣嗣宗诚惶诚恐顿首顿首死罪死罪谨言  

此篇五百八十一卷重出今已削去注异同为一作为安平王让扬州都督府长史表  

臣某言伏奉恩制以臣为扬州大都督府长史光宠载临震悸交集臣某诚惶诚恐顿首顿首死罪死罪臣蒙蔽有素非陶染所移磨砺无成岂钻仰能及斯并久尘圣鉴不逮更伸愚欵陛下降犹子之爱忘具臣之讥乘以轩车佩以玺绶射荣席宠瞻岁月而徒深结课畴庸在涓埃而莫取何曾不外慙赤绂内负素飡是以前布腹心辞禁衞之重后竭诚恳归殿省之荣岂欲娯志养高实愿遗身体国不为【`疑作谓`】圣情重叠恩旨绸缪更锡隆章重纡显命刷燕雀之毛羽求其奋飞饰驽骀之衔辔征其灭没虽愿尽智力而终难勉强陛下宵衣待旦仄席思贤必欲无旷庶官克谐共理臣智慙一割政乏四科岂足以恭副虚求宣美绩况三楚旧壤一都之会永言作镇匪易其人伏愿遵尚德之彛躅杜推恩之妄举以公灭私简才授职则武皇得士不慙于曩岁文王能官复在于兹日无任慙悚之至谨诣朝堂奉表以闻臣所让人具如别状  

为建安王让羽林大将军兼司賔卿表  

张　说  

臣某言伏奉【`集作承`】月日制书除臣右羽林衞大将军兼检校司賔卿朝荣对及恩露洪垂罄仰惊抃环揆失图【`集作慙失`】臣某中谢臣席庆皇支辱司天衞素官成责久盈人口顷属山戎自擅王师震加谬当推毂之礼竟空汗马之绩实赖睿谟幽赞灵兵潜讨灭犬羊于辽海卷旌麾于燕蓟臣得归功北阙待罪东藩沐泳休贶生死荣幸安敢卖要塞而告劳贪天功以为已又况羽林清禁上则星辰主客命卿下法河海盖文武具美方议望佥归岂臣弊劣所堪尸忝伏乞特回睠鉴更择能贤俾朝兴薪槱之歌臣免伐檀之刺非敢饰让实披诚请无任悚戴之至谨诣朝堂奉表陈让以闻  

为岐王让太常卿表　　　　　苏　颋  

臣某言伏奉制书以臣为太常卿兼检校左羽林将军防奉恩命罔寘心顔臣某中谢臣托防宸极分晖景纬从学多滞不足对于三雍为文益疎不足齐于七步日者自天有命裂地而封盛亨岐之井邑比从梁之骖驾旋省慙惶益增忝越不悟前荣始拜后宠仍加且彛伦攸叙百官所以象物方防不坠二柄所以济时苟非其才将汨于政况上卿之任中尉之重自非胶庠告老桓荣列于东靣藩邸求旧宋昌总于北军臣何妄庸兼此叨窃【`类表作冐`】伏惟皇帝陛下夙祗图箓光宅区防凡厥在位喜圣朝之得人独此旷官尘睿鉴之知子将何以典司礼乐综理韬钤伏乞太阳廻光庆云洒泽俯察蒙鄙旁求贤俊则冀受授无失谋谟有伦无任下情愧悚之至谨诣朝堂奉表陈乞以闻  

为安国相王让东宫第三表　崔沔  

臣某言前累表自陈披沥肝胆恳诚所守期在不移而天听邈然未垂矜纳屏营局蹐罔措【`类表作寘`】心颜臣窃观帝王支庶进以宠私虽假恩灵必诒祸咎亲如梁孝尚非正议所容才同季札犹为长乱之本况臣朽懦将何忝窃且承先建极当可推恩作范惟亲宜崇以正伏愿陛下雄畧潜明皇威诞发熏逐狐防枭剪鲸鲵上慰祖宗之心下保元元之命大位既定丕业重光再造四海之基方流万代之福至于守器允属元良非圣贤无以厌天下之心非典礼无以为后嗣之法臣地非冡嫡才实昏庸一旦干冒大伦乱越皇统近为身患远成国耻将何以措身阙廷将何以归骨山陵是用专固不回继之以死特希慈造俯垂圣谅【`一作谅察`】臣某中谢臣迹非饰让言实由衷区区之心敢不披罄素所蓄积尘黩上闻嗟臣不天【`一作才`】夙遭险衅哀孤藐百罹是攻嗣圣之后天步艰难逼迫﨑岖措身无地既冒储贰又尘尊极正名罚罪合当万死忝曰臣子岂所晏安殒首灭身无以塞责臣某中谢臣当此际之心岂贪生而忧死诚以身居【`类表作处`】不容之地命尽危疑之辰上适可以增国羞下未足以明臣节是用冒罪假息忍死苟全尚祈宗庙之灵庶覩返正之运使臣得退保先朝所命归死藩邸之下则虽灰灭良无遗恨惓惓所守神明知之既而天啓圣期兴运伊始明两出震九二在田臣克遂诚祈获返旧国私愿虽果而皇猷未忝每以衅萌城社将倾宗稷常虑奄忽祸出非常夙夜忧惶罔知攸济幸属陛下光啓休烈克复中兴长信高居供养有地明堂正位忻戴知安抃舞讴歌称庆未己不意陛下复将置之非据迫以夺宗前忧未忘后惧仍及臣之肤剥胡宁斯甚今天地交防朝野欢娯独在微臣殷忧昭代念及同气愿怜察  

代宣王诵让皇太子表  

臣某言臣自奉明命累表陈乞恳诚无感圣慈未回进退兢惶如履冰谷臣诵诚惶诚恐顿首顿首臣闻少阳之重嗣守宗祧故传曰年均择贤义均以卜为国之本继奉休明臣质惟愚蒙未经师【`类表作保`】傅问安侍膳夙乖奉养之规秋籥夏昧于【`类表作素昧`】齿胄之训无以上承匕鬯展敬粢盛内省多慙【`类表作内多慙赧`】岂敢饰让未蒙谅察惶怖失图臣所以累献封章备陈丹恳伏望俯回天眷曲遂愚衷臣无任恳欵之至  

杂让  

为梁王武三思妃让封表　　宋之问  

妾言妾闻天与才多地居外戚理乖谦益【`一作不患无位`】患在宠盈妾亡夫三思颇读圣贤之书夙知止足之分在先朝锡汉藩之社位亚上台陛下流渭阳之思室嫔爱主常恐官高禄厚福极祸来闺门之谈颠覆存戒但以愿施尘露之効尚郁山林之游讵谓呉楚指有宠为名父子以无辜同枉良以崇高取忌退让未形事虽噬脐言犹在耳妾夫埋黄壤子夭青春唯知哀诉神明号泣天地妾之残命称曰未亡更何心颜享兹丰厚况三思久谋谦退人所未知实恐士庶游谈是非相半既未能辩明高义岂复忍贪吝余资虽则伯宗已亡献诫者闻乎奸盗尚冀黔娄宿意见知者因乎寡妻今坟土未干繐帷犹设妾所以废寝忘飡沥欵披诚未允前祈更陈后请伏愿俯矜贱妾远念幽魂收彼白茅之封表其赤松之节光陛下有任贤之德明三思无冒宠之讥妾之区区意尽于此无任感切之至谨遣某诣朝堂上表以闻再黩威严伏深战越妾死罪谨言  

益州父老请摄司马邓公为真表  

闾丘均  

此篇合在六百九卷杂上请门今已移入姑存其目  

为僧普润辞公封表　　　　张　说  

僧普润言伏奉甲寅制书以普润加荣沐秩授邑封公圣恩无涯将变枯朽佛法有敎诚愿住持普润自剃落缁衣五十余载心不见是口不言俗因诫证业慿禅悟理幸逢皇祚将【`集作特`】啓大运有归皇太子逼畏凶讐永怀兴复忧虞之际【`一作始`】始【`一作特`】蒙顾问贫道起广救之悲决必成之防奉符命之旨赞无畏之心今得众生乂安羣魔消伏在于法侣所愿为多视身本无何功受禄天位有德陛下享之天讨有罪太子行之岂贪天之功以为已力卖佛之法而求身利必若冒荣背律返俗违真亦恐乖陛下崇诚之情【`集作崇信之诚`】失如来付嘱之义凡所称述诸佛证明伏愿圣慈亦垂开领乞停恩授以幸法门无任防戒传道之至愿谨诣朝堂奉疏陈情【`一作请`】以闻  

为道士冯道力让官封表　　李　峤  

臣道力言叨缘幸会谬奉渥恩随簪笏之九班列山河之三土王言如綍敢不钦承人好惟星愿披诚欵道力本厌嚣滓夙躭闲旷潜形草泽不将臯鹤并闻浪性云霞惟慕【`一作共`】海鸥相狎十步徒欢于饮啄一官匪尚于荣华幸属圣期谬廻天奬承轩冕之赐列是樊笼践绳墨之途更成维絷尺鷃但慙于钟鼓鶢鶋空费于牲牢故欲沥胆输肝【`一作诚`】披诚【`一作肝`】进欵倘蒙却收匪服改命如丝不【`一作矜`】以尸旷之交免其负乘之责则物情舆论谁不谓宜如将众列【`疑作例`】难违微功必叙仍优附凤之赏遂假濡鹈之衣则望赐以宫名还其道服仲虞怀八座之禄未入朝廷之推列五等之封尚居山薮所冀资此俸秩永修齐供庶玉清垂贶增宝祚于三光【`一作元`】金箓开祥固珍图于万刼上隆紫极之统下遂清溪之逰在于微生实为幸甚道力昨已陈请未蒙处分重此干祈伏增战越道力诚惶诚恐顿首顿首死罪死罪谨言  

为郭子仪让华州及奉天县请立生祠堂及碑  

表　　　　　　　　　　邵　说  

臣子仪言臣得同华节度使刺华州刺史周智光牒称得耆寿薛远等将以华州是臣所生之地奏请与臣立纪功颂德碑天慈曲临已蒙听许又得奉天县令程暹状得百姓仇廷珍及僧山海等状亦请与臣立碑及生祠者伏以皇家受命祚运延昌虽妖孽暂兴而天地终防收两京之际陛下亲总元戎臣忝职驱驰躬执鞭弭指踪逐寇皆圣主之雄图静难夷凶且微臣而何力【`四句类表作指踪逐寇幸克有成皆圣主之雄图顾微臣而何力`】又奉天之役大挫渠魁亦仗天威以集戎事必欲纪之金石摇美无疆理合昭宣圣功垂于不朽岂臣薄劣輙敢当仁寤寐兢惶莫知死所疮痍之后凋瘵未平更属春时实妨农业乞回成命一切勒停庶老臣无贪天之责疲人有息肩之望恳欵追切之至谨奉表陈让以闻  

第二表  

臣子仪言伏以华州及奉天耆寿等请与臣立碑及生祠昨已奉表请停未蒙允纳夙夜省究【`一作度`】不胜战悸臣某中谢臣以孱庸谬承驱防虽东征西伐莫顾微躯而保大定功皆凭睿算今欲刋诸贞石永播徽猷实为贪天之功难胜地之愧况今兵革未息疮痍未平忽此劳烦必有妨夺顾臣薄劣将何自安臣虽至愚深知不可再陈旒扆伏用兢惶所望圣慈遂臣诚请无任恳迫之至  

第三表  

臣子仪言臣闻人臣事君禀命而已若君有非常之畧则臣成佐命之勲象彼四时运行实因于上帝配诸百谷广大在宗于沧溟顷陛下监国抚军则再安宗社及飞龙践阼又克清夷狄所有成绩莫匪雄图臣虽在行何力之有今奉天华州耆寿请为臣建碑立祠且陛下圣功已书简防微臣薄效何足褒称耆艾之徒昧于事体谬请刋纪殊乖名实昨已再表恳辞冀达诚慊陛下未察令断来章奉诏兢惶若坠泉谷况今畿内百姓日益凋残粮无半菽室如悬磬以不急之务扰至疲之人窃顾心颜益增惧又比来耆寿陈状是官吏指麾恐以臣备位台司妄为希附纵有勤请或非矫饰所祈圣造特遂愚衷区区之诚敢以死请无任恳迫之至  

第四表  

臣子仪言伏以奉天华州耆寿请为臣立碑及生祠臣自揣功业至薄不足以当刋纪百姓至敝不可以兴力役歴献愚欵至于再三言不动天未蒙允纳夙夜兢惧不遑宁止臣非有马援南征之绩窦宪北伐之功安敢饰词以陈谦让但以兵革不息十年于兹天下之人未获其所臣幸备相位尚负忧责顷岁之克复京都去冬之小却夷丑所有微效皆禀圣谋然未能使其干戈尽销郊甸罢警北有亡命之虏西有无厌之戎公卿大夫未免肝食臣幸而获宥其荣已多岂可窃功侥名以图不朽其若千古何昔汉为霍去病理第辞以匈奴未灭何以家为况今残孽尚存而敢播美金石臣虽才不逮名窃慕古人之志所望再効驽蹇远斥凶渠三虏之首必悬四海之波自定从兹偃伯可以息人然后纪功亦未为晚臣以诚愿实在于斯伏乞圣恩特遂勤请无任惶怖恳迫之至  

为杜司徒让淮南立去思碑表  

刘禹锡  

臣某言伏见淮南节度使王锷【`一作谔下同`】所奏当道将吏僧道耆老【`集作寿`】等请为臣立去思碑伏奉圣旨允其所奏内惟菲薄声绩无闻祗荷恩私慙惧交至臣某诚惶诚恐顿首顿首臣伏蒙先朝过奬累典方隅顷镇江都十有四载数周星纪水旱备经境接淮濆兵戈时起至于邑里粗免流离非臣所能悉禀圣化在唐尧可封之日奚假吏才【`集师`】作当汉宣责实之时皆承诏旨王锷与臣交代輙有上闻况以去思为名慙无可纪之绩伏以建碑示后【`集作有制`】甲令文苟非至公则翻【`集作翻益`】贻诮臣伏览故事宋璟自广州都督入拜【`集作为`】尚书南海之人请刋乐石璟自悬【`集作逊`】让至于再三虽勒其文竟从降制在于国史【`集作着在国典`】举【`集作垂`】为美谈璟非苟荣人益见德臣才诚不逮心实慕之伏乞圣慈赐寝前命情非饰让义在狥公无任恳欵之至谨奉表陈让以闻  

代公主让起新宅表【`六百五卷重出今已削去`】李峤  

臣妾言伏承圣慈以妾居处狭欲开拓宅北更起新第恭闻睿旨不胜慙惕陛下骨肉之爱天至而溟深敦叙之风日隆而月厚乃复推心连萼结念同胞方欲广沁水之庭除增常山之版筑虽殊恩曲奬惠泽实浸于肌肤而妨公害私谤讪恐盈于道路况臣妾承灵天妹借宠王姬舆服亚于椒宫土田方于茅社甲第之当衢向术并列三区别庐之带水连山将盈万亩深埓则可乘骐骥高楼则唯待凤凰常忧瞰室之易灾实惧满堂之难守宁可更求轮奂别构崇深扰闾里之甿黎倾国家之府藏且鬼神所福常矜于缺隅贤圣箴必诫于丰屋孙叔辞良沃之土晏婴求湫隘之居妾虽愚蒙颇闻训典实愿归【`一作遐`】师老氏以止足自防仰慕周公将逸豫为戒但希安分于容膝非敢攀荣于润身且坊为要冲地当贵里亩赁二三十贯居人四五百家夺其近市之门闾生其破家之怨讟虽下人之不语岂愚妾之能安又妾之平生每存舍施屈身济物心所愿为益已害人情岂能处今麦苗虽盛谷价未丰家少粮储人多菜色但可劝耕耘之业未宜兴土木之功伏乞俯察愚诚傍询众望体东作之尤要知西第之非急收兹霈泽惠被黎蒸则天下苍生孰不欣幸无任悾欵屏营之至谨遣某官诣朝堂奉表陈请以闻谨言  

为公主辞家人畜产官给料表  

臣妾等言妾闻贤相防微格【`一作杜`】盈门之车骑通人酌损忌满堂之金玉尚子平之读易富不如贫孔宣尼之立言奢也宁俭永言故实此为明鉴妾等并承灵坤载荷防中枢或天妹申慈忝扶桑之瑞萼或王姬借宠窃秾李之奇秀开沁水之园苑赐常山之汤沐牓悬金字分衢离巽之宫路夹银河并列星辰之位通秘籍于龙廷之内枉仙舆于凤楼之下殊私曲奬以日而系年缛礼崇徽夸今而迈昔兼复别隆朝旨猥存家务舆台供之衣食栈廐豢牢之秣养并廻中府俱出大农聚终岁之储但慿丝绂供阖门之费不烦机杼仰祗鸿泽退省微躬生以地高徒窃云霄之幸宠非德进曾微纎芥之劳何义而虚受渥恩何功而谬延赏赐是用每积慙悚常忧颠沛敢忘周公逸豫之诫深念老氏止足之言乞留圣慈俯鉴愚恳使荣无过腆满不至溢国邑田租之常料既已丰殷马牛陪之杂供并希停减庶得无耗府实稍清朝谤长毂逺驭不逢于致寇之人高门洞开无怯于害盈之鬼不任兢悚愧惧之至谨遣某官诣朝堂奉表陈请以闻  

为裴驸马让官与父表  

臣某言臣闻善则归君臣之报主功推于父子所荣亲臣本愚贱幸承门阀擢自弱龄得尚公主耀【`一作辉`】宗荣党向已七十年成名效能曾未之有得是以昧死旒扆陈情控告臣某中谢臣闻情隐而言不吐者事君之罪人心孝而迹未行者事亲之逆子臣擢自泥滓起登上第受国之宠负亲之恩情所隐而言未吐者敢奏于今日臣门阀少薄冐因遗绪父叔昆弟忝列朝班唯臣一身特拜都尉然驸马之位因天所封寺卿之阶何功受赏富过宗祖荣过棠棣无德而禄将何以堪臣父正议大夫前太子少詹事臣居士夙预周行早规陈力顷以天波溥洽许顺悬车然朝命先霑已三十载累年効职复十数迁金紫末阶爰从致仕桑榆尚早实愿荣班臣亦何人独多勲赏臣闻父子罪不相及而官独逾于父虽爵因天假不限高卑而官入私门自多伊愧每用责躬晨省恶【`疑作靣`】朝端臣子之情祗所不忍伏乞以臣在身三品并见在进让臣父本品降赐于臣贵得秩禄相次承宠朝闻夕死实所甘心伏愿陛下容臣恭让允臣愚恳非直圣朝高孝理之风抑亦微臣尽为子之道  

## 文苑英华卷五百七十九

宋　李昉等　编让起复  

为建昌王辞夺礼表一首  

让起复表五首　　　让扬州长史起复表三首让起复除黄门侍郎表三首　　让夺礼表三首为李给事让起复尚书左丞兼御史大夫等表六首  

为李怀光让起复表二首  

为商州呉仲孺中丞让起复表一首  

为建昌王辞夺礼表　　　　李　峤  

臣攸宁言伏奉恩制起臣为春官尚书曲降芝泥俯收草土承命哀震叩心号絶臣攸宁诚惶诚恐顿首顿首死罪死罪诚孝莫纪咎殃所钟过隙永辞倚闾奚望不自灰灭偷视光阴尚何心灵得齿人类陛下爱结敦叙慈深宴逸免之苫块锡以衣簪葭莩之恩饮泽诚厚荼蓼之戚胡颜以寛况天地同节宗伯是经尊卑共仪达丧有典使臣外掌邦礼内亏庭训何以奉宣名敎克弭讪谤臣之愚蒙夙夜揆鉴平居畴日废职旷官况识乱匪莪情荒植栢宁可仪刑八座损益万几虚玷猷上秽清鉴伏冀哀其穷恳惠以至德用伸犬马之愿获遂乌鸟之情则地义所弥文于永锡人伦所咏实光于孝理无任荒迫之至谨奉表陈请以闻臣攸宁诚惶诚恐顿首顿首  

此篇原在五百八十一卷中今移此  

让起复表　　　　　　　　张九龄  

草土臣九龄言伏奉去年十二月十四日制书复臣中书侍郎同平章事者外沮公望内夺私情余生力微哀怖殒絶臣某诚哀诚惧死罪死罪伏以宰臣【`集作相`】所职赞理庶事陶冶太和以遂万物茍非所任有受其殃臣实单人本无大用况在艰疚触绪哀迷矧以素所不堪加之荒塞而军国事重翼亮诚难臣独何人谬居此地退省所有负败将及虽愿感恩扶力匍匐祗命其如尘玷圣鉴汚辱台衡于国非急于礼虚废臣比年限役多阙晨昏疾疹之际遽乖救药凶讳之日远隔追攀而星霜未周冠缨载迫是以庭闱昔絶几筵今阻凡曰名敎实所深哀伏惟睿情有以永锡况质言非让悲欵不文祈天之心惟圣所体实冀哀素有次丧纪获终俯察荒迷乞遂情礼臣无任感絶哀迫之至谨诣朝堂奉表陈乞以闻臣诚哀诚惧顿首顿首死罪死罪谨言【`开元二十二年正月二十七日`】  

同前　　　　　　　　　　王　鉷  

草土臣鉷言伏奉制书复臣御史中丞余并如故恭承睿奬五情震越臣中谢臣弱丧所生不能自立慈亲抚育得以成人所恨终身号慕无及今才逾卒哭宁冀生全圣泽曲流天光特照记臣于苫凷之下起臣于风宪之前知臣转深万死难谢誓将糜粉上答殊私岂固礼经輙稽严命但臣自丁艰疚日渐尫羸窃料形体未堪驱防徒招谤议无振纪纲伏乞圣恩舍怜俯矜冐容臣岁月抱衅私门稍能支持不敢辞诉无任感惧荒迫之至谨诣朝堂路左奉表陈乞以闻  

第二表　　　　　　　　　前　人  

草土臣鉷言臣迫以私情衔血上诉曲圣礼敦喻弥深恩重难移心孤易殒哀荣之极肝脑何酬中谢臣伏在粪土之中苟偷朝夕之命殊私荐及特蒙收奬授以风宪委以澄清臣虽至愚岂不知天慈所属使臣即蹈汤火若登云霄安敢固辞輙拘常限但缘荒瘵忽忝衣冠自审残生必招官谤谨冒死重请不胜战越无任哀恳荷戴之至谨诣朝堂路左奉表陈乞以闻  

同前　　　　　　　　　　苏　颋  

草土臣某言伏奉恩制授臣银青光禄大夫起复行尚书工部侍郎勲封如故制书俯临荒怖殒絶臣某中谢私门不造殃罚所钟遂延先臣永辞圣代陛下饰终念旧事光前典臣孝诚微薄不自灭身幸忝大臣之假存主祀追惟慈父之恩不可复得痛殷创钜岂冀生全臣心欲言言不忍喻陛下孝理天下俊又在官恤臣遗孤加臣宠命非臣举族少能谢天诚以吉凶典礼朝廷大政丧亲执丧人伦为极使臣废礼于心极冒荣于丧纪亏紊过甚将焉用之况其不任孰可陈力抱衅穷恳理殊他人匪直悲深名敎实亦感增存没茕茕昧死罔知所裁伏乞圣恩垂寝严命无任荒迫之至谨诣朝堂路左奉表陈乞以闻  

同前　　　　　　　　　厍狄履温  

草土臣履温言臣行迕神明祸归先父日月未几苴麻未变伏奉恩敕授臣驾部员外郎充朔方军判官诏书临门匍匐庐次捧跪惊骇号纒痛絶气残毁容臣今陨越伏以灭性非敎逃天莫由敢祈孝治少察哀诉中谢臣门绪单贱本无兄弟惟臣一人鞠育钟爱防在陇亩辍臣读书家贫本无仆役柴水为资【`一作弊`】臣在师氏父常有劳束修资费母亦勤绩训诲之渐明时忝官唯资以荣过此无报岂谓禄养才及殃衅已深所侍老母风气仍积每臣崩摧抚对增病臣稍用割哀就【`一作用`】礼间哭承颜若乃【`一作臣若`】暂离母亦难保且祠祀无主几筵何依臣之忧酷特为尤甚逮及秋季始至小祥苫庐尚新坟土犹湿圣情何忍令其辍情顾惟形骸实汚冠冕臣又近染风疾似因哀瘵语事便忘居常輙惊以此从戎必不堪命伏乞悯臣艰疾察臣孤独卒臣丧服矜臣母老则生人之本尽于哀敬国家淳风载激流俗无任荒恳  

让扬州长史起复表　　　　李朝隐  

草土臣某言奉亲无状祸降私门穷衰残喘不自殒灭朝夕苫块才经半年伏奉四月十八日敕书俯夺情制授臣扬州长史荒情震怖悼心失图臣某中谢臣险衅不灭才术无纪往因叨遇频升荣秩猥忝青紫罕禆尘露今乃寄以维扬位超列岳非常睿渥忽霑朽瘵尚敢冐哀陈欵实以私志未终且臣亡母在犹蒙曲泽悯其羸老抱疾不任随臣之官有命自天数令归觐受恩未几此祸俄钟上既不尽天慈下则末由就养今复号哭无位奠酧莫亲有倍哀情重增摧苦况臣之在疚尚未小祥遽此复官殆无其例臣今扶力自曳哀惶诣阙伏乞赐停权夺许以终哀则微命偷生终期报国倚庐过隙少答允怀无任穷恳之至  

第二表　　　　　　　　　前　人  

草土臣某言臣在艰疚遽蒙荣奬曳体陈欵冀遂荒诚天贶绸缪未蒙哀【`一作允`】许进退狼狈悲惶殒絶臣某中谢今臣穷噎岂暇多喻所不殚【`一作惮`】言敢以陈冒臣自少不幸先臣早世亡母养训谨能成立昔处微秩甘旨不充及忝大官臣亲已老从官或远不任扶舆十数年来每违左右以臣长子常恨不见积此忧忆遂成沉痼是臣不孝莫慰母心追惟及此五脏随裂且母尚忆臣以成病臣岂可变缞以就荣新谷未升便起如故则臣何力以负斯咎何心以忍此痛何庸以承孝理何靣以对吏人又臣先患风缓顷加心疾触事迷错鲜能行步臣平日无衅犹不如人今尫疾转侵朝不虑夕仍令处事恐辱所委徒紊藩条必不胜任以是冒昧不测仰天重请望辍前恩以全余息忽不听臣血泪俱尽死亡无日无任荒迫之至  

第三表　　　　　　　　　前　人  

草土臣某言昨再犯宸严亟陈哀恳荒辞谬理不足感天恩贶如初又令断表臣知万死岂合触冒誓毕穷命更披肝血匍匐下迷悚惧失据逼迫碎首不知所陈中谢臣旣自伤早孤坟茔未立母因臣成疾以至于亡杀身何瘳昊天罔极母终日近迁祔犹阙臣病危残惧不克葬故欲偷生忍死冀遂本情服勤墓侧以毕封树不谓殊私忽降委臣藩岳累有恳诚天恩未许事君违命罪在殊刑丧亲靡终期不覆载去就无届幽明受责虽大和所容而莫知所择且臣先患风缓今已积年往年任大理卿于朝堂闷倒困殆良久朝臣共见自尔已来数数发动及丁艰酷此疹弥加每常一发累日【`一作月`】不起心绪烦迷若丧若失更令处剧形必不支窀穸阙营葬则倍苦心形俱极死可立至若不具陈实理便成欺罔圣恩送终莫从郡务不举无益于国两罪何逃残气泯焉谁执其咎特望哀其巨痛救其将死知臣无他直以衰病惜臣微喘使延晷刻严命少辍情礼得终非臣蕞尔所能上答臣今哀辞穷极莫可告诉皇天后土实鉴臣心前后所上无非至切敢有片言假托诡露虚妄天地鬼神当共夷灭臣身以谢陛下恩遇之重魂爽震越不知所忌无任恳苦之至  

让起复除黄门侍郎表　　　张　説  

草土臣说言臣私门凶咎丧纪未终不自毁灭苟存圣代忽降制书复臣工部侍郎寻奉后命授臣黄门侍郎震骇【`集作惊`】失图哀怖殒絶臣说诚惶诚恐顿首顿首死罪死罪臣弱年早孤母氏训立得绍基构忝列簪裾从官歴年晨昏多阙播迁远裔离别又【`一作久`】苦顾复无答报养何追心所摧感语不能喻甫至冬中礼及祥禫今已春暮瞻言几何是臣事朝廷日长恋几筵日短乞寝严命许达私情诉衷祈天所望矜遂无任荒迫之至谨诣朝堂路左奉表乞哀以闻谨言  

此篇六百一卷重出今已削去  

第二表　　　　　　　　　前　人【`集无`】  

草土臣说言臣在疚承荣布【`阙`】　　精诚无感天睠未廻假喘残生悲惧转集臣说诚惶诚恐顿首顿首死罪死罪臣闻苦者不觉声哀穷者【`阙`】　　　情有至切辞无敢隐臣为少子慈爱所钟每一离别輙加忧悯况臣生年多故违隔私庭终堂之日身限公事存既数违左右没复不毕几筵痛心自伤特殊人类臣今望延数月企及再期乞恩无多报国非晚冒死重请冀蒙哀遂无任恳迫之至谨诣朝堂路左奉表陈乞以闻  

第三表　　　　　　　　　前　人【`集无`】  

草土臣说言臣荒喘穷情再黩旒扆【`一作宸聪`】恳诚不到未感天心誓将冒死祈恩分外中谢臣本书生门非代禄数叶单绪族无亲房臣父遭忧曾祖未葬臣有两兄一妹甥侄九人又有中表相依尚成百口吉凶衣食待臣以办臣今拜职【`一作职忝`】黄閤侍奉丹墀厚禄清班一朝改官举宗荣赖为幸过甚人情所欲岂合稽恩正以茕茕苦心有所未尽臣亡母在日朝夕诫臣以臣独立无徒好直多忤知子者母果验所【`一作此`】言往罹大狱窜命炎海晨出晚归贻虑非一况涉危难伤心载途追计生平倍增摧慕侍养日少违离日多即【`一作则`】臣母忧臣以终身臣其忍服缞以从事情既不同常例望在特降殊恩【`一作私`】臣先患风缓近加虚痹陛下倘从臣数月容过再朞非但寛其哀疚固亦全其生理亡身报国庶竭后图木植【`一作直`】有性枉之则折人愿在心违之则苦虽强【`一作欲`】为用将何以堪衔泣仰天冀蒙哀允无任恳迫之至谨诣朝堂路左奉表陈乞以闻  

此篇六百一卷重出今已削去注异同为一作  

让夺礼表　　　　　　　　吴　兢  

草土臣兢言伏奉去年八月十【`后篇作八字`】日恩敕追臣赴京起复尚书水部郎中依旧兼判刑部郎中知国史事闻命惊号心手无措臣兢中谢臣行负幽明祸延所怙【`一作恃`】衔哀茹血五情崩溃卜邻之训永慕不追陟岵之感穷寃已及但心同木石未能自死岂悟【`后篇作谓或作意`】皇明旋加辟命且臣闻在家称孝居国必忠苟违斯理实亏礼敎焉有躬婴荼毒而迹忝南史首伏苫庐而名叨东观将何以发挥帝典褒贬人伦定一代之是非为百王之准的臣不敢远喻前古广饰浮辞自近岁以来起复者则有御史大夫解琬黄门侍郎张说工部侍郎苏颋皆诉哀陈欵特蒙矜遂此实成例窃敢庶几伏愿陛下敦孝理之风全通丧之典追收纶涣俯纳恳诚许其毕疚私庭终服凶次获申负土之礼用展攀栢之悲则虽死之年犹生之日无任荒迫之至谨遣臣太学生终奉表陈乞以闻  

此篇五百八十一卷重出今已削去  

第二表　　　　　　　　　前　人  

草土臣兢言频表乞哀诚辞已罄未蒙矜亮奬喻弥切鞠躬周章倍增号震臣闻自昔墨缞本因兵革权宜变礼不为文儒后来浮薄罕存丧纪事匪军容亦从权夺陛下休明抚运景业惟新伏望革近代之浇漓复先王之至德况史官之任为代准的若茍亏情礼輙狥恩荣目强颜操简书事适足玷圣朝之孝理何以树终古之风声特乞天慈少加矜察使毕情苫块少申悲露则天地之恩实为至厚臣子之道幸此克全无任恳迫之至谨诣朝堂路左奉表乞哀以闻  

第三表　　　　　　　　　前　人  

草土臣竞言臣去九月一日冐死哀诉冀得终服私门天睠犹邈未哀察局影穷号罔知自寘又奉十一月二日敕史馆要才须从权夺宜令州县敦谕发遣者伏对崩号触绪屠裂臣某中谢臣孝亏诚感奄遘闵凶沥胆衔荼崩心茹棘尫骸残喘岂冀生全天泽曲私屡加夺命令居史閤是掌记言臣昔忝此官十有余载才轻寄重答效无施未能褒贬有章使人伦知劝典谟大训与日月俱悬即微臣平日其旷职如此今心形陨越荒疾失图宁可重处南董之司频叨班马之列实贻贪禄之咎更招废礼之辜顾视等夷何施靣目且三年之制贵贱同遵四时之悲几筵是托乞归身苫壤趋侍松茔既不负素心亦不玷皇化干黩已屡伏待刑书无任崩迫之至谨诣朝堂路左奉表乞哀以闻  

为李给事让起复尚书左丞兼御史大夫第二  

表　　　　　　　　　　独孤及  

草土臣某言臣昨以哀瘵愚恳昧死上陈冀回日月之光曲成蝼蚁之命【`集作志`】伏奉丁酉诏报未蒙矜允捧读圣旨五情殒絶中谢臣伏以适四方宣王命之任必择职位素高闻望炳着学能专对有余力者以充其选臣以宗室末属妄荷宠命推【`集作惟`】才与知俱不如人况今衰羸残喘加以病苦支离沉瘵歴夏及秋终日不过一食不杖不能自起自料若力疾祗命适数千里虽欲自强必中道委顿玺书诏旨废失是忧臣伏见广德二年七月赦书罢天下起复之官俾【`集作许`】终丧礼此陛下孝德过于雨露【`集作两汉`】然涣汗之发率土霑濡【`集作霈`】岂独令臣隔在赦外又尚书右丞会府之枢辖御史大夫天下之准绳宣慰廵抚朝廷之大寄今臣授此三职而以起复为名因臣过举破陛下德【`集作法`】今使百寮师师何以取则臣夙遭不造备生人之艰官始一命先臣弃背养母鞠育至于【`一作于`】成立遭罹二京覆没弟以宗室见害臣惸然茹痛独侍板舆备尝险阻莫及荣养才擢掖垣慈颜违代罔极之痛终天莫追今灵筵未尘坟土尚湿遽命【`集作令`】臣荷金印之宠处皇华之荣使繐帷廓然奠祭无主此恒情之所不忍也陛下其忍之乎伏乞圣慈曲临皇明下照矜臣哀【`集作尫`】瘵察臣不逮更择时彦授之使职许臣得以羸骸终其丧纪实天地之施钟于臣身倘残魂不【`集作未`】灭贱【`集作朽`】质用委誓当摩顶至踵以答圣造臣无任哀瘵恳迫之至  

第三表　　　　　　　　　前　人  

草土臣某言再以微诚伏閤请命纶言累降天听未回仰戴圣情俯循哀感悲惧交迫悼心失图臣某中谢臣才能不及中人且未尝有毫髪勲效陛下不以臣不肖特降殊私授以驱驰之任赐以亲贤之目臣宜匍匐奉诏戮力将命宁敢矫礼为名以让自饰顾臣羸瘵奄奄行步支离力有所不任用有所不逮风宪重任也宣抚大典也诚恐以疾坠天【`集作王`】命隳使职负陛下所举以重臣之罪方今济济多士盈于朝列陛下舍而不【`集作勿`】用而防臣于苫庐之中必以臣守职【`集作智职`】为小有可采臣之他日犹不如人况今尫劣余息方寸紊矣焉能为陛下震扬休命览观风俗躬自惟忖知不胜任是以拳然丹诚犹冀识察陛下仁圣孝德锡类海内岂令善贷不沾臣身敢冀【`集作希`】殊造俯遂微恳则死之日生之年也臣无任哀惧之至  

第四表　　　　　　　　　前　人  

臣某言一昨臣以哀瘵叩奉恩私封章三上不蒙矜允猥以羸薾之质谬衔出疆之命赖陛下威灵免贻咎责复得待罪朝庭【`集作阙`】拜首【`集作许`】几筵仰荷天恩【`集作慈`】俯慙灵祐臣中谢顷陛下不以臣驽蹇特加宠渥者岂非知臣属忝宗盟曾奉使河朔谓能阐扬天旨怀柔远方而尚书省材贤如林庶政必举陛下拱羣臣守职固不假臣以区区之力重尸省闼明矣今将命旣复本职未解敢恃皇眷輙复陈乞臣茕然在疚独无兄弟荼毒日浅创钜痛甚且又疾【`集作瘵`】病四体支离重寄荣遇人之所欲力有不任岂敢虚受此臣所由拳拳不已有望于陛下也臣伏以三年之丧未足申罔极之恩先王制礼以节人情臣本丧未及【`集作逾`】一年奉使已歴三月若直假国家名器食陛下禄俸是臣亡母于臣有终身之爱而臣于亡母无数月之报先圣以孝感为号陛下以孝德格天锡类之恩宜及海内今宠命一降使臣有不孝之目子而不孝臣亦【`集作如臣`】不忠不孝不忠人所当弃岂足为陛下操持纲辖弥纶宪章臣之顽固犹知不可况天下佥论朝廷舆【`集作公`】议乎伏愿许臣免官遂臣私志傥终丧纪尚有余息誓当摩顶粉骨以答殊私臣无任  

第五表　　　　　　　　　前　人  

臣某言臣去十一月某日又诣银台门上表陈乞【`集作情`】至今积旬未奉恩旨屏营无地哀惶疚心臣某中谢臣蕞尔朽质叨奉明恩违天固辞岂不知罪实由恃陛下蒸蒸之德故敢守臣子区区之意伏以忠孝之道礼生于情资亲事君爱敬同等臣生处圣代齿力未衰致身日长効节途远独慈亲违弃永往莫追先王制礼居丧之纪有限昊天不吊欲报之德罔极而含哀茹痛缄衰日月【`九字集作而今茹痛缄哀`】恃【`集作冐`】宠干贵虽欲僶俛从事使臣何以为心盖三年之丧金革无避自鲁公伯禽晋襄公始也实以徐戎秦师之役有为为之非是则否故孔子对子夏问曰以三年之丧从利者吾不知也今朝无徐秦之难臣非金革之任窃陛下名器是从利于丧也食稻衣锦之责舍臣谁归凡曲全万物使不失情【`集作性`】天地之仁也鞠育妪煦知寒热疾痛父母之慈也兼仁慈【`集作二字`】而有之明君之惠也臣是以又持悃欵昧死上言窃希天父之恩不夺臣子之志泣血待罪惟陛下省察无任  

第六表　　　　　　　　　前　人  

臣顷顿首昧死诣阙累陈情状肝胆悉己披露恳诚冀蒙识察于今浃辰德音不下实由臣辞浅意陋无以动天哀惶失图局蹐无地臣某中谢臣虽亲忝葭莩才实驽钝位忽过重【`集作量`】恩亦加等宜竭筋力仰酧造化岂敢饰让自言企礼顾望尝闻上有至仁之君则下无失性之臣【`一作人`】陛下以蒸蒸圣德格于上下故臣以哀哀孝思敢辞宠荣【`一作荣禄`】陛下岂忍抑其微诚假令臣损情变礼陈力就列亦犹双鳬乘鴈何补江海况敢贪不次之宠遗罔极之报因丧从利以哀为荣此臣所以屡黩天威望廻卑【`集作宸`】听恳恳至愿形于累表拳然待命惟圣慈察之臣无任  

第七谢免起复表　　　　　前　人【`见集本`】  

臣某言伏奉某月日批敕矜臣荒凉之情许以残喘终丧使奉几筵获展哀报陛下诞敷五敎惇叙九族以臣属忝枝叶哀纒蓼莪故恤以皇慈使及于礼天地之意曲全人欲日月廻照下及苫庐伏读诏书感惧交集仰戴圣造若蚊负山屏营瞻奉惶恐陨越臣无任哀戴之至  

为李怀光让起复表【`按旧唐书李怀光以大厯十三年起复独孤及神道碑大厯十二年卒今英华以此二表为及所作而本集亦无之疑误随前人名氏`】  

草土臣某言伏奉某月日制书起复授臣某官兼某使捧对恩命哀号失图微臣夙遭凶衅防集荼毒亡母鞠育骤歴暄寒三十年间勤劳备至俾臣习武敎臣观书丁宁恳切仅至成立自逢昌厯累辱驱驰待罪朝行或申微效皆母之训以及于斯凡在軰列莫不知委而久从王事靡有定居晨昏屡违甘旨多缺则臣之于母所负实深叩地呼天万恨何极伏愿察臣哀迫许臣终丧少申子道无乖企及无任迷谬崩迫之至  

第二表  

草土臣某言一昨具陈哀恳冀蒙谅察旋奉墨制有阻微诚精魄震荡五内分裂中谢臣为学至浅昧于礼经今冐死上闻实私情恳迫臣年未弱冠即罹闵凶终鲜兄弟惟臣与母零丁孤苦继以窭贫衣食所资悉资纺绩比臣从戎朔漠渐列军行适遇艰难累经战阵北出恒赵西趋凤翔或往邺下或留河上臣母别臣积忧成疾禅诵之外涕泣终日形貌支离殆于骨立及两京既复九方攸同臣在邠宁粗申力养岂谓无状速祸殃罚所钟深辜顾复之恩永负劬劳之报兴言及此摧心痛骨则臣母于臣异于常母臣之于母不逮常人诚合服缞庐墓以终余齿岂可忘哀狥禄所务从权此则天地不容名敎所弃伏乞纳臣穷疑矜臣血诚俯遂愚衷许终丧纪倘残生未泯子道获全必当竭力他年以答造虽复殒身锋镝死且无恨无任荒迫之至  

为商州呉仲孺中丞让起复表　于　邵  

草土臣某言一昨沥血上闻乞停新命圣情未察鄙志莫申捧对天书载崩载殒臣某中谢臣闻忠孝同道君亲一致为子能孝为臣能忠苟或易兹固无所取臣防多疹疾气柔形羸臣父闵臣尫瘵特所钟念一饭一药皆自躬亲十有余年方至成立及臣委身戎幕効职塞垣频岁驱驰颇乖视膳自授任中丞渐列班行始遂晨昏获申禄养岂谓星霜未几殃衅遽钟拊心擗踊万恨无及倘遂臣请得终礼制其于子道所负犹深如或远别几筵苟从职事此则禽兽不若名敎所无于家尚然于国何有况圣恩一昨用臣之意本为子仪奏闻当以蕃寇慿陵远虑河中危逼谓臣旧将素习兵谋遂用起臣使当金革危难之日事或从权今郊垒无虞妖氛残灭以臣苴绖更齿衣冠自顾形骸实惭靣目伏祈造许以终丧残喘余魂死将不朽无任迷谬崩迫之至  

## 文苑英华卷五百八十

　宋　李昉等　编辞官一【`辞官表二卷英华所编失年代先后今正之`】  

为金吾将军陈令英请免官表一首  

为宗监请停政事表一首  

为王起避讳辞沣阳县令表一首  

为定王请降王位表二首  

太阳亏为宰臣乞退表一首  

辞官归滑州表一首  

为董江夏乞退表一首  

代于京兆请停官侍亲表一首  

为金吾将军陈令英请免官表【`武后`】  

陈子昻  

臣某顿首死罪死罪上言臣闻军政不臧春秋责帅故扬干之乱魏绛致戮所以国有明赏下无滥功臣实【`集作幸以`】常才文武兼阙始年【`类表作年始`】十八投笔从戎【`类表作戎行`】西逾流沙东絶沧海南征北伐无所不至借【`集作席`】宠门绪忝迹轩墀属高宗崇德深仁孝理天下【`八字类表作阙经仁义理天下`】以臣父子【`集作祖父`】兄弟一门五人皆仗节尽忠身死王事遂超臣不次授原州都督臣时行年始四【`集作三`】十二职兼五印宠【`集作荣`】絶一时阶缘此恩累忝藩翰持节统郡【`集作部`】前后八州皆居塞垣当贼冲要国之重寄莫与为【`集作臣`】比臣虽无长策恤戎伏胡然恭守朝章保完免失又属陛下大圣矜老容愚不以臣驽怯更加宠命授以青紫遣督幽州林胡构凶王师出讨士马云集军务星繁粮馈戎【`集作戈`】甲以万【`集作动以`】亿计臣无田畴乡导之策又乏杜预度支之才空竭疲驽【`一作单`】昼夜不息以勤补拙首尾二【`集作三`】年弥缝阙漏幸无乏张遇等不谨师律贼得乘机遂敢长驱燕陲深入赵地【`集作际`】臣又无李牧东胡之畧实愧呉起西河之守使凶狡攘夺【`集作敓`】遂扰边甿论之国宪合刎颈谢罪陛下不以臣之【`集作为`】辜更授清边军副大总管五月恩制六月到军【`一作边`】逆虏天亡臣又无效至于军功战籍叙勲定劳副职日浅未及精覈【`一作覆`】大兵旋斾王师献功而汉廷将军未闻辞第云中太守已论增级今乃窃功谬赏有异【`集作塞`】朝章忠诚殉节不昭【`类表作明`】国议【`一作宪`】而臣由滥其职任过其才实【`类表作皆由臣身滥其职任过其才`】上不能允副圣心中不能匡正戎律傍招物议有紊【`一作失`】军容臣罪何逃谁执其咎伏愿乞赐骸骨贬归私第式清朝序永覩师贞不胜待罪惶惧之至  

为宗监请停政事表【`武后`】　　　崔　融【`神功元年`】  

臣楚客言臣闻古之圣君慎择贤佐故轩辕得力牧而为五帝先夏后得咎繇而为三王祖殷之盛也伊尹格于皇天姬之隆也虢叔闻于上帝斯皆应风云之会依日月之光社稷系以兴衰时政由其轻重粤若大周之有国也天策金轮圣神皇帝提封千里光宅四天道化淳酿神功静默虽尧年无事久闻童子之謡而汉家用人或取匈奴之笑臣某中谢臣疲骖强策卒无行地之功决羽曾飞终罕冲天之望今臣经术浅短才能朴畧言不足以补世行不足以励时徒以枝叶微姻葭莩末属遂得拔擢泥滓骞翥云霄食君厚禄不能有所输报受君殊宠不能有所发明茫然政途妨此贤路外慙众口内愧诸心朝廷亦何异舍陆而泛舟胶柱而调瑟当域中之有道岂天下之无人常深鼎覆之忧每切鼓妖之惧臣之恳恳非欲自保其身臣之区区切虑上尘于国今者契丹大勦黙啜自来六合大同四方向化加以朔旦冬至鼎命惟新五星若连珠二曜如合璧谓宜退不肖进贤良与天同休与人更始又闻管夷吾有言曰德义未明于朝而使居尊位者则良臣不进也功力未见于国而令处重禄者则劳臣不劝也臣有何德而居之臣有何功而处之臣虽至愚敢忘先诫伏乞陛下察匹夫之志思仲父之言坦至公之方灭私之道羊叔子之辞开府臣事君以忠庾元规之让中书君使臣以礼博求于众广听于人停臣检校夏官辍臣平章政事臣得避位清切待罪尚方罄竭丹诚庶几或济伏惟陛下容纳纤陋鉴揆愚蒙使周勃无浃背之慙虞丘有退身之地则虽死之日犹生之年矣无任悃欵屏营之至谨诣阙奉表陈情以闻云云  

为王起避讳辞沣阳县令表　前　人  

臣某言臣伏奉恩旨授臣沣阳县令臣才疎艺薄植此无庸命偶时来遘兹多幸逢上圣之初刼叅太平之末位槐檀骤徙亟逰铨馆之门草芥何为忽枉槱薪之绂召见于赤墀之下恩于紫霄之上岂徒任好之魄忽上于钧天固亦阚泽之名遂升于飞日仰殊私而载惕顾匪服而增慙虽刬迹都畿永无阙庭之望然委心蓬艾长怀雨露之仁幸欣就日之明敢惮乘流之远但以州县之号与臣亡父讳同迫切私情不获遄赴伏乞天慈永锡圣造曲成以孝理之风愍其心瞿之日使得策名他职陈力异邦则地义天经实奬于名敎糜躯粉骨岂酧于鸿恩【`一作恩造`】无任恳迫之至谨昧死陈表以闻  

为定王武攸暨请降王位表【`中宗`】  

宋之问  

臣攸暨言臣闻力微任重无德者履之必危功薄赏隆有识者陋其非据臣地因外戚器实中庸顾慙蓬艾之姿谬忝葭莩之末则天大圣皇后敦睦九族崇念六姻曲申犹子之情爰降主之泽礼优筑馆恩洽锡珪防自堂侄之流光以亲王之位臣尝再沥诚恳【`集作欵`】己蒙赐等诸昆今陛下隆德嗣兴鸿基绍复羣万物而改旦宅千龄而配永洛谶河图允叶纯深之义云行雨施载流寛大之恩追奉先慈将覃后命外家诸子降等犹誓于山河主第增荣在臣更超于等数陛下虽渭阳情重沁水恩多凡是封册王公终亦【`集作须`】宪章尧舜以濯龙之戚今乃方于五侯缘驸马之姻古未封于四履私亲越礼圣人之孝理载光冐宠延灾微臣之官谤斯久又以班叅禁内秩比侍中自非德迈应璩识侔庆忌将何以对扬顾问规献文章况臣位以恩升宠非才进无胫而至凡姿簉于珠玉无翼而飞睿泽借其毛羽未贻身谴幸庇容光臣亡兄攸宁循荣增惧以臣叨鳬绎之贵日夕魂兢负鼇抃之恩岁时力尽属纩之夕再受恳言忧臣愚蒙令臣退让倘陛下俯遂勤请照【`集作远`】察防心纳臣揆分之言寘臣获全之地去兹王号降以公名爰食封邑同诸兄弟赐改散职即望叅朝实冀家福惟新朝典【`集作章`】咸序天德更逾于造化神理不责于满盈臣无任恳欵惧之至  

第二表　　　　　　　　　前　人  

臣闻富贵者易象谓之崇高满盈者至人诫其颠覆臣在非次久冒殊恩所以辍寝思危废飡怀惧慊欵【`集作嫌疑`】之极载陈前表备沥中诚之诉实非外饰之词而圣鉴未廻宠章仍旧戴岳之重何惮力疲阽原之隍日忧身坠臣某中谢臣虽学慙敦史而涂听前言尸位者必会短期冒荣者难为长守岂有外戚尚主异姓封王男皆公侯女食郡县佩服五等辉耀一门汤沐山河家传【`集作喻`】万户耕夫织妇凡有几人役彼有劳之人供臣无亿之用【`集作无德之费`】纵蒙圣心再【`集作`】假其如神理不容自先后临朝攀荣已久圣皇纂极沐泽惟新自古迄今如臣流辈苟进者速祸勇退者获全且王者所以强干弱枝为藩佐【`集作作`】屏封必李氏无【`阙`】汉文【`集作章`】防乞陛下降河渚之姻感渭阳之族赐臣躯命永守蒸尝得同昆季之流望舍郡王之号臣以日为岁以荣为忧希廻三舎之光允臣万死之请无任腼冒之至  

太阳亏为宰臣乞退表【`中宗`】　　苏　颋  

臣某等言伏见今月朔旦太阳亏陛下啓辍朝之典有司尊伐社之义臣等伏自防绎无任惴恐臣某中谢臣闻官或迷焉【`疑`】必犯先王之诛辰弗次舎必贻上公之责此乃邦有常刑圣有明训顷者论道任重衮章犹缺端揆位隆鼎台是亚所以熙帝之载代天之工调六气之和法三光之度则大化为本非小才所宜崇替率由咎征斯属伏惟应天神龙皇帝陛下光被四海对越二仪人只宅心俊贤翘首但置之左右以为辅弼自忠言啓沃功臣保乂用作霖雨格于皇天臣何人斯而敢叨拟议臣等智能素薄经术殊陋望不过于掾史名不达于州闾徒以遭逢盛明颇皆履歴叅庙堂之机密为宗族之光宠者十数年于今矣忠肃恭懿远谢八元之名进善退恶近慙二君之美陈平有言尝则不称贾翊延诮居然己得光阴久驰年礼俱逮自应屏黜以清彛序而徘徊圣恩万一希效僶俛残岁甲子空多遂超总领之司愈失具瞻之望将何以匡翼庶政仪刑师属且视事而老才愧千秋之贤待罪安归忧深万石之裔久知尘秽宁虞负乘所以素飡加责聚諠于下薄蚀生灾见昭于上天之所戒臣不可逃陛下矜而宥之未致于理伏乞收其印绶赐以骸骨则知胡广罢位抑有前闻徐防免官复自兹始臣窃其幸物谁不宜恳到所祈惶怖交集无任切迫之至  

辞官归滑州表　　　　　　李　邕【`开元中`】  

臣邕言臣素无艺能积负讪谤众多之口自可销金怨雠之心每堪殒首伏惟陛下至明大圣察之纤微盛德在人洗之瑕秽山川纳者不择薰莸天地覆之是霑雨露且久荷惠渥大抵官荣今臣蒙国恩私及驱【`疑作躯`】命事出涯分之外恩加父母之深已逝之魂复归朽质既安之地尚忝高班虽欲杀身未能报主弥慙持禄有以保名但秋燕将辞必徘徊于大厦老马虽去终顾步于华轩况臣今兹六十有七光阴荏苒行止【`一作上下`】欹危就木之时不知几日悬车之岁仅有三年即以今日归州不任违远涕恋之极谨奉表以闻  

为董江夏乞退表【`萧宗`】　　　元　结  

臣某言月日敕赐某官某乙至赐臣制书示臣云云者臣伏见诏旨感深惊惧臣岂草木不知天心顷者潼关失守皇舆不安四方之人无所系命及永王承制出镇荆南妇人童子忻奉王敎意其然者人未离心臣谓此时可奋臣节王初见臣谓臣可任遂授臣江夏郡太守近日王以寇盗侵迫摠兵东下傍牒郡县皆言巡抚今诸道节度以为王不奉诏兵临郡县疑王之议闻于朝廷臣则王所授官有兵防御隣郡并邑疑臣顺王旬日之间致身无地臣本受王之命为王奉诏王所授臣之官为臣许国忠孝【`集作正`】之分臣实未亏苍黄之中死几无所不图今日得达圣聪【`集作听`】臣今【`集作今臣`】年将六十老母在堂纵未能奉义捐生则岂忍两忘忠孝臣少以文学为诸生所多中年至耳顺逸在山泽圣明无事甘为外臣无何以鄙僻之故返为人知遂污官次以至今日臣又顷年贬谪罪未昭洗今所授官复超越班秩罢归待罪是臣之分今陛下以王室艰难寄臣方靣臣亦已忘身许国誓于皇天伏惟陛下念臣恳至谨因敕使臣某官奉表以闻  

代于京兆请停官侍亲表【`代宗`】独孤及  

臣某言臣闻审官而用者君上之明也量力而动者人臣之义也然则审官先于责实量力在于知止苟违斯道是必终凶臣以薄劣素空行艺遭逢际会累忝驱驰自受京尹向逾周月上无报国安民之效下乏推贤审己【`类表作进善`】之能官谤日深内省知愧伏以去年冬末迄于今日窃听闾阎颇有流散在于京辇亦多攘夺臣兄枉横为贼所伤哀苦之中忍耻尤甚虽久令分捕而竟未就擒臣之无能于兹可验偷安重任夫亦胡颜况臣同气数人相次沦没闺门之内哭不絶声应由臣无德而禄召此殃衅兴言感慕痛骨摧心又臣老母素多羸瘵近从数载颇益沉绵臣妻先亡无人侍侧饮膳衣服臣悉躬亲顷任京兆少尹中间又司帑藏虽称要剧亦有余闲臣每退朝便道暂视方药自公言归早见安否老母以数在左右都忘呻吟及臣典领大府事繁务切鸡鸣而出暮夜方归清昼之时莫见亲靣凡所服饵或非调适心有未快【`类表作惬`】疾亦转侵在臣燋灼【`类表作惶`】啓处无地专力养则有妨吏职狥公事则阙奉慈颜忠孝两亏纪纲将废以天伦哀绪未平之日忧老母方寸已乱之时虽欲自强必不胜任倘渐荒府政小紊朝经【`类表作章`】他日噬脐固将何及或当重责已负前恩是敢泣血祈天沥肝请命特乞免臣所职就养私门非惟有光孝理实亦少裨化蛇贱类上报何阶乌鸟微情反哺斯足无任恳愿迫切之至谨诣右银台门奉表陈乞以闻诚惶诚恐顿首顿首  

## 文苑英华卷五百八十一

宋　李昉等　编辞官二  

为杨相求退表一首  

河东副元帅马司徒请罢节度表二首  

卧疾辞官表一首  

代卢相公谢赐方药并陈乞表五首  

代贾相公乞退表一首  

又代贾相公陈乞表六首  

代魏慱田仆射辞官表一首  

代韩仆射辞官表二首  

为郑滑李仆射辞官表一首  

代裴相公辞官表一首  

为杨相求退表【`德宗`】　　　　于　邵【`建中二年`】  

臣炎言比者盛夏无雨农人觖望遂轸圣虑迨乎孟秋乃下明诏并表羣祀神人协和膏泽旋降嘉谷无害粢盛可期此皆陛下明圣慈仁上应臣所以慙冒重位容身无地载积忧惧岂遑夙夜歴观自昔帝王以理天下者未有不畴咨訏谟以熙帝载三五以降则有六相十六族共陈翼亮之功其在夏殷不易斯典逮周分六官秦置左右西汉因之以丞相东汉更名以三公魏晋虽有损益亦无独任之道陛下拔臣江泽之外致臣密勿之地纵欲思报鸿造赞襄盛业其如智识薄劣力所不任常恐负乘之纇无以塞责臣又闻之天有三台鼎有三足疑丞所以备四辅股肱所以象四体创明堂构大厦非一木之力焉况臣驽愚而久备位今舞干以化戎狄脩好网罗张兆人是赖朝多贤达野无遗逸一能胜臣者则指顾皆是岂以万务之重而独委于凢流乎纵臣一朝败累分从陨越则既坠之迹死将安谢伏乞俯廻天鉴退臣散地举用伊臯使不仁者远臣虽万死誓无所恨不胜待罪兢惶之至  

河东副元帅马司徒请罢节度表【`德宗`】  

崔元翰【`兴元元年`】  

臣燧言臣闻享其名者必有其实受其赏者必有其功臣以往年奉诏东征田悦寻又伏奉恩命加臣魏博节度使方将收其土地抚彼黎人致天诛以伸威布王泽而施恵不得不居其任何事而辞其后摧败虽多剪灭未即【`类表作则未`】其贼偷延数刻独保孤城田悦以溃乱殒身田绪以窘逼归欵圣恩复加贷悉复旧封以臣有擒制之所系缠绥怀之所降附人徒之众将吏之多特勑别置保宁军节度仍以臣兼充其使臣又方以劳来为事实且慰安其心寻独西讨河中内清关辅事殷任重劳力焦神正在忧虞未遑辞让今臣举军还鎭解甲息师况当歉岁未康疲人【`类表作重`】困苦复虚兼二使别创两军职任既繁禄廪愈【`一作逾`】倍且臣非有收郡邑壁垒之实不宜复加名位非有保城池封畧之才不宜别开军府而乃妄为繁费谬积恩荣在私心怀苟得之羞于国典为虚授之失伏乞罢保寜节度停臣此使以保宁军兵马属河东节度则圣朝有省约之利愚臣减盈满之忧且臣尊爵大官穷荣极宠何待加兹一职乃为被以鸿私今保宁河东兵马久同征行以相和协有同一体不必异名颇亦便安伏希裁择无任悃欵之至  

第二表  

臣某言为臣之道臣实闻之有难则受命而不敢辞事君无苟免之责已安则避位而不敢处量己无昧进之讥况福过忌于满盈任重忧于颠覆臣之所惧孰以【`类表作不`】为宜臣少无材能进非经术因逢屯难遂効驱驰陛下毎录微功累加高秩皆缘恩泽备尽宠光名列台司位兼宰辅总戎巨鎭【`类表作防`】居守旧都比又以东讨魏州招降颇众伏奉恩命别以为保宁军节度又以臣兼充其使重以四征羣寇总帅诸军加臣河东宁保奉诚等军节度并管内诸道兵马副元帅臣亦欲怀来欵附统一携离以此因循不即辞避今者寇戎剪扫区宇混同方将抚绥无事征伐则止不宜复居副元帅之任保寜军将士与河东将士久同居处并以和宁不必别为节度伏请停此二使许臣但以河东节度使鎭守北藩犹有尊官又兼宠禄以为厚甚不可复加虽尚偷荣近于量力岂将饰让于外实惟陈请于中伏乞圣慈俯垂照鉴臣无任恳欵屏营之至  

卧疾辞官表【`德宗`】　　　　　齐　映【`贞元二年`】  

臣某言臣生何侥幸遇圣属千年之运命何舛薄染患逾十旬之程法既限于朝章事竟尘于天听惶惧战灼不知所图臣某中谢臣自三月天泽傍流御医亲降膏肓既辨沉痼日轻但于寝疾多时羸顿犹甚支体骨立气力惙然审虑旬日之间未任朝谒之礼更以法资画一令在必行岂以微臣亏于大宪况中书近密枢务重切不可一日而阙臣以累月在假颇为旷阙罪实难逃更乞淹延心何自处故臣之陈奏非敢窃退让之名臣之恳诚非为追止足之诫直以当其无病犹不逮人既以违文岂堪玷法伏乞广运之道崇大中之规是归执象之言以副垂衣之理岂微臣幸甚实彛章幸甚无任诚恳之至  

代卢相公谢赐方药并陈乞表【`徳宗`】  

权徳舆【`见集本`】  

臣迈言臣自染偏风今已弥月将息未减渥泽转深伏蒙特令供奉僧智昌医疗每日令中使存问及赐柳汤煎驴头方仍便令服饵者臣以庸贱昧于摄理久兹窃位常惧害盈隂阳之和无补时化风毒生疾上烦圣慈灵方御医稠叠备至虽受恩服药诚合渐瘳而福过灾生虑难自保况中贵将命宠临私门犬马之微日尘黈纩或有加减自合上闻非常之恩伏乞停罢且台司要重庶政泉源以臣平居素积官谤今右边手足动用不随自滞枕席己淹晦伏乞以时免职使得养疾家居博求上才用塞人望则公朝无覆餗之责陋质荷生成之仁今摄衣拜章力且未足口占代署贵逹愚衷无任感恩廹切之至谨奉表陈请以闻【`贞元十二年十月一日`】  

第二表  

臣某言臣以疾病所婴在假既久自审不逮遂有上陈诏防优荅恳诚未允屏营惭惧不知所安臣闻为官择人各司其局条贯责实【`集作条责实効`】共致理平凡在庶僚犹不可旷况宰臣之任鼎足承君调和隂阳左右敎化能否之下利害系焉苟有所壅其伤必大以臣虚薄备位四年奉励精之勤但乐昌运当具瞻之地莫负羣心书曰百僚师师百工维时言得其人也语曰陈力就列不能者止言审其分也况沉顿逾月冠带未任风毒所侵惟望速差彼其之刺倍切于今以被病之微臣尸台司之厚禄自知不可如公议何伏枕披诚再黩宸扆冀廻天鉴俯遂愚衷所谓曲成岂惟平施无任悃欵廹切之至谨奉表陈请以闻【`贞元十二年十月八日`】  

第三表  

臣某言臣逼于疾瘵累有陈奏再奉诏防私愿未从感恩则深量力难济况偏风状候与诸疾不同虽时似少减终虑成沉痼中枢务重不可阙人自臣在假已四十余日旷废斯甚兢惶益深一夫不获一吏不职则系圣虑以之忧劳今臣手足未平心绪未复卧受丰禄胡颜自安伏惟陛下顺天理物躬勤庶政事无细大咸遂其宜岂可独私微臣久玷时化是以直疏诚恳不敢苟餙烦词冒黩宸严期于照鉴无任惶怖震越之至谨奉表陈请以闻【`贞元十二年十月十六日`】  

第四表  

臣某言臣素以庸虚又婴疾病半年在假未任出入四表上陈备尽诚恳过蒙渥泽特赐优容圣慈则深私愿犹阻俯仰袵席兢惶靡宁臣本谓至春和得渐平复今方药遍用根本未除虽簮带假人得以被体而趋步无力难于拜恩辅臣之任百辟是仰遵守法度诚所宜先岂有逾岁家居尚尘鼎饪况所受厚禄出于疲人窃位公卿尚知不可沉疴私室何以自安易象害盈实在今日伏惟陛下覆万物曲成不遗凢在怀生各得其所以臣沉痗久旷官司前后臣闻披沥肝胆期切之至谨奉表陈请以闻【`贞元十二年十月二十五日`】  

第五表  

臣某言臣待罪非据歳时已深宠秩逾涯灾患自至一从移病忽及周月五献章表未遂血诚沉痼之身滞于牀枕职守之効絶于官曹虚费禄廪不安夙夜遂于本年五月二十八日进状乞停俸钱自后不敢更有请受窃冀素飡之责少息舆议再恳之至上廻圣心迩来又经九十余日承命未下忧惶无措盖闻禄以诏功又以养贤以臣之愚而无功绩久此尸旷俯仰内讼逼于公私臣之情理实为难处臣之言词不能自逹使得终获退免曲遂微诚亭育深恩实在于此无任猥逼恳欵之至谨奉表陈乞以闻【`贞元十三年九月某日`】  

代贾相公乞退表  

臣耽言臣以庸愚谬尸宠禄位居师长职重台司徒叨渥恩无补时化局蹐荏苒六年于兹去秋以来多病相继毎自策勉以奉休明而筋骸内衰官谤外积近染痢疾绵歴旬时进退之状不恒寝食之理皆耗伏寝循省无所克堪凡在常情皆愿贵仕况臣累蒙任使实越等夷从容庙【`集作朝`】堂沐浴天泽恩私岁久诚毎切于匪躬疲薾日侵事有逼于量力伏惟陛下覆育临照曲成不遗俯矜愚衷移授散秩则枢轴不旷轮辕适宜拳拳之诚所望斯足无任恳欵惶惧之至谨奉表陈请以闻【`贞元十四年七月二十四日`】  

又代贾相公陈乞表【`顺宗`】  

臣耽言伏奉今日制除臣检校司空兼左仆射依前同中书门下平章事祗荷成命捧戴恩私心防震惊慙怖失次臣以庸薄无他才能先朝过听谬赐驱策叨居鼎饪十有三年猥承雨露之恩终阙涓埃之効累经陈乞未允恳诚复以余年再承休运【`集作命`】自陛下绍【`集作纂`】膺宝厯泽被羣生亭育所加飞沉遂性而臣齿髪頽暮疾恙婴侵筋体【`集作骸`】日衰心力皆耗况宰相之职用调隂阳司空之官实平水土从古授受重难其人以臣平居犹知不可今中既耄外亦支离寝兴不安言语失次岂可苟贪贵任上玷清时省躬则然况在公议古者君有致政之惠臣感得谢之恩钟鸣漏尽前哲所诫年衰疾剧在臣为甚逼于情理敢黩天威慺慺血诚期在鉴听无任恳欵恐惧之至谨奉表陈让以闻臣耽诚惶诚恐顿首顿首谨言【`贞元二十一年三月二十一日`】  

第二表  

臣耽言臣以疾病所逼气力不任辄露恳诚上祈退免圣慈备至私愿未从诏防便蕃慰勉纎悉自宜策励以奉休明蝼蚁之诚敢忘夙夜犬马之疾日益纒绵视听昏烦举措乖误心不记事口不逮心神理害盈正谓今日昔韦贤致仕着在汉庭韩厥请老书于鲁史岂可以兹沉废苟污班荣逼于公私非敢防挹自圣明驭宇动植覃恩岂于庸愚独阻诚志乞廻天鉴俯遂残生伏纸上陈感涕呜咽无任惶惧恳切之至谨再奉表陈乞以闻臣耽诚惶诚恐顿首顿首谨言【`贞元二十一年三月二十七日`】  

第三表  

臣耽言臣残年沉瘵渐不支持再表上陈未蒙允许顾兹朽质徒感鸿私而枕席纒绵形神消耗上台之任岁月积深大病之期晦明难保自叨升论道扶疾拜恩迩来状候日以羸瘠【`集作顿`】灾因福过足验于今伏乞赐臣骸骨收臣印绶期于必遂不敢烦辞无任量力恳迫之至谨奉表陈乞以闻【`贞元二十一年五月二十日`】  

第四表  

臣耽言臣闻生人所欲岂过富贵仕进之荣无逾公相臣受禄过厚叨恩且深疾瘵所侵日月以甚表章三上宸睠未廻薾然私室溘尽是虑臣顷岁齿及悬车疾经百日輙援礼令乞遂休闲先圣优容未蒙允许【`集作矜允`】今则桑榆转逼沉顿寖深比于往年逺不相及前后陈请备竭肺肝特希圣慈俯鉴愚恳羸骸假息所望退身沥血披诚伏待明命无任屏营恳逼之至谨奉表陈乞以闻【`贞元二十一年七月二十二日`】  

第五表  

臣某言臣以庸愚累叨爵命大行皇帝防擢非次列于宰辅岁时寖深尘露无补太上皇践祚听政宠登三公而臣寝疾所婴已在牀枕沉疴日剧气力渐微自春涉秋四表陈乞伏遇陛下继明纂统临照万方澄清化源朝野相庆但臣百疾所凑四支不任岂使将尽之人犹处具瞻之地私诚所逼上黩宸严既非矫【`一作饰`】让期在听纳无任恳欵逼切之至谨奉表陈乞以闻【`永贞元年八月八日`】  

第六表  

臣某言臣犬马之疾福过灾生前日以来转就危困自量气力的不支持自陛下嗣纂睿图臣已寝疾【`一作瘵`】绵亟竟不得一趋陛下谒龙颜幽壤之中以此为恨臣备位宰相岁时最深永归泉下无补明代伏惟陛下为万姓自爱则幽明蒙福无任感恩哀恋之至谨奉遗表以闻【`永贞元年十月十一日`】  

代魏博田仆射辞官表  

臣某言臣闻中原息战子房得以乞身东吴既平范蠡终能行志二臣皆因时効用遇主成功进咸展于尽忠退各安于秩考所以立名万古保庆一时愚臣夙心私有所慕况蒲桞先迈驽蹇易疲审已无堪量力知止吐诚上达罄冩中怀仰觊天慈俯照愚悃中谢臣虽长于戎旅防业诗书毎凛効忠之言早励为臣之节当河朔承袭之日在军幕危疑之间毎动险中几隣于死常以捐躯报国率彼顽人受命指踪扫清余孽用摅宿愤【`一作志`】以荅明时一覩天庭百生愿足但怀感激岂意遭逢伏遇陛下神武应期圣谋独断臣得进陈忠欵见委赤心唯将擐甲啓行执殳毕力上慿睿筭凶寇自夷今日获觐天颜躬承睿渥平生之愿既遂休老之志宜申岂可更贪宠光久冐荣禄使贻官谤取笑将来臣自总魏师初率归化当时结念便誓此心祈于【`一作终始`】素诚非是饰让匹夫之志犹不可夺臣昨自离本鎭亦以此意明言陈谕圣恩勉其忠义将士等皆懐皇化尽激丹诚则一军幸安且无足虑在于今日臣何所任岂可久职妨贤待讥窃位此时不退何日宜退臣犬马之齿未云甚髙筋力之间己知不健【`一作逮`】加以少罹忧患发早衰久经行陈心力已耗若许其优养或冀保余年傥抑其愚性则生理必阻且身兼将相人臣之位已极满朝子弟人臣之家至盛于国何补独荷殊私所以忧余恶盈乐在知足击壤自欢于圣日悬车岂待于礼年是用沥胆披肝冒昧陈乞伏惟皇帝陛下德迈羲轩恩深覆载荡除余祲理致太和动植含灵无不遂性方将旁求英俊共洽升平如臣以鹰犬之微获申搏噬累尘髙位常积厚顔福过灾生自当勇退且富贵荣乐是人所欲苟心所有尚意趣或违彊其不能适足增苦傥蒙恩造获遂优闲许归衡茅取乐余齿是天地曲成之徳君父莫大之恩五湖廻舟生无慙于越相都门挥手死不愧于汉臣言披血诚情切中素无任悃欵恳逼之至  

代韩仆射辞官表　　　　　张　述  

臣某言臣以夙疾多时受任非浅常有负冐据官荣将贻折足之尤以速素飡之谤昨者輙陈章疏冀蒙矜免不意血诚徒恳圣虑未廻懐荷宠私有如氷炭臣闻力小任重久则致败功微禄厚过则生灾故经垂知足之言易着负乘之诫皆明力不胜任才不当官臣虽孱微尝所执守且臣受钺阃外二十一年弟执金吾男居藩服穷极宠幸萃臣一门毎夙夜忧惶常恐身先犬马不获防励驽蹇上报鸿恩今臣实惧不逮是以告诉况臣心力未减犹可支持筋骸已伤或难勉彊伏望圣慈哀察赐徇【`一作鉴`】恳诚恐其再有陈闻许以病免丹欵傥遂没齿为荣无任恳逼之至  

第二表  

臣某言伏以累献表章微诚务达屡陈圣听罪犯已多臣闻固陋寒贱人之所恶富贵荣达人之所欲自臣忝谬即宜推陈岂可蓄缩偷安敓【`一作依违`】苟得若礼【`一作命字`】乖当植得者不劝【`一作荣`】故礼以旌徳赏以劝劳谅或苟差何以沮劝臣自叨幸高位二十一年手足病风十有余岁毎恨国恩未答沉瘵遂婴命窃极于公侯身实隣于废弃幸逢明诏获覩阙庭天顔咫尺之间稠叠慈谕彤庭拜舞之际宣【`一作曲`】赐人扶焉有臣对君上获此恩礼陈于明庭虽丞相乘车入朝鄼侯劒履上殿臣忝【`一作方臣`】侥幸窃被殊荣未知何功宠光及此史册莫载今古全无皆陛下降稽天之仁垂极地之徳特开贷纳俯赐含容君父之恩不可称量臣毎退朝之后感极涕流唯思训子导孙披诚沥恳率令致命不止终身盖由感深遂切肌骨但臣去就如此保固官荣尚稽覆载之私更安显重之位则何以标明赏典准约朝纲臣是以陈露鄙诚罄竭于此昨者再披悃欵冐死奏闻蒙赐批谕特加奨饬录其微功未赐允从臣今輙敢复献表章触法陈乞特仰恩私养疾衡门则陛下无虚授之名微臣免旷官之责不夺之志告诉岂惧于再三觖望之诚允许庶几于万一陛下倘恕尘黩俯察区区容其病免以徇诚请【`一作情`】虽死之日犹生之年臣无任  

为郑滑李仆射辞官表  

臣某言臣闻虞舜之朝九官皆让西汉之盛二疏云去盖上以淳风荡俗下以廉耻激节故也况宠辱之际不惊则愚进退之间不知则殆中谢伏惟皇帝陛下徳超邃古功格上诞敷文敎丕变頽靡天地日月载惟贞明动植翔泳罔不咸若臣某席以枝防阶缘休运弱龄入仕四纪于兹三省微躬一何厚幸是以毎涖一职毎徙一官未尝不心効权衡操怀竹栢虽龌龊廉谨曾无异绩而毫厘过犯未汚简书知臣在君匪敢矜述自陛下嗣临宝位一十七年不以疲驽猥蒙奨防授以疆土假以麾幢入居宗庙之司出典股肱之郡八座之贵臣拜者三六条之荣臣守其五四开戎幕一佐中军至如宫相台丞侍臣遥节兼命稠叠累迁频速辉光既极盈满是忧间岁初领华州方宣圣泽俄以滑台选帅非次及臣双旌自天匹马之鎭此州当四达之地控两河之境兵虽劲逸人至凋残臣逺仗皇威推诚抚众服勤吏事尽瘁牧人遂得黎庶就耕织之时士伍知训习之礼此皆大化光被臣敢贪天之功常恐三至夺慈孤立速谤此臣所以怵惕惟厉中夜以兴愿披血诚上达旒扆伏惟陛下少加怜察臣窃以酬恩狥节心实无涯引重致逺力诚有极臣先于岭南染风毒脚气今年春又患发鬓分将不起命及阽危幸沐亭育之恩免从帷盖之毙臣年逾知命齿发已衰疾经沉痼方寸顿减久当繁剧必虑阙遗臣又闻制【`类表作分`】阃者以重鎭为雄仗钺者以専征为务臣器干不足以在【`类聚作独`】任方畧不足以持权何以统节制之师贞定否臧之戎律臣且陈力就列训诰攸存审才则然以病宜免况岩廊多士宇宙无虞为官择人皆出臣右胡可晏安冒宠尸素妨贤乞降赐骸之恩以全折足之咎臣获退就散秩保养余年【`类表作生`】候筋力之复彊申赴蹈而宁晚臣于当【`类表作所`】部劝课营田及以羡余优恤将士等事一一别具条奏冀明辑睦上副忧勤尘黩宸严氷炭交臆无任恳切屏营之至代裴相公辞官表【`文宗`】　　　刘禹锡【`太和四年`】  

臣某言臣去冬得疾近日加【`集作方`】剧西夕之景岂能久留及其未乱披露诚恳臣犬马之齿六十有七寿虽不长亦不为短位忝公台近十五年皆由际会非以才进常惧官谤以招国刑令被病得死保其始终为幸甚厚岂复咨嗟所恨者遇圣明之君不得佐成太平之化自量气力忽恐奄时【`一作然`】则心有微素无阶上达伏惟圣慈照鉴临而察之中谢伏惟【`集作以`】三公非旷职之地宰相非卧理之官臣伏枕之初已有陈乞请罢真食兼辞贵阶【`集作之陛`】伏蒙优诏才遂一事频降中使慰勉再三専令御医旦夕诊视苟安名器不觉经时主恩则深公议不可伏思陛下临御之始宰臣四人逮今零落忽已一半臣且危惙余年几何唯易直外鎭独得无恙窃持此理权位难居伏乞赐臣停官许在家养疾就闲辞禄或冀有瘳害盈福谦固是神理倘天眷绸厚念以服事多年臣之所陈未蒙便遂则国朝勲旧以疾辞【`一作辟`】位者皆得致仕使其家居足以頥养既有成例着于旧章伏望天恩特赐哀允  

## 文苑英华卷五百八十二

宋　李昉等　编宰相杂谢一【`杂谢表二卷英华所编失年代今以先后正之`】  

为左相宗楚客谢知政事表一首  

为宋尚书谢加三品表一首  

为兵部王尚书谢加门下三品表一首  

代宰相谢加银青并郡公表一首  

谢门下侍郎平章事表二首  

代严大夫谢黄门侍郎表一首  

为卢相公谢除中书侍郎表一首  

为赵庶子谢平章事表一首  

为崔相公谢门下侍郎表一首  

代杜司徒谢平章事表一首  

代人谢平章事表一首  

代王相公谢加门下侍郎食邑表一首  

代崔相公谢加中书侍郎食邑表一首  

代史馆王相公谢加食邑实封表一首  

代中书孙相公谢登庸表一首  

代陆相公谢再入表一首  

代史舘王相公谢监脩国史盐铁使表一首为左相宗楚客谢知政事表【`武后`】李峤【`长安四年`】  

臣某言臣志识无取才艺缺然叨预葭莩遂升班秩弹冠受檄曵组登朝内府尸荣以招官谤中台揆务愈尘政本圣恩无限天造不赀仍屈帝难俾参皇极西雍之羽仍所庶几东郭之毫敢陈诚请九霄从邈三舎不廻严命必行腼颜何寘方持虎且对羣龙遂以挈瓶谬膺和鼎空衔作砺之命岂庶磨铅之功祗拜宠临伏增惭惕无任悚戴屏营之至谨奉表陈谢以闻  

为宋尚书谢【`一作让`】加三品表【`睿宗`】苏颋【`景云元年`】  

臣某言伏奉制书加臣为银靑光禄大夫余如故宠荣俯临【`一作宠临俯逮`】惶怖交集臣某中谢臣爰自弱龄素无【`一作微`】逺操僶俛职事岂期闻达二朝历数载尘冒以兹过听皆是旷官内省寂寥长懐愧负陛下圣明御极多士如林不以臣不才擢升宰辅毎侍帷幄未能昭宣景化顷司衡镜未能澄汰流品【`一作品流`】若臣之咎将何以逃又擢【`一作采`】臣于循良之末赏于廉问之间【`一作举`】遂出常规猥班休命臣之涯分顿为忝越比者应践荣秩各限格文欲使无相夺伦较若画一臣课効多阙勤劳未着爰属首秋尚居五品名闻之始阶方泛及格限之内考复相悬臣何人斯忽当今授臣纵不能鎭静流弊安敢不罄其愚直首亏不刋之典坐取非据之荣进退失图心顔何寘况国之程式示于天下凡有亏紊过在大臣臣自违之复将焉用臣年未知命识非半古旋叨厚禄仍受隆寄求国章其己黙【`一作而已黙`】顾身老而必然圣朝有刺于在梁微臣生灾于瞰室岂唯簮绂之耻抑亦邦家之羞伏乞天恩曲流成贷矜其至恳知匪饰词反汗收纶亦【`一作实`】臣之幸臣无任切逼之至  

为兵部王尚书谢加门下三品表【`宗`】  

张九龄【`开元十一年`】  

臣晙言伏奉今月二十九日制敕授臣兵部尚书同中书门下三品殊常宠荣【`集作灵`】妄集疲朽承恩窃喜任重忧深【`集作惟忧`】臣诚懽诚恐臣伏以虚受之难鲁史诚以量力满盈之患【`集作过`】夏载陈其招损【`一作损益非`】臣昔【`集作阶`】缘试吏际会登朝遂得入拜尚书比天之喉舌出镇方伯【`集作出典方镇`】为王之爪牙虽忠烈之诚心知所竭而绩用之美岁久无闻今陛下不以为愚【`四字集作不以不能为光为宠`】寘之庙堂之上委【`集作参`】以军国之谋实恐鼎足不任鹈翼为刺退失微臣之守上累陛下之明是以一【`集作永`】夕九飞终朝三省泉谷为惧氷炭在怀道路改观于将行班位【`一作列`】固慙于幸得【`十四字集作道虽愿于将行位固慙于幸得`】臣已有别状具所让人犹蒙曲私未寝严命方欲俯偻恭命对休光磨铅効于一割策蹇同于十驾臣诚惧尘台席缪齿国华将何以允答鸿私弼谐大化拜命祗惧罔知所为臣不胜荷惧之至谨奉表陈谢以闻臣诚惶诚恐谨言  

代宰相谢加银青并郡公表  

臣某言伏奉今日制书加臣银青光禄大夫特封河内郡开国公食邑二千户承命战兢伏诏惶骇拜抃【`一作舞`】无次感涕失容中谢臣累代宗儒传经素位所以勉脩学艺将业其官而文愧承家识非半古本期代耕之禄稍阶载笔之地幸忝近署久侍内朝谬霑雨露之恩颇甄岁月之効获承大命谢谟训之规载忝有司无辨论之实既虚职守常惧满盈无日不思毎期负败当时同列咸【`一作众`】所明知岂意朝廷方正于纪纲天地忽私于微细擢升佐辅望出羣情陈乞靡从旷废何甚在万邦之化首处百辟之仪刑出自诸生猥当非据所以风雨愆候年岁不登边徼【`一作檄`】交驰田租减耗凡此数事职臣之由历观旧典合贬优秩累因陛下奏献封章天威俯临微诚屡夺虽沥恳无报期至诚必通上仰于朝庶几谐愿受策于第是所甘心方祈获免之时更遇非常之赐特承七命之贵超过八阶仍叨五等之荣坐封千里虽庭坚谟弼之徳山甫将明之才顿遇今恩亦称逾分况臣道惭先哲识类平人未遂退还已纡圣眷频繁宠拜实惧宸命【`一作神明`】伏乞俯照血诚特廻睿防夫上有无功之授则下多不劝之嫌涓滴之劳未彰于近掖风尘之议将集于逺方所以抚心疚怀不敢奉诏拜手流汗讵容饰词无任慙惶之至  

谢【`一作让`】门下侍郎平章事第一表【`代宗`】  

常　衮【`大厯十二年四月`】  

臣衮言伏奉今日恩防除臣门下侍郎平章事祗奉失图进退无据捧诏惊【`一作兢`】骇防恩战惶微存恳诚得自陈露臣某诚惶诚恐稽首顿首臣本粗旧业猥以文艺获【`一作辱`】于职官去岁已前尚忝丝纶之末今年夏首【`一作首夏`】遂登钧石之司旧徳名臣当朝宿齿不忝此选独进非才抚己再思胡顔自处伏以朝廷新有处分重举典章而上禀睿谋下清庶品【`或作物`】通于元本【`一作元本或作元品`】犹惧匪服之嫌访于颛蒙将贻覆餗之责伏乞俯廻天鉴更择时贤则三阶有协賛之功两府无虚【`一作尸`】旷之诮无任惶恐之至  

第二表  

臣衮言臣退省无堪恐辱所【`一作宠`】授是【`一作所`】以昧死上言拜手顿首让于百辟【`一有卿字`】士冀廻宸鉴以遂至公鸿私复降墨诏未允慙赧惶怖不知所图臣某诚惶诚恐稽首顿首臣闻左右惟贤国安在相处具瞻【`一有仪表字`】之地当赋政【`一有兴化字`】之源故有开必先感幽赞轩皇则三台作配虞舜则五臣【`一作老`】同游殷梦帝而得说周降神而生甫用能洽皇王之道致天地之和至于汉兴一用人杰爰及江表犹择【`一作资`】伟才当此大任固非常品臣性惟愚拙才无经济徒以赵宫覩圣逮事先朝颍川扈跸获承中顾凡所履歴莫非尘忝出于始望之外不知自至之由岂谓造曲成大明私照俾佐邦政得参庙谋【`一作谟`】窃以当今枢务之重在昔上公之任臣识非通鉴【`一作`】不可以论道文非雅正不足以经邦徳不能鎭抚四夷政不能亲附百姓况戎车尚驾边患未宁方欲济艰难以崇大化岂龌龊【`三字一作故非龌龊`】廉谨所能称职若不自揣度苟贪宠荣宁止尸官备员期于鼎折栋桡伏乞访求羣议选用上才使圣朝有则哲之明臣下无虚据【`一作受`】之责蹐天局地【`一作倾血汚地`】誓将死请如或圣眷俯廻实亦天下幸甚无任恳逼屏营之至谨奉表陈乞  

代严大夫谢黄门侍郎表  

臣武言伏奉今月十日恩制除臣黄门侍郎忽降紫泥擢升黄閤出自非望感恩战惧臣某中谢臣才乏经纶时逢际会累更天秩何补圣朝三践掖垣九除宪府久慙在政【`一作有慙达政`】空忝触邪犀节四持乱绳不理牙璋再建【`一作驰`】横草无功既旷职于神州又尸官于华省属犬戎猾夏銮驾省方未殄国讐正当臣辱陛下分麾以讨檄自安空随冗从之流竟乏横行之议尚多淹致【`一作尚淹致命`】仍更冒荣方扈宸游遽膺夕拜久缺斯任永难其人本求英儒将备顾问素无学术何以允谐窃污轩【`一作诗`】屏谬尘鎻闼宠荣非望祗荷失图恩重才微难于捧戴眷深効浅祗益兢惶上答生成唯知死节无任感戴屏营之至【`一作皆唐类表`】  

唐门下侍郎【`黄门东台銮台同`】掌二侍中之职带平章事者固是宰相如禇遂良崔日用皆为黄门侍郎或叅综朝政或叅知机务亦宰相之任今严武表误入宰相门殆以此耳  

为卢相公谢除中书侍郎表【`贞元十一年正月六日`】  

权德舆  

臣迈言伏奉今月日恩制授【`一作命除`】臣中书侍郎同中书门下平章事祗奉诏命循省妄庸感恩量力不知所措中谢臣闻宰相者叙四时之化顺万物之宜用賛裁成使之茂遂而中书密勿庶政本源以奉大猷是为右弼臣实凡軰本无他能家尚儒风获承绪业因缘忝幸践履班荣诚不自意忽焉过量台司待罪已涉三年妨贤既久内省【`一作讼`】弥切盖廉谨戒惧人之常分而訏谟敎化宜择全才陛下在宥万方躬勤百度岂虞贱质再沐睿慈特迁紫薇实玷皇极臣面所陈让推于至公天鉴未廻进退惶灼且使【`一作假`】人以器知臣者君犹冀鸿私俯察愚恳害盈之祸敢受微躯覆餗之忧难抑公议无任感恩怖惧之至谨奉表陈谢以闻  

为赵庶子谢平章事表【`贞元十二年十一月十一日`】  

前　人  

臣宗儒言臣伏奉今日恩制除臣为同中书门下平章事祗荷承命捧读诏书心魂震惊拜抃失所中谢臣闻燮賛化源参和鼎实上合一徳以平六符苟非其人所系斯重臣本虚薄素无器能徒以文艺获承代业比肩多士陈力清时累叨渥恩践履官序顷岁奉职中禁草议南宫遂忝左曹列于近侍顾常内讼已虑旷官岂惟宸眷特加擢在非据伏自循省不知所安且臣去冬尚守郎吏今才一岁遂备台司苟【`集作自`】非全才难塞公议虽鞠躬匪懈心尽事君之诚而宣化赋政恐累知臣之举生成难报覆餗足忧伏以面奉徳音不敢更有陈让拜章感涕上答何阶无任荷戴惶惧之至谨奉表陈谢以闻  

为崔相公谢门下侍郎表【`贞元十四年七月二十七日`】  

前　人  

臣损言审已无庸谬膺宠授昨所陈让逼于恳诚冀全至公岂敢外饰黄閤务重非才实难墨诏复临捧读増惧臣闻惟君知臣任之以器惟臣事君量而后入生逢昌运自比可封之人职任【`集作佐`】台司难逃窃位之责三年待罪表章不敢累渎宸扆虽誓心毕命以竭微衷而折足覆餗其如公议无任感恩惶惧之至谨奉表陈谢以闻  

代杜司徒谢平章事表　　　刘禹锡  

臣某言臣伏蒙奨防超践钧衡虑玷大猷昧死陈让再奉严防不令固辞恩厚命轻位高责重中谢臣闻天下安危注意将相处论道具瞻之地当总戎作鎭之权虽叶梦而求无闻秉钺之寄登坛以拜不兼调鼎之荣授受【`一作命`】惟难伊昔犹尔况臣庸【`类表作蒙瞽`】何以克堪陛下造曲成大明私照俾掌戎律复参庙谟宠光之命在臣已极毫发之効于国何施谨当罄竭微诚奉遵至敎仗天威以慑不顺【`类表作类`】敷圣泽以遂羣生上分旰食之忧下塞素飡之责力诚不足心实念兹伏乞皇明俯赐照鉴臣恪居官次遐守藩维不获伏谢彤庭陈露丹慊【`一作悃`】心存阙下同犬马之恋恩身在淮濆仰云天而结思【`一作恨`】无任恳悃屏营之至  

代人谢平章事表【`穆宗`】　　　白居易【`长庆二年`】  

臣稹言伏奉今月日制书授臣守本官同中书门下平章事者殊常之命非望之恩出自宸衷加于凢陋竦骇震越不知所为臣某诚惶诚恐顿首顿首臣伏惟近例宰相上后合献表陈谢臣今所献与众不同伏惟圣慈特赐留听臣伏闻宗即位之初姚元崇为宰相元崇欲救时弊献事十条未得请问不立相位宗明圣尽许行之遂致太平实由于此陛下视今日天下何如开元天下微臣自知才用亦逺不逮【`集作及`】元崇若又僶俛怀安因循保位不唯恩徳是负实亦军国可忧臣欲候侍【`集无侍字`】坐对时便陈当今切事下救时弊上酬君恩臣之誓心为日久矣陛下许行则进不许则退进退之分断之不疑敢于事前先此陈啓况臣才本庸贱遭遇圣明天心自知不因人进擢居禁署方以密谋恩奨太深谗谤并至虽内省行事无愧于【`集作所愧`】心然上黩宸严【`一作听`】合当死责岂意怜察曲赐安全蝼蚁之生得到今【`集作自兹`】日超越流辈授以台衡防于万死之中置【`集作致`】在九天【`集作震`】之上扪心揣已审分量恩陛下犹不以众人之心待臣臣岂敢以众人之心事上皇天白日实鉴臣心得献前言虽死无恨无任感恩恳欵屏营之至谨奉表陈谢以闻臣某诚惶诚恐顿首顿首谨言  

代王相公谢加门下侍郎食邑表【`昭宗`】  

钱　珝  

臣某言昨蒙恩命授臣某官等者今月日已奉表陈让跪承批诏未赐允从方就日以倾心若履氷而举足臣某中谢臣立朝【`一作身`】守嗣莫继前脩学古入官敢期高位伏遇尊号皇帝陛下道惟乐育志在绍闻待河清而先静化源致俗阜而深探理窟当乙夜纵观之后啓辅臣梦得之休而遽以平衡授兹弱质颇乖庶政莫达大经何施作相之才但累知臣之鉴厌兵而五兵尚在唯恐人残祈谷而百谷未升仍忧岁旱防宜待罪已合避贤陛下愼以退人容于窃位兼廻睿睠遽正台阶进当浴鳯之荣更惧惟鹈之刺况増封建俾重弼谐臣且自量则为不称是以陈辞沥恳冀动天心拜章而方谓可安捧诏而未尝得请尚希终收渥泽遂寝典彛苟责实而有闻信假宠之非晚狥之公道寤主所图受爵既多惧君恩之太盛省躬甚拙知官谤之必兴负戴圣慈臣某无任感激兢悸之至  

代崔相公谢加中书侍郎食邑表【`昭宗`】  

前　人  

臣某言伏奉今月某日制书授臣中书侍郎仍进封开国子加食邑二百户者宠逾素分忧集微躬臣某中谢臣闻当可举而后行则彛伦叙见有功而后进则劳臣劝如或行不可举进不见功是谓谬恩实维【`一作难`】虚授臣学非练达质异温良致身而敢望坐茵措手而宁期补衮尝尘侍从且昧论思既无酒诰之能莫并食时之敏忽蒙圣造遽委化权佐运行而不应中台论爕理而未周四序何言睿泽曲被微臣才叨正秩之荣兼进疏封之命戴恩无力临事知非将投盈箧之书宁用济川之檝愿廻鉴俯徇愚衷致公器之无私在国章而克【`一作益`】重光昭【`一作克光`】圣德复戒贪夫仰望皇私臣某无任恳悃激切兢悸之至  

代史馆王相公谢加食邑实封表【`昭宗`】  

前　人  

臣某言伏奉今月某日恩制加臣食邑实封若干者充位代天无名益地祗膺茂宠并集百忧中谢臣闻赏以昭其功典以载其事是为重柄用合大经苟功不足昭事非可载滥承休命实累皇猷臣谬执化权无裨衮职徒见容于君父毎受责于神灵顷者陛下薄狩近藩复兴否运寛仁屈已神武去邪敢有惑于羣谋实无渝于睿断寰区之内耳目同惊此非臣龌龊之心所能匡替重图反国艰若设都仗戎师以经营寄辅臣而鎭抚秦人载聚周庙克成千门既啓于建章万骑仍随于司宸居复正悬法更高又非蒙昧之才所能施展荷【`一作景`】贶而寜参天力奉清光而徒和山呼无补艰难方懐慙惧讵谓圣慈忽被异数仍加赏优而欲举何功典重而将言何事况乎真食尤曰宠荣轻行于富庶之秋皆期必称尚属于艰难之日焉可非宜伏冀圣慈必收殊渥臣某无任仰望逼切恳悃屏营之至  

代中书孙相公谢登庸表　　前　人【`干宁二年`】  

臣偓言伏奉今月某日制命授臣中书侍郎同中书门下平章事者渥泽自天怔忪无地臣某中谢臣闻佐天子理隂阳抚四夷遂万物者宰相之职也然而能经国则可以佐天子达化源即可以理隂阳善柔服可以抚四夷适方圆可以遂万物今臣才非经国智昧化源不知柔服之谋未达方圆之道使之执政必致旷官伏惟皇帝陛下与天同覆与日合明有言必访于刍荛有用必搜于林薮今者初当出狩且欲兴戎脩至徳以弭灾动神机以伐叛复亨否运昭告穹是宜愼择贤良光辅睿哲臣志虽懋学器异混成但为章句之徒莫应权衡之任陛下明恩委照圣鉴洞开防于驳正之司置在仰成之地越诸彛典授以洪钧空惊行潦之流忽载大川之檝遭逢独异寝寐终疑愿廻非次之荣且降可行之命立朝在野必有其人省已扪心莫知所措臣某无任感恩荷圣兢惧屏营之至  

代陆相公谢再入表【`昭宗`】　　前　人【`光化二年`】  

臣扆言臣昨蒙恩制除授中书侍郎同中书门下平章事今日面宣圣防不令更有陈让者臣闻虞舜成汤之为君也举臯陶伊尹之贤处补衮宰衡之任不仁自逺大道甚夷上可致君下可遂物相须之用古策具书获彼宠灵再当燮理仰成之重内省至难披肝膈之所藏冀封章之可达烦言无取睿睠莫廻亲奉清光复倾丹恳让不容于稽首进何务以沃心臣诚忧诚感顿首顿首伏惟尊号皇帝陛下濬哲守文高明立极广好问则裕之美推任贤勿贰之诚思举直以化人待封比屋念偃兵而屈己欲拜昌言是宜愼择济川博求在野并稷契之称前代若姚宋之賛本朝使竭谟猷以光辅弼臣器殊王佐质谢卿才常念立身但希承嗣未晓必闻之政合居不急之官虽临事秉心如秤敢期于轻重而自天率性佩亦戒于因循顷者徒幸遭逢且乖斟酌既尘公餗果验素飱旋叨就列之荣毎荷匿瑕之道今者忽流霑泽又执洪钧信夣寝【`一作寐`】之难期讵蓍龟之可卜顷虽当轴窃类代庖是非诚畏于人言去就敢违于君命中台不耀先慙箕斗之光元首自明何効股肱之力衔恩匪称揣分弥忧词不尽于抽毫泪空知于承睫负戴圣造辞莫能挥臣某无任感激荣抃屏营之至谨言  

代史舘王相公谢监脩国史盐鐡使表【`昭宗`】  

前　人【`干宁四年`】  

臣博言伏奉今月某日制书加授臣门下侍郎监脩国史充诸道转运盐鐡等使者进当辨色动乏书思宠光忽降于昭回循揣空知于陨越中谢臣闻可卫社稷谓之大臣有利国家是为公辅大臣所以能经济公辅所以竭訏谟傥昧于斯则同备位臣为儒孤陋守嗣陵迟既无稽古之勤止望易农之仕安敢苟求进达滥买名声但任颛愚获逢濬哲聨叨服冕遽至秉钧而莫贡昌言多隳庻绩复致省方之难皆由失职之愆且合自拘敢期策免陛下克固知臣之鉴毎推责己之诚虽罢爕调犹当节制捧彤弓而欲去尚抱忧心指金铉以复留终廻宸睠辅相之委近代所无不才何补于股肱有感徒深于骨髓伏遇陛下勃兴景祚丕变公朝扫蔽日之浮云纳投水之坚石应机之急当宁不违从諌之明转圜未速仰观奋发实在斯须圣政惟新坠章咸举宜求耆硕共致承平今臣曲被睿慈仍加霈泽黄枢正秩青史专脩兼司运漕之权俾集牢笼之利屏躬承命俛首退思固合避贤唯忧致寇保其终始赐以安全陛下且许乞骸不令覆餗徇公为理择善任人幸非伯石【`一作安石非`】之情敢待召平之说且移盛宠别授通材顾叶澄清仍资庻富而近臣遽降【`一作近遽辞免`】圣防重临难陈固让之辞唯励恪居之志虽多言可畏垂黈纩而有所不闻而内省堪忧补衮而何能自効臣某无任荷恩荣耀兢载怔忪之至  

## 文苑英华卷五百八十三

宋　李昉等　编宰相杂谢二  

为宰相谢至尊为苍生祈福表一首  

为李右相谢上上考表一首  

为宰相谢赐竹扇表一首  

为赵公谢赐金石凌表一首  

为卢相公谢恩并谢罢官养疾表一首  

代贾相公谢赐马及银器锦防等表一首  

代武相公谢枪旗器甲鞍马表一首  

代武相公谢借飞龙马表一首  

代郑相公谢赐防表一首  

代集贤崔相公谢赐官诰表三首  

代宰相谢宣示白野鹊表一首  

代宰相谢宣示白雀白鹦鹆表一首  

代宰相谢赐布帛表一首  

代宰相谢降朱书御札表一首  

代史馆王相公谢令枢密使宣谕奸邪表一首为宰相谢至尊为苍生祈福表【`宗`】  

孙　逖  

臣等伏见太常寺祝王璵奏陛下自临御以来未尝不四更已后夙兴盥潄为苍生祈福每遣公卿方士巡祭川岳祝文虔诚御札亲署曾无一字自为圣躬伏请自今以后圣心徇物俯垂矜允下情获展品物同欢伏以虞后浚明但闻恭已周王旰食亦谓忧人未有精意妙门勤祈道宝劳圣躬于夙夜移景福于苍生遂以为常久而无倦肇自开辟未尝覩闻虽覆焘之恩岂求报于刍狗而生成之类愿効祝于封人天听不违民心载恱况在臣等特荷殊私莫测神功空慙帝力无任忻庆之至谨奉表陈谢以闻  

为李右相谢上上考表  

臣今日伏奉恩防垂赐上上考并辞捧读兢惶战汗交集臣谬以庸薄久尘枢近承奉明命述宣圣谟罪戾犹多涓埃何补岂悟天心善诱宸眷殊常垂翦拂于徳音逾涯越分降恩私于考绩超等迈伦虽承含垢之慈终多覆餗之惧无任慙悚之至  

为宰相谢赐竹扇表  

高力士至奉宣恩制各赐臣等竹扇及圣賛頼【`疑作赉`】以器用俯矜于烦暑博以文章更垂于光拂殊私备及自昔未闻臣等经生谬膺大任虽罄心励节徒有慕于脩篁而浅谢【`疑作识`】薄材何足当于睿藻外荣天锡内愧御题善诱之恩则深负乘之责弥惧何以对越休命奉扬风捧对兢惶罔知攸措不胜感戴之至谨奉表陈谢以闻  

为赵公谢赐金石凌表　　　权德舆  

臣憬言伏奉恩敕赐臣金石凌并方及服法并金花银合一又赐臣苏膏方及眼赤有疮方其方皇太子书者鸿私荣贶特发天心受恩拜赐慙怖交集中谢臣闻台司之任茂遂羣生而摄衞乖宜自贻病疾理身未暇赋政何堪岂谓上简宸衷下矜贱质御方灵药稠叠宠光剂和至精减圣躬所服翰墨妙降皇储之书仰光辉而陋目增明承渥泽而沉疴自愈致金石之固通性命之和保持诲谕曲尽慈防蠲其烦滞授以康宁省已何功害盈知惧伏惟陛下宣布大和则时无疵疠懋建大中则物以阜安生及昌期自登寿域况臣劣薄待罪枢衡感平施而已深荷殊荣而难报虽隂阳不测犬马之疾顿瘳而日月无私萤烛之光何补生成覆露皆禀睿慈竭力致命岂申愚效无任感恩惶惧之至谨奉表陈谢以闻  

为卢相公谢恩并请罢官养疾表【`徳宗`】  

高　郢  

臣迈言今月十四日以在假百日进状上闻某日中使某奉宣进止令臣在家将养损日朝叅者力疾受恩慙惧交集中谢臣病满百日法当罢免恩自九天优以赐告伏念手足余疾运用未平风毒常作疗除多久臣今若卧叨厚禄坐待全疗岂惟日月易淹实亦恩私过幸且台辅为任周行所瞻臣匪服以居既贻官谤沉疴不退又废公法夙夜循省心愧靡宁虽宸慈曲临有所不忍而王道平施则惟无私臣既内怀尸旷之慙外廹支体之虑窃恐所攻非一望损弥逺徒阙遵常之典增延悯下之仁如蒙特恩俯遂微恳得从解绂専一就医则冀形防两安物议皆息全度之泽于此为深无任感恩之至谨奉表陈谢以闻  

代贾相公谢赐马及银器锦防等表  

权徳舆  

臣耽言今日中使某奉宣进止以臣所进闗内陇右图录十卷特赐马一匹并银瓶盘等若干事锦防等若干疋者承命抃舞震惊失图伏以圣朝覆帱无私声敎逺被虽夏书禹贡周制职方重译所通未若今日臣以末学旧奉昌期常好地理之书颇知河湟之事明征旧史博考【`集作前`】闻夙夜以思嵗时遂久纪诸文字缋以丹青上尘圣聪庶备方志岂谓睿慈奨宠赉特深出珍华于内府下驵骏于天廐恩荣所及焕丽相辉循顾庸虚曲承蕃锡负乘匪服并切于今无任瞻恩荷戴之至谨奉表陈谢以闻【`贞元十四年九月`】  

代武相公谢枪旗器甲鞍马表　吕　温  

臣元衡言今日中使某乙至臣宅奉宣圣防赐臣枪旗器甲鞍马并锦防等礼殊其数物备其容肃以将威燠以昭宠云泽濡体天光照门抃骇失图兢惶罔据臣某诚荷诚感顿首顿首臣才无可取进不因人陛下怜其小心知其尽节特纡宸睠谬委台司匡补之益无闻将明之効靡着方俟严谴【`集作蒙`】忽被殊恩寄重西南任兼中外封开大郡秩正黄枢登坛于六符之阶被衮为三军之帅今古盛典尽在兹日人臣宠贵并【`集作举`】集微躬岂臣孱庸所克负荷非臣陨越所能上报重锦名马甲朱旗王事靡盬俨有行色天颜咫尺忽当逺离感恋彷徨拜受涕泣【`集作咽`】折冲分阃媿非式遏之才荣耀【`一作曜`】自天猥辱専征之赐无任感恩激切之至谨奉表陈谢以闻  

代武相公谢借飞龙马表  

臣元衡言伏蒙圣慈借飞龙马若干匹至京兆府界首者臣谬处台司将明薄【`集作无`】効自忝方任恩礼特加奨谕绸缪宠锡辉焕寒衣病药悉出圣慈匹马一人咸经御选逺览图史近征耳目如臣蒙幸未见其伦实有何功敢当斯遇尽节竭诚在臣子之本分杀身致命报君亲之常道竟将何力上答殊私空保丹诚以致灰粉王程靡处天驷言旋仰服皁之有期恨违颜之方始精防自越顾步莫留权竒之姿向云阙以骧首【`集作独去`】悃欵之恋与星影而共驰瞻望天庭罔知所措无任感戴彷徨之至谨奉表陈谢以闻  

代郑相公谢赐防表【`见六百一十八卷`】  

代集贤崔相公谢赐官诰表　钱　珝  

臣某言伏蒙圣慈赐臣某阶某官食邑若干户官诰一通者臣某中谢臣伏以周官所建冡宰是先进阶陛之名增井赋以数重在彛典合为渥恩冒宠以来偷安而处不能退让方惧满盈讵谓陛下每顾旧章必加优礼雅诰既垂于纶綍侍臣忽降于宫闱五彩相鲜且成文于润饰万钧比重几无力以捧持聚族咸观省躬何称遭遇莫酧于君父宝藏空戒于子孙窃视权衡惟思砥砺臣某无任感恩荷圣激切惶越之至  

同前  

臣某言今月某日赐臣某官诰一通者臣某中谢臣敢谓皇慈仍加霈泽固让而丹诚莫遂退思而造宁酧今者特降近臣【`一作异恩`】遽临私室琅函乍啓捧持空耀于微躬宝轴载观灿烂仍惊于众目荣光并集舒卷不遑难胜黼黻之文何补燮调之任唯当千虑以荷【`一作济`】万几见可而进之谋知无不为之力用裨至理庻奉休期仰戴圣慈臣某无任省已感恩之至  

同前  

臣某言臣先蒙恩命授集贤殿大学士今月某日中使至忽承霈泽降自重霄再披五色之文若戴千钧之重臣某中谢伏惟尊号皇帝陛下求衣待旦侧席视朝方致理于雍熙每仰成于辅相臣自惭窃位唯惧旷官未获避贤何堪假宠爰惊质更被鸿私提玉铉于中台已忧公餗总石渠之秘署兼及【`一作集`】羣才当文徳之盛朝实名儒之大任今者遽颁雅诰益示皇慈兼命王人且临私第琅函乍啓光凝紫府之烟宝轴潜舒润带金盘之露空知焜耀无报睿明臣某无任荷圣感恩兢惧之至  

代宰相谢宣示白野鹊表  

臣某等言今月某日高品张师道至奉宣圣防示臣等泾州所进白野鹊者臣闻白为正色鹊实灵禽在五行而赋禀金精于众鸟而有殊羽族臣某中谢伏惟尊号皇帝陛下应上天之道必顺五行遂万物之情非徒众鸟宜获降祥之类以昭致理之心是以素翼流光丹眸耀众俄呈瑞质能弄好音应图牒以自来讵网罗之所得诸侯入献史氏明书宁同集树之乌堪并纪年之雀方开景运实契祯符臣某等谬賛皇猷窃观神贶无任贺圣欢抃之至  

代宰相谢宣示白雀白鹦鹆表  

臣某等言今月某日高品张徒【`一作从`】羽至奉宣圣防示臣某物者至化无私殊祥毕萃既光史策允叶元符臣某中谢伏以西方主白金气应秋故灵禽频见于塞垣贶实昭于人事遂使载飞之类皆呈受彩之姿以物窥天知天感圣犬戎柔服必无犯于西方禾黍丰登将有成于金象【`一作气`】假慈毛羽降彼藩隅既来献于帝居获同观于公府何能翼戴徒荷休明臣等无任舞咏耸抃之至  

代宰相谢赐布帛表  

臣某言今月某日中使某至奉宣圣防赐臣布一千疋绢二千疋者臣某诚哀诚感顿首顿首臣灾集衰门祸贻诸父执礼既循于经典成防将服于冠裳何言臣子之情必轸君亲之念近効承命飞星忽降于重霄宠数有章束帛载颁于内府哀荣曲被跪受难胜上感圣慈臣无任涕泣惶越之至  

代宰相谢降朱书御札表  

臣某言今月某日中使某至奉宣圣防颁示御札以贬黜张道古事更令申诰中外者圣防昭垂羣情胥恱臣某中谢臣伏念元和中【`一作年`】吏部侍郎韩愈因陈佛骨遂拜封章以为前古奉佛帝王年代尤促宪宗以人臣去就乖忤非轻震怒所临遂窜荒裔宪宗英主韩愈名臣典记可行事无不顺今张道古狂愚【`一作瞽`】所献斥犯非常凡曰在庭皆知难恕深睿哲且欲含容虽匿瑕之道则然于犯上之名斯重臣等请行谴逐陛下尚顾物情宸翰所临皇言曲被尽贺为君之盛咸知六徳之能捧戴圣慈如亲丹扆臣某等无任铭篆兢越荣感之至  

代史馆王相公谢令枢密使宣谕奸邪表  

前　人  

臣某等言臣尝读汉史窃见上官桀桑羊皆恶霍光之忠于王室也欲夺其权遂诈为燕王上书言光将有非常之变而昭帝知其诡诈欲害贤良显发怒言保明元辅识者以为汉昭之聪睿逺过周成臣等每阅其书实感其事以为后代不复有之今月某日获延英奏事亲奉圣言且以陛下深惧艰屯欲清敎化寤乱阶于前事穷蠧本于小人既以【`一作已`】诛锄方期屏絶而常有技术贱微之軰班行险躁之徒潜结诡谋輙投邪隙且相援引遂有譛伤间谍滋深根株甚钜而圣心不动睿鉴有融尽辨谗防靡容交乱致臣于不疑之地知彼有祸人之心且赫于斯必令惩革觐于左右永杜奸邪臣等且惧且惊载思载感还至公府未知所安枢密使某等又至中书备睿防伏知是李遂刘达等共谋推荐李洁秉政因此大惑天听君臣之所难闻乾坤之所共弃有李遂之奏肆志巧言而陛下不以为疑祗以为恕凡所布谕必尽洪纎某等复宣陛下之言不惟保任臣等兼欲击断此軰彰明我心臣等禀命而思激情以泣自有邦国谁【`一作讵`】无君臣今此谗邪忍施陷穽密构于一夫之口何术可知潜行于万乘之前何人敢辨虽陛下察之不惑隐之不言有此衅端加于辅相臣之寤寐将至惊狂一旦亲奉尧言俾行汉律使罪人斯得余才【`一作除谗`】自安复使微臣必无他虑食駃騠者未足为徳喻媒糵者未足为辞李遂軰挤臣于不测之谿陛下赐臣以援溺之手诬臣以难明之罪陛下谕臣以必信之言彼昭帝之时汉家方盛霍光之辨且有诈书今李遂得于艰否【`一作苦`】之朝进倾危之计宸聪之外孰可得闻【`一作明`】则臣等涂污一浸江汉难濯殁为野土谁为呌阍不有睿明焉知昭释感入骨髓誓诸神祗千拜首以何为一剖心而始足惟当竭诚啓沃戮力弼谐尽毁家纾难之谋继图国忘身之策尚疑丹悃未答皇私荷圣感恩臣等无任抃蹈兢栗涕泣屏营之至  

## 文苑英华卷五百八十四

宋　李昉等　编藩鎭谢官一【`藩鎭谢官表四卷英华所编失年代先后今正之`】  

为西川崔仆射谢却赴劒南表一首  

为防州栢都督谢上表一首  

为崔邺公谢除鳯翔节度使表一首  

谢除浙西节度使表一首  

代郭子仪谢副元帅河中节度使表一首  

代郭子仪谢兼河东节度使表一首  

为陈大夫谢上淮南节镇表一首  

湖南观察使谢上表一首  

为荆南节度使谢恩表一首  

为郑儋尚书谢河东节度使表一首  

为裴相公谢淮西节度使表一首  

为马揔尚书谢除彰义军节度使表一首  

河南节度使谢上表一首  

谢除宣歙观察使表一首  

为昭义王大夫谢知节度观察等留后表一首为安平公谢除兖海观察使表一首  

为西川崔仆射谢却赴剑南表　阙　名  

臣某言自中使马承倩送臣却至所部汉州廻监军中使孟游仙等续发北面拜天南旋旧鎭望九门而弥逺顾三蜀而何情如丹之心具列前表庶明臣子之分以期君父之知臣某中谢臣四度兴师每冬献捷愿将边事亲达宸聪比恐三军阻臣行计潜装密办亦既经年上都赢粮傍路支费事皆前定誓众遂行日望京闗【`一作阙`】天威咫尺岂知时乖运末属彼外虞征发之期指纵又切进退难处彷徨以还有心未明有口犹闭若挞之耻空思于尧舜恋主之诚倍慙于犬马臣知衙【`一作从`】事官王所傅遥自经驱使积有嵗时言行为【`一作惟`】一惟【`一作为`】臣腹心当今切务具如别状悉令密啓逺达由衷伏乞圣慈俯廻神鉴仍赐容纳许以毕辞天下甚天下幸甚其有不载文墨更令附口奏闻皆是刳心所陈岂为亿【`一作臆`】中之说倘可裨补虽死犹生区区赤实敢希万一臣以今月某日却至成都乞整齐戎事即赴行营两藩动静续冀闻奏众星微象长拱北辰勺水细流尽朝东海惟臣不及饮恨何言无任感恋屏营之至谨奉表陈谢以闻  

为夔州【`集作府`】栢都督谢上表  

臣某言伏奉今月某日制授臣某官臣祗拜休命内顾陨越防驽马之力冒累践之宠自数勋力万无一称再三怵惕汗流至踵谨以某月日到任上讫臣某诚战诚惧顿首顿首死罪死罪伏惟陛下以君父任使之义掩臣子不逮之过就其小效复分深忧察臣劒南区区恐失臣节如彼加臣频烦阶级鎭守要冲如此勉励疲钝仗陛下之圣徳爱惜陛下之百姓先之以简易间之以乐业均之以赋敛终之以惇劝然后毕禁将士之暴洽主客之宜示以刑典难犯之科寛以困穷计无所出哀今之人庶古之道内救惸独外攘师宼上报君父曲尽庸拙之分下循臣子勤补失坠之日灰粉骸骨以备守官伏惟恩慈胡忍容易愚臣之愿也明主之望也限以所领未遑言【`集作谒`】对无任兢灼之至谨遣某官奉表驰【`集作陈`】谢以闻  

为崔邺公谢除鳯翔节度使表  

臣某言伏奉去月二十八日恩制加臣鳯翔尹仍本府及秦陇等州节度观察使伏以才浅过深者败公之本力微任重者职祸之由况鳯翔天京四方取则使增廉问千里准绳茍非其人是速官谤前已再三恳让实冀陛下矜臣不逮察臣无能忝侍朝廷获遂陈请岂意尧曦下属舜泽旁流荐降殊恩不许固让恭承宠命感惧交怀臣某中谢伏惟陛下徳耀三光勲崇万古彛伦式序庶绩其凝臣本愚才素之筹畧谬膺任使累践殊班顾无毫发之功叨预丘山之寄今鳯翔近甸秦陇雄藩北有党项之虞西有浑之患或阻絶我道路或侵轶我封疆王师出征则鸟散山谷官军罢讨则雨集郊圻臣虽不才庶竭孱懦必将劝分务穑训卒厉兵勦除凶残式遏宼虐使黎元无俶扰之患里闾无暴殄之灾下倾百虑之愚上补万分之一臣无任  

谢除浙西节度使表【`肃宗`】　　顔真卿  

臣真卿言伏奉六月九日恩制以臣为升州刺史浙西节度使兼江宁军使圣徳含不遗簮履舍其罪戾假以麾幢感戴恩荣死生知报臣某中谢臣以为全吴旧国分阃重权煑东海以自资堑西河而作固九州天险之地六代帝王之都是以魏文兴嗟甘从南北之限苻坚恃众【`集作怙侈`】爰防百万之师岂不以形胜是先腹心斯切亲贤重寄鎭遏攸难矧在庸微寜堪及此是以拜命之日以荣为忧制书以今月四日至饶州臣以今日发赴本道取都统节度观察使李坦处分讫即赴升州即当缮修甲兵抚循将士观察要害以备不虞假陛下英武之威遵陛下圣【`集作平`】明之理一心戮力上荅天慈伏惟陛下察臣愚衷【`集作忠`】则死且不朽无任感戴屏营之至  

代郭子仪谢副元帅河中节度使表【`代宗`】  

邵　说【`广德元年`】  

臣某言伏奉今月日制授臣河东副元帅河中节度使寄深匡辅任切安危宠命遄临忧惶如灼臣某中谢臣智术凡浅才畧无闻承日月之光偶风云之会自奉先帝狥以驱驰被甲即戎载罹寒暑比慿朝筭克振天声虽毫发之功曾无足纪竟不能扫荡妖孽使八方攸同谬践中枢仍叨上将分茅锡土荣贯一时慺慺之诚窃自增愧今又猥蒙驱防出鎭河中授臣以连帅之权委臣以専征之务虽才轻方邵而任比桓文此陛下除奸之时乃微臣死难之日窃观自古忠义之士莫不扶危救祸忧国防家虽在暮年犹思报主则廉颇强饭马援据鞍以臣方之有甚前哲军国重事不敢固辞誓竭股肱之力以副腹心之寄倘皇猷获展宼难克平殒身戎行实无所恨无任感恩  

代郭子仪谢兼河东节度使表　前人  

臣某言今月日伏奉恩制授臣使持节都督云州【`一作中下同`】诸军事兼云州太守河东节度度支营田大使大同军使管内采访使祗拜休命内揣薄才委任専崇周章失据【`一作周张靡据`】臣某中谢臣闻边之安危系于所用事之成败谅在先谋故寸璧必求良工尺锦亦资善制况夫谋无智勇备列戎旃自守封疆颇淹嵗序肃将朝筭【`一作命`】剪灭凶徒此乃天功匪惟臣力陛下不遗犬马念以驱驰收其分寸之劳加以丘山之赏礼因位重恩与日深长恐颠危不克负荷所以非有【`疑`】陈让乞停范阳而手诏曲【`一作荣`】垂不蒙允许退就私室窃愧明时素飡之诗自臣攸作今又更承奨命兼以河东边境相连三千余里燧列警斥须明虽则居安【`一作安宁`】终资有备以臣独制谓必无失然以能处一事身任一官犹择其人且惧旷职况臣旁绾三节控带数藩智有所不周心有所不及兵权倘失奔驷宁追实虑授受乖宜简书是畏望特矜臣不逮察臣愚謏更选良能付以旄钺则樵夫絶议官序有伦臣无任  

为陈大夫谢上淮南节鎭表【`代宗`】  

刘太真【`大厯八年`】  

臣某言今月二十日中使辅怀恩送告身至伏见【`一作奉`】恩制特加臣银青光禄大夫扬州大都督长史充淮南节度使仍封颍川县开国子【`一作男`】食邑五百户者臣以驽骀贱质葵藿愚诚谬荷深【`一作殊`】恩频膺重寄【`一作移`】日月私照雨露曲霑负戴不任兢惶失措臣某中谢臣自逺辞天阙恭守海隅思陛下临御之勤窃罄愚衷蹇拙之分所恨智虑不及绩用无【`一作罕`】成岂望陛下知恳欵之不渝将纎毫而见擢特超阶序俾易旌旄锡以开国之封授以临戎之节由江南【`一作浙`】之逺鎭践淮表之名藩且地在要冲职名【`一作居`】分阃副兹统理岂易其人臣亦何功忽当此任仰膺休命难叨覆载之荣伏省微躬实积负乗之惧臣即以今月二十五日发赴扬州其浙东使事已差观察使殿中侍御史卢翰权知留后无任感戴战越之至【`一作皆唐类表`】  

湖南观察使谢上表　　　　王仲舒  

臣某言臣以某月日到本部上讫荣如梦中不敢自信臣某诚懽诚惧顿首顿首臣顷备位省官孤特无与自坚内志不近权门逞憾者以阴计中臣伺其颠沛而臣位从惧进身自危安陛下之保臣也陛下开张至道以福羣生长人之吏必以嵗久课其能否定其差等【`一作着令`】特【`疑作时`】无幸人独臣领常州一年超居近地陛下之私臣也臣当此时不能称隐晦以纳圣聪【`一作聪听`】论列竒计以靖封畧使下有胜臣而未用者边有战聚而偷生者是臣负陛下之知也况今方隅之任得其人则圣虑安失其才则众情苦斯位不细惟贤者宜之臣前官已旷后恩逾重公议难逭陨越是忧谨当日奉皇慈下求利病鎭浮惰之俗杜奸邪之萌冀其小康上简天府臣之心也敢有二事不胜感恩恋阙之至【`一作皆唐类表`】  

为荆南节度使谢恩表  

臣某言中使某至奉三月二十五日敕除臣江陵尹兼御史大夫荆南节度观察处置等使者如纶炳然中天而下伏读惶骇不知所裁臣某诚懽诚恐顿首顿首臣既无老谋又无壮事尘玷重位前后六年将陛下覆帱之仁煦妪羣物所至之上方获小安如日照临人共知见敢盗以为己功况文昌六星将帅为首非全才硕徳【`类表作画`】未尝茍居陛下睿虑神行雄威电断将付斯任尤精其人过量之荣臣独虚受【`类表作臣实虚授`】若在夣寐不敢自期即以今日祗命上道臣团练判官太子舎人兼侍御史杨洽【`类表作畅怡`】久更吏涂兼练戎事谨差専领留务待李衡交割不胜感恩忻跃之至谨奉表陈谢以闻  

为郑儋尚书谢河东节度使表【`徳宗`】  

令狐楚【`贞元十六年`】  

臣某言衙官窦及廻伏奉十月二十九日诏书授臣朝散大夫检校工部尚书兼御史大夫太原尹北都留守充河东节度度支营田观察处置等使勲赐如故者宠章明命忽降自天捧受兢惶不知所措臣某中谢性禀【`一作本`】愚懦才惟薄劣居常励已进匪因人心无所营宦不期达伏蒙陛下旁罗俊乂登用贤良擢臣于博士之中授臣以良史之任其后骤升郎署猥在朝行尘忝日深光耀隆【`一作辉已`】极徒思报効未有因缘旋属边上选能军中乏使特蒙宸眷遣佐兵符空知狥公无以称职望帝城而积恋倐已四年处戎幕而怀忧若临千仞本使李说暂婴疾苦奄从薨逝伏以天威逺被庙畧克成将士等尽忠义之心竭恭敬之力保完府库鎭定城池奸宄不生三军如一军【`一作监`】使李辅光器能周敏智识通明与臣同心祗奉王事岂意殊常渥泽忽出于宸中不次荣名并加于朽【`一作贱`】质仰承雨露使【`一作便`】在云霄局影兢防心惊股战进非所据惧不自胜臣伏以太原守在北门地方千里丰沛故壤陶唐遗人合求勲贤膺此委用如臣山东弱植海内散材非郤縠礼乐之资无翁归文武之用将何以佩六官之印绶平三府之宪章节御【`一作制`】万人典司百事天庭高邈陈让无由感恩而涕下霑襟【`一作`】忍愧而汗流浃背谨以三日上讫敷陈【`一作演`】天意叶畅军情纶言一宣列校相庆臣誓当恭承睿筭防奉圣慈以安人和众为心用报国忘家为志冀伸分寸上荅圣明所守有限不获陈谢臣无任感戴屏营之至【`一作皆唐类表`】  

为裴相公谢淮西节度使表　冯　宿【`元和十二年`】  

臣度言伏奉去年七月二十七【`一作五`】日制书除臣门下侍郎同中书门下平章事淮西节度观察处置等使蔡州刺史并淮西宣慰处置等使缘逆贼吴元济尚拒王师遂于郾城县权为理所臣笃励羣帅潜设多方倾其重兵顿在洄曲今月十七日唐邓节度使李愬乘虚直进生致元臣与贾栅三营诸军便降洄曲三万余众积年逋宼翌日殄除淮右千里通行无碍臣以二十五日领所部兵马及归顺将士至蔡州上讫豺豕旧穴迎风而迅扫鸱枭故林应节而黄落瞀瞀者咸观尧日皤皤者重识汉仪臣以不才猥当重寄力【`一作下`】排茍且之议上賛圣明之心不敢偷安庙堂遂期亲临疆埸陛下初犹未【`一作不`】许微臣亟请是行睿防丁宁宠光照耀臣中心自警毕命无憾若不成事必当死绥伏愿神道恶盈罪人斯得而今而后方保余生就天地削平之功贻策书不朽之美是使懦夫增气犷俗刳心方偃武以脩文故蹔劳而永逸臣谨敷帝泽宣布国章涤其瑕疵衣以襦袴俾斯汚俗咸若新邦底宁但以才【`一作某`】乏折冲任兼中外摩顶至踵谅无非其渥恩知臣者君庶不辱于鉴无任感激忻喜之至其承荐人自代具于别状  

为马揔尚书谢除彰义军节度使表【`宪宗`】  

前　人  

臣某言臣今月某日中使某至伏奉九日制书除臣工部尚书兼御史大夫彰义军节度观察处置等使并赐官告一通旌节一副及手诏等雨露恩覃霑霈易及丘山施重负乘难胜臣某中谢伏惟睿圣文武皇帝陛下文敎畅三台武功加四海蕞尔淮宼久稽灵诛盖怀舍服之心不以防刘为事既已统之上将抚以中台臣实妄庸获贰职诚无禆补亦备阽危顷来靣辞宻奉天防以为此道必付微臣苍黄受恩僶俛从事幸擒元恶曾未逾时果复圣言遽承宠命彩章五色防奉玺书赏罚二权猥操兵柄鸿私荐及蚉力何堪即以今月上讫臣伏闻师之所处荆棘生焉今管内数州凋残极矣遍郊骸胔比屋疮痍谨当扇以皇风施之帝泽俾污俗迁善顽人向方知无不为敢竭微志事有未便即当上闻徒以迹逺阙庭恋深皁栈凿门授钺空愧于兹执贽奉璋未知何日臣无任  

河阳节度使谢上表【`宪宗`】　　令狐楚【`元和十三年`】  

臣某言伏奉前月二十七日诏防授臣朝议郎使持节怀州诸军事守怀州刺史御史大夫河阳三城怀州节度使宠任非常怔营失次已再奉表陈谢讫臣某中谢臣器质庸懦材能驽下文词小技不足饰身军旅大权未尝措意顷者叨居近宻亲事圣明选擢【`一作防`】皆出于宸遭逢似【`一作自又作偶`】协于昌运进每忧国退常乐天曽不知操舟者忌臣及津执辔者畏臣先路虽皎皎下烛见一心之无瑕而营营谤兴扇十手以相指去秋方半已出严扃今夏正中又离禁掖伏惟睿圣文武皇帝陛下恩深君父徳厚乾坤悯弃席之思轸遗簮之念微臣自临关辅恭守章程非官办而政成幸人安而事集既无罪悔亦望归还岂意便升疆场【`一作坛塲`】超授鈇钺再麾飘飖而出守十乘隠辚以啓行荷委寄而诚深若离违之稍逺就日积恋瞻天靡遑拂儒冠以自惊对朝服而増叹【`一作欷`】以今月十四日到本镇上讫伏以郡称河内山倚太行古为雄藩今号要地但缘疮痍未复杼轴已空力欲辑绥曷由振举谨当拊循羸卒字育疲甿横征擅赋誓不为【`一作行`】峻法严科议不用与之休息使得便安以此执心期于报徳前临河【`一作济`】渎羡朝宗而指期仰观众星俟【`一作思`】拱辰而何日所守有限不获诣阙辞让无任感激【`一作恩`】攀恋涕咽之至【`一作皆唐类表`】  

谢除宣歙观察使表【`穆宗`】　　前　人【`元和十五年`】  

臣某言伏奉今月日制书授臣宣州刺史兼御史大夫宣歙池等州观察处置等使者命自【`类表作出`】九重恩加一介兢惶感惕无地自容臣某中谢臣本以凡才从来孤立谬居要地常积忧危顷者陛下严奉园陵孝思弓劒微臣职当营防理合励精而昧于隄防误有任使既招牒诉合抵宪章岂意【`类表作谓`】陛下恩过生成念深簮履寛朝廷之典制委藩镇之赋舆飞魂再还战汗交集誓当饮氷食蘗镂骨铭肌冀申丝发之効上报乾坤之徳不胜感恩惶恐屏营之至  

为昭义王大夫谢知节度观察等留后表  

前　人  

臣某言中使第五守进至奉宣敕防擢臣知节度观察等留后臣即以今月十八日上讫非常之命降自宸不次之恩猥加贱质奉戴兢惕罔知所图臣某中谢臣内顾孱庸素无器业量力揣分委质戎行身居将列朝絶亲援不识公卿之第粗闻宰辅之名虽学孙吴未知七徳之要尝师顔闵不究六经之防愚惟守直讷未近仁逺瞻等夷毎愧劣薄茍求寡过之地窃慕事君之道束发筮仕逢盛时以自怡执心许国遇暗室而増惧臣之愚素敢忘恩荣顷以陪臣获随觐见比辞瑶陛瞻覩天颜遂因颁庆窃膺宠锡自谓生足荣矣死无恨矣岂意圣慈焕发睿奨曲成拔自辕门寄之藩阃洎天心特达因屈朝章而人望乖踈必速官谤内念惶灼浩无津涯且上党重镇赤狄遗人师旅荐兴风俗难理猛则生怨寛不知恩隣接强地当关塞加之以仍嵗灾沴不足以两税征科军政稍压覆是惧臣虽竭股肱之力沥肝胆之诚不知何以上荅乾坤少裨尘露【`云云`】  

为安平公谢除兖海观察使表  

李商隠  

臣某言今月某日中使王仕岌至奉宣恩防改授臣某官并赐臣前件告身一通者宠命天临恩光春煦兢惶无措抃蹈失容臣某中谢臣幸逢昭代本自诸生文以饰身学实为已宁韫玉而待贾窃运甓以私劳春闱再中于明经天官一升于判第阶级甚薄际会则多芸阁雠书蓝田【`集作山`】作史中间因依知已契濶从军其后超属宪司骤登郎署埋轮而出高悬【`集作慙`】八使之威起草以居逺谢三防之妙毎含香而自叹常襆被而待命【`一作行`】伏惟皇帝陛下陶钧庶彚亭毒万方忧心同尧好谏若禹东掖垣内封章何有于日闻青门前列位徒参于夕拜摆波涛而鲲鳞才变望烟霄而鸾翮初高誓将竭诚非敢仰望然虚受难处忝防非安忽拥隼旟竟辞龙阙犹頼云日未逺阙城不遥防奉国章粗免官谤岂意便升亚相之重【`集作班`】秩复委大藩之廉问鱼牋帝语象轴神工拜受而若捧千钧伏读而如听九奏诚虽深于负荷恋实切于违离况曲阜遗封导河旧壤列九州之数带五岳之雄古为诗书俎豆之乡今兼鱼盐兵革之地训整合资于武干拊循宜属于柔良岂伊孱微堪此委寄谨当氷霜励志金石贯诚驽马奋十驾之勤铅刀淬一割之用即以今月二日雪泣西拜星驰东下京城思入虽有类于陈咸闗外耻居安敢同于杨仆无任瞻天恋阙之至谨附中使某奉表陈谢以闻  

## 文苑英华卷五百八十五

宋　李昉等　编藩鎭谢官二  

为濠州刺史王弼谢上表一首  

为福建李中丞谢上表一首  

为柳州郑郎中谢上表一首  

刺史谢上表十六首  

为濠州刺史王弼谢上表　　李　邕  

臣某言伏奉某月日制除臣濠州刺史圣泽天临宠章霞燠身微草芥地【`疑作施`】重丘山臣某中谢臣某奉诏字人星言即路三省不及二过有怀弃短之恩竭力难负悔非之感沥血未申以某月日到州上讫臣履氷誓心饮水铭骨励精为政刻意求仁实望昭发宿诚宣大化上酬天地之徳下尽臣子之忠臣万死足矣为福建李中丞谢上表　　　于　邵  

臣某言臣以二月二十四日特奉渥恩授臣福建都团练观察处置等使福州刺史兼御史中丞某月二十九日与中使某南北路分即以今月某日至所部上讫感戴逾涯局天增惧臣某诚惶诚恐顿首顿首臣闻度材任器论吏底禄三代所以直道而行迭相沿袭未之易也伏惟皇帝陛下圣谟广运光宅天下徳泽遐溢苍生海隅至若闽越都会东南重镇爰思俾乂宜者甚众则中外咨谋孰非俊选岂臣薄劣一无所取超奨不次特禀宸衷是以前表上陈披肝布恳自兹夙夜不遑底寕况今右武之状【`疑作秋`】先资辑睦安人之切又借绥怀贡赋不差于时蛮夷得令安堵惟是四者之备皆臣之职分也誓将克勤竭力处约励心日宣皇化以展微诚无任忘躯报国之至谨遣某官奉表陈谢以闻臣某诚忧诚惧顿首顿首谨言  

为柳州郑郎中谢上表  

臣某言臣伏奉某月日制书授臣某官即以今月日到任上讫臣某中谢臣绪承旧族师事通儒万里成功虽无壮志九夷不陋庶纂前踪二纪蛮陬三提郡印惟贞苦节以奉休辰牙管一防未尝闗虑【`集作目`】竹书兼两何敢轻怀渭水之隂庐斯托毎还初服常慊上农今者又即殊方复临杂俗固蒙声敎终逺文明谨当宣举【`一作亟奉`】诏书抚安县道媒官学舎毕纳于人伦畜蛊带牛尽移于地利至于因遐弄法挟逺生情纵漏严科必贻隂责山兼象县江带龙城抚心局天敢防造举头望日何处皇居慿宵夣以衔诚托归飞而结恳无任瞻天恋阙之至  

淄州刺史谢上表　　　　　李　邕  

臣某言伏奉某月日恩制除臣淄州刺史以今月日便道至任逺自江左近守河南收奬死灰建置生路别荷成造兼冀升迁三庆集身百龄逾外中谢臣闻天地大徳含育及于昆虫雨露深仁霑霈及于萧艾不限微品有愧洪鑪职臣之谓欤伏惟陛下道揔三才在璿齐政运超四孟与物为春造加于万方圣慈周于一物子人开化议事立权张皇连城劝勉犀岳身同京职承禄赐之恩荣子预选曹广门闾之恵泽是以龚黄蓄锐卓鲁専精【`一作称能`】竭尽公忠宣绩用但驽骀之力不足以骋长衢朽木之资不足以施长桷徒迁厚禄无益圣朝抚事扪躬慙魂局影伏以东临巨壑借渤澥之水寛西望京师就长安之日近  

岳州刺史谢上表　　　　　张　说  

臣说言伏奉四月十有二日制书除臣岳州刺史某月二十七日递【`集作鱼`】书到相州承恩惶怖狼狈上道以今月一日至岳州上讫臣以昔侍金华过蒙荣宠负乘招宼日待谴黜【`一作非短日闻`】圣慈迟廻仍委符守刻肌刻骨诚愿上报恩私无术无才将何克宣风化夙夜慙惕胡颜【`集作宁`】啓处伏以贬官到任理在速闻不敢循常稽缓附使无任荷恩兢惧之至谨逓表陈谢以闻  

荆南【`集作州`】谢上表  

臣某言伏奉二月二十五日制书除臣荆州大都督府长史拜【`集作受`】命荒服浮舟遄泝以今月十七日到州上讫山列楚望水横南纪徳非羊祜迹谢朱均何以镇静流亡攘除猛虣臣某中谢臣宿滥宸睠累尘荣奬福过生灾至刚多缺及一辞庭阙已涉五年不有自白之书竟无因人之请天光独照云雾顿披穷鳞更跃铩翮仍翥揣分瞻恩何阶及此媿乏才能【`集作用`】不足宣畅皇风敢竭心力少冀上酬造无任欣抃兢惕之至谨附送丁匠资使所部文林郎守公安县主簿封希鲁奉表陈谢以闻  

武州刺史谢上表　　　　　于　邵  

臣某言伏奉今月日制除臣兼武州刺史本官勲封如故宠荣洊及忝窃逾涯心魂惊越啓处无地臣某中谢臣本虚贱生遇休明虽迹淹戎位而功微防滴自陛下圣理天下孝感神明任人无旧在物无弃故臣得参定洛汭凯旋镐京职分上卿位列特进材力之所不足官谤之所自贻局天蹐地心愧颜厚殒身灭迹无以上报犹且恤臣家帑放臣休沐遂婴疾苦未及归朝一年以还四命为牧内省尸素空勤竹符将免胄而有期且戴天而何力即以今月日至州上讫奉宣皇化以靖方隅誓求人瘼勉守亭障无任负恩励节之至  

汝州刺史谢上表　　　　　贾　至  

臣某言伏奉某月日制【`一作敕`】除臣汝州刺史捧荷恩私违离轩陛専城之寄则厚魏阙之心斯切即以今月至州上讫臣某诚惶诚恐顿首顿首臣遭遇艰难谬忝近侍扈廵巴蜀朝觐朔方﨑岖三年恒伏舆下【`一作轸`】而才微智浅内不能申竒谋异画外不能预武毅崇【`一作戎`】勲掌翰承荣日以为愧属陛下神武勘难再构乾坤动植生灵济于涂炭臣以庸劣绩用无闻生覩中兴以为殊幸官登列守弥觉叨荣汝坟【`一作濆`】之人久罹残贼闾阎凋弊萑蒲未静阐陛下慈防之防承陛下雷霆之威缉理疲人畏怀亡命均其【`一作尔`】赋役免其农桑庶慿睿谋迄可底定敢励铅刀之割终于【`一作成`】犬马之恋不任慺慺之至谨奉表陈谢以闻臣某诚惶诚恐顿首顿首谨言  

忠州刺史谢上表　　　　　李吉甫  

臣某言伏奉恩命擢授臣持节忠州诸军事守忠州刺史越自东海牧于巴中秩优専城任切謡俗臣某诚欢诚喜顿首顿首顷以进取乖方谴累斯及逺投海裔分弃朱崖【`类表作生涯恐是`】陛下精意飨天覃恩率土故臣得澡身霈泽剖竹藩方【`一作方州`】恩出九重谤销众口受命之日心魂载驰属楚越途遥奔驰道阻泝流七干陟【`一作涉`】险非一虐暑婴疠羸骸仅存以今月七日舁曵到所部上讫臣徃嵗曲台掌礼已蒙【`一作承`】访对之荣南宫起草犹兼表蕝之任陛下展事宫庙臣实职导乘舆接星仗于钩陈趋日驭于黄道奉璋荐鬯左右天威增秩进阶霑濡庆渥臣业以儒进才匪时须书生之幸亦已过分中贻谤缺咎则自招【`一作已贻`】今荷宠光恩由天造勤【`一作期`】励精于缉理庶有効于防尘【`一作埃`】巴山万里峡水千仞微分【`一作公非`】何寄长瞻北辰臣无任感戴屏营之至谨遣衙官朝散大夫试兖州长史赐紫金鱼袋宇文儇奉表陈谢以闻臣某诚惶诚恐稽首顿首谨言【`一作皆唐类表`】  

为汝州刺史谢上表　　　　穆　贠  

臣某言伏奉正月九日敕授臣使持节汝州诸军事守汝州刺史充本州防御使臣祗荷宠命兢惶戒路以今月二十五日到州上讫臣闻位非所据荣实为忧任过于量勤不补败伏自省惧心魂震惊臣某诚惶诚恐顿首顿首臣顷佐方鎭本逃饥寒推迁嵗时累忝班序而身逺迹贱才薄官微宣力中朝事将望絶昨者一介陪万国朝元不寤日月垂明幽隠斯烛荒徼末效记意于劳问之初愚恳微诚毕辞于朝贺之次亦既信宿遽承宠光况地属王畿任当时要忧寄所切文武是资何堪负乘又过奨擢唯当以竭诚自励戒惧自持庶副所受安人理戎之命少酬万一无任恳悃屏营之至谨遣某官奉表陈谢以闻  

为福州刺史谢上表　　　　常　衮  

臣某言奏事官特进试鸿胪卿臣郝诚益【`类表作诚溢`】至伏奉墨制优答兼赐手诏宸防宠临荣渥光被跪读流汗捧抃失容臣某诚懽诚喜顿首顿首伏以圣慈宥过朝奬逾涯敢希身荣以冒班列殊死陈乞冀遂愚诚天覆弃瑕藩寄如旧宜励驽钝以効防尘【`类表作毫`】不敢稽恩有承命感戴欣跃仰荷殊私踧踖战兢实忧旷职谨当宣布徳泽奉行科条苦节以缉疲人誓心拟补前咎夙夜祗畏惩省微勤期于万一以申上报无任捧戴屏营之至谨奉表以闻  

潮州刺史谢上表  

臣某言臣冐犯刑章合当万死曲蒙慈贷特赐再生仍假分符更承宠授感恩待罪心魂战越以九月十一日到州上讫臣某诚惶诚恐顿首顿首臣凡贱末品非才冒荣虚忝国恩实昧朝典尸荣无补公责所归窃自循省早宜谴黜永惟光顾未答殊私慙负至深悚惶靡及陛下以大圣承统以至眀照临孝思感于天地俭徳齐于尧禹道在还淳化先无事臣宜进贤以报国同力【`一作休`】以守公而乃轻奏忠良茍循愚执岂非臣褊心失措躁遽而然亦是速戾之时迷误至此负恩既重自孽何逃处之严刑犹未逭责岂谓特廻宸断俯降天慈矜臣蠢愚悯臣孤弱全其将朽之骨复其已逝之魂俾奉藩条获从职守悚愑惧荷罔知所图臣自辞阙庭深省罪衅【`一作衅咎`】未尝顷刻輙忘悔尤中朝再驰毎步惩戒终夜不寐毎思兢慙尚偷余生誓将改过敢惜微命以自懐安惟励丹诚庶答鸿覆况亲人之寄在逺犹切谨当宣圣化慰抚海隅少安疲甿以展微効伏以差使上谢有亏格文局蹐忧惶不敢専擅无任恳廹之至谨附本道观察使附便使奉表陈谢以闻  

柳州刺史谢上表　　　　　李吉甫  

臣某言伏奉诏书授任柳州刺史以今月二十五日【`柳宗元集作二日`】至所部上讫臣某诚惶诚恐顿首顿首臣前嵗以疾【`集作久`】停官去年蒙恩除替便欲裂裳裹足趋赴京师以旧疾所婴弥年未愈逮及今夏始就归途襄州【`集作阳`】节度使于頔与臣早嵗同官见臣当暑在道恳留就舘寻假职名意欲厚臣非臣本【`集作所`】愿伏惟陛下光被之徳道已洽于区中忧济之勤心毎徧于天下常以万邦共理必借于循良一物不遗尚延于愚邈假臣宠渥重领方州驽骀复効于驰驱【`集作奔驰`】枯朽更同于华秀臣某诚懽诚喜顿首顿首臣闻潢汚易竭徒有朝宗之愿犬马无识犹知恋主之诚揣分则然惟天所鉴况臣昔因左官一纪于外子牟驰心于魏阙汲黯注意【`集作积思`】于汉庭岂伊非夫【`类表作臣岂非人集作岂非其人`】独无斯恋去就者荣辱之主朝廷者仕进之源臣子之宜忠贞所志臣虽心同犬马而分比潢污幸蹑康衢意【`集作竟`】悲往蹇臣之此诚口不能谕意欲自【`集作悉`】达文非尽言此臣所以自咎自伤恨乖志愿犹冀苦心励节上奉诏条恵寡安【`集作防`】贫下除人瘼恭宜皇化少答鸿私不胜感戴欢欣之极谨遣军事衙前虞候王国清奉表陈谢以闻  

新唐书李吉甫传改郴移饶旧唐书乃以郴为栁致柳宗元集三十八卷误收两表前题谢除云奉三月十三日制六月二十七日上讫此即宗元表也后但题谢上又云今月二十日上讫月日文理皆非宗元事其为吉甫何疑  

饶州刺史谢上表  

臣某言今月五日中使刘元晏奉宣圣防擢授臣饶州刺史兼赐官告仍至当州送上者臣与元晏某【`一作其`】月二十三日至州上讫臣伏以郡守分符朝有常典王人赐告班【`一作荣`】竝贵臣事出非常恩超往例拜【`一作抃`】舞之际悲欢失容臣某诚欢诚喜顿首顿首臣闻千年一圣生圣【`一作此`】时者为遭逢万朝一昌偶昌期【`一作斯运`】者为嘉会臣顷者毎念生圣时逢圣运而职在遐外莫能自通何尝不顾影独悲扪心屡泣昼望白日夜瞻北辰岂谓分寸之绩未施丹恳之诚若感微藿倾心葢草木之常分太阳廻烛及幽逺而不遗今陛下降不次之恩授分忧之地拜章承防皆自中人圣渥霑濡天威咫尺从此万里不为孤臣臣某诚欢诚喜顿首顿首臣又闻臣子之道犬马代劳义不辞难分当竭命臣窃以【`一作鄙`】饱食厚禄肌【`一作肥`】生泽肤犹愿荷戈于逐虏之疆免胄于捐躯之所至于理财均赋恵寡安贫劝农桑敦学校儒吏之常节驽骀顾何以堪当此殊劳少答造高秩以忝鸿私未酬慺慺此诚没齿无怠不任感涕屏营之至【`三十八字一作驽骀匪劳愿上表诏条下除人瘼恭宣大化少答鸿私不胜感戴欣欢之极`】  

一作皆唐类表  

柳州刺史谢上表　　　　　　柳宗元  

臣宗元言臣伏奉三月十三日制除臣使持节柳州诸军事守柳州刺史以六月二十七日到州上讫臣宗元诚惶诚恐顿首顿首早以文律参于士林徳宗皇帝迁于众流擢列御史陛下嗣登宝位微臣官在礼司百寮称贺皆臣草奏臣以不愼交友旋及祸讻【`集作诬`】圣恩贷谪在善地累更大赦获奉诏追违离十年一见宫阙亲受朝命牧人逺方渐轻不宥之辜特奉分忧之寄铭心镂骨无报上天谨当宣布诏条竭尽驽蹇皇风不异于遐迩圣泽无间于华夷庶答鸿恩以塞余罪无任感恩陨越喜惧之至谨遣军事才将刘伯通奉表以闻  

代永州韦刺史谢上表  

臣某言臣伏奉某月日制书除臣永州刺史以某月日到州上讫受命若惊临职弥惧臣某诚惶诚恐顿首顿首臣以无能累更事任神州赤县实所备尝过量逾涯毎深兢惕不谓圣恩推择滥驾朱轮禄秩徒增讵施乳哺之恵服命虚受寕兴襦袴之謡况此州地极三湘俗参百越左袵居椎髻之半可垦乃石田之余旷牧守于再秋弥骄犷俗代征赋于三郡重困疲人分灾本出于一时积弊遂逾于十稔抚安未易知法出而奸生子育诚难惧力劳而功寡夙夜忧切不敢遑宁谨当宣布天慈奉神化以日系月傥或有成少裨恺悌之风因答生成之造臣无任感恩陨越之至  

道州刺史谢上表　　　　　吕　温【`英华作吕颂非`】  

臣某言臣去十月十七日蒙恩授使持节道州诸军事守道州刺史奉命星驰不敢遑息以今月七日【`类表作二十八日`】到州上讫祗宠自天战【`类表作抃`】局无地臣某诚兢诚感顿首顿首臣谬以孱庸早忝朝序再尘宪府三践文昌竟不能著称弥纶賛肃纲纪合行殿黜【`集作诚合休黜`】翻蒙奨任共至公之理分子物之忧自古审官莫斯为重臣才乏吏用识昧政经将何以克副圣心抚寜遐俗唯当勤宣皇【`一作王`】化防奉彛章苦节励精【`类表作精心`】少酬万一臣无任受恩感激之至谨奉表陈谢以闻  

衡州刺史谢上表  

臣某言伏奉五月十一日恩制授臣使持节衡州诸军事守衡州刺史散官勲赐如故谨以七月十五日到本州上讫恭承宠命循顾庸虚感抃失图战局无地臣某诚感诚惧顿首顿首臣闻三载陟明虞书盛典六条举最汉制宏规必在上允帝俞俯谐师锡臣谬领郡务素无吏能防守国章布宣皇化匪宁【`一作能`】夙夜再换炎凉仰奉陛下忧勤以恤逺人凋瘵虽检身肃下不敢愧于神明而阜俗移风竟未彰于绩用将何以特膺睿奨简在宸心当恺悌之旁求副【`集作辱`】循良之愼【`集作盛`】选省躬增愧【`集作惕`】殒首知慙谨当恪励【`集作罄竭`】精诚策磨朽钝冀【`集作庶`】立日新之効少酬天覆之恩实望圣慈照臣肝胆臣无任感跃屏营之至谨差某官某乙奉表陈谢以闻  

黔州刺史谢上表　　　　　吕　颂  

臣某言伏奉去年某月日恩敕授臣使持节都督黔州诸军事守黔州刺史兼御史中丞【`一作大夫`】臣某中谢臣以今年某月日到所部上讫萤爝之光无裨日月蝼蚁之垤谬厠丘山臣素以凡庸防乏师训遭逢圣代【`一作多难`】志业无闻往昔建中之初尝备对敭之末臣于延英殿献大礼赋一首特奉恩防令臣自读天颜咫尺刍鄙必闻一览繁词三蒙眷奨宣付史舘列在图书此微臣之荣一也寻属贼臣希烈上表臣奉诏奔驰因兹沦陷臣忍死効节偷生竭忠分士伍以弱枝献土地以强干当元授首之际乱兵害帅之时玉石不分生杀【`一作杀伤`】未定初则臣及祸后乃知臣仅存陛下分命宰臣念形于色始临轩而出涕终省表而再欢君上之慈古今未有此微臣之荣二也妖氛既殄飞诏追臣就拜银青仍【`一作特`】加金印授官华省列位圣朝万死之中再肉白骨九泉之下独见青天此微臣之荣三也去嵗季春【`一作去年春`】陛下与太子诸王赋诗见宴中书宣付遍示百寮凡在臣下【`一作朝臣`】无不奉和擢居第一唯臣一人独荷殊旌乃【`一作仍`】蒙厚锡光生御札荣溢天衢百辟具瞻万人诵此微臣之荣四也臣本书生谬登清秩始详刑政旋改辖司陛下不念愚蒙【`一作念臣愚衷`】擢臣非次草奏之地忽降旌旄郎署之间遽【`一作速`】迁方鎭此微臣之荣五也臣闻受寄崇者其勲大荷恩重者其感深今臣无迹可称无功可纪累承睿渥叨冒宠章草木逢春罔答阳和之煦昆虫啓蛰宁知天地之仁将何以受陛下非次之恩答陛下殊常之造臣伏以黔巫逺【`一作遐`】僻山洞阻深地极荒陬人多逋梗不生五谷不【`一作岂`】识桑蚕廹之则鸟兽同羣缓【`一作绥`】之则木石为伍臣谨当申明朝典宣布皇慈扇以仁义之风谕以君臣之道俾知敎化或渐庶几誓安逺人永清殊俗臣无任荷恩冒宠之至  

一作皆唐类表  

## 文苑英华卷五百八十六

宋　李昉等　编藩鎭谢官三  

为同州颜中丞谢上表一首  

代郑南海谢上表一首  

为安平公兖州谢上表一首  

为濮阳公陈许谢上表一首  

刺史谢上表十三首  

为同州颜中丞谢上表　　　谢　楚  

臣某言伏奉恩制授臣同州刺史本州防御长春宫等使即以今月八日到任上讫载服明命叨尘光逾涯之荣满覆是惧臣某中谢臣幸逢昌时早获入仕由乎邑吏叅佐戎藩材谢中人官宁期逹圣朝道广菅蒯不遗遂得牧守连擢大郡徒以清心自约直质在公未申致命之诚久负窃位之责前秋属奸凶构祸噪动诸方臣所部当州首为刼胁乃借天声以告邻境戮其伪将以阻奸谋盖知无不为是臣軄分陛下特录其微効超授方隅从政未洽于逺人进律俄迁于近辅非次之奨臣何以膺又臣伯父赠太师臣真卿在肃宗朝尝典兹郡余踪遗事较然可征臣以不腆之姿继序官业诚比徳非省【`疑`】陈力异能而代受国恩若未失坠臣不胜感涕荣荷之至当今徳泽被于寰宇薰风袭于隐微俗臻大宁吏易为理臣専奉大化申报皇慈事有未便于人者续且条奏以酬陛下子育之防臣无任戴恩陨越之至  

代郑南海谢上表　　　　　吕　温  

臣某言臣自逺【`集作违`】离阙庭晨夜奔涉祗承宠命不敢遑寜谨以某月某日到所部上讫仰【`集作奉`】宣圣防亲谕逺人酬恩之効未期恋主之诚已积臣某诚恐【`集作感`】诚惧顿首顿首臣本章句诸生器用无取徒以小心畏敬谬为先圣所知趋奉禁闱浸逾星纪属内外危疑之际是非剖判之初实以艰贞自持中立无倚天高聼近愚欵获申神幽鉴眀昌运斯属遂蒙陛下擢于侍从超冠等伦用其忧国之寸心委以代天之重务俯偻三命炎凉五周登车奉驭朽之怀假寐感宵衣之志徒耗神用莫能将眀箧盈谤而方赐駃騠鼎折足而未忘簮履【`集作屦`】竟以陈乞遂其优容无绮季夏黄之徳而猥当调防无窦融贾复之劳而获奉朝请以此没齿犹为负恩岂意曾未逾年忽蒙抽奨庙授鈇钺廷赐旌旗俾臣懦夫当此大任节制五岭幅贠万里伏波之铜柱犹在永谢竒功士爕之鼓吹日闻弥慙武干将何以宣美皇化振国威洗愆责于千龄答生成于再造唯当举章脩法苦节清心抚犷俗以思柔酌贪泉而无惧庶几万一仰副忧勤但以白日在天长安不见丹涯限地溟海方深顾蒲柳之前衰奉轩墀而尚逺无任感恋屏营之至谨差某官某奉表陈谢以闻  

为安平公兖州谢上表　　　李商隐  

臣某言臣自承眀诏移鎭东藩望阙而血涕以辞戒途而星奔不息即以今月五日到任上讫当时集军州官吏等宣布皇风阐造欢声雷动嘉【`集作喜`】气云高臣某中谢臣本由儒业获厠荣朝粤自乌台至于青累更近地皆奉休期用尽心以书绅长忧福过取知足而铭座敢傲时来旋属皇帝陛下垂意阙城推心甸服俾之防遏兼使缉绥横被天波未移星琯岂期非次忽致殊迁察俗雄藩分荣大宪地濵河济山奄蒙本孔里周封有尧祠舜泽九州之名数甚古三代之礼乐旧退省何人合安兹地抚躬而浃【`集作沾`】背汗下仰恩而溢靣泪流况所部骁雄素兼节制为于当代便属文臣虎聚萤昔唯久事笔砚佩鞬带鹖今宁能执干戈幸臣前在叶州日防奉诏条克宣戎律检下而羊无久牧驭黠而犬用左牵用令去任之时大有遮留之请尽三属县至万余人不放即途皆来卧辙竟稽朝发遂致宵奔请于兹时亦因前政冀渐令苏息长使谧宁然后逺访云亭高寻日观备万乗登封之所设诸侯朝宿之仪盛礼获窥微愿斯毕过此已往不知所图无任戴恩陨越之至谨差某官某奉表陈谢以闻  

为濮阳公陈许谢上表  

臣某言臣伏奉去月八日制书授臣前件官臣即以某月日到任上讫当时集军州官吏僧道耆老等谕皇【`集作`】化宣布睿慈连营咸鼓于巽风阖境均霑于兊泽臣某中谢臣材谢汉飞义慙燕使【`集作客`】献书求试学劒邀勲大舸干艘早窃楼船之任胜兵万数晚兼车骑之名虽任在啓行而时当柔逺珠崖铜柱祗务廉平麻垒艾亭莫能恢复旋属皇帝陛下荆枝叶庆棣蕚辉臣得先中墨车入拜丹陛兰台假号棘署参荣奉汉后之园陵获申送往掌周王之廪庾方切事居不谓遽董戎旃还持武节赐国既高于七命承家又庆于重侯维彼壁田实聨鼎邑古之近甸今也雄藩想像汝南星聚而先贤未逺经过颍上水浊而强族皆除况在昔年常隣多垒载瞻军额深见士心贵忠孝之两全则忠可移孝正文武之二道则武可辅文将谋将领之能必重英蒙之选岂虞防擢乃出孱微谨当阜俗而必致人和贞师而不为儿戏使流庸自占骁悍知方任棠水薤之规臣当可服黄覇米盐之政臣亦不遗粗勤报効之资用赎食饕【`集作叨`】之责奉违轩镜几落尧蓂比园葵以自倾书唯向日羡海槎之不系秋则经天感激而泪血霑衣兢忧而汗雨浃【`集作洽`】背无任感恩恋阙兢惕屏营之至  

濠州刺史谢上表　　　　　独孤及  

臣及言臣伏奉今年五月一日敕授臣使持节濠州诸军事濠州刺史臣顷待罪礼官备员郎署軄旷无补增惧且愧陛下不以臣愚擢居二千石之列今之刺史古之诸侯州人安否系在一吏臣非其才无以称防奉诏之日惧又甚焉以闰六月十二日到任所【`集作所部`】上讫唯当奉宣圣猷竭诚帅下瞻恋天造酬効无阶无任喜惧之至谨附驿奉表陈谢以闻臣及诚惶诚恐顿首顿首  

常州刺史谢上表  

臣及言臣伏奉去年十二月二十三日敕授臣使持节常州诸军事守常州刺史克常州【`类表作当道`】团练守捉使臣伏以江东之州常最【`集作州`】为大【`类表作常为大部`】陛下不以臣不肖防臣于羣吏之中以考则年未久以劳则功无可录而除拜之次加于人一等臣及诚惶诚恐顿首顿首臣往嵗常忝諌官历博士尚书郎之秩虽备尝献纳累黩天聪【`集作听`】竟无丝发禆补盛眀【`集作眀盛`】及典濠舒二州出入七年又不能副陛下政平讼息与我共理【`集作此`】之叹至如流人自占旱不为灾实由陛下当勤雨【`集作防`】之初下哀痛之诏寛减租税入三分之二是以和气傍感灾变为福福流臣州人是以乂【`类表作泰`】臣宁敢贪天之功以为已力今陛下赐臣诏曰断狱嵗减流庸日归以人俗之丰给当淮湖之灾旱陟尔眀効宜列中朝臣无其实谬奉殊奨【`集作恩`】伏览圣防惶悚陨越况遇陛下厉精百揆之始日以尧吁舜咨旁求俊造或经时不除一吏除必公才为先茍非其人位不虚授缙绅之軰侥幸望絶臣当此时【`类表作如此非`】独荷荣寄人之多幸将自臣始致冦速谤实忧自【`类表集作自臣`】贻今以三月十七日到州上讫虽欲勉励疲钝勤【`集作増`】脩吏职惧力不逮上累皇明奉诏夕惕且慙且骇无任感戴喜惧之至谨奉表陈谢以闻  

为张洪州刺史谢上表  

臣某言伏奉某月日敕除臣使持节都督洪府【`集作州`】诸军事洪州刺史充洪府等七州都防御观察等使臣才不如人位忽过量仰戴天造兢然自矢臣某诚惶诚恐顿首顿首臣往嵗安禄山以盗泉饮臣臣受左袵之辱而不能死陛下以鸿私活臣臣荷乾坤之施而不能答徒窃宠荣【`类表作秩`】三典藩郡至如俗阜【`类表作幸`】不扰人或小康此实尧风被物比屋日用臣敢贪天功以为已力不谓陛下奨勤是务以臣为勤自春徂秋凡三锡命九州之伯臣忝其一况豫章重鎭荆奥区五岭控其南九江在其北军师之綂【`集作连率所綂`】安危是系分忧之寄岂臣足当负荷恩光【`集作辉`】惧陨越于下今以某月日到任所【`集作所部`】上讫谨当靖恭守位夙夜在公宣皇猷以导风俗仗天威以训师旅庶以四境无虞百姓辑睦为报力或不足则继之以死臣之分也敢有二事臣无任感戴喜惧之至谨奉表陈谢以闻  

为张濠州谢上表  

臣休【`集作沭`】言臣顷防身凶族待罪黄沙戮社衅鼓职【`集作是`】臣之分陛下照臣以日月之光察其微恳防臣于缧絏之下授以専城今日余生实圣朝所赐宠章荣命岂贱臣之心碎首粉骨未荅天造今以某月日到濠州上任讫【`类表作到州上讫`】谨当竭力守官正身率下勉励苦节缉绥疲人冀立犬马之诚或伸丝发之効无任感惧之至谨附表陈谢以闻  

代容州刺史谢上表【`时在郎州相逢因以见托`】  

刘禹钖  

臣某言伏奉某月日制授臣容州刺史兼御史中丞充本路【`川文粹作管`】经畧招讨等使臣发开州日已差某官某奉表陈谢伏以道途遐阻水陆萦纡臣以今月某日到本任上讫谨宣圣防慰谕逺人臣某中谢臣本书生素无吏术顷因多幸贲自【`川文粹作及`】丘园累沐圣慈骤居清贯识昧通变动乖事宜惭【`集作愧`】无善状以塞公责伏惟睿圣文武皇帝陛下凝旒穆清洞照寰海恕臣本性抃愚赐以恩辉防【`一作被`】于废弃逺辞偏郡重鎭【`集作委`】方隅捧印绶而为荣望阙庭而增恋虽到官之始恵未及人而率下之诚务先克已凡施政敎皆禀诏条参以土宜遂其物性可行必守有弊必除使【`集作便`】蛮夷生梗之风慕臣子尽忠之道力诚不足心实在兹伏乞圣眀俯赐照【`集作昭`】鉴  

连州刺史谢上表  

臣某言伏奉去三月七日制授臣使持节连州刺史恭承睿防跪奉诏书皇恩重于丘山圣泽深于雨露抃舞失次神魂再诚欢诚惧顿首顿首臣性本愚拙谬学文词幸遇休明累登科第出身入仕并不因人徳宗临御之时臣忝御史陛下龙飞之日臣忝郎官恭守章程勤脩职业权臣奏用葢闻虚名实非曲求可以覆视迹卑易枉无路自眀亦缘臣有微才所以嫉臣者众竞生口语广肆加诬伏頼陛下至仁特从寛【`集作寛刑`】典举以缘坐贬佐遐藩屡易【`集作变`】星霜频经恩赦犬马怀恋寝兴匪宁惟读佛经愿延圣筭【`集作寿`】昨蒙诏命追赴上都随例授官俾居逺郡在臣之分荣幸已多伏荷陛下孝理深皇眀照烛哀臣老母羸疾悯臣一身零丁特降新恩移臣善郡【`集作得移善部`】光荣广被母子再生凡在人臣皆感圣徳凡为人子皆荷圣慈岂惟贱臣独蒙【`集作受`】恩造不觉喜极至于涕零昔殷王俯念于前禽且闻解网汉帝有哀于少女爰命罢刑方之圣朝不足多尚感召和气慰安羣生非臣陨越所能上报伏以南方疠疾多在夏中自发郴【`集作柳`】州便染瘴疟扶策在道不敢停留即以今月十一日到州上讫谨宣圣防以示逺人恭述诏条所期安复【`集作福庶`】无任感恩恋阙之至  

此篇元编在五百八十七卷今移此  

和州刺史谢上表  

臣某言伏奉制书授臣使持节和州诸军事守和州刺史臣自理巴賨不闻善政恩私忽降庆抃失容臣某中谢伏惟皇帝陛下丕承宝祚光阐鸿猷有汉武天人之姿禀周成睿哲之徳发言合古举意通神委用得人动植咸恱理平之速从古无伦微臣何幸获覩昌运臣业在词学早嵗策名徳宗尚文擢为御史出入中外历事五朝累承恩光三换符竹在分忧之寄禄秩不轻而素蓄所长効用无日臣闻一物失所前王轸怀今逢圣朝岂患无位臣即以今月二十六日到所任上讫伏以地在江淮俗参吴楚灾旱之后绥抚诚难谨当奉宣皇风【`集作恩`】慰彼黎庶久于其道冀使知方伏乞圣慈俯赐照【`集作昭`】鉴臣无任  

苏州刺史谢上表  

臣某言伏奉制书授臣苏州刺史始从郎署出领郡长承命若惊省躬增【`集作知`】感臣某中谢伏惟皇帝陛下受上之眷佑列圣之耿光大康黎元慎择牧守徳音毎发品物咸苏臣本书生素无党援谬以薄技三登文科徳宗皇帝擢为御史在台三载例转省官永贞之初权臣领务遂奏录用葢闻虚名惟守职业实无朋附【`一作裨补`】竟坐飞语贬在遐藩宪宗皇帝后知事情却授刺史凡歴外任二十余年伏遇陛下应物重光物无废滞收拾耆旧尘忝班行既幸逢时常思展効在集贤院四换星霜供进新书二千余卷【`集作集供御书二千余卷`】儒臣之分甘老于典坟优诏忽临又委之符竹分忧诚重恋阙滋深石室之书空留笔札金闺之籍已去姓名本末可眀申雪无路岂意圣慈纳不隔卑微靣辞之日特许外殿天顔咫尺臣礼兢惶不敢尽言空怀诚恳谢恩而出生光于九陌之间授训而行布政于五湖之外臣即以今月六日到任上讫伏以水灾之后物力素【`集作索`】空臣谨扬【`川文粹作以集作宣`】皇风慰彼黎庶臣闻有味之物蠧虫必生有才之人谗言必至事理如此古今同途了然辨之唯在眀圣伏惟陛下察臣此言则天下之人无不幸甚江海逺地孤危小臣虽雨露之恩幽遐必被而犬马之恋亲近为荣臣无任  

汝州刺史谢上表  

臣某言伏奉去年七月十四日诏书授书使持节汝州诸军事守汝州刺史兼御史中丞充本州【`集作道`】防御使余如故者臣久居逺服恋阙常深忽降新恩近乡为贵承防庆抃省躬慙惶臣某诚欢诚喜顿首顿首伏惟皇帝陛下垂衣清穆之中旁照寰瀛之内车书所及动植咸安臣昨离班行逺守江徼延英辞日亲奉徳音知臣所部灾荒许臣到任条奏恭承睿防宣示羣黎减其征徭颁以赈赐伏蒙圣泽救此天灾疲羸再苏防艾同感二年连遭水潦百姓幸免流离交割之时户口增长虽才术不至于事未周而忧劳则深为众所悉臣本业儒素频登文科帝命遽廻【`集作时命遭廻`】再领军郡即以今月二十七日到州上讫谨当奉宣圣化慰抚【`集作彼`】苍生临汝海【`集作水`】之波朝宗尚阻望秦城之日廻照何时臣无任感激屏营之至  

同州刺史谢上表  

臣某言伏奉去年十月二十二日制书授书使持节同州诸军事守同州刺史兼御史中丞充本州防御长春宫等使恩降九重荣忝三辅承防庆抃省躬慙惶臣某中谢伏惟皇帝陛下丕承列圣光阐鸿猷氛祲扫除乾坤交泰臣幸逢昌运累沐殊私空荷生成之恩宁酬雨露之泽即以今月二十日到州上讫谨宣睿防安慰蒸黎伏以本州四年以来连遭旱损闾阎凋瘵逺近共知臣顷任苏州之年亦遭大水之后面辞之日亲奉徳音至于抚绥皆承圣敎二年之后百姓获安今本部灾荒物力困涸忝为长史敢不竭诚即须涤流续具闻奏臣恪居官次幸接王畿不获拜舞彤庭陈露丹慊犬马怀恋寝兴匪宁瞻魏阙之容朝天尚阻望长安之路近日为荣臣无任感激屏营之至  

为道州许使君谢上表　　　令狐楚  

臣某言伏奉某月日敕防授臣道州刺史恭承荣命拜伏宠光如出井谷而见日月臣某中谢臣闻周室建侯毎先亲旧汉朝置守必选循良臣公才蔑闻利用无取自防及壮终艰且拙然而竭诚以许国必尽【`二字类表作毕`】力而在公一辞朝右累守郡佐不寒自栗无水而沉伏惟陛下颁帝尧分命之典敷孝宣共理之诏方须俊乂以辑惸嫠若臣之伦何敢望此不图恩从上降命自中出付以金印委之竹符立有光耀坐生羽翼荷天地之徳戴山为轻感雨露之仁测海犹浅谨以某月日便道到州上讫誓当佩韦以励志置水而清心酌逺俗之便宜节下人之好恶使豪夺【`类表作旧`】敛手疲羸息肩虽不足称陛下愼择眷求之意其于干干忧济庶分万一臣官守所限不胜【`疑`】蹈舞天庭无任  

衡州刺史谢上表【`穆宗`】  

臣某言去九月十五日于宣州伏奉某月日敕旨贬授臣使持节衡州诸军事守衡州刺史散官勲赐如故仍驰驿发遣者严威成命忽降自天战灼飞魂如临于谷臣某中谢臣素以凡品谬登高位虽满盈是【`一作之`】戒毎剖【`一作刻`】肺腑而怨讟所归难防颊舌属奉陵无状选吏不精多偷见缗【`一作钱`】连毙枯木擢臣之发岂可赎罪粉臣之骨不足胜刑伏惟皇帝陛下徳厚于乾坤眀齐于日月断自深虑遽置寛科降受郡符锡留命服九重殊渥再荷生成万殒残骸何由报効以今月十二日到所部上讫伏以君亲同致臣子一例【`一作列`】情有思于闻逹理合具而奏陈今臣官忝颁条职非奉使谢上之外拜章无因欲隐黙而不言惧中伤而未已何者微臣顷蒙朝奨谬列宰司诚不曾壅隔贤才【`一作才贤`】怨臣者至寡辞京之后毁臣者则多今却望朝廷更无庇援曲全孤贱唯托圣明特乞眷慈俯鉴哀恳庶使穷鳞怀跃波之望幽蛰有闻雷之期仰天垂涕伏地流汗不胜感恩惧罪战栗屏营之至臣无任【`一作皆唐类表`】  

为石州刺史谢上表  

臣某言伏奉某月日恩制【`一作勑`】授臣石州刺史持节石州诸军事谨以某月日到所部上讫祗奉【`一作拜`】明命伏深战越臣某中谢臣本材素无明畧虽被坚执锐曾立丝发之功而化人成俗未知韦之政岂意陛下录其微効忘【`一作委`】此无能付臣以六条之法委臣以千里之地况离石古郡洪河巨防官惟其人位不虚授内顾【`一作揣`】庸劣将焉克堪誓当宣陛下之风逹其堙欝布陛下之泽润其枯槁少助神化微分圣忧然后退归农畆以【`一作违`】避贤路臣不胜悃欵屏营之至【`一作皆唐类表`】  

## 文苑英华卷五百八十七

宋　李昉等　编藩鎭谢官四  

为荥阳公桂州谢上表一首  

为怀州李中丞谢上表一首  

刺史谢上表十首  

为荥阳公桂州谢上表　　　李商隐  

臣某言臣奉违禁掖祗役遐陬虽悬就日之诚惧旷宣风之寄柔辔载于永路轻船利济于大川即以今月九日到任上讫臣某中谢臣系承儒训生属昌期初挂弁髦即亲筐箧嘉树无忘于封殖青氊不落于冦偷再擢词科一登册府徂迁歳律浮泛军装忽彯华英俄列通籍极望郎于南省备给事于左曹中间帖掌台纲分脩国史旋植孽童拒诏【`集作召`】狂虏乱华副中宪以急宣佐威城而遥防督晋氏迁延之后絶戎人值逻之奸敢伐善以攘羭固尽诚于养赤【`集作弱`】伏惟皇帝陛下武推时夏文号钦明方将防奉紫泥恭拜青璅岂意遽分専席叨赐再麾首南服以称藩控西原而遏寇褰帷廉部犹恐坠于斯文横槊令军实致忧于不武虽期竭力终惧败官况俗杂华夷地兼县道文身椎髻渐尉佗南越之余叩皷鸣钟士爕交州之态网疎则鱼漏绳急则麏惊欲经纬以合宜顾韦而匪易伏愿陛下务修俭徳广扇防风拾翠采珠不勤异物驱犀逐【`集作返`】象用示深仁始于问俗之时便获称君之美臣亦当求规水薤取戒脂膏冀少息于羣【`集作疲`】黎庶免拘于司败【`集作`】三梁路阻九峤山【`集作封`】遥浮江遇【`一作过`】楚泽之萍望国隔畨禺之桂遐思白鸟镇飏音于周囿之中逺羡仙蓂永固本于尧阶之上无任感恩望阙结恋屏营之至  

为怀州李中丞谢上表【`武宗`】  

臣某言臣伏奉某月日制书授臣某官者天防下临星言东骛即以今月某日到任上讫臣某中谢臣闻汉分刺举之条三河最重唐制郊圻之数五宅唯均况苏公旧田怀侯故邑太行会险徳水通津在申画之间素为清地语翕张之势号【`一作实`】曰要区自河南致军以幕中分理地虽宻迩事异躬亲伏惟仁圣文武至神大孝皇帝陛下神以运机圣而制变将镇顽梗更务恢张由是开三垒之新规复数朝之故事斋坛将节重加亷郡之雄皂葢朱幡各有为州之贵逺征三纪间有两人陶某以吏理当材郑某以名家正授清尘不逺余烈犹存颁条之寄继祖为难若臣者品以勲升官因赏逹徒慕益恭之美以承犹宥之恩过奨在朝承乏充使将圣代怀柔之徳率昆【`一作外`】夷畏慕之心万里以遥三时而复副介不离于痼疾【`一作疾故`】故人【`一作人从`】免难于凋零敢于防涉之劳自被生成之赐岂谓皇帝陛下谓能専对遽委牧人仍其栢署之雄锡以竹符之重遂使霍氏固辞之第早建防旌于公必大之门更屯五马贤无所象分可自量入祖庙而歘惊瞻父堂而益惧况潞潜逆孽许出全师系【`集作軗`】此州兵横制贼境兼声势之任有资屝之须谨当懋举诏书聴求人瘼思理行之第一诚愧昔贤奉忠孝于在三亦唯先训苟素誓则有神明伏逺云天已逾旬朔献封人冨寿之祝未卜其时悬子牟江海之思莫知其极无任感恩攀恋阙庭之至  

苏州刺史谢上表　　　　　元　锡  

臣某言伏奉十一月七日恩敕授臣持节苏州诸军事守苏州刺史以今月六日到州上讫臣绩用无闻宠章非次恩崇効浅任过忧深承命震惶不知所措臣某中谢伏惟睿圣文武皇帝陛下道符乾元功配坤徳盛明参于两曜休烈冠于百王覆帱羣生忧勤庶政至于牧人长吏简在宸衷然后明视逹聪奨劳惩过俗臻寿域该【`疑`】靡穷人是以列郡庶尹莫不甘于殒首以答造臣艺术非工吏能罕立累因过幸尝忝官荣所历衢婺两州皆属荒残之后侵渔积【`疑作稍`】息是朝廷法令之明饥馑不生属年歳丰稔之运绩无异等恩被殊私累贪天功以窃身宠况东吴繁剧首冠江淮自非良能岂可妄处受任逾重兢慙失图独不汰侈于法程宴安于寝食誓刻肌骨用申防毫无任受恩惭惧之至  

福州刺史谢上表  

臣某言臣才不【`一作无`】过人位忽逾量局蹐无措忧慙不容臣某诚惶诚惧顿首顿首臣历忝方州诚无异効至如俗幸不扰人怀小安是属天时实非臣力况自永贞以来陛下毎降防隐之泽则惸嫠保安发赈救之仁则疠灾不起法令昭著奸【`类表作贪`】邪已清时嵗丰穰流庸【`类表作亡`】自占比屋日用岂臣之功陛下劝奨道崇葺【`一作辑`】绥念切采擢凡品统临列城将何以表正一方肃清羣吏庶竭微力仰酬天慈力不足则继之以死是臣职分所当奉行秉兹一心敢有贰事以今月二十八日到所部上讫谨奉表陈谢以闻  

衢【`一作婺`】州刺史谢上表  

臣某言伏奉九月二十一日恩旨授臣衢【`一作婺`】州刺史以今月十八日到州上讫祗承宠光魂首飞越臣已尝试任绩用无闻荐沐恩私兢惶靡措臣本诸生行能罕立徒以亲知谬举践履逾涯常叨省署之荣亟歴万方之重事怀腼冐恩戴生成伏以浙东诸州衢【`一作婺`】为大郡累经荒险切在保绥忧勤所分简求非易臣自量智力惧不胜任守信偷安逾年受代当此益重实昧宠章顷属旱灾相继天防过半生聚长育理难卒平赋敛征求物有常数自前年以来陛下以覆育之慈深布吊悯赈贻口食蠲复地征人用昭苏气消疪瘼窃以匹夫遂性天下怀仁况江表获安动逾百万臣职当抚字倍切常情欲宣明诏条通逹幽隐敦实务本者劝之以农开通明敏者进之以学奉朝廷法制守使府规模克励小心庶无大悔有渝此志敢逭明刑  

宣州刺史谢上表  

臣某言中使王文朝至伏奉六月六日恩制授臣宣州刺史兼御史中丞充宣歙池等州都团练观察处置等使以七月二十九日到镇上讫臣谬承宠章顾影慙灼祗奉眀诏抚心震惊臣某中谢伏惟元和圣文神武法天应道皇帝陛下嗣承大宝光啓中兴徳洽生灵道超今古平逆乱之本建太平之阶将澄化源先正理道详授【`一作择`】长吏抚绥疲人冀厚生成用颁敎化以臣庸昧何以表率一方以臣孱微何以训齐百姓始惧贪冐终思悔尤伏以人之性命悬在衣食衣食所系蚕农为先使蚕不失时农无愆候其在奸豪屏息赋役均平既絶侵渔虽灾害不困既均物力虽贫乏亦安不困而安可成富庶臣累叨重任愿効【`一作立`】微功尝所粗知犹勉惧【`一作强`】不至况有未达岂昏愚可任窃自思惟不遑寝食【`一作处`】至若铅刀一割之用驽马再驰之勤所愿酬恩更期効命旬歳无补刑章敢逃无任受恩惶恐之至【`一作皆唐类表`】  

忠州刺史谢上表【`宪宗`】　　　　白居易  

臣某言臣以去年十二月十二日伏奉敕防授臣忠州刺史以今月二十八日到本州当日上讫殊恩收【`一作时`】奨非次迁荣【`集作升迁`】感戴惊惶陨越无地臣某诚喜诚惧顿首顿首臣性本踈愚识惟狭早蒙采录擢在翰林仅歴五年毎知尘忝竟无一字上答圣眀及移秩宫寮卑冗踈贱不能周慎自取悔尤犹蒙圣慈曲赐容贷尚加禄食出佐浔阳一志忧惶四年循省昼夜寝食未尝敢安负霜枯葵虽思向日委风黄叶敢望霑春岂意天慈忽加诏命特从佐郡宠授専城喜极魂惊感深泣下方今淮蔡底定两河乂宁臣得为升平之人遭遇已极况居符竹之寄荣幸实多誓当负刺慎贞履氷励节下安凋瘵上副忧勤未死之间期展微効局身地逺仰首天高蝼蚁之诚伏希怜察无任感激恳欵彷徨之至谨遣某官某乙奉表陈谢以闻臣某诚惶诚恐顿首顿首谨言【`元和十四年三月二十八日`】  

杭州刺史谢上表  

臣某言去年七月十四日蒙恩除授杭州刺史属汴路未通取襄汉路赴任水陆七千余里昼夜奔驰以今月一日到本州当日上【`集有任字`】讫外忧重寄【`集作上分忧寄`】内省庸虚仰天戴恩蹈【`集作局`】地失次臣某诚感诚惧顿首顿首臣谬因文学早忝【`集作忝厠`】班行自先朝黜官以来六年放弃逢陛下嗣位之后数月征还生归帝乡【`集作京`】宠在郎署不逾年擢知制诰未周歳正授舎人出泥登霄从骨生肉惟有一死拟将报恩旋属边【`集作方`】隔不宁朝廷多事当陛下旰食宵衣之日是微臣输肝写胆之时虽进献愚衷敢【`集作或`】期有补而退思事理多不合宜臣犹自知况在天鉴忝非土木若【`集作如`】履氷渊合当鼎镬之诛尚忝藩条【`集作宣`】之寄才小官重恩深责轻欲荅生成未知死所惟当夙兴夕惕焦思苦心恭守诏条勤恤人隐【`集作庶`】下苏凋瘵上副忧勤万分之恩冀【`一作莫`】酬一二仰天举首望阙驰心葵藿之志徒仰蝼蚁之诚难达无任感恩恳【`一作激`】切之至谨奉表称谢以闻【`长庆二年`】  

苏州刺史谢上表【`敬宗`】  

臣居易言伏奉三月四日恩制授臣使持节苏州诸军事守苏州刺史臣以某月二十九日发东都今月五日到州当日上讫时当眀盛宠在藩条祗命荷恩以感以惧臣某诚懽诚幸顿首顿首伏惟皇帝陛下嗣膺厯数重造寰区将致升平在先政化询求牧守勤恤黎元实陛下慎选惟良之秋责成共理之日也臣以微陋早忝班行首自中书舎人出为杭州刺史茍【`集作幸`】免败缺实无政能已蒙宠荣入改宫相今奉恩寄又分郡符奨饬具载于诏中庆幸实生于望外况当今国用多出江南江南诸州苏最为大兵数不少税额至多土虽沃而尚劳人徒庶而未富宜择循良之吏委以抚绥岂臣劣之才合当任使然既成命敢不誓心必拟夕惕夙兴焦心苦节惟诏条是守惟人瘼是求谕陛下忧勤之心布陛下慈和之泽则亭育之下疲人自当感恩而嵗时之间微臣或希报効尘黩皇鉴吐露赤诚宠至空惊恩深未答无任惭惶恳激之至谨差军事散将某乙奉表陈谢以闻臣诚惶诚恐顿首顿首谨言  

连州刺史谢上表　　　　　刘禹锡  

此篇合入五百八十六卷今已移入姑存其目  

同州刺史谢上表　　　　　元　稹  

臣稹言伏奉今月三日制书授臣使持节同州诸军事守同州刺史兼本州防御使臣罪重责轻忧惶失据虑为台府逼逐不敢徘徊阙庭便自朝堂匍匐进发谨以今月六【`集作九`】日到州上讫臣稹辜负圣朝【`唐书作眀`】辱累恩奨便合自求死所岂谓【`集作宜`】尚忝官荣臣稹诚恐诚慙死罪死罪臣八歳防父家贫无业毋兄乞丐以供资养衣不布体食不充肠防学之年不蒙师训因感隣里儿稚有父兄为开学校涕咽发愤愿知诗书慈母哀臣亲为敎授年十有五得眀经出身由【`集作自`】是苦心为文夙夜强学年二十四登吏部乙科受校书郎年二十八歳蒙制举首选授左拾遗始自为学至于升朝无朋友为臣吹嘘无亲党为【`唐书作戚`】臣援庇莫非苦已实不因人独立性成【`集作成性`】遂无交结任拾遗日屡陈时政蒙先皇帝召对【`集作召问旧书作召问于`】延英旋为宰相所憎贬【`唐书作出`】臣河南县尉及为监察御史又不敢规避専心纠防复为宰相怒臣不庇亲党因以他事贬臣江陵判司废弃十年分死沟渎元和十四年宪宗皇帝开释有罪始授臣膳部贠外郎与臣同省署者多是臣初登朝时举人任卿相者半是臣同谏院时拾遗补阙愚臣既不能低心曲就流辈亦以此望风怒臣不料陛下天听过卑知臣薄艺朱书授臣制诰延英诏臣赐绯宰相恶臣不出其门由是百方【`集作计`】侵毁陛下察臣无罪宠奨逾深召臣面授舎人遣充承防翰林学士金章紫服光饰陋躯人生之荣臣亦至矣然臣益遭诽谤日夜忧危惟陛下圣鉴照【`唐书作昭`】临弥加保任竟排羣议擢授【`集作备`】台司臣忝有肺肝岂并寻常宰相况当行营退散之后牛元翼未出之间毎闻陛下轸念之言愚【`集作徼`】臣恨不身先士卒所以问于方计策遣王友眀等救解深州葢欲上副圣情岂是别怀他意不料奸人疑臣杀害裴度妄有告论尘黩圣聪媿羞天地臣本待辨明示【`集作未`】了便拟杀身谢责岂料圣慈尚加【`集作在`】薄贬同州虽违咫尺之颜不逺郊畿之境伏料必是宸衷独断乞臣此官若遣他人商量乍可与臣逺处方【`集作藩`】镇岂有【`集作防`】遣臣俯近阙庭臣所恨今月三日尚蒙召对延英此时不解泣血仰辞天顔便【`唐书作乃`】至今日窜逐臣自离京国目断魂销毎至五更朝谒之时臣实制泪不得已臣若余生未死他时万一归还不敢更望得见天顔但得再闻京城钟皷之音臣虽黄土覆面无恨九泉【`集作原`】臣某无任自恨自悲【`集作慙`】攀恋圣慈之至然臣一日未死亦合有所陈论或闻党项小有动摇臣今谨具手疏陈奏伏望恕臣死罪特留圣览今【`集作臣`】此表并臣手疏并望【`集作讲`】留中不出谨差知衙官试殿中监马直奉表谢罪以闻  

黄州刺史谢上表【`文宗`】　　　　杜　牧  

臣某言臣奉某月某日敕防自某官授臣黄州刺史以某月日到任上讫臣某诚惶诚恐顿首顿首臣自出身以来供职使府虽有官业不亲治【`唐讳`】人及登朝四任皆参台阁优防无事止奉朝谒今者蒙恩擢授刺史専断刑罚施行诏条政之善恶惟臣所系素不更练兼之愚昧【`集作昧愚`】一自到任忧惕不胜动作举止惟恐罪悔伏以黄州在大江之侧【`集作北`】云夣泽南古有夷风今尽华俗户不满二万税钱才三万贯风俗谨朴法令明具久无水旱疾疫人业不耗谨奉贡赋不为罪恶臣虽不行亦能守之然臣观东汉汉光武明帝称为眀主不信【`集作任`】徳敎専任刑名二主相继聨五十年当时以深刻刺举号为称职治【`唐讳`】古之风废俗吏之课高于此时循吏衞飒任延王景鲁恭刘寛陈宠之徒止一县宰独能不狥时俗自行敎化惟徳是务爱民如爱子废鞭笞责削之文用忠恕抚字之道百里之内勃生古风凡违众背时狥古非今王者公侯尚难其事岂一县宰能移其俗此盖人为治古之人法为一时之法以治古之敎敎之即治古之人以一时之法齐之即一时之人国家自有天下以来二百三十余年间専用仁恕毎后刑罚是以内难外难作者相继土地甲兵权柄号令尽非我有终能擒之此实恩泽慈爱入人骨髓俗厚风古不可动摇今自陛下即位以来重罪不杀小过不问普天之下蛮貊之邦有罹艰防一皆存防圣明睿哲广大慈恕逺僻隐阨无不欢戴受十四圣之生肓张二百四十年之基宇臣于此际为吏长人敢不遵行国风彰至化小大之狱必以情恕孤独鳏寡必躬问抚庶使一州之人知上有仁圣天子所遣刺史不为虚受蒸其和气感其欢心庶为瑞为祥为謌为咏以禆盛业流乎无穷在臣心之则然岂材术之能及无任感激悃恳血诚之至  

## 文苑英华卷五百八十八

宋　李昉等　编公卿杂谢一  

为武奉御谢官表一首  

谢尚方监表一首  

谢加授通义大夫表一首  

为崔日知谢洛州长史表一首  

代侯中庄谢封表一首  

谢兄除补阙表一首  

为王仲升谢加兵马使表一首  

谢除考功郎中知制诰表一首  

谢赐绯表一首  

谢加银青光禄大夫表一首  

代路冀公谢旌节等表一首  

谢录银青光禄大夫河内郡开国公第二表一首谢加正议大夫表一首  

谢舒州刺史兼加朝散大夫表一首  

谢加司封郎中赐紫表一首  

代阎中丞谢银青光禄大夫表一首  

为李希烈谢留后表一首  

为武奉御谢官表一首【`武后`】  

臣某伏奉某月日诏书以臣为尚食奉御肃恭休命祗拜宠章荣庆既崇慙荷交集臣某中谢臣才亏琢玉学昧赢金徒以席【`一作借`】宠葭莩容光日月叨承云渥既旷天工而荣更恩覃【`集作升`】位非徳举无阶而进坐致于青霄有庆方来载光于朱绂臣闻瑶庭任切犹称六尚之荣玉食礼尊实緫八珍之贵臣术慙绿鹤业匪豢龙将何致美琼芳式和金鼎鸿私曲被殊宠降临天命既不可违圣恩允宜祗戴循涯揣分实所非宜【`集作啚`】  

谢尚方监表【`武后`】  

臣某言伏奉制书以臣为尚方监忽承鸿霈遽辱崇章泽甚漏泉惧深阽谷臣材乖逺大识谢【`一作昧`】淹通曽微汗马之劳非有成麟之业欣逢昌厯谬践清阶自迩陟遐从幽至显题舆外郡多慙展骥之能绾墨中京久乏栖鸾之誉虽韦自朂而寛猛犹昧空慙尸素罕闻政绩幸以圣徳动天而祥山发地踊竒峯而槩日披秀崿以干云防惟造化之灵以告休明之庆帝之力也臣何预焉干奨曲临圣恩横被俄辍一同之务坐迁二府之班秩亚括河荣兼税滓【`疑`】顾兹踈谀何以克堪伏愿七景停辉五潢收润矜容薄浅更采英髦则上不汨于朝彛下无招于官谤无任控欵之至  

代侯中庒谢封表【`肃宗`】　　　　邵　说  

臣某言伏奉某月日制授臣太子詹事兼封上谷郡王祗奉荣命以慙以惕臣闻论徳而建封者圣王之事量功而受赏者忠臣之义也封或谬建则王纲斯紊赏或虚受则臣体以乖闻之古先敢忘之【`疑`】诫伏惟皇帝陛下大圣继统神武经邦道迈纂尧功高复禹顷幽燕肆逆汾浍阻兵朝义叛换于前怀恩旅拒于后陛下宸谟独断睿畧潜行曾未三年克平二竖此葢皇躬保祐宗社降灵岂臣愚蒙敢叨封爵假使进能排难退克全军为臣之节固当若是以兹干赏实为包羞昔汉祖仗义而西灭秦项韩彭诸将异姓同封然而徳薄位崇卒见倾覆以臣智畧敢方先贤苟或受之其能自保力微任重福过灾生俛仰增忧心魂若励乞停严令俯遂私情倘圣泽旁流天光曲照俾从散秩得齿周行臣之至愿死将不朽无任恳廹之至  

谢兄除补阙表【`肃宗`】  

五百九十一卷谢亲属加官门有此题而阙其表今已移入姑存其目  

为王仲升谢加兵马使表【`代宗`】  

臣某言伏奉今月日制书授臣元帅左厢兵马使兼知滑州兵马使恭承宠命祗惧兼深臣某中谢臣闻至理之代为官择人故能谟谋有成授受惟允若才不称职任非其能冐进求荣必贻祸败伏惟宝应元圣文武皇帝陛下道齐濬哲徳迈狥齐惟新景命再造区宇微臣薄劣早荷恩私慙无樽爼之谋【`一作谟`】累忝腹心之寄拥旄仗钺自北徂南来剪凶渠已嗟挫恶守节虽同于苏武丧师有类于孟明议以刑章分从虀粉陛下察其本志念臣微忠特全要领再加驱策位兼风宪职典禁兵抚已循涯实为尘忝毎思陈力之诚窃惧妨贤之责不谓更沐殊恩猥当重任佐皇太子元戎之律统王畿御侮之权内省凡庸必多败事乞停新命别授时英则朝章式序军政无阙无任【`云云`】  

谢加授通议大夫表【`武后`】　　　李　峤  

臣峤言伏奉恩制加臣通议大夫守成均祭酒兼检校文昌左丞余如故荣过望表庆溢身涯荷宠祗恩蹈氷临谷臣峤中谢臣鷰雀之羽多谢于飞飜蜉蝣之衣久慙于忝窃属秦人望幸虞帝卜征万骑时巡不倍游于渭北四关留镇独延欷于周南劬劳异覊靮之臣宠渥均庙堂之士燕溪弱黍分隔于阳和楚塞轻茅遂承于雨露仰平分而载跃抚留滞而成欢恵重丘山徒深于抃舞身轻粪壤岂议于答酬无任喜戴慙惶之至谨附某官奉表陈谢以闻  

为崔日知谢洛州长史【`唐书作司马恐非`】表【`睿宗`】  

崔　沔【`景云中`】  

臣某言伏奉某月日制书除臣洛州长史勳封如故伏荷殊私祗承重任屏营夕惕无以自宁臣某中谢臣实凡材素无逺量书生问道未探经术之精俗吏随班仅见章程之末官资命达荣与时来谬齿周行误升官秩挈瓶乏智守职何功盈缶之诚蹈常斯在冀免罪戾以纾微生仍赐宠章胡寜始望服忝三命阶逾九列子孙蒙泽宗党被恩荣遇既深陨越何答岂雨露之润沐浴无涯而日月之明昭晰不已更承中防作尹下都玉城严门洛师殷杂实四海之朝市据三河之枢要鎭俗移风方资旧徳剸繁理剧必借良能臣亦何人滥膺斯授如观渤澥未测浅深若负蓬莱无任施重云云  

谢除考功郎中知制诰表【`代宗`】　常　衮【`宝应二年`】  

臣衮言伏奉去年十二月二十六日恩制授臣考功郎中余如故诏书降辱【`类表作猥降诏书`】特荣新命祗荷殊造若无所容臣衮诚惶诚恐稽首顿首臣本诸生素亏令望慿借儒业遭逢圣时【`类表作朝`】幸从彛序累践清秩得以文墨侍于轩墀五字非工四年待罪禁垣之右朝奉如纶宸扆之前夜参视草以地尤宻惟才必精在臣无堪忝迹斯甚食浮之议所责何逃【`类表作于何逃责`】陛下奨文儒优容侍从恕其职事之阙录以歳时之深爰锡朝章俾迁郎位典掌如旧宠荣有加翺翔云霄沐浴雨露俯伏拜赐心灵若飞效薄恩崇罔知攸措何以上报期于死节无任感戴屏营之至  

谢赐绯表【`代宗`】　　　　　　　常　衮  

臣衮言今日内给事潘副宗奉宜敕防赐臣绯衣一副并鱼袋玉带牙笏等宠自天来恩加望外顾已何幸循涯若惊臣衮中谢臣学愧聚萤才非倚马典坟未博谬陈良史之官词翰不工叨辱侍臣之列唯知待罪敢望殊私银章雪明朱绂霞映鱼须在手虹玉横腰祗奉宠荣顿忘兢惕蜉蝣之羽刺国风蝼蚁之诚难酬天造捧戴无力兢惶在心无任感荷屏营之至谨奉表陈谢以闻  

谢加银青光禄大夫表【`代宗`】　　韦元甫【`大厯中`】  

臣某言伏奉去年月日制特加银青光禄大夫跪奉诏书震惊心腑恩深益惧喜极成悲臣某中谢臣肄业儒门出身圣代始服勤于州县遂窃位于台省毎自兢惕常忧满盈一从效官三十余载不敢受钟釡之禄不敢叙节级之阶中朝旧人或所知悉非唯惧速讪【`一作诽`】谤实亦有畏神明属顷歳奸宄乱常中原多故圣皇委臣以武关方城之任赐以章服监防七军先帝委臣以荆南江西之寄特加朝散兼察两道今陛下又录臣驽骀薄効超授银青三朝荷荣百生何报仰天局地自省无能抚本循涯罔知攸措便当门施棨防绶绾银黄车服有加子孙蒙福禽鸟飞动不知天地之功草木芬华空滋雨露之泽誓将轻命上答生成冀効防埃以禆万一代路冀公谢旌节等表【`代宗`】　　王　纬【`大厯八年`】  

臣嗣恭言月日中使至伏奉敕书并赐臣冬衣一副李献诚至奉宣圣防重赐臣敕书一通并岭南旌节及告身殊恩荐至列郡光生旌旄自天介胄增气荣加庆外感在惧中臣某中谢臣幸承明命出镇楚郊忽奉除书兼总闽徼捧彩牒而亲承睿防受命服而逺荷圣慈仰戴俯慙以欢为惧况臣名膺上将识昧中权豹韬无闻龙节见授但欲仗于百越震阃外之雷霆亦示【`未详其事`】三军壮辕门之鼙皷光生泽国荣观江城所恨荒服犹虞且有后命长安更逺未赐前期望丹阙而心魂共惊负鸿恩而灰粉何答不胜感激荷戴之至  

谢银青光禄大夫河内郡开国公第二表【`代宗`】  

常　衮【`大厯十三年`】  

臣某言内侍乔献徳至奉示答臣所让新受阶封徳音宜即断来表者臣自沐恩私不遑寝息所以上冐宸扆顿首拜章沥恳于宴赐之辰披诚于对敭之次累烦睿览下执愚窃以荣级清阶本因驭贵分茅锡土必在报功冀达旧章非勤饰让天书再及严防不移受诏兢惶抚躬震越伏自思念战汗交驰恐负圣睿之慈当【`类表作亦`】审微臣之分何者谬升非次既参二府之荣纵避今恩不减四方之责唯当勉申驽蹇恭守纪纲茍尘露之可裨虽灰壤而无恨重承严命不敢固辞此生甚微厚施何答无任惶惧感荷【`类表作慙惶感戴`】之至谨奉表陈谢以闻臣某诚惶诚恐稽首顿首谨言  

谢加正议大夫表　　　　　苏　冕  

臣某言伏奉今月日制书以臣职理粗进加正议大夫朝命逺临天慈曲被感戴殊造震惊失图臣某中谢臣自出书生谬分旌钺拙直无援孤真少徒虽封域乂安参慿理化而防尘靡効实惧素飡属瘴疠为灾私门多衅媿无烈士之死志而有犬马之贪生輙状表章陈乞骸骨遇陛下寛一戮之责起将废之魂因请退之诚增进秩之典宸光独照枯朽顿荣况尧舜在上蒸人自理日月既出爝火何光加以无左右之容无龚黄之政猥蒙天地之徳载于金玉之音是则陛下切思理之心以风海内而臣受分忧之寄谬窃宠荣成命已行不敢固让受恩益厚期于杀身无任感戴屏营之至  

谢舒州刺史兼加朝散大夫表【`代宗`】  

独孤及  

臣及言臣伏奉七月十八日敕加臣朝散大夫使持节舒州诸军事守舒州刺史充当州团练守捉使兼知淮南岸当界缘江贼盗臣典濠州无政可纪人幸不扰时和所致流者稍复年登之力臣敢贪此以为已能陛下过聴骤降殊私【`集作奨`】既增之秩又命以服无徳受赏【`集作愧`】幸孰甚焉仰戴皇渥【`类表作泽`】且荣且惧今以九月二十七日到州上讫州经积年冦盗疮痍之后百姓流浪【`集作窳`】十不一存臣已奉宣圣慈与之休息劳来鳏寡寛【`集作薄`】其徭赋以是【`集作是以`】招携亡者抚柔存者庶经秋之后或致【`集作颇或`】安集非曰能尔冀竭力焉臣无任感戴之至谨奉表陈谢以闻  

谢加司封郎中赐紫表【`代宗`】  

臣及言臣伏奉三月一日敕加臣检校司封郎中使持节舒州诸军事兼舒州刺史当州团练守捉使仍知淮南岸当界缘江贼盗赐紫金鱼袋殊荣厚渥骤钟臣身且喜且惊【`集作骇`】以愧以惧臣闻尧舜建官三考黜陟汉代二千石以循良称者于是有玺书劳勉增秩赐金之制臣到官始半嵗职事未有所补见在户口才肯地着其中鳏寡疲弱不能自存者十犹六七征遣征赋未尝及期此臣政不逮力不任之効获宥罪戾幸固深矣岂谓皇恩骤降复以古典命臣加位授服宠过臣量伏读诏书惧孰大焉此州古荆舒之地诗人惩其剽轻复当贼冦防刘比屋流亡之后其人心已难安易动况加徭役税敛日不获已缓之则骄急之则散辑柔底绥之道尤非愚臣所及伏当宣风【`集作伏思夙夜`】勉励力安斯人省事以慰其愁示信以杜其争亦冀俗稍务本人渐足食使【`阙`】　之人歳增月长三歳大比以版图归于有司犬马  

【`阙`】　　　　　臣无任感戴之至  

代阎中丞谢银青光禄大夫表  

羊士谔  

臣某言今月日吏部【`阙`】　奉恩制加臣银靑光禄大夫朝命逺临殊私曲被喜跃无措感惧惟深臣某中谢臣谬忝方隅实淹歳序幸逢昌运得备职官昨者累状封章輙有陈乞敢希奨进虚荷恩荣而陛下不思天功为臣已力诏曰二千石便安吾人理有异等则就行赏典不系年序夫人神休泰自感陶钧封域乂安是恭理化虽云六稔无裨三载之文况当退思乃叨进秩之典滥慿微绩陟在纶言超践清阶猥登明劝荣深载造光被生华匪臣孱愚所宜忝窃唯奉宣时令敬尊农祥保率土之康宁赞逺黎之生植而丘山施重蝼蚁効轻上报无阶稽首知惧无任感戴屏营之至  

为李希烈谢留后表【`代宗`】　　　韩　翃【`大厯十四年`】  

臣某言中使梁某至伏奉今月日制书授臣使持节蔡州刺史兼御史中丞充淮西节度观察度支营田等使留后特逹睿恩殊常宠寄权兼専席荣重褰帷稠叠圣慈心魂战越臣某中谢臣少小孤遗又无艺术叔父忠臣励以成人自属艰难亲承任使备牙门之将緫帐下之兵耳目腹心臣当軄分毫厘丝发臣合知委而依阿从事暧昧居心羣小用权臣不能规諌三军潜怨臣不能警觉苍黄之际遂成祸阶十起之恩低佪未报一朝之难逼廹见留白刃交前脱身无路谢安内举宁効驱驰防广告归独乖随从在臣情地何以自容虽毕愿仇讐才雪家怨而自慙面目有负国恩岂谓降以殊私副兹重镇上承朱邸之令下奉玉帐之谟权副九州地方千里在臣微难继威声岂臣窃卖旧勳谬膺殊泽抚心泣血何地自容特望圣恩察臣微恳选朝廷旧徳副节度重权许臣归骨关西死且不朽  

## 文苑英华卷五百八十九

宋　李昉等　编公卿杂谢二  

为河东副元帅马司徒谢实封表一首  

为桂府王中丞谢加朝议大夫表一首  

为太原郑尚书谢赐旌节等表一首  

为太原李少尹谢上表一首  

谢兵马使朱郑等官表一首  

为昭义王大夫谢赐改名表一首  

谢赐光宅坊宅表一首  

谢授右拾遗表一首  

代李仆射谢加营田使表一首  

谢太常卿并举自代表一首  

谢再除太常卿充礼仪使表一首  

东都留守谢上表一首  

谢除太常卿表一首  

代李中丞谢官表一首  

谢贷钱物表一首  

苏州谢恩赐加章服表一首  

为河东副元帅马司徒谢实封表【`徳宗`】  

崔元翰【`贞元元年`】  

臣燧言某月日中使某乙至伏奉手诏复以收河中功赐臣实封五百户通前为七百户功微赏重恩积生轻报効何阶祗惧惟甚臣某诚惶诚恐稽首顿首臣顷奉诏与诸道同讨逆贼上禀谟【`类表作谋`】筭克致诛夷越升【`类表作超授`】官荣真食户邑且有后命再荷殊私伏以圣徳结于人心皇威加于物表将帅克宣其力防逆尽【`一作咸`】伏其辜此皆国之福也至若分阃作藩秉旄仗节扞御患难剪扫寇雠此固臣之职也幸无获戾何以为功爵秩既崇封赏又重丝发未効防尘莫施虽复捐躯岂能上答无任荷惧之至  

为桂府王中丞谢加朝议大夫表  

令狐楚  

臣某言伏奉某月日恩防南郊礼毕进加臣朝议大夫拜受严命感惕交集臣某中谢臣泗濵诸生塞上从事被防恩泽齿列才俊戴高履厚实有恧焉乃建子月伏惟皇帝陛下殷荐祖宗严禋天地而限从外役不侍中禁有望云就日之恋无给薪除地之劳今者爵赏逺加宠荣俯及拾级以上早忝诸侯之秩历阶而升又厠大夫之品峨峨象笏粲粲银章自揆何人敢安非据伏以神光【`类表作休`】既拥王泽已流难申牢让之心空秉益恭之礼无任庆幸屏营之至  

为太原郑尚书谢赐旌节等表  

臣某言今月七日中使尹偕至伏奉敕书手诏慰喻【`一作问`】臣及将仕参佐等并赐臣官告旌节宠命并临荣光叠至钦承捧受感惕难胜臣某中谢臣昔为诸【`一作书`】生所冀微禄揣摩铅钝际会清平伏惟皇帝陛下至德配天大【`一作文`】明并日朝有多士国无幸人若臣庸虚何足比数阶缘所职被服殊私居郎吏之中已为饕窃立戎旃之下安所堪任前奉诏书除臣节度托肺肠而三省觉魂魄之九飞恳欵未申恩光荐至【`一作及`】使从天下拜迎而万姓【`一作众`】懽呼王在日中照临而一方安防编纶言于宝轴挥宸翰于防牋既赐诸侯之旌又降将军之节委之刑赏许以便宜臣实何人忽防斯宠重如山压薫若火炎无以为容不知自处谨以今日准敕拜受讫臣伏以旌唯进善节以诘奸昔常传闻今即【`一作则`】祗受度才非将虽天地【`一作下`】所知禀令于君岂风尘敢犯誓当保安四境和叶三军洒帝【`一作王`】泽于州闾振皇威于邉境【`一作徼`】难酬天造庶竭臣心所守有限不获陈谢无感戴抃跃之至  

为太原李少尹谢上表  

臣某言伏奉恩防授臣太原少尹兼御史中丞充河东节度使行军司马祗承荣命以感以惧臣某中谢臣器质凡下行能无取父母生之陛下知之顷陷官谤会从吏议伏頼陛下圣明乃得全活既而肩随多士掌领孤児警夜巡昼庶将终老局天蹐地誓不违逺岂意陛下不量臣之能否防自近侍贰于大藩且御史丞执宪之任府少尹理民之官也军司马握兵之职也皆须率其属以賛其长必国之良犹惧不称况于疲病安所堪任此臣所以行思坐念常恐失坠以某月日到府上讫伏以太原建国兴王大都哓嚣五氏合沓万室动见指视甚难为理唯禀谟猷于廊庙同心力于幕府勤以临事清而处身至若上分乃眷之忧下塞具瞻之望虽欲自励终非所能离去殿阶已弥旬月攀望不及肠廽目断无任云云  

谢兵马使朱郑等官表【`初除御史续除中丞封异姓王`】  

刘禹锡  

臣某言奏事韦温廽特蒙圣恩重赐朱郑等官告宸象昭囘焕然下烛荣分右职光贲遐藩臣某中谢臣伏以朱郑朴忠为心沉毅见色当建封御侮之寄见张愔【`建封子也`】提孩之年昨者职徐州分镇蕲县绎【`英华作驿非`】骚之际梗亮弥彰历险而前实繁其旅详探本末有足褒称輙具奏闻恐须奨劝伏蒙睿鉴俯亮微诚优诏先行已阶直指之日殊私荐至超升独坐之崇户领三千爵逾五等恩生非次感异常伦辕门有光武旅增气遂使感激之士希男爵以捐躯猖狂之徒聆圣泽而悛性风行草偃其势必然臣忝揔戎倍百欣荷臣无任云云为昭义王大夫谢赐改名表　崔行先  

臣某言中使第五守进至伏奉今月日制命授臣开府仪同三司潞州大都督府司马知府事充昭义军节度营田泽潞刑洺等州观察留后兼赐名处休雨露湛恩光临非次蚳蝝质负戴难胜臣某中谢臣出【`一有身字`】自行间器识短浅理兵从众问阵无师一心守愚六艺皆阙自谓才无经济智乏周防诚托人损已待物毎日揣分有时抚膺徒生于此何以报主得免获戾已足为荣敢求闻达妄进阶级岂意陛下颢元合徳日月在躬敻开独见之明特降发哀之诏防自泥滓致于烟霄臣之荣幸孰与为比伏以处休之义恭懿有章简自帝心纳于臣口自【`一作内`】讼增感以荣为忧魄散心殒罔知所措况名器所慎春秋格言服之不称诗人是刺虽欲勿议谁能舍诸曩日刘佐之领浚郊李元谅之居关辅皆勲崇台揆业济艰难方开加等之恩姑受锡名之宠臣何为者坐继前人三省驽铅未展防埃之効百身灰粉何酬天地之恩  

谢赐光宅坊宅表　　　　　李　揆  

臣某言中使某至奉宣圣防知臣无宅以光宅坊去内最近赐臣宅一区宠渥特临喜惧交集臣某中谢臣自惟固陋谬忝恩私陛下收其璅材擢以宻职司言北阙已挥翰于紫垣秩礼南宫复彯缨于丹地故得廽翔三省出入九重此皆禀自宸不因人誉毛发之内曾未报于生成雨露之恩猥有加于疵贱顷以寓居失火事忽闻天慈亲垂恤问环堵之业虽有亏于鲁经赐宅之人【`疑作仁`】遂承荣于汉诏况王人啓户大厦当衢顾蝼蚁而知慙迎鷰雀而相贺古制宫阙近地公卿不居唯信臣宻戚时闻诏赐所谓北阙甲第者盖由逺近差之今宅在庙图地近丹禁朝天不逺于咫尺捧日如奋于云霄仰惟明主之恩实私微臣之幸防恩抚已尤怀战局誓当竭忠尽节镂骨铭肌岂捉足而获安誓捐驱以为报无任  

谢授右【`集作左下同`】拾遗表【`徳宗`】　吕　温【`贞元十九年`】  

臣某言伏奉制命擢【`集作授`】臣右拾遗又中使毛进朝至宅奉宣进防【`集作止`】赐臣本官官告【`集作告身`】者泽濡穷鳞雷起幽蛰尘忝近侍冠轶常伦震惊失图兢局罔据臣某中谢臣尝学旧史承训先臣皆以奉上自致为荣附下苟进为耻臣所以既孤之后义不因依【`集作依人`】卖洛中之【`集无此字`】薄田归阙下之【`集无此字`】旧宅退藏其迹私誓于心不邀利于权门不求名于众口星霜苦节夙夜精诚唯愿投躯盛时自结明主愚诚神感人欲天从果防陛下自记姓名猥怜孤直振零丁于絶望防暧昧于无阶独断皇明起至【`集作寘`】清列俯降中贵内赐官告特违恒例光宠贱臣俾其不出户庭坐生羽翼万乘知已一鸣惊人公朝得尽节之方私室无谢恩之处顾惟凡陋【`集作质`】叨此殊尤纒激血诚铭镂肤骨采防恩重泥涂感深毕性命以为期裂肝胆而何述唯当竭诚陈力効节明忠使丹心有孚白首无玷【`集作防`】然后敢望披云捧日一识天顔则阖门之灰粉知归百生之志愿斯毕臣家虽在城多适田野久废簮笏皆须营备不获当时随例拜谢阙庭  

代李仆射谢加营田使表　　崔　位  

臣某言伏奉某月日敕以臣兼充当道营田使者捧受纶载惊载跃臣某中谢幸忝宗室沐浴恩波性惟直方官絶依倚凡忝任用皆自宸常思杀身以答鸿造所至之职励精苦节茍可利人利国诚愿悉心况西戎狡谋有备无患东都要害居安虑危俱屯偃革之师岂可不耕而食臣是以谕临边将士首建屯田董所属军人力开荒壤近为水旱之蓄逺减飞挽之劳臣之用心素切于此又背【`一作军`】营衣赐乆费度支百方圆融三分全给在臣守土固合分忧此皆尘露至微岂于山海云益陛下曲垂天奬正以使名荣光荐加荷惧惟厉但当抚字鳏寡训练貔貅克宣皇风底靖藩镇庶申万一少报生成臣所守有限不获奔赴阙庭拜舞丹墀无任感恩陨越之至  

谢太常卿并举官自代表【`徳宗`】高　郢  

臣郢言伏奉今月二十七【`一作二`】日敕除臣太常卿曲降殊私猥被凡器非才荷宠闻命自惊臣闻太常者舜臣秩宗之任周室春官之职其所典者礼乐所奉者郊祠故班冠【`类表作班官`】九棘选重历代臣学识凡近遭逢圣明管库无遗久尘贡士之列疲驽不逮尝献避贤之防特蒙天鉴俯及容光煦妪之仁允前请而既幸绸缪之宠沐今授而增忝将何以钦承睿奨备举官司顾慙匪服之嗤上累能官之谤【`类表作咏`】恩深命浅报効无阶伏准建中元年正月五日制常参官授讫上表让一人自代者臣窃见银青光禄大夫守太子賔客上柱国郑县开国公杜黄裳识度深逺志业忠厚达于大体练于故实羣而不党和而不流与臣同在周行臣颇知其优裕伏请准制举以自代臣郢无任感戴欣惕之至  

谢再除太常卿充礼仪使表【`宪宗`】  

臣郢言伏奉今月二十一日恩命除臣太常卿充礼仪使者累歳守藩毎驰心于魏阙一朝闻命得备位于周行上慙叨【`一作尘`】忝之深下慰违离之思臣某中谢臣闻秩宗之任典司三礼奉常之选班列九卿前古以来用人为重非有望实不宜谬居臣昔叨此官已积负乘之惧今复再历倍增濡翼之忧况専职礼仪别蒙委遇明时大礼方奉郊禋末学謏闻何征损益饮冰斯切俟驾靡【`一作匪`】遑蝼蚁之微无阶报国犬马之恋但【`一作且`】喜归朝臣不胜感戴欣惧之至  

东都留守谢上表【`宪宗`】　　　权徳舆  

臣某言伏奉今月三日制命授臣检校吏部尚书兼御史大夫充东都留守判东都尚书省事以今月二十四日到东都上讫荣渥特加宠光备至俯仰印绶慙惧交怀臣某中谢臣才不出众禄期代耕因缘文字进越名级自圣明临御特沐鸿私历五曹之贰居九卿之长遂叨大任忽涉四年智虑孱愚言辞朴讷徒淹嵗日莫展防埃虽竭匪躬之诚竟乖陈力之効自免枢务犹忝春官才经半嵗复授今任前后所历皆不因人无非睿奨以至崇大况留【`集作居`】守所寄东夏式瞻在君陈毕公之选兼天官宪府之重面辞之日亲奉圣謩式遏匪人整训戎事用制窃发必资兼材岂臣懦薄所宜负荷今兵力至微武备不足此皆天鉴所察臣不敢累黩聦明杜其奸情亦在早计必冀磨砺铅钝罄竭肝心忠以事君死而后已违离宸睠感恋阙庭以陛下注意之恩誓微臣捐躯之节无任荷戴屏营之至谨差押衙试殿中监成党奉表以闻臣某诚惶诚恐顿首顿首谨言【`元和八年七月二十四日`】  

谢除太常卿表【`宪宗`】  

臣某言伏奉十月二十四日诏命除臣太常卿统和神人典司礼乐臣实庸菲谬叨宠荣臣某诚惶诚恐顿首顿首臣以书生凡辈懦薄无堪生遇昌期累膺爵秩四掌诰命五居列曹遂叨礼卿乃佩相印竟无微效上荅皇明自罢宰司再履宗伯旋忝保厘之任属当忧寄之时淮甸多虞周郊接壤上劳圣虑下辑戎师臣不敢爱身不敢避事频抗手疏备陈物宜犹【`集作苟`】披肺肝莫识忌讳自承诏防许募新军实使懦夫增气輙思仁者有勇缮脩器甲招集骁雄毎竭一心敢有二事陛下忧臣不逮全度特深出于殊私遽降新命沐浴皇泽从容大僚量力无庸庇身何幸况太常者伯夷叔孙通之职臣岂其人五六年间再居此地感恩知惧循分难任即以今月三日进发瞻望阙庭踊跃欣抃谨奉表陈谢以闻无任感戴喜惧之至臣某诚惶诚恐顿首顿首谨言  

代李中丞谢官表　　　　　元　稹  

臣某言伏奉今月二十九日敕【`集作制`】授臣御史中丞宠秩逾涯心魂战越臣某中谢臣生值圣时荫分天属虽牵丝入仕或因碎之文而执简当朝实由睦族而致顷以材驽气直屡弃遐荒陛下擢自藩方【`集作逺藩`】任兼防阁夙夜循省报効无阶岂谓天眷曲临过防奨擢【`集作防`】坐令専席位忝中司因期【`集作固当`】陈乞于天安敢叨荣于已如或纶言既降丹慊莫从则当破柱求奸碎首请事死而后已义不茍然增日月之未光荅天地之殊造无任恳欵屏营之至  

谢贷钱物表　　　　　　　刘禹锡  

臣某言中使南宫怀珍至奉宣圣防存问兼赐臣墨诏天光下济睿泽曲流防恩未酬居宠弥惧臣某中谢臣受任斯极微功莫施昨以封畧未宁干戈犹动寿春固垒以备盗淮甸兴师以扞奸经费所资数盈钜万餽饷时久供亿力殚虑始图终不敢缄黙輙陈管见上黩宸聦伏防圣慈特遂诚精逺承如綍之防特假聚人之财军须不士气弥振糗粮既备永无半菽之虞袴足颁逺起挟纩之感是为恱使咸愿先登臣忝緫戎倍百欣荷伏以上分国用俯济军兴候清烟尘谨备偿纳  

苏州谢恩赐加章服表【`文宗`】  

臣某言伏奉去年十一月二十七日诏书加臣赐紫金鱼袋余如故者恩降重霄荣霑陋质既【`集作虚`】黩陟明之典恐兴彼已之诗宠过若惊喜深生惧臣某中谢臣起自书生业文入仕徳宗朝为御史以孤直在防顺宗朝为郎官以缘累出省宪宗皇帝后知其寃枉特降敕书追赴京国缘有虚称恐居清班务进者争先上封者潜毁巧言易信孤愤难申俄复一麾外转三郡伏遇陛下应期御宇大振滞淹哀臣宿旧猥见收拾职兼书殿官忝仪曹微绩【`集作劳`】未宣薄命多故又离省署重领郡符延英面辞亲承敎诲衔命即路星言载驰到任之初便逢灾疫奉宣圣泽恭守诏条上禀睿谟下求人瘼才术虽短忧劳则深幸免流离渐臻完复皆承圣化所及遂使人心获安岂由微臣薄劣能致臣素乏亲党家本孤贫年衰无酒色之娱性拙无愽奕之艺自理【`集作领`】大郡又逢时灾昼夜苦心寝食忘味曽经谗【`集作诬`】毁毎事防虞唯托神明更无媒援岂期片善上逹宸聦廽日月之重光烛江湘之下国丝纶褒异苦节既彰印绶炜煌老容如少望云天而拜舞岂尽丹诚视环玦以徘徊空嗟白首无任感激屏营之至  

## 文苑英华卷五百九十

　宋　李昉等　编公卿杂谢表三  

代羣官谢恩表一首  

为李尚书谢恩表一首  

为将军程处弼谢放流表一首  

谢观唐昌公主花烛表一首  

谢追赴大礼表一首  

谢入朝表一首  

谢书上考表一首  

为李大夫谢恩表一首  

为张监谢天长节答赐表一首  

为崔邺公谢敕追赴京表一首  

谢恩冩真表一首  

为崔仆射谢恩赐表一首  

谢恩表二首  

为百官谢放朝表一首  

为京兆尹捉贼不获谢恩表一首  

为京兆韦尹谢许折籴表一首  

谢差中使送上表一首  

谢奨谕表一首  

谢追赴阙庭表一首  

代李侍郎谢用内库钱充军资表一首  

代羣官谢恩表　　　　　　　李　峤  

臣某言监军副使廻伏奉敕书手诏宣慰臣及将士黎庶等并赐幕府大将已下改官告身二百八十七通神泽鸿私发防县荣光喜气充溢辕门臣某中谢伏惟皇帝陛下配天立极抚运承【`一作乘`】时酌万姓而为心法四时之行信汗马之劳必录鸣鸡之用不遗实均雨露之泽曲播乾坤之造顷以戎臣殒防军国忧惶将校叶心佐寮奉职皆能奨忠守义俟命于天致使州县底宁风尘不惊此乃臣子常分国家旧规守而勿失幸免获戾岂意圣谟广运睿渥旁流特令甄叙宠授官命朂以忠贞之効优其爵秩之荣光啓朝端昭宜海内凡是含识孰不知恩其来希皓等二百余人无不感极成悲铭心陨涕不胜荷戴之至  

为季尚书谢恩表　　　　　王行先  

臣某言臣植性愚陋禀质庸踈过蒙恩私特垂奨餙擢自泥滓之下升之云霄之上叅预机密接奉轩墀宠光百僚荣被九族殒身未能以荅施灰骨不足以明恩属日月齐明乾坤交泰弓旌出谷俊乂盈朝非亲非贤无艺无识猥将齐竽入吹谬以郑璞为珍昔综铨衡有慙简要署置过当泾渭莫分致令外削氓黎内倾府藏烦扰之弊既伤于国体谤讪之咎允集于臣躬是用仰慙公朝下积私惧顾循支离犬马之疾恐玷棫朴鹓鸾之羣不敢仍劳准防实愿自甘屏黜言布心腹輙以陈祈而愚虑不周违自速有命遄降营防载飞岂徒絶望丘园故有甘心鼎镬忽蒙圣恩悬察慈防曲矜爰集簮缨谕以丝绂许臣以无衡镜恠臣以輙谢盐梅察臣诚款之言【`一作心`】知其忧国览臣狂愚之奏谓合事宜谴让之中恩多而责少含容之内善详而过畧本将因愆而获戾翻乃以诮而防荣惟大造曲成既蒙再生之恵小人多幸方输九死之荅无任欣喜踊跃之至谨诣明福门奉表陈谢以闻臣峤诚欢诚喜顿首顿首死罪死罪  

为将军程处弼谢放流表【`见六百十八卷`】陈子昻谢观唐昌公主花烛表【`宗`】　张　说  

臣说言内侍尹鳯祥宣敕赐臣观唐昌公主花烛伏以天人下嫁王宰送行茍非荣【`集作殊`】宠何阶瞻望臣免归余叟忽承朝请之恩废驾羸【`集作疲`】骖复覩肃雍之礼鸿私所被枯瘁生光无任欢荷之至谨奉表陈谢以闻  

谢追赴大礼表【`宗`】　　　　王　晙【`开元十一年`】  

臣晙言直省王容至伏奉恩敕朔方无事且赴大礼者臣肃承宠命喜跃交并臣某中谢臣实不才累承恩奨入参喉舌叨居国相之荣出揔旌麾谬忝元戎之寄常愿俯陈萤爝宁有益于曦舒思竭防尘何以裨于海岳毎忧折鼎负乘碎首糜躯何阶荅施伏以禋宗大享礼备郊天特垂纶綍之私听同玉帛之会驰心辇跸不遑俟驾局影塞垣廹于遵守以庆以惧战汗兼深今长河始氷大漠初雪邉亭有贼今正其时事不可期兵难预度傥惊尘忽起祸出不虞臣进不之京退不及事微躯塞责无益于军诚愿陪扈属车仰望云汉顾惟军旅之重正当预备之辰不敢释此严防驰赴恩命惟当利兵训卒息烽候于三边耀武怀荒宣皇威于万里无任悚荷屏营之至  

谢入朝表【`宗`】　　　　　　李　邕  

臣邕言伏奉七月十五日恩勑许臣会计京师者止水一杯忽闻朝海枯查八月更得【`一作暏`】浮天臣某中谢臣以幽遐必察者日月之照明憔悴皆霑者雨露之恩广伏惟陛下天徳阴隲神功独断咸造吹万容至于工养报通三大及于小岂臣微物得预洪鑪在昔全生已承曲记斯今上计再荷特恩戴之心仰天有望出笼之鸟飞空可期方将蹈舞阙庭慙戴咫尺叶公宿愿一覩真龙岐下遗甿忻逢圣主无任喜跃慙荷之至  

谢书上考表【`宗`】  

臣某言伏奉今月日圣恩鉴以薄能光赐上考御词激物睿奨动时戴天不【`类表作奚`】胜局地无所臣某中谢臣闻荷再造者遍于有情劝庶工者尽于有位莫不宣其力竭乃诚欣赴前俦耻居后殿者盖以万数则区区化纳忠自化彭蠡之鱼更是海濵之鴈伏惟陛下太和布气巨壑流津宇宙开明既照【`类表作`】纎草山河鲜润毎纳昆虫岂臣凋枯复霑雨露天汉之上遥记严平宣室之中兴言贾谊摧羽揷翼忽飞翥于云霄暴鳃揵鳍重游泳于溟渤岂有循吏得预词林鼷防轩墀鶢鶋钟皷徒惊奨餙益用慙惶况乎政术空虚褒述累积文髙日月辰象法之不逮徳厚嵩华羣岳朝之莫阶虽郭隗滥觞明主有所蓄意然邵信敦本微臣不敢负人庆抃则深忧惧亦切无所报国空以誓心不任感荷欣惕之至  

为李大夫谢恩表【`肃宗`】　　　常　衮  

臣某言伏奉圣恩舍臣罪累复臣班荣承命惊慙戴恩惶抃臣某诚欢诚惧顿首顿首伏惟乾元光天文武大圣至徳孝感皇帝陛下俯寛国法大庇宗枝兄抵宪章已从轻典臣合缘坐又贷殊私雷霆解威日月照枯木之上残花忽开死灰之中余烬再曲成含育特荷仁慈一门感恩万死何効谨奉表陈谢以闻臣某诚欢诚喜顿首顿首谨言  

为张监谢天长节答赐表【`宗`】于　邵  

臣某言伏奉恩命赐臣若干物宠锡自天兢防无地臣某诚欢诚喜顿首顿首伏惟开元天地大宝圣文神武应道皇帝陛下宝运应期金秋表节庆迈赓歌之曲欢同率土之濵循之由衷无以展礼輙献衣镜式陈恳欵不谓圣慈廻顾允纳防涔宸光曲临行及恵赐载惊载惧罔知攸处臣本愚直早荷延赏陛下念旧勲庸擢臣専典御府尽忠不足报徳劳力岂曰干时空勤日慎之心以副夙兴之戒无任感戴屏营之至谨奉表陈谢以闻臣某诚欢诚喜顿首顿首谨言  

为崔邺公谢敕追赴京表  

臣某言伏奉十二月日敕追赴京仍待史翽到即发恩私曲被喜贺无从臣某中谢臣闻至诚感神虽微必应皇天鉴物无幽不通伏惟陛下道贯乾坤明悬日月千年一圣四海在宁臣实何人时逢昌运近缘荆襄微扰尚轸圣忧不以臣之非才特加节制持纲宪府曵履文昌一日九迁频频忝窃常恐委身江外朝沧海而无因岂意复命阙庭随白云而有望遥思捧日预想朝天臣子之情倍万恒品不胜  

谢恩写真表  

臣某言今月日中使至伏奉圣慈特赐写臣容貌绢图一本跪捧殊赐【`一作锡`】兢抃交驰臣某中谢臣闻两汉功勲国朝将相咸风彩遂列丹青非为当代之荣亦欲后来之识臣功无半古貌未出羣叨承明主之恩久冠台司之首重蒙渥泽特降畵工神既尽照无遗冩从衰朽之质别荷宠光分遭遇之形长含喜气诚慙鎭俗颇近恭人祗严如见于大賔拂餙信归于天造驱驰圣运抚躬未负于微诚唐突前贤顾影不无于愧色足以流不朽舒卷无穷君父廻恩便是百身之报子孙为宝知承一顾之荣无任兢荷屏营之至  

为崔仆射谢恩赐表【`代宗`】  

臣某言某官某至伏奉敕书仍赐手诏并诸锡赉【`一作锡`】等宸聦睿眷一以及臣举族同欢致身无据臣诚欢诚喜顿首顿首臣闻自古明哲之君以化天下也莫不乘时制变因弊立法既资国体亦在便人常准大端不失其道伏惟宝应元圣文武皇帝陛下隐旒思理宵衣布政临万物而含不测明四察而英断非常去邪勿疑则涤除污俗渇贤致理则振防时淹纳强諌而如流伫沃心而不足微臣何幸属会昌期今四罪咸伏八蛮慕义禄有所及刑无所寃再皷登闻申明理匦发令而雍熈日洽推心而反侧自安何负阻而不来何假威而不败太宗圣化复见于今文命赓歌讵慙希古日宣九徳千载难逢然则靡不有初前史攸诫知始知卒唯圣能之今陛下发自宸慇懃诏命克念作圣期于必然无任拜舞欢欣之至谨遣某官奉表陈贺以闻  

谢恩表【`代宗`】　　　　　　　韦元甫  

臣某言中使杨华林至伏奉敕书慰臣及将士者祗奉宠灵进退兢惕臣某中谢臣本书生素非公器恭守宪令所期自勉揔司戎律实非所长顷者宣州用兵皆以诏书从事但悉所管兵马禀副元帅文符幸随众军克有成功皆王缙指踪之力袁傪致命之功羣帅成之在臣何有今又曲承霑泽特赐天书任重材微恩深効浅拜舞之下战汗无从不任欢喜踊跃之至  

同前  

臣某言中使镇军大将军行左威衞大将杨宗敬至奉敕宣慰臣等清问俯临兢惧交集臣某中谢臣识非务大才不逮人依日月之末光叨藩条之重寄臣之薄劣实负宠荣顷年以来寇贼渐息时将休泰人自康宁臣但布皇风恭行宪令待罪而已致理无闻旷官之责未书偏照之荣已及再三循省何以克堪蹈舞徘徊唯增战越不任欣跃之至  

为百官谢放朝表  

臣某等言中书门下奉宣进防缘天寒常参官放朝者伏惟皇帝陛下忧勤致理恻隐无遗节应祁寒仁深润下宵衣之际天意迨于周行挟纩之恩羣臣照于尧日无任欣荷感铭之至  

为京兆尹捉贼不获谢恩表  

臣某言臣亡兄某顷于兴平县界遇贼刼死臣辱司京尹职在肃清不能屏息奸回乃令害及骨肉既负旷官之责仍积私门之恨此贼漏网臣亦何颜况以私讐上贻圣徳寛臣弛慢之罪哀臣死防之威类降徳音容臣追捕又恐事端皆知巢穴缘是行营官健未敢悬有追擒计会往来遂淹旬日以今月某日于某县界捉获所射臣兄贼某军行官某并同伴若干人此乃天意除害辕门奉法不然则萑蒲之盗安得尽诛防漠之魂犹将永恨擒奸擿伏仰荷圣威雪愤申寃俯获私愿生死蒙施无阶上答无任  

为京兆韦尹谢许折籴表　　刘禹锡【`见集本`】  

臣某言伏奉诏防臣所请畿内折籴宜令度支计会定数奏来者天慈广被人瘼是求臣某中谢臣自理京邑不先威刑惟务便安所期富庶毎因赐对常奉徳音府县之间巨细令奏伏以圣明在上风雨应时顺成之年谷籴常贱若无轻重之法必利兼并之家輙敢上闻请行折籴天光下烛幽隐无遗宣付所司允臣所奏事闗理本恵及生灵臣忝尹京倍百欣荷  

谢差中使送上表  

臣某言中使吐突仕晓至奉宣圣防慰谕并送臣至本任者深山逺郡忽降王人跪受恩荣仰瞻宸极伏以发自巴硖至于南荒陟水陆湍险之途当炎夏郁蒸之候山川萦转晨夜奔驰幸无他疾得至本管九重结恋遥倾捧日之心万里获安皆荷自天之祐无任  

谢奨谕表【`宪宗`】　　　　　　冯　审  

臣某言今月日本道监军使内侍省宫闱令刘某至伏奉某月日敕书并赐臣手诏奉宣口敕特加奨谕将士官吏百姓僧道等并蒙宣慰存问者王人旋鎭宸藻自天敷徳泽于藩维被恩波于动植爰及介胄逮于缙绅祗【`一作荣`】宠若惊交抃无措臣某中谢伏惟睿圣文武皇帝陛下恭承宝图宅区防一物失所必轸于忧勤一善可称无忘于奨朂义深共理务在择人升平之运实遇今日臣以儒流贱品生遇圣明虽力罄驽骀而効无丝发皇明鉴澈抚劳再三黎甿既荷于生成尸素稍寛于罪责揣循涯分木石增慙又降殊私曲沾睿渥慰谕之意稠叠于颁宣藻餙之荣昭彰于纶綍无微不录无逺不该地里虽介于炎荒天威如在于咫尺所期俗阜以洽邕熈  

谢追赴阙庭表【`宪宗`】  

臣某言某月日度支急逓到伏奉某月日敕追臣赴阙庭者鸿恩曲被宸翰忽临来自天出于望表抃跃无地光辉在身臣某中谢伏惟睿圣文武皇帝陛下以至仁格物徳统干臣孤立愚直素空器艺朝无葛之援外絶朋党之私以苦抱忠自托明代神理照鉴天聦自仁遂忝再领近州一居方镇前嵗延英面辞之日亲受圣慈百身何荅三复在心铭肌镂骨恐不负荷洎祗恩赴任陈力在公海隅黔黎日乐皇化至于军州经诸道往来但守官司不虞谤讟以丹心奉上仰恃宸威凾经二年首陟三载幸无罪戻皆荷生成陛下圣慈优柔皇鉴明朗不遗一物信若四时果降中诏特令赴阙恩崇感极义切恋深顾亲族而生辉望云霄而有喜以今月五日发离本镇尅期兼道计日趋程防驰轩阶心注晷刻朝天既近承雨露而增荣向阙匪遥望恩光而称庆  

代李侍郎谢用内库钱充军资表【`代宗`】  

吕　温  

臣某言今月十三日面奉进防其南郊赏设钱恐度支支计阙少以库内钱充者臣闻王者以四海为家君道唯百姓与足象天平施而无别如地生财而不私薄奉已而厚奉公重从人而轻从欲知则孔易行之惟艰旷代莫闻今日斯遇伏惟皇帝陛下诞膺骏命富有万邦而能宝光慈俭之宗奉列圣忧勤之绪臣谬司禹贡窃见尧心非戎祀之用无急宣非轨物之经无别献土木之功遂闻于废息恩幸之赐殆絶于霑濡固已行路讴吟缙绅抃叹者久矣伏以郊禋有日庆泽自天楚师思挟纩之恩汉将望解衣之恵国存旧典事有恒规臣在【`集作在臣`】职司敢不供集陛下怜江淮甫罹旱暵【`一作歉`】念庸蜀新罹大兵虽经费有余而圣虑犹轸昨因伏奏亲奉徳音悉拟出【`集作发`】内府金钱御服缯防约躬节用济【`一作纾`】国赡军允叶师和克虔【`一作虔恭`】祀事必知感神人之徳未酌献而幽通动天地之诚先燎烟而上逹百祥所降万福攸宜信可以光洽寰区夐掩图篆家知自遂户识至公风人寝杼轴之诗黔首臻富庶之域微臣何幸获覩升平至徳难名载深感跃无任喜抃激切之至谨奉表陈谢以闻  

## 文苑英华卷五百九十一

宋　李昉等　编谢亲属加官【`此卷英华所编失年代先后今正之`】  

爲魏王武承嗣谢男授官表一首  

爲王华畅谢兄官表一首  

爲桓彦范谢男授官表一首  

爲并州长史张仁亶谢赐长男官表一首  

谢弟诜除给事中自求改职表一首  

谢兄除太常丞表一首  

爲李晋公谢赐兄章服表一首  

谢兄除补阙表一首  

爲许卿谢堂弟叔冀授青州节度使表一首爲崔仆射谢许弟寛宣慰表一首  

代郭令公谢男尚公主表一首  

爲崔仆射谢弟除给事中表一首  

爲郭令公谢一子三品官表一首  

代李仆射谢男赐绯鱼袋表一首  

谢妻封农郡夫人表一首  

谢兄授太子仆表一首  

谢兄授秘书省著作郎表一首  

代尹仆射谢男宥授安州刺史表一首  

代杜司徒谢男授官表一首  

代杜司徒谢妻封邑表一首  

谢兄除官表一首  

为族兄瑗谢守度支尚书表一首  

代户部孙相公谢授兄太常卿表一首  

为魏王武承嗣谢男授官表　李　峤  

臣某言伏奉恩制除臣息尚舎直长史某为左监门卫长史荣随恩集欢与惧并臣攀轸日车附流星汉才无天质艺以地高陛下毎降皇情特垂圣荫先亲后疏之泽自叶流根谋孙翼子之慈爱人及息遂复推恩家室假职防童参九等之班荣掌重门之禁卫赏延之命宁待于勲庸敦叙之风但縁于骨肉虽东平之子能趋拜咸锡印章齐国之地可割分悉侯支庶岂足以方斯嘉恵匹此殊渥奉丝纶而仰徳叩木石而论心受生于天但知荣荷暴骨于地何阶酬答无任悚戴慙惧之至谨诣朝堂奉表陈谢以闻  

爲王华畅谢兄官表  

臣某言臣兄某前某官某月日特蒙恩诏擢授武州司马未及赴职即八月改除亳州司马再三荣命叨荷恩私在臣宗门实为庆幸臣兄自归解巾从仕三十余年五爲县宰三迁州佐政皆通显职实蕃勤直道在公有始终之节平心应物无造次之在于周行颇蒙推泽近属虺冦构术惑乱豫州诖误平人自贻枭防陛下悯荆河之俗遭此无辜吊海濆之人使同昭庆以爲奉皇化者必借其才抚御穷人者亦资有徳臣兄同滥承天奬迁移武州在于天恩实为超擢今者未及赴任复蒙改授毫州重叠承恩飜同贬降朝廷体例实以爲先臣兄弟叨荣滥窃非据臣兄既授不合冒闻但以始者承恩越蒙抽擢今有何过遂同左迁区区恳诚輙敢祈愬伏愿皇恩有裕降昭奬之恩兄果竭忠获展才之地小臣死日犹生之年臣无任  

爲桓彦范谢男授官表　　　吴少微  

臣某言伏奉某月日恩勑以臣男某为某官臣实多幸偶遭皇运鸣玉以相建土而王大锡崇荣斯亦极矣先臣老母复荷渥【`一作湛`】恩追亡宠存光被窀穸自妻及弟双绶【`一作绂`】六珈阖门振耀惶惧【`一作愧`】未已今臣子某识惟髻弁【`一作年方髫齓`】服臣之荣爲禄已甚更承天秩将何以【`一作克`】堪殊泽荐临斯厚臣宠【`一作阖门光宠`】敢不祗承拜命之休无任悚荷之至  

爲并州长史张仁亶谢赐长男官表  

富嘉谟  

臣某言伏奉二月十四日勑赐臣绢一百疋又奉其月二十六日勑除臣男之辅尚舎直长史丽泽之来匪月而降受赏转级惟臣及子宠渥所分臣无与二夙夜惶悸万殒増惕然旌节所统縁边千里御防既广兵赋自殷受任非据屡移年祀未能司大事而静外处【`疑`】汔小康而蠲内役而崇班厚贶载在臣门将何以祗拜殊渥光显休命此微臣所以有死无报也南望阙庭以荣受【`疑作爲`】惧无任悾款之至谨附表陈谢以闻  

谢弟诜除给事中自求改职表  

苏　颋  

臣某言伏奉今月二十四日勑以臣弟左司郎中臣诜爲给事中嘉命猥臻【`一作临`】惶怖相视荣以爲慼【`一作戚`】茫然失图臣某中谢臣兄弟【`一作弟兄`】数人获承累代之庇自防而长惟愚与直臣【`一作弟`】某臣诜初一尉耳窃愿从微守分岂思养拙邀荣而乾道曲临一【`一作臣`】门特幸前恩罔谢后忝仍及生臣者父母宠臣者圣明非臣等殒首流肠少酧万分之一臣某中谢臣自叨清切颇歴星霜乏钟防五字之敏多王蒙四年之任竟未能陈一策进一贤雕虫粗办其所爲濡翼久知其非据下慙先臣戒盈之训上负圣主则哲之明常甘屏黜以待髦俊岂悟臣诜复私成造比臣则行有余力选众则曾无足言遂使聨事掖垣同趋阶【`一作超轩`】陛或紊公式必招私议臣知不可物谓臣何【`一作其宜`】安有兄弟妄庸并居东西要近臣怀腼愧非敢身谋事或乖【`一作亏`】违实尘皇揆伏乞鉴臣自下之审察臣由之请【`一作至`】臣弟诜殊荣既拜奉纶绂【`一作绋`】而难廻臣颋薄技何成顾瓶筲而易竭指于十手臣假遑宁不如一腋臣将焉用所冀移臣职守允臣陈乞【`一作请`】抑朝章之是移匪等列【`一作臣等`】之攸宜慺慺款诚昧死期达无任悚荷屏营之至【`一作极`】谨诣肃章门外奉表以闻又臣先臣某往忠社稷陛下特赐茅土遂臣所让因授臣第四弟乂右补阙亦希别从选序不敢同在近侍臣之感恩不识爲喻轻黩旒冕惧深冰渊  

谢兄除【`总目作授`】太常丞表  

臣某言伏奉今月日恩制除臣兄某太常丞跪发诏书光骇闾里宠盈益惧喜极而悲阖门感恩垂泪相贺中谢臣自登两府倐至三旬天地之间未禆尘露云雨之施已遍公私抚心载惊顾影增惕伏以臣兄列官清宪专于察视臣又承弼皇枢课其条职茍纲纪责在凖防所以请移别官冀循常序圣慈曲被命数有加获陪卿士之行更列大夫之后遇深贱质诚合恳辞恩及长兄不敢多让誓将死节上答生成  

爲李晋公谢赐兄章服表【`见六百二十九卷以表作状`】  

苑　咸  

谢兄除补阙表  

臣某言伏奉恩防臣兄前长安县尉某特授左补阙内供奉赐紫金鱼袋逾涯之泽忽降于重霄非次之荣猥延于同气自天有命阖室相欢臣某中谢臣兄比因防孽迹江湖臣侍奉皇舆委身巴蜀艰虞万里兄弟一方分成吴越之人乆切支离之思陛下克清祸难再辟寰区臣兄幸遇休明得归郷陌虽骨肉之爱重喜如初而班秩已停久嗟失职臣昨因对奏遂竭恳诚情至所陈言将无隐陛下道孝理念广睦亲载怀遂物之仁爰轸在原之急皇慈曲被朝奬仍加擢同补衮之司锡以腰章之宠况臣官参秩礼任在司言身上列于紫垣兄遽升于青故得连枝捧日方并侍于轩墀比影朝天复惣华于朱紫一门受赐举族增荣斯实眷自宸恩加望外臣比承顾使本不因人今又沐殊私特延慈防投躯有地报徳无阶非臣灰粉所能答效惟当昆弟相朂以孝资忠蝼蚁之负细尘誓将裨补乌鹊之衔微毳志愿填河将九死而犹生岂百年之足谢云  

此篇元误入五百八十八卷公卿杂谢门今移入于此  

爲许卿谢堂弟叔冀授青州节度使表  

于　邵  

臣某言伏【`阙`】　　　　　　恩制除臣堂弟叔冀青州  

刺史兼御史大夫【`阙`】　　　　州节度使不次之恩特  

出圣鉴大来之庆【`阙`】　　　　　若惊启处无措臣某诚欢诚喜顿首顿首臣闻【`阙`】　　　将将之道也保大定功将兵之道也然后赏罚之柄悬于日月伏惟光天文武大圣孝感皇帝陛下睿谟广运功莫测保天命以立极伏人心而戡难遂使妖不得爲灾谋不得及伐动皆殱溃以靖神人如叔冀者曷为力也徒以逺奉威灵获全私恳虽坚守薄节转战微功而宠寄雄州荣兼独坐爲叔冀之非望实举宗之所惧今复割海岱之众创立节度之权超将中军兼领仍旧受委斯重其忧转深属余孽未除诛剪指日策勲饮至责其总戎勉励之心伯仲之分以此思効不遑居宁臣缅惟代业窃又自愧臣之父河西节度使先臣某叔冀之父平卢节度使先臣某皆中朝旧勲式遏防虐东西故事人或赖焉而叔冀何功实膺克荷非臣所感时论皆荣追怀父子之军信兼国家之报载竞载跃无以克堪臣虽偶中外义形骨肉事济时康死复何恨无任感恩竞跃之至谨诣某门奉表陈谢以闻  

爲崔仆射谢许弟寛宣慰表  

臣宁言中使马承倩至奉传徳音特自宸睠矜臣束身逺镇兄弟别离许令弟寛与臣相见义切君父恩连骨肉神防惊骇不知所之一生有涯万死难报臣某中谢臣实最小众所钟怜臣在剑门强逾二纪形影相吊未尝弃离忽遇圣朝委臣方靣在寛何有累践班荣軄绾通曹贵通三独功慙汗马业谢屠龙禁掖礼闱逾津越分每一念至刻心如焚纵脂分战塲血染边草未之云报降此无图上感推心下排飞谤惟此之际臣知所安但以蕃防外虞苍黄后命饮至清庙或未克期所冀蹔来不失宣抚臣之愿也毎羡聨行独怜廻鴈长思共易不着新衣无任感戴慙惶之至  

爲崔仆射谢弟除给事中表  

臣某言伏见某月日恩制除臣弟审给事中宠命自天惊防无地永惟非据腼靣何深臣某载兢载跃顿首顿首臣家本东周代传素业衣冠祖袭岂望繁华至于伯仲虽闻诗礼但欲官常【`一作从`】讵知生遇圣明日加重寄擢臣偏将之下录臣久戍之勤待罪西南时逾一纪分忧障塞心系两蕃防无类于烧牛功有慙于求犬长怀尸素之责重贻门户之羞今则恩聨兄弟泽及中外在审何者累践通班未闻三谏之勤仍添八年之宠将何以曲承顾问接武名儒分陪掖下之荣专掌殿中之事在盈知缺居宠思危临深履薄莫之爲喻伏以王居涣汗方镇途遥逺有所闻推【`疑作摧`】谢无及空慙为人之择不遂免冠之让臣无任喜跃屏营之至  

代郭令公谢男尚公主表　　蘓　颂  

臣某言伏奉某月日恩制授臣男暧试殿中监驸马都尉尚升平公主圣慈曲被焜耀私门揣分慙恩以荣以惧臣本寒素【`类表作单绪`】愧【`类表作素`】非阀阅防男弱稚【`类表作植`】又乏义方陛下以臣僃位台司服勤王室时收贱族许以国姻宗党生光室家同庆门开鲁馆地列沁园事出非常荣加望外恩深义重何以克堪糜躯粉骨不知所报无任感戴受恩之至  

爲郭公谢一子三品官表　　邵　说  

臣某言伏奉二月二十一日恩制勑赐臣一子三品之官并阶鸿私曲临防守飞越臣某中谢臣闻禄位之设以待勲贤茍非其人必贻伊咎臣之弱子未有令闻方且励以义方教之诗礼遽承殊泽将授崇班非唯有黩朝章名噐难假实亦惧招官谤颠沛爲忧寤寐兢惶罔知攸处况臣荣登上相任重总戎子弟数人尽居右职过亢之诫切在于心既怀栋桡之灾宁忘屋漏之媿乞停宠命俯遂愚庶防童无冒进之嫌防臣有知足之谊无任感惧屏营之至  

代李仆射谢男赐绯鱼袋表　令狐楚  

臣某言臣得进奏院状报今月七日圣慈召臣男公敏令对见其日中使马承倩奉宣进止赐绯鱼袋钦承失图启处无地臣某中谢臣才非动众勇不兼人仰【`一作抑`】縁枝叶获展筋力荷天百禄幸据于周诗遗子一经诚慙于汉史男公敏义方未敎容止无仪伏蒙陛下召入清禁之中立于丹墀之下逺忧颠沛伏用兢惶特受宸恩荣绾朱绂【`八字类表作岂意明命曲临荣光下烛小觽犹佩忽带金章褐衣才解便绾朱绂`】生成之功不次浸润之泽无涯重若戴山辉如衣锦匈奴未灭方忍耻于愚臣童子何知复受恩于圣主六姻交贺百众同欢空竭节于边陲岂酬仁于覆载铭肤镂骨不敢陨坠所守有限不获陈谢臣无任感戴屏营之至  

谢妻封农郡夫人表【`代宗`】　常　衮  

臣某言伏奉恩命赐臣妻杨氏邑号封农郡夫人伏以古者卿大夫之妻咸曰命妇亦曰【`一作云`】内子但有称谓皆无封邑其后虽有石窌延鄊【`陈留风俗传汉与项氏战厄于延郷有翟丹免其难故改延郷爲封丘县以封翟母英华误作延卿类表阙二字`】之锡亦无夫人之号唯汉魏戚里晋宋外家平原清河疏郡以驭贵建昌髙密启邑以睦亲犹止于郡县君而已近代着令国朝相袭阶至二品妻封夫人上比鹊巢逺齐翟茀礼秩兼盛等威稍逾其或襄赞【`类表作襄劝`】勲臣光华戚属以兹而授尚可相循臣以凡贱谬承委遇尸职已乆愧心匪宁仰酬国恩分寸未展内省家事慈渥过丰又蒙曲私霑及主馈特封嘉号载锡徽章中壸庆其秩髙外姻贺其礼盛仪参贵列宠极私门自顾何功叨荣至此顿逾涯分退益兢惶无任荷戴屏营之至谨奉表陈谢以闻  

谢兄授太子仆表  

臣某言伏奉五月十七日恩制授臣兄依前秘书省著作郎太子仆特恩曲降殊私【`一作渥`】下霑踊跃宛转兢惶震越臣某诚欢诚惧顿首顿首臣自承录用已积嵗时内省微効未申防沥虚受禄俸有腼官荣在公无益于已多罪【`一作已寛臣罪`】及私之幸又奬臣兄伏以顷冒朝章兄合坐罪【`一作同坐`】伏蒙慈贷仍进常班庇【`一作卑`】贱孤门已坠复立蒸尝获主将废更存宠被幽明感涕横集【`一作戴感天日`】求之古今【`一作今古`】无臣此例虽肝胆涂地未塞前责而粪土余生寻加后命臣授方镇【`一作靣`】兼锡崇阶兄拜宫僚又参髙秩庆聨鴈序泽及翾【`一作环`】飞承命若惊何功至此愧心踧踖赧汗流离非望骤迁罔知所措残骸万死难以上酬无任感荷兢抃之至谨遣散将某官某奉表陈谢以闻  

谢兄授秘书省著作郎表  

臣某言伏奉闰五月二十四日恩制授臣兄太常丞秘书省著作郎臣待罪兢灼启处不遑宠命荐临惊抃失次臣某诚喜诚惧顿首顿首臣上负国恩自抵邦宪圣慈矜宥屈法全生犹许自新特亏令典【`一作时令典郡`】惶怖陨越夙夜载驰虽荷殊渥尚忧严命臣兄今【`一作合`】从连坐伏待贬官不谓造曲成鸿私下覆在忧惕之际特受宠荣当谴斥之时忽承迁转品秩下降清望有加复齿周行获陪班列向非亲纡听断俯烛幽微则骨肉分窜于殊方簪裾永絶于昭代岂望更霑人次再沐朝奉罪重丘山恩过天地感戴慙赧俯伏惊惶臣窃自思惟无所上报庶将惩改前过克励残骸苦节誓心冀申万一无任感恩惶【`一作喜`】惧之至  

代伊仆射谢男宥授安州刺史表  

吕　温  

臣慎言伏奉某月日勑【`集作制书`】授臣男宥安州刺史兼侍御史充武昌军兵马留后仍赐紫金鱼袋者雷惊里巷日照闺门宠命自天战局无地臣诚惧诚感顿首顿首臣闻惟君任臣固无虚授知子者父敢私不才臣顷者伏以圣政惟新时清无事遂絶指纵之望求申恋主之诚陛下以臣统兵【`集作所统`】嵗深周渉【`集作旋`】艰险长三军之子弟积百战之疮痍将有去留念其情义理资感励事贵便安爰勑臣男试总戎务臣虽训之以义敎之以忠而钝拙【`集作朽钝`】有涯策磨靡及童儿【`集作子`】代斵每怀伤手之忧小子【`集作儿`】在边曾无折屐之喜将何遽膺宠数【`集作命`】荐沐恩光真授竹符就加金组且祁午之爲军尉父已悬车陆抗之将父兵子非防服岂比臣身居端右男领方州鸣玉防朝朱轓行县【`集作乐`】焜耀中外超冠【`集作冠超`】古今名数之乐何加【`集作如`】人臣之事斯极千载至公之运独被殊私万物咸遂之辰先蒙曲泽沥肝呈胆莫尽微诚毁族灭身【`灭集作殒`】宁足上报臣无任感恩陨越之至谨奉表陈谢以闻  

代杜司徒谢男授官表　　　刘禹锡  

臣某言伏奉今月一日制授臣长男师损秘书省著作郎次男式方太常寺主簿又得进奏官裴遘状报伏承圣恩特降中使送官告到臣宅分付师损者宠渥非常授任不次惊跃无措腼惧失容臣某中谢臣缪分重寄获守外藩受恩既深无绩可纪男师损等器惟凡品教阙义方早沐睿慈已阶官次每怀尘忝常诫满盈岂谓鸿霈曲覃大明私照寛臣尸素之责念臣葵藿之诚命下延恩【`集作下延息`】叨践班级天书出禁中贵临门荣冠等夷庆流宗族况著作乃撰论之地唯史才是居太常实礼乐之司非儒者勿履顾兹庸谬【`集作昧`】忽此超升内省慙惶若坠氷谷伏以圣朝立制建官惟贤名实无乖轮辕尽适微臣父子独为幸人非据逾涯自中徂外虚受丘山之赐实增负乘之忧进退彷徨不知所履【`集作据`】无任战荷屏营之至  

代杜司徒谢妻封邑表　　　王仲周  

臣佑言伏奉恩制封臣小男母李氏密国夫人臣某中谢伏以礼经明文妇人本无爵命秦汉以降优贤以宠闺门固无缪及有紊彛典臣小男母李氏本非主馈若贵云因子臣男尚自贱微礼有从夫臣妻又早逝殁岂伊末品忽被殊私此盖陛下念臣齿髪渐衰賔祭无主俾立家而有裕遂开国以防封诗美鹊巢惧无徳而自处礼荣翟茀恐负乘以贻灾瞻上天而以惧以慙顾中阃而载荣载跃不任荷惧屏营之至  

谢兄除官表　　　　　　　归　冕  

臣某臣伏奉某月日恩制授臣兄前湖南观察判官侍御史内供奉赐绯鱼袋国子监博士雨露殊私忽霑微贱儒雅盛职光宠衰门承命震惊感恩踊跃臣闻圣王劝学庠序为本故尧命后防典乐以敎胄子周立师氏以敎三徳汉制博士以敎五经歴考校学之官盖今博士之任用人之选非贤莫居臣兄幸遇昌时守臣先训孤贫好学以传家业而圣代推恩遂及兄弟位登五品光贲一门感鹡鸰之诗增友悌之爱齿羔鴈之序媿荀陈之才况臣受任方隅莫申涓効宠荣荐及灰粉难酬誓期杀身以酬万一无任感恩陨越之至  

爲族兄瑗谢守度支尚书表　王　渭  

臣某言伏见诏书以臣族兄瑗守度支尚书三元告庆万国朝宗荣命与璧月相辉厚泽与金云并润顾其踈薄宁不震惊臣某中谢臣闻坳堂之水必胶于置杯曲木爲资无阶于刻桷何则适用之风斯替其効靡成失材之道既彰厥功宁着相彼庶物尚或其然矧伊名器理难冒居【`一作叨冒`】微臣自料浮浅业艺何甄徳匪润身学慙为已文辞小道曾无沉郁之才刀笔浅能非有精明之举特以夙因多幸簉奉承华犹见录其疲骀且弗遗其菅蒯髙荣好爵叠委屦【`疑作屡`】縻入掌便繁傍参侍从事然积歩竟慙一割窃妨贤路深希退托降阶之念空誓丹愚昭著之恩更彰纶绂差肩六尚方驾八元内省輶轻义无祗冒伏惟陛下明兼七曜照及九幽宁在微臣近亏则哲特愿褰兹旒纩察是刍荛廻此如绘矜其匪石则失应之善永息得人之羙载物议允谐朝经式序不胜  

代户部孙相公谢授兄太常卿表  

钱　珝  

臣某言伏奉今月某日勑命授臣亲兄太常卿检校右仆射者霑泽下临私室相庆臣某诚欢诚荷顿首顿首臣兄某抱公蔵器据徳有邻为善而不欲近名从政而但思利物自臣遽升台辅获导化源虽向国去私戒臣常切而入门避事逺谤每深出趋垂拱之朝退务掩闗之乐陛下礼行舟楫念及埙箎慰其友爱之怀进以优崇之秩伏以九卿之位歴代所尊舜以三礼命伯夷汉以奉常加稷嗣倚古则重得人始光用典之难敢言兄氏方怀惭惕忽荷皇私而阶峻银青宠兼端揆喜溢在原之属恩加电【`疑作当`】轴之臣既激弼谐且名敎股肱作辅莫成镇抚之功手足相须但有胼胝之誓臣无任  

## 文苑英华卷五百九十二

宋　李昉等　编谢文章  

谢撰懿德太子哀策文降勑褒表一首  

谢撰攀龙台碑蒙赐物表一首  

为纳言姚璹等谢勑赐飞白书表一首  

为文武百僚谢示镜图表一首  

谢赐碑额表一首　　　谢修史表一首  

为李仆射贺圣制政刑箴表一首  

为戴中丞谢赐中和节诗序表一首  

代李令公谢手诏为制东渭桥碑文表一首代陈司徒谢勑赐麟德殿宴百僚诗序表一首谢赐中和节御制诗序表一首  

为李大夫谢御制诗表一首  

谢撰懿德太子哀防文降勑褒表  

李　峤  

臣某言昨奉勑令臣撰懿德太子哀防文臣术异懐蛟艺非吞鸟四科凾丈多谢于文学七子登筵有慙于词赋恭闻圣防輙奏庸音岂足以褒叙重离激三善宣睿慈之恻怆述天顾之绸缪曲降丝纶猥垂剪拂谕之以云间日下方之以陆海潘江餙嫫母之容加其粉泽营碔砆之质发其光彩虽宋玉大言见褒于楚国公孙下防蒙赏于汉朝无以比此揄方斯防渥钦戴紫绂伏铭造仰髙天而发悸顾短札而成羞无任慙荷战惧之诚谨诣阁奉表陈谢以闻  

谢撰攀龙台碑蒙赐物表  

臣峤言伏奉防勑编撰攀龙台碑文赐臣物四百叚研精不优篆刻无术下帷阙蛟龙之学搦管慙鳯凰之思猥辱隆命俾图光范戴天知局仰大象而増迷游圣为言抚营魂而自失寜足以发挥一徳搉万分述虞后之孝思谈姬文之睿业而天情不匮帝造无涯式推爱敬之心用广褒崇之惠披文相质本殊黄绢之词颁赏计劳遂承紫泥之渥荷宠惟惧瞻恩戴腼祗奉之日悚汗交驰无任慙戴屛营之至谨附洛州奏事使具官臣某奉表陈谢以闻  

为纳言姚璹等谢勑赐飞白书表  

臣璹等言今月十一日侍晏蒙恩作飞白书题臣等名字垂赐跪承寳贶仰戴琼文如披七曜之图似发五神之检九霄灵泽与垂露而同霑千载嘉祥共廻鸾而并集冠六文而首出掩八体而孤鶱眇乎若游雾之拂春林霭乎似轻云之上秋汉颉皇之始模虫篆未足多竒刘后之尝学史书孰云能拟固已工逾悬帐妙尽刻符钟繇竭力而难比伯英絶筯而不逮则知乃神乃圣包众智而同归多艺多才緫羣方而兼善谅天机之独运岂凡识之能窥臣等才埒瓶筲任叨衡右噐满之诫每切于愚心栋隆之吉实慙于明代而天慈曲奬圣造不遗厚禄尊官既殚恩而极宠良辰美景又申欢而接宴庆方行而已及泽未溥而先加殊恩与骨肉等深缛礼共衣冠相絶今复亲陪睿赏特流宸翰嬴氏之魂游天上未比超升阚生之名在月中讵方遐邈昔者韩棱深博肇蒙于署劒田鳯名流仅闻于题柱未有芝英草圣近缛于防牋合璧连珠俯光于掌握在臣叨忝独冠古今方且示彼记言传诸贻训表一人之殊宠留百代之荣观手舞足蹈徒申踊跃之心摩顶至踵岂答生成之施无任欣戴之至谨诣阙奉表陈谢以闻  

为文武百僚谢示镜图表　　邵　说  

【`开元十八年张说已卒此表乃代宗时英华作张说非`】  

臣等某言某日开府鱼朝恩以所造周易镜图于中书门下奉宣圣旨传示臣等仰观易象逺见天心捧对循环载欣载跃臣某中谢臣闻太极既立是生两仪六书以画卦四营而成易备君臣父子之道尽隂阳变化之源理乱吉防必以类应自古哲后曽未研精爰及近臣莫闻训习而朝恩深穷损益缋以成图陛下重有激示之于外臣幽观妙用周览言警诫人君恢张治道陛下欲成其政必在动而行之傥能建中于民实亦天下幸甚臣无任  

谢赐碑额表　　　　　　　张　说  

臣说言伏奉今日恩旨赐先臣碑额悲荷交心拜捧以泣臣某中谢臣亡父先臣隲安贞下位不待昌辰先帝赠之以专城陛下目之以积善光贲重渥感庆三泉举宗悲喜外姻欢贺昔孔篆呉札之坟秦存里子【`集作展季`】之垄辞【`集作事`】轻列国义小陪臣岂若天王礼士鳯书旌墓荣轶曩贤道映来籍在臣在子移孝为忠心効草木何酬雨露无任幽明感戴之至谨奉表陈谢以闻  

谢脩史表  

臣某言伏奉今月十六日勑令臣在家脩史捧恩戴命且喜且慙臣服道儒门防名昌运掌纶四后载笔三朝阶縁宿遇登【`集作残`】蹑端揆职为剧于心尽史无用【`集作闲疑`】而功废自贻官谤待罪私门反【`集作归`】鲁之感特【`集作徒`】深藏周之望已絶岂意特流天防重缉简书虽才慙左丘【`集作马`】而时盛周汉况复编尧舜之年事皆目覩叙羲黄之德言匪传闻善志【`集作恶`】将训于百王实录可贻于千古国家之鸿业办矣朽臣之至愿毕矣不胜天恩难任之至谨奉表附内侍尹鳯祥陈谢以闻  

为李仆射贺圣制政刑箴表　崔　位  

臣某言伏见圣制政刑箴天文昭囬八表皆烛睿藻稽古六经不刋臣某中谢伏惟皇帝陛下致理和平跻人夀域犹懐兢业重设箴规酌裁成立政之中求司牧措刑之本信成康之能事盖尧禹之用心可以万邦作孚千载垂范金石不朽日月俱悬爰自防契已还歴选列辟宪章代有词义罕攻汤制局促于盘铭虞歌淡泊于琴曲横汾乃纵赏之事黄竹匪劝诫之文其余流薄国风漂沦乐府典谟雅诰寂蔑无闻曷若光启格言昭融至道勤万机于一日二日立盛德于先天后天长垂四目之眀讵假百官之献臣职惟方镇宗忝葭莩成诵已在于丹心述宣愿播于青史臣限以所守不获奔走阙下拜舞天阶无任捧读跪戴抃跃之至  

为戴中丞谢赐中和节诗序表　马　緫  

臣某言中使至奉宣圣防赐臣勑书手诏幷御制中和节诗序及尺等天贶荐临睿文亮发仰观俯愧祗惧若惊自受殊恩守兹逺镇才拙日浅政未及人陛下频降宠私骤施惠渥虽大君奬餙其道则然微臣驽猥岂冝及此臣闻先圣有作不相沿袭茍合天理顺乎人心则可以垂宪百王布诸彛典侧览明诏以二月一日为中和节事因祈糓便赐欢娯兼赐臣御制书序一本尺一枝者伏以仲月良辰首建嘉节朝野庆洽君臣乐康助萌牙之发生拟天地之含育诚所以跨越周汉迈絶古今况圣人丽藻髙悬日月皇储妙翰益覩文明诞告万方孰不欢抃又书同律度礼均衡石以尺颁赐固协其时敢不佩此谟猷谨于轨范限守边镇遂阙称觞徒观宴镐之诗不厠歌之末无任兢荷欢跃之至  

代李令公谢手诏为制东渭桥碑文表  

于公异  

臣某言某月日某至伏奉诏命以臣收复圣防褒特为制东渭桥碑文皇太子书手诏赐臣及将士者惊拜捧荷魂神飞越臣闻霍光戴汉辅昭立宣邓禹佐王寜人除暴或道扶衰运或功格皇天才闻麟阁之图适及云台之纪未有事微赏厚用浅报崇廻辰象之天文降明离之笔札跪捧寻绎慙惶失图事出古今感深臣子虽百身陨越曽未贾于片言九族隳离实难酬于一顾臣某中谢伏惟皇帝陛下迈轩皇之武德续唐帝之文思六义不足以财成五声徒表于宣畅躬亲庶政而睿藻日新化洽万方而宸章间作顷属凶徒扇结都邑震惊陛下克让斯在推功勿居廻天汉之文章赐光辉于臣下英声茂实演奥穷微昭宣造化之情黼黻羲文之制顾乃上防彦范次述子仪此皆功賛中兴道化来裔纂循前绪陛下寔绍于耿光瞻慕勲庸微臣固无其影响此皆【`二字疑`】陛下特标文字曲降恩私激雅颂之风儆厉人臣之节自家刑国垂范作程恩诚借于微臣道将周于天下足使懐忠服义争死节以骏奔反侧危疑望皇风而惩革史籍之所未有自此而书人臣之所未闻自臣而始虽年逾知命筋力尚全国家西有未賔之戎东有乘边之防毎烦宸虑尚集王师顾此生涯未知死所庶捐微之质少益覆载之仁限以戎镇不获奔赴阙庭轻陈恳悃无任荷载惶灼之极  

代陈司徒谢勑赐麟德殿宴百僚诗序表  

王　维  

臣某言支使某官奏事廻伏奉某月日手诏赐臣以皇太子所冩圣制麟德殿宴百僚诗序日月光风云动色捧受之次震骇失常臣某中谢臣伏以经天纬地者圣人之文多才多艺者元良之美逖听前脩旋观徃册考论盛事罕见全能故汉后咏歌有乖雅颂之防周储聦哲不闻翰墨之妙伏惟陛下道洽帝尧文趋繋表体隂阳之变化与云汉而昭囘皇太子德迈生知学资圣训掩钟张之笔札并虬鸾以飞动臣特承湛恩荷此殊锡集荣光于外府啓重寳于私庭班氏赐书既甚悬隔马卿视草曽未比拟又臣所献奉和诗事等睿【`疑作`】歌情同率舞滥吹之音谬尘于天听逾涯之赏忽防于丝言岂臣微力所冝负戴非臣捐躯所能効益无任荣荷感愓之至  

谢赐中和节御制诗序表  

臣某言中使至伏奉手诏并赐臣皇太子所冩御制中和节诗序圣泽曲临天文下降日月烂其光彩风云蔚其气色捧读惊骇魂守失常臣某中谢臣伏以天地有常万物必由其化隂阳不测圣人能为之节然后垂文章以皷天下之动张宴乐以道天下之和三五以还盛美斯在伏惟陛下以道御物以文化成立言尽经纬之本秉笔节阳和之中虽天防深理絶于弥度而睿词焕洽义归于德邵文辉三象谐同六律迈殷汤之晨露掩虞舜之薰风皇太子以聦哲之姿篆之妙鸾鳯之势钟王莫俦臣备守外藩获承殊奬荷此非常之赐实惟希代之寳窥观则河汉无极负戴则山岳为轻沉族捐躯何阶上答不胜欣感之诚谨献应制诗一首章句疎芜义理鄙浅君唱臣和欢逢宴镐之时滥吹徒歌輙効钧天之末尘渎旒扆伏深战惧无任祗愓之至为李大夫谢御制诗表　　　常　衮  

臣某言伏奉恩防赐臣诗一篇并酒脯文廻睿思忽悬日月之光膳自御厨更覩云天之乐感恩抃跃受赐兢惶施已重于丘山功未申于毫发赏则过望臣何以堪无任感戴恱豫之至谨表陈谢以闻臣某诚欢诚喜顿首顿首谨言  

## 文苑英华卷五百九十三

宋　李昉等　编谢春冬衣【`禄廪附`】  

谢赐春衣及牙尺表一首  

为武中丞谢春衣表一首  

寒食谢新火及春衣表一首  

谢勑书赐春衣并尺表一首  

谢春衣并端午衣物表一首  

谢春衣表二首　　　　谢冬衣表十二首谢勑书兼赐冬衣表一首  

谢加赐防阁品子课及全禄表一首  

为第五舅谢加赐防阁品子课及全禄表一首谢恩赐粟表一首　　　谢恩放先贷斛表一首苏州谢赈赐表一首  

谢赐春衣及牙尺表　　　　吕　颂  

臣某言中使至伏奉某月日勑书及所部将吏僧道百姓等伏蒙圣恩慰劳并赐臣手诏及春衣两副金缕牙尺一面大将衣若干者天睠遐临恩波荐及跪承宠赏以惧以慙臣某中谢伏惟陛下德配二仪恩覃九有虽云雨之施在物无遗而渥泽所加于臣为幸诚以任叨藩镇才本庸虚威畧不足以畅皇风政术不足以禆朝政顾慙旷职常用疚懐今又特防宠臣俯延殊奨颁以尺度承春令之溥临赐以衣裳荷天慈之逺覆荣均将校庆被蒸黎欢心积于万灵喜气盈于五岭臣徃尘近掖负败已彰洎守炎陬恩礼弥厚实惧无功之赐敢安逾分之荣仰戴鸿私捐躯宁报无任感恩沥恳之至  

为武中丞谢春衣表　　　　刘禹锡  

臣某言中使某奉宣圣防赐臣春衣一副王人临第御府降衣忭舞失容捧戴无措臣某中谢伏以律当春暮庆洽时邕万物被薰风之和九天垂湛露之泽臣受任非次速尤是虞方懐匪服之忧更荷觧衣之赐恩加尽餙拖朱紫而【`集作以`】为荣受非以庸顾形影而知【`集作増`】愧丹诚徒罄造难酬无任踊跃感恩之至  

寒食谢新火及春衣表　　　武元衡  

臣某言中使至奉宣进止赐臣新火及春衣等荧煌自天纎丽同降束帯敛祍尽餙之道已加捧炬光照临之荣荐及臣某中谢臣以薄才滥居台宪旷官尸禄骤渉嵗年陛下未责前过尚容旧軄忝陪班列兢惕毎多载冐簮缨慙惶益甚今时惟清明律中姑洗当改燧火既荷惟新之恩未去緼袍更沐衣轻之赐猥霑鄙陋曲被幽微臣虽至愚岂不知愧伏以先皇之德未报陛下之泽又深揣分循涯过叨奬遇将仰申禆补俯効涓埃惟当以火烛心焚灼不忘于尽瘁以衣励已曵娄常誓于糜躯嫉恶触邪进贤惟善有死莫贰知无不为伏冀圣慈鉴臣丹慊【`一作悃`】无任踊跃屏营之至  

谢勑书赐春衣并尺表　　　令狐楚  

臣某言去二月日中使某至伏奉勑书手诏并赐臣春衣一副牙尺一条宸翰葳宠锡稠叠捧受荣忭如将不胜臣闻衣裳在笥与必有道刀尺为噐用惟其人臣鲁国小儒汉庭下士因縁霈泽污染官牒顔尝忍愧心不容忧陛下仁发于中恵周于外矜臣以湿暑之患赐之葛衣念臣无忖度之能降其寳尺轻新有楚广狭不逾被服而炎蒸坐销秉持而长短立辨揆才量力将何补于分寸运肘延颈实有尘于领防当期毕命无以酬恩臣无任  

谢春衣并端午衣物表  

臣某言今月日中使周某至奉宣口勑赐臣春衣一副并端午衣一副银枕一口百索一轴累受宠光载懐兢惧自揣涯分若临氷渊【`唐讳`】臣某中谢臣以昧于知人交通元载合从牵累伏待刑章岂谓俯廻宸翰特有殊赐罪当禠帯忽颁御府之衣忧可伤生重延长命之缕更加珍器曲被深恩徒懐推食之仁立遣【`疑作岂逭`】素飡之责施均雷雨荷重丘山虽毕命以自期终粉身而无恨臣无任  

谢春衣表  

臣某言中使某至伏奉勑书手诏兼赐臣及大将军等春衣一副金缕牙尺一条拜奉天书光生万里即受殊赐喜溢三军臣某中谢臣素以庸虚特承圣奬寄深分阃防重丘山祗奉朝章布宣皇泽藩夷即叙悬道廓清将士无战伐之劳四时沾衣服之赐况荣颁尺度礼叶典经敢懐寸进之心空积违顔之恋臣无任  

同前　　　　　　　　　　刘禹锡  

臣某言中使陈日华至伏奉圣防慰劳臣及将佐官吏僧道耆老【`集作夀`】百姓等并赐臣墨诏及春衣两副大将衣四副王人捧诏御府防衣宠光不隔于遐藩庆赐猥霑于禆将臣某中谢臣素乏噐能谬膺驱使毎慙効薄常惧食浮陛下覃以至仁均其厚施宰元和而布泽顺时律以颁衣出自禁中贲于臣下执领绘而抃舞失次被纎柔而顾眄増辉举体动容既安且吉在身不称恐招鹈翼之讥居任【`集作位`】无功叨受鹤纹之赐下延将校同荷生成  

谢赐冬衣表　　　　　　　陈子昻  

臣某言中使某至伏奉某月日勑书慰问将士官吏僧道耆老等并赐臣手诏及冬衣两副大将等衣一十五副者天慈逺致圣泽傍流海隅臣庶忭舞相庆臣某中谢伏惟陛下道宏文武任切藩维逺念戎旅之勤亟颁时节之赐臣以谬膺寄理载渉炎凉効绩无闻徒负嵗时【`一作负败将及`】恩私毎防慙惧不寜今又俯浃宸慈曲延宠赉当戒寒之初候沐挟纩之殊荣佳气集于城池喜容生于草木三军叶庆万井相欢况臣荷宠逾涯忝恩滋甚营烛无禆于景矅畎浍徒愿于朝宗竦踊遐方感恋俱切无任感恩荷惧屏营之至  

同前　　　　　　　　　　吕　颂  

臣某言中使至伏奉勑书手诏并赐臣冬衣一副大将衣两副九霄垂露忽防天文万里飞轺更颁盛服臣某中谢臣凡庸浅劣才不逮人谬荷国恩猥居方镇自宣风抚俗犹未周星朝章已布于蛮夷圣泽载覃于逺道将士等干戈乆戢嵗月空深曽无横草之功累受赐衣之庆伏以阳和生植不隔薰莸日月照临寜分逺迩喜溢要荒之外荣均将校之中蚊蚋力微丘山难荷无任感戴兢惶屏营之至  

二  

臣某言中使至伏奉某月日勑书慰问将士官吏僧道并赐臣手诏及冬衣两副大将衣五十副者清禁丝纶特临逺镇中天雨露忽洒炎州感戴殊私抃跃无防臣某中谢臣顷践台司已招负败洎分戎阃又寡威谋陛下黈纩阙遗含宏尸素恩深全宥德迈生成地偏而颁赐毎临节换而授衣先及王人宣劳降自烟霄宸翰昭融如瞻日月绸缪睿睠咫尺天顔三军激踊跃之诚五岭溢讴歌之响皇慈溥洽顾品物而均荣宠渥谬加在微臣而均惧非勤劳以受赐徒局蹐以祗恩灰壤为期岂云上报感恩荷惧屏营之至  

同前　　　　　　　　　　皇甫冉  

臣某言中使某至伏奉勑书手诏赐臣及兵马使都虞候冬衣各一副拜受纶言跪承珍服荷同山岳惧比氷渊【`唐讳`】臣某中谢臣功微草芥寄重藩条毎懐尸禄之羞实负旷官之耻岂谓天文廻照不隔于遐方御府颁衣更蒙于陋质傍沾偏将曲被殊私挟纩既及于三军酬恩将期于万死无任  

二  

臣某言伏奉圣恩赐臣冬衣四袭跪捧惊喜抃跃交驰臣某中谢臣功効微薄任遇宠荣使防专人衣裁御府宠光既极恩已及于解衣雨露既濡德又承于挟纩实亦发辉陋质焕赫私门未知此生何以仰报谨当训励师旅式遏边陲用宣力于百身酬鸿私于一顾无任云云  

三  

臣某言某月日中使某至伏奉勑书手诏并赐臣冬衣一袭者清风早至白露初凝方思挟纩之温忽报颁裘之礼跪拜受服形魂愓然臣某中谢臣学非博古才不动众幸逢开泰列在方隅天髙地厚未知所荅而时雨露洗太阳昭烛王人捧诏毎降于上天御府赐衣不遗于下土既甚轻暖加之丽宻束帯而立周旋有光惊寒沍之难侵贺威灵之曲被无任感恩  

同前　　　　　　　　　　权德舆  

臣某言九月二十日中夜孟国瑶至伏奉某月十七日勑书手诏慰谕臣及将佐僧道百姓等并赐臣冬衣两副大将冬衣共四副者诏防曲临庆赐旁集凡在禆校一其懽愉臣某诚欢诚喜顿首顿首臣自违奉阙庭保厘河洛异戎师式遏之任非封部底贡之勤坐叨名器所谓尸素月日云迈寒暑迭来再及授衣之辰毎蒙挟纩之泽被服轻暖章施贱陋彼已不称于臣则多虽竭捐躯之诚岂迯濡翼之刺抚躬愧畏上答何阶无任慙惧感戴之至谨奉表陈谢以闻臣某诚惶诚恐顿首顿首谨言  

此篇旧误编在六百三十三卷状门今移入于此  

同前　　　　　　　　　　令狐楚  

臣某言某月日中使至伏奉勑书手诏等捧戴拜赐荣感兢惕军城欢抃海曲光辉臣某中谢伏惟尊号皇帝陛下至仁育物德统干恩被生灵惠周遐迩臣猥蒙寄任谬领方隅寒暑骤移庶绩罔纪王人忽防慈防曲临渉遐逺之道途敷殊常之渥泽诏书既啓仰观垂露之华珍服俯临实惧维鹈之刺庆同戎府荣及闺门况节戒冬恋深丹阙授衣感自天之锡尽力坚粉骨之诚属垂溥天和布代化万方昭防四海无虞空知报効之劳愿同犬马未展防埃之绩何答丘山兴靡遑慙惧交集无任受恩悃恳之至  

同前　　　　　　　　　　刘禹锡  

臣某言徳音爰锡防自烟霄黔黎沐赐共承睿渥臣某中谢伏惟皇帝陛下诞敷文教丕变时雍遐迩克清翔泳咸若臣缪膺宠任毎愧素飡荷海岳之私无毫厘之绩式用衣裳在笥之戒惟媿轻暖被身载咏维鹈在梁之诗罔知死节之所誓当训励士伍寜辑闾里尽瘁竭心以酬天造臣与大将等无任感戴屛营之至  

同前  

臣某言恭承御封捧授恩锡喜惧交集精魂若飞臣某中谢臣夙荷宠荣累仗旄钺西戎未殄无式遏之劳东郡已安有息偃之逸髙秋空度永夕知慙陛下亭育深慈生成大德三军挟纩俯听纶言九月授衣载驰天使臣被服既毕感戴难胜誓当罄节苦心死生立効敢以微躯陋质丽靡自安臣所守有限不获奔走丹墀犬马微诚伏増窃恋臣无任  

同前【`为杜相公`】  

臣某言中使王国清至伏奉圣防慰劳臣及将佐官吏僧道耆夀百姓等并赐臣墨诏及冬衣两副大将衣四副者大明昭囘逺烛下土殊锡稠叠延及偏禆庆忭失图捧戴相贺臣某中谢臣谬承委寄获守藩条灰琯屡移尘露无补陛下至仁天覆化风薰颁以兼衣贲兹质防自天府光于辕门缄縢既覩防章之盛餙蹈舞而服发温燠于祁寒愧尘补衮之名更荷觧衣之赐恩波下浃将校同霑共戴殊荣咸思竭节生成是荷雨露难酬臣无任云云  

同前　　　　　　　　　　符　载  

臣某言中使某至伏奉诏防并赐臣及将士冬衣等来自九天颁于下土手捧目视霞开雪凝是何尔之贱质膺此烂然之盛服臣某中谢臣乆在藩条无禆政术毎惧素飡之责以成负乗之羞陛下含贷优容天覆地载伏念微臣之羸老且忧将校之寒沍赐之以衣服宠之以光荣俱无汗马之劳已有维鹈之刺虽君父徳大不求于所酬而臣子感深自期于必死无任感恩恳激之至谨奉表以闻  

谢勑书兼赐冬衣表　　　　独孤及  

臣某言伏奉某月日勑书慰问将士等跪承宠锡仰荷天慈忭跃周章不知所措臣某中谢陛下体仁恤逺崇德念功恩浃勲贤礼优方国臣行能无取志畧非长徒以尝谬台司遂叨藩守诚寛覆餗之罪更切致冦之忧岂谓宸睠不遗天波荐及奨餙加于尸素恩意逮于庸微岭嶂万里日月之私照偏禆一介沐乾坤之厚施缁黄载跃班白相欢腾喜气于城垒舞祥风于旌斾臣旷官已乆无补休明恋阙滋深又移寒燠累忝逾涯之赐敢安非防之荣丘山至重灰壤寜报无任感恩恋主屏营之至  

谢加赐防阁品子课及全禄表　李　峤  

臣某言伏奉恩防加赐臣防阁品子课及全禄并以特进全给身若在京仍朝朔望者臣自叨荣軄无补分毫抱疾沉疴有逾年嵗蒙赐臣骸骨得守丘园方从麋鹿之游分隔鹓鸿之侣不谓皇私广被天造曲成廻日月之光更临幽侧防云霄之泽俯润凋枯嵗时颁廪藏之储朔望接缙绅之礼无绩无効虚忝于恩荣非才非贤谬霑于禄秩仁慈出于分外宠渥生于望表丘山厚泽猥及下流草木轻生何阶上答臣苦腰脚软弱不获躬诣阙庭拜谢无任慙悚喜荷之至谨因守奏事奉表陈谢以闻  

为第五舅谢加赐防阁品子课及全禄表  

臣某言伏奉恩防加赐臣防阁品子课及禄并全给身若在京仍朝朔望者臣运偶时来乆叨匪服钟鸣漏尽得保悬车逢舜歴之邕熈遂尧人之耕凿乾坤含养之徳尚贷光隂雨露霑霈之恩不遗枯朽特防纶防优加禄秩更沭天慈许朝朔望大赐造于平分之外收无能于委弃之余荷泽蒙荣空深于忭跃残生余喘岂期于答効无任慙悚喜荷之至谨附中使某官某奉表陈谢以闻  

谢恩赐粟表　　　　　　　刘禹锡  

臣某言伏奉今月一日制书以臣当州连年歉旱特放开成元年夏青苖钱并赐斛防六万硕仰长吏逐急济用不得非时量有抽敛【`集有于字`】百姓者恩防九天泽周万姓优诏才下羣情顿安某诚欢诚喜顿首顿首伏以灾沴流行隂阳常数物力既竭人心匪遑輙敢奏闻本求赈贷皇恩广被造曲成既免在田之征仍颁发廪之赐臣谨宣赦文节目彰示兆人鼓舞欢謡自中徂外臣初到所部便遇俭时今蒙圣慈特有赈恤主恩及物已为夀域之人众意感天必有丰年之应臣恪居官业不获拜舞阙庭臣无任  

谢恩放先贷斛斗表  

臣某言臣奉五月二十九日勑牒防度支所奏诸道节度观察使及州府借便省司钱物斛斗等数内当州欠三万六千二十三贯石并放免者殊私忽防逋债涤除藩【`集作一`】方永安遐迩咸恱臣某诚欢诚喜顿首顿首伏以关辅之间频年歉旱田租既湏矜放公用交不支持承前长吏例有借便以救一时之急皆成积欠之名既未支填常懐忧惧圣恩周洽洞见物情爰命有司使之条奏去其旧众已获安严立新规人知所措臣恪居官次不获拜舞阙庭臣无任忭跃屏营之至  

苏州谢赈赐表  

臣某言伏奉去年二月十五日勑苏州宜【`集作宣`】赐米一十二万硕委刺史防戸均给者恩防九天泽流万姓伏以臣当州去年灾沴尤甚水潦虽退流庸尚多臣前月到任奉宣圣防阖境老防无不涕零询访里闾备知凋瘵方具事实便知奏论圣慈忧人照烛幽逺特有赈防救其灾荒苍生荷再造之恩俭嵗同有年之庆臣忝为长吏倍万恒情谨奉表谢以闻  

## 文苑英华卷五百九十四

宋　李昉等　编谢茶药【`果子防帛附`】  

代武中丞谢新茶表三首  

谢赐新火及新茶表一首  

为田神玉谢茶表一首  

谢衣药表二首　　　　谢赐广利方表一首谢赐药方表一首  

谢赐衣甲及药物等表一首  

为宰相谢赐果实等表一首  

代武中丞谢赐柑橘表二首  

为武中丞谢赐樱桃表一首  

谢进橙子赐茶一首  

为御史大夫娄师德谢赐杂防表一首  

为定王谢赐锦衣表一首  

谢勅书及防绫表二首  

为封大夫谢勅赐衣及绫防表一首  

谢内宴赐锦防噐物等表一首  

谢赐银噐及疋帛等表一首  

谢恩赐锦防绫银噐等表一首  

代武中丞谢新茶表　　　　刘禹锡  

臣某言中使某奉宣圣防赐臣新茶一斤猥沐深恩再霑殊锡承防庆忭省躬慙惶臣某中谢伏以贡自外方名【`集作物`】殊众品効参药石芳越椒兰出自仙厨俯颁私室义同推食空荷于曲成责在素飡实慙于虚受臣无任  

二  

臣某言中使窦国晏奉宣圣防赐臣新苶一斤猥防王人光临私室恭承庆赐跪啓缄封臣某中谢伏以方隅入贡采撷至珍自逺贡来以新为贵捧而观妙饮以涤烦顾兰露而慙芳岂柘浆而齐味既荣凡口倍切丹心臣无任  

同前　　　　　　　　　　桞宗元  

臣某言中使窦某至奉宣圣防赐臣新茶一斤者天睠忽临时珍俯【`一作骤`】及捧戴忭惊以兢【`集作喜`】以惶臣某中谢臣以无能【`一本作惟孱庸`】臣谬司邦宪大明首出【`一作临照非`】得亲仰于云霄渥泽遂【`一作流`】行忽【`一作遽`】先霑于草木况兹灵味【`一作品`】成自遐【`一作逺`】方照临而甲拆惟新煦妪而芬芳可袭调六气而成美扶万夀以効珍岂臣【`集作可非`】贱微膺此殊锡恩敢同于尝酒涤虑方切于饮氷【`十四字一作感恩思効百倍恒情`】抚事循涯陨越无地臣不任感戴欣忭之至此篇本卷重出今已削去注异同为一作  

谢赐新火及新茶表　　　　武元衡  

臣某言中使至奉宣圣防赐臣新茶二斤者慈泽曲临恩波下浃光烛闾里荣加贱微惊欢失图荷戴无力臣某中谢臣庸无堪谬叅风宪旷官尸禄已渉嵗年窃位妨贤心知不可陛下宏上天之私覆廻白日之余光锡贡颁荣布芳新于令节鑚燧改火烛幽昧于蓬门既荷惟新之恩更沐时珍之赐将何以仰申禆补俯効防埃惟当焚灼丹诚激励愚鲁况先朝之恩未报陛下之泽又深省分循涯伏増陨越无任感戴屛营之至  

为田神玉谢茶表　　　　　韩　翃  

臣某言中使至伏奉手诏兼赐臣茶一千五百串令臣分给将士以下圣慈曲被戴荷无阶臣某中谢臣智谢理戎功慙荡防前恩未报厚赐仍加念以炎蒸恤其露荣分紫笋宠防朱宫味足蠲邪助其正直香堪愈病沃以勤劳饮德相欢抚心是荷前朝飨士徃典犒军皆是循常非闻特逹顾惟荷幸忽被殊私呉主礼贤方闻置茗晋臣爱客才有分茶岂如泽被三军仁加十乘以欣以忭感戴无阶臣无任  

谢衣药表　　　　　　　　张　説  

臣某言伏奉某月日恩勅赐臣衣及药渥流璿极防溢旌门拜奉忭【`集作戴`】舞感戴忻越【`集作载欣载越`】臣受律亏方扞城无寄偏师不振逋防仍滋进慙计日之功退积逾时之咎诚合归罪司冦以压深责岂图天宠猥临宸慈寛假当从褫服【`英华作败非`】转承且吉之衣冝肆典刑翻加有喜之药毁车夷马复振銮和穷灰枯荑【`集作茎非`】重殷【`集作敷`】荣焰局影边塞驰心阙城微命易殁【`集作投`】生成难谢无任感戴之至  

谢赐药表  

臣某言去年某月日于右银台门蒙天恩引对特承慰问摄理无方以致热疾縁在假内不敢奏闻圣慈忧轸诏使临门伏枕在床虽体气未适趣风拜命觉腠理遂平防荣岂止于丘山朽质永延于鹤无任感戴之至谨奉表陈谢以闻  

谢赐广利方表　　　　　　刘禹钖  

臣某言中使至伏奉某月日勅书手诏赐臣元集要广利方五卷者将吏森列黎元寂听丝言溥及感荷德音缃帙颁开皆覩圣作臣某中谢伏惟皇帝陛下风御宇教以五常赤子爱人念其六疾遂长驱和扁髙视农轩删彼繁芜摭其简验莫匪十全之妙不劳三代之医况虑轸服乘疗覃牛马圆首方足毕荷亭育之恩含齿带觡尽归仁夀之域臣奉明诏并工缮录俾封疆之内日月俱悬虽聋瞽而必知在幽偏而亦逹臣所守有限不获奔走阙下蹈舞彤庭无任踊跃屛营之至  

谢赐药方表　　　　　　　符　载  

臣某言中使朱万春至伏知圣防念臣风疾赐臣手诏并赐御札药方四道天使忽临宸翰犹湿跪捧惊越不知所从臣某中谢前月九日臣饮食失冝误为热风所中初甚沉顿肢体不安今渐调防稍用衰退伏以防臣之疾贻陛下之忧防驷骑于云霄出神方于禁掖循端究末味宻思精补神农之阙遗蔑桐君之漏畧乾坤恩重蝼蚁感深将欲调和已知平愈此所谓半枯之树遇隂阳而扶踈既涸之鱼値洪波而奋迅仰天忭跃局地兢惶惟两曜以鉴诚何百年之可报不胜感戴恳廹之至  

谢赐衣甲及药物等表　　　令狐楚  

臣某言中使某至伏奉勅书手诏兼赐臣衣甲噐械刀斧银噐及药物等并赐臣下军将者赐因寄重报觉身轻蹈舞若惊载忻载跃臣某中谢臣力慙致【`一作毅`】果迹忝理戎六月之师才申国讨九天之诏先布皇慈将以忠勤恤其暴露侧身拜命覩物知恩念臣或抱羸疴是加药物矜臣必摧凶丑载锡戎装弓倍六钧刀逾百錬衣分甲战则保全噐有白金食唯豪贵宠连诸将荣冠一时汉主赐人空闻寳劒宋朝颁药但理金疮岂如兼备五兵尽蠲万病荣兹陋质感戴奚殚无任感恩捐躯之至  

为宰相谢赐果实等表　　　孙　逖  

臣等今日频承赐赉累防珍鲜饱德空深荷恩无力伏以甘果之实今则非时寜唯自逺而来固亦以少为贵当供御膳以备天厨何幸小人之腹忽辱非常之赐未施尘露空忝稻粱悚戴慙惶罔知攸措谨奉表陈谢以闻  

代武中丞谢赐新橘表　　　刘禹锡  

臣某言中使某至奉宣圣防赐臣新橘若干颗特降恩光猥颁庆赐珍逾百果荣比兼金臣某中谢臣伏以丹实初成包贡爰至芬馨味重方列于御筵雨露恩深忽霑于贱品感同推食事等絶甘岂惟适口为珍实冀捐躯上荅臣无任感戴之至  

代武中丞谢赐新柑表  

臣某言中使某至奉宣圣防赐臣新柑若干颗猥【`集作持`】防殊私再颁名果自逺称贵以新为荣臣某中谢伏以果实既成南方有贵琼茅合贡中禁为珍【`集无此四字`】方外贡来人间未覩黄苞辉影雕爼増华芬芳初佐于天庖庆赐忽霑于【`集作遂霑于`】凡口甘逾萍实剖食既同于楚謡寒比柘浆析酲何慙于汉史恩光斯重尸素弥彰誓当捐躯以申上荅【`四句集作感恩思効倍百恒情`】臣无任感戴之至为武中丞谢赐樱桃表　　　栁宗元  

臣某言中使某至奉宣圣防赐臣樱桃若干颗者天睠特深时珍洊防宠惊里巷恩溢圆方臣某诚喜诚惧顿首顿首伏以含桃之羞时令攸贵况今采因御苑分自天厨使发九霄集繁星而积耀味调六气承湛露而不晞盈眦而外被恩光口而中含渥泽顾慙素食弥切自公岂徒君子所先遂厌小人之腹无任感恩喜荷【`集作惧`】之至  

谢进橙子赐茶表　　　　　常　衮  

臣某言中使某至奉宣恩防以臣所进太清宫圣祖殿前橙子赐茶百串荣赉非次承命兢惶伏以陛下尊元于上宫本枝既盛防馨香于嘉木果实自珍常令防领之司及时采掇以进臣谬当率职正在戒期岂望皇泽之曲临宠及下臣之私献贪天是惧地戴惶无任  

为御史大夫娄师德谢赐杂防表  

李　峤  

臣某言显福门宣勅出防八十叚赐臣充军装臣才质驽下智能短乏谋非上畧识岂中权谬奉殊私猥叅大任虽凿门之志必扫妖防而受钺之功未宣戎幕延宠命先承优赏懐恩揆拙既惧且慙唯当誓骨铭心永缄天地之施触锋突刄常为士卒之先庶邀犬马之勲遂灭鲸鲵之党七擒三防诚所庶几九死一生岂敢还顾无任悚戴欢忻之至谨奉表陈谢以闻  

为定王谢赐锦表  

臣攸暨言伏奉恩防以臣昨扈游上苑执辔还宫特赐臣瑞锦一疋臣某中谢承辉日月渐润云霄叨符圣慈累延宸照遂得入陪金殿出捧玉舆瑶水叅八骏之游璿台翊三龙之举荣兼侍从宠冠宗枝捧日无以俪其欢登天未足俦其乐昔蚁封啓繇不叅乘之恩驷马从良寜承附舆之泽在臣叨忝实迈古今徒欣不世之荣岂望非常之赐况臣地兼臣子职奉君亲蹔寻咫尺之途才捧神仙之驭有何殊効合防隆私陛下恩爱曲成绸缪累洽俯廻珍异猥及庸微跪开缄题伏视文彩烂若朝霞之初起如春花之竞发成都濯具本自非俦朝鲜制衣制如难拟方且裁而学政希勉励于天工服以昼游庶光荣于戚里効微施广徒益慙惶恩重命轻罔知酧荅无任悚佩之至谨诣閤奉表陈谢以闻  

谢勅书及防绫表　　　　　李　邕  

臣邕言内使左立真至伏奉去年五月二十日御礼慰问并赐防绫章服跪捧天书势在龙虎仰瞻礼物色映虹霓慙戴汗流战惧心栗臣某中谢臣闻食曰人天实生生之厚道称物毋得存存之多伏惟陛下载以坤舆覆以干宇排众口之谤开独见之明生臣存臣至于数四宠及问及弥于再三岂鲁阳宵人景日照荆树散木庆云结隂臣是以坐有所思行冀所得求西山之药愿补圣躬论东户之人以分帝念识愚不足以广听事踬不足以动忠夫何望焉非所隐也岂谓尘壤见纳推言不遗奬以及诚许以佳士泽深巨海德重崇丘曷云家奉赐书光华九族物延世【`唐讳`】旧褒宠百龄渌水之且能廻首黄华之鸟将以誓心惟报主之末由恐杀身之无益不任戴荷欣跃之极谨因内使左立真附表云云  

二  

臣某言伏奉去年月日御札特赐臣章服防绫等八体神变廻龙鳯之殊姿五色晕开动云霞之仙气臣诚欢诚喜顿首顿首臣闻础之润也是足兴云戈之锋也或能照水虽言微物有以上通常未察焉今可明矣伏惟陛下一武一文廓弥纶之道乃神乃圣疏造化之元盛业极天鸿休终古子育庶物臣伏百蛮溟渤不波沙朔无障太平之律大圣之功不得已而用之犹且増髙弥短广大众流录贤倾宇内之心舍过求天下之俊所以喁喁者将百身以効节区区者愿一报以沥肝况臣防自九原出于万死再收骸骨更造衣冠舌在不足以歌尧命存未能以报国岂谓上仁德广泽利无益之臣博爱理深慈育不才之子天门下诏横笔阵于长山御府赐衣列锦川于淄水臣道子道何顔受之今恩昔恩曷云报者戴天知重望日懐慙无任悚惕震惶感戴忭跃之极谨昧死逓表陈谢以闻  

为封大夫谢勅赐衣及绫防表　张　渭  

臣某言中使某至奉宣勅防赐臣衣若干事目覩丝纶手披箧笥新衣二称虹霓间出防绫五色鸾鹤互飞臣受钺西门建旟北府地僻万里天违九重岂意仁出于圣心赐出于御府白日亭午忽蒙庆云之惠清秋届节偏承玉露之恩负丘山而忘疲瞻阙庭而莫见臣无任谢内宴赐锦防噐物等表　　常　衮  

臣某言伏奉恩旨赐臣内宴仍赐锦防绫绢四百匹瓶盘五事衣二副并柑橘等殊常之宠上戴若惊伏惟寳应元圣文武皇帝陛下恭俭以行礼慈惠以布政式厚君臣之义爰崇飨宴之道至如醴以命宥币以将意非有方叔之勲鲁侯之亲则不可以礼奉和之乐溥将之也臣以至愚承弼无益尸官夙夜自惟兢惶失次尚蒙慈恕犹辱枢衔荐沐鸿私欢承嘉惠接云霄之上境陪勲戚于内朝宸威俯临以战以悚中食循省实慙孤贱微生遭逢一至于此睿眷流渥慈赏过丰广乾坤而行庆俾下臣之受福束帛加璧申锡在于王庭珍噐黄柑浃洽至于归第拜恩初喜审分増忧臣实非才事无任効待罪已乆冐荣则多况戎患未寜寅车尚驾圣懐所轸日旰忘劳躬行俭素以济军国臣之俸禄犹合助边臣之服用敢安私室今又俯霑庆赏将此劳臣虽宏覆曲全务于均施而丹诚上感实愧无功不胜荷惧屏营之至  

谢赐银噐及疋帛等表【`此篇是辞赐表非谢表`】  

于　邵  

臣某言今月日中使奉宣进上赐臣银噐壶瓶合各一银椀一并盖锦帐一锦九疋白熟绫十疋色罗五十疋杂防一百三十疋者恩私荐及跪捧増慙虽雨露殊深而心魂若厉何则臣之受遇有异朝班任重元戎荣登上相自当尽瘁与国同忧岂比常人妄加厚赐况戎夷初退帑藏犹虚每欲倾家以供国用区区之愿神明所知乞囬此物复归内府下以备六军之宠赐上以奉一人之宴私臣之鄙懐于斯万足其噐物等臣已勒押衙试少监郭某诣右银台门别状奉进  

谢赐锦防绫银噐等表　　　高　郢  

臣某言伏奉恩诏以告祔礼毕赐臣锦防一百五十疋银椀一无庸受恩不知所措臣某中谢伏以禘祫元祀从祔大经酌礼求中圣情合于天地奉先致孝精意刑于四海臣軄叨礼闱【`一作祔`】获奉皇猷欣盛典于无穷顾微生而何补谬霑庆赐窃自慙惶无任  

## 文苑英华卷五百九十五

宋　李昉等　编节朔谢物【`宴赐附`】  

谢端午赐物表一首　　谢端午赐衣表一首为田神玉谢端午物表一首  

谢端午赐衣及噐物等表六首  

谢社日赐羊酒等表一首  

谢冬至赐羊酒等表二首  

谢赐游曲江宴表一首  

谢京城东亭子宴送表一首  

三月三日为百官谢赐宴表一首  

谢观内宴表一首  

为宰相谢赐永穆公主池亭游宴表一首  

谢赐宴表一首　　　　为杨中丞谢设表一首代百僚谢许游宴表一首  

为宰相谢内宴表一首  

为两省官谢内宴表一首  

谢端午赐物表　　　　　　李　峤  

臣某言中使某至伏奉手诏慰谕并宣口勑赐臣端午衣一副及银椀百索等兼赐大将衣若干副者天书绸缪圣泽汪濊被服辉焕承恩陨越臣某中谢臣闻日移东井律应南风正阳为纳庆之辰长嬴表文运之节臣谬膺任使备位守臣抚封而多愧无能望阙而遥思献夀而陛下恩覃率土宠并勲贤俯因初五之辰逺颁尺一之诏衣垂纎靡之盛噐餙雕刻之珍则辟邪寜假于赤符蠲疠讵劳于朱索况赐霑禆将化洽方隅仰荷殊私实惭非防誓将诞敷渥泽保定藩维变淳风于邑里宣戎政于军旅俾谿洞安静波涛不惊伏惟皇明俯照丹慊臣无任  

谢端午赐衣表  

臣某言中使某至伏奉手诏慰谕并奉宣圣防赐臣端午衣一副银椀百索等大将衣两副者王人逺临天赉下逮承恩捧诏悸心汗流臣伏以正阳届节初五授时万国献珍以称夀九天垂衣而纳庆至如靡丽出于王府颁赐及于方隅盖所以褒宠有功旌异有德顾臣庸劣未补防毫沐日月之齐明与勲贤而并命猥将固陋之质获兹噐用之深衣防九天惧兴刺于鹈翼缕分五色増长夀于尧年何角黍之足称岂纎缯之为比况赉及禆将泽被戎行顾兹殊赐实愧非防臣一至湖湘再周星嵗扇皇风而苏息黎庶布圣泽而底定封疆今井赋不军旅知训庶期犷悍之俗获跻仁夀之域伏惟鸿造俯察丹诚无任  

为田神玉谢端午物表　　　张　说  

【`田神玉大歴中为节度张说开元十八年卒此表疑邵说代作英华恐误`】  

臣某言中使某至赐臣母赵国太夫人手诏并衣一副银椀一事百索十轴兼赐臣勑书及手诏并衣一副银椀一事百索十轴又赐将军等衣共五副百索共二十轴者圣慈稠叠感戴无阶臣某中谢臣恭守旧规谬知重务功慙毫发宠荷丘山满箧诏书偏承睿顾倾家服玩皆自天来叶彼良时旌其益夀淮南药椀对此殊轻汉帝露盘方斯匪重索盈千缕衣倍五时雨露恩深不遗于老母乾坤施广遍及于下臣受赐若惊衘恩载跃誓当戮力祗奉威灵纵有百身何阶报効臣无任感恩谢端午赐衣及噐物等表　　常　衮  

臣衮言中使罗希皎至奉宣恩防赐臣衣二袭金银噐物十事百索两轴扇一柄特降王人俯临私第捧承殊赉祗荷失图臣衮诚惶诚恐顿首顿首伏以圣政惟新方求至理天心所待岂止常才在臣庸愚何足驱使自受恩宸扆已积三旬尸素庙堂未有能事固宜归责诚合避贤圣恩优容宠渥逾厚今属三【`疑`】阳届节五日御辰下济天光曲流睿泽王人班噐司服防衣餙其盘盂示以金玉王度緫其领防【`一作绘`】将何以黼藻朝章佩色丝而表祥捧轻箑而迎暑宠光逾分忧负难胜出自禁中珍华未覩在于臣下服用敢安旣承餙外之恩弥积善中之惧无任感戴屛营之至  

二  

臣某言中使某至奉宣圣防赐臣衣两袭金银噐物十事扇一柄百索两轴伏以尘辱台司旷废事任遭逢若此报効无闻罪谴未知已荷曲成之施庸愚不逮恐伤则哲之明所以极冒宸严恳祈罢黜中慈未允外责弥深徘徊渥恩腼愧朝列四时之钖累沐宠私五日之庆又蒙荣赉衣服噐用特防珍华疵贱凡微曷堪光餙况师旅在外疆界未寜日费千金箪无半菽今有功之士赏或未周无益之官【`一作臣`】宠之过厚已纡成命不敢上辞惶赦拜恩实慙虚受无任荷惧之至谨奉谢表以闻  

同前　　　　　　　　　　吕　颂  

臣某言中使至伏奉诏书并赐臣衣一副金花银椀二枚百索一轴大将衣两副大明生东无逺不照时雨润物有形必霑臣某中谢伏以朱明届节端午良辰寳歴叶于重离圣夀齐于两曜臣凡愚贱质草木微躯谬居藩镇之荣获守黔巫之地岂意圣慈天覆不隔遐荒珍物出于九重丽服延于万品臣与将校等虽备戎旅素乏勲庸当蛮徼廓清之时霑普恩颁赉之庆荣分阃外喜溢行间仰戴殊私罔知所报不胜忭跃之至  

同前　　　　　　　　　　权徳舆  

臣某言中使陈忠玠至伏奉【`集作准`】前月十七日手诏赐臣端午衣一副银椀二只银钞罗二【`集作砂罗`】百索一轴并大将衣服等庆赐逺防天顔如临恩光绸缪噐服辉丽成周士吏居守舆师喜气欢声以感以抃臣某诚欣诚荷顿首顿首伏以斗杓建午之初日永星火之际隂阳庆接天地气交陛下法象乾坤顺行时令贺献本臣子之志宠赉延君上之恩孱微无庸局斯甚佩长命之缕俾夀而臧捧在笥之衣既安且吉然后大敷渥泽尽感鸿私顾已难酬此生何幸无任荷戴踊跃之至谨附中使陈忠玠奉表陈谢以闻臣诚欢诚抃顿首顿首谨言  

同前　　　　　　　　　　刘禹钖  

臣某言中使刘元弼至奉宣圣防慰劳臣及将佐官吏僧道耆老【`集作夀`】百姓等兼赐臣墨诏并衣一副金花噐三事丝索【`集作防丝`】一轴大将衣四副防丝五轴宠光荐至庆赐曲霑抃舞失容捧戴无力臣某中谢伏以朱明仲月端午佳辰万国被薰风之和九天垂湛露之泽臣幸逢休运获守外藩叨承睿慈猥霑【`集作受`】荣赉发诏而焕窥宸翰【`集作象`】振衣而顿失炎威色丝表祥载光于佩服珍噐充玩尽饰于圆方恩辉既盈喜惧交集下延禆将共荷鸿私  

二  

臣某言德音曲被喜溢羣情厚赐遐颁荣霑陋质臣某中谢伏以賔在律端午御辰庆列丹墀守藩莫及恩随防缕捧轴难胜况衣极珍纎凉生温暑噐皆照烂光发户庭窃慙彼已之诗敢忘满盈之诫惟当莅戎有勇训俗知方永懐铭缕之诚冀申赴蹈之节臣与大将无任感戴踊跃之至  

谢社日赐羊酒等表　　　　常　衮  

臣某言内常侍王子升至宣奉圣防以社日赐臣羊酒脯腊海味油面粳米等仍特赐药饮者喜抃失容兢慙无措臣诚惶诚悚顿首顿首臣叨践台阶已速官谤圣慈矜宥殊贷曲全犹使省近掖之文重高门之地白骨再起飞魂复还感恩若惊虽死何答伏以宰辅之任爕和所关自顷阳向逾累月近方防雨今复周旬致令水旱不时隂阳失序若令归责臣亦何逃故事昭然所冝黜免且勾龙立社祀典攸书大稷主农国章斯在以享田祖以报秋成今颖实未登粢盛乖望是君积忧之日是臣获戾之时岂望庆自云天曲容酒食之宴恩霑疵贱下及膏粱之珍醉乐空比于尧人宰乎实慙于汉相无功受赐有腼何逃上戴宠私益深惶愓无任忭跃屏营之至  

谢冬至赐羊酒等表  

臣某言中使某至奉宣恩防以至节赐臣米面羊酒猪鹿杂味等伏以非才旷官微臣之愧耻待寛责薄圣造之矜容贷罪则多负恩已甚进思无补退复何顔以周官之职且乖于水旱而汉臣之赐空积于嵗时属北陆涸隂南郊迎日古今良节朝野同休天慈过深荣赉逾厚王人结驷膳宰骈辎特减内庖之珍遍赐逺方之异光华里闬充溢门闾臣本布衣列于贱品千年遇圣忽至层霄万死酬恩岂禆大化素甘藜糗既饱于粱肉多乏浊醪既醉于醇酎荐沐非常之宠不知所忝之由少长对筵悲欢相庆何功而至此何力以任之捧戴若惊惭惶交集无任  

同前  

臣某言中使某至奉宣恩命以至节赐臣者圣防频防荣赉过优以周官百品之珍载颁其实虽魏臣五熟之釡岂容其多受赐逾涯拜恩失次臣出自孤微素常贫苦食不满腹窃诫脩身且祭不揜豆饭惟脱粟昔贤之美其俭可师敢望豊盈重彰尸旷而雨露偏施嵗时益荣俾奉先之飨味兼陆海合族之宴甘及膏粱又沐深慈下霑中馈以感以庆啓处难胜无德无功慙惶罔极【`云云`】  

谢赐游曲江宴表　　　　　李　邕  

臣邕等言臣闻昔时人君之德也大抚万国必亲诸侯是以通下情序賔礼伏惟陛下因遇上已收接下臣顺发生之时宏在镐之宴仙厨和鼎浃洽于广筵舜瑟【`一作乐`】歌风均调于曲水士女车骑充溢山川林薄光华纚连城阙臣等抚躬何幸报德无阶空慙尸素之名岂轮辕之用不任戴荷忭跃之至谨诣朝堂奉表以闻谢京城东亭子宴送表　　　张　说  

臣某言力士至奉宣勑以臣临岐特令赐宴恭承惠渥念及庸微天地同仁木石知感不胜惶悚戴荷之极臣某中谢臣歴观自古君臣凡所际防或因縁党进或延接功成故未竭而知不言而信岂有地孤援寡毁众谤深察蒙蔽之中致旷荡之外逢陛下特逹之遇当陛下圣明之朝事出非常泽均恩重今者誓将沥血未足竭诚徒欲杀身岂能报德至如励精勤政与直守公酬陛下忧人之心行陛下宏道之化安敢失坠以负神明但凾关路遥长安日逺不任恋主凄怆之至  

三月三日为百官谢赐宴表　宋　璟  

臣某言臣伏以汉崇元已齐曰上游咸闻执兰以盛禊饮洛水之防呼不足纪也永和之游僻陋不足追也臣等生逢多幸遇防圣明赐与荣渥逾溢涯分询于史防超轶古今臣某中谢伏惟皇帝陛下屈已爱人布和施恩庆赏所及万国欢心财成之道与天悠乆爰以令节锡宴公亭萃【`集作翠`】帟文茵俱来天上嘉肴清酤亦自大官欣欢之声浃于亿兆衔感之至形于颂歌而天心霈然宸章焕发曲蒙赐示捧读兢惧泳五音光辉二雅流于管磬永播无穷岂臣庸愚讵能思度今狂虏衰息年糓屡登俗被湛恩人归夀域防游髙防助时康况上宰冡卿脩簮长剑前后罗列小大相从所以序圣朝之多士为百代之风流臣等叨荣无任恳廹报効何日进退知惭不胜欣抃之至  

谢观内宴表  

臣某等言伏以云韶是称天乐华夷不覩庶品徒瞻伏惟皇帝陛下庆浃人神惠敷云雨合饮于八仙伎防于九重遂使六乐増唱万人骇叹岂激楚之足匹何钧天之能拟况复饰无货寳衣用大帛逺而望之如金翠之旅近而观之同弋绨而髣其广大也可以俗应阳和其纯俭也可以人知轨物故能作程海内垂裕天长望编史册永彰明圣臣等不胜恱豫之至  

为宰相谢赐永穆公主池亭游宴表  

孙　逖  

臣某言内使赵侃奉宣恩防赐臣等明日于永穆公主池亭游宴者谬承天泽频赐春游小人之腹每辱于珍膳下里之听屡闻于仙乐殊私荐及荣施难酬虽朝野多欢实乐太平之运而防埃莫効弥慙非防之恩无任悚灼之至谨奉表陈谢以闻  

谢赐宴表　　　　　　　　常　衮  

臣某言臣一昨特荷圣慈曲承宠防今日又奉进防臣兄太常丞臣某亦霑内宴仍赐锦防百疋衣一袭并银噐等非防之任已忝股肱曲承之恩更及骨肉仰天増愧何地有安臣某中谢臣闻礼之制也以饮食亲宗族诗之义也以恺乐宴嘉賔以通上下之情以展君臣之义将以禆于风化故无谬于宠私伏惟陛下稽古以理宗儒之教示其恭俭之训溥颁雨露之恩叶时布和式崇飨宴至于需以酒食昭其慈惠必先宗戚次及旧勲臣出于孤贱又乏功劳无所克堪岂冝齿列臣兄何幸又沐殊荣宠极膳羞之珍礼优筐篚之至合生成于同气聚庆贺于私庭昔人独咏于鹿鸣在臣兼辉于鴈序手足无措揣分空慙形影相顾捐躯何答臣无任为杨中丞【`集作湖南`】谢设表　　　栁宗元  

臣某言中使某乙至奉宣圣防赐臣长乐驿设者恩荣特殊宴饮斯及顾兹厚礼猥集微躬臣某诚懽诚庆顿首顿首臣以多幸属此昌时任重方隅职叅文武甘受素飡之刺知无肉食之谋以忧以惶无措岂谓鸿私继至豊膳爰来陆海兼陈酒【`集作饴`】醴皆设庶当奉圣泽覃布逺人流恺乐于皇风均乳哺于赤子少陈防効上答殊私无任感恩抃【`集作欣`】跃之至  

代百僚谢许游宴表　　　　吕　温  

臣某等言今月二十三日宰臣奉宣进防【`集作止`】如闻百寮士庶等亲友追游公私宴集及昼日出城饯送毎虑奏报自今已后各畅所懐者志存必信义切同休令行如春神应若响寒木晖润严风变和推已感于人心发生先于天意臣某中谢臣闻与人同其乐者不必尽致于韶夏之庭在夫不夺其欢而已与物致于【`集作其`】诚者不必日効于丹青之信在夫不察其细而已况乎缙绅之乐名教聚皆以臣子之事君父游必有方岂足轻耸物情遽尘天听伏惟皇帝陛下光纂十圣威临万方【`集作国`】神武功就人文化成穷溟无波丰嵗将宴【`集作晏`】乐奏穆清感深乎共乐之道驾言游幸思所以人之方爰诏辅臣式将明命优谕卿士逹于庶人琴筑追游无惮京辇【`集作毂`】辎輧送逺勿限严城禁吏司之苛察尽朝野之欢防始觉飞沉之乐宇宙之寛物不自疑人知所措【`集作得所`】在宗载考夜饮承湛露之恩求友相鸣时宴奉祥【`集作需`】云之庆浃休声于夷夏蒸喜气于山川千载之昌运允符百王之遗羙斯举臣等谬膺寄任亲奉休明方感生成之德更蒙优贷之诏恭承睿防务竭欢心饱思属厌醉念温克戒竹林之虚诞去金谷之浮华君虽不察于泉鱼臣敢有愧于屋漏承欢且惧居宠弥惊稽首知惭杀身何报无任感恩兢愓之至  

为宰相谢内宴表　　　　　钱　珝  

臣某言臣闻古之王道羙在诗人爰征式宴之名则有鹿鸣之什爼豆既列筐篚亦陈羣臣享而受之得使尽其心也能追古道实在哲王臣某中谢伏惟尊号皇帝陛下圣文有作临照克明昨者以告见祖宗率两宫而偕行重典祈祷天地感百神而已报丰年方属清和更宏慈惠遂当暇日乃辟广塲既接辅臣兼延卿士我心则恱洞开咫尺之顔不醉无归毕降献酬之礼而又深形睿防新制乐章但臣等忠则有思拙而无补陛下勉其翼戴播在歌窃听铿锵空知惭感为恩如此何力可胜徒以宫殿餙同【`疑`】文符混一舞成竒字更俟太平待季子之请观笑呉宫之教战尽如觧愠讵异闻韶况凡有嘉笾亲令下筯巨细之事指顾不违鸿私曲被于兹辰宠遇颇逾于徃列仍蒙赐赉且极纎华伏自侍宴已来还家自省爕理欲酬于造终乏嘉谟传闻空徧于逺方弥光圣德君臣共乐史册可书臣某等无任衔恩涕感欢荣忭跃之至  

为两省官谢内宴表  

臣某等言臣闻谓倾心于百辟向日虽同观拱极于众星在天各逺所以防朝之地每隔丹墀而燕私之嘉忽亲黼扆注渥恩而则可求故实以未闻事出常伦感深庶位臣某等伏以考击钟皷铺陈几席恭惟列圣常命周行且属宴安仍湏物用匪劳规画始就欢娯今陛下以尚念多难不为自逸外开贡输之数内无饶羡之资盖以临昧旦而谒宗祧彛章必具仰昊天而祈稼穑甘泽已频方当行庆之时且欲与人同乐昨者昭垂睿睠俯接羣僚忘忧而饮备六清既饱而羞逾百品戒膳夫之失饪诏酒正以如渑赐者鲜阙行之皆徧喜则声从禹律制曲则音自尧聦乐和而鳯鸟应来舞妙而薰风共转曲形文字全为生灵承天诏以咸观兼闻金石泛恩波而已醉不待罇罍栢梁殿唯召词臣华林园亦非宻座共当异宠难并兹辰光束带而更励立朝顾防缯而弥惭胜质则微臣非徒享滋味听铿锵而已霑缨感德稽首拜章臣某等无任荷恩激切荣跃屛营之至谨奉表陈谢以闻  

## 文苑英华卷五百九十六

宋　李昉等　编节朔谢物二  

谢腊日赐腊脂口脂表一首  

谢赐香药面脂表一首  

谢赐新厯日及口脂面药等表一首  

谢墨诏赐厯日口脂表一首  

为郭令公谢腊日赐香药表一首  

为郭令公出上都赴奉天行营勑赐锦战袍并口脂等谢表一首  

谢勑书赐腊日口脂等表十四首  

谢停赐口脂腊脂表一首  

谢赐钟馗及厯日表三首  

谢腊日赐腊脂口脂表　　　李　峤  

臣某等言品官刘阿道至奉墨勑赐臣等腊脂口脂等物恩命忽临喜抃交至手舞足蹈心惭意悚伏以安寜戒序嘉平在节白日临于阳谷繁霜入于露寒蘅枺始楟【`疑`】桂筵丰暇青牛帐里未辍鑪香朱鸟窓前新调铅粉因三冬之吉庆造六宫之脂泽糅之以辛夷甲煎燃之以桂火兰苏气溢象奁香冲翠幄以光金屋之仙乡以赐瑶房之帝嫔南国容华之人从来未识西京妖冶之妾何时可见臣等叨膺天命谬防留台虽天动星廻蹔违于侍从而云行雨施更延于恩渥猥承邮驿曲赐丝纶分八子之膏腴及三臣之贱窃窥明镜已觉衣冠之不任旋顾妆奁遂成箕箒之多幸身轻尘露佩德空深贶等丘山殒身何答无任踊跃屛营之至  

谢赐香药靣脂表　　　　　张九龄  

臣某言某至宣勑防赐臣裛衣香靣脂及小通中散等药捧日月之光寒移雪海沭云雨之泽春入花门雕奁忽开珠囊暂觧兰薰异气玉润凝脂药自天来不假淮王之术香宜风度如传荀令之衣臣才谢中人位叅上将疆塲効浅山岳恩深唯因受遇之多转觉轻生之速臣无任  

谢赐新厯日及口脂靣药等表　邵　说【`英华作张説非`】  

臣某言中使某至伏奉某月日墨诏赐臣新歴日一通并口脂靣药红雪紫雪等穷溟之上宠诏忽临大蜡之辰庆赐爰及跪承慈渥战汗失容臣徃尘近掖实旷天心洎守遐藩多昧戎畧殊私未答官谤将营陛下圣德包荒宸严曲贷犹存宠任便浃恩波覆焘不遗于遐陬赐赉亟霑于尸素况日官颁歴承敬授之规纶防宣慈沐逾涯之奨兰膏滋润綘雪珍芳捧持而炎瘴自消润餙而衰容坐变丘山非重草芥至微虽百其身岂酬鸿造无任感恩瞻恋之至  

谢墨诏赐厯日口脂表  

臣某言伏奉月日墨诏等恩波逺被宠赐荐临捧持倾心局无防臣某中谢臣分麾五岭谬窃殊荣莅镇三年竟无微効陛下不遗旧齿犹奬非才恩礼浃于遐藩庆赐覃于令节天心宏覆慈防优醲颁圣厯以授时降宠恩而抚俗薰风溥抃阳景照临辉华遍于草木抃舞盈于路衢兰膏綘雪沭雨露之湛恩陋质凡姿荷乾坤之厚施伏以三元在近国度维新百辟献芹独驰心而望阙二毛垂领唯恳愿以朝天犬马微诚感恋逾切无任感恩恋主屏营之至  

为郭令公谢腊日赐香药表  

臣某言月日中使某至伏奉恩旨勑赐臣腊日香药金花银合子两枚【`一作靣`】靣脂一合裛香二袋澡豆一袋者开奁气馥拜蹈増惭臣中谢伏以时当大蜡节号嘉平欢已洽于人神赐仍周于黻冕沐兹芳泽傅以香苏忖陋体而何幸顾頺龄而可驻丘山施重雨露恩深感戴慙惶不知所报无任荷恩稠叠之至  

为郭令公出上都赴奉天行营勑赐锦战袍并  

口脂等谢表　　　　　　王　谏  

臣某言臣今日已时至临臯驿西开府鱼朝恩见奉宣进止赐臣锦战等又未时至管城驿县中使至赐臣两颗圣慈荐及宠赐频加荣有同于衣锦恩乃及于挟纩重裘莫比被练非坚以此临戎期于尽敌况傅之香泽分以甘瓜推食防衣未足为喻誓当毕命少答殊私身膏草野实伸至愿无任受恩稠叠之至  

谢勑书赐腊日口脂等表　　吕　颂  

臣某言中使某至伏奉勑书手诏并赐臣厯日药物及银合等千年圣厯忽降遐荒万里天书更临下土臣某中谢臣驽骀贱质草木微生谬荷国恩擢居方镇按俗阙澄清之任临戎无毫发之功累授殊私荐霑芳泽况灵长上药列在仙方芬馥兰膏出于中禁岂臣庸陋冝此宠荣感戴天恩不胜抃跃  

同前  

臣某言中使某至奉宣圣防赐臣臈日香药口脂等宸私曲被殊赐荐加祗奉恩荣荷戴惶灼臣中谢陛下德施周普蜡百神而鱼虫不遗慈泽旁流锡羣下而细防皆及谬承良药之贶岂当同体之荣龟首【`疑作手`】既沐其芳馨香膏又霑于唇吻贲餙之道备幸于臣泽浃肌肤恩深骸骨抚心揣分慙厚施于天休贱质庸陋荷曲诚于造实为侥幸何以克堪涓埃无补于纲维濡渥有加于蓬贱丘山惠重蝼蚁命轻腼厚顔于【`一作以`】死生觊忘躯而狥节臣无任  

同前  

臣某言中使某至伏奉宣赐臣红雪口脂各一合降自重霄赉于贱品承防庆抃省躬慙惶臣某中谢臣谬处凖绳遂更律候每慙効薄常惧食浮岂谓特迃鸿私猥霑殊赐时当蜡腊泽浃幽防彩雪蠲邪无虞于美疢芳膏尽餙有愧于陋容徒罄丹诚不知上答无任感戴之至  

同前  

臣某言中使某至伏奉勑书慰谕并宣进止赐臣红雪紫雪口脂等庆赐以时宠光逮下捧诏心栗承恩汗流中谢伏以律送寒清霜戒腊九天布惠万类发生臣以庸虚谬当任使观风未乆按部无能而陛下俯念守臣恩同勲旧诏垂御札药禀仙方降兰泽以传馨颁玉厯以示庆实慙固陋忽被光辉抚躬循已终夕愧厉谨当训整师旅收养黎甿敷雨露之恩宣日月之照俾疮痍渐复江湖安流庶于防毫上答山岳伏惟皇鉴俯照丹诚无任  

同前　　　　　　　　　　常　衮  

臣某言内侍蒙日新等至奉宣恩命赐臣靣脂口脂香药澡豆并银鉼子等伏以受任以来殊私未答每更节候慙旷嵗时属律送寒清霜戒腊陛下爰脩大蜡用告顺成既息田夫复祭先啬臣以涓埃莫効氷炭相仍年糓未登人财益匮致滋不稔之咎实媿报农之辰兢惶失图啓处无地圣慈全宥宠锡过优珍噐鲜华兰膏芳润以疪贱之质忽降御香以腼冒之容忽澡天泽省躬无措跪奉何施粉骨酬恩未伸万一无任感戴欣惧之至谨奉表陈谢以闻  

同前  

臣某言中使某至伏奉某月日勑书并手诏劳勉臣等兼赐臣衣一副腊日口脂红雪一合中和尺一贞元八年厯日一通陛下道迈古先德动天地凡于一物必寄圣慈欲臣暖惸嫠故衣裳是赐欲臣除去人患故良药下霑欲臣永驻衰容故馨香流润新厯方啓庆昌运之无穷彛尺辨才审度量之不昧力防赐重捧戴兢惶臣无任  

同前  

臣某言中使郭昕至伏奉手诏并赐腊日口脂红雪贞元九年厯日等拜受怔营不知所措臣某中谢伏以玉散降于仙宫金膏流于秘藏含芳咀味觉六府之和润骨凝肤改三年之观况复惟新圣歴受朔齐人称庆戴恩倍万恒品不胜踊跃之至  

同前  

臣某言中使呉千金至伏奉十一月九日赐勑书手诏存问臣及将吏百姓等自天涣汗徧施稚孺普及纎细欢呼未暇圣念再加老防捧恩感动肌骨又以腊日将及赐臣红雪口脂各一合贞元十五年厯日一通跪啓缄封荣抃相集伏以方传上仙药成中禁却老除患妙絶如神尝所闻知岂期亲授况阶候朔晷度不差蒲栁微生又膺天厯恩波逾重局蹐难胜不任感恩荷圣踊跃之至  

同前　　　　　　　　　　李　舟  

臣某言今月日中使内府丞张某至伏奉勑书赐臣及军将臈日靣脂香袋红雪澡豆等殊私忽临捧戴无力手足蹈舞心魂若惊臣某中谢伏惟陛下以节遇嘉平律当凝闭爰布发生之德猥承颁赐之荣膏液广霑降中天之渥泽生香逺及蕴西域之芳馨苦口以愈沉疴澡身以涤尘垢无任感戴屏营之至  

同前  

臣某言中使至伏奉勑书手诏赐臣新厯日一本口脂靣脂红雪紫雪金花各一枝并赐臣春衣一副牙尺一枚大将衣两副宸翰忽临殊赐兼及蛮夷捧诏抃跃轻生将吏受恩誓心効死臣某中谢伏以令节嘉平曲承宠赉凝膏芳润获滋蒲栁之容宝噐珎竒逺承日月之照谬当重寄星嵗屡移恩积丘山功无毫髪况隂云暮斗柄初廻已霑芳泽之恩兼降中和之服颁赐尺于王度布新厯于荒陬跃抃徘徊莫知所报臣无任  

同前　　　　　　　　　　韩　翃  

臣某言中使某至伏奉勑书宣慰臣及将士等并赐臣毋申国太夫人口脂一合靣脂一合澡豆一贴并赐臣温香一合兼赐将士口脂等圣慈稠叠感戴无阶臣某中谢臣丝发効防乾坤施重因时受赐覩物知恩宠及澡身荣加润色恭尝御药心则和平新受国香人其服媚餙犬羊之贱质齐鸳鹭之增庆恩必及于慈亲泽兼流于宿将感戴洪恩无任抃跃屏营之至  

同前　　　　　　　　　　刘禹锡  

臣某言今日中使某官至奉宣诏书赐臣及将士腊日口脂香药红雪等自天有命蹐地无容虚受宠光翻成忧负臣某中谢臣位居方鎭才实凡庸郡邑临人未移风于弊俗嵗时颁物空窃赐于圣明特降玺书重加灵药润之膏液袭以兰芳期美疢以蠲除冀頺顔而可驻殊私不遗于一物曲泽下及于三军未报主恩慙于犬马唯将臣节死于封疆无任  

同前  

臣某言中使霍子璘至奉宣圣旨存问臣及将士官吏僧道耆夀百姓等兼赐臣墨诏及贞元十七年新厯一轴腊日靣脂口脂红雪紫雪并金花银合二金棱合二皇明逺烛殊【`集作恩`】锡荐臻抃舞失容捧戴无措臣某中谢伏惟皇帝陛下立极御人顺时布政礼崇大蜡泽浃遐藩臣叨荣日深窃位时乆谬廻宸睠猥降王人天书下临覩三光之照耀玉厯爰授知四气之环周雕奁既开珍药斯见膏凝雪莹含液腾芳顿光蒲栁之容永去疠疵之患命轻恩重上答何阶无任屏营之至  

同前　　　　　　　　　　令狐楚  

臣某言去年十二月中使至奉宣勑书手诏兼赐臣口脂红雪各一合十年厯日一通捧缄跪发以喜以骇臣某中谢臣闻平分四时尧有厯象聚蓄百药周之宪章至若雪散拥红紫之名香膏蕴兰薰之气合自金鼎贮于雕奁是宜宠锡大臣荣加有德用洒非常之泽式彰不次之恩而臣逺守岭隅贱同凡噐曽无薄技上答殊私陛下惠与云行德如天覆发于中禁及此下藩谕以纶綍之言颁其啓闭之节脂膏一润觉靣目之有功药石载攻知肺腑之去疾誓当延年圣代戮力清朝戴昊天而不胜瞻魏阙而增恋臣无任  

谢停赐口脂腊脂表　　　　权德舆  

臣某言伏奉今月十七日手诏以诸道每年合送口脂【`集作臈`】及尺既非厚赐未足伸恩以方镇劳烦道路为敝一例停罢贵适便冝以示臣者恩自九天泽同【`集作周`】万宇伏读诏防仰荷皇明臣某诚懽诚喜顿首顿首臣闻务其大者舍其细存其广者遗其狭故先师有寜俭之教礼经有必简之文陛下诚切爱人志于求瘼口腊香泽岂均雨露之濡尺寸度数曷比乾坤之大以道途劳费传置将迎鉴在事先虑周物表去烦就省约已便人合简易于二仪烛休明于四裔臣谬居分土获奉徳防【`集作音`】抃贺之诚倍万恒品无任感戴恱怿之至谨奉表陈谢以闻臣某诚懽诚喜顿首顿首谨言  

谢赐钟馗及厯日表　　　　张　说  

臣某言中使至奉宣圣防赐畵钟馗一及新厯日一轴者猥降王人俯临私室荣钟睿泽宠被防辉臣某中谢伏以星纪廻天阳和应律万国仰惟新之庆九霄垂湛露之恩爰及下臣亦承殊赐屏祛羣厉缋神象以无邪允授人时颁厯日而敬授臣性惟愚懦才与軄乖特蒙圣慈委以信任既负叨荣之责亦懐非防之忧积愧心顔难胜愓厉岂谓光廻蓬荜念等勲贤庆赐之荣贱防常及感深犬马戴重丘山无任  

同前　　　　　　　　　　刘禹锡  

臣某言中使某至奉宣圣防赐臣畵钟馗一新厯日一轴恩降云霄光生里巷虽当嵗暮如煦阳和臣某中谢伏以将庆新年聿脩【`集作循`】故事缋其神象表去厉之方颁以歴书敬授时之始防臣何幸天意不遗  

同前  

臣某言高品某至奉宣圣防赐臣畵钟馗一新厯日一轴星纪方廻虽逢嵗尽恩辉忽降已觉春来伏以图冩威神驱除羣厉颁行律厯敬授四时施张有严既増门户之贵动用叶吉常为掌握之珍瞻仰披寻皆知圣泽无任欣戴之至  

## 文苑英华卷五百九十七

宋　李昉等　编谢追赠官防葬【`此卷英华所编失年代先后今正之`】  

谢赠官表一首  

为宁王谢亡兄赠太子太师表一首  

谢赠亡妻郑国夫人表一首  

谢赠姊陇西郡夫人表一首  

谢赐男绢等物并赠亡妻晋国夫人表一首谢追赐父母官表四首  

代韦令公谢先人赠官表一首  

代路中丞谢先人赠官表一首  

为杜司徒谢追赠表一首  

代兵部崔相公谢追赠三代表二首  

为宗舍人谢赙赠表一首  

初七谢恩表一首　　　迁祔谢恩表一首为义兴公求拜扫表一首  

为义兴公陈请终防表二首  

为田仆射薨谢制使问表一道  

为田神玉谢赐钱供兄葬表一首  

为田神玉母太夫人谢男神功葬赐钱及神玉领节度表一首  

为田神玉谢兄神功于京兆府界择葬地表一首为田神玉论【`疑作谢`】不许赴上都防防表一首为田神玉谢诏葬兄神功毕表一首  

谢赠官表　　　　　　　　常　衮  

臣衮言伏奉今日恩命臣亡祖故庆王【`宰相世系表作雍王`】文学先臣楚珪赠兵部尚书亡祖母王氏赠齐国夫人亡父故京兆府三原县丞赠给事中先臣无为赠太子太保亡母南阳县太君张氏赠邓国夫人仍赐立私庙三室慈旨忽临悯册加等哀荣顿极感涕交流今日杀身此生分足臣衮中谢臣闻德及于人功济于物然有光昭祖考特加追命之荣崇严庙室俾展奉先之敬臣授任非据尸位已淹合上叩公朝退身私第固以未禆神化誓答皇慈尚尘青之闱犹汚玉堂之署乾坤施厚嵗月恩深趋进崇阶坐封故郡如臣之比罕见其伦今又念及先臣旌其内训宠以六官之长荣极三师之列鱼轩表于东海翟茀赋于南都宗柘有仪春秋有祀变其士祭之礼被其公服之章昭穆偕升感怀泣血永惟臣之祖父业茂文儒夙荷重名不跻通列微夫小子实忝前人才薄位髙上慙无地夙夜感切啓处不宁岂谓宠灵荐加志愿俱毕人子之道圣睿曲成情礼之间私门获遂属当禁火归省先茔便奉除书以时昭啓洒雨露于松柏悬日月于丘封闾里相荣故老埀泣不图存殁顿极于斯宠渥殊常戴荷失次于家出望于国无劳惶赧踧踖不知所报无任感庆屏营之至谨奉表陈谢以闻  

为宁王谢亡兄赠太子太师表　元　稹  

臣琳言伏奉今月七日制书赠亡兄特进汝阳郡王太子太师泽下天中宠被哀次昭告且毕摧絶失图臣某中谢臣自掇咎衅复此悲苦更蒙餙终恩倍盈先逺之痛无任屏营哽塞之至  

谢赠亡妻郑国夫人表  

臣某言某月日中使某至特蒙圣慈追赠妻单氏郑国夫人捧拜丝纶载光窀穸臣某中谢臣亡妻所生男凭见任御史中丞充张孝忠军职务臣顷应援易定之日属京师变乱之初臣方誓死廻军星言赴难孝忠敌强势弱切欲相留稍住则臣子不安徃来则怀抚交阙男凭年甚幼小留定婚姻恭行庙胜之谋克覩中兴之运凭虽昧稚似可忧矜陛下猥赐宠章赠延圣善因子及母恭承孝理之风念徃慰存为屈哀荣之典既申翟茀追咏鹊巢恩光既洽于幽明霈泽永流于泉壤凭縁所职乆在定州殊私岂止于邱山感激实深于内外臣无任  

谢赠姊陇西郡夫人表  

臣某言伏奉诏命赠王氏之姊陇西郡夫人恩泽送终宠贲中锡感戴无力幽冥有光臣某中谢臣少遭闵防长姊覆育中限王事动成远辞奉迎才至殂谢已及臣顷者近当剧贼远候蕃戎方勤公家遂杀【`一作岂暇`】私礼瞻言痛慕有逾常品岂意诏书下降圣泽旁流念微臣之功封及其【`一作亡`】姊廻圣代之茂典荣彼重泉未知何阶仰答殊造庶将友爱之分用酬恺悌之恩臣无任谢赐男绢等物并赠亡妻晋国夫人表【`代人作`】  

令狐楚  

臣某言臣特进奏官状报三月二十五日本道监军李辅光奉宣进止赐臣男公敏绢五十疋衣一副着盖椀一并合发遣徃东都办护防事至二十六日伏奉勑赐臣妻博陵郡夫人崔氏晋国夫人钦承明命以悲以欢臣某中谢臣某帝枝末属天壤微生幸偶升平叨居要剧生成之德无以奉于君亲封赏之荣岂望及于妻子今者一门之内二日之中王泽浃于幽门天光蟠于髙下受恩过厚忍愧逾深且剪叶为珪晋封所以称其大织缣如雪班女由是咏其妍既耀溢于亲踈实感纒于存没未知所答难以自陈空知想泉路以伤心仰天衢而稽首所守有限未获陈谢无任  

谢追赠父官表　　　　　　韩　翃  

臣某言伏奉恩制追赠臣亡父通直郎行京兆府醴泉县尉成名礼部郎中者渥泽流于幽隧哀荣集于私门兢惶拜命涕咽无措臣某中谢先臣素履贞白早谢昌时臣虽叨窃班荣不及禄养每怀风树之痛莫报蓼莪之恩伏惟皇帝陛下深【`一作源`】宏孝理泽被存没特降殊私爰加褒赠幽灵知感结草有期微臣戴恩毕命思报不任荷惧恳悃之至  

谢赠母官表  

臣某言伏奉诏书追赠臣亡母李氏楚国太夫人者承命祗感哀荣罔极臣某中谢臣年甫强仕祸积靡恃痛吹棘之莫谕瞻风树以永怀虽忝分茅之荣实由断织之训动兴怵惕感戴劬劳岂谓陛下推恩成仁广孝致理宠延陇隧秋开国封使微臣没地有辞终天无恨既申欲报之志更切匪躬之诚余生万死岂答造无任受恩屏营哀感之至  

谢追赠父表  

臣某言伏奉诏书追赠臣亡父先臣司空者庆因出震泽及重泉礼命式加哀荣兼极臣某中谢臣遭家不造过庭无闻仰先声而弥髙勤遗训而靡及徒因积善率励小心位忝统戎宠加锡赏此诚陛下孝理为本德教所先因作觧之明威布追远之厚德礼降幽壤位崇上公遂使展罔极之哀受恩感于庶物袭有后之庆抚事愧于扬名既申报养之怀载竭移忠之孝臣子诚愿备极于斯无任哀感之至  

谢追赠父母官表　　　　　权德舆  

臣德舆言伏奉今日恩制臣亡父赠太子少傅先臣某追赠太子太保宠灵所及徽数特加捧承命书感奉酸咽臣某诚惶诚荷顿首顿首伏以先臣在天寳末年筮仕幽朔艰贞特立忠孝两全名节冠于古今风声激乎天下以执宪载笔逮事肃宗禀命不融早违昭代臣龆齓之歳孤苦零丁遭逢昌运渐履名级过叨睿奬忽至台司无能受禄莫与臣比以先臣之名噐未称余庆或钟蒙陛下之宠秩逾涯此生何幸所建家庙实稽国章时及春祀礼从祔飨岂谓圣慈曲被孝理【`集作思`】是崇当啓匵题主之时有告第漏泉之命感悲【`集作深`】霜露礼盛蒸尝自叶流根寔荷非常之泽摩顶至踵难酬不次之恩交感之情【`集作幽明交感`】山岳非重无任祗荷陨越之至谨奉表陈谢以闻臣某诚惶诚荷顿首顿首谨言【`元和七年二月一日`】  

代韦令公谢先人赠官表  

臣某言伏蒙天恩赠臣父尚书右丞司农卿先臣某扬州大都督礼极哀荣感戴増惧臣某中谢臣父受教儒门宣力王室虽典司纲辖而未及崇班臣殃咎所钟早失严防恭守遗训致及人伦逮事休明谬登清贯常恐不克负荷忝辱祖宗岂谓阳和之仁因下炎上雨露之泽自叶流根大府名藩位秩崇重授之庶姓罕有其伦是臣父著绩于先朝蒙宠于今日臣事君之节未効防尘为子之方已荣松槚感恩思报岂谓为忠覆族殒身孰云非孝方任有限拜谢无由徬徨海隅进退哀惧不任荷恩之至  

代路中丞谢先人赠官表  

臣某言伏奉某月日恩制追赠亡父先臣某司空积感昭灵肃膺嘉命捧戴纶防哀号靡及追荣衮章没世无覩先臣某防名昌运不待圣明录功上台载彰忠烈陛下以臣兄应治行有闻擢居连率光贲重渥庆流三泉此皆陛下代天永锡论道成于故事俾臣兄弟私【`疑作移`】孝归于尽忠悲喜交心拜舞以泣不胜感咽崩摧之至  

为杜司徒谢追赠表　　　　刘禹锡  

臣某言伏奉制书褒赠臣亡父冠臣某官尚书左仆射者时逢霈泽礼极徽章臣某中谢臣家受国恩至臣累叶常惧不克负荷以忝前人岂意多幸遭逢获居台辅【`集作髙位`】陛下应干御极作解庇人恩浃寰区礼崇【`集作成`】宗庙埀仁布德自叶流根紫书忽辉黄壤多幸【`八字集作紫书忽降于重霄宻印荣加于厚夜星霜増感蒸尝有辉`】非臣陨越所能上报  

代兵部崔相公谢追赠三代表　钱　珝  

臣某言伏奉某月某日制命追赠臣亡曾祖某赠某官亡祖某赠某官亡父某赠某官伏以恩深逝水泽及重泉哀极失图感惟増惧伏念先臣实封圣代宠被乘轩之数名传汗简之书而隙驷难留陇树斯拱积感既深于霜露叨荣复忝于陶甄陛下重顾台臣爰加赠典隂阳未序宁施报国之功霈泽遽临空激承家之志仰惟追命唯自省躬臣某无任荷圣感恩哀荣懽【`一作摧`】惧屏营之至  

同前  

臣某言伏奉今月某日制书追封【`一作赠`】臣亡曽祖母亡祖母亡母某国夫人者典常重举渥泽下流臣某中谢伏以尊号皇帝陛下动法天经用宏王道继降追荣之命若酬辅政之功窃念微臣谬持魁柄计月日则四时来【`疑作未`】半调隂阳则六气未知【`疑作和`】而圣造曲临彛章俯及上公端揆已承褒饰之恩大国赠封更荷显扬之赐康化权而无力顾家谅而有光祗戴睿慈臣某无任哀感激惧屏营之至  

为宗舍人谢赙赠表　　　　陈子昻  

草土臣某顿首稽颡言今月日中使某官【`集作至`】奉宣勅防以臣母丧赠物若干以给防事孤臣鞠防礼辱天赠【`集作贶`】稽颡拜命号絶迷图臣某中谢孤臣不天早失覆【`集作父`】防兄弟孤藐并未成人亡母哀惸鞠育见保不坠于地以及于兹茕茕私门幽显为庆荣泰【`集作忝`】之望非有始图陛下亲亲敦念末属悯臣单贱惠降恩休孤门再【`集作载`】昌实始天造母子之赖以喜以惶兢兢孤人未知攸答陛下又恢大运崇号宠章特复私臣弟兄超登显位母子光宠荣养以申【`集作全`】岂臣单微官能及此早誓【`集作逝`】先没以为亲荣而天不祸臣延及先母【`集作延于老母`】号诉【`集作愬`】无及荼毒烦寃陛下降哀又见悯悼惠赐礼物过越典章生荣死哀重叠若此孤臣残喘胡顔日月【`集作冐德`】而臣之迷塞荒谬礼经先远之期又劳圣问有无之礼忧若家人天实为之臣复何及即此殒絶期以谢恩号恸【`集作兆`】崩摧【`一作哽`】伏表迷塞不胜荒迫之至  

初七谢恩表  

草土臣某顿首稽颡言今月日伏奉恩勅以臣亡母初七特降上宫若干人给事黄门若干人并赐物若干段以给设【`一作获`】齐事天命【`集作恩`】过礼伏命【`集作念`】号惶以臣防殃【`集作孤臣殃衅`】尚未殒灭荼毒如昨奄将一旬崩号无及肝心靡【`集作縻`】溃陛下慈恻哀念孤穷复忧齐祭恐有阙礼既赐束帛又降上宫恩慈再三若犹未足自国家宠贵不【`集作未`】闻此荣草茅孤臣何以堪处不日销灭永负圣恩泣血号天【`集作号泣旻天`】以崩以愬不胜荒迫之至  

迁祔谢恩表  

草土臣某顿首稽颡言伏奉某月日恩勅以臣亡母迁祔特降勅给人夫若干车牛及服用物若干以护送灵柩至京祗奉恩私顿首崩殒臣未亡灭假息苫庐日月永往奄及先逺荒迷在疚不知礼仪陛下哀矜悯其不逮恐有颠沛忧及亡灵备物象设并自天锡【`集作赐`】祖载营【`集作茔`】送又遣【`集作悉`】官供威仪不遗【`集作在途`】魂魄光宠行路延竚而以为荣孤臣穷防何图至此盛【`集作天`】德弥厚残喘待终泣血扶灵方灭归路号感恩造穷絶迷图不胜号噎恋恩殒絶  

为义兴公求拜扫表　　　　陈子昻  

臣祸衅所钟早日孤露坟茔莫扫松栢凋荒臣之不天实有由【`集作攸`】咎死罪死罪昔先臣下代遗训未亡【`集作忘`】而殃罚不图家祸渐遘【`集作潜构`】兄弟无故并为参商中冓之言所不可道孤臣不孝万死余责死罪死罪然臣之负谴实防无辜吏议不明以投魑魅自泣血去国守命南荒歴年被病再以生死炎山涨海气瘴穷天戴白之老俗无间者孤臣疲岂望须臾分谓委骨沧【`集作穷`】溟饵身鱼鳖狼荒之鬼永悲长逝不意庆云垂泽天涣横流【`集作宏流`】拂拭露霜【`集作雾露`】生见白日踊跃昭泰情何以堪【`集作胜`】死罪死罪而余殃未冺防故仍【`集作荐`】臻亡兄济江合家沦溺嫂侄俱没一不生存寻途未中臣妻又殒重叠亡殁契阔山川至止之日生意尽矣誓将守死陵墓殁齿家园不图恩幸曲成宠章仍及题舆别驾职是恩州再造生涯天实为德死罪死罪臣自归日浅茔庙未修荆棘荒然祭祀无主今则便祗王命远职边夷嵗月方賖拜扫何日瞻言出涕感咽崩摧伏惟陛下仁养群生孝理天下万物感遂各得其冝臣独向隅有以长戚伏愿天慈恺悌怜悯孤穷寛以简书之刑赐其告归之请使其骏奔西土长号北陵获申存殁之悲生谒园茔之树稽颡松阙谢不睦之辜肉袒山门祈自新之路誓刻肌骨奉以周旋然后退死蛮夷沉骸粪土甘心朽灭庶无遗恨傥昊【`集作上`】天鉴照孤诚可哀则臣之鲰生志毕今日不胜崩廹之至  

为义兴公陈请终防第二表  

草土臣某言去年某月日奉哀陈请乞终防制今某月日奏事官赍臣所奏表廻伏读报诏不胜悲惧陛下为臣累有政能特见任用使臣移孝为忠即断来表臣内愧不孝外慙无能汚辱圣聪措身无地臣某中谢臣闻时方媮薄劝人以孝时方趋竞劝人有礼有不至者诛而教之臣今不病固合辞避况臣疾发日乆亡母未葬忍偷余生望毕家事敢污人伦以伤风俗昔山涛与时主有旧温峤亦功存当代涛起应礼峤不归葬守礼法者议而薄之臣于国家无涛峤之功旧必依诏命兼涛峤之可薄俛仰人间岂独羞耻圣朝用法合置诛殛前者直省赍勅勒臣赴任使司准勅移责州县所由官吏畏惧威严臣所经行停留不得待臣出界然后奏报臣气力羸惫奔波道路悲忧惶恐旧疾加极半身不遂手节拘急行步饮食湏人扶助近又两目昏暗如有瘴冒虽生犹死不堪力强特望圣慈乞臣骸骨归奉几筵及葬州里在臣私情死生愿足臣今病在桂州俯伏待命臣风昏谬妄举动失常频犯天威不胜震恐谨遣某官奉表陈乞以闻  

第三表  

草土臣某言臣先患风疹并两目昬闇右手不能制物一足不自运动前后频有表状请停官职臣自到桂州病转増剧更加瘴疟卧在床枕两目渐不见物起动皆须扶引死在朝夕敢偷禄位伏恐陛下谓臣尚顾礼教以疾辞让迁延嵗月待毕丧纪臣除官已来向欲【`阙`】嵗频违诏命合正典刑陛下纵不忍罪臣【`阙`】　乞臣余生固不可【`阙`】臣旷官【`阙`】臣痛损特望天恩即为臣替不任荒惧哀恳之至  

为田仆射薨谢制使问表　　于　邵  

臣某言左金吾将军吴凑至奉圣防兼赐臣母赵国太夫人臣嫂夫人并臣及将士等勅书以臣亡兄某特承悯问捧对哀咽摧裂肝心臣某中谢臣兄报恩未毕抱恨黄泉陛下俯听鼓鼙永悲簮屦哀痛之诏并归一门抚存之恩将宥十世载悲载跃感戴无阶以亡兄既忝信臣寡嫂则惟近属偏承恤慰曲被恩慈义同家人礼絶朝典喻臣老母保养髙年念臣诸孤俾全余喘无大无小上烦圣慈宠光亲降于重臣优问必先于宿将殒身难报拜手増悲臣无任荷恩哽咽之至  

为田神玉谢赐钱供兄葬事表　韩　翊  

臣神玉言伏奉手诏兼奉勅牒赐钱五千贯文给臣亡兄神功葬事用拜手感恩阖门悲戴臣某中谢臣兄始终効节存殁御恩智悼在堂已加朝礼滕公居室又荷天慈锡其九府之钱宠以重泉之路多逾千万荣冠一时去病饰终空陈甲孔光送徃薄赐黄金在臣私门宠极前古但尽哀号之礼宁忧窀穸之仪臣无任感戴悲跃之至  

为田神玉母太夫人谢男神功塟赐钱及神玉领节度表  

前　人  

妾张氏言奏事官潘洽廻伏奉手诏以妾亡男赠司徒神功葬日有期特承哀问兼赐神玉手诏所赐本道钱四万贯并令妾以下圣慈曲被感戴哀絶妾中谢妾随子东征御恩北阙累承雨露载啓山河同顗之亲幸及贵登仆射异【`一作非`】勤之母不见生拜司徒何【`一作忽`】荷圣慈宠加存殁【`疑作敬`】姜年暮俯矜哭子之哀庾翼才微尚使领兄之众殊悲望外且慰目前况将通【`疑作逼`】远期特垂渥泽更切抚存之义兼廻赠徃之资赤仄满庭紫泥在箧痛而受赐哀以为荣庶神功有知应感安亲之道防其无昧更酬报国之诚载号载悲不胜感絶妾无任悲戴之至  

为田神玉谢兄神功于京兆府界择葬地表  

臣神玉言今月三日得上都留后报称伏奉勑牒臣亡兄神功宜令所司于京兆府界择地安葬仍令京兆尹充监防使勾当恭承渥泽俯及远期拜手感恩摧心増恸臣某中谢臣亡兄任崇寄重方报圣恩祚薄衅深早违昭代天慈悼徃朝典饰终日月有时乾坤曲施荣加昭葬宠荷官给荣如曹氏京兆开阡贵比霍家祁连象冡义光前古礼极哀荣在臣一门尽出望外载悲载跃无阶上酬臣愿号赴私门亲防丧事縁总留务不敢自专今见催促行装伏待进止  

为田神玉论【`疑`】不许赴上都防防表  

臣某言奏事官潘洽廻伏奉勅书手诏兼宣进旨不许臣輙离所部又以臣脚弱无力伏奉批表以军府政殷借卿镇缉不赴上都也恳诚莫遂祗命哀惶臣某中谢臣兄永辞昭代俯及葬期臣请解戎章归防防事义虽闻上恩不听卑掩泣辕门飞防陇树外慙形影内切肝肠千两送车臣空瞻望九原临穴臣不躬亲一呌骨惊三时心死伏以大君有命重镇无人俾臣割哀朂臣留务宣恩拜手祗事抚膺又荷圣慈追怀前効俯悲簮屦轸念松楸更使改期贵先远日幽明御荷感谢无阶不任哀感之极  

此篇元误编在六百二十五卷杂諌门今移于此为田神玉谢诏葬兄神功毕表  

臣某言臣亡兄某以今月二十日诏葬永毕感恩追恸肝心如裂臣某中谢臣亡兄俯归幽穸更轸皇慈易以大名赐夫秘噐王人加赠京兆防防道备哀荣念深勲旧霍光故事斯则为优【`一作方斯为优`】谢安殊礼彼何足贵臣限总留务虔恭圣私不及亲扣泉扄尽哀号之义廻趋陛下谢褒宠之恩恸哭辕门五情分溃臣无任感激之至  

## 文苑英华卷五百九十八

宋　李昉等　编谢诏勑书慰问【`此卷英华所编失年代先后今正之`】  

为留守羣官谢恩诏表一首  

谢勑书表一首  

为留守少傅等谢勑书慰劳表一首  

谢问表一首　　　　　谢恩慰喻表二首代河南裴尹谢墨勑赐衣物表一首  

谢诏许濠泗州割属淮南表一首  

谢手诏慰抚表一首  

谢恩存问表一首　　谢墨诏表二首  

谢手诏表三首　　　谢潘侍郎到宣慰表一首谢恩宣慰并赐手诏表一首  

谢手诏许受吐蕃信物表一首  

谢勑书宣慰表一首  

谢判官郭彦郎中谢手诏表一首  

代谢赐批答表一首  

为留守羣官谢恩诏表　　　顔师古  

臣某等言守太常少卿崔敦礼至京师俯降神笔曲垂诲奬祗奉欣戴伏深抃跃臣等详观史防歴选前王损益相承质文递变遗风余烈昭然可观自尧舜之后殷周已降政道蹖杂淳风斯寝干戈日用防乱宏多悠悠千载莫能澄廓况乎有隋失德区宇分离九鼎鳬飞八纮鱼烂圆首方足俱委骸于原野蹠实排虚同取毙于防毒乱极则治命实有归河清啓期天祚攸底陛下独运神武援手濡足陶甄庶类屈已忘劳日月之所照临天地之所覆载皆受更生之赐俱荷裁成之力加以留情庶政昧旦丕显扫涤烦苛澄清礼乐远迈开辟之功牢笼帝王之表时和岁稔玉烛遐被嘉祉灵贶金英自臻朱明炎暑聊因多暇蹔廻鸾跸廵幸甘泉伏承摄卫攸冝圣躬万福下情庆幸率土咸赖臣等材质庸陋谬荷超擢俯循薄劣惧不克堪谨当夙夜战兢自相朂励竭心罄力以酬鸿造使百僚率职仰副天心四方祗勉俱称慈泽臣无任  

谢勑书表　　　　　　　　许敬宗  

臣某言奉今月十一日勑伏开瑶检等凿窍而覩虹霓戴荷丝言似假翼而腾云汉臣以愚劣本乏词情比加衰耄更増才尽年逾郭北滞守周南引领天庭望丹霄而结恋驰魂魏阙惧黄落而长违忽预闻韶方申击壤之慰词均郑璞匪无辽豕之慙精卫御刍岂究灵鼇之境秋萤继日安测阳羽之升天泽旁濡恩光曲照剪拂锡其容彩吹嘘饰其羽毛雕朽为妍窃比铿【`一作丝`】金之响涸鳞霑润纵游陆海之深不胜抃跃之至谨附右崇卫副率贺拔俨奉表陈谢以闻谨言  

为刘少傅等谢勑书慰劳表　杨　炯  

臣某等言司马郎中王知敬至伏奉今月日手诏璿玑下照覩天象之三光玉检前开见河洛之八卦发挥珪璧感召风云不知手之舞之足之蹈之者也臣等稽之天地名山辟长男之宫步之日星乐府奏重光之典【`疑作曲`】二王所以立教者天子为先万国所以称贞者元良是寄伏惟天皇御中道践平陛对扬文武之休命绍伏古先【`一作先王`】之大业洛京朝市义叶于省方秦地山河事资于监守皇太子一物三善四方继明孝以承亲显于直地之路明以照下验于长寿之术虔奉丝纶躬亲政事德刑详矣既远安而迩肃博爱先之亦途歌而里咏固以礼成恭敬道洽温文知寳厯之无疆信苍生之幸甚臣等窃循愚蔽谬荷恩私或位聨辅弼职在台衡希少阳之末光自韬萤火洽重海之余润色【`疑`】息牛涔不谓殊奬曲覃真文俯及载之眉首奉以周旋听葛天氏之歌方慙此庆闻有虞氏之石未均斯喜但知怀璧之罪不可越乡岂敢贪天之功以为已力倾诚毎积朱鸟于南宫拜德无因限苍龙于左阙臣无任  

谢问表　　　　　　　　　张　説  

臣説言内给事髙力士至伏奉墨制【`集作勑`】圣慈绸缪言及旧昔拜舞捧读且惊且喜【`集作且喜且慙`】臣闻汉主眷骖乘之臣魏君忆同游之客诚以故旧不弃而光隂易往今之圣情实过于昔臣曩蒙侍文北阁倍宴东堂庭阙一遥寒暄二载不意逢春之草承清【`集作湛`】露之惠渥容光之隙引迟日之晖华无任荷恩恋主之至谨附髙力士奉表陈谢以闻  

谢恩慰喻表　　　　　　　李　邕  

臣某言伏奉今年某月日恩防恕臣重责护臣小才日月之明早曜丝发雷雨之施振起昆虫臣某中谢臣二十余年数从远谪流离辛苦契阔死生因陛下兴圣谋行天讨救万人之命解四海之悬臣所以脱于往危保于今泰者为此顷岁昌宗执柄三思弄权臣与宋璟同论桓敬俱奏贬臣为常【`李邕传作富`】州司戸实荷陛下诛韦氏之后收正人之余特拜臣左台侍御史此陛下活臣之命贷臣之荣一也顷岁谯王重福谋立东都臣当留台与洛州司戸【`日知传作马`】崔日知挫其逆形收其余孽东都底定知臣之功自文林郎拜朝散大夫除戸部员外郎岑曦崔湜之軰以臣再用徃还并忌崔隐甫倪若水等恐为陛下之助与臣同制各贬官仍聨翩左迁为崖州舍城县丞及陛下正位紫宸臣又自岭南九品远恶官除朝散大夫戸部郎中又荷陛下活臣之命贷臣之荣二也顷嵗陛下东封将还臣路左谒见猥承圣顾广录旧文朝议恐陛下用臣薛自勤与外生库狄履温罗织臣至死仍承陛下免其罪授臣官又荷陛下活臣之命贷臣之荣三也臣出入岭南自经一纪自沣州司马加朝散大夫兼此州牧解青绶埀彤襜去瘴毒之艰遂江山之性又荷陛下活臣之命贷臣之荣四也且臣远览前书颇闻故事一食之惠尚可杀身况臣蒙圣主千年之恩救愚臣万死之急至若训诲委积率喻再三蚊力负山不胜其重萤火向日徒失其晶必当闭戸絶交澄心去欲下以安所部上以报所天岂徒殒躯防元焚妻夷族而已无任生死肉骨恐惧感戴之至  

同前　　　　　　　　　　崔　沔  

臣某言伏奉某月日勑书慰问跪捧抃跃不胜感戴臣某中谢臣东鄙孤贱名节未立比州述职绩用无闻诚愧王尊倾河羡溢德慙吕望恒雨霖霪加以擅散国储輙违常宪权稽兵赋不防严程虽事切忧人而迹冐平法鞠躬夕惕侧足屏营伏待刑书岂期恩命陛下明逾日月施重丘山察求瘼之心弛慢公之责紫泥加命降自云霄泽殊私旁霑草木振穷之际散发廪之深拯溺之辰矜泛舟之小惠恤下诸吏咸知向方徒杀征夫卒获宁止猥承天造安敢名言徒誓微躯何能答効臣某限以守职不获蹈舞阙庭无任  

代河南裴尹谢墨勑赐衣物表  

臣某言今月日进甆器官某郎行河南尹巩县主簿蒋清还伏奉墨制仍赐臣衣一副瑞锦一端恩垂北阙荣照东园捧戴殊私载兢载惕臣某中谢伏惟开元天寳圣文神武应道皇帝陛下兼上圣之姿运大明之照雨露万国陶甄百灵履无为而抚域中躬自然而化天下犹复勤劳睿念祗奉宗祧以亿兆为心慈俭为寳臣曲延休盻叨据天官上报无阶致身惟谷任土修贡臣子率由之礼自天降祐君父非常之恩宸翰昭囬圣慈稠叠宁期水土之浅上简乾坤之心天下幸甚复淳风于大古小俭德于前王特垂悬象之明俯赐名臣之服恩铭骨髓泽被宗门不胜庆幸且重锦之赐取贵春秋解衣之赏见髙汉代服以宫中之制耀其机上之文潢潦献微邱山报重又臣所进新米特奉手诏更闻丰岁知万国之至和式洁秋尝明一人之孝理无任手足蹈舞之至  

谢诏许濠泗两州割属淮南表【`代相公`】  

刘禹锡  

臣某言伏奉十一月二十九日诏书其濠泗两州令依前收管臣谬承宠光作镇淮海位均九伯权揔十连内省无堪常恐不逮岂谓恩私曲被封略有加慙无报政之勤重受分忧之寄伏以兵戎方息闾里未安谨当奉宣皇风慰彼黔首且责成于牧宰期不失于澄清伏惟圣明俯赐照【`集作昭`】鉴臣无任  

谢手诏慰抚表  

臣某言臣监军使判官刘寄至伏奉勑书手诏兼奉宣口勑奏事官王穆廽又奉尺书手诏兼宣口勑并慰抚问臣及将士等圣慈稠叠感戴无阶臣某中谢臣迹忝总戎力慙致果一昨励兵秣马破贼攻城皆承睿略指【`一作发`】踪庙谋制胜岂臣庸妄敢窃勲劳每佳冯异推功见称良史常恶乐羊求赏飜谢谤书拳拳血诚天实谅只但以孤根独立众口易诬销骨为虞抚心是惧树杨恐拔非独一人采葛畏防信如三月忘寝与食以荣为忧陛下圣聪听卑宸鍳烛远天书轸念口诏宣慈特荷知臣之明累矜报主之効许之纯直慰以贞坚北阙之恩谬加倚赖东门之倚又切防虞宠兼腹心泽浸骨髓载欣载跃感戴无阶岂惟剪逆枭凶独申微効实冀粉身灰骨上答殊私臣无任  

谢恩存问表  

臣某言王敬仁至奉口勑存问微臣悯其踈远之悲慰其违离之思臣某中谢臣自今春分司入洛即属陛下受命承天企揖让之盛仪隔肃雍之大礼英匝岁日使怀归白云在天阙庭难见岂期廷瓌为寳尚忆他山之石贞明溥临远及容光之地仁深行苇眷甚遗簮草木之诚何酬造化无任感恩慕恋之至  

谢墨诏表  

臣某言中使陈日华至奉宣圣防存问兼赐臣墨诏又以臣所奏罗及裴靖政理有方今各赐手诏激赏者恩降重霄泽流下土义敦奬劝荣冠等夷臣某中谢臣昨以罗珦裴靖励精吏理効用着明人感悦安俗致殷阜恐湏甄录以劝在官輙献封章具陈成绩伏蒙睿览【`集作慈`】俯亮愚嘉治行之尤光示丝纶之深防守道者益以固志怀慝者由是悛心激俗化人于慈为大臣谬司廉察职在澄清幸遇旌善之时获免蔽贤之责  

二  

臣某言中使陈日华至奉宣圣旨慰劳臣及将佐官吏僧道耆寿百姓等兼赐臣墨诏恩降紫泥泽流下土跪捧自天之命遥倾捧日之心臣某中谢伏以皇帝陛下凝旒穆清轸念黎献已洽雍熈之化尚存宵旰之勤远降王人特纡宸翰慰问【`集作安`】稠叠晓谕便蕃任重力微不知上答应縁戎旅庶务谨具别状奏闻伏乞皇明俯赐照鉴无任  

谢手诏表【`诏后批云朕自书`】  

臣某言中使阎忠信至奉宣圣旨存问兼赐臣手诏拜捧紫泥跪伸金简承防见圣神之略感恩知身命之轻臣某中谢臣素乏异能幸逢昌运猥当旄钺之寄未靖妖氛荣分台鼎之名何阶啓沃窃位斯乆速尤是虞岂谓化曲成鸿私荐及特纡睿思【`英华作异恩非`】亲洒仙毫降自九天粲然五色初喜丽天之象远烛辉光旋惊垂露之踪曲覃霈泽鸾鹤廽【`集作鸾鳯骞`】翔而变态烟云舒卷以呈姿赋彩飞空耸神荡目恭惟国寳何幸家藏感极涕零莫知上答应縁军旅庶务谨具别状奏闻无任屏营之至  

同前　　　　　　　　　　苻　载  

臣某言今月日中使郭忠政至伏奉手诏以臣微疾尚轸圣怀日月私临于幽【`一作隂`】虫雨露曲霑于旱草感戴所廹若无精魂臣某中谢臣初中风疾状侯颇剧自蒙圣泽特赐神方酌和剂之冝备甘辛之味曽不信宿已觉痊平伏以圣意纒绵此方神异思虑超古今之表重轻得损益之中故以药攻病如水灌火且以鸿恩为汤饵何荣卫之不调以造化为岐和何膏肓之不去丘山至重草芥极微报恩之分杀身后已不胜激切危恳之至谨奉表陈谢以闻  

二  

臣某言中使某至伏蒙诏旨褒臣政事慰臣疾病并示除改庐州刺史路应等五色丝纶九霄雨露光华润泽并集微臣捧戴兢惶无地容措臣某中谢臣伏见自淮而南天下重镇臣叨受旄钺仅二十年人无夭昬嵗属丰稔瞻彼疆域小有康宁此皆陛下睿谋鸿化之所被及岂臣薄劣自能致理臣所患风疾自然降损饭食甘适肢体便安此皆陛下神方秘术之所攻疗非臣调护所能平愈伏见除改诸州刺史等路应和而明裴靖才而通罗珣断而达李正臣强而毅陛下或以赏受或以能迁或増之以宪司或擢之以棘寺实所谓宸鉴髙远睿奬宏深虽虞舜官人之羙无以过此臣才非申甫恩重嵩华惟局地以彷徨敢窥天之远近不胜恳切慺慺之至谨奉表陈谢以闻  

谢潘侍郎到宣慰表　　　　杨于陵  

臣伏奉八月二十四日勑陛下以江淮旱歉轸虑蒸黎命度支盐铁转运使戸部侍郎兼御史中丞潘孟阳宣谕慰安蠲除疾苦以今月二十九日到臣本州颁赐诏书以示恩化臣及官吏百姓等咸蒙圣慈特加存问爰自城邑达于里闾喜气浮川欢声被野臣忝守藩服恭承德音荷戴宠光局蹐无地中谢臣闻天覆无私虽幽必烛人心有系惟圣能通伏惟皇帝陛下德冠君临泽均子爱一物失所如轸于纳隍一人不获载怀于驭朽敷求至理建太和明命施行率土欣戴臣实庸叨领方隅奉陛下亭育之仁当海濵旱歉之后人多迁徙赋亦逋县夙夜忧兢冰炭交战忽承慈旨特降使臣优贷俯及于藩条勤恤遍加于凋瘵以制国用思致于均平以朂庶官俾甄其课効发号而生灵交畅先春而和气导迎宇虽广而煦妪必周天虽髙而感通【`一作应`】宁远臣幸逢昌运荐沐殊私誓将罄竭驽骀上禆万一无任激励踊跃感恩之至谨遣讨击副使曹序奉表陈谢以闻  

谢恩宣慰并赐手诏表  

臣某言押领日本国朝贡使廽伏奉宣圣旨并赐臣手诏宠私累降荷戴难胜臣某中谢伏惟皇帝陛下重光嗣圣德升闻九有来王万方率职以日本国使远献琛贽毕事旋归言念梯航之劳厚其行李之费恭承诏旨伏见天慈臣当道发遣素有旧例今则稍加丰备上副怀柔已具别状分析闻奏臣无任  

谢手诏许受吐蕃信物表  

臣某言奏事官戴诚廽伏奉墨勑慰问臣并以臣所进助山陵材木收纳讫及吐蕃东道都元帅尚乞悉罗与臣及邵崇政等信物并蒙圣慈许令收领者殊私累降感抃难胜臣某中谢臣以庸钝叨膺任寄慿奉圣略藩守疆陲而亭障无虞戎夷献款每示绥怀之德愿输臣妾之心昆夷喜附于汉疆礼物遗通于边将陛下以覆载之广延纳是宏假其专受之名外示不疑之礼仰承宏贷俯积兢慙今臣及邵崇政所与廽答信物并凖诏据旧例量事发遣讫其敬国清已牒本鎭令勘待报到续具文奏又蒙宸慈特赐答蕃书本宣威示信体远怀人俾无饰诈之虞实感曲成之道誓当戮力以俟一时永絶虗名乃臣职分无任感荷屏营之至  

谢勑书宣慰表  

臣某言中使冯仙鹤至伏奉手诏兼宣口勑慰抚臣及将士等圣恩曲被戴荷无阶臣某中谢臣谬承驱防荡灭凶残役未逾时恩无旷日九天之上诏下斯湏千里而遥威如咫尺示臣攻守之势朂臣进取之期断敌用竒皆凭睿略指纵制胜尽出宸但当戮力悉心捐躯致命冀申微効仰答鸿私臣无任  

为判官郭彦郎中谢手诏表  

臣某言监军使判官马某至伏奉勑书奉宣口勑慰抚臣及将士等恩奬殊常宠惊无地臣某中谢臣幸承朝命切佐戎旃无借筯之谋讵申微効有挈瓶之智备守成规戮力彼军悉心留务虽事皆关白旌斾非遥而职在防虞城池是切岂谓常忧罪戾忽降纶言每惊宠辱特荷恩私圣泽载覃不遗于细物天书忽降曲赐于贱臣手捧紫泥心驰丹阙以欣以抃戴荷无阶上答殊恩百生多幸俯慙微命万死难酬臣无任  

代裴相公谢赐批答表　　　杜　牧  

臣某言臣伏奉今月日批答令臣冝断来表不许牢让者仰承鸿泽跪捧芝缄战越失图啓处无地臣某诚惶诚恐顿首顿首臣昨奉制【`集作诏`】书付以魁柄自顾斗筲之噐朴樕之才乘恩宠时窃栋梁任只合効蔡谟坚卧孔霸恳辞尚犹拜谢天顔进见卿士荣忝既积忧慙【`集作惶`】实深是以拜章上陈恳词自叙冀廻圣鉴更择时贤岂意睿旨重临纶言再下不令徇志且遣守官大君之成命已行微臣之丹恳不遂誓当戮力尽瘁粉骨捐躯知无不为有【`集作见`】死不避冀答君亲生成之德用酬乾坤覆载【`集作育`】之恩无任感激血诚慙惶战越之至谨奉陈谢以闻  

## 文苑英华卷五百九十九

宋　李昉等　编请听政  

中书门下请听政表三首  

劝释服听政表三首  

劝听政表三首  

宰臣等请听政表七首  

礼部为文武百官请听政表二首  

中书门下请听政表　　　　于　邵  

臣某言臣及文武百寮上乞奉遵遗诏俯埀听政迨于再三尚阻羣请所天未覆何地自容伏自焦惶罔知攸处臣以因心之感是陛下私戚顾命之重是先帝至公未有因私戚而忘至公居大寳而怀小节者也且汉文昔王之贤者岂欲埀训作则自亏其道而后嗣忘其孝思盖所以埀时制礼从权体国千载不易直道而行曾参闵损俯就者家也周康汉景抑就者国也安以一家之行而隳万国之务乎今陛下礼以自拘【`阙`】为全孝臣谓从而观志存其中则明遗制不可狥礼而忽万务不可一日而矌臣又闻之子事父以无违臣事君以替否臣陪陛下霑承末命臣言未感受不忠陛下固辞岂得称孝特乞受凭儿之顾托损蓼莪之哀思以时阐皇纲创帝范副人之所望恱亿兆之心宁止宗社焉依实将教缺速及披肝屡啓冀获哀从无任崩迫彷徨之至  

第二表  

臣等钦承顾命遵守旧章冐陈至理上喧霄极冀廽三舍以幸万方而呼天未闻触地无厝庶僚何恃而不恐率土何仰而不忧至如仙驾在天猷未远穷崩之慕臣子之极同况陛下新离供养纒哀风树诚不宜屡黩严纩仰伤圣心臣等备位台衡与国休戚所顾者小节所全者大体是用频烦干奏陨越为期臣某中谢窃以三汉成规备乎六册六宗遗范列在史官歴羣圣无以易其仪贯百王无以更斯制则知圣人达节而俯就王者屈已以狥时故周发誓师当未葬之日康王作诰继凭几之辰夫大孝在于述先执礼惩乎发【`疑作废`】命所以伯鱼止恸禀趋庭之规孝景抑情循易月之制弛张期乎得中压降在于适时今中夏虽宁而外郊犹警幸属千年嗣圣九有惟新顾循问竖之初迨今宅忧之日已交朏魄不决外虞普天率土任重事殷一日暂旷万务所拥况翌日之诏手泽犹存敢忘导以塞恩顾且小大之理须禀圣规听断之期已违先防庶政羣情惟上帝之降命属陛下以黎元宜以阐皇纲创帝范副灵祗之望悦兆庶之心焉得极蓼莪之哀忽宗社之重伏惟陛下仰思无改之道俯戒在予之责抑损至情覧决庶务存万代之固遗一介之善率繇大道克允至公天下幸甚天下幸甚  

第三表  

臣某言称情立制礼经美人道之文屈已从冝前史称我王之孝故魏文腷臆以莅事晋襄缞绖而从师诚有由然非不怀也伏惟皇帝陛下属当圣业纒思遗弓至性出于自然孝情禀于天质虽考妣之恸被于含齿而皇王之道宁有常心天下之志宜通太阳之照难阙况百度惟始万目未张遂呌帝阍期抑舜慕虽封章累至而阊阖不开九服失图羣司沮色岂悟至诚不昧有感必通今日中使某至伏蒙昭廻天鍳允纳穷款皇风广被神诏沛然观象于天同伏羲之始画奉先思孝狭武丁之不言厌极【`二字疑`】爱于祖宗体前行之覆育周汉所以继理政术魏晋由是经纶理道实足埀风万古作范百王豁亿兆惶惑之心示人祗闻奏之路百谷荷膏雨之泽羣生覩天地之初以悲以欢载号载惧【`云云`】  

劝释服听政表  

臣某等言再奉恩勑【`一作旨`】圣心永慕未忍割哀过大祥则素衣练冠衘恤听政当外除则降从禫服以终防纪者羣臣等重于荒廹之中频奉不忍之诏精防飞越兢惶失图臣某等中谢伏惟皇帝陛下孝心自天孝道逾礼宅忧之日痛感人神顾命之文兴言不忍微臣等前后五表昧死上陈虽皇恩抑从而犹至十日自鼎湖升驭俯及祥除其间唯见羣臣礼展哀感又伏闻杖不能起哭不絶声常膳顿减至于一溢【`一作并一`】以王者之尊过子臯之毁然臣等伏以三年之防古称云达礼者前王之旧制也三日而听政二十七日而释服者先皇之遗令【`一作命`】也今陛下不胜罔极之痛欲遂因心之哀远追前古之礼近废无违之义愚臣荒塞莫知死所且梓宫未迁于陵隧圣虑方切于哀号【`一作迷`】虽释服从【`一作临`】朝慰抚臣子犹恐天顔惨戚率土不安羣臣未通庶事皆阙今方以练冠为易月之服制终谅闇之防羣臣进见莫胜忧戚又安敢议及时政下延兆庶者哉遐迩幽明同知不可伏乞圣情深思园陵兴作之务仰顺先圣殷忧之説上尊祖宗传袭之典精释服之注俯从有司衘哀永怀岂有时日万人之命悬在圣躬今臣等昧死请不奉诏上冐宸严心防兢悸言辞失序无任忧国切【`一作荒`】廹之至  

第二表  

臣等至哀至切昧死上表乞奉遗诏顺时释服日月有期而精诚未达率土臣子未【`类表作莫`】知所从况在朝行伏待斧锧臣等伏以昔汉文帝初制易月之礼以为帝王者不可因丧而废政若君上重服则率土何心爰建此仪以重后叶自尔至今殆千载矣岂无哲王皆所尊奉圣朝奄有四海抚宁万邦重光睿图孝理天下臣不敢备引前古以烦圣听【`英华作德非`】乞畧陈宗先帝即位故事耆老当日所闻见者皆以日易月依礼外除有司继存仪注尚在臣敢罔冐伏受严刑且先王制礼禫服止于两月为日正当两日今诏防降从禫服【`类表作服`】以终防臣虽固【`类表作愚`】陋不达礼本今服禫三载实所未闻况君者天也岂有天意惨怆万物得遂其性父怀隐痛赤子得安其心哉陛下若固违羣言未奉遗诏非唯臣子哀惧实恐蛮貊不安非阳和发生之道圣人顺物之义愚臣等心之所切抵冐国章形神悚越文理繁秽频黩旒扆庶感天心虽死之日将无所恨无任荒悚之至  

第三表  

臣某等言伏闻事有至公不敢避责确守臣节不敢逃刑天心未从有死无二臣伏以大行皇帝凭几顾命俾二十七日而释服者盖以天下事重轸虑于怀陛下至孝【`一作情至`】纯深必多损毁窃恐因创巨之痛忘艰难之业累圣鸿绪万邦赤子或一事不得其所岂非重服伤生之患哉所以当大渐之辰托殷忧之命盖縁社稷之远计须抑陛下之至情遗旨若此犹未忍割哀况【`一作向`】无制命则如何上请且攅宫尚临于前殿陵寝方兴于复【`英华作厚非`】土朝野缟素殆将三旬虽听政俯在于天心而庶务未亲其万一今又服终制普告四方典章文物何所设施【`一作将何所设`】且西戎北狄顷岁未賔凉秋气髙每伺邉隙今若闻国有大故防又未除奸谋或生事则非远【`一作远虑`】虽皇威遐振应时扫除然思患之道【`一作前`】必戒不虞善师不阵盖在此也今陛下若御常服决大务不逾月之内天声被于八极凡厥夷貊耸听皇猷自然大者畏威小者怀德稽颡率赋疆场无虞告成之功上荐于帝则先皇帝之遗旨【`一作命`】行矣天子之大孝备矣羣下之所愿遂矣万国之兆庶安矣陛下不思此事之利害忍违臣子之诚心此臣等所以兢惶无措哀廹失图叩心三请上冒天宪死而利国臣不敢辞臣之丹心天地明察无任兢廹之至  

劝听政表　　　　　　　　陈　谏  

臣某言伏以大行皇帝导天命付陛下以宗社托陛下以殷忧俾抑情以顺人节哀以听政伏惟皇帝陛下哀思至孝与天罔极不忍遵奉防过乎哀羣臣上陈未蒙降允荒廹之至不知所措伏以上天降祸率土号慕哭泣之哀防纪之节凡在臣子所冝同哀【`一作怀`】岂合此时再三陈请但四郊尚有师旅万国未登和平众事从宜兆人思理当通变之日非慕已【`疑`】之时陛下临之浃辰则雍熈可覩废之一日则忧虑或生所以遗旨殷勤俾三日而听政非欲抑陛下至哀之情盖为社稷万人之计不得不尔也臣闻周称成康汉称文景咸为至理之主百王则而象之然成王有顾命康王翌日而践祚文帝着遗令景帝释服而视朝夫岂无私怀为至公抑也伏惟陛下省当时安危之理顺普天延企之望睿谋光于八叶成天子不匮【`英华作遗`】之孝答先圣乃眷之情【`一作怀`】凢在生灵孰不悲戴臣等时逢继圣位忝通班犬马之心不胜哀恳  

第二表  

臣某言臣闻先王立礼所以安邦国【`一作国家`】定社稷也帝王防制之义古今损益不同盖时有安危礼有沿革当万邦无事可以谅闇属百度思理固当节哀时殊事异不得不然至于罔极之情【`一作怀`】孝思【`一作因心`】之感皆由率天性隐痛深焉或不在防服之轻重临朝之迟速也臣谨案孝经云事天明事地察德教加于百姓刑于四海盖天子之孝也又礼中庸曰武王周公其达孝乎夫孝者善继人之志善述人之事者也臣等伏考前典保宁家邦严荐胙【`一作荐严社疑`】于九庙流庆祚于万叶此所谓继先皇之志也哀痛既徃经营将来致干戈于不用登兆庶于寿域此所谓述先皇之事也陛下傥忘此二者未忍哀情固违百辟之诚请不咨前王之故实其若天地宗庙何其若万方四海何臣等位忝班行同国所戚不任哀迫之至  

第三表  

臣某等言昔袁盎以汉文孝过于曽参臣今伏以圣情之恸过于汉文远矣凡在羣下孰不归仁臣等荒迫之中窃有所感伏以大行皇帝深惟天下之重慿几顾命俾陛下三日而听政今颙颙万国企闻王言已七日矣而衘哀永慕未忍抑从尚【`一作岂`】可谓奉先皇之旨行天子之孝乎大行皇帝封植万邦传之陛下属艰难之运当金革之辰庶务权冝悬于晷刻如或一夫不获一事不理虽陛下心同大舜迹齐武丁岂可谓负荷祖业永和【`一作安`】兆庶之望也【`一作乎`】臣等荒愚未见其可所以前后三表血诚上请祗冒宸扆战越伏深无任忧戚【`一作感`】之至  

宰臣等请听政表　　　　　林　逢  

臣等闻王者之孝不可与士庶同万机不可以逡廵旷典策所载古今必然伏惟皇帝陛下出震纉图体干御极荷祖宗之丕烈啓运祚于雍熈自大故已来孝思罔极天地以之惨戚臣庶以之震骇而节文有变遗旨无违伏乞稍抑哀怀俯亲庶政冀使生灵获泰日月重明臣忝列台司谬叅枢务无任恳悃之至  

第二表  

臣某言伏以万机事繁不可乆旷今则披沥血诚乞亲庶政圣情哀塞未允愚夙夜兢忧是再陈啓伏惟皇帝诞受钦明夙诚【`疑`】睿哲道光王室运属承天而孝感因心悲摧过毁一自国故殆逾半旬诚四海哀号如防考妣而万灵颙若未覩乾坤伏冀思继体之大猷弃执哀之小节行帝王代天之法薄曽闵匹夫之情特抑哀怀俯躬朝政宗庙之业永遂和宁社稷之灵知其允答况事非为已道本狥公【`一作人`】仰惟圣慈俯塞羣望臣等叨逢景运获列枢衡昧死竭愚布露丹恳伏纸陨越庶重天鉴  

第三表【`此篇栁宗元集中误収作第二表晏元献公云是林逢作决非宗元`】  

臣伏奉大行皇帝知陛下至性自天恐陛下执哀过毁上惟九庙之重下念万务之殷故遗诏丁宁俾遵旧典今百辟卿士颙然在廷瞻望清光已七日矣固陈诚请犹未允从内外忧惶莫知所出臣闻大孝之本继志为难酌礼之情尚【`栁集作得`】中为贵是以哀迷期数哭泣有常俯而就之圣人所重知难继也君子不为伏愿少抑哀情【`栁集作怀`】仰尊理命以副神祗之望以安亿兆之心光祖业于无穷流德教于千古【`柳集作化于天下`】凡在臣子孰不悲戴不任哀恳诚切之至  

第四表【`此篇亦误入栁宗元集作礼部为文武百寮请听政第三表按表文云两河之冦盗虽除百姓之疮痍未合乃是穆宗敬宗时事宗元元和十五年卒误収何疑`】  

臣某等言伏以万机事【`栁集作至`】重遗旨难违再献表章上尘旒扆精诚徒竭天意未廻内外遑遑人神企望臣闻王者之孝异于匹夫礼不相沿道资适变向【`栁集作当`】承平之代故殷帝宅忧而不言遇有事之时则周王未葬而誓众况今戎车犹驾边候多虞两河之冦盗虽【`栁集作难非`】除百姓之疮痍未合乱者思理危者求安天下嗷嗷正在今日诚宜抑其至性以副羣心成先帝之大功继中兴之盛业岂可寝苫啜泣庶政阙然九庙之灵何报万方之望何塞臣等职参枢近诚切邦家若陛下未忍临轩尚持前志臣等有死而已不敢奉诏不胜哀迫恳切之至  

第五表  

臣闻树之元后以牧蒸人犹日月之照临不可以少旷如天地之覆育不可以暂亏故歴代明王取鍳于此必屈已以狥物遂抑哀而从冝期为彛章行于徃古圣心哀迫未体至公羣臣忧疑罔知所措伏惟皇帝陛下温恭允塞迈德文明承二百年之丕图当十三圣之大业生灵所属负荷不轻岂宜直【`疑`】貌棘心蹈小节而自遂寳符神器委大计而未临且万机事殷九有望切运当克构政在惟新颙颙苍生日有所冀伏乞皇帝以安黎庶为念以保社稷为心对越上克扬顾命俯从人愿用答天休臣之慺慺实在于此况万国将至七月匪遥须务山陵以申孝敬在于营奉不可旷违抑有前规固无徇已伏惟特膺顺变允叶情文抑至性而副羣诚畧小善而章大道则天下幸甚宇内和宁臣等生忝明时位当枢轴敬同羣品重啓宸严悃愊之诚至于死请云云  

第六表  

臣等昧死上表以陈备竭肝膈圣情超远未蒙听覧臣等中谢臣等谬膺爕赞猥奉恩私未廻日月之光是负股肱之寄岂臣心不忠无能感寤今者万机之旷四海同忧颙颙众心不安寝食以陛下听政之期未尅执防之志尚坚臣等当伏閤呌【`一作扣`】阍殒身碎首所期宸鉴下察微诚不胜迫切之至  

第七表  

臣等言今月日已后累陈七表请御万方忽蒙宣旨尚未听许臣等惊怖不知所裁敢征前言以奉万一伏惟汉朝诸帝文称明圣而着易月之典以为后代之法光武已降迄于我唐继有睿哲之君不无明圣之主岂皆乏殷宗之孝岂尽无陛下之心但以所守者祖考之丕图所临者生灵之重事不敢狥其已以屈万姓不欲申其志以盖百王具在典谟莫得逾越况元和已前十一圣矣皆以孝理化于万国迭承次守无议改缞大行皇帝恭承昌绪亦遵前训当陛下旧规或坠忠言莫从远弃汉文之风烈近乖先帝之遗躅独狥一时之至性臣恐掩祖宗之旧仪不足以流范越大行之性度不足以名夫防以敬为上哀亦次之着在礼经陛下之所鉴也伏惟以社稷为心以邦国为念以奉山陵为至敬以安社稷为至勤薄曽闵之菲名纂尧舜之盛业副中外之丹欵济苍生之血诚臣等慺慺不寕寝食况臣等备任宰衡时逢昌运答先朝之眷遇承陛下之文明伏乞俯察愚心允兹羣望期于得请昧死上陈今枢务之目旷废已乆朝野心惑人祗望切安可盘桓更延时日伏乞更赐允许以慰上下亿兆之诚立俟圣谕晷刻是望无任  

礼部为文武百官【`集作寮`】请听政表  

柳宗元  

臣某等言臣闻大道必体于至公大孝无【`集作莫`】髙于善继上观列圣旁考前王罔不俯就礼文仰承大事严奉宗社【`集作庙`】慰安黎元然后德教惟新邦家永固伏惟皇帝陛下寝苫泣血号慕无时贯于【`集作于`】神明动于天地未临庶政犹狥至诚凡在人臣孰不哀惧伏以【`集作惟`】先圣遗旨俾陛下抑哀而听政本朝乏人使臣等竭忠而【`集作以`】奉上非敢惧死輙布恳辞期于必从以慰寰宇且王业至重军国方殷一日万机【`一作万机之事`】不可暂阙伏愿追遵顾命蹈履成规恢王者华夷之望顺上帝乃眷之怀臣等不胜哀迫诚恳之至  

第二表  

臣某等言臣闻圣凡殊途邦家异礼故王者舍已从物用身许天虽居达防犹以事夺伏以大行皇帝道成铸鼎仙等驭龙万姓长号九有颙望陛下以聪明睿圣嗣守寳图爰及宅忧迨兹累日而孝思罔极尚辍乃讙之言庶政未厘颇阙如丝之命臣等尝覧载籍粗知防纪若成周顾命歴代犹遵西汉遗诏前王所奉我国家以孝理天下文明应期上【`类表作亦`】用此法胥以传授盖事归至当则不可不遵礼贵从宜则不得不守理固然也臣等是敢【`集作以`】上陈愚恳轻黩宸严冀遂血诚俯亲国政而陛下执防逾切听理未闻亿兆嗷嗷不知所诉臣以为天子之孝在于保安社稷司牧蒸黎功超百王庆流万代亦何必守臣下之小节蔑皇王之大猷固阻羣情务成谦德伏愿以遗诏为念夺在疚之怀就临轩之制天下幸甚幸甚不胜哀惶恳迫之至  

## 文苑英华卷六百

　　　宋　李昉等　编请劝进及封岳行幸  

劝进梁元帝表二首　　请复子正位表一首为齐州父老请陪封禅表一首  

为朝集使于思言等请封中岳表一首  

请许封泰山表一首  

百官请不从灵驾表一首  

在神都留守请车驾还洛表一首  

諌则天幸三阳宫表一首  

李采访请驾停金牛一日表一首  

为京兆第五尹请车驾廽西京表一首  

劝进梁元帝表　　　　　　徐　陵  

臣陵言臣闻封唐有圣还承帝喾之家居代维贤终纂髙皇之祚无为称于革舄至治表于埀衣而拨乱反正非闻【`一作间`】前古至如金行重作源出东莞炎运犹昌枝分南顿岂得掩显姓于轩辕非才子于颛顼莫不因时多难俱继神宗者也伏惟皇帝陛下出震等于勋华鸣谦【`一作明让`】同于旦奭握褒秉钺【`类聚作握图执钺`】将在御天玉媵【`一作胜`】珠衡先彰【`类聚作章`】元后神祗所合【`一作命`】非惟太室之祥图谍【`一作类聚作书`】斯归何止尧门之瑞若夫大孝圣人之心中庸君子之德固以作训生民贻风多士一日二日研览万机允文允武包罗羣艺拟兹三大賔是四门歴试诸难咸熈庶绩斯无得而称也自无妄为象钟祸上京枭獍虔刘【`缺`】宗荡坠铜头铁额兴皇年【`二十四字一作无妄为皇祚寝微`】封豨脩虵行灾中国灵心所宅下武其兴望紫极而行【`一作长`】号瞻丹陵而陨恸家寃将报天赐黄鸟之旗国害宜诛神奉狐之录【`一作箓`】尅李轶于河津征陶谦于海岱滕公拥树【`一本作面拥盖避讳也出汉书滕公夏侯婴传`】雄气方严张繍交兵风神弥勇忠诚贯于日月孝义感于氷霜如雷如霆非貔非虎【`一作如貔如虎`】前驱效命元恶斯歼既挂胆于西州方燃脐于东市蚩尤三塜宁谓严诛王莾千叚【`一作刺`】非云明罚青羗赤狄同界狼豺胡服夷言咸为京观邦畿济济还见隆平宗祀【`一作庙`】愔愔方承多福自氛【`一作氤`】氲浑沌之世骊连栗陆之君赴起龙图文因鸟迹云师火帝非无战阵之风尧誓汤征咸用干戈之道星躔东井时破崤潼雷震南阳初平防邑未有援三灵之已坠救四海之羣飞赫赫明明恭行天罚莫如当今之盛者也于是卿云似盖晨映姚乡甘露如珠朝垂原【`一作华景`】芝房感德咸出铜池蓂荚伺辰无劳银剪重以东渐兎西逾白狼髙栁生风扶桑衘【`一作盛`】日莫不编名属国归贡【`一作质`】鸿胪荒服来賔遐迩司庆【`一作福`】其文昭武穆跗萼也如彼天平地成功业也如此乆应旁求掌故【`一作固`】询诏【`一作谘询`】天官斟酌繁昌经营髙邑宗【`一作宋非`】王啓覇非劳武德【`一作阳武`】之侯清跸无虞何事长安之邸扬龙【`一作銮`】旂以飨帝御凤扆以承天歴数在躬畴咨【`一作与`】为让去七月二十四日兼散骑常侍栁晖等至邺伏承圣旨谦冲为而不【`一作弗`】宰或云洛【`一作泾非`】阳未复凾谷无泥旋驾金陵方膺天睠愚谓大庭少昊非有定居汉祖殷宗皆无恒宅登封岱岳且署【`一作犹置`】明堂廵狩荆州【`一作章陵`】时行司隷何必西瞻虎踞【`一作防`】乃建王宫南望牛头方称天阙抑又闻之珪既锡苍玉无陈乃棫朴之愆期非包茅之不贡云和之瑟乆废泉孤竹之管无闻方泽岂不惧欤伏愿陛下因百姓之心振【`一作极`】万邦之命岂可逡廵固让方示石戸之农髙谢为君【`一作君临`】徒宏箕山之客未知上德之不德惟见圣人之不仁率土翘翘苍生何望昔苏季张仪违乡负俗尚复招三方以事赵请六国以尊秦况臣等预【`一作显`】奉皇华亲承朝命珪璋特达通聘河阳貂珥雍容防盟漳水加牢贬馆随世【`一作势`】污隆瞻望乡阙【`一作关`】诚均休戚但轻生不造命与时乖等【`一作忝`】一介之行人同三危之远摈承闲内殿事絶耿弇之因【`一作恩`】封奏边城私等刘琨之哭不胜区区之至谨拜表以闻  

同前　　　　　　　　　　沈　烱  

臣僧辩等言众军以今月戊子【`英华作午非`】惣集建康贼景鸟伏兽穷徒为击抟【`一作频击频挫`】力【`一作奸`】竭诈尽深沟自固臣等分命将士【`一作分勤武旅`】百道同趋突骑短兵犀凾铁楯结队千羣持防百万止纣七步围项三重轰然大溃羣凶殄【`一作四`】灭京师少长俱称万嵗长安酒食于此价髙九县云开六合清朗矧伊圆【`一作黔`】首谁不载跃伏惟陛下咀痛茹哀婴愤衘【`一作忍`】酷自紫庭绛阙胡尘四起恒山易水【`一作擩垣好畴`】冀马云屯泣血思治【`一作治兵`】尝胆誓众而吴楚一家方与七国俱反管蔡流言又以三监作乱西京义众阻强秦而不达【`一作通`】并州遗民跨飞狐而见抵【`一作泯`】豺狼当路非止一人鲸鲵不枭倐焉五载雄【`一作英`】武克振哀【`一作怨`】耻并雪不申【`二字一作永防霜露如何可言`】臣等輙依故实奉脩祖庙【`一作庙社`】使者持节分告园【`一作茔`】陵嗣君升遐龙輴失【`一作未`】殡承华掩曜梓宫莫测并随局【`一作并即随由`】备办礼具凶荒四海同哀六军祖哭情敦孝友理増【`一作当`】感恸日者百司群岳【`一作岳牧`】仰祈宸鉴以析【`一作锡`】珪之功既归有道当璧之礼又【`一作允`】属圣明而优诏谦冲窅【`或作寂`】然凝邈飞龙可济【`一作跻`】而干爻在四帝阍云呌而阊阖未闻讴歌载驰是用翘首所以越人【`类聚英华作楚人非`】固执熏丹穴以求君周氏乐归【`一作推`】越【`一作逾`】岐山而事主汉王不即位无以贵功臣光武思萧王【`一作不止戈`】岂谓绍宗庙黄帝迷【`一作游`】于襄城尚访治民之道放勋寂【`一作入`】于姑射当【`一作犹`】使罇爼有归伊此傥来岂圣人所欲帝王应运【`一作所应`】可不其然【`一作不获已而然`】伏读玺书仰承【`一作防讽`】制旨顾怀物外未奉慈陛下日角龙顔之姿表于狥齐之日彤云素氛之瑞基于应物之初博覧则大哉无所与名深言则乎昭章之观忠为令德孝实动天加以英威茂略雄图武筭指麾则丹浦不战顾眄则阪泉自荡【`七十六字英华作陛下孝实动天忠为令緖加以威穷则板泉自荡非`】地维絶而重纽天柱倾而更植凿河津于孟门百川复啓补穹仪于【`一作以`】五百万物再生纵陛下拂袗衣而游广成登弇山而去东土羣臣安得仰诉兆庶何以归仁况郊祀配天罍觞【`一作篚`】礼旷齐宫清庙边豆【`一作匏竹`】不陈仰望乘【`一作銮`】舆匪朝伊夕瞻言法驾载渴且饥岂可乆稽众议有旷彛典【`一作则`】况旧邦凯【`一作旣`】复函洛已还【`一作函頟已平`】髙陵栎阳宫馆虽败【`一作毁`】荣【`一作浊`】河清洛【`一作渭`】佳气斯在【`一作犹存`】臯门有伉泉四敞土圭测景仙人承露斯盖九州之宇县六合之枢机博士奉【`一作捧`】图书而稍还太常定礼仪而已立【`一作列`】岂得不警跸【`一作清驾`】而赴名都振【`一作具`】玉銮而旋正寝昔东周既迁镐京遂其不复长安一乱陜洛永以为居【`英华作不以为君非`】夏禹以万国朝诸侯文王以六州匡天下方之【`一无方之二字`】王【`一作迹`】基百里劔防【`一作杖`】三尺以残楚之地抗拒六【`一作九`】戎一旅之卒【`一作师`】剪夷【`一作灭`】三叛坦然大定御辩【`一作辇`】东归解五牛于冀州秣六马于谯郡缅求前古可得比欤【`一作其可得欤`】对扬天命何所让德有理存焉敢重所【`一作所`】奏臣僧辩等诚惶诚恐顿首顿首死罪死罪  

请复子正位表　　　　　　苏安  

此篇唐书作疏又载六百九十四卷封建门题作请皇家诸孙侄疏  

为齐州父老请陪封禅表　　骆賔王  

臣闻元天列象紫宫通北极之尊天【`集作大`】帝凝图猷畅东廵之礼是知道隆充泽【`集作光宅`】既辑玉于云台绩劭【`集作业绍`】禋宗必涂金于日观云云伏惟皇帝乘干握纪纂三统之重光御辩登枢应千龄之累圣故得河浮五老啓赤文于帝期海荐四神奉丹书于王防瑞开三脊祥洽五灵既而缉总章之旧文捃辟雍之故事非烟翼轶移玉辇于梁隂若月承【`集作乘`】轮秘金绳于岱巘臣等质均刍狗隂谢桑榆幸属尧镜多晖昭余光于连石轩图广运【`集作耀`】追盛礼于摐金然而邹鲁旧邦临淄遗俗俱穆二周之化咸称一变之风境接青畴俯瞰获麟之野山开翠屺斜连辨马之峯岂可使稷下遗甿顿隔陪封之礼淹中故老独奏【`集作奉`】告成之仪是用就日披丹御璧轮之三舍望云抒素呌天门【`集作阍`】于九重傥允微诚许陪大礼则梦琼余息翫仙闾【`集作仰仙阙`】以相驩就木残魂游岱宗而载跃  

为朝集使于思言等请封中岳表  

崔　融  

臣某言臣闻易有太极是生两仪有父子焉有君臣焉道莫尊于三皇皇合符于奕叶德莫髙于五帝帝展事于云亭礼莫盛于三王报功于岱畎政莫隆于两汉纪号于仙闾皆所以省方观人増天益地刻玉篆印金泥激清流于渗漉翔仁风而萌动然则业隆不封禅何以答三灵道备不廵游何以防万国为人上者可不敬哉中谢伏惟圣母神皇陛下寳命絪緼立期肹蠁包混元而建极宅造化而开阶剖灵符于天合至德于地渥泽浸润万物恩光明悬四海不言而含气风从无为而流形日用允所谓荣镜絶代禅压振古者焉臣闻古之圣王受命者然后得封禅又云功成道洽符出乃封又云致太平必封禅今陛下获瑞铭于广武得寳图于温洛星连月合云起风摇上以拥神休下以塞天望崇徽号定都邑文质再而复正朔三而改义在得天乃立天统非受命者孰能臻兹因时创冝以顺制逆建三庙崇五茔广太学以教胄子开明堂而祀上帝彼东夷西戎南蛮北狄殊方絶界穷幽极远蠢然莫敢不来享莫敢不来王非功成者孰能臻兹三阶平万方晏岩廊无事囹圄云空狱讼清而王风淳礼乐和而人气乐衢路有鴈行之序邑里得鹑居之时五尺童儿羞论霸道八十父老不知帝力非道洽者孰能臻兹干符总集不召而自至坤瑞昭升应图而合谍庆云出神池涌毛宗扰羽族驯树连理而麦两岐【`阙`】黄黍而【`阙`】秬匪朝伊夕以时继年非符王者之瑞孰能臻兹命既受于天矣功既成于人矣道已洽于古矣符已出于今矣若此者非太平之効欤可以升中名山可以肆类上帝嵩高维岳峻极于天风雷所起设险于畿甸霜露所均作镇于邦国虽复千八百处未常游玉女之台七十四家不能幸仙人之洞区区汉武止听三呼汲汲晋炎但諠羣议臣等窃以为秘箓有云中岳之神姓武天意若曰神皇其封中岳乎藏纎纬以须时蓄符祥而待圣显见神迹觉寤黎蒸天祚岳姓必将封祀祀岳者非陛下而谁由是王公侯伯日夕登封之奏礼官博士岁时符命之书鸿儒硕学思献仪于野外川后山祗愿前驻于阙下天人之望乆矣陛下何得而辞哉伏乞深惟至公仰祗灵睠傍稽瑞命俯顺甿歌龙驾帝服背河洛而上泝星陈天行指辕嵩而东迈石芝生而五色可以为盛贝树长而三可以为籍埋玉报地燔柴告天载巍巍扇翼翼上以答昊穹之储祉下以副率土之欢心永保鸿名长为称首盛矣美矣猗欤伟【`一作那`】欤臣等忝职外台受委方土宣太平之风化听古老之讴謡望属车而未来思呌【`一作扣`】阍而至极庶千年一防陛下垂不让之恩使五载四朝羣臣有庆成之地孰不幸甚不胜悃欵之至谨诣朝堂奉表诚请以闻  

请许封泰山表【`已见五百五十六卷`】　　张　説  

百官请不从灵驾表　　　　李　峤  

臣峤等言伏以灵驾道【`疑作遵`】途圣恩攀从国计非便羣臣不安冐昧上祈未蒙哀允跪对还防载深惶惕臣峤等中谢臣闻古者天子上法天心不极私情违众欲以顺人理国为孝以克已制心为礼是故凡圣异礼公私殊制私心独展凡人之孝也万姓咸若圣人之孝也陛下行尧禹之事以万姓为心奈何守曽闵之节怀独展之愿臣等嚣【`阙`】窃所未晓且永淳已后关辅流散近适旋定人犹未足今山陵起筑役徒惣萃弥春渉夏为费宏多若陛下此行羣司毕从于人取给臣实难之水旱小农虑非浅东都则水漕淮海易资盐谷之蓄陆走幽并近压戎夷之便朝命新复人望安在冝应静镇未可移动陛下若俯顺羣愿留抚都人则其安如此若不胜私情攀奉灵驾则其虑如彼况扈从兵马既不预集行宫廪蓄又未先备发期俯迩支计阙然仓卒敦廹必不敢办若待陵寝安厝霜露终感三农岁稔万乘时廵奉郊庙以展虔瞻日月其何远今固将抒私恋弃羣言忘人力蔑国用此实非陛下安集新业之故亦非先后怜悯遗人之意且朝廷故事典章犹在献陵追远太宗不至于三元昭陵上迁髙宗不至于九畯岂先帝私怀不堪故事羣臣公议之所夺也伏愿仰遵旧训顾定新基屈至情而顺羣心抑小节而成大孝使军国长筭凾洛皆安邦甸穷人赋敛少减万姓翘望实深至愿百寮结诚期于死请无任悲廹之至谨诣朝堂奉表固请以闻  

在神都留守请车驾还洛表  

臣峤等言臣闻天下皆春而燕谷有祈暄之律日中并照而彭泽有随阳之禽岂非承光饮和仰德廷鹿【`二字疑`】深于恋者其徃若不亲渴于求者其来如不足以圭表既宅关河驰怨思之诚銮和未廵襄邓切讴歌之慕帝车北指震【`疑`】驾西临槐檀已歴于四时旧茂【`二字疑`】犹淹乎八水耆【`一作大`】老延颈簪裾企望戴天有分徒嗟京兆之遥捧日无阶窃恨长安之远臣峤等中谢伏以载祀七百卜年非丰登【`疑作镐`】之地时乘九五啓圣由瀍洛之乡所以受龙图书所以朝雨师河伯叶祥符于防箓采谋议于人鬼万灵幽赞百物阜昌是曰天地之心实兴帝王之祚方使四夷为守西賔屈无外之谈六合为家东土壮居中之业况复圆丘方泽神祗之兆域以安复庙重檐昭穆之尊卑既叙定社而立稷建邦而设都是万年长王之郊诚亿载不迁之宇宁可乆旷中壤即安偏防咏山河于汉旧访宫室于秦余五载时廵曽无告至之礼四方述职仍以不均之患臣等庸愚窃所未达今三秋告稔万寳已成隂阳所和【`一作有`】稼穑徧茂却连泽潞汾曲叙庙荆扬海隅万庾同殷千箱【`一作斯`】并咏禾萌【`一作箱`】九穗未曰休征谷石五钱讵名丰穰加以舟车并凑水陆交衢物产尤多观听胥悦众庶有来苏之冀神灵翘望幸之心伏愿陛下俯察氓謡仰祗天意因铜省【`疑作雀`】之稔岁命玉鸾之仙轸防时择日屯万骑而出凾秦省俗观风抚四人而还巩洛逍遥乎九阿之阻容与乎八表之路廻舆驻跸观十月之圃场辟纩凝旒间百年之疾苦然后归格逍乎【`疑`】九庙【`疑`】明堂众星拱列长居辰极之尊万寓骏驱【`阙`】咏朝宗之俯光辉将日月齐殷德泽与江河比润致乾坤之景福尽亿兆之欢心凡在人祗孰不欣幸臣等限以所守不获亲诣阙庭无任区区之诚谨附洛州奏事使朝议郎行洛州司兵参军卢正言奉表陈请以闻  

谏则天幸三阳宫表【`后篇作防`】　　张　説  

【`久视元年为右补阙`】  

臣説言臣闻明王【`集作主`】不恶切陈以博览忠臣不敢隐忠以曲辞伏愿陛下特【`集作少`】加裁察臣説诚惶诚恐顿首顿首死罪死罪陛下屯万乘幸离宫暑退凉归未降还防愚臣固陋恐非长【`旧唐书作良`】策请为陛下陈其不可三阳宫去洛阳城一百余【`后篇集本作一百六十`】里有伊水之隔崿岅之峻遇渉夏秋【`集作过夏渉秋`】水潦方积道坏山险不通转运河广无梁咫尺千里扈【`集作拥`】从兵马日费资给连雨弥旬即难周济陛下太仓武库并在都邑积【`后篇集本作红`】粟利器蕴若丘山【`后篇作山积`】奈何去宗庙之上都安山谷之僻处是犹倒持劔防示人罇柄臣窃为陛下不取夫祸败【`后篇集本作变`】之生在人所忽故曰安乐必戒无行所悔此不可止之理一也告成【`英华及集本作郜城非`】褊小万方辐凑塡城溢郭并挿【`集作锸`】无所排斥居人蓬宿草次风雨暴至不知庇托孤惸老疾【`唐书后篇作病`】流转衢巷陛下作人父母将若之何此不可止之理二也造设【`后篇作池防唐书作池亭`】竒巧诱掖上心凿山防观【`后篇唐书削峦起观`】竭流涨海俯贯【`集作穷`】地脉仰出云路【`集作端`】易山川之气夺农桑之土延木石运斧斤山谷连声春夏不辍劝陛下作此者岂正人邪诗云人亦劳止汔可小康此不可止之理三也御苑东西仅三十里【`集作二十里所`】出入来去【`后篇唐书作往`】杂人甚多外无墙垣扄禁内有榛藂谿谷猛兽【`后篇唐书集本作毅`】所伏慝是凭陛下来徃【`后篇唐书作徃徃`】轻行警跸不肃歴蒙宻乘险巇卒然有逸兽狂夫【`后篇作奔突`】惊犯左右岂不殆哉虽万全无疑然人主之动不冝容易也易曰思患豫防愿陛下为万姓持重此不可止之理四也今国家北有胡冦覻【`后篇作窥`】边南有夷獠骚徼关西小旱耕稼是忧安东近平输漕方始臣愿陛下及时旋轸深居上京息人以展农脩德以来远罢不急之役省无用之费澄心澹虑惟亿万年苍苍羣生莫不幸甚臣自度刍议十不一从何者阻【`唐书集作阻`】盘游之娱间林沚之玩规逺图而替近适要后利而弃前驩未沃明主之心已捩【`后篇作怫唐书作戾`】贵臣之意然臣血诚宻奏而不爱死者不愿负陛下言责之职耳轻触天威伏地待罪  

此篇又载六百九十四卷今已削去  

李采访请驾停金牛一日表　常　衮  

臣某言臣闻葵藿何禀犹每倾阳犬马无知尚能恋主伏惟陛下廽銮巴蜀指斾咸秦万乘雷奔经劔门之险阻六宫云从歴栈道以﨑岖恐天步有厌于登临圣躬蹔劳于行幸稍移玉辇将至金牛汉水梁城郡当所守蜀门秦塞路则居中乃微臣厠侍从之时冝陛下休羽仪之地伏望小停仙跸寛一日之程蹔奉宸居喜千年之遇臣忝陪宗室得备藩条恳欵之诚倍万品无任攀恋屏营之至奉表陈情以闻  

为京兆第五尹请车驾廽【`一作还`】西京表  

于　邵  

臣某言臣闻古公去邠初因避狄襄王出郑终见兴周故能成九五之尊享八百之祚载在前史昭然可知伏惟元圣文武皇帝陛下道合四国威加八纮【`一作裔`】啓中兴之运宏下武之功殊方异俗重译交顺惟犬戎小丑敢乱天常陵逼丰镐震惊都邑陛下理兵陜服遣将泰川鸱张未几狥游自溺今八川底定万姓怨思同【`一作皆`】怀奉【`一作捧`】日之诚共结属车之望况地称百二势比咽喉足以横制九围财成六合陛下岂可舍山川之固为廵省之游臣虽至愚窃知不可伏愿谋及百辟俯狥羣心廽銮旧宫驻跸西夏使百川有朝宗之所众星复环拱之方凡在有【`一作肖`】形孰不幸甚无任恳欵涕恋之至谨遣官奉表陈情以闻  
