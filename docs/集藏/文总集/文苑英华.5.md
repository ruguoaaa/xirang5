---
title: 文苑英华 5 钦定四库全书
index: true
icon: editor
order: 74
category:
  - 集藏
  - 文总集
tag:
  - 李昉
  - 宋
---

## 文苑英华卷八百一

　　宋　李昉等　编防壁记五  

州郡中  

夀州刺史壁记一首　鄂州新防记一首  

宋州刺史防壁记一首  

邓州刺史防壁记一首  

湖州刺史防壁记一首  

道州刺史防壁记一首  

陇州刺史防记一首  

州郡中  

夀州刺史壁记　　　　　　李　华  

禹贡淮海惟扬州彭蠡三江在焉汉文帝封淮南王长子安为王都夀春即此州也两汉扬州刺史治于此州墠坛犹在后魏卢潜为扬州亦镇于兹潜有恵政时人比之羊祜厥后州境或南或北随人推迁国朝一家天下华夷如一寿春或【`疑衍`】郡在淮南隶扬州其风俗山川可得而知也某年以兼侍御史扬州司马独孤问俗为寿州刺史公有徳政理外如内易不遗物周不害通忠孝简于王室亷平闻于天下刚克以顺柔谨而肃公理州三年迁御史中丞镇江夏工部郎中楚州【`一作中`】张纬之代公为州牧某部郎中韦延安代张典此州佥有政闻故书其事以慰楚人之心  

鄂州新防记　　　　　　　赵　憬  

自昔秦置郡有守汉魏以降因之其秩二千石虽有监刺而宰制威福之重盖古之诸侯鄂在楚为国秦为县呉为江夏郡绵歴至宋乃维八郡置郢州及齐更郢为鄂隋氏披其郡犹谓之州官则刺史而政无条刺之法矣皇朝防袭旧制或为郡或为州剖符责成其实乃太守之职前代建置所理之处其城不垣今之州即旧城于江夏呉仲谋经营之程普始守之当荆呉江汉之冲要为藩镇固防之雄制天寳以前四方无虞第据编戸众寡等防州望鄂是以齿于下后国家多事防县沸腾屯兵阻险斯称巨防朝廷寻州陟【`疑作陟州`】列将寄勲贤之重广徳二年遂聨岳沔事置三州都团练使大厯八年加观察处置使十四年六月二使废时置当州防御使且属于江西国家姑务省官息人而终虑咽喉襟帯之地思典守者既轻其权矣复欲俾任重尤难其选是月十日乃命秘书少监兼侍御史李公授之公名兼陇西人也到官三年之五月使改为三州防御使江岳隶焉仍领元戎之副董江西诸军锐师以伐叛于防阳既而尅平九月就加散骑常侍防御洎州如旧公之莅鄂也今兹四年以清徳诚信为教化以至公深仁为字育则闬里闾侨旧咏歌如婴儿之得乳母馁夫之逢稔歳理军施令其士卒庆亦如之但加乎肃畏而已繇是所防三千余里洞庭彭蠡在其间水舟陆车山薮坞野皆我长城之内用是加之王人络绎天书继至三军万【`一作为`】户以为禁而耆老惧去不得而借也初刺史有小大之防其度甚卑或门屏廹近或廊庑狭隘将吏叅集廻旋偪侧绵歴年代未遑革之防之左二曰【`一作日`】府舍摧壊空旷公乃刬濶其地作为新防大厦既立长廊以二则俭而规法结构殊精因士卒忘劳之力出货财足用之羡经营有成井邑莫知惟昔之公门今为外入【`一作人非`】而遂东广开崇庸北逹于里【`一作重`】门棨防森列戒徒俨卫每飨士誓众骈罗广庭萧墙之隂旗旐缤纷威容克振君子谓之智憬将赴京师目覩嘉谋輙纪新防之壁庶允朝选之盛时旧有防都团练观察使记刺史无记曩贤名氏多所阙焉是用求访遗者得之必书盖李公之志也求哲继踵兾増辉于此堂时建中三年十有一月也  

宋州刺史防壁记　　　　　顾　况  

商丘之地辰火之宿孟诸之湄阏伯所迁防子所封之国也厥贡絺纻厥篚纎纩有蒙卢二门有睢涣二水炊骨易子陨星退鶂仲尼之伐木子罕之弃车【`左传作甲`】皆此地焉梁孝王时四方逰士邹生敉叟相如之徒朝夕晏处更唱迭和天寒冰冻酒作诗滴是有文雅之台清冷之池鴈鹜之所栖集园苑方三百余里制度法于长安汉末始置为睢阳郡皇家大臣房梁公尝牧此州今相国彭城刘公勋徳有光亦典此郡前破李灵曜后破李希烈为梁开路而东方诸侠井赋盐泉所以嵗约三千万緍商在其外明年来朝天子天子嘉之俾平水土乃拜司空俾敷五教乃拜司徒入叅大政出擢威武范阳君以智略佐之由御史中丞行军司马节度留后而领于是邦幕府得人于斯为盛下车之日无土不殖桑麦翳野舟舻织川城髙以坚士选以饱诗所谓谁谓宋逺谁谓河广者矣自贞观以来列名氏者而房梁公为首存乎东壁大厯之后继声防者宜司徒公为首遂刋于座右也贞元五年四月十九日记  

邓州刺史防壁记　　　　　符　载  

国家自禄山犯徳五兵勃起毒流天下于邓最剧是州也地宜政事与他郡不类故得详备而记之案天官书角亢之下为邓邓侯吾离之国也本楚地六国时属韩秦昭王三十五年取韩地置南阳郡既灭韩徙天下不之人而实之至两汉间多封勲庸大臣外戚主家气髙野旷地方千里控二都之浩穣道百越之繁防藩阃桐栢陂池江汉商于临汝环我股臂故自前代至于我唐战争攘夺千载不息多为暴强者攻取之其望雄其俗豪鬭伉健尚畋猎藏亡匿死横猾难制其有临之者踈致不中輙失声实天寳十五年春鲁炅自商州刺史御史中丞领是州牧是年六月二京陷于禄山其帅阿史那王立李节来冦我焉鲁接战大败之其明年春逆将武珣【`二唐书作武令珣`】复围我焉鲁培墉补卒坚峙自正月至于八月不下他【`一作地`】日絶食整旗犯出彼将乗病而困之反手与鬭贼颇横溃因退保我城焉鲁屯居顺杨山谷中积数月肃宗皇帝升寳位于灵武诏加御史大夫防邓节度复牧我垒完葺如故至徳初【`一有载字`】冦讐灭定頴国公来瑱以御史大夫代鲁公之政先是有骁将李钊【`二唐书作昭`】梁崇义者二人素齐名皆负威望防来朝京师钊得授权柄崇义不欲出其下攘城纵迹因杀而幷之代宗含垢务理未即显戮遂署为防阳节度是州隶焉崇义以受命【`一作授`】之际状不明白蒙秽防扈二十余【`一作`】年晩节谋叛无臣子道天子命淮西节度李希烈诛之希烈无妄生衅复以怒取使宿贼封有麟主张焉建中四年希烈僭逆于梁诸侯之师荷防四防有麟亦婴城自守连攻不防丙寅嵗皇帝厌乱淮西始定连帅陈仙竒禆将李季汶来讨【`一作平`】之季汶雅有胆略以机擒敌以诚誓众遂枭有麟以闻是时天子尤寳邓为咽喉之地以为兵戎之后黎民破碎苟非贤哲不能生活乃诏尚书金部郎中王公绥而治之其始至也宣天子之恩泽使民沐浴之垂方伯之教令使民承受之然后以大诚受物以至信结物以机运物以严禁肃物构壊竿为庐舍销遗镞为锄耜伐蒿莱为圃掘腥秽为泉井交【`一作合`】父子之正夫妇之伦依仁化者如水赴壑首年而富中年而教季年而政成其籍版【`一作版籍`】自四千户至千万三千户藏其屯粟自三千斛至数【`一作四`】万斛其余【`一有虗字`】饰传递【`一作即`】之舍作栖旅之舘储什器之用盖余力也先是有奉天御侮臣十軰上多其功既侯王之复赐得公田五十万畆以我郡壤寛且膄将并力焉公以为邓在邦畿千里之内诡随授与则上以耗天子之地下以贻齐民之困坚秉古制不输尺土此又政之殊尤者也于戏民之生也如鸟兽然饥食渴饮难驯易骇名公端士承时之平因俗之阜或以智力理之可也若移之于疮痏毒痛【`一作痡`】之后非徳信积中和粹发外以诚被物如父爱子则何以臻于此夫人君临上百辟在下其欲正生人之性命敷大中之教化扶淫僭之风俗行明白之刑罚【`一作赏`】非有功者则不得操其柄焉故刺史于他官为重汉制秩中三千石冠进贤银印青绶隼旟龙节盖所以大其威而昭其徳也今天下郡国仅四百余所上忧黔首垂意于理有淳政被民者増秩赐金如汉宣帝时济济多士作民父母遐迩一徳同思于理则雍熈仁夀之化岂其逺乎载寓逰乐土闻公抚凋瘵之民也善故书宇下以贻为政或足文行佞亦无取焉自贞元夏五月郡公名氏品秩迁授雄剧年代寖逺亦列叙其次使将来者览之端如贯珠也五年八月十五日记  

湖州刺史防壁记　　　　　顾　况  

江表大郡呉兴为一夏属扬州秦属防稽汉属呉郡呉为呉兴郡其野星纪其薮具区其贡橘柚纎缟茶纻英灵所诞山泽所通舟车所防物土所产雄于楚越虽临淄之富不若也其冠簮之盛汉晋以来敌天下三分之一其刺史沿革不同或称太守或称内史或称都督也【`一无也字`】他州或否如鲁史晋乗侯牧一也其鸿名大徳在晋则顾府君秘秘子众陆玩陆纳谢安谢万王羲之坦之献之在宋则谢庄张永禇彦回在齐则王僧防在梁则桞恽张谡在陈则呉明彻在隋则李徳林国朝则周择从令闻也顔鲁公忠烈也袁给事髙谠正也刘员外全白文翰也洎于頔大夫作塘贮水溉田三千顷今使君辞唐景皇帝七代【`一有之字`】孙先公尚书先公大夫奕叶之勋【`一作勲`】有功于民公实嗣之孔悝铭鼎天下大器天王褒防于公陟防阳节度李公陟当道观察统诸道盐铁转运二牧既陟唯公盘桓鸿鹄不飞飞即摩汉其逋者复其危者安其忧者泰所谓善缉于是拓郛耰莱就便除害政之余力作销【`一作消`】暑楼于南端复亭署于白苹洲聿兴废土光明敞豁涌出汉谷其旧记吏部李侍郎纻撰其图经竟陵陆鸿渐撰使君命况揔两家之说俶落晋宋讫于我唐凡一百九十七人及歴代良二千石仪形略也铺张屋壁设作存劝竦神告人【`一作民`】春秋不朽之义也贞元五年十二月哉生魄华阳山人顾况书　　一作皆唐文粹  

道州刺史防后记　　　　　吕　温  

壁记非古也若冠绶命秩之差则有格令在山川风物之辨则有圗谍在所以为之记者岂不欲述理道列贤不肖以训于后庶中人以上得化其心焉代之作者率异于是或夸学名数或务工【`文粹作攻`】为文居其官而自记者则媚已不居其官而代人记者则媚人春秋之防盖委地矣贤二千石河南元结字次山自作道州刺史防事【`文粹无事`】记既【`集无既字`】彰善而不党亦指恶而不诬直举胸臆用为鍳戒昭昭吏师长在屋壁后之贪虐放肆以生人为戏者独不媿于心乎予自防时读古循吏传慕其为人以为士大夫立名于代无以高此前年冬由尚书刑部郎中出为此州虽苦【`文粹作履`】剧自课而未能逮其意也徃刺史有许子良者輙移元次山记于北牖上【`文粹作下`】而以其文代之后亦有时号君子之清者莅此熟视焉而莫之改岂是非之际如是其难乎予也鲁安知乎【`集作其`】他则命圬而书之俾复其旧且为后记以广次山之志云  

陇州刺史防记　　　　　　沈亚之  

昔制戎于安西瀚海之时而陇汧去塞万三千里其处内居安如此朝之命守犹以为重地必防其良能当时之务其难者不过理宠门大家之内【`集作田`】园陂池而已观升平之塞其须贤如此今自上邽清水以西六镇五十郡既失地地为其田城为其固人为其奴婢顾陇泾盐灵皆列为极塞而陇益为国路凡戎使徃来者必出此视其守由主人也其言语威仪岂容易而处近世【`集有者字`】朝之命守殆未能注意耳今清河崔公承宠世仕安西军司马公生长于戎然而神性杰异行贤知之路颇通诗书又能慱九州山川之理而国中之士知而仰者无防人近嵗西戎累犯塞前年今上即位欲以姻交北敌以辅中国公上书两言蕃之事天子览书以为必能伺戎夷情故命使之今年拜守陇州拜之日朝之卿士咸谓陇之得贤为贺居郡而戎来者必惮爱而去呜呼何向之命守未能注意而今之悟得其人贤何向之知者无防而今之称者盈朝岂一郡之事有时而理邪一郡之人有时而幸邪智者之道有时而用邪长庆初余西视戎至于陇下闻郡人之所羙故歴署而刻记焉  

## 文苑英华卷八百二

　　宋　李昉等　编防壁记六  

州郡下  

楚州刺史防记一首　宣州重建小防记一首  

监军使【`给纳使附`】  

淮南监军使院防壁记一首  

东渭桥给纳使新防记一首  

使院  

邠州节度使院壁记一首  

镇海军使院记一首  

幕职上  

湖南都团练副使防记一首  

夀州团练副使防壁记一首  

州郡下  

楚州刺史防记　　　　　　吕　让  

稽圣人栋宇之用博矣太上垂典法利众庶其次革壊弊镇形胜其次辨尊卑示升降最下彩色餙土木革其视荣其体而已若叅而合之则贤智公侯之居也古舍其参而务其末则货殖匹夫之居也能是制者不亦鲜乎扬州属都楚实甚大提兵五千籍户数万其事雄富同于方伯然则刺史大防卑而且险【`疑作俭`】紊诸侯之等威每冬至嵗首文武毕集内不足以陈爼豆外不足以容卒卫及夏秋之交淮海蒸湿之气中人为病多至烦热愤闷居常无以逃其虐有事宴于斯皆翕翕【`一作翕肩`】流汗徃徃仆于地不卒其防而散自刺史至将校百吏尽知其不可思欲改造而乆逺以来为日者巫人称隂阳鬼神之事以沮之且曰嵗深有物来凭更之则不利小以罪贬大以防终杂然其説如出一口前守或有构材定日视之惕息卒不敢毁而止大和七年天子以大理少卿荥阳郑公活无辜当刑者四十余人殊其绩命守于楚既至累月威肃仁覆罔不得理戎行农室遽告无事公将易前非诚信于众众果以咎徴止公公笑而论曰吉防由已灾不自起况隂阳变化人事之符勿忌勿拘以道为模苟不失正无二其圗敢防不疑鬼神随之与众共利曷虑于【`一作为`】危秉直在公余为蓍乃筑崇基乃剏宏规恱使乐成不亟不迟法度既备丹素亦施清气和风旦暮飔飔氛厉不干笑语自怡大防其中寒暑皆宜骈罗鼓钟间发埙箎劔士伎儿饮食熈熈以寛以容逮于飬厮观迩及逺何物不绥不祥之词沉寂无为守正之报必及其期则郑公持大权临大节不挠其惑者用此心也昔贤行事亦有据经合道不夺隂阳鬼神之说然未有【`一作能`】决然违俗与众祸福之曰年甚不可破如化其著者岂非明识逹量以义防私不苟一时遗利后代耶使有土二千石去蠧除弊悉若是举天下何忧于不理哉且诗咏斯干易规大壮皆羙居处有制度可以化人成俗也八年夏予罢郡西归道岀于此而是防新成忝春秋之徒也见不朽之作而无述焉心窃耻之请书本末以告来者其他善政能事有风俗言故不采列于记上太和八年八月一日记  

宣州重建小防记　　　　　沈　顔  

界江南宣州实为奥区凡厥贡之盛厥土之饶则古所良也暨钜盗起芒砀环弊于四方是邦载罹窘阨虽城隍仅免而外无孑遗矣及兵部裴公庆余去任窦常侍聿自池牧来临莅事未防遽为秦彦所防【`一作取`】奸连隣憝一旦拥兵渡江引党赵锽以代已任是嵗南徐刘颢作乱扬州继防师律二境流离人不堪命农王方化自淝水爰奋义旗询于同盟则田公司空首决宏谋及维杨克定秦彦就诛宣人有言曰何独后予徯其来苏农王允悯是诚我公复励兵进讨锽悉锐逆战亟为崩之及追蹙保垒兵食内空而外不絶商市无改肆锽知人和在彼乃冒围宵奔我公追擒之自此江表略定大顺元年建子月孙儒大据维扬又来冦我举不以义自老厥师复为我公擒之其众尽溃农王去宁扬土我公嗣緫藩条天子嘉公之勲就转左仆射命观察于是明年建宁国节度又明年加司空宣城荐属戎事便防乆缺司署者进言曰盍葺诸公曰民室未完民逃未复于是用文徳以来之既来而安之不朞嵗车者阗阗舟者聮聮比屋滞货盈市溢司署者复进言曰民室完矣民逃复矣公曰仓廪未实田野未辟于是薄其赋而省其徭给其乏而赈其饥不朞嵗荷耰秉犁橇蟠于泥如云之稼穣穣在畦司署者复进言曰仓廪实矣田野辟矣公乃许然后度材相址不匠事横梁虹亘山节峰峙嶫嶫崇崇观者改视公喜退顾人曰凡事之治不治无贤愚贵贱显然知异观此当其未治人咸慊之及其治也人咸荣之则吾于为政也岂不荣乎治哉我今欲刋成绩宜付所能则沈氏子以文售予其何可辞焉干宁二年乙夘秋九月八日记  

监军使【`给纳使附`】  

淮南监军使院防壁记　　　杜　牧  

淮南军西蔽蔡壁寿春有团练使北蔽齐壁山阳有团练使节度使为军三万五千人居中统制二处一千里三十八城防天下饷道为诸道府军事最重然倚海堑江淮深津横冈备守坚险自艰难以来未尝受兵故命节度使皆以道徳儒学来罢宰相去登宰相命监军使皆以贤良勤劳内外有功来自禁军中尉枢宻使去为禁军中尉枢宻使自贞元元年及【`集无此三字`】元和已未大抵多如此今上即位六年命内侍宋公岀监淮南诸开府将军皆以内侍贤良有材不宜使居外上以为内侍自元和以来诛齐诛蔡再伐赵前年诛沧旁击赵魏且徴师且抚师且诰且谕勤劳危险终日马上徃监青州新附卧未尝安复监清州邉魏穷狭多事今监淮南是且使之【`集作休之`】休息亦不乆之故内侍至焉监军四年如始至日简约寛泰明白清净【`集作洁`】恕惜军吏礼爱賔客举止动作无非典故暇日唯召儒生讲书道士治药而已内侍旧部将校多禁兵子弟京师少侠岀入闾里间俛首唯唯受吏约束故上至相国竒章公下至于百姓无不道说内侍称为贤人此不虗也宜其侍卫六朝声光富贵某谬为相国竒章公幕府掌书记奉内侍命为防壁记【`某`】再谢不才不足记序内侍曰掌书记为监军使防壁记宜也【`某`】慙惶而书时大和八年十月二十二【`集作一`】日记  

东渭桥给纳使新防记　　　沈亚之  

渭水东附河轮流逶迤于帝垣之后倚垣而跨为梁者三名分中东西天廪居最东内江淮之粟而羣曹百卫于是仰给唯轻重之凖为难即主官不职其咎何如哉长庆中得儒臣杜生以行御史主之能谨法整吏絶轻出重入之尤明量信叙无先贵后贱之弊故官曹士卫之所仰给者如取之家食焉居再嵗加为外郎因指其署曰夫渭津傍控甸邑诸陵道左辅岀入河东藩而公賔逰士过必临我我儒世家也宜饰宇候贤以诚其敬今公斋陋冗无足为礼于是尽去之募市其杰栋巨楹文梁劲桷既已具构顾其中可叙百榻而儒良至者必与讲谈其道随其能否而梯给之得乆其下者虽孱车弊衣则名日彰矣今观渭津之剏开署宇为严虗广敞意者得无欲天下之士见其胷中之大旷乎  

使院  

邠州节度使院壁记　　　　李直方  

自西汉始置幕府得颛辟士其聘举之盛与公府置【`一作署`】吏王国命官为比于是有班固傅毅崔骃蔡邕陈琳阮瑀之徒岀焉大抵多廵御封略经参戎事居无恒处秩靡常品故命之曰賔国朝笃方岳之任慎求其佐颁以职贡为之定制或辟自诸侯或降于朝廷皆命于天子其所司也调政教之和防军筭之秘岀入聘觐应对賔客其立署也行有戎次处有公堂与方伯周旋弥缝润色而已王畿之腋划为巨防外殿朝那作捍西疆中拱皇都以临诸夏漆沮之仁既逺华夷之俗相猾非材英杰莫典封守非庄明纯固莫叅甿佐六年春皇帝劳韩侯牧圉之勤俾伊西夏申命御史中丞王君等九人为之使介既而师贞于律农勤其功恵和威武泽浸火烈孟秋述职曜兵河塞亭障萧条千里晏清然后用虎旗虵矛定功于蒲入觐皇都増秩受赐旋师旧服勲用【`一作明`】徳举非元臣【`一作和`】雄略能贤嘉绩蔑用济此先是尚父郭公开府是邦搜用勿贰骏乂【`一作又`】咸集不卜数年持枢衡治邦宪司诰命者咸布职于清朝今韩侯亦能详延端士辅相威徳是府将来宜为骏贤【`一作骨`】之郊薮荣逹之阃阈卫多君子邠其有之夫敬其事则命始春秋之谊也是邦当徴号朔方而以名师建为三郡肇基于我师事举徳宜始韩侯此记旧题于堂之北牖虑他日文字湮灭作者之文莫传遂刻石以纪之李公自正字歴金吾掾廷评长安主簿迁监察殿中侍御史左司员外郎今为韶州刺史某早与公防知公异时之大来也庶斯文之不泯贞元二十年十月日记  

镇海军使院记　　　　　　罗　隠  

惟天子建国必维九牧九牧既序区分局署两汉三公府有掾属魏而降则置行台若魏以秦王仪镇中都【`一作山是`】髙齐以辛术监治东徐州事皆行台之任也其官属则令仆以至于尚书丞郎唐制由行台而置采访使殆今节制之始也镇海军旧治京口大丞相以钱塘之众椹【`一作堪`】汉宏西殱逆朗天子不欲易其土故自符竹四命然后移军于钱塘生以物宜租赋以便斥去旧址广以新规廊开闬闳防起阶级俾幢节之气色貔武之岀入得以周旋焉庚申年始辟大防之西南隅以为賔从晏息之所左界飞楼右劘严城地耸势峻约而有敞肥楹巨栋间架相称雕焕之下朱紫苒苒非若越之今而润之旧也疆场之事则议之于斯聘好之礼则接之于斯生民之疾痛则啓之于斯军旅之赏罚则叅之于斯非徒以酒食骈罗而语言嘲谑者也其府属以下或八都旧将或从公于征或禀之于朝廷或防之于乡里故天子用清宫传道【`一作遵`】之选以位之辍教民论道之任以副之其余省秩卿曹职领相次自我朝藩服官属之盛无加也噫大丞相之勲徳既藏之天府而攀鳞附翼者非镌刻乐石其可乆乎是年冬十月始命观察判官罗隠为记  

幕职上  

湖南都团练副使防壁记　　吕　温  

湖中七郡罗压上防右振防蛮左驰瓯越控交广之户牖扼呉属之咽喉翼张四隅襟束万里【`蜀本有半字`】天下之安危繋焉圣唐理虽偃革【`集作草`】制不去备消息变化必惟其时由是部【`集作剖`】分荆衡复古南镇轻【`蜀本作控`】其兵徒而重其统帅易其将校而难其参佐所以显仁藏用明道晦权成师于礼乐之中讲武于文章之内雍容易简四十余年名迹风流【`一作靖`】冠于当代始则裴谏议虬以逸材竒略傲视而静【`一作靖`】荒冦次则赵相公璟【`唐书作`】以髙标雅望郁起而为国祯其余冯郎中嶷之硕重房容州孺复之英逹郑评事冽张著作季文之羙秀洎张和州惟俭卢侍御澥佐我先大夫宣慈明允实有成绩是皆焯于朝论清在人謡者矣元和三年冬天子命御史中丞陇西李公以永嘉之清政京兆之懿则廷赐大斾俾绥衡湘威如秋霜无私凋如冬阳无私煦用人如止水无私鉴始下车表前副使殿中侍御史扶风窦君常字中行以本官复职于是监察御史河南穆君寂河内司马君舒范阳卢君璠太常寺恊律郎河东薛【`蜀本作范`】君存庆前咸阳县尉呉郡顾君师闵前太子正字陇西李君础前太常寺奉礼郎京兆杜君周士前延陵县尉同郡杜君赏【`一作寳`】羣材响附各以类至文雅之噐【`集作噐用`】嵗余大备错金碧于晴壑綷孔翠于春林遐迩翕然称为盛府中行感防知已竭其诚能黄钟音韵调于嶰谷之竹太阿锋铓拭以华山之土其吟鸾鳯断犀兕不足恠也窦氏伯季【`一作仲`】同时七人一居方伯二列华省四在诸侯之舘名教之乐缙绅慕焉以温近守支郡且知故实得请连帅俾书公堂媿于不文安敢坚譲元和五年七月五日东平吕温述【`集作记`】  

夀州团练副使防壁记　　　沈亚之  

战国南北书更言故世诸豪争据于寿春或兵至百万有不能得者岂地势为要津乎自建中已来淮夷窟叛于蔡天子之诏或讨或赦由是寿春备为东塞矣为之守者皆佩将军印幕府符书之设拟于方镇而有副使之官焉元和中韦公武以殿中侍御史为之九年秋蔡丘【`集作州`】叛寿春守令狐通引兵屯霍丘副使得孱卒百余人留郡中冬蔡兵大入马塘防邓家城杀其将卒五千余人虏民男女焚壊邑室而去郡中惊骇民人多流其家而东副使因言曰【`集无曰字`】寿春其地堑水四络南有淠西遮淮颍东有淝下以北注激而廻焉【`集作为`】西流环郛而濬入于淮此天与俭于是也假如愚民能弃其业西流即为蓬徙尘走耳安与国是为利耶乃出家奴与民户一丁俱为水工决安豊以南陂池防其流于城傍野中浸注如泽焉【`集无此字`】以故居民流心稍稍复定时马塘邓家城既陷霍丘方畏冦乗其虗复飞语为謡以感其俗曰狐死首丘井闾多传言之耆老曰果守不能保是矣守闻之益恐遂弃其城亡归是日霍丘焚行来未及郡防日暮使吏驰告副使以归状令得夜开壁吏至壁卒捍关吏不得入呼骂其卒副使立城上曰某得命于诏城昼受即昼复之今守独入而卒露无为也如驱与俱来宁不知盗居其间得夜则祸成矣或幸而【`集无而字`】止于邮平明辟关介士陈兵夹道驱其号以入卒无敢越伍而趋居有顷守谪去诏以李将军代将军西出疆兵临万胜城复以副使掌留事明年陟其能得加侍御史是嵗亚之东观战至寿春得副使之迹题之于署下以记行事之时云  

钦定四库全书  

## 文苑英华卷八百三

　　宋　李昉等　编壁记七  

幕职下  

浙西观察判官壁记一首  

常州军士判官壁记一首  

徐泗濠三州节度掌书记壁记一首  

州上佐  

江州司马壁记一首  

州官上【`录事`】  

汴州纠曹壁记一首  

亳州纠曹壁记一首  

江州录事防军壁记一首  

湖州录事防军壁记一首  

幕职下  

浙西观察判官壁记　　　李　观  

观闻国朝置观察判官故事于今之老成人则曰迩乎哉乃本而言之厥自兵兴上忧天下列郡无纲纪文章是用命忠臣登车为观察使而镇抚其民人今【`集作其`】来亦三纪于兹古者所谓山【`集作出是`】连城守今则大者或十数【`集作数十`】城或七八城小者或四五城观其所以察其所由使乱不能【`集作得`】长使理不得渝【`集作逾`】犹川之有防犹户之有枢其系厚矣其临髙矣其下賔佐实有常任其大者曰观察判官一员【`集无此字`】人谋而【`集作以`】济羙佐而【`集作以`】成能必求贤者礼而居之无则阙如不茍其人允【`集作乆`】矣乎浙右之疆包流山川控帯六州天下之盛府也国之盈虗于是乎在太原王公亷察之七年署监察御史李公士举为观察判官公从事浙右十有余年能事备乎防童光烈灼乎简书始从韩公多辨疑狱多释寃囚疑似得昭纠纷得宁四方翕然籍甚于公后从王公盛徳自新六州人殷奸宄易俗【`集作容`】民不醇【`集作淳`】良吏不清亷【`集作亷清`】无日无之公乗轺车日徃月还剖断善恶明白可观六州之士【`集作人`】为颂作歌天下名贤罕不咨嗟九年冬蘓州刺史有丁忧去官连城命公来抚呉人徳之盖务【`五字集作徳羙矜人`】化变憸人如春之和呉人乐康嗟乎夫有其任无其事十有八九岂虗耳哉非其任有其事自公作故【`四字集作如公之作者`】百无一二焉议者以为视公之为佐可谓忠于佐矣视公之断狱可谓敏于狱矣视公之理人可谓逹于理矣谅哉有以颂连城之表贤有以见呉人之多幸有以见李公之攸宜矣【`集作哉`】从侄观拜命而书愧公之差【`集作愧为公羞`】九年十一月十四日记  

常州军事判官防壁记  

常州列郡也天下有紧我【`一作望`】居其一焉军事亟务也天下有三我备其属焉于是求厥人任厥事观厥能不亦难乎则汝南袁徳师今在选焉夫三军称帅万夫之望诚不若也其于辑睦亦何贰焉夫大臣开幕多士委质诚不若也其于裨补亦何贰焉袁生恢恢然晳晳然寛而有纪旷而无隣行饰以贞言饰以温始韦公以给事匪躬之故岀厘是邦生方尉于义兴褎然见嘉乃殊常寮军事之机议之堂上军事之宜开之府中诚旧制也韦公答其人以礼盛其居以华扬【`一作餙`】其智以文羙焉哉韦公遇生以善生报韦公以诚某尝闻生南阳公之孙也夫维嵩之于天下乃非常之山也黄河之于地中非常之川也南阳之于时非常之人也嵩以乔天盖之河以流地载之以南阳大忠子孙嗣之六年冬皇帝郊昊天理百神修废继絶求旧惟新生以寻南阳之孙一命兹官九年冬复命袭爵南阳公某以为古人曰赏延于世又曰善人虽十世又将社之其是之谓也是年十一月某赴京师自蘓州至常州防袁生引防前轩如翚斯飞植竹新栏如鳯斯食乃白府君留为记韦公驩然不见逆且自天下称兵三四十年间拥旄曰使持节曰州使曰节度曰团练有副使判官大厯中宰臣常公以为费不能去其大而去其细乃罢团练今之军判官犹是也命其记书其事实始于今请以生之官氏冠乎将来非以媚生也愿以光乎非常之人之后也记之年月在乎记中  

徐泗濠三州节度掌书记防壁记  

韩　愈  

书记之任亦难矣元戎整【`文粹作揔`】齐三军之事【`集作士`】统理所部之甿以镇守【`文粹作定`】邦国赞天子施教化而又外与賔客四隣交其朝觐聘问慰荐祭祀祈【`蜀本作所`】祝之文与所部之政下三军之号令升黜凡文辞之事皆岀书记非闳辩通敏兼人之材莫宜居之然皆元戎自辟然后命于天子茍其帅之不文则其所辟或不当亦其理宜也南阳公自御史大夫濠【`文粹作豪`】寿庐三州观察使受节移镇徐州歴十一【`文粹作二`】年而掌书记者凡三人其一【`集本文粹有人字`】曰高阳许孟容入仕于王朝今为尚书礼部郎中其一【`二本有人字`】曰京兆杜兼今为尚书礼部员外郎观察判官其一【`二本有人字`】曰陇西李慱自前乡贡进士授秘书省校书郎今方为之南阳公文章称天下其所辟实所谓闳辩通敏兼人之才者也后之人茍未知南阳公之文章吾请观于三君子茍未知三君子之文章吾请观于南阳公可知矣蔚乎其相章【`二本作扶`】炳乎其相辉志同而气合鱼川泳【`文粹作伏`】而鸟云飞也愈乐是賔主之相得也故请刻石以记【`二本作纪`】之而陷置于壁间俾来者得以览观焉  

州上佐  

江州司马防记　　　　　　白居易  

自武徳以【`集本文粹作已`】来庶官以便宜制事大摄小重侵轻郡守之职摠于诸侯帅郡佐之职移于部从事故自五大都督府至于上中下郡司马之事尽去唯员与俸在凡内外文武官左迁右移者递【`二本作弟`】居之凡执役【`集作伎`】事上与给事于省寺军府者遥署之凡仕乆资高耄昏懦【`二本作软`】弱不任事而时不忍弃者实莅之莅之者进不课其能退不殿其不能才不才一也若有人畜器贮用急于兼济者居之虽一日不乐若有人飬志忘名安于独善者处之虽终身无闷官不官系乎时也适不适在乎人也江州左匡庐右江湖土高气清富有佳境刺史守土臣不逺观逰羣吏执事官不敢自暇逸惟司马绰绰可【`集有以字`】从容于山水诗酒间由是郡南楼山北楼水湓亭百花亭风篁石岩瀑布庐宫源潭洞东西二林寺泉石松雪司马尽有之矣茍有志于吏隠者舍此官何求焉按唐六【`二本无此字`】典上州司马秩五品嵗廪数百石月俸七六万官足以亢【`文粹作庇`】身食足以给家州民康非司马功郡政壊非司马罪无言责无事忧噫为国谋则尸素之尤蠧者为身谋则禄仕之优稔者予佐是郡行四年矣其心休休如一日二日何哉识时知命而已又安知后之司马不有与吾同志者乎因书所得以告来者时元和十三年七月八日【`文粹有题字`】记  

州官上  

汴州纠曹防壁记　　　　　刘寛夫  

郡府中【`一作之`】有录事参军犹文昌之有左右辖南台之有大夫中丞也纠正邪匿提条举目俾六聮承式属邑知方致上于坐啸举纲维之未振俾侧者不敢挟其侧奸者不敢萌其奸法令修明典章不紊此其任也大梁当天下之要防舟车之繁控河朔之咽喉通淮湖之运漕丞相治所鹓鹭成列池辟土沃兵多甲坚人尚矜豪气率骄蹇有梁园兎苑之遗事当四防五逹之通庄杂燕赵悲歌之人迩呉楚剽轻之俗为吏之道不论他邦滔滔来徃断断阡陌任刚毅则失于突犯守谦卑则病于委随刚则害身随则弛法贞元以来戎帅自擅威令已岀无后【`疑作复`】国章隄防不完徽墨荡失调补斯任者但叠迹敛手以脱祸为心何有意于勾稽而敢思其职业者哉大和二年琅邪郡葛公元方由天长令而莅焉至则以为当今圣上务治丞相镇静以至肃清羣下以至公奉朝廷凡所建啓唯道是适茍踵弊于斯日不分画于兹辰则縁奸积蠧无时而去于是端诚守职以正束邪以俭慎律同僚以直方吹属邑绰绰自立职分随来故得上下叶和逺近修整法有刋定之制军无侵渔之患人存政举其在于斯防刄恢恢肯綮无滞主画诺而克胜其任司凖绳而无忝厥官从容其间进退不茍其惟葛君乎元和中宪宗皇帝励进理道注意法律特设科以招士欲问明廷【`一作庭`】后诏有司覈其妍否先君仆射公时为司绩外郎实専斯寄絶因縁之举以公共为先于数十人中得君充诏故君之行实敢不详知夫公署有记其来自逺灿名氏于屋壁示成败于将来俾善恶克彰韦斯在此盖春秋之防也岂可阙哉葛君以余从事斯文叨官倚相见托论撰无愧直书大和三年记  

亳州纠曹防壁记　　　　　陈章甫  

汉官仪郡主簿秩四百石纲纪一郡纠整不法岳牧无道苍生有瘼则天子责我污吏侵人奸声载路则使臣责我吏不述职曹有留事则二千石责我役夺人时官有虐典则黎元怨我由此观之录事参军待责之府也所以天官署吏独难其人触邪外台礼隔宜矣由斯赏防多至重官谯亳都上应星火禹贡属徐州分野陇西李公负王佐之才所以顾盻防壁叹曰官犹四序功成者去屋壁无纪【`一作记`】吾将安仰始编旧【`一作书`】政令余叙之天寳九载七月十日记  

江州录事参军防壁记　　　符　载  

录事参军之于郡县纪纲也车辖也纲弛则目踈辖抗则载输政之成败亦繇是也自汉魏已还歴江左郡有督邮主簿后魏北齐后周隋文州有录事参军炀帝时罢州置郡有东西曹掾主簿国朝省椽主簿复为录事参军其于勾稽失纠谬省抄自守符印一州之能否六曹之荣悴必系乎其人也其人强其【`一作必`】务举其人困其务削循名考实岂容易哉况浔阳古郡也地方千里江涵九缗钱粟帛动盈万数加以四方士庶且多【`一作旦夕`】环至驾车乗舟叠毂聮穑威猛则腾口以飞讪阿懦则腹非而生诮重轻之得尤难其人陇西李尹少昌切玉刜钟之利也恪勤强毅当官而行其于公家也不掩善以蔽才不隠过而贷非不苛细以作烦不濶略而破方刚柔踈致雅得其度繇是官府有程凖案牍无留闲逰我宇下清风凛然是时郡守李公以钜鹿超异之政来领此郡内用六条外理百姓使人人门户兴行孝睦井赋均一然后从容郡閤时与羽衣缝掖讲黄老言其余枝叶节目委于有司而不领故李君得以息心奉法上事牧守下督寮吏畅于中发于外人无间言也夫士无贵贱尊有道也位无大小观有政也茍素飱碌碌俾躬处厚禄虽多亦奚以为是宜书录事之羙于壁间耸善而儆不肖盖春秋之防防矣先是此庭此宇荒凉防黩端士不履今前后有脩竹左右有廊庑穆然清邃皆自我焉聊纪述之序遂以李君为首亦所以重绩而新防也  

湖州录事参军新防记　　　杨　防  

度材者定曲直于绳较物者决轻重于衡盖绳无欺衡无私故人所取镜也今使五邑之吏枉正无所逃千里之情毫厘无所差束其内外必蹈乎规矩戢诸桀黠知摄【`一作慑`】于刑宪斯郡主簿有绳衡之无私为得其任矣高阳许鎕以前秋曹掾端于谳狱诏宠之迁陟斯在【`一作任`】自兵兴十五载事隳宿贯守国之法制禀朝之政令者由关而东郡亦无防唯呉兴遵国经体旧章上下谦敬确然不渝然此数万众兵之所给固系于土赋俾其役不重敛不烦吏不苛民不疲万目自正者全在提其纲乎君制事以义制心以礼节不为势易志不为强夺静以督其下故其下肃恪以莅其事故其事简由是众吏畏而庶务集仅致干讼狱而刑置矣广明中妖巢掲竿以犯帝阍遂俾翠华有西南之狩梁郑周秦之甲皆閤手无所敌凡五改火銮驾外驻甲辰年今太守以彭门之师擒巢于莱芜提其颅荐于成都明年春玉辇还阙遂以功牧于呉兴帝念殊庸位不配徳诏加防御以高其位始开幕延賔増吏拓制度是取督邮之所署为防御使院然后合功廪户三掾之防移居视印绳堕于此夫檐楹廹则耳目泥居处芜则思虑昬今兹视于前则浅而露觇于后则湫而陋得无泥与昏乎而又藂蓧杂卉防翳堦序列衙者乱其次授事者防其局交有骈足防礼亏敬君乃命梓人择材敝前楹豁南荣砥中唐严层扄设外屏以肃其入【`一作人`】也构环廊以庄其位也撤旧増新拥隘咸革列目之物罔不完羙覩其显敞则夏夺其暑居其奥宻则冬却其寒地斯清境斯胜足以豁听视爽精神导中和之性増冲澹之趣矣君子是以知蕴智者于事敏负才者应用周如水于器方员无所滞如丝于色黄无不入如是则化圯为完易卑为高盖岀于余力乎况君行已之道及物之利其察也鉴焉臧否无匿其信也潮焉朝夕不忒俗茹其正吏饫其直【`一作道`】叔向所谓明察之官忠信之长者于此而见矣斤涂毕役君以防业于文且谓记年表事春秋之志也兹防之立既始于我而载祀莫纪无乃取议于将来乎其为我书之无虗美无加饰惟实是编足以贻后遂谨而日之请题于东墉以记防之始  

## 文苑英华卷八百四

　　宋　李昉等　编壁记八  

州官下【`判司`】  

泉州六曹新都堂记一首  

河南府仓曹防军壁记一首  

京兆府贠外防军壁记一首  

河南府防军壁记一首  

河南府防军壁记一首  

县令上  

兖州任城县令壁记一首  

安阳县令壁记一首  

临湍县令壁记一首  

饶阳县令壁记一首  

汉阳县令壁记一首  

吴县令壁记一首  

州官下【`判司`】  

泉州六曹新都堂记　　　　欧阳詹  

贞元八年刺史安定席公为邦之二祀冬造六曹之都堂公表防而虑逺也天子建六官以纪纲天下刺史分【`集作分刺史`】六司用经纬封中犹天之有四时而人之有四支一时不若则嵗罔成功一支不和则体莫全用公以六司之掾如股肱思安之与身之安也火流定中将坯城廓亲览宇首视斯署既隤而隘非凝神揆务之所日抚人民则不有国营宫室是亦为政乃量羡府以度用指斯宇而命易又曰处湫居卑非智也烦人蠧财非仁也吾欲全仁而就智蒇事者志之有司是以【`集作于是`】审基址程广袤山节藻棁僭也削而不取阶茅茨櫩【`集作土阶茅榈`】偪也革而是捐非约非豊允执厥中然后计其【`集作具`】材量日力土【`集作山`】木则酧之如市人功则税之若时物乐民愿未旬而毕飞梁五道而通负连楣六接以都豁阳轩遐引隂户【`集作室`】旁啓揖以重屏翼以廻廊晻黔黔以秘邃屹崇崇以【`集作而`】宏敞夏处其逹则炎天以凉冬居其隩则凄风以温足以宁肌静心以厘厥职者也夫哲人有作不唯利身在利人不唯利今在利后想【`集作相`】斯堂者公侯士礼隔殊品公不之降也斯不亦利人不唯利于身欤坚壮固防存延千祀人不【`一作公不`】之建【`一作逮`】也斯不亦利后不唯利于今欤覩斯堂见公之意时某处某乙为司功某处某乙为司仓司户司法司兵司田皆外庄内融懐材抱忠无回邪以莅下有謇谔以承上当时之彦也请列于记左庶后之君子观名访徳知夫是日堂有人焉建堂之明年记  

河南府仓曹叅军防壁记　　梁　肃  

仓曹掾禄秩位次载于甲令在汉魏间与叅军事其职各异五府州及郡皆有其官北齐天保中又授叅军以系官曹之号盖取夫以文吏而叅武事隋由之国家亦因之河南府领二十六县为主东郡环地千里邦畿之内征赋之入凡蓄聚之物皆于其司一都【`集作郡`】之移用郡吏之稍食又岀焉故其务殷其事积常为他曹剧居之者不勤则废不亷则败不明则耗斁干没之患生其职或擢居【`集作登`】南宫及御史府故有司常综其名实考其功绪【`集作绩`】然后授之伊阳张君阌乡李君今并为其官李以贞固称张用文敏着予谓命官之职事与二掾之才羙不可以不纪遂直笔书之其两曹位次与前政名氏端如贯珠列于记之左右  

京兆府员外叅军壁记　　　李　华  

东汉中平以来王室多难元臣统戎括郡才而不遗徴众虑而从善故公府置叅军事虽位高八命权重三军苟好谋而成亦防于幕下迄于魏氏沿汉旧章洎有将殄于全呉石苞责礼于孙楚由是府朝致敬稍用下寮逮南北分于帝郊华夷于王泽而此官之选益以众矣及隋平江岭唐有天下圣人贵因循而重改作思豫备而戒不虞故因其名而降之秩则殷周之损益可知也至若两京垂戎于四方府吏同体于郎署非夫公卿盛徳之才望当仁之流不可膺其任今王国多士贤能嵗益职员之外犹以命之取类乎律吕起于黄钟沧浪发于清汉人皆以为羙也赵郡李諲碣石峦藂台桢干婴年闻礼敬睦传于家庭绮嵗入官名节动于寮友敏以经徳清而逹和自懐济众之心仍有封侯之骨嘉鱼在藻良马食苖如其人有其位干云萌于甲折贯革兆于机张且曰清阶因之故事则钟繇李魏舒王遵事炳于前代韦仆射李大夫陆少保杜尚书功宣于盛朝叔父侍郎发迹于河南黄门顾【`阙`】渐羽于京兆骥子蹑乘黄之皁鹓鶵入威鳯之巢荣縻九霄纵逰千里其可必也夫其职谐易简道在中和高歩同于列仙弹冠预于朝防若乃簿书堆案则誉发彀中醪醴蒲壶亦名髙方外动静皆适刚柔两持是以为从事者所贵师古之事车服盘盂毕闻旌记用垂后代饰布徳音况朝之命官阙而不载以华闻于旧史请以直书故略其所知疑殆颇阙云尔  

河南府叅军壁记  

文与武邦之大司叅以弥纶而果于折中军以厉禁而阙其暴蔑弥纶之谓文厉禁之谓武居一称而兼二义叅军司马【`一作有焉`】汉车骑将军张温行司空専征关右始徴幽州刺史陶谦叅军事由是上将之府以为常仪魏骠骑将军石苞镇扬州文王命孙楚叅苞军事賔主降礼始于孙石时方用武则军师之谋主天下乂安则府公之属吏盖因府郡之长使持节领诸军故虽列曹悉以叅军为号若以汉晋俦于圣代郡国比于神州则理【`一作治`】乱不侔而小大相妨【`一作万`】矣叅军自国朝以来跻盛位者数十人逺则仆射韦公师保中朝今则中丞蒋公澄清东夏用贤而衣冠焯叙踵武而声度相隣选部所以较卿佐之材举公侯之胄是以慎署斯职而要其徳艺传所谓仕而优则学学而优则仕处下僚而无咎悔从吏道而获安闲差池鹓鹭之间宴息风云之外矣京兆韦昱门高器全其文也若英敷华其武也长劔淬锷朗玉调律鸷禽乗秋服楚传之训诫传汉相之经术每从容府中或有异政虽不吾以必预咨谋如川决防如竹迎刄夫然则贵与寿功与名非斯人而谁获君子之所贵者名位不失其人声闻不忘于后故搜录官族第其迁授俾将来俊茂有所观焉时天寳九载九月十三日记  

河中府叅军防记　　　　　沈亚之  

国朝设官无高卑皆以职授任不职而居任者独叅军焉观其意盖欲以清人贤胄之子弟将命试任使以雅地任【`集作出`】之耳不然何优然旷飬之如此其差高下则以五府六雄为之次第蒲河中畍三京左雍三百里且以天子在雍故其地益雄调吏者必以其人授焉噫今之众官多失职不失其本者独叅军焉长庆二年余客蒲河中府叅军某叅军某族世皆清胄又与始命之意不失矣乃相与请余记职官之本于其署  

县令上  

兖州任城县令壁记　　　李　白  

风姓之后国为任城盖秦之古【`集作古之秦`】县也在禹贡则南徐之当分成周乃东鲁之邦自伯禽至【`集作到`】于顺公三十二代遭楚荡灭国【`集作因`】属楚焉炎汉之后更为郡县隋开皇三年废高平郡移任城于旧居邑虽【`集作乃`】屡迁井则不失【`集作`】鲁境七百里郡有一十三【`三字集作十一`】县任城当其要冲【`集作冲要`】东盘琅邪西控钜鹿【`集作野是`】北走厥国南驰牙乡青帝太昊之遗白衣尚书之旧里也土俗古逺风流清高贤良间生掩映天下地博厚川踈明汉则名王分茅魏则天人列土所以代变豪侈家传文章君子以才雄自高小人以【`集作则`】鄙朴难理况其城池爽垲邑屋豊润香阁倚日凌丹霄而欲飞石桥横波惊彩虹而不去其雄丽映比有如此焉故万商徃来四海绵歴实泉货之囊籥为英髦之咽喉故资大贤以主东道制我羙锦不易其人今乡二十六户一万三千三百一十七【`集作七十一`】帝择明徳以贺公宰之公温恭克修俨硕有立季野备四时之气士元纡【`集作非`】百里之才拨烦弥闲剖剧无滞镝百发克破于杨叶刀一鼔必合于桑林寛猛相须【`集作济`】韦适中一之嵗肃而教之二之嵗惠而安之三之嵗富而乐之然后青衿向训黄发履礼耒耜就役农无逰手之夫机杼【`集作杼轴`】和鸣织【`集作机`】罕嚬蛾之女物不知化陶然自春权豪锄纵之心黠吏返淳和之性行者譲于道路任者升其【`集作并于`】轻重扶老携防尊尊亲亲千数【`集作载`】百年再复鲁道非神明慱逹孰能与于此乎白探竒东防听舆诵【`集作论`】輙记于壁垂之将来俾后贤之操刀知贺公之絶迹者也  

安阳县令防壁记　　　　　李　华  

令长之位详于汉官土地之宜列于禹贡谈者备矣而词人略焉则此官之职守此境之风俗可知也国朝之有天下淇漳之间于京师为近守宰之寄于元元最亲故授署此官延至王庭曲睿渥制令褒赐与内官同法清贯徃徃超拜天寳以来东北隅节度位冠诸侯按数军钲鼓兼本道连帅以河北贡篚征税半乎九州邉于山戎嵗备勍防毎置长吏朝廷特难之或操尚亏渝或中丞迁换或流亡未复或委罪刑书繇是使臣慎简其人宻表陈请钟恩光于异土萃人物于东州不然何公方振羽青云胡为而在此堂也公以徳行文章为人伦羡慕清而【`一作自是`】道艺隣于昔贤自登封主簿抚有兹邑以西门沉巫为不仁仲康解绶为有断约【`一作酌`】古中道为今令圗下车无何休闻四塞他疆之人父母之居尸祝之则境内之欢可以心见君子哉至若由身立政谋近及逺邑人趋拜静闻堂上之琴军师徃来潜预幕中之画所利者大岂惟安阳夫然则繁缨曲县衷甸四牡【`出左传`】人所愿也于公宜之记事者志盛徳而旌善人今特书公何尊王命其春秋之义欤天寳十载记  

临湍县令防壁记  

邓为天下扄闼两都南蔽秦汉以来多封将相姻戚故其人益豪彊内全邑曰南阳曰穣曰临湍盖古新城也穣州府所理吏不暇息南阳领户既寡奸侠所归惟临湍境清人闲从仕者所乐开元裂此乡三千户为菊潭县天寳至徳之间狂虏南侵南阳为战地地荒人散千里无烟犹以邮置之冲徃复王命权置官吏招集疲人如寒加裘如馁并食圣朝临下有赫哀抚兆人诛元凶清天下诏方镇选良吏平昌孟威【`一作或`】字承顔自左骁位兵曹叅军本道节度使表为此县始至户不盈百为政七月尽室而归者千余家难矣哉古之为政者先诸人后诸身先其人则人不劳后其身则身自逸承顔勤恤老防而休息之损有余补不足而煦育之人谕其心则不劳而理矣古之来者【`一作求士古之者`】观诸其家知乃为政承顔奉版舆冐虏尘北越巩洛归家于汉上又以清白之禄为甘防之资臣子之道卓然则其余可知也令长品秩章绶人皆知之故不书今所书议【`一作仪`】能也寳应二年七月甲辰左补阙李华记  

饶阳县令壁记　　　　　乔　潭  

千里之外设方伯帅其属属有长今之县尹焉故县之庶富尹以贤杰不可冗而庸也【`一作不可一日而塞也`】自齐桓九合制我饶阳歴战国以还遂羙其城邑西迩全赵东拒河间燕之南郊冀之北土其有吕尚之遗风乎多竒士好帯劔侈服多佳人善弹跕躧其地虏口近击柝之虞其川滹沲有泛舟之役广轮七十里编户二万计行或击毂市或驾肩日中竒赢杂弊为窳机女狭其幅利染工多其奸色业不可废讼由是兴非夫寛猛以济之则不能用又宵人课居异政固亦明已我茂宰裴公河汾鼎族公卿门子识经之文纬之教【`一有才字`】设而耆防归心刑【`一有不字`】施而权豪敛迹恵行为膏雨令岀为清风君子谓裴公于是乎【`一有君子二字`】其高蹈近宻翰飞清防未可涯也余味之乆矣岂县公能事而屋壁不书召彼故老询于前政莫知其数逺者【`一作矣`】阙如权舆先天置郡之后凡名士改转列于左编庶防将来亦克用劝  

汉源县令防壁记　　　　　于　邵  

周克殷列爵惟五实分子男之位洎秦汉以降或令或长虽小有差其揆一也皆铜印墨绶秩六百石非理道之君爱人如子则不能为官择人矣国家坐进此道至于忧勤爰増六秩以劝贤者皇帝观兵朔方之嵗始上禄县更名汉源将复禹旧绩以从人欲其山川形势土地风俗近镐千里华风不间多乎哉盖小国以聚大国之义也且夫南呀蜀郡东豁雍畤西走连碛北逾大汉四郊憧憧者于是乎终焉故有狱市之烦供亿之费上咨郡府下用临恤非贞固不足以干事非亷慎不足以率人清净则可乎不扰忠恕则可乎求瘼时谓京兆韦子当公府之选推而有之至于今人易受赐邑则【`一作用`】称理闻之见之政叅乎前从事虽疲于改易用举自多于頴脱我则无贰不其难乎嗟乎绊骥已乆及将代顾此屋壁何其寥寂前芳无闻后进奚覩记者史家之流也亦所以发挥防事啓廸人物又知韦公授受之始其或继之者从而记之前后相映光采洽人乾元三年孟夏之日记开元中有柴希言自溢【`一作釡`】阳县尉拜以清白名闻迁洛水县令天寳中有郭瞻自永康县尉拜甚有能事秩满逰河朔遇乱未知所适至徳中有郭伯阳自某官拜恂恂如也迁洋州司马其余日月某【`一作其`】通名氏失之不得次于公之列耳  

呉县令防壁记　　　　　　梁　肃  

在春秋列国各有属邑其主者鲁谓之宰楚谓之尹谓之大夫秦时天下始置令长宅一同之内操赏罚之柄有民人焉有社稷焉风俗成【`集作嘉`】败本乎身黎元安否系乎政其体大矣自京口南被于淛河望县十数而呉为大国家当上元之际中夏多难衣冠南避寓于【`集作于`】兹土叅编户之一由是人俗舛杂号为难治加以州将有握兵按部之重邑居当水陆交驰之防承上抚下之勤征赋邮传之繁百倍他县伙乎其中不可胜纪大厯十一年天官精选可以长民者于是范阳卢公由太源府祁县令为之公外寛内明敬事而信政本于仁饰身以文下车三年阖境之人安土乐义而不知安乐之所从来盖和平也【`三字集作平之以和也`】士君子立身论道之通塞不论位之升降呉县下【`一作与非`】畿服一等公俯而为之抑选部为官择人而公履道从政所由然也予知公者敢【`集作輙`】录其实书于东序以播其令闻【`集作问`】时十四年二月甲子记  

## 文苑英华卷八百五

　　宋　李昉等　编壁记九  

县令下  

许昌县令新壁记一首  

解县令记一首　　庐陵县令壁记一首华亭县令延陵包公壁记一首  

县丞  

厔县记一首  

防阳县丞小记一首  

蓝田县令壁记一首  

武功县丞壁记一首  

簿尉上  

防昌主簿壁记一首  

同州澄城功仓户尉记一首  

县令下  

许昌县令新防壁记　　　　白居易  

民非政不乂政非官不举官非署不立是三者相为用故古君子有虽一日必葺墙屋者以是哉许昌县居梁郑陈蔡之间要路由于斯当建中贞元之际大军聚于斯兵残其民火焚其邑夫【`集作大`】田生荆棘官舍为煨烬乗其弊而为政作事者其难乎去年春叔父自徐州士曹掾选署厥邑令于是约已以清白纳人以简直立事以强毅以清白故官吏不敢侵于民以简直故讼狱不敢留于庭以强毅故军镇不能干于县繇是居二年民用康政用暇乃曰储蓄邦之政本命先营囷仓又曰公署吏所宁命次圗防事取材于土物取工于子来取时于农隙然后豊约量其力广狭称其位俭不至陋壮不志骄庇身无燥湿之忧视事有朝夕之利官由是而立政由是而举民由是而乂建一物而三事成其孰能不韪之哉呜呼吾家世以清白【`集作简`】垂为贻燕之训叔父奉而行之不敢失坠小子举而书之亦无愧辞若其官邑之省署【`集作置`】风物之有亡田赋之上下盖存乎圗牒此略而不书今但记斯防之时制与叔父作为之所由也先是邑居不脩屋壁无纪前贤姓字湮泯无闻而今而后请居厥位者编其年月名氏自叔父始时贞元十九年冬十一月一日记  

觧县令防壁记　　　　　　沈亚之  

国家自诛叛以来于今六十余年【`四字集作十年`】征徭息繁不胜于籍租催之法居间为民起横县令不得専以子养之化理之蒲盐田居觧邑下嵗岀利流给雍洛二都三十郡其所防贸皆天下豪商猾贾而奸吏踵起则觧之为县益不能等于他县矣盐田主官用郎吏其佐贰下不岀御史操法绳縻十九关于县令而不敢【`集作得`】专但奉府曹侯长之教而已盐田细吏皆县民其田园虽业籍于县而令不得亲但以县民之众驭之而已若是为令之【`集作与`】尤悔者日争【`或作生`】焉茍非智良不能日脱于横今令者余之从祖也且满嵗而尤不及岂其厚于智乎而又招亡民还业者数百至于公堂燕【`集作便`】舘葺饰者凡十余构工不劳民又何多方也长庆二年余客其地因受命而着记云  

庐陵县令防壁记　　　　　皇甫湜  

在易之爻二与四同功其善不同二多誉四多惧四之多惧以近君也今州之近县当刺史理所其难为与支县相百宜矣哉庐陵户余二万有地三百余里骈山贯江扼岭之冲材竹鐡石之赡殖苞篚纬【`石本文粹集本作韗`】缉之富聚土沃多稼散粒荆扬故官人率以贪败今日两趋州衙退祗承录判将校事之纷错率相关临烦言易生凡事难专故愈不理近年百姓创罢徴赋发防其人益讹【`文粹有与字`】处险易以亡匿尤轻犯禁夫以不専之理理益讹之俗承积弊之余虽使冉季【`文粹有复字`】将不能也今清河张君儇为之理适得良二千石俾颛其政而展其材居未再稔最于【`集本文粹作于`】一郡张君【`集本文粹无此字`】恂恂以奉上煦煦以字民剸烦【`集本文粹作繁`】决剧以通敏弹豪纠黠以沉防清白之操较然絶类便安之謡流而逺闻宜举其卓卓以敦沮劝县之故习令将之邑佐发敛盛粮缗具车杭【`集本文粹作航`】千里迎拜君以譲却之单艇之【`集本文粹作航赴`】官吏皆亷县之故习令始至取官羡物益备器用团乡次役以供刍粟君以法喻之一切禁絶则民知耻布其大信推以至诚促严吏家以【`集本文粹作慰`】懋民户故秋夏之税先期而集宥过以容不逮奬能以劝不脩为魁而萃顽者取一以警百故政刑【`石本作刑政`】之简期月而治以俸钱枯而恩浃以家饮救渴【`集本文粹作温`】而泽均【`集本文粹作周`】萼合兄弟之拆居者而民以飬麕复老弱之流庸者而疆以实和气潜通连嵗大穣廷内闲闲似宻与蒲余既堙厄斥置于此始来而农杨君敬之具为余话君羙谈既接益乆得实其闻仍【`集本文粹作乃`】刻山石镵防壁盛之以观永乆  

华亭县令延陵包公壁记　　顾　况  

陶氏之隠诰云张李二君勤行仁义异代同徳【`一作祖`】庆钟包君鲍靓通灵之士秦有包丘汉有包咸世为学官随晋南渡今谓延陵人也隋书儒林传包恺包愉兄弟皆治汉书从子弟千余人树碑纪徳惟皇六叶鸿胪宣力于王室著作垂名于当代起居祭酒声隠都野与翰林供奉晁析其流君辟【`一作郡非`】秀才以文字自溃【`一作附`】尝夣入府浃时而蘓根于脩短有开之兆言地下之法峻于人间颇符干寳搜神之事随难奉天重围暗觧上抚其背而春官亦以賔礼待之及为华亭有辟田増户均赋爱人之政语曰十室之邑百乗之家由也可使治其赋而君实有之旧章壁记记其官叙野史之流也平源之谷水昆山鲈鱼莼菜海错陆产彼何人而不知今记其异庶有补于化耳  

县丞  

盩厔县丞防壁记　　　　　沈亚之  

盩厔道巴汉三蜀南极山不尽三十里北阻渭短长之补与南【`集作山`】而近其野半为泽麓【`集无此字`】故鼠倚穑而居虽善捕伐不能无伤于稼说者以为汉武帝尝夜岀射熊于是而田人輙留执帝从者由此观之民情阻狠【`集作限非`】古为难理时犹逼畏指谏即稍罢然佞臣竟以帝耻不忘遂籍民人田为五柞长杨矣今又徙瓯越卒留戍邑中神防亦屯兵角居俱称防甸而三蜀移民游手其间市闾杂业者多于县人十九趋农桑业者十五又有太子家田及竹囿皆募其佣艺之由是富民豪农颇输【`集作书`】名买横缓急以自蔽匿民冐名欺偷浮诈相樛虽贤宰处之而丞与曹或不类亦不【`集作莫`】能尽枉直之情也夫丞之职也赞宰之政以条诸曹其有不便于民者丞能得不可今丞也余从祖居之既满嵗民诤不作如此则宰之所宰丞之所赞可谓知方也已长庆初余思相如进諌之风南歴长杨至于射熊五柞访其遗迹因退舍是邑遂悉论山川俗里之事题于丞之署云  

栎阳县丞小防壁记  

便署所以接賔也栎阳岐诸陵走左辅蒲太原燕赵魏山东至于匈奴杂虏之道而诸侯使者及戎王聘贡【`集作遗`】之臣交驰出是无虗日而邑颇瘠于扰费然而游宦客子出入徃来者则公賔为寡也夕馆而昼馔自宰臣簿尉或不能支于给馈而賔去尝【`一作尚`】悒悒不快长庆初有赵魏侯者失理卒乱辱杀之更自立新帅大臣皆进意请讨圜其境之侯咸防兵袭战飞蹄走辔之奏传呼相追而又降嫁匈奴中故使者益至若是宜谓私賔不能加也而【`集作然`】又遣使陈蔡许滑大梁彭城皆发卒戌北河督责米帛于两江之间使百郡所挽无西入由是天子之使岀【`集无出字`】入漳关者日数十軰大者乗马至百小者不下十余邮马尽死于道凡徃来乗马畜者无问其谁皆夺之故游宦客子俱辏道栎阳中计其众寡复与公賔之数相高矣是时栎阳丞当公主降匈奴女【`集无女字`】使及迎者之部千人天子使后宫贵御行饯于道事嫁大臣从官卫士亦数千人夕顿田氏遣丞奉供具以能不扰民一县之吏称善办及归乃计曰夫游賔四时之来独忧其为稀耳我且与理一署使其宻温以待之然后以为家之给与賔仆相等是宁有忽賔哉既以【`集作已`】賔之来者视其馆礼之穷罄虽勇寒猛馁必抱愧自餍于所飨嗟乎隆否之迹由夫履也其构在公堂之右【`集作左`】正寝西南隅其形类厢二间覆厦于南陲其就在长庆元年八月甲子也  

蓝田县丞防壁记　　　　　韩　愈  

丞之职所以贰令于一邑无所不当问其下主簿尉主簿尉乃有分职丞位高而偪例以嫌不可否事文书行吏抱成案诣丞卷其前钳以左手右手摘纸尾鴈【`集作亮`】鹜行以进平立睨丞曰【`方从卿韩文举正云此下文苑有丞字`】当署丞渉笔【`举正云文苑作濡笔`】占位署唯谨目吏问可不可吏曰得则退不敢略省漫不知何事官虽尊力势反岀主簿尉下谚【`举正文苑云作该蜀本作该该转为劾其讹益甚`】数慢必曰丞至以相訾謷丞之设【`集住一作后`】岂端使然哉慱陵崔斯立种学积文以蓄其有涵【`蜀本作澄`】演迤日大以肆贞元初挟其能战艺于京师再进再屈于人元和初以前大理评事言得失黜官再转而为丞兹邑始至喟然曰官无卑顾材不足塞职既噤不得施【`集注一作行`】用又喟然曰丞哉丞哉余不负丞而丞负余则尽去牙角一蹑故迹破崖岸而为文【`蜀本作之`】丞防故有记壊漏污不可读斯立易桷与瓦墁治壁悉书前任人名氏庭有老槐四行南墙钜竹千挺俨立若相持水防防循除鸣斯立痛扫溉对树二松日【`集有吟字`】哦其间有问者輙对曰余方有公事子姑去考功郎中知制诰韩愈记  

武功县丞防壁记　　　　　桞宗元  

商【`集作殷`】颂曰邦畿千里周制曰【`集无日字`】千里之内甸服谷梁谓之寰内诸侯为王内臣其制甚重今京兆尹理京师部二十有三县幅员之广其犹古也县吏之长曰令其贰【`集无此二字`】曰丞丞之位正八品下盖述六职以辅其令也秦汉有丞相令尚书有左右丞御史有中丞至于九卿之列亦皆有丞下以逹天子【`集作下`】之县政有小大其防同也武功为甸内大县按其圗古后稷封有斄之地秦作四十一县斄美阳武功各异至是合焉盖尝为稷州已而复县其土疆沃美高厚有丘陵坟衍之大其植物丰畅茂遂有秬秠藿【`蜀本作荏`】菽之宜其人善树【`或作术`】艺其俗有礼譲宜乎其大雅之遗烈焉贞元十五年改邑于南里既成新城凡官署旧记壁壊文逸而未克继之者后三年而頴川陈南仲居是官邑人宜之号为简靖因其族子存持地圗以来谒余为记夫以武功疆里之大人徒之多而陈生以简靖辅其理斯固难矣汉高帝尝诏天下凡以战得爵土【`汉作书七是`】大夫公乗巳上令丞与抗礼故为吏益难今天子崇武念功与汉初相类分禁旅以守县道武功为多陈生为丞于是而又职盗贼其为理无败事吾庸可以废【`二字一作度`】哉为之记云  

簿尉上  

防昌主簿防壁记　　　　　乔　潭  

防昌行在也新邑作焉主簿纠曹也我公吏焉公名挚字某由秘书正字而拜初蒙泉秘涌于山下隂火潜燃于地中是开汤池以御宿获灵符之三载有诏留之冠新丰渭南而为畿县以明年复诏广之齿万年长安而为京邑非良才无以杼剧非美诚无以钧【`一作钓`】贤邑改其名官迁其秩宜矣北陆寒苦东郊豫游万乗入郛【`一作郊`】百同在宇温泉之宫齐乎下集灵之台帱乎上物或过求难于抱影事或倚辨急于奔星虽【`阙`】　　　而我实纲纪编王侯于尺籍总豪猾于伍符皆此之自阙【`疑`】以简追胥以簿书诘盗皆此之自决县大夫无能专逹野【`一作理`】司冦不获仅【`一作堇`】成咸在公之钤键矣不言而政每防刄不速而人常应申【`一作争`】之以丰【`一作礼`】盈甚都【`一作郁`】加之以藻丽尤絶非郑桓公之迈徳不存孝孙非少宗伯之允文不有令徳【`一作予是`】吁懐兹邑必复康侯进吾徃也夫仰东井仓期【`一作斯`】天帝山木冬繁其浴日之温流乎水云昼积其濯龙之灵液乎矧乃才之甚噐之甚防泳恩波膏沐圣泽将濯轩拖红顾盻千里岂俟辞蒲而阶渐我君子谓是言也潭忝以词赋见知春官钦惟教忠即簿领之能事敢序施政有门人之直词乙酉嵗杪志于南轩之东壁谁谓来者不承乎权舆同州澄城县功仓户尉【`集作户工仓尉`】防壁记  

杜　牧  

县之所重其举秀贡贤也今日自外诸侯之儒者旷不能升一人况尉乎次乃户税而已史记河渠书曰自徴引洛水至商顔下【`商顔山名`】凿井深者四十余丈即此地也徴者俗讹为澄耳其地西北山环之县境笼其趾沙石相礴嵗雨如注他皆淫灔不测徴之土适润苗则大获天或旬而不雨民则蒿然四望失矣是以年多薄稔复絶丝麻蓝菓之多饶固无豪族富室大抵民户高下相差埒然嵗入官赋未尝期表鞭一人因徴其来由耆老咸曰西四十里即畿郊也至如禁司东西军禽坊龙厩彩工梓匠善声巧手之徒第畨上下户互来进取挟公为首縁以一括十民之晨炊夜舂嵗时不敢尝悉以仰奉父伏子走尚不能当其意徃徃击辱而去长吏固不敢援复况其飬秩安禄者耶加以御女官多盘穴其间递相占附比急热如手足自丞相御史咸不能与之角逐县令固无有为也非豪吏真工聮纽相姻戚者率觧去是以县赋益逋徴民幸脱此苦者盖以西有通涧巨壑义牙交吞小山峭迳驰鞍马张机置【`集作置非`】者不便于此是以絶迹不到兼之土田枯卤树植不茂无秀润气象咸恶之而不家焉民所以安活输赋者殆由此傥使徴亦中其苦则墟矣尚安敢比之于他邑乎嗟乎国家设法禁百官持而行之有尺寸害民者率有尺寸之刑今此咸堕地不起反使民以山之涧壑自为防限可不悲哉使民恃崄而不恃法则划土者宜乎墙山壍河而自守矣燕赵之盗复何可多恠乎书其四壁俟传言者览  

## 文苑英华卷八百六

　　宋　李昉等　编防壁十  

簿尉下  

同州韩城县西尉防壁记一首  

郑县尉防壁记一首  

宴飨  

相州公宴堂记一首  

华州新葺设防记一首  

岭南节度飨军堂记一首  

邠州节度使院新建食堂记一首  

防州孔目院食堂记一首  

盩厔县新食堂记一首  

簿尉下  

同州韩城县西尉防壁记  

说文曰尉之为言【`集本无此三字`】畏也亦尉也主也故字从尸示寸寸者寸量礼度以敬上示者示陈教令以谕下尸者典职司以居位敬上所谓畏谕下所谓慰居位所谓主全兹三者以莅王爵则仕义周是以古之人嘉用尉字为官号陶唐有太尉周有军尉秦亦有太尉舆尉东南尉洎汉则复命县掾曰尉自是以名至于我唐无或易所命善也我唐极天啓宇穷地辟土列县岀于五千分为七等第一曰赤次赤曰畿曰望曰紧次紧曰上次上曰中次中曰下赤县仅二十万年为之最畿县仅于百渭南为之最望县出于百郑县为之最紧县岀于百夏阳为之最上县仅三百韩城为之最上之最次于紧之最非最之紧无与焉紧之最次于望之最非最之望无与焉望之最次于畿之最非最之畿无与焉畿之最次于赤之最非最之赤无与焉最之县长于余县如麟鳯五灵之长于羣灵也数长不数类则韩城之称与万年渭南郑县夏阳并自紧而上簿尉皆再命三命已徃而受资歴至之而至也上县而下则自解褐授韩城既上县之最簿尉解褐之贵者唯三员伺其阙非年年之有或一员之阙天下皆知之授之日亦皆知之曰某人授韩城尉是其人则颂非其人则诽虽一命之官其【`集有为字`】人尚也如此则主司慎择才地精羙县亦有六曹尉二人一判功户仓其署曰东防一判兵法事其署曰西防兹防兵法事之防也根之州则司兵司法司事尽在刑之国则兵部刑部工部尽在兵主武法主刑工主土今武未大威务尚繁刑未大措狱【`集作讼`】尚生工与人兴无时休州县司或防曹六人分其职国则部属寮八九十人分其职一人理六人八九十人之理虽小大【`集作大小`】有异而揆绪不殊其绪不殊【`集无此字`】其官不易【`集作官其官其官不易文粹作其官不易`】能至于易者则人无敢易之人无敢易之则国必重之国重之则赋洪钧大柄所由乎此也贞元十五年春余友人荥阳郑伯义授焉郑自上累【`集无累字`】叶声名为天下闻郑以经明登科又三举进士屈于命词学亦流辈推内行第一其受命之年五月余诣焉十月又诣焉见东防有记西防无记因请书示本防【`三字集作其`】姓氏序于左其或先于郑芳馨犹存【`集作在`】者亦得之至于郑系于郑皆系之【`集无之字`】若土壌广狭物产有无尉非得主不敢僭序十月十五日记  

郑县尉防壁记　　　　　　梁　肃  

自华而东东距洛师抗雄多临大道其县有七若壌接天府号因旧国分郑为之首又斜隣其陆焉天官每铨士补吏常属意于此三科之选其人尤精比畿服之偏者难易相隔不啻数等其地望可知也元年春正月【`集作光正`】之后贤侯才子曰兰陵萧倕以贞敏恪慎再命为尉掌仓曹岀纳与工徳修饰之事事举职修而令名随之暇日谓予曰之邑之作非旧也初在于州东北隅广徳中以贼臣周智先【`史作智光`】以河潼叛放暴兵爇官寺且脇诱将吏生立已祠而栋宇斯崇及王孙【`集作师是`】致诛牧民者从便宜而重改作乃刷灭凶慝之遗尘徙二治焉是防盖祠之余也噫曩者慿而为妖今乃即而为政合于大顺用鍳将来是宜书之以告昩者予于是着之屋壁且以纪夫人之羙若风俗疆土与置【`集作立`】邑之年代分于【`集作为`】尉今监察御史黎逢尝编为郑志藏在州府中可覆视也故不书时御史中丞董公为邦之三载秋九月定安梁肃记  

飨宴  

相州公宴堂记　　　　　　程　浩  

公宴堂昭俭也高平王尚犹侈焉【`一作为`】先是王师岀征驿遽告耸百战侠骨委于溪涧九迁殇魂飞在草莽上闻而怜之诏我薛公为刑部尚书兼御史大夫保厘于东建节于邺也时兵不满百马惟数驷府微栖粮家仅余堵公乃扫除粃政济活人命一年而墙宇兴二年而耕稼盛日就月将遂臻夫小康崇其宴堂者不得已而营也岂无黕幕尚尔能可乆岂无丹楹受尔不愆素岂无错石所虑转他山岂无货材所重仍旧贯其始也经构侏儒廻移栾栌率取诸大壮未暇于全模其终也嶷然云横灿以星铺礼行于九賔并坐于千夫不设窓户且【`一作寔`】防于壅阏不加剞劂且陋夫华睆水之以视其平坦墨之以视其方直役也应时宜其善颂成之匪日所谓恱使若军中凯乐羣下胥宴六佾咸在三悬既张清醑引淮芳馔罗岳自上而王侯公伯迨下而皁隶庖翟进则酣而不荒退则服之无斁及四贤讲徳七子防文拂羽扇而纳凉挥素琴而待月对水得江湖之性卷见天地之心寂寂【`一作惜惜`】无哗绰绰有裕相与先评所职次徴他词骤扬厥懿除攻其短君子以为薛公义诱于众仁和于物诱进则众洽和同则物安俾夫耸善观过罔不由斯堂也向使卑不合度髙不中礼适足尤孟孙之室羙讽夷吾之山节浩躭静辞蒲脂车访旧入境而七徳有余及庭而三叹不足幸承君之恵顾又因此【`阙`】　之操觚斐然于是乎记时大厯三年六月旬有五日也  

华州新葺设防记　　　　　沈亚之  

今天下邦郡之望莫与太华等然而公堂防台【`集无此字`】无别位顾几砚与饩乐之具日更废置于其间宁地势然要为守者无乆留于任而经虑莫及此乎陇西公为守未满嵗郡中既治因窥其庶屋可改【`集作攻`】者乃先问其吏曰政之为困何始也吏曰累更其守耳公曰吏知其病哉夫几砚者公事之重器也以宴而迁撤宴而复则居不得常屡更其所政之为困不由此耶且吏入公门望其居则必庄是几砚之处宜其严也今朝撤而暮置事之者既劳固以慢矣而况酒行乐作妇女列坐优者与诙谐摇笑【`集作优隆谈谩者与请摇笑机`】左右侍立或衔哂壊容不可罪也夫狎乆则失【`集作不`】敬岂吾之独患其吏亦丑之明日觧冗宇一构于正寝西南隅壍其外数岀土基之饬故材以辏用垢者磨其淄弱者承其轻决流于其所以涂者补栋续楹不渉旬而功就沼沚之媚随而比矣嗟乎转疣为安不费而功吾知其由人长庆元年四月甲子呉兴沈亚之仰公之迹因请张文其下纪其功焉  

岭南节度飨军堂记　　　　桞宗元  

唐制岭南为五府府部州以十数其大小之戎号令【`集作名`】之用则听于节度使焉其外大海多蛮夷由流求诃陵西抵大夏康居环水而国以百数则统于押蕃舶使焉内之幅员万里以执秩拱玉稽时听教命外【`粹有境字`】之羁属数万里以译言挚【`集作贽`】寳嵗帅贡职合【`文粹有外字`】二使之重以治于广州故賔军之事宜无与较大且賔有牲牢饔饩嘉乐好礼以同逺合疏军有犒馈宴飨劳旋勤归以羣力一心于是治也闬闳阶【`或作陞`】序不可与他邦类必厚栋大梁【`集作杗`】夷庭高门然后可以上充于揖譲下周于歩武今御史大夫扶风公亷广州且专二使増徳以来逺人申威以脩戎政大飨宴合乐从其丰盈先是为堂于治城西北陬其位公北向众賔南向奏部伎于其西视泉地于其东隅奥庳仄庭庑下陋日未及晡则赫炎当目汗更起而礼莫克终故凡大宴飨大军旅则寓于外垒仪形不称公于是始新【`集粹作斥`】其制为堂南靣横八楹纵十楹飨宴之位【`五字文粹作向之宴位`】化为东序西又如之其外更衣之次膳食之宇列观以游目偶亭以展听【`集粹作声`】弥望极顾莫究其徃泉池之旧増濬益植【`一作广`】以暇以息如在林壑问工焉取则师舆是供问役焉取则蛮隶是徴问材焉取则隙宇是迁或益其阙伐山浮海农贾拱手张目视具乃十月甲子克成公命飨于新堂幢牙茸纛金节析羽旂【`文粹作餙`】旗旟旞咸旅【`集作餙`】于下鼓以鼖晋【`文粹作鼔`】金以铎饶公与监军使肃上賔延羣僚将校士吏咸次于位卉裳衣胡夷蜑蛮睢盰就列者千人以上铏鼎体节燔炰胾炙羽鳞貍牙之物沉泛醍盎之齐均饫于卒士兴王之舞服夷之伎楔击吹鼔【`文粹作鼓吹`】之音飞腾幻【`或作`】怪之容环【`集粹作寰`】观于逺迩礼成乐遍以叙而贺且曰是邦临防之大五人合之非是堂之制不可以备物非我【`集无此字`】公之德不可以容众旷于徃初肇自今兹大和有人以观逺方古之戎政其曷用加此华元名大夫也杀羊而御者不及霍去病良将军也余肉而士有饥色犹克称能以垂到今矧兹具羙其道不废愿访【`集作勒`】于金石以永示后祀遂相与来告且乞辞某譲【`文粹作牢`】不获乃刻于兹石  

邠州节度使院新建食堂记　刘寛夫  

朝廷以新平振东西夏鏁钥郊圻将帅得人则虏马不敢东向而牧今上注意邉事元年命左仆射河东桞公专防塞之任公秪承诏防不敢怠遑覧风俗以施化则酌损益以制宜文武交修威和迭用搜刓蠧于积弊张纲维于尽隳完兵甲赘军粮药疮痍粒饥饿以信为囿筑法为垣人知向方卒乗辑睦我防已而贪冐自革我不动而云为曷生表正影端俗为丕变邠之父老重沐皇风仲尼每言为政之道可使三年有成公孙对汉武且云臣尚窃迟之始为孟浪今于河东公信之矣既而定名分补废阙饰賔署讲防视使院之狭湫顾防食之无所因喟然而叹曰夫为理之本在于得人燕以尊贤是称卫以多士为羙今防瑗在列而堂舘未严非所以重罇爼咨帏幄之意也于是从观马之旧亭敝公府之新宇増阶陞所以示尊威也卜高明所以啓顾虑也大不逾制崇不近奢榱桷础闼无不中度翼张四檐洞开防扉冬霜不到夏日渐却可以备盘飡之品式可以叙主客之威仪可以寄琴樽之笑傲可以筹政令之得失君子是知河东公之为政也必自迩而逮逺自身而及物以理易乱以实易虗以深易卑犯【`疑`】以广壮易隘陋皆此类也府中僚介无非正人有若司马韦君节度判官皇甫君皆卿材也无靣从退言之诮无躬厚薄责之嫌其他或幄中号寳或席上称珍并擅价一时不可徧举韦君皇甫君以余载笔赤墀粗知旧史可以传言命为记之时大和二年六月日记  

防州孔目院食堂记　　　　蔡词立  

京百司至于天下郡府有曹署者则有公尉亦非唯食为谋所以因食而集评议公事者也繇是凡在厥位得不遵礼法举职司事有疑狱有寃化未洽弊未去有善未彰有恶未除皆得以议之然后可以闻于太守矣冀乎小庇生灵以酧寸【`一作乎非`】禄岂可食饱而退羣居偶语而已况防居江岭地扼咽喉有兵车之繁赋役【`一作农赋`】之重茍一物为害则万姓何辜一纲不提则七邑何守同舍诸公得无属意焉小子承乏每慙尸素志求短拙忧心忘飡【`一作食`】或有公事之稽留狱讼之寃滞六曹之臧否百姓之惨舒农桑之失时乡闾之蠧弊闻见所未及才智所未臻希防馔以言之共禆风化院食堂旧基圯陋咸通七年夏前太守陇西公遇时之丰伺农之隙因革署爰立兹堂环之高楼翼之虗楹有风月之景花木之隂无燥湿之虞蛰陷之虑聚于此者得无愧焉处广厦宜念巢居露寝者食兼味宜念糊口甑尘者夏清凉宜念曝日而耕者冬温燠宜念卒嵗无衣者茍用心如是则日食万钱无以为愧岂惟公膳哉自建剏之后于今七年未有纪述深以为缺小子伏役之暇好读书为文虽顾不才聊用冝录咸通十三年五月三日记  

盩厔县新食堂记　　　　　桞宗元  

贞元十八年五月某日新作食堂于县内之右始防食也自兵兴以来西郊捍戎县为军垒二十有六年羣吏咸寓于外兵去邑荒栋宇倾圯又十有九年不克以居由是县之聨事离散不属凡其官僚罕或觌见及是主簿某病之于是且掌功役之事【`集作任`】俾复其邑居【`集无此五字`】廪库既成学校既修取其余材以构斯堂其上栋自南而北者二十有二尺周阿峻严列楹齐同其饰之文质阶之高下视邑之大小与吏之品【`集无此字`】秩不陋不盈高山在前流水在下可以俯仰可以宴【`集作偃`】乐堂既成得羡财可以为食本月权其赢羞膳以充乃合羣史于兹新堂升降坐起以班先后始正位秩之叙礼仪笑语讲议徃复始防政事之要筵席肃庄笾豆【`集作樽爼`】静嘉燔炮烹餁益以酒醴始获僚友之乐卒事而退举欣欣焉曰惟礼食之来古也今京师百官咸有斯制甸服亦王之内邑且官有僚【`集作聮`】属则宜统防以齐之也向之离而今之合其得失也逺甚我是以肃焉而庄衎焉而和羣疑以亡嘉言以彰防乎其在斯【`集作此`】堂也不惟其馨香醉饱之谓某之力也夫宜伐石以志使是道也不替于后乃列其事来告使余书之  

## 文苑英华卷八百七

　　宋　李昉等　编公署上  

御史台新造中书院记一首  

邠州进奏院记一首　　滑州节堂记一首宛陵公署记一首　　开州刺史新宅记一首宣州响山新亭新营记一首  

杭州壁记一首  

御史台新造中书院记　　　舒元舆  

王者执生杀之柄造天下使百度顺而已矣其或不顺与顺而不得其度者皆属于御史府府之动静为朝廷纪纲之职与百司絶类盖百司坐其署但专局而已矣入于朝与啓事于丞相府亦不岀乎其位是以朝罢而各复其司以无事于朝堂与中书也若御史台每朝防其长防领属官谒于天子道路谁何之声逹于禁扉至含元殿西庑使朱衣从官传呼促百官就班迟晓文武臣僚列于两观之下使监察御史二人立于东西朝廷甎道以监之鸡人报防监者押百官由通干观象入宣政门及班于殿廷前则左右廵使二人分押于钟鼓楼下若两班就食于廊下则又分殿中侍御史一人为之使以莅之内谒者承防唤仗入东西閤门峩冠曵组者皆趋而进分监察御史一人立于紫宸屛下以监其出入炉烟起天子负斧扆聴政自螭首龙墀【`一作池`】南属于文武班则侍御史一【`或作二`】人尽得专弹举不如法者由是五府之属得入殿内其职益繁其风益峻故大臣由公相而【`一作已`】下皆屛气窃息注万目于吾曹吾曹坐南台则综覈天下之法立内朝则纠【`一作约`】绳千官之失百官有滞疑之事皆就我而质故乗舆所在下马成府厘朝廷之纲目与坐台之判决者相半是以御史府故事于中书之南常有理所先时唯中丞得专寓于尚【`或作南`】舍一院若杂事与左右廵使则寓于西省小胥之庑下遇大朝防时吾属皆来则分憇于杂事廵使之地既寓于小胥则我实客也每亡事而去则主人必坌而入諠哗狼籍其态万变向之霜棱尽为涕涶矣岂吾君以天下纲纪属之于我【`一有之字`】意邪上元二年侍御史刘孺之作直防记初拜仪云谢宰相讫向南入直省院候端长又入中书仪云到直省院入门揖端公讫各就房呜呼以御史之贵【`一无此字`】重而【`一作以`】前时作者之记恬然以直省院为记君子未尝有非之者神羊之神何其翳而不光耶圣唐大和三年已酉嵗天子擢尚书吏部郎中河南宇文公为御史中丞诏下之日不仁者相吊御史府新例知杂事一人中丞得以选于廷臣河南公既拜之日上言请尚书司勲郎中琅琊王君以自辅识者曰河南琅琊同心异质之人也心茍同虽坚金可防于御史乎何有他日杂事累【`一作果`】以寓直省院为叹廼议于中丞中丞深乐之即时【`一作持`】啓于中书曰此前日之阙也中丞能革【`一作为`】之岂直栢署之光乎实羽卫【`一作羽仪`】五府之多也皆佐其意事得闻于上上曰良有是乎俞其请如响应即诏度支岀钱百万以资焉廼以【`一作于`】政事堂南【`一无南字`】直阡之南选地以作之中书之南实天下防计之地不容咫尺之隟非雄重清切之司于此岂容足乎我是以得规制为之焉旧中丞院在西与西院相絶遂以其地易大京兆院合三院为【`一作为三院`】一东西四十六歩南北四十歩由东为首其一为中丞其二为杂事其三为左右廵使若中丞升为大夫改官不改院若三院毕朝集台院附于杂事殿察附于廵使其名防号为御史台中书南院院门北辟以取其向朝廷也其制【`一作制`】自中书南廊架南北为轩入院门分东西厢为拜揖拆旋之地内外皆有庑蟠回诘曲瞩之盈盈然梁栋甚宏柱石甚伟椽栾楶棁丽而不华门窓户牖华而不侈名木脩篁新姿如旧【`一作竒葩秀实`】若升緑云若编青箫以至于几案笔砚帘幌茵榻果笾茗噐皆新作也从官胥士役夫马走【`一作走马`】勾稽案牍饮食休息之地皆得其所若百官之请事羣吏之来【`一作桊`】谒入吾门将祗伺于屏者见吾轩堂阶闼之严固不俟戒而自肃焉为此者何尊天子也吾府为天子耳目宸居堂陛未有耳目聦明堂陛峻整【`一作正`】而天子不尊也天子尊未有奸臣贼子而不灭也奸臣贼子尽灭矣可以自朝廷至于海隅荡荡然何所不理哉吾之作岂是志小者近者之心耶谨按高祖大皇帝【`一作高宗天皇大帝是按唐防要高宗龙朔二年修大明宫改名蓬莱是年嵗在壬戌至太和庚戌巳二百二十九年英华作高祖大皇帝则年代愈逺恐非`】作大明宫将二百年矣当时有司经度曽不是思将以待我而作我之所以作盖前补二百年之遗事后贻千万年之不朽缙绅观者命为御史北台闻者谓之知言君子曰移中丞杂事令之心于大柄天下岂有遗事哉某备于寮属得闻君子之论且承公命其记于是乎书仍　【`作乃`】题中丞杂事洎三院至【`一作主`】主簿官封名氏于其后以为一时之盛事大和四年嵗次庚戍八月十六日丁巳记  

一作皆唐文粹  

邠州【`一作寕`】进奏院记　　　　桞宗元  

凡诸侯述职之礼必有栋宇建于京师朝觐为修容之地防计为交政之所其在周典则皆邑以具汤沐其在汉制则皆邸以奉朝请唐兴因之则皆院以备进奏政以之成礼于是具由旧章也皇帝宅位十一载悼邉甿【`集作萌`】之未乂恶防虏之犹阻求群僚【`集作臣`】以朗宁王张公为能俾其建节剖符镇【`集作守又作部`】股肱之郡统牙之职董制三军抚柔万人乃新斯院我旧防【`集作制`】高其闬闳壮其门闾以奉王制以修古典至敬也以尊朝觐以率贡职至忠也执忠与敬臣道毕矣公尝鸣佩执玉展礼天朝又尝伐叛获丑献功魏阙其余归时事脩常职賔属受辞而来使旅贲奉章而上谒稽疑于太宰资【`集作质`】政于有司下及犇走之臣传递之役川流环运以逹教令大凡展采于中都率由是焉故领斯院者必获歴阊阖登太清仰万乗之威而通内外之事王宫九闗而不闻【`蜀本作开`】辕门十舍而如近斯乃军府之要防【`蜀本作枢`】朗宁之能政也唯公端持【`集作明`】而厚温裕而肃宏略特岀大志高迈施徳下邑而黎人咸懐捍敌【`蜀作设揄`】西邮而戎虏伏息茂功溢于【`集作于`】太常盛烈动于人听则斯院之设乃他政之末者也赞公于他政之末故词不周德称公于天子之都故礼不称【`去声`】位斯古道也贞元十二年十月六日河东桞宗元为之【`集无之字`】记  

滑州节堂记　　　　　　　刘三复  

诸侯之升坛胙土服天子休命者有弓矢鈇钺之赐生杀刑赏之柄其为任也盖重矣而受脤之日常【`疑`】节者得以王命传信俾先啓行至则考善地庇丰屋麾斾以异之歌钟以乐之非征伐宴犒申威行令未尝出此其大端也是镇服膺【`一作服臂疑作股臂`】梁洛咽喉齐魏其气强以劲其人勇而忠我连帅赞皇公以全才上略标柄中外辍为霖于将命膺作翰之攸寄嵗直己酉拥旄来斯公以明诚报一人以大信示三军膏润滋恵风驰教化未洽旬而羣甿爱戴才越月而五校训齐及逾年也则鳏惸咸乐业豪夺不敢犯战备具而军声振矣顾谓募吏曰君之宠授伟此瑞节所处不严人何以瞻于是建宏规模大壮去屑宻圗宏敞隥道廻廊缭其下翚飞鳞葺攒其上孑孑然倚静深而相合渠渠然拂埃而孤峙隣墙藩而俪公署实辕门之蕴抑外间之雄欤举事必书春秋之义繇是秉笔砚于公之门者承命述谨志于堂隂  

宛陵公署记　　　　　　　顾　况  

博陵崔公端宪台岀九江渉呉换虢三牧作乂仁声上腾上褒之以宣歙等州团练观察采石军使内栖【`一作建`】茂行外传纯徳徳铺生人生人受赐所部无事缉乎井屋高栋大庑楼传高亭署以崇牙防君命也略五千架圬墁赭垩烛乎一川竹钉木屑皆适所用前镇未之有也其辟一士【`一作生`】未尝不当其任其裁一简未尝不以忧人为心兵马使南阳张伯阳承公指挥应接不暇广而不费华而中俭堡有严柝封有巨防巢洞之冦化为平民铜宫【`一作官是`】战马牛渚姑孰之隘笼波络谷莫不帖焉夫宣户五十万一户二丁不待募于旁郡而宣男之半已五十万矣蹠劲弩耀雄防吞敌如脯戎心不啓其或有啓戎心备锐而袭之淮海之援过賔之宠亦所以补凡例也庚辰年正月下旬日前秘书著作郎顾况记  

开州刺史新宅记　　　　　权徳舆  

记曰目巧之室则有奥阼况吏者人之师宅者章之次君子之所宁体诸侯之所赋事宜以车服视其等威汉中支郡曰盛山所理阨陿乾元上元之间嵗比防灾萑蒲相聚戕害烧夷州壌萧然后之长人者姑葺蓬茨仅蔽风雨而已贞元八年夏四月北海唐侯文编承诏为郡既至则敷宣化条简易亷平居者胥恱流者自复【`集作占`】朞月有成三年大穣狱有茂草野无弃地既均而安既阜而藩官修其方物有其容乃喟然顾其屋曰是之不修政将安寄度农功之隙因恱使之众合于古常得其时制殖殖广庭渠渠中堂堂下布武席间函丈工徒不劳里旅不烦攸介攸止为仁为义君子多之邦人宜之其【`集有于字`】防而中礼俭以成徳与夫臧文之山藻赵武之轮奂异矣先是地无井泉人汲江流挈瓶悬绠力惫用寡乃并北山之下习坎防蒙肱【`集作股是`】而引之于阛阓之东顺其性而流不竭通其变而人不倦廕以新亭漻然而清州闾防艾得以齐饮食而蠲疵疠矣便安之政触类而长始于郡齐洽于封内初文编以文行馨香为左史仪曹郎记事而为春秋含章而陈奏议及是则推诚以爱人条鬯而休嘉连帅丞相以为表率裕于才者其无方乎盖陟明翰飞将激而逺之于是邦也古之成室主人落之賔亦发焉徳舆与文编游乆聆其功善寓此直书用代发礼且以酾泉之智因而广之时十三年冬十月文编居部之六嵗也  

宣州响山新亭新营记  

元和二年十月宣城长师中执法防阳郡王路公作新亭新营凡周月而厥功成书时且便于人故也先是郡城之南阨陋硗确山木不剪谯门不开公因暇日观视原野直南一里所得响山焉两崖耸峙苍翠对起其南得响泽【`集作潭`】焉清泚可鉴萦廻澹【`集作澄`】淡又其南则博敞平夷澶漫逶迤从古之隟地是邦之休利目与心防闇然自得悉以条陈实蒙可报乃量日力计徒庸辟于弇内成是夷道掲东西二亭于双之上相距二百歩华轩峻宇皆据胜势广厦防窓【`集作寮`】可栖颢气碧山亘目清流在下跨以虹梁抵兹近郊因其爽垲乃列营署度野以歩度堂以筵上栋下宇各有区处规地之广袤分左右营部隷焉牙门亲军而下左至八右至七既而左次莽平采石之师与宴设堂又在焉广场间舘窱萦帯可以阅军实可以容宴豆度羡财则不费因恱使则不劳巽之申命师之畜众楚庄之匏居卫文之楚丘得其时制而不烦官业尽在是矣初舆师所处在郡之北偏地垫下水泉沮洳积弊不迁介夫病焉至是则修武备建长利寝兴得安其室处坐起以观其习变而公又飨士于斯娯賔于斯公之心太则神王神王则中和旁逹士之体宁则气全气全则余勇可贾夫然则不岀楹阶爼豆之间而威惠交修上下浃洽在此物也以公之平粹淑均天资吏师昔尝四剖符一司武皆有利泽施于州壌及是则贵为元侯防以大封推心术而行于理所繇属城而流于支郡程功底绩观发知智亭与营之制宜乎哉前贤之以循政闻者有矣而遗羙于是岂徯公之为而裕斯人耶【`集作也`】凡由此涂出者东南抵于歙西北抵于泾肩摩毂击徃复自便絶东溪有浮桥过西亭则莲池触类滋长皆为絶境公以鄙夫春秋之徒也绘而传焉使实录于石时三年夏五月记  

杭州壁记　　　　　　　沈亚之  

国家始以输邉储塞不足于用遂以盐铁酤为助使吏曹计其入于郡县近利之地得为院之署以差高下之等顾杭州虽一场耳然时南巨流走闽禺瓯越之賔货而盐鱼大估所来交防每嵗官入三十六万千计【`六字一作以亿计`】近嵗淮河之间颇闻其费自是汲利之官益重矣前年京兆韦子谅官始县主簿有能名及秩谢当归是时尚书职方郎中崔棱为扬子留后使闻其行遂邀署之既到满嵗利大登吏无敢怠与其为县主簿加勤也或谓亚之学史词无茍故用是记焉  

## 文苑英华卷八百八

　　宋　李昉等　编公署下  

嘉兴监记一首　　　淮南都梁山仓记一首彭州新置唐昌县建德草市歇马亭镇并天王院记一首  

乌程县新建廨宇记一首  

嘉兴监记  

正徳利用阜财足食国之本也天寳末天下兵起乾元初上司奏议宜以盐铁之职摠以社稷之臣干乎山海之利以冨人也淮海闽骆其监十焉嘉兴为首朝廷以是蠲贷恒赋实乎大内大臣奉法为事选人防其贤干升扵宪署以宣原隰光华之宠趋其署者如好鸟之栖茂林相国刘公尝以大监小州不相若也故其职员不忝乎爵秩其刀布必倍扵租入渤海高君日伦世以勲烈缓歩阔视胷洞开中有方略不循进级故一廷评扵兹二纪倾酒定交掷金市义不饵不仁之粟前使张侍郎滂王尚书纬摠其卜式羊之计遂有采山煑海之役十年六监兴课特优至是未朞从百万至三百万盐【`一作监`】人贾人各得其所故端介之节风彩自高继夫漕运波委陆溢此天下之利器也可示人乎夫以歩光莫耶切玊如泥刜钟无声不以一割均其铦钝君子以知人则哲无徳不酧鸿飞九霄骥骋千里前秘书省著作佐郎顾况羙使臣之得人贞元十七年岁在辛巳正月朔记  

淮南都梁山仓记　　　　　沈亚之  

汴水别河而东合扵淮淮水东米帛之输关中者【`集有也字`】由此防入其所交贩徃来人贾豪商故物多逰利盐铁之臣亦置署【`集作署致`】其间因择官分曹以权【`集作`】庶货而部贡之吏尽令盐铁诸官校违【`集作遗`】之疾徐用赏罚大梁彭城控两河皆屯兵居率【`集无此字`】卒食出官田而畎畆颇夹河与之俱东仰泽河流言其水温而泥多肥比泾水四月农事作则争为之决而就所事视其源绵绵不防通桥叶矣天子以为两地兵食所急不甚阻其欲舟舻曝滞相望其间岁以为常而木又多败裂自四月至七月舟佣食尽不得前元和九年陇西李稼为盐铁官掌署淮口【`集作掌淮口唍`】病其涸滞思欲以为救【`集有而字`】乃与杨子留使议之曰自闽越已西北郡所贡辏挽皆出扵是而以炎天累月【`集有之字`】乆滞扵咫尺之地篙工诸佣尽其所储不能赈十年之食只益奸偷耳【`集有防字`】或有终嵗而不得返其家者今诚得十数【`集作敖`】之仓列扵所便以造出入之【`集无之字`】计无忧也正月河冰始泮吾尽发所蓄而西六月之前虚廪以待东之至者如此则役者逸而何从生哉议定即以状自得遂其便扵是稼度泗土卑湿无堪地遂剏庾扵淮南都梁山十二年诏以诛蔡之师食窘促令盐铁所挽皆趋郾城下是时下淮南仓发舂其工人曰【`五字集作发舂吏计舂其工人`】舂材必栎若榆吏欲令工就山林剪市之稼曰夫【`集作地`】火方焚曰将燋万家当顷刻之间虽得秽之器奋浊污之波百夫汲而扬之立足灭患如曰不然我欲利其器待我成枯【`集作柘下同`】桂之杓致滂沲之流操以救之彼言而后谋则燃灰尚不可望而况所全者今县军十万旦暮不赈其为急也间不容厘而【`集作今`】待汝访山求材然后用何异乎枯杓滂流之语耶其仓材所剪之余大可以为臼小可以为杵长可以为杵之梁薄可以为防枢夹峙促命裁之即日而舂成百具其余米与吏分办之先以家奴就役次及羣【`集无此字`】郡吏各有差所舂凡二十八万石不渉旬俱得浮淮而西矣十三年夏泗水大灾淮溢壊城邑民人逃水西防夜多掠夺更相惊恐呼号而盐铁货帛十余万乃囊之扵布缄用吏名载与渡货帛无余尺及【`集作了`】内仓中不能盈一敖其余皆廕仕家之急时余过泗上得其事故与悉论善济之方而着之以明其绩  

彭州新置唐昌县建徳草市歇马亭镇并天王  

院等记　　　　　　　　陈　谿  

圣上以南夷不防邉尘坌起候旦授执政意俾择要郡以良能而収之遂命御史中丞渤海呉公行曽【`一作鲁`】持节出刺雅安公松筠植心金石励志雅安实邉之冲东入崄隘应援由此公至止一顾屹如巨防当危疑之秋瞬息无事郡人以考秩将满预懐去思接武陈诚愿借绥抚丞相陇西公以公功业昭著飞章上闻请充节度防谋兼诸军行营副都知司马使东路行营都知兵马使仍兼知黎州及廵邉制署【`一作置`】公遂扵大渡河剏置一桥亘五百尺自干戈未寜士马旁午馈运徃复商旅经过曽无覆溺之忧永絶滞流之患至今行者见必归恩【`一作思`】异迹竒谋繁难具纪由是复升扵犍为雅之南千里县道堡相躅早夕【`一作早多`】军食跂俟扵犍为公智出事先机生料外风波助意舟檝如飞是得阖境无虞诸军饫饱实公之功也复由是天子以彭门名郡而偿其重勲公轫车之日即究风俗民之忧苦己眀其重轻事之兴废已熟其利病从便革弊幽显惬心郡内既肃施及支邑以唐昌县中界接导江郫城东西绵逺不啻两舍虽有村落僻在荒塘昔置邮亭废毁将乆遂使行役者野食而泉饮贸易者星徃而烛归公行投告无所深沟雨涨古陌桥摧跬歩难逾艰苦寜述况输役责限徴敛有程而欲罪其稽逋者乎公恻然凝想即日计成遂陈扵连帅扵其心而置草市因其乡名便以建徳为号自此四来者旋踵而迓迎中望者举目而知归老防携挈倐忽而至万家欢笑其事修营不旬日而告就今则百货咸集蠢类莫遗旗亭旅舍翼张鳞次榆杨相接桑麻渐繁如此牧人可谓移风易俗矣昔武候以蜀脞脆故令隣邑翊日而市意在习其筋力而俟之征徭又毎及上春以蠢为名因定日而有知所徃公亦约之以期而候之其日商旅赞货至者数万珍纎之玩悉有受用之具毕陈想人之心岂待询问而知其懽悦也复以路由诸部【`一作郡`】叠迹轮蹄徘徊一息无税驾之所遂以俸钱建长亭崇轩防室外厩内厨帷簿精新器物充足则徃来者非止昼食而卜夜可矣人既繁防俗已丰饶又置一镇抽武士三十人而御之亦立署早暮廵警盗将窜迹人遂高眠不感晨鸡无闻夜犬皆云康泰不可比俦又兹地防昌之前有佛寺数所因废而未兴乡闾求福无处礼敬像设之仪莫识钟磬之声不闻僻野深郊转爲聋俗复置灵岩报恩院脩北方天王及侍从竒工妙餙相好无防高墉环合门庑揭立又度僧住持行道无有虚日斯人也非只丰足而永逃夭札之患得不纪其盛迹而埀于无穷者哉且人之忧乐俗之凋弊岂系于时而实俟于哲人上才也噫公之爲政以己之欲而思人欲以己之恶而思人恶是以连牧三郡而皆勲绩絶伦若非秉心端荘求理无替则奚能动逺迩瞻听而候【`疑`】者乎且昔之此民徃复百里饥不得续食寒不得易衣今之出户而所阙皆足市之功其可量乎昔之此民村防遥逺萧索人稀盗贼织路行者恐畏今之出户歌笑自若醉饱羣归镇之功其可量乎昔之此民首罪无所求福奚门今之出府有依归之僧覩荘严之像院之功其可量乎昔之行者戴星乘轺亭午未憇舘谷何投饥旅寜济今之朱门大启来徃如归乏马疲人顿忘其舘舍之功其可量乎公剏一意而庶类皆安推深诚而万人咸福是知造之防不独幸蜀之三郡即应重委大柄为国之元臣使天下皆幸也谿早歳谬以文字为公之知偶因薄逰获覩盛制舆人颂羙异口同词直叙见闻敢愧芜浅咸通十年五月十五日记  

乌程县脩建廨宇记　　　　杨　防  

叔孙昭子聘扵晋晋受邾人之愬执昭子寘扵箕使吏藩之昭子不以拘为意止之舍有壊必葺去之如始至故春秋贤之今有受九重之命母百里之民凋瘵者系之以绥讹者借之以移既休扵公舘覩其隳摧圮漏忍而不治者无乃取讥扵君子乎丹阳余公以再命尹扵乌程降车之朞月察讼决狱之暇周视县署其门倾其防欹其墙圮其庑偃頽檐侧楹倒移【`疑作侈`】相倚风雨罔【`一作阙`】庇寒暑是窘公叹曰建之者何人壊之者何心既叨守邑其敢不力自懋以图嗣修乎然属天未悔乱兵火犹炽专城而居者其可无备乎故我郡储甲数万以戒不虞而军须军饩佥赋扵县务繁力匮乆莫克举公乃宵分而五鼔而兴行忖坐维不遑所安近越扵时方克僝功扵是节冗费之用鸠赎辟之金僦力扵农休徴功以厚偿聴防之余策杖以廵慰其劳者朂其惰者设茗及飱日自省视由是工操其斧如蚁集羶佣运其材如水赴泜财以俭而蕴故其用给人以悦而使故其功倍不期年而众宇鼎新矣有若换大门中门脩大防小防东阁西阁新押司录事院建人吏只候房砌县之外城几百余雉剏宅之间【`一作周`】垣近一百堵修众寮之宅五造防库之桥六防西亭之污池制公之什物【`一作器`】有遗罔不增构其尤赫赫者如每岁徴赋主胥类扵防之西庑以其输赋骈凑逋逸是虞乃编筠接轩权闲隔之讫赋则毁去厥费颇伙公乃增庑之一楹构木为栏以限其内外俾永絶妄耗此以见公谋之经乆也县之西北隅旧有帐院盖乡吏团集里书之所岁月绵逺崩陊【`文尔切小也`】无防毎遇霖潦则束席就燥以避其霑湿亦有时矣加以徃来者御奔走泥淖之患举邑是病无戸而革公扵是歴揆其损以筹完葺正倾支摧增新易壊类夫重构复建脩廊以逹扵都门雨有依暑有庇从役者不知其劳矣此以见公情之恤下也公帑摧败上冗下湿周垣虽设腐不为固易所以刺慢蓄而诱盗也公乃择坚以革枯选宏而化陋厚厥墉严厥阙此以见公志之防闲也县之圜扉頽垝莫治彼犯大辟得系者豺狼野心脱走是胜茍闬闳不谨墙垣不慎是遗肉扵虎吻也或有絷堕事幽徴责【`一作徴`】盖俾其懐过而省非也岂使敌扵见善毒扵昵枕哉而粪壤狼藉秽不可迩彼罪无轻重俱执扵此不其酷欤公乃刬积涤宿污明壊牖圩毁墉席以防其榻食以茹其馁茍获戾而入如宴扵此以见公之处心爱物也先是县之秋曹尉苏许公颋释褐之官也公始至兼戎曹务遇上已节郡有角擑之戏郡守出观则司戎者职其事因乘小艇徃来以检驭不整郡治之南溪波浩洋许公驭檝以渉而舟覆焉众皆骇惋谓不可援俄闻空中有言曰无损蘓公忽有干流以出其舟而许公存焉彼同溺者俱不为水困俗旌其地为苏公潭大厯中县令李晤则故国绅之先也相国诞扵县署防弄之岁坠扵县之东池逾数刻忽若有物翼出扵池靣相国畧不为苦二者皆县之故事而图经不载公乃檄请扵邑人太学博士丘光庭编缉遗坠其或善未书未记者罔不毕录此以见公兴废而继絶也几此数事岂前政之未知乎抑知而不为乎非公勤扵理敏扵用视公犹私晓夕匪懈何以及此哉始公之临承授政之后人稔扵易众务烦猥纲在而目紊公乃肃之以整严之以恪遏强字弱优老恤匮旌别枉直屏空奸慝不逾月而法令如一劝赏分明清静简当内外祗肃鞭扑阁扵庭争讼息扵野宣尼所谓慢则纠之以猛猛则济之以寛猛寛相济者余公得之矣前是公才再稔而报代乡之老肆之长咸頼抚导数百人列状墙立扵郡庭以乞留太守陇西公以代其任者特勅之命不可有滞然私器其能颇自憾不偶良吏以共育尫瘠公遂退寓扵徳清蜀邑驾水轩酿春【`一作香`】醪治蔬圃修钓艇以吟醉自逸明年冬为县者以谴停其任杖媒依势求代用者檄累扵儿上陇西公至而弗视且曰乌有民病方急而摈良医乎遂飞简以召公洎其至陇西公提印以授曰子之前治邑其及物之泽被扵防野未得尽子之术贻吾中悔今还旧邑其为我抚其疲遏其酋俾民获苏无替初心公三让而后及县张易调新其戸牖剔蠧抉刮垢磨顽不次不序咸复旧贯凡利扵民济扵公事无巨细必自我始丙辰春公将受代吏民等以为受其教庇而忘诸载祀俾后之人不得详其俶落是食其防廋其处也扵是列其状谒言扵宏农杨防防学扵春秋固当以纪功书绩为务公前任日崇修先圣之祠为文赞功刻石扵县岸今复纪此功绩盖欲慰县人乆乆之防思也况公以民吏之勤请不可拒絶兼凡所革易剏制皆力殆心罄而后克济且虑夫什器后之人不同乎慎惜也恐其倾陊后之人不同乎缮治也茍沮众情何以镜将来耶由是采石镌勒之费莫不悉自于清俸益以见慎而有立也嗣厥理者可不懋乎干寜丙辰春七月  

## 文苑英华卷八百九

　　　宋　李昉等　编舘驿【`馆驿使附`】  

滑州新驿记一首　　　滑州新驿碑隂记一首宋州重修五驿记一首　馆驿使壁记一首  

楼上  

翰林学士院新楼记一首  

鳯翔鼔角楼记一首　　泗州重修鼔角楼记一首襄阳北楼记一首　　　泉州北楼记一首馆驿【`馆驿使附`】  

滑州新驿记　　　　　　　李　勉  

滑台旧驿天寳丙申嵗逆臣盗国师竞而焚滑台四衢通于四海夷貊奉聘诸侯觐王有叠骑击毂填郛翳直之日也或寒沍凝血或炎赫铄肌疲心躁愤骈立无寄刚寒者多气奋盱衡温愿者犹神忿吐息虽逺馨醪膳腐积菽藁小吏夏执轻箑冬备重裘献用无所曷补馁殆常惕惕祗惧终湑湑【`一作滑滑`】议繁亦有吟愤作诬口吻震发者幕客请余构驿传以备政县吏请余广驿传以息责遂命试光禄卿兼同州别驾裴万以恪以干俾主剞劂圬墁之工授其意曰无尚雕木之异无荣饰土之竒揆时勿夺详费就简惟疎楹栋将违暑也广庭庑将逹风也取宁体之用去娯目之奢彤彩为文刻剸【`一作晋`】像物有益劳费岂利防庥况玩巧荡神夸丽逾度乎及息役休工门成度费【`阙`】　　　不堕余诚素不违乗轺之賔无或嗤余不効徐湛之风亭月观之盛也大厯甲寅嵗八月二日记  

滑亭新驿碑隂记　　　　　崔祐甫  

古之君子约已而裕人知龢而勤礼接賔以愿【`一作厚是`】务施于丰郑公孙侨论晋文襄之覇也宫室卑庳无观台榭而崇大诸侯之馆故来者如归今我连帅尚书汧公为国垣翰于东土军礼肃人謡兴新其亭传以待賔旅谋之有程设之有所力肆于悦巧悛于滛勿亟而成得其时制博敞髙明倬然其闬闳沉深奥宻杳然其堂室论者谓华之普徳虢之阌鄕自昔为之【`疑衍`】邮亭之甲今兹白马可以抗衡汧公仁以爱众俭以化下陋居室而恢賔馆节丰华而广廕庥称时计功永代为宪方操八柄揉此万邦于庇人其徳弘大于是举也见其端焉夫其去故就新之议属徒揆日之制作而示后公实书之盖闻传春秋序风雅者丘明卜商之事也下吏敢亦庻几  

宋州重修五驿记　　　　　郑　就  

戊子嵗大彭戍卒有在南方者一旦众哗于营刄杀主将不待朝廷命卷斾而归既至所止即共树小吏以张大防天子震怒徴诸侯师以讨之常时挟刄为盗匿蔽榛莽者咸来附离叶拒王师而睢阳最与贼近忽剽攘不徇志必纵火火爇传置尺椽尽为余烬时陇西公以重望镇诸方徴师悉出其地供亿大费不烦朝廷而又戒严叠门贼马首不敢西向我季父貂蝉适守睢阳大军顿其所资粮餽饷且靡阙一毫明年九月贼平我公念鴈池洎防亭五邮前为贼炽熖所涤况沿【`一作官`】河旁午岂可使厦屋不修乃劂材孱工未数月而毕其创匠轮奂为客馆之甲君子以为非我陇西公大才不能当剧贼非我季父称事不能新邮亭冝乎砻石刻文声其羙绩就久奉陇西公命牢让不免其叙事也质而直防而简俾后之为政者识我季父之多能咸通庚寅年秋七【`一作八`】月记  

馆驿使壁记　　　　　　　栁宗元  

凡万国之防四夷之来天下之道涂毕出于邦畿之内奉贡输赋修职于王畿者入于近关则皆重足错毂以聴有司之命徴令赐予布政于下国者出于甸服而后按行成列以就诸侯之馆故馆驿之制于千里之内尤重自万年至于渭南其驿六其蔽曰华州其关曰潼关自华而北界于栎阳其驿六其蔽曰同州其关曰蒲津自防而南至于蓝田其驿六其蔽曰商州其关曰武关自长安至于盩厔其驿十有一其蔽曰洋州其关曰华阳自武功而西至于好畤其驿三其蔽曰鳯翔府其关曰陇关自渭而北至于华原其驿九其蔽曰坊州自咸阳而西至于奉天其驿六其蔽曰邠州由海之内摠而合之以至于关由关之内束而防之以至于王都华人夷人往复而授馆者旁午而至传吏奉符而阅其数县吏执牍而书其物告至告去之役不絶于道寓望迎劳之礼无旷于日而春秋朝陵之邑皆有传馆其饫饩饔馈【`集作饮饫饩馈`】咸出于丰给缮完筑役【`集竹复`】必归于整顿列其田租布其货利权其入而用其息【`集作积`】于是有出纳竒赢之羡【`集作数`】勾防考校之政大厯十四年始命御史为之使俾考其成以质于尚书季月之晦必合其簿书以视其等列而校其信宿必称其制有不当者反之于官尸其事者有劳焉则复于天子而优升之劳大者増其官次者降其调之数又其次犹异其考绩官有不职则以告而罪之故月受俸二万于太府史五人承符者二人皆有食焉先是假废官之印而用之贞元十九年南阳韩泰告于上始铸使印而正其名然其嗣当斯职未尝有记之者追而求之盖数嵗而往则有【`集作失`】之矣今余为之记遂以韩氏为首且曰修其职故首之也  

楼上  

翰林学士院新楼记　　　　韦表防  

长庆二年春翰林院学士缺穆宗皇帝顾谓左右曰孰可充是任者皆曰恭恪可以奉宻命通敏可以肆皇猷有若内谒者蓝田季温可上曰俞洎四年夏院使缺敬宗皇帝顾谓近臣曰孰可补是职者皆曰博覧以好古清白以奉公有若奚官局令卫元璨可上曰俞是以授金紫之赐承侍从之荣典司禁闱防掌诏令尝因暇相与议曰夫宫室台观盖有宜称茍失其制人何法焉内署与集贤史馆秘书省皆号图书府而内署最为宻近故学士之登将相践崇顕者十有八九焉彼三署不可同年而语矣而庭宇逼仄屋室卑陋非圣朝待贤之意岂羣彦飬徳之所于是梧桐高则可以栖灵鳯岩岭秀则可以韫羙玉是宜革作以新其居乃同词上闻诏命惟允锡以材布【`作帛`】假其工徒心匠始形于事先物境潜运于度内乃撤小屋崇广厦掲飞梁于层构耸危楼于上楹重檐翼舒虗牖霞駮甍栋丰丽栏槛周固三门并设防閤对啓延清风于北户候朗月于南荣积其典坟藏于扄钥因讨阅之际资登眺之娱若乃前瞰云山傍窥台观仰丹霄于咫尺纳颢气于襟抱八表殊望四时异境触类生趣随方散怀其下廊庑对序阶陛四匝中创小亭以候宴语卉木骈植松竹交隂拆【`一作林`】高标于棼橑散余芳于户廷信可久之宏规不冺之盛迹也经构之始侍讲崔学士出拜小宗伯楼成之月学士韦公秉国钧旬日侍讲高学士拜夕郎明年正月学士路君迁小司马为承防表防洎王宋二舎人皆迁秩加职院使复以成绩并命迁内常侍夏四月中书郑舎人驾部郎中皆以鸿文硕学为侍讲学士有诏赐宴始觞于斯中外之知者朝昬皆贺岂兴作之防契于隂阳之运乎而土木之动应于福庆之数乎表防学愧镂氷文慙画虎秉笔视草于兹六年备歴规度之謩详观【`一作都`】新旧之制承命为记实慙菲词时太和元年某月日记  

鳯翔鼔角楼记　　　　　　韦庆复  

十月成楼记时也自圣人观象立制则重门击柝以待客故天下都邑大崇建之凡千乘之君其外者郛其内者城郛之门所以苞纳州聚城之门所以严防师长故诸侯国多以内城门于中军为最近率皆楼于斯饰于斯建鼔角于斯先是此府无内城无重门防事之阶才隠内屏旌门之次廹于通道大将军鼔角置于郛晏然而安积有嵗矣今我江夏公七月下车首乎其谋八月虑事鸠乎材九月恩洽得乎众十月劳农兴乎役然后下令葺篑相土命毁削旧宇坦平新途廻还翼张绚防氷静既而版干具畚筑兴山虞纳材梓人凖防雕琢切磨丁丁登登重楹叠户霞起云烝如翚斯升势将骞腾如山斯层崔嵬凌竞君子曰大哉斯楼之作上可以陈列鼙鼓下可以禁限中外近可以张皇斯众逺可以戒励大军稽晷度不失于方中审山川乃得其靣势众心多乐成之助工徒有恱使之劝非大君子渊虑宏谋则兹楼何从而兴也或者以为前之阙政公能补之愚则不然夫举一事建一功不量其小大茍能防防人表独得殊见则无非天假之才得之纵有贤方伯比肩于前欲责其人表之见无乃过欤然则斯楼旷之于前宜也成之于今亦宜也奚所谓称补其阙哉楼成二日我公与防军中贵人洎賔僚偕登而阅之庆复仰而叹曰公之政教见于斯楼尽矣且栋之梁之小大攸宜材不缺也壁垒完坚圬涂缜宻人不偷也防墨脩整苦窊不用法至行也丹雘铺彩光辉烛人照至明也举是署以福我境内之人徳泽甚厚岂土木云乎哉元和二年十二月十有一【`作十月十一`】日记  

泗州重脩鼔角楼记　　　　李　磎  

烈而悲者角之声讙而壮者鼔之声烈与悲似义讙与壮似勇夫军以义集以勇进故军城例楼鼓角于正门以严暮警夜二物用固均然凡发语虽先鼓及奏而【`一有古字`】角先鸣者盖欲勇生于义云泗城据汴淮奔会处汴迅以射淮广而吞拧势雄重翕张气象故其出人物义且勇与鼔角之声相叶虽商贩四冲船击柂交而气不衰杂防御使刘公郡人也其义勇智杰拔于万众间始为郡诸将黄巢陷关徐以西讨急务在广兵力按旧属郡名取泗泗称未奉诏不服徐师因大至公为都马步司转司衙皆摠兵柄捍守连年徐竟解围而去已而上欲乆安徐泗卒以泗属徐防有新防御使昧军机意泗人含愤复激令背徐不属【`一作出`】公执诏争不得众因大呼逐防御使扶公坐公不得已诏亦因命公徐帅太尉钜鹿王感公于已絶他心曲折惟天子命相得益甚于故焉公既挈防御印登城四靣望皆拒战后火烬余或石抛所倾方围急城中又坏屋给薪并是屋庐少全者乃鋭意自鞠鬬场上佐院稍稍营葺且谓鼓角楼者军门眉首冝特华壮楼及左右鼔棚新者二十七间益掲其柱危其槛以激响日沉宵寒听吹击者疑岸浦泉窟龙吟鼍作时时相应和既而郡众列观欲咨文人纪绩或揖众而进曰公之功行甚多非止此楼门左右臂出廊及都厢等院凡二百余间悉公重修又修孔子庙佛祠黄帔道宫观文武吏舎灵山神宇凡数百千间又劝里人益构其居荒毁更新郁郁如春发寒槎又増武器库旗矟千竿锤百柄甲装三百劔千环箭六万羽弓角千凡营制悉以家私财佐用又教属县树桑栁枣榆至二万本无名役除律敕外擅立条归之简切用是人益附亲逋窜自返万三千户朝客中贵人往来饔饩饯迎如完盛时防防淮浙等贡上钱贯数百万此其大畧公所以能若是者由诚【`疑`】者公具侍【`一作具待`】下恳为尊中丞郡太君得拜封爵邑连表乞归侍其诚切动人如此所以能坚奉明天子者以首出其政耶由此言之岂一楼而已乎且公用孝资忠用义发勇其壮烈声又岂鼓角而已乎安可但记一楼而遗他事乎众曰然则何如而可进谭者曰吾闻古人以玉况德以器铭功岂玉足况器足铭耶盖借玉为喻因器而尽铭他善今傥告文人请借鼓角以况公心而因记楼尽述公之功行傥可乎咸曰善然健于笔者不能冩是当缓以俟之积月而史官尚书司封郎中李磎自淮楚趋阙驿泗于是郡从事张信与同僚及将吏等磨石濡笔且以众志白于公请磎为记磎不敢辞即所闻实书于石于戏楼以中和五年二月二十八日成以其年九月三十日书  

襄阳北楼记　　　　　　　符　载  

天时有晦明人情有舒惨或感瘁交搆郁凝不发非登髙逺眺望则无以疎达其气导冲和之性焉蔼蔼襄阳山水之乡征南兴岘亭赏贤王造北楼之胜缅邈千载遐襟一致静躁【`一作操`】其有【`一作防`】得不根柢于是乎然势胜则同制作乃异请得本末而言之先前之人公舎之内特建危榭以瓌硕之材树窐杂之地左右翳荟顾视生熟人莫能登【`一有庇字`】甚无光辉我公怀之思有所致防异日官府无事携邹生枚叟之客高步纵覩于城之墉次于北隅大获伟地公竟符曩意据陴不去机一发楼在吾目由是振陈成新拔卑为髙经营鼓智财力什一笑抃之下峩峩横空襄人骇之谓灵物佐助不然者何以不殚货不峻程不罢民而成不朽之绩容易若此之甚也夏五月辛巳公欲亟逞遐属亦既乐只为食肴酒聚賔而登之异其势隠轸气崇融上乘百雉旁压万井飞陛虹指长槛云截陵昭囘而永睇闗【`一作阕`】万态之纷纠楚山无际汉水逺去郢门商雒防茫天外当是时大火炎炎里闬如燔更簟骤盥躁灼不解及其燕也即窈霭静深端和肃清轻颷四来冲闼动扄座賔相顾如在颢气况乎春之发舒秋之泬寥固不言而胜矣壮而不侈谓之范作而不费谓之智登降有序谓之礼享宴有谓之仁道崇者声辉位大者物举搢绅君子咸谓为此楼与羊公岘亭不没矣若掘客土斩异材砻他山之石夺齐人之力肆浩荡之观穷靡嫚之乐实曰凉徳贾谤不暇亦文者何述焉野人鲰劣备详公明白之实敬扬休休为来者大猷五年六月十五日记  

泉州北楼记　　　　　　欧阳詹  

释名曰楼防也谓高明觌逺防防然也建于第宅则以阅园林有媚树于雉堞则以警防盗不虞故墨子曰城备【`集无备字`】三十歩一坐候楼百歩一立候楼兹楼者盖此郡北墉之立候楼也卜筑之始而有之【`三字集作防而具之`】袤不倍常广唯再寻制造日逺土木功【`集作力`】殆左骞右陊上露下圯有年数矣邦牧安定席公贞元七年下车至九年月之三祀重民力而未形言是年暮秋嵗丰农隙有司率常典告有事于土功公曰斯郡国【`集无此字`】之南极也元后帝郷实在于北诗不云乎心乎爱矣遐不谓矣欲固【`集作因`】恋主向方瞻瞩惟此有楼半倾半摧日夜阙登陴击柝之所风雨忧折榱复隍之患政因时令尔其营之俾有布席跪立之地【`集有间字`】更人防卒之位【`位字集作莅事`】予将时跻展北面拱辰之心焉而受命之【`集无之字`】者感公之意如公之意杼人羣庶感公之诚如公之诚川朝子来坯【`集作坯`】崩易蠧址有余而不刬基墌自延材有长而不剪栋宇自崇既望庀徒未晦成功倚层霄于轩槛纳千里乎牗如鳞之署若岸之军壁得不牧【`三字集作得之状`】若连山之有重峦长江之蹙洪涛气势繇是而【`集作以`】雄焉公每子牟情来庄舄思生俯仰于斯徘徊于斯夫完城壮邑有邦之本也恋阙爱君为臣之节也善矣哉公广兹楼也逺得有邦之本近贞为臣之节执邦之本曰公谨臣之节曰忠唯公与忠公斯昭矣小子家在委巷多闻舆诵艺忝儒术数【`集作毎`】侍公居上志下衷两获而达敬书其事为之记以献至若眺四维之云物临万井之烟景遐象佳致眸【`一作瞬`】莫胜观非公有楼之素故不载之【`集作之载`】贞元九年秋九月三十日献  

## 文苑英华卷八百十

　　宋　李昉等　编楼下  

新修夏邑县城门楼记一首  

五福楼记一首　　　　黄鹤楼记一首  

怀崧楼记一首　　　　朝阳楼记一首  

望雪楼记一首  

阁下  

茅阁记一首　　　　　新修滕王阁记一首重修滕王阁记一首  

楼下  

新修夏邑县城门楼记　　　孙公辅  

昔左丘明书梁亡嫌其亟城而至沟宫也书莒溃责其恃陋而不重闭也然则惩恶劝善之义信可不遗于后代矣方今生人震越虓虎啖嚼凡为侯大夫者孰得不鉴于梁而悼于莒哉夏邑县城楼图经即西汉栗乡侯之故墟阇闉陂陊不可以禁滛佚台观崩弛不可以示轨仪讯诸乡人云此地有隠慝焉纵其神奸栗若大忌故前后令长皆昵于神而废礼也去年夏圣人戒师于东方宣武军守臣刘公虑以军兴势危赋重人困易置官属纪纲事法遂假参佐范阳卢士宣字伯通为兹邑长伯通勤劳于民旋即真命以朱服示王命也怆夫先贤虽立谯门谯门必能将将虽作尔墉尔墉必能言言繇是正其小以及先王宫隅之制饰其俭用倅诸侯台门之尊百工告利多福纷萃则向时妖异之说无复徴据神不神矣君何神耶茍无馨香曷肯变化是故直拔埃譬一贤之挺生介然坚彊同五福之寿考端穆大壮发扬斯干用而不和【`一作知`】我则为植其经费也自柿【`一作度`】材至捽土【`一作卒土`】不碍疋夫之膏泽必因庶役之余羡其博施也自贺燕至翔鶤尚贻终世之咸若宁止吾属之遐览然后命阍人以守之揭灵鼍以鼔之嵗时则悬法于其前灾眚则禜祭于其下御大冦则未足抑小戎而有余且周文缓而灵台成汉文约而露台舍惟彼喆王睿后犹惧若此况人臣乎訚訚伯通可谓知礼至如板筑之气势磨砻之固防涂塈之滑泽采章之藻丽则存诸咏歌非纪体所载时公辅馆于伯通之署愿记其善敢私于人乎  

黄鹤楼记　　　　　　　　阎伯里【`石本作埕`】  

州城西南隅有黄鹤楼者图经云费祎登僊尝驾黄鹤返憇于此遂以名楼事列神仙之传迹存述异之志观其耸构巍峩髙标巃嵸上倚河汉下临江流重檐翼舘四闼霞敞坐窥井邑俯拍云烟亦荆吴形胜之最也何必赖乡九柱东阳八咏乃可赏观时物防集灵僊者哉刺史兼侍御史淮西租庸使鄂岳沔等州都团练使河南穆公名宁下车而乱绳皆理发号而庶政其凝或逶迤退公或登车【`石本作`】送逺游必于是极长川之浩浩见众山之累累王室载懐思仲宣之能赋僊踪可揖嘉叔伟之芳尘乃喟然曰黄鹤来时【`石本作时来`】歌城郭之并是浮云一去惜人世【`石本作代`】之俱非有命抽毫纪兹贞石时皇唐永泰元年嵗次【`石本无次字`】大荒落月孟夏日庚寅也  

五福楼记　　　　　　　　符　载  

人之气刚而直灵而无方欲其全【`一作王`】也唯其所养故处卑陋则疴恙惨怛而邪僻淫戾生焉居髙明则遐矌博大而和平康乐生焉其或将移志气张耳目耸形体使百祥九德沛然洋溢台观不作孰为起予是以我尚书刘公有丽谯之制建嘉名者其有旨乎曰太一五福游乎神宫之三年也先是兹楼北向之防也穹崇敞实惟古制公之家毎断大事行大宴威仪四设必在于是缙绅笾豆陈乎上麾幢钟鼓罗乎下虽庭阶灿烂诚则伟矣而直视南墉云物悠然苍茫雉堞若生逺思以聪明干材智以光华照城壁百堵之上忽生飞楼连甍沓拱攒倚碧空离坎之地新陈对列相与饶借赫然公府自下而望之也若鳌山冠云蜃气横天霓裳鹤驾缥缈髣髴及其登也居颢气之中坐青霞之侧惝怳自顾谓生羽翼二江东注万井如画耳闻天语目视鸟背雪山嵚岑山与云齐风从中来肌骨凄凄于戏胜不终屈必有伸也天作蜀国殆万余祀前人厥陋我能补之恢贤豪之轨躅成藩阃之雄观其英特也公涯岸气业杰出无侣成用迅宻防乎化机尝以至公笃信佐故太尉之幕二十年矣賔主神交中无猜肠薨落之际以柄授手居无几今天子双旌千乗而褒宠之熊罴井络实为天府号令政化风行雷动自缨弁至于椎髻鲐背至于稚齿莫不冠帯其法制饮食其恩信曽未周岁炎炎休声然后结构之兴出我余力况其新栋宇重威容也陈享宴均慈惠也肆观览省风俗也采讴谣禆政教也岂止穷欢娱供视聼临江迟客当宵待月而已哉有部从事符载扬盛迹刻贞石镇梁益使百世君子知五福之巍巍也  

朝阳楼记　　　　　　　　皇甫湜  

岭南属州以百数韶州为大其地髙其气清南北之所同朝贡之所途先时此州无政有闻土秽水烦人创吏侵田畆莠而不垦城郭牢【`一作字`】而不实时惟李君奉【`集作俸`】诏而来一年粗洽二年称理三年大成顾郡之城既狭而专门墙枳扄庭除湫底秋之澍雨沉气乃上暑之燂烁清风不下人慢吏防无严诸侯于是掠旁入之利乘可为之时端景相势凝土度木经营未几兴就嶷然登闳丰崇髙明朗融耽耽尽饰沉沉生白改【`集作若`】积隂于多阳散温沴为祥风宫庭若虚炎天如【`集作若`】秋兹焉观游其政优优宻亲严容【`一作客`】嘉肴防酒兹焉宴喜其乐亹亹【`一作□□`】朱【`一作成`】衡旅楹君子攸宁飞撜云基君子攸隮乃及月春乃择清辰【`一作辰清`】宴豆旣陈賔僚有客肃肃累累讫升【`集作声`】以止天地若开江山如新原隰成文云霞相陵荡逺目【`集作日`】于天涯丛一境于阶端四座洗然若夜行之晔于光烦疴【`一作婴烦`】之脱于身毕夕皆下【`一作而下仍有皆字`】熙熙满足以其直城之东目为朝阳诗云凤凰鸣矣于彼朝阳前代之良二千石若东莱頴川是鸟咸集兹楼可以树修竹列髙梧矣佥以君朝之望也而出刺是州不已屈以事髙不心望以卑逺夙夜【`一作莅`】其官声绩用明羽仪之拜日月以数嗣而屋【`集作居`】者致逺清【`集作请`】标畴克于将来  

怀崧楼记　　　　　　　　李徳裕  

怀崧思解组也元和庚子岁余获在内庭常僚九人丞弼者五而十数【`二字集作数十`】年间零落将尽今所存者惟余与【`集无此二字`】三川守李公而已【`已殁者西川杜公武昌元公中书韦公镇海路公吏部沈公在丞庾公舍人李公`】暨太和己丑岁复接旧老闻【`集无闻字`】同升台阶或才叹止兴已协白鸡之梦未闻税驾遽有黄犬之悲则【`集无则字`】向之荣华可以凄怆况余忧伤所侵疲薾多病当惊北叟之伏【`集作福`】岂忘东山之归此地旧施【`集作隠`】曲轩旁隠【`集作旁隠`】壀堄竹树隂合檐楹昼昬喧雀所依凉飚罕至余尽去危堞敞为虚楼剪榛木而始见前山除宻篠而近对佳【`集作嘉`】树【`防前旧有太辛夷树亦为草木所蔽`】延清辉于月幌【`集作观`】留美景于寒薨【`集作荣`】晨憇宵游皆有殊意【`集作致`】周视原野永怀崧峰肇此佳名且符夙尚尽庾公不浅之意写仲宣极望之心贻于后贤斯乃无愧丙寅岁丙申月庚辰日【`集无此三字`】银青光禄大夫守滁州刺史李德裕记  

望雪楼记　　　　　　　　邓　衮  

上缵位年京兆公繇亚荆牧彭搜鲠治蠧化者耘而革之不易节而政成旣而府署亭台之弊壊者咸理新之明年秋作望雪楼讫功俾进士邓衮铭之围蜀之鄙截如巨砥厥郡维彭北西天屏危碧峭青戛霄磨冥鲸跳虬奔限蛮隔畨上排雪峰延叠万重鹤甃瑶骈【`一作骈非`】月积绡鲜振古不泐四节一色皎皎披飘寒锢隂胶光涵二水冷射千里往哲所嘉名之玉垒公来未朞毕完瘵凋乃于崇墉作为丽谯长材羡工不伐不徭趾故规新不僭不骄经之浃辰翚飞迢迢三伏赫曦九野如烧斯焉一登神涤烦销他日征黄羊碑郡棠下客贡铭永播德芳先是王仆射潜萧桂州祐继守斯郡二公陶奇撰幽不乏心匠于西湖台岛花竹列植布置防不宛妙维雪山彭之殊观独莫经意岂非天待我公作赏迹乎昔西汉进儒术臣多贞方魏晋扇虚吏乎【`一作采`】风流孰若公精六籍练众务蕴张赵之干敏兼王谢之清雅辨辞盈庭奋毫电飞具牍百幅歴眸氷什前可以折穆之之角近可以挫戴胄之鋭则不止有逸暇览眺盖雄节大斾师长列侯方钧平衡粛和神人廹期矣衮不佞镵公奇绩觊识士和【`一作事和`】望雪不取于澄心莹目将以思洁白登楼不取于栉清氷旷在防上睨下察人之利病亦敷政之嘉术也大和元年九月记  

阁上  

茅阁记　　　　　　　　　元　结  

已巳中平昌孟公镇湖南将二岁矣以威惠理戎旅以简易肃州县刑政之下则无挠人故居【`一作君`】方多闲时与宾客尝欲因髙引望以抒逺怀偶爱古木数株垂【`集作重`】覆城下【`一作上`】遂作茅阁防其清隂长风寥寥入我轩楹扇和爽气满于阁中世传衡阳暑湿郁蒸休息于此何为不然今天下之人正苦大热谁似茅阁隂而庥之于戏贤人君子为苍生之庥防不如是耶诸公咏歌以长【`一作美`】之俾茅阁之什得系嗣于风雅者矣  

新修榺王阁记　　　　　　韩　愈  

愈少时则【`蜀本作尝`】闻江南多临观【`文粹一作登临`】之美而滕王阁独为第一有瑰伟絶特【`閤本作时`】之称及得三王所谓序赋记等【`王勃作游阁序王绪作赋今中丞王公为从事作修阁记并题在阁也`】壮其文辞益欲徃一观而读之以忘吾忧系官于朝愿莫之遂十四年以言事斥守揭【`集作潮`】阳便道取疾以至海上又不得过南昌而观所谓滕王阁者其冬以天子进大号加恩区内移刺袁州袁【`集无袁字`】于南昌为属邑私喜幸自语以为当得躬诣大府受约束于下执事【`集作文粹有及其无事且还傥得一至其处十二字`】窃寄目赏适所愿焉【`方崧乡韩文举正云文苑如此集本文粹作窃寄目偿所愿焉`】至州之七月诏以中书舍人太原王公为御史中丞观察江南西道洪江饶防吉信抚袁悉属治所八州之人前所不便【`集本文粹有及所愿三字`】欲而不得者公至之日皆罢行之大者驿闻小者立变春施【`集作生`】秋杀阳开隂闭令修于庭户数月【`文粹作日`】之间而人自得于湖山千里之外吾虽欲出意见论利害聴命于幕下而吾州乃无一事可假而行者又安得舍己所事以勤馆人则滕王阁又无因而至焉其岁九月人吏浃和公与监军使燕于此阁文武宾士皆与在席酒半【`集本文粹作席酒`】合辞言曰此屋不修且坏前公为从事此邦适理【`集本文粹作治`】新之公所为文实书在壁今三十年而公来为邦伯适及期月公又来燕于此公乌【`文粹作乎`】得无情哉公应曰诺于是栋楹梁桷板槛之腐黒挠折者【`文粹有易新之三字`】盖瓦级甎之破【`文粹作故`】缺者赤白之漫漶不鲜【`集注一作至`】者治之则已无侈前人无废后观工既讫功公以众饮而【`集本文粹有赏焉二字`】以书命愈曰子其为我记之愈既以未得造观为叹窃喜载名其上词列三王之次有荣耀【`集有者字`】焉乃不辞而承【`文粹`】公命其江山之好登望之乐虽老矣如获从公游尚能为公赋之元和十五年十月某日袁州刺史韩愈记  

重修滕王阁记　　　　　　韦　慤  

钟陵郡控连山大江环合州城揭起楼榭游之者莫不目骇魂褫号为一方胜槩先是背郛郭不二百步有巨阁称滕王者懿夫峻修广袤非常制所能拟及考寻结构之始盖自永徽后时滕王作蘓州刺史转洪州都督之所营造也距今大中岁戊辰亦将垂三百年徒嘉乎飞翚叠栾虎倨龙盘发地呈形与山同安曽不知荡涤不必系于天灾兴废自叶于时数将利恢复果凭智谋故我雁门公按节廉问方颁条诏令肃而兵戎詟服政和而疲瘵昭苏妙抚循则有袴襦成双【`一作咸获`】之谣寛赋敛且无杼轴皆空之叹歳比善熟俗臻治平故州民相与称贺继而歌曰自公之来阖境讙咍饮公之化若乳婴孩虽国侨理郑圃【`一作国`】多方长孺缉淮阳而布效方公今【`一作之`】日不足过也宜乎享亨迹居全功无何值祝融发其灾回禄扇其焰曽未竟夕煤侔秋蓬则斯阁之制荡无余矣其他廪廥之地接续邮亭薨栋纚连疾飚一惊遂至延及公至是领徒夜出俾撤屋开道毒焰方炽逡廵不能救翌日公乃往观焉召将校谓之曰吾幸得备位廉察不能恳求人瘼敬避天戒致火之患时予之辜遂审量日力详度费务役不加重而烝徒凑事协于中而公用省众谓难集我方指期遂得鼛鼔不胜而筑之阁阁梓材并构而势己耽耽自非智用周敏政齐画一则安能剏规模之丰丽如彼程制造之速疾如此不有废絶孰能兴耶今按旧阁基址南北濶八丈今増九丈三尺其峻修北自土际达阁板髙一丈二尺今増至一丈四尺濶板【`阙`】　长一丈今増至一丈三尺中柱北上耸于屋脊长二丈四尺今増至三丈一尺旧正阁通首东西六间长七丈五尺今増至七间共长八丈六尺阔三丈五尺固可谓宏廓显敞殊形诡状革弊鼎新有如是乎况前通舟车回瞰江岭毎值美景防集笙歌散递逺凝霄汉上轶云雨即未知三山之灵仙窟宅五湖之贤达沉浮其于歴贤胜负果又何如耳故自焚之后又建是阁广其邮驿防事接以飞轩累榭复架连楼小阁对峙髙揭旁通江亭津馆致巧衒能廻廊并抱以交映防宇相萦而不絶则是阁也冠八郡风俗之最包四时物候之异春之日则花景鬭新香风袭人凭髙送归极目荡神夏之日则鸎舌变哢叶隂如栋纨扇罢摇绮堪梦秋之日则露白山青当轩展屛凉风逺来沉醉易醒冬之日则檐外雪满幄中香暖耐举罇斚好聼歌管则斯阁之盛纵游之美赏心乐事庸可旣乎夫易旧图新树非常之绩天其或者必将候魁岸博达负出人智能而俾张大其所为不然何当疮痍未复之前而妙于救药煨烬已成之末而遽及经营况不夺农时不勦人力帑藏免竭日时免赊观之者咸谓神化翕忽殆非人力之所为也噫夫环璚特殊巍峩相扶似乗灵涛涌出方壶寿【`一作华`】厦峥嵘开阖睢盱用镇遐俗尢光奥区是必知后千百年阁之名焉与公之政俱垂不朽矣至如江山之重复物产之殷充亭台増葺以云蔓廨署缮完而栉比布在图籍孰能该详愚今所以为异者但举乎阁之废矣自公复兴而已其他壮丽形胜已备列诸公述作故不能一二覼缕时大中执徐歳秋八月哉生明记  

## 文苑英华卷八百十一

　宋　李昉等　编城  

万胜冈新城记一首　东安镇新筑罗城记一首杭州罗城记一首　　歙州重筑新城记一首  

万胜冈新城记【`集作录`】　　　　沈亚之  

元和九年蔡之帅死其子元济以其土叛逸掠陈汝之间冬纵兵临夀春屠马塘走其守令狐通焚霍丘淮南郡邑大骇民人卷席而居上闻之怒谪其守明年春诏执金吾李将军驰传出守之既至収其壊卒聚夀春城使人劳井闾而市货耕桑之业始复民人莫知复为战矣八月乙巳乃【`集无乃字`】夜引兵南出霍丘百四十里又折而西四十里营于万胜冈筑新城初将度曰吾士卒萍合之众也易散而难役吾以筑垒令之必苦难使防闻之必袭吾思欲其自用乃召诸将谓曰吾旦日望气其状有防谨备之令诸军分营连居环廻之间十有余里各视营之所向宜为数堵之垣以御矢耳诸将素竒将军言归而亟晓其卒故所命立就将军与监军使出周视之【`集作还`】以【`集作至`】武寜大称筑者之能劳以酒帛语宠其将因曰既已幸周缭之善也他将耻其功之不类乃复兴即日而垣周将军监军使出具牛酒为劳因士卒之乐又令曰山泽之地其土瘠漓今时方秋浸潦用事谓众之功难为也顾其【`集作为`】垣今日而周明日而壊吾为诸君惜之诚能致其厚则土藏【`去声`】气色脉力相辅虽霖潦不为患矣筑者皆悦复争为厚及竟将军监军使出视之复劳曰嗟乎诸君之能众士之功也既周且厚始为【`集作谓`】其垣今则城矣因自吟曰城乎城乎使其増数仭其【`集作而`】饰之防虽蚩尤寜敢犯我乎遂归诸将相谓曰乃者将军之词得无意其髙耶吾党亦【`集作魁字`】丑其卑矣复増其筑于是新城遂具明日果防来望见皆愕然因至新城傍具【`集作俱`】张喉髙言指城上曰为我曹敬谢将军讫辞而去诸将尽伏防亦以王覧【`集作贤`】董重质营其侧拒之十一月戊辰将军将卒万余西渡涧渠上史蔟冈与贼阵自平明至日中进退相延不得合及日侧将军乃谋曰彼必乗暮伺吾还兵击我必矣于是引兵急切履防进退数里【`集作急攻防防延退数里`】乃以精兵分伏其两隅复自进【`集作延`】退间防其羸老先复令军中曰皆坐贼之后见官帜有引渡者以为兵怠俱还遂大呼疾驰东下于是伏兵皆奋防其后贼大溃杀伤千余生得数十人官卒死者亦数百人是时李时亮为先锋将使百骑逰击左右独五人环驰如毂至贼麾下斩其将王覧【`集作贤`】继辔转鬬而归十一年夏髙霞防败于随【`集作隋`】唐既谪尽发其卒属陈秋捕得防兵尽罢南境之备俱东备矣九月使偏将军李曜领歩卒数百人从险道夜行【`集无行字`】衔枚入防境西过九女原百余里屠其堡众三十余垒又使义营诸将西北境【`集作傍`】安阳山破其土附屯戍之众数十百人招其防民男女万户得其将二人用之乆之朝之卿士以为将军怠于战或发其语而客亦有来诰【`集作语`】于将军曰始天下髙将军之义以将军兵临三州之防谓一举而取何为乆不称其获与将军曰子之望吾非也夫锄深根者必利其锸乃吾之部多吴楚耕贩之人习于沮泽之上彼鱼鸟之性其生也【`集作矣`】恇恇如偷见其游翔之羣非不多也及抚掌而骇之即争为溃矣而防亦素难吾名常以精卒待我今驱是于欹谷之间与防决鬬譬由畜彘之御穷狼寜有所抗盖居之严城以固其意令旦暮从壁上望见防骑号呼奔突之状以熟其目然吾又常喻以风云胜败之语【`集作语之二字`】以壮所恃如目熟而恃壮及其可用吾伺其利而击之期于必胜此吾所効也十一年冬诏书促战十月乙未上遣中贵人来临视将军于是图其阵于帐中令诸将各识其序旦暮击鼓教士卒为分合圆方之势备画所用将军出客有难之者【`集作日`】自建中于今淮夷三叛其间矣虽蒙赦令然未尝斯须忘战故介兵人传其兵父训之子兄教之弟非战事不语是防以将军名闻天下故【`集作固`】不敢犯自将军西出疆屯兵于万胜城以控其要濠水而东连次江淮之间郡邑之人耕桑自力展【`集作输`】转相属曽不为防虞此将军之功也以强计毅诚招其转祸之人继来如绳此将军之用也今将军不以此为百全之基驱貊越之人身自蒙坚而与必死之防决命顷刻即万有一不如【`集作知`】将军之指东土之固将安仰哉对曰此吾以熟于计乆矣然吾昔尝仕于河塞十有余年【`集作公字`】若偻之忘伸也前行始入觐不意防宠于过悮使率师振旅吾之力唯其所屈【`集作指`】已死効夫马随羇而引者也羇之使驰则为之驰羇缓则歩安有择涂陆而避僵蹶哉如有从【`集作纵`】之不前衔之不止徒见挞贱之弃焉得延颈踠足以待御且圣上旦暮待绩于吾中贵继至亦吾防羇之日也何敢自引于便而已矣遂以十一月庚辰夜漏过四十刻引兵西渡上史蔟収【`集作牧`】之下瞩贼垒分练【`集作铢`】皆察及日中大风从西【`集作西猛`】起折干廻帜将军谓中贵人曰今日之候非其利也愿屯兵堡史蔟以伺之中贵人曰某受命视公战不视公守将军不得已乃阵中军为前武寜军次之左右辅皆亲兵战凡十合防庐宣之军居间闻战声自惊溃失次且遁时贼军方苦中军武寜之杀伤几欲引去及闻庐宣之军惊溃即分精兵数百劲突所溃以击之而将军复与中军武寜深逐贼而【`集作西`】行数十里因与庐宣之军相弃庐宣之军先遁去卒无所伤至暮中军力鬬遂死其将曹惟直张忠信杨浑等及卒死者数百人武寜死者亦数百人还军新城虽无功者亦劳之以故士卒无战苦畏叛之患时亚之客夀春得详其语而书之以备史聴  

东安镇新筑罗城记　　　　罗　隠  

天下自懿考僖皇之后纲领不振厐勋王郢觝【`古触字`】于前仙芝君长践踏于后所以齐防攘臂一噪四海瓦解自尔枝牵蔓引可口而咬其或一垒之不谨一板之不严则刳剔之不暇虽十室之邑三户之乡必壁堑以备之篱落以抗之况大藩之襟帯吾土之系倚者乎杭之别部旧有八郡之目其始以破山倚旌八将之功所致也而东安主领者今副戎杜君君寻其擒逆朗于京口破从实于毗陵天子宠之拜常州刺史遂付其兵于子弟焉抚于内者曰建思御于外者曰建徽经度于季孟之间者曰建孚相【`一作泊`】君解印而归淮叛淝偷连压封部元帅大丞相彭城王始授君以板筑之要濠堑之广袤地里之横亘皆取则于大丞相一之日鸠其民人相其险易惟帅有令惟汝克从二之日度其资粮卜其力用经之营之厥画惟禀三之日命其将曰可球汝当从役于杭必能识大丞相意善匠吾事勿令不如丞相指挥曰侔汝工【`一作王`】曰温汝率铎令等二十一将翼侔以进曰洎俨汝督防遏备御二都之士卒以介于侔之左右曰勲汝司吾储廪谨吾出入城者若有坠惟汝之咎起大顺辛亥年秋七月壬戍讫于明年夏四月庚寅蟠东矗西冈连城周【`一作离连坎周`】植乎二千五百歩隆者就之洼者盈之民不毁担时不妨务夏五月甲辰司徒犒羣帅于城下若畚者皆与焉不三四年杨行宻持淮南节以称盗豕突猘冲扰我疆境而东安郡尤为其所忌行宻藏【`一作减`】安仁义之精锐分田頵陶雅之敢勇以攻东安城楼橹翔空矢石交迸翊日我军凭其城毙贼将于城外者数四沟塞堑堙悉以【`一作其`】等色自是羣防不复有图朔【`一作南`】之意是知人非城则无以为捍城非人则无以自固不有城也人何以安不有将也城何以坚于时紫溪【`一作绥又作湲`】窜保城火建寜不守静江无将奔我而活者四镇之生聚焉噫天下之无事也吾乡则有河间凌淮【`一作凖`】宗一濮阳吴降已下南汝袁不约还朴以文学进天下之有事也吾乡则君建至于子弟伯仲及诸将佐以武艺称岂文武之柄倚伏而然后【`疑作复`】江山禀受与时消息者乎隠亦尝以先师之道千名贡府进取未半【`一作牢`】九鼎羮沸文既不用武非所习今则老矣髙谢三君杜君以镌勒见徴不敢坚让干寜五年六月二十一日记  

杭州罗城记  

大凡藩篱之设者所以规其内沟洫之限者所以虞其外华夏之制其揆一焉故鲁之祝丘齐之小糓犹以多事不时而城况在州郡之内乎自大防犯阙天下兵革而江左尤所繁并余始以郡之子城嵗月滋乆基址老烂狭而且卑每至防阅士马不足廻转遂与诸郡聚议崇建雉堞夹以南北矗然而峙帑藏得以牢固军士得以帐幕是所谓固吾圉以是年上奏天子嘉以拙政优诏奨饰以为牧人之道其尽此乎俄而孙儒叛蔡渡江侵我西鄙以剪以逐蹶于宛陵劲弩之次泛舟之助我有力焉后始念子城之谋未足以为百姓计东眄巨浸辏闽夷之舟橹北倚郭邑通商旅之寳货茍或侮刼之不意攘偷之无状则向者吾皇优诏适足以自荣由是复与十三都经纬罗郭上上下下如响而应爰自秋七月丁巳讫于冬十有一月某日由北郭以分其势左右而翼合于冷水源绵亘若干里其高若千丈其厚得之半民庶之负贩童耄之缓急燕越之车盖及吾境者俾无他虑千百年后知我者以此城罪我者亦以此城茍得之于人而损之已者吾无愧与【`一作欤`】某年月日记  

歙州重筑新城记　　　　　杨　防  

天祐丁卯嵗月直辛亥有星自积水流入于舆鬼知天者曰舆鬼之宿是为鹑首于辰在未之衡日丑为星纪则牛斗之分也防兹星祥秦之鄣郡汉之丹阳其有水为沴乎厥应当在戊辰之丁巳明年夏四月辛丑宣歙睦雨周一甲子平地水丈余四日而后止新安郡之新城继为暴水所汨雉堞咸圯都帅太尉浔阳公周视其壊色沮神戚【`一作蹙`】将捐去而莫修则功存之可秘也将徴役以完旧则民勚之可惮也迨于两月不遑发命又念强敌未殄方砺镞伺间岂可惜费重力慢蓄轻守以速防心乎秋八月乃颁役于五邑先降简于邑令且诫其程功无使隠民厄于豪族擅诸利俾率怨于下以益上者【`二字一作吾`】匪徳也邑令承命躬自阅籍功之延促事之繁简由窭向丰罔有弗均于是五邑之民不再命而麏至于新【`一作所`】城之下凡板干畚筑之用皆未令而具初公廵垒观设【`一作毁`】审赜厥由且叹其虽新水之异以害兹城亦始构之踈以稔其失也乌有于泛沙流石之上而能为永永之基哉乃命指挥使刘赟徐璋三城使朱环及节级等各画分而督役遂谕以城之旧址浮而斯滥今当发深一仞抉去砂石实以精壤重加镇筑然后广其宿基増诸石【`一作卤`】版必使坚永侔于鐡壁役或务棘棘则民筑或务慼慼则民疲弗棘弗慼系尔曹寛猛之有中也无以苛忍相矜无以遄速为代诸侯受教夙夜胥朂勉于恪勤以励厥躬故执畚者防防操斧者诜诜辇壌输财蚁列子臻笑语忻忻【`一作听听`】争先有期自旭及晡役未尝懈逺而望之则叠巘层峦屹如天设廹而视之则崇冈连阜捷若神化回合丛倚崖束山抱建邦则险此焉是觏自八月庚子兴役暨十月之壬寅而役罢工者函斧筑者閤锸太尉浔阳公建斾而廵诸乃曰城之完屋之新实丽实坚非诸邑之奉公焉得民不扰而力齐乎非诸校之尽节焉得役不烦而功速乎所以见二三子之忠勤以佑吾政也自公之临是邦也法明而兵劲刑审而罚中故民乐其化安其土及徴庸而属邑之民父诲其子兄教之弟以公之问俗也未尝有猾吏之扰以公之抚封也未尝有外防之虞以公之治戎也葵藿之禁无敢有触者以公之奬善也鳞介之羙无敢有侵【`一作侜`】者故十五余年绰绰焉如鳞之潜遇其渊广雍雍焉若禽之栖获其防翳絶钓网之虑无毕【`一作罗`】弋之患诗所谓恺悌君子民之父母见于我公矣今水壊城垒重兴畚筑茍或进退不副公之用是谓奸慈父之命其为悖戾神岂尔容哉故民不俟令而争集不劳促而自课非恩信之昭感何以迨乎此哉【`一作劳`】于戏事有竒绩有异不克称颂以流于裔秉笔者之过也阌乡杨防自胜弁力学以暨于髪落齿堕属兹防乱洎在民伍获承公殊众之遇每叹其有志无时许将其促鳞弱介逰泳于丰沼无以酬奬之意敢撰重筑新城记以献时嵗在降娄周正之月十一日记  

## 文苑英华卷八百十二

　宋　李昉等　编城门  

楚州修城南门记一首　全义县复北门记一首  

水门【`斗门附`】  

通爱敬陂水门记一首　汴州东西水门记一首新修漕河石斗门记一首  

桥  

汾河义桥记一首　　　中渭桥记一首  

井  

义井记一首　　　　　观风驿新井记一首城门  

楚州修城南门记　　　　　郑　吉  

今上元年春正月楚州新作内城之南门何以言新因旧之去也何以言作更从王制也王制若何曰天子诸侯防门也何称内城别于外郛【`一作交非`】也春秋传曰南门者法门也南靣而治者政令之所出也楚大邦也日者草创南虽设谯门卑且陋但阖两扉为露棚于前振军旅【`一作鼓`】焉露棚不能蔽风雨亟理而亟壊由是刺史兼御史中丞李公新作之公名荀陇西成纪人用文学徳行进尝言于賔客曰走前为戎曹郎白于执政曰太平时天下有府兵今散矣而折冲果毅郎将戍官等軰尚冗食焉艰难后天下有州兵而军籍多空名库兵皆刓【`一作刻`】腐安不忘危易道也有备无患军志也晋室尚清言代马噪河洛天寳怙富庶燕盗腥中原职司【`一有空字`】其守言非出位幸相公裁之当时执政虽似不为意他日揖走于列曰泝淮而上【`一作止`】达于颍而州兵之益团练者纚聮五郡焉楚最东为名部疆土绵逺帯甲四千人征赋二万计屯田五千顷凡兵赋食三者相通也公尝亟言兵愿试锋頴焉召对延英得列以闻可脂辖矣故遂授铜虎符竹使符来此公始下朱轓遽视城洫简兵甲阅卒伍若不适于意者楚人再无嵗负租逋糓甚多乃去乡胥之啄害民者敛赋与之缓期人戴其惠征租力人入【`一无入字`】矣得善用筹者勾稽公物之出入抉负财且二百万俾军吏之敏察者觇公田之稼得将隠谩之糓不翅万斛掌公财而坐于市占军籍而蔽其家计其入仅足其廪食牧财而斥其人外厩有征马虽不满四千蹄而槀粟脂药之用圉牧将卒之列繁且耗公曰幸天下无事就有道【`一作既有急`】而此悉罢去之月省费三万藏有墆财矣乃完补卒伍乃犀利甲兵乃饫饱吏士乃恢崇规制掾曹有公膳牙门有常饔胥史有官厨卫卒有给食合而言之曰廪飡钱者三百七十人先是以嵗用不足常自正月迄于仲夏凡曰廪飡钱者皆半之俟敛新赋而后复之或灾沴水旱赋不毕入于终嵗不复公曰寜损他费焉有责其尽力而使之歉复耶悉赒之仍笔于检日用约若今嵗后或不易羊羮之败其无虞乎由是吏胥醺其徳将卒许之死矣士伍寒燠有若赐衣诏以嵗贡征缗赋之向者泉轻币重而赋之以帛而士得其赢今也泉重而币轻犹赋之以帛官受其利公曰吾心有不安焉盍【`一作尽`】赋以缗茍不足即与帛而时其物之价而直之既闻令讙声动壁垒皆曰有君如此使我蹈水火可也乃新南门巉然而楼増以旧五之二焉划为防门出者由左入者由右夹筑髙阜类观阙而非者九【`一作凡`】军垒皆尔命之曰却敌虑垆土之易陂陁也鳞甓而涂固之周施槛楯其驻也建大斾鸣笳鼓以司昬晓焉其戎也卷斾援枹于楼中以谨击柝以严教令以壮都鄙以张军声为理若此足塞执政之云兵赋食三者相通试锋【`一作笔`】颖之说矣凡畚筑攻木瓴甓涂塈者无虑备于军伍而州闾人皆来纵观耳既休役劳工顾谓告曰子学旧史愿为我记日月不愿黼饰空言曰古者国有史举事必书举国有诗王者采之知其国之风自秦郡县天下史之与诗皆止矣独有铭功记事文之金石者近于国史国风之类欤然言之不文不能播逺请将俟作者公曰否子焉用辞既不得命乃考三【`亦无此字`】实以书往嵗有将作少监李姓阳氷名善籕书尤工为大字瑰硕多力郡邑省寺得其署题者荣而葆之大厯中客于楚因大署州门昔人措之于西偏至是公易之于南门以表掲逺近或曰宏制异迹公【`一作若`】相期于数十年间斯盛事也不可以不识故着之于末仲春贞陵复土羣臣上言请御端门赦天下改元上思慕未许故犹以大中纪年十四年四月二十一日谨记  

全义县复北门记　　　　　栁宗元  

贤者之兴而愚者之废废而复之为是习而循之为非恒人且犹知之不足乎列也然而复其事必由乎贤者推是类以从于政其事【`集无此字`】可少哉贤莫大于成功愚莫大【`蜀本作甚`】于恡且诬桂之中岭而邑者曰全义卫公城之南越以平卢遵为全义视其城塞北门凿他雉以出入且【`二字集作问之其门人曰`】余百年矣或曰巫言是不利于令故塞之或曰以賔旅之多有惧竭其饩馈者欲廻【`去声`】其涂故塞之遵曰是非诬且恡【`集作恡且诬`】欤贤者之作思以利乎人反是罪也余是复之询于羣吏吏叶厥谋上于大府大府以俞邑人便焉讙舞里闾居者思主其家行者乐出其涂由道【`二字本作由是道以`】废邪用贤弃愚惟【`集作推`】以革物而【`集作宜`】民之苏若是而不列殆非孔子之徒欤【`集作也`】故为【`集作为之`】记云  

水门【`斗门附`】  

通爱敬陂水门记　　　　　梁　肃  

嵗在戊辰扬州牧杜公命新作西门所以通水庸致人利也冬十有二月土木之工告毕从事徴其始请刻石以为记云书载濬畎浍距川传称为川者决之使导然盖【`一作导`】与政损益政举则道举政污则道污污则革革则乆贤哲之治也当开元以前京【`集作荆`】江岸于扬子海潮内于防沟过茱萸湾北至邵伯堰汤汤涣涣无隘滞之患其后江南徙波不及逺河流寖恶日淤月填若嵗不雨则鞠为泥涂舟檝陆沉困于牛车积臭含败人中其气为疾为瘵长民者时兴人徒以事开凿既费累钜万或妨夺农功殚财竭力随导随塞人不寛息物不滋殖百有余年矣贞元初公由【`集作以`】秋官之贰出镇兹土既下车乃验图考地谋新革故【`一作谋利革害`】相川源度水势自江东而西循蜀冈之右得其浸曰句城湖又得其浸曰爱敬陂方圆百里支辅四集盈而不流决而可注图以上闻帝用嘉允乃召工徒修利旧防节以斗门酾为长源直截城隅以灌河渠水无羡溢道不廻迂【`集作逺`】于是变浊为清激浅为深洁清澹澄【`集作泊`】可灌可鍳然后漕挽以兴商旅以通自北自南泰然欢康其夹隄之田旱暵得其溉霖潦得其归化硗薄为膏腴者不知几千万亩野人诵曰膴膴原田自今以始嵗其【`集有`】豊年都人诵曰沔彼流水我邦是纪钟美不知向非我公有先物之知移俗之才则曷能运可大之谋蠲累世之繇旬朔之劳致无疆之逸宜乎人之永叹【`一作咏叹`】也如此按陂塘本魏广陵守陈登所设时人爱其功而敬其事故以名之谢文静【`晋书作靖`】成偃又以召公之徳为称有魏以还五百余载不朽之绩及公而三皆在斯邦不其盛欤水门之作将以重成功示长利非登临游宴之为嘻后之人抑可以知  

汴州东西水门记【`并序`】　　　　韩　愈  

贞元十四年正月戊子陇西公命作东西水门越三月辛巳朔水门成三日癸未大合乐设水嬉防监军司马賔佐寮属将校熊罴之士肃四方之賔客以落之士女龢防阗郭溢郛既卒事其从事昌黎韩愈请纪其【`集无其字`】成绩其词曰维汴州河水自中注厥初距河为城其不【`集作弗`】合者诞寘聮鎻于河宵浮昼沉舟不【`閤本作用`】潜通然其襟抱亏防风气宣泄邑居弗寜讹言屡腾歴载已来孰防孰思皇帝御天下十有八载此邦之人遭逢疾威嚚童噭嘑刼众阻兵懔懔栗栗若坠若覆时维陇西公【`李勉`】受命作藩爰自洛京单车来临遂持【`集作拯`】其危遂去其疵弗肃弗厉薰为太【`集作大`】和神应祥福五谷穰熟既庶而丰人力有余监军是谘【`集作咨`】司马是谋乃作水门为邦之郛以固风气以扞【`集作闬`】防偷黄流浑浑飞阁渠渠因而饰之匪为观逰天子之武维陇西公是布天子之淳【`集注云一作天下之文`】维陇西公是宣河之沄沄源于昆仑天子万祀公多受祉乃伐山石刻之日月尚俾来者知作者【`集无者字`】之所始  

新修漕河石斗门记　　　　穆　员  

分洛为漕斗门在都城东【`一作门字`】南中桥之右旧制喉不深口不速其流随之水斯溢旱斯涸东有斜堰俾其来往终嵗不修輙壊修则水积髙而迤南北北伤则洛亘邙趾南伤则鱼逰井不脩则漕复于陆且其地与岸皆寘薪焉不再闰而【`一作不`】一易每嵗缮塞斜堰洎南北堤桥之费相与盈万其斗门之工不计盖其者也安平公治三川之暇顾念于此之疾未去且曰水之性导无不顺【`一作利`】壅无不害善为水者唯其所趣使若自然其要在于不与之竞而已是用浚斗门之下以量其入庳斜堰之上以归其余庶乎饶不为増伤不为减盈万之费嵗収于公而通海之波率土之运东西交骛合朝宗之义焉中桥之旁有古堰废石沉于泥沙公乃发而转之以代寘薪之制省于自他山而致者盖百之一犹惧刚之不胜柔岸化于水乃受规矩俾之追琢如斧斯锐以分其冲如月斯仰以折其势积石山鬬中流汤汤南隣凿龙永代无愧上济行迈是为通桥嵗三月兴作四月毕事【`一作事毕`】人不见始而覩其终垺其功用不足于常嵗之数而不朽之利与皇都洛水垂之无穷焉呜呼物之至柔者水不得其理者懐山襄陵其次决隄防隤城邑夫唯不争之力然后胜之天下之理一理也制天下之至强者其唯不争乎于水也见公之政于政也见公之徳异日观易简乆大之业此非其一隅哉公以为成公之志者实肆其勤命以名氏刻于岸石仍俾末吏谨而书之贞元四年四月丁亥日记  

桥  

汾河义桥记　　　　　　　崔祐甫  

绛人有成桥于稷山县南汾河水上入境称曰孝子询之三十防父母五十犹【`一作由`】缞麻故其乡党舍氏不名贵之也初兹县有具舟之役隣邑有官修之梁自太原西河上党平阳至于绛逹于雍繇卒廹程贾人射利济舟为捷渡口如肆孝子川上喟然叹曰夫来者如斯其可胜纪欲速不逹式【`或作其`】在兹乎见义不为非勇也临难不济非义也廼愿弃家乞诸他郡枯槁蓝缕日恒嵗积自河间【`一作阿闗`】而东陶唐俭风食货艰难闾里褊小率令逺驰骤迩馈饷耆耋【`一作耄`】喻美于编户丁男舍耒而攻木义声感也汾流汤汤河浒牵射溃【`一作隤`】沙徙岸呀呷转腾畚筑于激射之旁根柱于沸渭之下是虑是图功就其十八九矣其年秋七月天作霪【`一作滛`】雨湍悍【`或作激`】襄陵噫大水不仁前功荡矣邑老郷人涕泗而吊之曰力竭于【`一作于`】子天不恤是而已矣顾而不应且有后图徴诗人之嘉谋参作者之逺虑曵索辫篾絷舟戾舸【`一作航`】白露下而谋始止于凌澌杜春氷觧而兴功止于水潦降一夫【`一作叹`】不可夺志三年其有成功广可方轨平可转毂去其饰成在【`一作成无`】丹雘取其固势异虹蜺佥义于孝子之功也故曰义桥昔周王以懿戚封建吴札美盛徳遗人西临孟津北对姑射山河风土其肯徒然所以义表専【`一作颛`】门功烈隣境难其一善矧乃兼之由是县人志之于石【`一作皆唐文粹`】  

中渭桥记　　　　　　　　乔　潭  

自鸟防穴者兹水广矣依【`一作税`】鳯凰城者兹桥壮矣水朝巨海而不竭桥通大路而居要不然岂自秦至我唐六千甲子而独【`一作犹`】存也稽厥道【`一作造`】率兹帝圻【`一作畿`】候天根之见当农务之隙司金司木鸠而积也水工木工速而至也挥刄落雪荷锸成云京兆尹紫绶【`一作绂`】而董之邑吏墨绶以临之逺迩子来结构勿亟无小无大咸称天【`一作于`】休经之营之不愆于素丹柱挿于坎防【`一作窞`】朱栏赩而电【`一作烻`】乃虹引成势犹鹊填就功连横门抵禁苑南驰终岭商洛北走滇池鄜畤济济有众憧憧往来车马载驰而不危水潦起涨而转固人思啓者吾其能济赩赩赫赫轰轰阗阗且周穆之驾鼋鼍振千祀也东明之聚鱼鼈称一时也孰若我由也【`一作之`】而必达凭之而必安若以匹敌夫何逺矣潭遂【`一作遽`】因行迈覩兹崇饰将刋石以表迹敢搦札以记事赤奋若嵗流火之月也  

井  

义井记　　　　　　　　　邵　真  

义以发衷形外昭施物也井以下汲上导彰济人也河间公凿井于城垣之次阳门通庄之右偏署曰义正哉导之深源经以【`一作之`】善利庇彼防宇达于交衢铁其瓶以永不羸石其甃以给无泥飞轮周散泄窦前注淬【`一作泙`】而平之随用不私主发生以流润当赫曦以伏炎在摇落而激清抵凝沍而不闭环四序以一其惠俾憧憧者知饮濯所向焉蔑燠之虞济烦乏之艰昬懵者得以淘荡瘵痗者由之蠲愈涤汰氛坌沃洒蒸灼澹然不改与地配乆化嚣阓为闲敞隣梵宫以【`一作之`】清净脩廊对开连楼郁峙啸真侣以宴息速嘉客以盥潄【`一作溉`】指心而授应日而就彼丰福吉禄繁荣重【`一作祉崇`】庆欲不萃于河间之门得乎故北寺司刑上卿也南【`一作西`】台专席中丞也戎府佐政司马也参贰外阃显荣当朝鶱鶱青防前视万里是凿井为济川之渐斵轮为秉轴之兆可转盼而待矣公才蔚量硕质贞气淳名膺王府心拂尘累制【`一作料`】物以经逺恤人以遂诚廻俸节财蒇事彰义将献祉于大君贡休于元戎归夀于高堂三事体大公之誓乃戒司翰者书实刋记掲于井外时大厯六年春三月记  

一作皆文粹  

观风驿新井记　　　　　　崔黄中  

自荆门至清宫三百里虽水泉味咸凿井防源往往而有中间观风驿三十里防滴不流硗确而瘠长亭短亭三百余家终日挈瓶入谷而汲暨乎暑气炎煽天地烧烁金石提绠半路已成温汤居者既往来【`一作性命`】难通行者固不保其往元和六载我司空郑公节度荆南下车之日缉寜巴徼统正楚风防导濆溜未暇细务三年政闲事已【`一作简`】因议路室委饩之事饥乏汲引之道访于幕中寮佐佥曰地形峭峻意功多未即赞公公曰登陆求莲诚宜不卜然贰师凿井焉有槛【`一作滥`】泉愚叟移山素无巨力志之所至神亦或昭茍利于人不计藏镪支使庾承度宣贞絶俗仗义真【`一作直`】副成规终此殊绩于是程功蒇事穴其路隅一之日兴畚锸俾应鼛鼓腾沙掊土二之日困于石飞锤敲火转石磊硪三之日计功【`一作工`】未毕瀸泉仄出泛滥渤潏井上千夫噪喧呼扬洒甘溢【`一作泉`】提缶争先巷无居人语笑道邉嗟乎夫善政养人之术皆日就月将然孜孜而化曷若郑公兴一言土石之役济万古生灵之命匠意于众虑之表见机于不牵之初如此翊君为尧舜之代惠泽必浸于昆虫赞国为华胥之朝恩波必滋于草木况济人于声教之外爱物于象数之中立徳已来无出其右易曰改邑不改井以君子清规长存郑公有焉黄中猥从郷【`一作郷从`】第得厠賔筵覩事扬嘉犹未尽焉【`一作善`】冀后来多士经此乐土知有仁焉时元和七年嵗在壬辰十二月二十三日  

## 文苑英华卷八百十三

　宋　李昉等　编河渠  

绛岩湖记一首　　　　南陵县大农陂记一首桂州重筑灵渠记一首　兴州江运记一首祈门县新修阊门溪记一首  

绛岩湖记　　　　　　　　樊　珣  

句容西南二十三里曰赤山天寳中改为绛岩山以文变质也山外周流厥有湖塘旧址考于前志则曰吴人创之梁人通之矣洎金火有变积为习坎灌莽之所我唐麟徳嵗邑宰杨嘉延亦纂前服利农为名虽迹于传闻而事斯茫昧杨氏之后今余百年实滋菰蒲莫植粳稻剥极则贲俟能而伸大厯十二纪县大夫兼大理司直太原王公昕能蘓罢劳【`一作人`】且易俗临湖而叹以欲从人吟使臣之清风酌良牧之髙课将图永逸匪顾暂劳因察其地形访以舆诵谋始作则定徒撰工月在休农云其荷锸周匝百顷【`一作里`】蓄为湖塘置两斗门用以为节旱暵则决而全注霖潦则潴而不流収功济时道甚明逺开田万顷赡户九乡洎成奥区颇无凶嵗鱼稻之盛公实为之昔叔敖芍陂能张楚国史起漳水竟富魏邦秦称郑国汉歌邵杜皆谓是也每商羊罢舞龙见而雩比屋有忧于销铄连阡莫覩于耘耨我则黛波奫沦白鸟飞灭下洞庭之鳬鴈泳中流之鳣鲔横塘之右构为新亭芬其芰荷树以杞栁杨楚江岭憧憧是途行李实获于防庥歌咏或借于观览懿乎哉君子之用心也孰愈崇其岛榭侈以林堂此而莫文翰墨奚述大厯十二年十月三日记  

南陵县大农陂记　　　　　韦　瓘  

宣部支邑十城而南陵防剧盖由庶民嚣豪物产多状山川鬭错风俗诡浮故理束则民溃政放则民怠俱不得其极自非肃亷和敏措动守中则莫至良能况功利及物邪皇帝四年今地官侍郎卢公观察宣部精心厚下重难邑长乃以寜国令顺阳范君假南陵印为大夫于是肃以检奸防以约身和以纳民敏以应物物不天落民得休泰卢公尝曰时或爽候云龙遁逃膏泽翔枯物不遂液吾人其瘁乎下令邑中有能修复陂塘积水防患者终懋厥功先时县有废陂曰大农积嵗不理荒梗幽扈丘隰遁形空规残状非乡党之夀耋不可欵识舆人飞语他邑病能訾訾嚣嚣波翻风合范君独判于心不惴【`一作畏`】腾口曰利于人也使吾获戾而罹悔真吾心也且黔愚皆苦于始作而泰于成功况吾君侯明吾天子圣尚何惧哉乃召乡老里正尹而计之具畚挶列绠锸筥砾砻坚披材辇壤日必廵丈周察势便仁以抚驯悦以附来法以督奸勤以劝劳于是云动雷行斩莽辟芜拨腐曝淤培髙彻卑不知形疲不惮苦骨不残民力不费金刀潜轶化工事于农隙三旬而毕不戮一人其大【`一作始`】也驱江波六十里活活下来辟荒梗数万畆汪汪虚明叠石构岭纵三百歩龙蟠虎鬭横杀冲波泄流引洫臂发三港支分脉散泽入大田厥功既成乃有风雨鬭洄复【`一作激`】换晨虺虺沸防似闻构作及乎雨斩云除则沙洲突出力捍岭下若自开辟之初信为神物所相虽使江河合灾惊涛稽【`一作懐`】山大浸崩驱猛来敌亦不能轶峻防而侵厚趾斯乃天赞其功岂非仁深于物乎其或火云天旱魃为虐歊蒸瘅怒蛟龙逭诛而翠防摇岸澄澜洗月溶溶浩浩独落天光顺势导流犹润百里则贯畦浮塍平嵗之溉千顷岂为多哉其细也孕鳞甲之族育鳬鴈之羣罗生菰蒲蔓合菱藻渔父舟人浩歌扬檝厚生之物永永不极斯其功也可以灼当世而芳千古矣昔者西门豹治邺召翁卿【`二字一作公`】治上蔡而史氏国书【`或作书美`】显白良能以其因水茂功利泽及物者也则大农杰迹功符天作可以论古对能岂有媿乎范君寻迁御史后三年吏民益慕而愿表尤功今连率范公以文行徳器挺为时贤爰领宣部仁义明举其下耸善常推至公邑人三请于公乃曰他人有善惟恐不闻况伯也【`一作氏`】功利如是吾岂诡故哉乃从之邑长李君乆以材能张其化吏民甚安之追论大农盛绩因民之心以成其善志亦春秋之事也乡将石定录事丁宗耆夀戴诚佐史章佾或防其议或督其事洎百姓朱纶李纵田丘程等若干人咸请予为记云元和八年嵗次癸巳六月壬午朔十五日丙申建【`一作皆唐文粹`】  

兴州江运记　　　　　　　栁宗元  

御史中丞【`集作大夫`】严公牧于梁五年嗣天子用【`一作举`】周汉进律増秩之典以亲诸侯谓公有功徳理行就加礼部尚书是年四月使中谒者来锡公命賔僚吏属将校卒士黧老童孺填溢公门舞跃欢呼愿建碑纪徳垂亿万祀公固不许退而相与怨咨遑遑如不欲【`集作饮`】食于是西【`集作四`】鄙之人宻【`集作私`】以公刋山导江之事愿刻岩石曰惟梁之西其蔽曰某山其守曰兴州兴州之西为戎居嵗备亭障实以精卒以道之险隘兵困于食守用不固公患之曰吾尝为兴州凡其土地【`集作人`】之故吾能知之自长举北至于青泥山又西抵于成州过栗亭川逾寳井堡崖谷峻隘十里百折负重而上若蹈利刄盛秋水潦穷冬雨雪【`集注作水潦于秋雨雪于冬`】深泥积水相辅为害颠踣腾借血流栈道糗粮刍藁填谷委山牛马羣畜相枕【`集作借`】物故餫夫毕力守卒延颈嗷嗷之声其可哀也若是者绵三百里而余自长举而【`集本作之`】西可以导江江【`集本不叠此字`】而下二百里而至昔之人莫能【`集作得`】知也吾受命于君而育斯人其可已乎乃出军府之币以备器用即山僦功由是转巨石仆大木纵以焚火【`集作焚以炎火`】沃之【`集作以`】食醯摧其坚刚化为灰烬畚锸之下易其朽壊乃辟乃垦乃宣乃理随山之曲直以休人力顺地之髙下以杀湍悍【`集注作水怒`】厥功既成咸如其素于是决去壅土防导江涛万夫呼抃莫不如志雷腾云奔百里一瞬既防既逺淡焉【`集作为`】安流烝徒讴歌枕卧而至戍人无虞专力待防惟我公之功畴可侔也而无以酬徳致其大愿又不可得命矧公之始来属当恶嵗府庾甚虚器备甚殚饥馑昬札死徙充路頼公节用爱人克安而生老穷有养防乳以遂不问不使咸得其志公命鼔铸库有利兵公命屯田师有余粮选徒练旅有众孔武评【`集作平`】刑议狱有众不黩増石为防膏我稻粱嵗无凶灾家有积仓传舘是饰旅忘其归杠梁已成人不履危若是者皆以戎隙帅士而为之不出四方【`集作人`】之力而百役已告【`集无告`】就且我西鄙之职官故不能具举惟公和恒直方防毅信让敦尚儒学挹损贵位率忠与仁以厚其诚有可以安利于人者行之坚勇不俟终日其兴功济物宜如此其大也昔之为国者唯水事为重故有障大泽勤其官而受封国者矣【`集注作焉`】西门遗利史起兴叹白圭壑隣孟子不与公能夷险休劳以惠万代其功烈尤章章焉不可盖也是用假辞焉【`集无此字`】谒工勒而存之用永宪于后祀  

祈门县新脩阊门溪记　　　张　途  

县西南十三里溪名阊门有山对耸而近因以名焉水自叠嶂积石而下通于鄱阳合于大江其济人利物不为不至矣其奔流激注巨石硉矹腾沸汹涌瀺灂圆折凡六七里舟航胜载不计轻重篙工檝师不计勇弱其或济者若星驰矢逝脱或蹉跌必溺湾防中俄顷灭迹矣邑之编籍民五千四百余户其疆境亦不为小山多而田少水清而地沃山且植茗髙下无遗土千里之内业于茶者七八矣繇是给衣食供赋役悉恃此祈之茗色黄而香贾客咸议愈于诸方每嵗二三月赍银缗缯素衣求市将货他郡者摩肩接迹而至虽然其欲广市多载不果遂也或乗负或肩荷或小辙而陆也如此纵有多市将泛大川必先以轻舟寡载就其巨艎盖是阊门之险元和初县令路君【`一作旻`】常患之闻于太守故光禄大夫范卿因修作斯防其后商旅知不履阊门果竟至籍户繇是为之泰其来已五十五载矣元和咸通伏腊相逺阊门始废【`一作度`】之时功未甚至犹利于人且乆长庆中县令王迅曽畧见旧址盖茶务委州县贵蹔邀商贾而已今则颍川陈甘节为祈门一年而政成孜孜求闾里之患果得阊门溪焉乃速诣目击崄状吁可畏也必【`一作心`】期改险阻为安流廻激湍为澄碧乃录其始制之实闻于太守清和崔公自请以俸钱及茶【`一有案字`】羡利充市木石之用因召土客商人船户接助夫使咸适其愿无差役之患无箕敛之公恱而从之自咸通二年夏六月修至三年春二月毕穴盘石为柱础叠巨木为横梁其髙一丈六尺长四十丈阔二【`一作三`】十尺堰之左俯崇山作为深渠导溢流廽注于干溪既髙且广与往制不相侔矣甃石叠水泝流安逝一帯傍去滔滔无滞驯鸥戏鱼随波沉浮不独以贾客巨艘居民叶舟往复无阻自春徂秋亦足以劝【`一作欢`】六乡之人业于茗者专勤是谋衣食之源不虑不优夫如是有以见清河公求理诚至茍非良邑长不可以佐理颍川君临事必专茍非贤太守以立事其作用坚固永乆与山川齐途寓于郡下尝逰兹邑颇熟本末因得以记咸通三年秋七月十八日歙州司马张途述  

桂州重修灵渠记　　　　　鱼孟威  

灵渠乃海阳山水一也谓之漓水焉旧说秦命史禄吞越峤而首凿之汉命马援征徴侧而继防之所用导三江贯五岭济师徒引馈运推爼豆以化猿饮演坟典以移鴃舌蕃禹贡荡尧化也则所繋实大矣年代寖逺隄防尽壊江流且溃渠道遂浅潺潺然不絶如帯以至舳舻经过皆同奡荡虽篙工檝师骈臂束立瞪眙而已何能为焉虽仰索挽肩排以图寸进或王命急宣军储速赴必徴十数户乃能济一艘因使樵苏不暇采农圃不暇耰靡间昼夜毕遭罗捕鲜不吁天胥怨冒险遁去矣是则古因斯渠以安蛮夷今因斯渠翻劳华夏识者莫不痛之洎乎寳厯初给事中李公渤防车至此备知宿重为防引仍増旧迹以利行舟遂铧其隄以扼旁流斗其门以级直注且使泝沿不复稽澁李公真谓亲规养民也然当时主役吏不能协公心尚或杂束篠为堰间散木为门不歴多年又闻湮圮于今亦三纪余焉桂人复苦已恨终无可柰何矣况近嵗来蛮防犹梗王师未罢或宣谕旁午晦暝不辍或屯戍交还星火为期役夫牵制之劳行者稽留之困又积倍于李公前时转使桂人肤革羸腊指足胼胝且逃且死无所诉怨殆十七八矣咸通九年余自黔南移镇于此舣棹岭首备观其事试询左右曰向时何不防凿版筑而使艰阻如是耶则末校刘君素前曰逺事固不可指明近事又非不知修渠必去民病然其柰迩来屡以迎送輶轩供亿师顿召募补卒犒赉征夫帑藏且殚闾井亦蠧故无以兴防凿版筑也余固为父隠【`一作慈`】于子孰有子病而为家贫不求医救子是知长吏所当子民也今民涂炭若是又何縁帑藏且殚而无暇救之固顷【`一作须是`】约公费积刀布召丁壮导壅塞以平民病也因召君素若能主张乎君素唯之遂领其军凡用五万三千余工费钱五百三十余万固不敢侵征赋必竭其府库也不敢役穷人必伤其和气也皆招求羡财标示善价以佣愿者自九年兴工至十年告毕其铧隄悉用巨石堆积延至四十里切禁其杂束篠也其斗门悉用坚木排竪至十八重切禁其间散材也濬决碛砾控引汪洋防阨既定渠遂汹涌虽百斛大舸一夫可渉繇是科徭顿息来往无滞不使复有胥怨者噫草木无情也荣落限于春秋然犹春则华秋则实以利于人焉而人称万物之灵擅百嵗之夀安可不利于人哉况余无大勲业而窃据宠禄宜孜孜力补尸素岂令草木反鄙于余哉于是闻害必削见益必树盖为此耳时上闻其兴役逺防诏书猥赐嘉奬然人臣受国恩为恶则罪【`一作罹`】耳为善乃常事亦犹子孝亲讵可夸乎况余审其所为未立山愧【`一作傀疑`】矣又何敢当诏书之美也今所自记重脩非为名也且要叙民之艰苦实犹斯渠冀后之居者不阙其修行者不毁其修长利民而已矣时咸通十一年四月十五日谨记  

## 文苑英华卷八百十四

　　宋　李昉等　编祠庙上  

滑州修尧祠记一首  

鳯翔府扶风县文宣王新庙记一首  

袁州文宣王庙记一首改修吴延陵季子庙记一首诸葛武侯庙记一首　　斥鼻亭神记一首  

滑州修尧祠记　　　　　　白敏中  

白马津西南五十里曰尧祠衮龙腾文劒佩有光徳音不遐精魄如在然而祠庙僻逺藻荐亦稀荒榛不除茂草斯鞠司空陇西公即戎之二嵗勤恤人隠期于俗阜夏四月宿麦方登油云未施公愀然殷忧思防甘泽因曰古先皇王孰神于尧盍将祷焉期有所应乃率寮属将校质明而往钟磬毕陈牲牢在筵翊精肃容防祷移时祝拜之际蠁如答未及廻车重隂已周宻雨轻洒槁苖特起逮夕及晨自叶流根寮属将校相率称贺曰天灾滑民仍嵗不登道殣流离十年于兹公能以诚明动神祗膏泽发枯朽免积逋于饿隶变旱歉为丰稔固当大崇庙貌以旌厥美于是饰粉壁张罗帷栾栌四周丹绀交辉肃肃静宻神之所依是宜播公之美扬神之祉刻于金石而为之记时大【`一作寳`】厯二年七月二日建立  

鳯翔府扶风县文宣王新庙记　程　浩  

天地吾知至广也以其无所不覆载日月吾知至明也以其无所不照临江海吾知至大也以其无所不容纳料广以寸管测明【`一作景非`】以尺圭航大以一苇广不能逃其数明不能私其质大不能亡其险韪【`一作伟`】哉夫子生后于天地而知始亡先于天地而知终【`一作后天地而生知天地之始先天地而没知天地之终`】非日非月光之所及者逺不江不海润之所浸者博三代礼乐吾【`一有知字`】其损益百王宪章吾【`一有知字`】其消息君臣以位父子以亲家国以肥鬼神以享道未可诠于无【`一作其有`】物释未可证于无生一以贯之者【`一无此字`】我先师夫子见之矣【`矣字一作夫子`】圣人也帝之圣者曰尧王之圣者曰禹师之圣者曰夫子尧之徳有时而息禹之功有时而穷夫子之道乆而弥彰【`一作芳`】逺而弥光用之而【`一作者`】昌舍之而【`一作者`】亡昔否于宗【`一无宗字`】周今泰于皇【`一无皇字`】唐不然者何耀【`一作被`】衮而裳垂旒以【`一作而`】王者哉扶风古县也在京之西环渭而【`一作之`】北望标闗辅之首雄压剧秦之大有尉曰袁弁者学稽汉室名振伊鼎迹泯味道力余功文【`一作学吞汉台贤负伊鼎文则变雅行乃矩物`】其为政也刚而能断柔而能吐其理身也静尔深谷澹然澄江纡大君之明命注贤相之清选【`三十六字一作其为政也刚以断其理身也柔而立回大君之清问动贤相之精选`】寅奉圣防廓新祠堂【`一作夤奉诏旨廊新祠宇`】殿宇【`一作廊庑`】岑立宫墙岛峙【`一作趾`】睟尊仪【`一作睟先师`】于两楹罗礼貎【`一作罗亚圣`】于十哲砌兰有主院栢分行徂庭自肃入室知【`一作加`】敬陈牲牢而在旅【`一作如在`】间【`一作旅`】笾豆而无筭天下大军之后【`一有也字`】时而没礼域中小康之前【`一有也字`】俗媮而迷归懿文【`一作尚儒`】以戢兵尚徳以【`一作设义而`】销战使人从善逺恶而不自知大哉袁氏之子其用心也至矣邑宰李公政事【`一作才思`】练逹徳音【`一作政事`】和理风声树而【`一作于`】丕变甿颂乐而不支县丞主簿尉等琅玕王畿黍稷公器覧容色窥相公之明镜整鬐鬛趣相公之龙门云霄坐驰鸣跃可俟浩客【`一无此字`】自帝辇【`一作乡`】聿来【`一作薄逰`】鳯翔入境而醉闻佳政归欤而食【`一作告归而飡`】味尤绩前尉许挚【`一作贽`】起予能事春秋之徒如何勿书时大厯二年某月日记　　一作皆唐文粹  

袁州文宣王庙记　　　　　萧　定  

于戏太朴既往淳风不扇天将以夫子为木铎而大赉于生人天纵夫子以圣徳而诞敷于文教不然者则礼乐坠于地宪章弛而不张忠信薄于家人其被髪左祍矣周徳既衰诸侯擅命非尧舜其能以天下让于圣人道在先天其能违天命要于冨贵故夫子屈身以行道而道济天下迈徳以立训而训被家邦向使夫子为有土之君南靣而治则大道洽于羣物【`一作动`】而况于人乎大化行于蛮貊而况于华夏乎夫天运之陵夷下民之昬垫若虞泉之不可昼也故夫子郁厄于当时生人之未富【`一作穷`】世数之相变若长江之不可竭也故夫子道行乎千载观乎有国有家者防夫子之教其何以行之哉夫子之教也修身以及家自家以形国而治道备矣是以治万人如治其身治天下犹治其家使君君臣臣父父子子之道灿然明白若日月之照临光于上下【`一作下土`】以【`一作矣`】是故用其大者治大用其小者治小不用而能治者未之有也且三代之主皆圣君也而犹社稷与世数存没祀典将子孙废兴则其余皆可得而知矣夫子官为司防道冠百王歴万古而弥尊与四时而并运生徒满天下祠宇充郡国与生人终始将天地盈虚非天下之至圣孰能与于此者乎稽夫两楹坐奠惟夫子畴昔之夜夣尊为人君惟圣主御厯之辰应之则开元叶明王之符夫子播人君之化矣大厯元祀定自尚书左司郎中试秘书少监兼此州刺史祗膺典礼式展诚敬入夫子之庭庑美圣徳之形容髙堂岿然垣墉半落爼豆斯在榱桷全崩灵像頽容门人虚位乃谋及寮吏撰日増修府寮从胄子【`一作曹吏`】从从筮从是之曰大同敢徴良匠祗敬蒇事改造夫子及四科之像兼画六十二子之容江乡土卑垣墉多隙以板易竹以粉代圬廊庑庭除罔不毕葺笾豆簠簋罔不毕陈入其室若闻讲诵之音升其堂如聆金石之响冀夫袁江之上将洙泗之风袁山之人能传邹鲁之学儒行充于比屋中庸化而为俗矣非恒【`一作日`】能之也冀能者赓之述而不作识者可尔时大厯二年协洽嵗律中无射之月兼刺史萧定记  

防州孔子庙记【`见八百四十六卷`】　　韩　愈  

陈留郡文宣王庙记【`见八百四十六卷`】陈　兼  

改修吴延陵季子庙记　　　萧　定  

有吴之兴也泰伯让以得之有吴之衰也季子让以失之为让之情同而兴衰之体异何哉泰伯之让让以贤也故周有天下而吴建国焉季子之让贤以让也当周徳之衰而吴防邦焉或曰非所让而让之使宗祀泯絶而不血食岂曰能贤斯可为知存而不知亡者矣夫治乱时也兴亡运也故至【`一叠至字`】而不可却终【`一作往字`】而不可留黄河既浊阿胶无以正其色盐池斯咸【`一作箄`】不能匡其味与夫当浊乱之世召力胜之戎让与争孰贤乎易曰知几其神则季子之见可谓知几矣季子之明可谓知进退存亡而不失其正矣至于听乐辨列国之兴亡审贤知世数之存没挂劒示不言之信避国保无欲之贞故有吴之祀寂寥而延州【`一作陵`】之飨如在风可想至徳兴叹美之词哲人其萎表墓着呜呼之篆向防徳仁两至则夫子不复虚【`一无此字`】叹焉详其精义格【`一作被`】物钩深致逺之防乌可防其津涯而窥其墙仭哉是知让之为徳在于生灵不独其子孙明矣国有祀典人懐永思定忝列藩条钦崇懿范于以加敬严乎閟宫别闺壸之内外正众神之序位旧以泰伯之庙在于苏台而制季子之祠像设东面非由典礼谅无取焉必也正名于是乎在祈报旁【`一作献`】奠贽币具【`一作宜`】列于轩厢春秋礼荐爼豆当陈于正寝俾观像者识贤人之遗风可律审度者知经徳之礼秩无差末学陋词不足颂其休烈寒来暑往敢用同于记年时【`一有大唐二字`】大厯十四年嵗在巳未八月戊戌朔二十七日甲子正议大夫使持节润州诸军事守润州刺史上柱国赐紫金鱼袋新拜尚书户部侍郎兰陵萧定字梅臣记  

诸葛武侯庙记　　　　　　吕　温  

天厌汉徳俾絶其纽羣生坠涂四海飞水武侯命世实念太【`集作皇`】极魏奸吴轻【`去声`】未获我心【`集作心膂`】葺【`集作胥`】宇南阳坚卧不起【`集作待主`】三顾稍晩羣雄初定必也篲扫是资鼎立变化消息谋成掌中战龙黄再得云雨于是右掲如天之府左提用武之国因山分力与水合势蟠亘万里张为龙形【`蜀本有亦欲二字`】首吞咸镐尾束河洛翼乎中夏飞跃天衢然后鱼驱勾吴东入晏海大勲未集天夺其魄至诚无忘炳在日月烈气不散长为风雷英雄痛心六百年矣于戏以武侯之才知己托国【`集作付托`】土虽狭国以勤俭富民虽寡兵以节制强魏武既没晋宣非敌而戎马【`集作车`】荐驾不复中原或曰竒谋非长则斩将覆军无虚举矣或曰餽粮不继则筑室反耕有成筭矣尝试念之颇赜其原夫民无恒【`集无此字`】归徳以为归抚则思虐则忘其思也不可使忘其忘也不可使思当其【`集无此字`】汉道方休哀平无政【`集作罪`】王莽乃欲凭戚宠造符命脇之以威动之以神使人忘汉终不可得也及其【`集无此字`】髙光旧徳与世衰逺桓灵流毒在人骨髓武侯乃欲开兴图振絶绪【`六字集作开张季世兴振絶绪`】论【`集作谕`】之以本临之以忠使人思汉卒亦不可得也向使武侯奉先主之命告天下曰我之举也匪私刘氏惟活元元曹氏利汝乎吾事之曹氏害汝乎吾除之俾虐魏偪从之民耸诚感动然后经武观衅长驱义声咸洛不足定矣柰何当至公之运而强人以私此犹力争彼未心服勤而靡获不亦宜乎【`一作哉`】乃知务开济之业者未能审时定势大顺人心而克观厥成吾不信也惜其才有余而见未至述于遗庙以俟通识唐贞元十四年七月【`集有二字`】十五日东平吕温记  

斥鼻亭神记　　　　　　　栁宗元  

鼻亭神象祠也不知何自始立因而勿除完而恒新相传且千嵗元和九【`蜀本作元`】年河东薛公由刑部郎中刺道州除秽革邪敷和于下州之罢人去乱即治变呻为謡若痿而趋【`集作起`】若蒙而了腾踊相视讙爱克顺既底于理公乃考民风披地图得是祠骇曰象之道以为子则傲以为弟则贼君有鼻而天子之吏实代之理以恶徳而专世祀殆非吾人之意哉命亟去之于是撤其屋墟其地沉其主于江公又惧楚俗之尚鬼而难谕也乃徧告于人曰吾闻鬼神不歆非类又曰淫祀无福凡天子命刺史于下非以专土疆督货贿而已盖将教孝悌去竒邪俾斯人惇忠睦友祗肃信让以顺于道吾之斥是祠也以明教也茍离于正虽千载之违【`一作逺`】吾得而更之况今兹乎茍为【`集作有`】不善虽异代之鬼吾得而攘之况斯人乎州人【`集作民`】既谕相与歌曰我有耉老公燠其肌我有病癃公起其羸髫童之嚚公实智之鳏寡【`集作孤`】孔艰公实遂之孰尊恶徳逺矣自古孰羡淫昏俾我斯千载之防公辟其户我子洎孙延世有慕宗元时谪永州迩公之邦闻其歌诗以为古道罕用頼公而存斥一祠而二教兴焉明罚行于鬼神恺悌达于蛮夷不唯止【`集作禁`】淫祀出非类而已愿为记以刻山石俾知教之首【`温陵黄伯光曰栁子厚斥鼻亭神记词极严正至王阳明复象祠记其意又何其温厚也盖子厚疾象恶之深而阳明阐帝舜之大二作可互相发云`】  

## 文苑英华卷八百十五

　宋　李昉等　编祠庙下  

唐寳应灵庆池神庙记一首  

洪州西山风雨池记一首  

楚州新修吴太宰伍相神庙记一首  

歙州重建汪王庙记一首  

茅山白鹤庙记一首  

新修四皓庙记一首　　修黄魔神庙记一首  

祈祷  

祷河侯庙一首　　　　祷聦明山记一首祠庙下  

唐寳应灵庆池神庙记　　　张　濯  

天有五星辰居其一地有五材水为之首既作咸以正味亦凝质而成盐则横目之人生齿之嵗罔不资焉而后食矣盐之为用大矣哉寳应灵庆池者山海经所谓盐贩之泽也俗称官号皆曰盐池供华夏二十余州宅黄河千里之曲北抱原势南负山隂涵濡澄浸渍舄卤外无寸草内絶纎鳞水或紫赤盐皆洁白有自来矣顷大厯丁已秋雨成灾凡厥井疆漫为涂潦今京东和籴使兼知河东租庸盐铁侍御史清河崔公陲时以监察权领【`一作顾税`】是邦忧国卹人吁天有祷乃徴畚锸集役徒修隄防导溪涧积溜鸿涌白波如山西迤北滙散于女监【`一作盐`】斯池町畦不没庐室获全繄公是頼矣粤翌日亦既开霁红盐自生盈掬倾筐或茧或栗形攒伏虎色澈丹砂灵贶休徴古未之有公乃献状于户部侍郎韩公滉韩公伏奏于代宗代宗俾諌议大夫蒋镇覆之则编于史册荐于郊庙矣与夫白麟赤鴈之应野蚕稆谷之祥何以异乎冬十月诏锡池名曰寳应灵庆兼置祠焉盖国家祈丰财旌瑞贶也其明年因厥农隙创兹神寝卜津涯六十三之半当安解二大邑之间捄陾陾椓橐槖工惟力竞役若子来俄结构以特起涂塈而斯毕然后审像设焕丹青睟容穆如甲士赑屭则聦明正直之有凭也夫其洞户南豁沧波淼然树以修槐罗以香草则风凉防舞之有所也又来嵗已未夏五月九日天子降中贵人以牲牢祀之制祀光临衣冠列位秩齐四渎礼视三公亦为盛矣其后西自闗辅东逾崤渑南驰陜服北走绛台马屯云车流水乞灵报徳可胜纪乎易曰圣人以神道设教而天下服此之谓也遂迁公殿中侍御史京东和籴使逮于斯任岂唯执宪简颁盐政【`三字一作颁盐之政令`】必将秉造化应鼎之和羮人皆望焉神所劳矣濯客自东鄙观艺而来美精诚之动天多筑防之尽力輙采闻见题于乐石庶丕绩不朽与池始终时建中二年秋八月记  

洪州西山风雨池记　　　　权徳舆  

山林川谷能出云为【`集有风字`】雨皆曰神诸侯在其地则祭之钟陵风雨池在山西【`集作西山`】洪井之北发源山椒分脉散清浅数里汇归于兹石壁峭絶泉流其下信乎精气之所囬复风雨之所蓄池邦人敬向相传名之并山北下二十余里有望祀之地祠宇以神之苹蘩以荐之祈农望嵗于是乎在祀之丰约在徳之轻重报之迟速视诚之薄厚大夫李公理江西三年寛仁清浄正徳利用以黄韩笃厚之化易吴楚剽轻之俗里闾之间歌颂【`集作诵`】相闻嵗在丁卯六月大旱公廑身焦思所以救之之道撰日洁诚有事于神斋心夕往舣舳宵济厥明至于山下达于祠亭【`集作宇`】精诚旁魄灵贶交感通山泽之气致隂阳之和和气薰然蒸为时雨未彻奠而繁隂起不崇朝而甘液遍荡洒疵疠布之休和自时厥后庶徴咸若茂遂生物登成甫田而所治七诸侯如公之诚各修其封内之祀化彼灾沴为厘为福其或散为祥风结为卿云纷纶葳蕤奔走来告繇是九江之西嵗用大穣昔董仲舒推隂阳啓闭之数相区区江都之地用无饥年前史书之况我公察廉八郡政成化洽人有顽薄之俗以诚革嵗有水旱之沴以徳胜庶富斯民如此之盛也春秋时国有史氏君举必书徳舆从事于公记事之徒也以公之仁池之神明徳参防若合符节是用追琢岩石俾邦人识之时贞元三年八月庚子记  

楚州新修吴太宰伍相神庙记　卢　恕  

舍人事而介福专人事而薄神皆君子不为也茍不以仁惠爱民而止以堕怠理道持甘酌芳饎以交神神在聪明正直岂许之乎若忧勤焦思访接无怠于贤人且不遗况贤神乎所以大徳君子以厚人故不薄神也楚州以【`一作比`】淮壖涘太宰伍相庙置在【`一作自`】吴时临邦沟当伐越时为餽运所开太宰经画及因谗而没其神凭大波雄愤无所泄蓄为猛颷骇众吴人恐之故相与立祠邦沟上歴代皆崇其祠椎牛酾酒小民有至破产者北齐清河王励刺【`一作判`】此州申教部民不冝荒渎非神之意其风稍革国朝龙朔中为狂人郭行真所焚干封初凖勅重建大中十载四月十八日上以山阳荐灾当宁忧轸曰非朝之显徳清望有材者不可分吾忧子众姓于是诏兵部郎中荥阳公守郡立政行道得民之心每雨小差期晴少失候公一至请之灵贶立答连嵗丰穣岂【`一作得`】非神之隂賛耶旧庙菆隘浅廹前横岸道尘坌玷防公黙图将显大之且俟诚化更广即増张神宇俄有州人蒋容者啓公请合财葺之殆天啓乎何防契如是耶于是开其前伸其后重肖神像及仪从等毕新庙之域【`一作成`】也面河距淮岩然崇堂蜿然修廊像设新而英姿益明旂旓新而灵卫愈严庭可以长布武阶可以劳拾级管箫朝奏一何和神也风月夕清一何宜神也祭法曰夫日月星辰民所瞻仰也山陵林谷川泽民所财用也今太宰之髙不啻星辰太宰之利不啻山谷彼青骨而邀食于民者岂得同日而语洎诏徴公为左諌议大夫释符之日恕防公付以留务行及祠前顾谓恕曰有事或诚存太宰其应也如响今去能无感焉君代我编其修建之由恕谨奉教一无伪饰公之始至也承菑沴之后墟【`一作庐`】井残矣廪藏空矣道既僵殍牢亦充塞及公之布徳也四时洽畅千里醉歌帑廥皆溢庭无讼人乡县郭邑致十倍之繁富庙宇亭肆兴万堵之宏丽休祥表见仁声流扬传车云归耆少遮道竟夕不得前虽古之良二千石实有慙色素负谦损不先之道至于理功皆不欲人言恕亲吏也其可隠而不书巨唐大中十二年七月十一日记  

歙州重建汪王庙记　　　　汪台符  

天不欲盖地不欲载两曜不欲凝万根不欲生玉石一尘贤愚一丘则神人不得不防圣人不得不作我唐不得不兴越公不得不起起而不失进退存亡者越公得之矣隋鹿无主羣雄率舞公矫翅一鸣声着千古提山掬海沃沸填危扫平反侧之源归我唐虞之际武徳四年髙祖下制曰汪华往因离乱保防州郡【`新安志作郷`】镇静一隅以待寜晏识机慕义【`志作化`】逺送欵诚宜从褒宠授以方牧可使持节歙宣杭睦饶等六州诸军事感天人知已瞻玉阙言懐龙劔一沉死而不朽贞观二十三年也有棠树之诗无良吏之叹固得父老请建祠堂在防之西大厯十年刺史薛邕迁于乌聊东峯元和三年刺史范传正又迁于南阜即今庙是也中和四年刺史吴公圆克荷应复新栋宇迄今司空浔阳公景慕英尘经始灵宫凡三迁饰物不告劳民惟求旧济于时死于国功宣教化则祭之其余不在祀典狄梁公按察江淮焚淫祠七百所朝野韪之所谓能执干戈以卫社稷越公欲盖而彰虽焚不可得矣且汤不干尧不湿曷显圣人之政唐歴十有九帝二百八十年其时间有奴狂仆醉触破王化洎僖皇嵗庚子盗起曹南逆尘犯跸我淮王大呌义声千里奔命宣池濠夀滁和六郡统【`一作绕`】我马棰分我君忧茍无将将之雄莫破铮铮之胆我司空浔阳公独危【`一作陶雅尝为歙州刺史二十年`】仁义礼乐饵舒池常润于歙最为政第一慰本城之人筑乆长大本岂矜庄严【`一作壮丽`】一祠企望六郡直在乎开物成务遗民金石者也台符越公之裔浔阳之吏祖能神主能贤辞或不直作神之羞辱主之命诏我邦人同归典实庶可与言文论政矣龙集壬戌十二月十有一日谨记  

茅山白鹤庙记　　　　　　栁　识  

茅山旧句曲也本记云内有灵府空通五岳其外山形似已因名为句曲自轩辕鼎湖之后世多近智所谋【`一作渐闇`】真有故金阙玉清大圣至神【`一作诚`】之事真灵时阐于人间以彰道妙则汉元帝世有茅君积袭道徳来受仙任逰内统外泽加幽显邦人瞻戴因改为茅山教既漙二弟亦此山得道三峯是三君驻云鹤之所备详传记至明帝永平二年诏勑修崇其庙后代相承【`一作传`】罔敢或替我国家缵承真曹宗奉至教【`一作门`】天寳七载五月十三日于山之西偏制置祠宇度道士三人以修时醮列在祀典夫庙享功徳显黙殊致以道而言则天地之外亦有覆载隂阳之外亦有生化斯乃虚而有象运而无形盖显为皇王师范道之形器也隠为贞灵变化道之精微也体虽隠显心则感通有无交畅化乃大备初真人既受羽节留二弟于句曲而谓之曰吾今去便有局任不得数相往来要当三月十八日十二月二日邀师携友以来游纷有好道者待我于是乎吾自当科之有以相教则法之本也内习精真冲寂外行防清仁惠每嵗春冬皆有数千人洁诚洗念来朝此山自汉至今宇宙间潜修精感转自【`一作相`】化诱其可胜纪乎若然者我真人功圣徳隂隲妙用岂言能尽欤夫学道则所见无有不忘得道则所忘无有不在多冺迹于常或标灵引类不显定一理始曰无方之用孰知终极是知圣人情忘爱存慈劝不已益见道之至也真人昔将轻举俯视六合虚徐翔翺于是防云自异灵鹤自至昔亦如天之运行日月为照星辰为曜则日月星辰为天地光大之用天岂有之自是真富也防云灵鹤为真圣升虚之用圣岂待之自是真贵也世之贤士髙位济俗乃无意于车舆道之真仙孕元育化寜有意于云鹤庙者亦如人思邵伯而爱甘棠也道士容行延生法成韦崇珣等经营修奉嵗月乆矣愿刻金石以志于山唐大厯十三年太嵗戊午三月十八日记  

新修四皓庙记  

国之所以病者在乎名分差赏罚谬贱妨贵孽代宗河决树颠可拱而俟夫圣人作则必建皇极叙彛伦植礼为防坦顺为路使尊有定位下无觎心春秋垂子贵母贵之文年钧徳钧之説侄娣审于左右文质殊其后先等威着明条贯纎悉选师保以教之设疑丞而辅之春诵夏一物三善故刑于寡妻文王之所以正家道也抗法伯禽周公之所以致颂声也昔申后黜而小弁赋子朝宠而王室乱献公从筮晋祀如线楚建遇谗芊姓累棋列于格言垂作殷鍳汉髙皇帝提三尺劒奋布衣夷秦剪项南靣而帝及乎踈孝惠私赵王本根一摇海内失望向使安车空驾羽翼不来蹈金寒玦离之踪成母爱子抱之计四百之祚岌乎殆哉非四公之髙名不能割汉祖肌肤之爱非留侯之竒防不能振大贤金玉之音然而显晦异宜语黙殊用涂山玉帛有栉风沐雨之劳陋巷箪瓢无被髪缨冠之责兼济独善相与背驰唯四先生两有之矣往者明祠頽壊靡有孑遗太傅兼中书令许国公爰命经营不日而就栋宇甚羙神形若生如裁兎鹿之书似指狼羊之喻松凉桂燠云白霞丹坐视天倪时闻地籁公秀发人瑞雍容国桢【`一作祯`】本于忠孝文以礼乐每絶编而嗜学常吐餔【`一作哺`】以迎賔至于戡定之懋勲防察之殊政则铭于彛器藏在史官宜有如季文子者请之太史克者诗之非昧者所宜造次道也公以为四先生避秦乱逃汉禄而所立利泽如掲日月彼佩金印乗朱轩食万钟润九里而括囊避事全躯保挐【`一作拏疑作孥`】闻四贤之风可以有立志矣故公之饰是庙也见圣王固本之制焉有诗人伐檀之志焉岂特烛耀岩穴旌贲隠沦而已光化二年十月一日记  

修黄魔神庙记　　　　　　袁　循  

咸通末嵗今翰林舎人兰陵公自右史窜黔南秋八月二十七日泝三峡次秭归时蜀水方涨横涛蔽目公积悸而寝夣神人赤髪碧眸且云险不足惧公异之再寐【`一作寝`】又夣公诘其所自则曰我黄魔神居紫极宫之隅将祐助明公出于北境公曰吾斥去荒徼危殆未巳神能惠我何也以朝夕期幸与我俱游与我不忘矣亟【`一作巫`】言之神许诺自是抵于黔又迁于罗每陟险艰神怳【`一作况`】如在洎公迁于朝神夣告归公曰将设【`一作移`】庙列塑于宫之傍丁酉嵗公从弟兟自澧阳尹亚西蜀路出祠下以囊金致公意谓前制不专请别修敬太守清河公承命感异亲营之心匠既陈层轩以新神乐来斯灵仪蹲蹲按灵寳经南方有大魔其中央曰黄天魔王横天担力谓能力扶昊苍周覆万有天其或者以公有济之业将扶危定倾作镇天歩俾黄魔防鍳为公之兆朕乎噫天为功必借于大贤神之灵固辅于有徳是必有鸿猷盛绩萃于公之心未可知也循以学官涖秭归奉太守命弗敢譲所记干符丁酉嵗仲春九日司户叅军袁循记  

祈祷  

祷河侯庙记　　　　　　　裴防权  

明皇帝懐柔百神以功跻四渎蒲股肱郡实祠宗繇是刬旧图新庙貌甚设国有祀典蒲侯职之然天下郡县濒于我者多曲架榱桷庙神乞灵滑临洪波神有寜宇且曰渎古侯也故神以侯称六年夏不雨尚书博陵崔公惧兹农事凡明神灵迹有可以膏稼穑者必命犠牲箫皷以动之卒无应一旦监军使阎公曰郡濒河侯庙具存姑用旱祷宜斡流以苏大田五月庚午公防阎公幄河壖列旌斾率府从事合牙门诸将郡县吏罗为侯拜声以具乐酾以清觞腥爓燔炙苾芬交错版书精意以耸侯听六月辛未雨乙亥始霁自乙亥至于秋七月壬子以烈日下烛南亩复燥公曰时雨难再将奈秋成何阎公曰河侯利吾州前应如答吾且祈且报庶终侯功癸丑公复防阎公仪若庚午丙辰雨已未乃霁噫公祷之防神应之速祷不防无以徼侯贶应不速无以协农时既贶既应多稼织野寒耕热耘之子其有京坻之望乎昔王尊舍熊轼卧金堤却惊波也公仗戎钺祷于河濵勤甘雨也惊波缩所以完居邑也甘雨零所以遂嘉谷也则知前贤后贤之推诚济物脗【`一作泯`】若符契矧乎食民天也宜拜侯赐阎公揖曰斋诚以动神者尚书公之徳也公揖曰始谋而获应者将军氏之力也于是相与拜宇下或曰昔嵗河流汜滥将鱼滑人滑人祝侯骇浪帖息今者拜侯赐未若记侯之感通公乃召从事河东裴防权文其功客有博陵崔应书于石防昌六年九月一日建【`一作记`】  

祷聪明山记　　　　　　　卢　顼  

聪明山之神盖俶落上古不知其始兴也【`一作其所自兴也`】若曰祸淫之谓聪降祥毓物之谓明美称备焉取名斯在观夫羣山逶迤自西北而兹镇秀防屹临东夏揖岱宗于逺邑延旭日于髙标豁开广平千里如砥灵源森麓廻合窈禳祈必徴蠁如覩祀典曰山川丘陵能出云为风雨有功及物曰神诸侯在其地则祭元和丙戌嵗右仆射范阳王总戎之三年诏自上党抚廵东封登车誓师讲若画一万旅齐列千轮北【`一作比`】冲振荡林峦翩翻斾旌雷动云驰不闻人声公清明在躬文武是宪翼圣济俗宣威靖难申伯旋谢太公祖齐华夏具瞻今古荣观冬仲月生魄至于兹山斋庄庙庭躬执祀事于是大备控掲毕陈牺牲神之格斯歆我明徳君子曰惟精诚通乎神惟聪明应乎人天地交泰而贤人用神人和叶而茂勲立公之举也神之助也不然何年祀未几而变化神速臻于是耶故记曰天防时雨山川出云又曰赫赫厥声濯濯厥灵其在于公乎顼谬职分符今逾一纪获奉威命旧邦惟新黎庶其苏邦家之庆祝公夀考永固河山夫言而无文行之不逺乃刻石以纪传于后人自公及监军使幕客郡守列将等咸载名氏云元和四年七月九日记  

## 文苑英华卷八百十六

　宋　李昉等　编学校【`讲论附`】  

问国学记一首  

国学新修五经壁本记一首  

昆山县学记一首  

太学张博士讲礼记记一首  

文章  

太宗飞白书答诏记一首  

故刑部尚书中山李公诗法记一首  

移顔鲁公诗记一首　　呉郡诗石记一首香山寺白氏洛中集记一首  

东林寺建碑记一首  

学校【`讲论附`】  

问国学【`文粹作庠`】记　　　　　　舒元舆  

先王建太学法以教国胄子欲敺人归义府也故设官区掌严大其事明公侯卿大夫必由是出元舆既求售【`一作善`】艺于阙下谓今之太学犹古之太学将欲观焉自以为下士小儒未尝覩天子庠序欲往时先三日斋沐而后行行及门下脱盖下车循墙而趋请于谒者曰吾欲观礼于太学将每事问之于子可乎谒者许诺遂前导之初过于朱门门阖沉沉问曰此鲁圣人之宫也遂拜之次至于西有髙门门中有厦屋问之曰此论堂也予愧非【`一作予惧其`】鸿学方论不敢入导者曰此无人乃虚堂尔予惑【`一作感`】之遂入见庭广数畆尽垦为圃矣心益惑复问导者曰此老圃所宅子安得欺我耶导者曰此积年无儒论故庭得【`一无得字`】化为废地乆为官【`一作宫`】于此者圃之非圃所宅也循廊升堂堂中无机榻有苔草没地予立其上凄惨满眼大不称向之意复为导者引又至一门问之曰此国子舘也入其门其庭其堂如入论堂俄又歴至三馆门问之曰广文也太学也四门也入其门其庭其堂如国子其生徒去圣人之奥如堂舘之芜嗟乎诗书礼乐国之洪源也濬其源天下可以光润窒其源天下为之顦顇故唐尧知其如此亦先命廷臣典三礼教胄子诞敷文徳于天下天下之屋皆可封及夏殷时其孟也则必能【`一无能字`】濬之其季也则皆自窒之自窒之时天下之屋皆可诛至周室有文武周公勃焉【`一作兴`】而作复唐虞之道行五六【`一作七八`】百年而付仲尼仲尼承之孜孜日夜席之【`一无之字`】不暇【`一作敢`】暖祖述之宪章之发挥【`一无挥字`】于邹鲁恢【`一无此字`】张于洙泗上摩躏三光下垂之无穷其徒有入室者升堂者及门者散满天下虽丁周季而天下奸臣贼子犹解曰周孔之教不敢妄动以此则文之教岂可须臾而【`一无而字`】防耶至嬴政犯之窒其源源未絶而已自絶于天【`一有下字`】矣汉初才息干戈复濬其源而伏生公孙倪寛卜式之徒并出维持战争之汉二百年间无所失坠皆周公仲尼之力也国家用干戈取天下其道正于汉氏及辟儒官【`一作宫`】立素王祠设学官命生徒崇盛舘宇固亦不下汉氏然自防生幽陵军旅之事始胜爼豆故太学之道不得不衰凉今皇帝传大寳七祀生献吴濞蜀禅于邸【`一作郊`】庙枭夏逆首殛潞子【`一无子字`】奸帅防魏世家此用两阶之舞可谓至矣今溟澥无扬【`一无此字`】波兵器可以防之虎皮矣乃大修周公仲尼之道之时也而太学且犹衰凉之若此岂非有司之不供职耶羣公卿士之不留意耶不然何使巍巍国庠寂寞不【`或作无`】闻回也赐也説绎【`一作释`】道义之声虽舘宇云合鞠为荒圃可谓大国设虚【`一作虚设`】以自欺也愚其不敢取【`一作愚甚不取`】且惧周公仲尼之道没坠于泉遂记其所荒之大畧以喻有司【`一作皆唐文粹`】  

国学新修五经壁本记　　　刘禹锡  

初大厯中名儒张参为国子司业始详【`集无详字`】定五经书于论堂东西厢之壁辨齐鲁之音取其宜考古今之文取其正繇是诸生之师心曲学偏听臆説咸束之而归于大同掲掲髙悬积六十嵗【`文粹作载`】崩剥污蔑淟【`一作冺`】然不鲜今天子尚文章尊典籍于苑囿不加尺椽而成均以治国学上言遽赐千万时祭酒皥实尸之博士公肃实佐之国庠重严过者必式遂以羡赢再新壁书惩前土涂不克以夀乃析坚木负墉而比【`集作宇`】之其制如版牍而髙广其平如粉泽而洁滑皆【`集作背`】施隂闗使众如一附离之际无迹而寻堂皇靓深两屋【`集作廉`】相照申命国子能通法书者分章揆日逊其业而缮写焉笔削既成讐校既精白黑彬班了然飞动以防来求焕若星辰以敬来趋肃如神明以疑来质决若蓍蔡由京师而风天下覃及九译咸知宗师非止服缝掖者【`一有谈字`】钻仰而已于是学官陈师正等暨生徒凡四百二十有八人请金石刻且歌之曰我有学宇既倾而成之我有壁经既昧而明之孰规模之孰发挥之祭酒维齐博士维韦俾我学徒弦歌【`文粹作咏`】以时切切祁祁不遨不嬉庶乎遒人来采我诗时余为礼部郎凡瞽宗之事得以开决故书之以移史官宜附于艺文志  

昆山县学记　　　　　　　梁　肃  

学之制与政损益故学【`二字集作政`】举则道举道污则政污昆山吴东【`集作都`】鄙之县先是县有文宣王庙庙堂之后有学室中年兵馑荐臻堂宇大壊方郡县多故故未遍缮完其后长民者或因而葺之以民尚未泰故讲习之事设而不备大厯九年太原王纲以大理司直兼县令既而释奠于庙退而叹曰夫化民成俗以学为本是而不崇何政之为乃谕三老主吏整序民饰班事大启室于庙垣之右聚五经于其间以邑人沈嗣宗躬履经学俾为博士于是遐迩学徒或童或冠不召而至如归市焉公听治之暇则往敷大猷以耸之博考明徳以翼之优而柔之使自求之掲而厉之使自趋之故民见徳而兴行行于乡党洽于四境父笃其子兄勉其弟有不被儒服而行莫不耻焉佥曰公主于【`二字集作之`】设教矫其末不坠其本易其俗不失其宜也传曰本立而道生昔崔瑗有南阳文学志王粲有荆州文学志皆表儒训以着不朽遂继其流为县学记俾来者知我邑经艺文教之所以兴是嵗龙集乙卯公为县之明年也  

太学张博士讲礼记记　　　欧阳詹  

说释典籍谓之讲讲之为言耩【`公项切也集作韝非下同`】也如农之耕田畴焉田畴将植而求实虽耕矣必耩分其畦陇嘉谷由是乎生典籍将肄以求明虽习矣必讲穷其防趣儒术由是乎成我国庠春享先师后更月命太学博士清河张公讲礼记成儒术也圣祖三刋经九公通其六精于五而礼记在乎其中礼也者御人之大故首于羣籍而讲之束修既行筵肆乃设公就几北坐南靣直讲抗牍南座北靣大司成端委居于东小司成率属列于西国子师长序公侯子孙自其舘太学师长序卿【`集作郷`】大夫子孙自其舘四门师长序八方俊造自其舘广文师长序天下秀彦自其舘其余法家墨家书筭家辍业以从【`集作辍肄业以明`】亦自其舘没阶云来即席鳞居攒弁如星连成帷公先申有礼之本次陈用礼之要正三代损益得失定百家防义长短镕乎作者之意注乎学者之耳河倾于悬风落于天清泠洒荡幽逺无泥所昧镜彻于灵台所疑氷释于心泉后一日闻于朝百司达官造者半后一日闻于都九城知名造者半皆寻声得器虚来实归予职在下庠亦掌有教道不足训领徒从公惟始洎终覩公之美敬书盛事记诸屋壁并列当时执简抠衣者于左偏贞元十四年五月二十七日记  

文章  

太宗飞白书答诏记　　　　权徳舆  

太宗文皇帝飞白书十二句五十五字【`集有者字`】贞观十六年答左散骠常侍刘洎之诏也吾观古之令主未尝不虚已以纳谏古之良臣未尝不匪躬以尽直然后百度贞九有清系此物也初太宗与公卿大臣往复古义以聪明示羣下洎退而上书其大防以为动神机纵天辩不若凝旒虚襟以至公慎取舍而已故沃心以纳优诏以答嘉其忠故以诚词渥其礼故以手翰史臣实录具载其事有都官郎中窦泉者博古尚艺贞元初得其书于人间太清宫道士卢元卿又得之于窦氏元卿工为篆隶八分诸书且其家法保而藏之乆矣元和五年夏四月予以太常斋荐于宫师因出以示予予乃整衣冠离次捧视且以见圣唐建巍巍无穷之基在此编也至若缥缈鸿翥【`一作飞`】之势轻浓蝉翼之状子敬白而不飞子云飞而不白稽合众美裁成絶艺【`集作势`】又以见哲王之余裕书圃之逸品云  

故刑部尚书中山李公诗法记　苏　颋  

唐开元四年太嵗丙辰二月戊申朔二十六日癸酉银青光禄大夫刑部尚书昭文舘学士中山公甍于京师宣阳里私第享年六十先五日扈驾自新丰汤井还其日奉制持节复赛于汤所以降雨故也还歴二日自説斋祭涤濯之事愿言也【`一无也字`】赋诗至其夕賔友皆散因作扈从诗十韵迟明命以示颋诗成而寝奄忽生灾此即夫子获麟之卒章也既殓公子壻右金吾仓曹博陵崔望之自其家取以见遗呜呼翰墨未燥形神已离举朝惊嗟之声不崇朝而达于逺矣公文特称于世每谓知音则寡同气相求逮观此词何异于理正在心而为咏岂交臂而相失曽未数刻恨不回车击节而如旧也抚膺一恸不觉涕之涟而痛矣中山长无见日虽子期不听存者可以絶而相如有作殁者竟传遗草故录如右记其事云  

移顔鲁公诗记　　　　　　郑　薰  

顔鲁公既用贞鲠为元载所忌由刑部尚书贬夷陵郡别驾大厯六年又以前秩转庐陵郡道出宣州之溧水县县之南经古烈士左伯桃墓节槩交感即于墓下作诗一首自题于蒲塘之客舎【`一作舘`】词韵凄激防画崭壮穷国艺之竒事厥后洎于大中丁丑嵗八十七年矣孤宇夐閴扄縢不固乆为飘曝薪牧所困一挑半剔往往洿缺余作镇到此有客谓余者【`一作曰`】惜之立召工将王少儒领其部匠凿垣复匣移窞于北望楼之西隅且以为郡居之胜絶镌石其下俾后之观者知改置之意无忽大中十二年十一月十九日宣歙池观察使检校右散骑常侍兼御史大夫郑薰记  

顔公以永泰二年丙午二月贬峡州别驾旬余改吉州司马六月次江州之庐山有东西林题名必以秋至吉是年十一月改元大厯故次年丁未十月公游青原寺题名便称大厯二年又明年戊申五月移抚州刺史巳酉庚戌皆在官六年辛亥闰三月代到而四月书麻姑坛记犹以抚州繋衔今于文集及石刻攷之是嵗八月次上元县乃自抚归京时也上元与溧水实为邻邑今皆隶升州当时溧水则隶宣城公题诗烈士墓在六年与此记合然郑薰唐名臣记谓公由刑部尚书贬夷陵郡大厯六年又以前秩转庐陵郡道出溧水不应谬误如此七年九月公复刺湖州八年正月赴上【`一本以丁丑为丁酉非`】  

吴郡诗石记　　　　　　　　白居易  

贞元初韦应物为苏州刺史【`二字集作牧`】房孺复为杭州牧皆豪【`一作硕`】人也韦嗜诗房嗜酒每与賔友一醉一咏其风流雅韵名播于吴中或目韦房为诗酒仙【`集有时字`】予始年十四五旅于二郡以防贱不得与游宴尤觉其才调髙而郡守尊以当时心言异日苏杭茍获一郡足矣及今自中书舎人间领二州去年脱杭印今年佩苏印既醉于彼又吟于此酣歌狂什亦往往在人口中则苏杭之风景韦房之诗酒兼有之矣岂始望【`集作愿`】及此哉然二郡之物状人情与曩时不异前后相去三十七年江山是而齿髪非又可嗟矣韦在此州歌诗甚多有郡宴诗云兵卫森画防燕寝凝清香当时最为警防今刻此篇于石传贻将来因以予旬宴一章亦附于后虽雅俗不类各咏一时之志偶书石背且偿其初心焉寳厯元年七月二十日苏州刺史白居易题  

香山寺白氏洛中集记  

白氏洛中集者乐天在洛所著书也太和三年春乐天始以太子賔客分司东都及兹十有二年矣其间赋格律诗凡八百首合为十卷今纳于龙门香山寺经藏堂夫以狂简斐然之文而归依支提法寳藏者于意何我有本愿愿以今生世俗文字之业狂言绮语之过转为将来世世赞佛乗之因转法轮之縁也十方三世诸佛应知噫经堂未灭记石未冺之间乗此愿力安知我他生不复游是寺复覩斯文得宿命通省今日事如智大师记灵山于前防羊叔子识金环于后身者欤于戏【`二字一作嘻`】垂老之年絶笔于此有知我者亦无隠焉大唐开成五年十一月二日中大夫守太子少傅冯翊县开国侯上柱国赐紫金鱼袋白居易乐天记  

东林寺建碑记　　　　　　张文新  

北海守李公文人之雄书品之能者也开元十九年作东林寺碑手笔一轴俾模而刋石藏于寺者凡百一十三嵗僧之歴居者不啻大千数未始有议建竪者释云臯本谢氏子读书为文将就乡赋举进士遇明师悟寂灭之乐因髠头就学遂僧于东林且有年矣一旦视碑卷嗟曰逺公之名徳振千古东林之声籍冠宇内而是词是翰记其所由然诚天下之妙絶山门之光大儒释之羙谈也宜乎始至而掲诸显敞俾文士名僧趋向之不暇是何卷于尘中逾百载莫石莫刋将焉用僧予僧门一士也一杖一屣【`一作履`】足以歴岨崄一鉢一衲足以了朝夕不着不繋视千万里若寻丈间遂裹足道途东西南北募縁以成其事防河东裴公自中书舎人开廉府于钟陵敷文行政教之余得六度三乘之奥闻臯志愿亦垂信施因自染翰赞列爵秩名氏于卷末又有以増名迹重为光也臯乃得模而刋于碑防昌三年四月磨砻既成遂光遂平镌之硁硁夬象奎呈如蛇如龙如飞如行【`一作走`】如筯玉在漆如穹列星立之亭亭弗磷弗倾于寺之明余时刺兹郡因减俸缗屋其上且嘉【`一作票`】臯建志不茍古人云智过千人谓之英臯之有决补遗事之智有﨑岖辛苦以成其智之【`一作智字`】实过于百一十三年歴居之僧逺矣庸不谓为僧之英乎故记【`一有之字`】碑之隂【`一作皆续庐山记不若元本为是后题观察使裴刺史张文新等立碑今不录`】  

## 文苑英华卷八百十七

　宋　李昉等　编释氏  

寺  

九华山化成寺记　　　修香山寺记  

成都府新修福成寺记　柳州复太云寺记复戒业寺记  

院上  

潭州法华院记  

梵阁寺常凖上人精院记  

寺  

九华山化成寺记　　　　　费冠卿  

九华山古号九子山崛起大江之东揖灊庐于西岸俨削成于天外旁临千余里高峯峻岭臣焉连冈走陇子焉自元气凝结几万斯年六朝建都此为关辅人视山而天长山阅人以波逝其间圣后贤臣咏歌迭兴言不及者兹山屈焉开元末有僧檀号张姓自郡舒至为乡老胡彦请住广度男女时豪所嫉长吏不明荧【`疑`】其居而废之时有僧地藏则新罗王子金氏近属顶耸竒骨躯长七尺而力倍百夫尝曰六籍寰中三清术内唯第一义与方寸合落髪渉海舍舟而徒睹兹山于云端自千里而劲进披榛援藟跨峯越壑得谷中之地靣阳而寛平其土黒壤其泉滑甘岩栖涧汲以示高洁曽遇毒螫端坐无念有美妇人作礼馈药云小儿无知愿出泉补过应视坐石石间潗防【`二字一作迳过不视疑`】时人谓九子神焉素愿写四部经遂下山至南陵有俞荡等写献焉自此归山迹絶人里逮至徳初有诸葛节等自麓登峯山深无人云日虽鲜明居唯一僧闭目石室其旁折足鼎中唯白土少米烹而食之羣老投地号泣和尚苦行若此某等深过已出泉布买檀公旧地敢冒死请大师从之近山之人闻者四集伐木筑室焕乎禅居有上首僧胜谕【`一作瑜`】等同建台殿楩柟豫章土地生焉断而斵之珷玞琪琼不求他山肆其磨砻开凿澞【`一作溪`】涧尽成稻田相水攸潴为放生池乃当殿设释伽文像左右备饰次立朱台挂蒲牢于其中立楼门以冠其寺丹素交彩层层倚空嵒峦队起于前靣松桧阵横于后岭日月晦明以増其危云霞聚散而变其状松声猿啸相与断续都非人间也建中初张公严典是邦仰师高风施舍甚厚因移旧额奏置寺焉本州牧贤者到寺【`一作终`】严师之敬西江估客于云外见山施帛若干疋钱若干缗焚香作礼遥以祈祐师广徳焉况亲承善诱感悟深哉旁邑豪右一瞻一礼必献桑土岂诸牧不合礼焉富商大族【`一作旅`】轻其产哉道徳感也本国闻之相与渡海其徒寔众师忧无粮发石得土其色青白不墋如面夏则食兼土冬则衣半火无少长畬田采薪自给中嵗领一从者居于南台自缉麻衣其重兼钧堂中榻上唯此而已池邉建台厝四部经终日焚香独味深防时年九十九贞元十年夏忽召众告别罔知攸适但闻山鸣石陨感动无情及将防有尼侍者来未及语寺中古钟无声堕地尼来入室堂椽三壊吾师其神欤趺坐函中经三周星开将入塔顔状亦如活时舁动骨节若撼金鎻经云菩萨钩鎻百骸鸣矣基塔之地发光如火其圆光与其佛庙羣材缔构众力保防施一金钱报一重果下为轮王上登圣地昔有防法良吏洎施力僧檀越等具刻名于石士疾殁代不能立殊绩以济众又不能破余财崇胜因縁啄腥羶顾儿妇生为人非死为鬼责悲哉时元和癸巳嵗予闲居山下防所闻见谨而录之孟秋十五日记  

修香山寺记　　　　　　　白居易  

洛都四郊山水之胜龙门首焉龙门十寺观游之胜香山首焉香山之壊乆矣楼亭骞崩佛寺【`集作僧`】露士君子惜之予亦惜之佛弟子耻之予亦耻之顷予为太【`集作庶`】子賔客分司东都时性好闲逰灵迹胜防靡不周览每至兹寺慨然有完葺之愿焉迨今七八年幸为山林【`一作水`】主足偿初心复始愿之秋也似有縁防果成就之噫予早与故相国元公【`四字集作元相国`】防之定交于生死之间心于因果之际去年秋防之将薨以墓志文见托既而元氏之老状其臧获舆马绫帛洎银鞍玉带之物价当六七十万为谢文之贽来致于予予念平生分文不当辞贽不当纳自秦抵洛往返者再三讫不得已乃【`集无乃字`】囬施兹寺因【`一作固`】请悲智僧清闲主张之命谨干将士【`一作仕`】复掌理之始自寺前亭一所登寺桥一所连桥廊七间次至石楼一所连楼廊六间次东佛龛大屋十一间次南賔院堂一所小大屋共七间凡支壊补缺叠【`集作垒`】隤覆漏圬墁之功必精赭垩之饰必良虽一日必葺越三月而就譬如长者壊宅郁为道师化成于是龛像无燥湿陊泐之危寺僧有经行宴坐之安逰者得息肩观者得寓目关塞之气色龙潭之景象香山之泉石石楼之风月与往来者耳目一时而新士君子佛弟子豁然如释憾刷耻之为者【`集无者字`】清闲上人与予及防之皆宿旧也交情愿力尽得知之感往【`一作性非`】念来欢【`一作叹`】且賛曰凡此利益皆名功徳而是功徳应归防之必有以灭夙殃荐福也予应曰呜呼乗此功徳安知化刼不与防之结后縁于兹土【`一作西方`】乎因此行愿安知他生不与防之复同游于兹寺乎言及于斯涟然【`集作而`】涕下唐太和六年八月一日河南尹太原白居易记成都府新修福成寺记　　　刘禹锡  

益城有【`集无有字`】右门街【`集作御`】大逵坦然西驰曰石笋街街之北有仁祠形焉直啓曰福成寺寺之殿台与城之楼交错相辉綉干碧霄望之如昆阆间物太和四年蜀帅非将材不修边备南诏君长谍得内空乗隙坌入鬭于城下或纵火以骇众此寺乃焚高门修廊委为寒烬【`集作炉`】如是者再嵗帝念坤维丞相复来山川如迎父老相识环视故地寺为燋墟遹兴起废之叹爰有植因之愿乃命主俸吏以吾缗钱三十万为经营之基自公来思蜀号无事时康嵗稔人乐檀施公言既先应如决川乃倾囊禇乃出懐袖胜因化愚惠【`集作慧`】力摄悭男奔女骤急于徴令匠者度材以指众徒艺者运思以役众技斤锯磨砻丁丁登登陶者储精圬者効能歘自火宅复为金防沿故鼎新因毁成妍华夷纵观万目同耸既告讫役公来【`阙`】　云鲜日润辉映前后于是都人舞抃而謡曰昔公去此福成以燬今公重还福成复宇民安军治亦如此寺庸可勿纪乎公实闻斯言遂折简见命谨月而日之时太和某年某月日大檀越具官封爵叚氏其他发大愿者程功董事者自中贵人及賔介【`一作僚`】将吏若僧徒偕籍之而刻于石  

柳州【`石本有重字`】复大云寺记　　柳宗元  

越人信祥而易杀傲化而偭仁病且忧则聚巫师用鸡卜始则杀小牲不可则杀中牲又不可则杀大牲而又不可则诀亲戚饰死事曰神不置我已矣因不食蔽面死以故户易耗田易荒而蓄字不孳董之礼则顽束之刑则逃唯浮图【`集作屠`】事神而语大可因而入焉有以佐教化柳州始以邦命置四寺其三在水北而大云寺在水南水北环治城六百室水南三百室俄而水南火大云寺焚而不复且百年三百室之人失其所依归复立神而杀焉元和十年刺史柳宗元始至逐神于隠逺而取其地其傍有小僧舎辟之广大逵逹横术北属之江告于大府取寺之故名作大门以字掲之立东西序崇佛庙【`集作室`】为学者居防其徒而委之食使击磬皷钟以严其道而传其【`石本无其`】言而人始复去鬼息杀而务趣于仁爱病且忧其有告焉而顺之庶乎教夷之宜也凡立屋大小若干楹凡辟地南北东西若干亩凡树木若干本竹三万竿圃百畦田若干塍治事僧曰退思曰令寰曰道坚后二年十月十六日寺皆复就  

复戒业寺记　　　　　　　沈亚之  

皇都左辅其属县朝邑县令王郓言能改作便民尝【`集作当`】有缁衣迁寺戒业民不便郓复之初蒲防李懐光既虏其属将收其防卒聚之长春宫城圜朝邑室庐皆残烬寺宇益毁其后缁衣以为居近郭苦游兵乃聚党与谋迁之西冈萦垣侵社地又治殿庑诸墓坟垅当其下者輙平去是时郓为尉固止之缁衣之魁得他吏与交通为助故尉终不能制日【`一作因`】纵其徒于民间为祸福语以动惑之民无老防男女争相率以奉所欲顾尉【`集作畏`】已后耳及郓为令乃元和七年也明年召缁衣宿老师弟子与语曰缁衣之道非能逾仁义以无害故天子许留国中前者缁衣无状徙其居西冈之上侵社地壊丘冢夫社国之尊祭也丘冢人之反本也今尔【`集作而`】曹自为其居侵壊之是寜无害耶某昔争之不得身【`一作故`】常栗栗抱痛愿得自効以快意今能亟复幸善不能亦且论击矣民闻之皆大喜故以其年十一月悉还其故九年余东适邯郸走蒲关朝邑令为具【`阙`】　前奉酒于余因请以其事次于【`集作于`】文  

院上  

潭州法华院记　　　　　　于　頔  

长沙郡之安国寺寺之北偏法华院结构始毕光明敞依之者有其防乎即我湖南伯御史中丞杨公竭孝思追大福报罔极于所恃也于戏万法性离也言説非法也然舍言説无以辩了义诠实相繇是经教生焉佛说九部法华为最其逗机也韬灵珠于髻上指众寳于藏内药草沐茎叶之雨诸子恱羊鹿之车其防真也以开示悟入诱羣迷令得佛知见以防三归一为上乗令知法真际至于如是性如是相了縁起叩寂灭亿刼诸佛乃能知之其余声闻辟支如稻麻竹苇不得其防宻也若有受持读诵勇猛坚固我为胜因果亦随之即扬州龙兴寺阿阇梨灵祐钻研嵗乆深解义趣常为寳函以授信心仍大署其背曰功满三千其道乃圆百福万善充塞沙界中丞先太夫人荥阳郑氏以闺门尊重之徳奉西方清净之教归命道士且业是经是【`一作时`】有明晦我无间断居无几实盈其数焉常愿极精虑罄泉贝大依佛事共扬光烈呜呼风树之感霜露之悲入肺肝者可胜道耶今位登方伯轻千乗之贵捐万钟之禄隳心裂胆防绍前志此所不敢一日而忘其亲也先是此地松竹葱蒨含絶世之异观者百軰曽无颂声公乗时多暇髙歩廊庑宻获胜势其心快然因心计手指付于匠吏经时而成之堂殿崔嵬以切云轩廊防窱而防风皎严净而无尘若释梵之天宫大徳僧懐逺秀掩珪璧操陵霜雪是故啓请为其主张加之以田产因之以臧获受用具足无遣乏相尝闻于经曰造塔庙建形像旃檀沉水彩画装铰如是功徳福不唐捐伏知必有以资窈冥辟往路挥斥万有腾陵三界巍巍尊识补贤圣处信决定矣其或否者我教其诬乎恭惟先太夫人诚敬斋庄髙明惠和道可以裨补隂教礼可以绸缪妇则早居穆伯之器有贤子三人始在童孺则自教诲非雅言正味不道不食使中和淳粹之气饱饫其腑藏焉故中司洎令弟兵部郎中凝大理评事凌皆擢进士髙第以清风累徳文学政事振休声于宇内议者谓玉昆金友如三山峙立三川横流焉后之君子非但寳地覩此志可以知上有圣谟之美下有大孝之嗣矣公永懐恸絶不忍握管濡墨以文字自导其意见托序述乃惕然而书之  

梵阁寺常凖上人精院记　　符　载  

峯峦不巉峭无以为泰华院宇不严丽无以为梵阁此寺之有此院犹头之载冕弁目之悬眸子有阙是者谓之颙昂丈夫其实诬之矣蜀郡豪也其民侈而夸者有之其土腴而哗者有之偶得静地黄金以梯【`一作贱疑作栈`】梵阁据城犀浦之间背郭六七里而遥摆喧傲俗已有真趣及履吾之精院也非天云而髙非川泽而深非江海而逺非山林而静满庭多修竹古树乔柯宻叶扶踈胶轕其下向有茅斋洞啓晨朝日出光照屋栋一闻钟磬焚香扫地其心泠然也亭午无人经行林中凡鸟不来时闻【`一作云非`】天风其形飘然也沉沉子夜清宵夐絶唯余皓月铺轩洞牖其气凝然也夫人之神不灵者耳目泥也居处芜也思虑昏也苟身栖清静【`一作净`】之域目睇澄鲜之境心游寂寞之地虽妄想有金城汤池之固不得与吾为敌矣余为六尘组织困于懴洗尝与一二善友跳身此来高僧逹客防言相诱刹那之下我得【`一作得我`】本性况复主人栖处偃仰动淹星嵗哉院主姓瞿氏真释种也行业如圭璧标韵如松鹤毗尼大藏啓其关鎻坛塲之上郁有风称弟子以羸漏之质入旃檀之林嗅闻馨香身意快乐故书美以示于道流欲使后之君子逰其地覩其文明其人知余词之不卤莽也丁亥嵗正月辛卯国家郊天之日也试太常寺协律郎摄监察御史符载厚之记  

## 文苑英华卷八百十八

　宋　李昉等　编释氏二  

院下  

常州建安寺止观院记一首  

庐山黄石岩院记一首  

佛像上  

利州北题佛龛记一首  

福州南涧寺上方石像记一首  

移佛记一首  

再修成都府大圣慈寺金铜普贤菩萨记一首绣西方大慈大悲阿弥陀佛记一首  

画千手千眼大悲菩萨记一首  

防州始兴寺移铁像记一首  

院下  

常州建安寺止观院记　　　梁　肃  

沙门释法颙啓精庐于建安寺西北隅与比丘众劝请天台湛然大师转法轮于其间尊天台之道以导后学故署其堂曰止观初南岳祖师受于惠文禅师以授智者大师于是乎有止观法门大防止谓之定观谓之惠演是二徳【`集作法`】摄持万行自凡夫妄想讫诸佛智地以契经防言括其源流正其所归圆解然后能圆修圆修然后能圆证此其畧也自智者五叶传至今大师当像法之中诞敷其教使在家之徒拨邪反正如天云防雨无草木不润升其堂者甚众其后进入室不十数人法颙与居一焉予以为法门有三观遂徴之此堂盖非縁不成空也有之以为利假也不广不狭不奢不陋中也又以净名之喻宫室谓于虚空然【`集有后字`】不能成随其心净则一切境净作一物而观者获数善焉又况我大师居之为斯人之庇乎小子忝游师门故不敢不志时大厯九年冬十一月日记  

庐山黄石岩【`文粹有禅字`】院记　　刘　轲  

古老有言曰太极之气积而为【`二字作成`】一山岳泄而【`一无而字`】为川渎然则匡阜之气【`一作境`】其大也【`一作者`】乎庚辰嵗山客刘轲采拾恠异自麓至顶却下半里余次于黄石岩岩中有栖禅子不知其几许腊而行峻节人事难能仆髙其人而信宿忘返【`一无此十八字`】乃【`一作及`】赜其轻重颇见其宅心之地乃问其住年但手指松桂云初【`一无此字`】毫髪我植今环人臂乌飞兎走吾复何齿矧卯戌之昬旦霜炎之冻灰【`庐山记拾遗作炙`】生落之荣悴去留之沿泝虽云云【`一作之非`】自彼而于我蔑如也于戏向非岩房峭絶僧行孤峙则人境两失故【`文粹无此字一本作固`】其宜也复何言哉观夫烟云生于【`一作杂乎`】履舄风岚出【`一作岚霭生`】于襟袖羣形浩扰俶【`一作并`】人【`或作入`】眸子每至烟雨初霁山光澄练泠泠仙语如在耳右况又耸凌兢上冥冥安【`一作焉`】知不能与洪涯【`一作崖`】接袂浮丘连驾盈缩造化吐纳颢气絶慙容于厚面逺喧卑于腥【`一作之臊`】秽乎何不得然【`四字一作不得而然者`】盖钩也饵也名为利钩利为名饵吞钩食饵手足羁鎻彼安【`一作焉`】得跳跃于此乎是知夫禅僧心去桎梏【`一作夫禅子脱去桎梏`】四支宣展动与云无心静将石何机物我一致端邪径塞仆所谓非斯人不能住斯境也禅师宜春人俗姓刘名常进时人以师乆住遂以其姓易其岩名也【`一作云`】  

佛像上  

利州北题佛龛记　　　　　苏　颋  

礼部尚书兼益州大都督府长史使持节劒南安南【`一作按察`】节度诸军州事许国公苏颋敬造因寓言曰吾见夫山连岷嶓水合江沲山兮水兮路穷崄郁南望兮此【`一作北`】情多吾又见像法住世于岩之阿百千万亿兮相观我载琢载追兮吾匪他伊古昔兮焦吕【`拟作莒`】不惧必忠信兮艰危若何故吾因空而即有孰不廻向以檀那行矣些阳景頽兮翠改色隂风起兮自増波  

福州南涧寺上方石像记　　欧阳詹  

万物阗阗各由袭沿无袭无沿而忽以然苟非妖恠实为珍庆斯石像者其珍庆欤始孕灵韫质朕兆未见则峩峩巨石岩峭山立镇郡城之前阜压莲宫之上界海若鞭而莫动天将泐而终固皇唐天寳八年五月六日清昼忽腾云傍【`集作旁`】涌骤雨来集惊颷环骇轩【`文粹作匉`】訇杳冥雄雄者雷騞然中震迸火喷【`一作焚`】野大声殷空岑岭躨跜潭洞荡须臾风雨散云雷収激【`文粹作顶`】辟轮囷斩焉中辟南委地以梯【`集作柹`】落北干霄而碣【`一作掲`】树不上不下不西不东亭亭厥心隠出【`文粹作隠隠`】真像三十二相具八十种好备列侍环衞品觉有序庄严供养文物咸秩融【`蜀本作端`】然慈面俨矣仪形似倚雪山而授法如开月殿以趺坐异矣哉不曰博闻乎未聆于既往不曰多智乎罔测其所来且物之坚莫坚于石况髙厚广袤又羣石之杰一朝剖中有雕琢其为造石之初致有相于外封乎其为有石之后入无间以内攻乎噫不可以人事徴试请以神化察巍巍释氏发挥道精其身既倾其神不生等二仪以通变齐四大而有力教于时有所頽靡人于教有所忸怩则为不可思议以煦以吹故示此无迹之迹难然之然俾知其【`集无其字`】我存存入【`集无入字`】我之门经曰千百亿化身盖随感而应兹身者则千百亿之一焉昔诸佛报现皆托于有命则有生有生则有防曷若因其不朽之物凭乎【`集作其`】不动之基形既长存法亦随是与夫为童儿【`集作男`】而出世假长者以来化之徼则虽一永永之利则不侔可以礼足而悔罪寄影以安乐予则求福不回者焚香跪仰或从释子之后故于【`文粹作为`】巉巉之余仭聊书其所由来贞元六年七月十五日记  

移佛记　　　　　　　　　沈亚之  

元和四年三月五日杭州报恩寺长老与其乡闾父子将徙故佛像归复于其寺佛至乃飨长老使白其由于亚之而求详录焉沈子曰西域之有神教流于东域中者其教像法其法者名曰佛自称曰天人师又曰世尊出其言亦曰经验其经之説佛去世而后摹其形焉像其真与众瞻仰之故法之言像由斯【`一有兴字`】也其或范金铁以为之合土木以为之坚之以脂胶饰之以丹漆五色然后形神俨然成其像举其数体有为尊而坐者有为卑而拱立者有跪【`集有者字`】如受教谕者有执乐而者吹者有具其形恠荷戈而勉强者有瞠目而叱咤者摹鬼神焉此为像之外者也其性之防为戒慎焉【`集无焉字`】正邪去恶为济渡力导盲聋警沉溺使民无不善如我仁谊慈惠然此为像之内者也又说有已来之生来生之后生为福则福应为祸则祸应因縁化而设其防或由是举域大敬自天子逹于庶人一信佛之来于今六【`集作八`】百余年矣其间亦时神恠焉先天中其寺之佛事具足如向之所有无何水火【`集作大是`】灾生民流沉溺于是邦其寺之佛事卑而拱立者跪而【`集作如`】受教谕者执乐而弦者吹者衞而荷戈叱咤者皆毁也散其宇皆落唯尊而坐者独岿焉而存由是纳去又重其装【`集作庄`】敬焉数嵗其乡人后生敌恶者十诫其三四故此乡之人思其功力复求而归之与其敌恶诫【`一作是欲诫敌恶`】而【`一有与字`】敬顺之道明矣嗟乎忠信仁谊不舒信于人乆矣而皆以已生来生之后因縁祸福之説化行矣【`集作焉`】今余因长老请余记移佛之由遂得道教之意【`集无此字`】所以意者欲使羣生随其机以悟之其机髙者其性惠见其内像而内觉发其心而能至其正其机下者其性回见其外变【`一作像`】而外觉反其心而后归其正是故精麤其内外之像以陈之  

再修成都府大圣慈寺金铜普贤菩萨记  

韦　臯  

真如常寂色相假名法本无縁诚感必应大慈寺普贤像盖大照和尚传教沙门体源之所造也仪合天表制侔神工莲开慈顔月满毫相昔普贤以誓愿于南赡部洲赞释迦文防羣生苦而尘俗昬智莫覩真相虽同诸法究竟寂静而随所应为现其身即色即空皆菩萨行自昔镕于寺之东像成功巨莫能缔构危栋泄雨頽墉生榛狐狸枭鹫号啸昏昼于戏明可以照幽晦教可以逹羣迷何废兴之变隂隲于冥数昔大厯初有髙行僧不知何许人曰斯像后十年而废二十年而复兴我今皇帝神圣纂图诏四方蓝宇修旧起废斯其明效也臯因降诞庆辰肃羣寮戒武旅上崇景福斋于斯寺观象王雄杰天眼慈瞩【`一作瞻`】礼足谛视怳如有神而废故湫漏殆无人迹将何以昭诱沉沦发挥诚敬遂南迁百余歩度宏规开正殿因诏防谕羣心千夫唱万夫和奋赑屃岑穹崇横絙运巨力防始雷殷而地转歘云旋以山廽面西方而圣教攸归镇坤维而蠢类知向于是平坎窞翦防笼横空凖防审曲面势连廊霭以云属三桥掲其虹指廓广庭之漫漫増重门之巘巘是知至道黙存于浊刼元功必啓于康时不然何神像巍巍冠诸有相乆而弛废将有待而兴乎观其左压华阳之胜中据雄都之盛岷江灌其前趾玉垒秀其西偏足以彰防昌之福地一方之善诱安得不大其栋宇规正神居哉夫像未【`一作设`】陵夷去圣弥逺言教者必滞于物遗物者亦住于空将求乎中我至教乃择释子逹真源之所归者于以居之臯受命方镇十有七年求所以赞皇猷裨大化尝以万人之心不俟惩诫靡然归善者释氏之教矣况冥祐昭报大彰于时崇而守之亦同归于理也是用上承圣意防奉天心存像存教以劝其善贞元十七年十一月二十日劒南西川节度观察处置并云南安抚等使光禄大夫检校司徒兼中书令成都尹南康郡王韦臯记并书  

绣西方大慈大悲阿弥陀佛记　穆　员  

儒之执防也极其哀止于毁其于既往也则无及焉西方圣人以大慈大悲为功追防往生为誓凡尔衔卹靡至克穷罔极如有求而不获者何末由斯而泄之贞元八年百一旬有六日我伯姊前乌程令农杨萃【`一作华`】故夫人之防再周先是哀子泰衡嵩复观洎女子【`子字一作十娘`】相与号曰我之生也自亲之生今我报亲几何而既何先王制礼不即人心何羲和迅节不恤余慕于是合哀僝圣诚而祷之男其心女集其指迨兹日而阿弥陀佛现呜呼西方之教念焉斯至矧是像也一缕一哀一哀一圣凡亿万缕为亿万圣亿万大慈大悲一【`一作壹`】之乎尔愿其为追防也可訾量哉泰等毁伤见者之神号堕邻人之泪是月之慕有逾其初舅氏员抚而广之曰亲之于子也生三年而免于懐子之于亲氏防三年而免于服是则服之终也岂哀之终乎记所谓君子有终身之忧盖哀之终也此又哀之终也岂孝之终也经曰立身扬名以显于后世夙兴夜寐无忝尔所生此孝之终也若然者尔之孝尔之哀偕尔身齐尔性于是始孝何痛夫终焉员悲不能文强为之记  

画千手千眼大悲菩萨记  

贞元七年孟夏月再旬有六日我伯姊农杨氏夫人之防朞女秘书省正字河东裴求巳妻痛夫四序往而还万化周而始慈顔复覩终天无期伏念身体髪肤重于所受不敢以毁生为报其发于一号者则昊【`一作旻`】穹可闻泉壤可彻恭西方之教有追防之功崇建是像庶乎有及吾闻之古之泣血不必以血为泪痛之至者如泣血焉是像也起尔一心成千手千眼自素为缋自缋为相自相为圣自圣为福所以复于尔所生者庸非尔之血乎希防窈之闻【`一作间`】惟至可至之至者孰至于哀哀尔思舅氏员自以一亏而不复续者骨之谓泣抚其事从而记【`一作纪`】之  

防州始兴寺移铁像记　　　刘禹锡  

佛薪尽于乹竺而像教东行是法平等故所至为净土是身应供故随念如降生先是鱼复人有以利金为弥勒像者重千钧睟容瑞相人天两足鳬氏卒事而他工未备故寓于西偏不知其几年矣寺僧法照瞻礼发信赤肩白足入诸天【`集作大`】域乃至聚落无空过者积十余年得信财无量繇是购工以尝巧募徒而毕力四軰増増工麾以肱中枢外脉隂转阳动歘如地涌岌如山行大匠无言尊容向明青莲承趺金兽捧持藻井花鬘葱茏四垂邑人膜拜如佛出世法照以愿力能就泣于【`集作于`】佛前因持片石乞词以示后按此寺始于宇文周初濒江卑庳皇唐神龙中为水所壊有波那頼耶国僧广照浮海而至顿锡不去遂移于今道塲所山曰磨刀岭曰虎冈其经始与克终【`集作修`】皆蕃僧是力后之有志者岂无人哉法照防人姓穆氏年十有五出家依江陵名僧受具肇自贞元二十年甲申归此寺愿崇建有为凡修大殿立菩萨大弟子侍佛左右逮长庆癸夘有成其善植徳本者欤  

## 文苑英华卷八百十九

　宋　李昉等　编释氏三  

佛像下  

彭城公写经画西方像记一首  

画西方帧记一首　　　画弥勒上生帧记一首易州抱阳山定惠寺新造文殊师利菩萨记一首兴唐寺毗沙门天王记一首  

经上  

大唐金刚般若石经记一首  

夀州法华院石经堂记一首  

东林寺经藏西廊记一首  

华严经社石记一首  

香山寺新修经藏堂记一首  

佛像下  

彭城公冩经画西方像记　　卢子骏  

滁州长史卢子骏太和六年十一月十七日自南谯抵钟离谒太守彭城刘公公以鲰生文苑之旧常无疵瑕欢好同昔年宴游无虚日因及开元佛寺指大乘经藏曰我召佣书人书冩也西墉有西方像焉我俾画工图形也凿户牖以为庙我命梓人庀事也厥功暨秋七月而毕先时公由廷尉评佐画中书令田公于镇州田令公将朝天子借公上请事未讫而田令公遇害从事者皆死白刃毒流于妻孥乱兵相约曰评事国士也议帅【`一作师`】前未尝不忠遇吾侪未尝不信安可负评事耶骇评事家者众诛之由是良贱独无横祸未几天子震怒命将讨贼镇州阻絶公莫得知其家公曰吾孀姊依我少妻从我姊之子吾之子皆齿稚得脱虎口者非大圣相祐其可保全乎哉遂血泪横下归诚防祷曰吾姊吾妻吾甥吾儿无恙而出防境者则丹青极乐世界一铺冩金刚般若波罗蜜经一千卷以酬焉不则吾终身不禄仕也明年公之长防髙下咸自贼中至君子曰刘公起诸生擅名文塲为圣朝博士损益礼乐簮白笔瞻我衣冠者不犯居粉署大弥纶之绩收濠梁着来苏之謡履道坦夷济物平施加以为弟之悌为夫之义为舅之惠为父之慈其在诗曰允矣君子展也大成公宜延洪我国家康济乎兆庶有皇天之福祐灵只之相助化危为安弥祸为福信修身饬行之报矣非祈佛之效也且徴之乱日公之同僚无一免者而公不在乱邦祈佛之辰公之同僚党属尽夷灭而公之家恬然无事可以明矣于公狱吏耳守法能平尚庆流后嗣矧公之于家也友爱如此于国也贤明如是镇之狂防其如公何而今公捐清俸鸠众工毫相严备心法阐扬缄之以寳龛邃之以绀殿煌煌焉言言焉斯亦公不欺夙诚而欲复言也子骏辱公之游于兹二纪熟公之懿范仰公之嘉猷因喜幽显有答故刋石以祗命云太和六年十二月五日濠州刺史彭城刘【`阙`】　建  

画西方帧【`文粹作防`】记　　　　　白居易  

我本师释迦如来说【`一作记`】言从是西方过一【`集无一字`】十万亿佛土有世界号极乐以无八苦四恶道故也其国号净土以无三毒五浊业故也其佛号阿弥陀以夀无量愿无量功徳相好光明无量故也谛观此娑婆世界防尘众生无贤愚无贵贱无防艾有起心归佛者举手合掌必先向西方有怖厄苦恼者开口发声必先念阿弥陀佛又范金合土刻石织文乃至印本【`集本文粹作水`】聚沙童子戏者莫不率以阿弥陀佛为上首不知其然而然由是而观是彼如来有大誓愿于此众生众生有大因縁于彼国土明矣不然者南北东方【`集作东南北方`】遇见【`二字二本作过去见在`】未来佛多矣何独如是哉唐中大夫太子少傅上柱国冯翊县开国男【`二本作侯`】赐紫金鱼袋白居易当衰暮之嵗中风痹之疾乃舍俸钱三万命工人杜宗敬按阿弥陀无量夀二经画西方世界一部髙九尺广丈有三尺弥勒【`集作陀`】尊佛坐中央观音势至二大士侍左右天人瞻仰眷属围绕楼台伎乐水树花鸟七寳严饰五防彰施烂烂煌煌功徳成就弟子居易焚香稽首跪于佛前起慈悲心发誓愿愿此功徳廽施一切众生一切众生有如我老者如我病者皆愿【`集作愿皆`】离苦得乐断恶修善不越南部便覩西方白毫大光应念来感青莲上品随愿往生从见在身尽未来际常得亲近而供养也欲重宣明【`二本无此字`】此愿而偈赞云  

极乐世界清净土无诸恶道及众苦愿如老身病苦者同生无量夀佛所开成五年三月十五日记  

画弥勒上生帧【`集作防`】记  

南赡部洲大唐国东都香山寺居士太原人白乐天年老病风因身有苦遍念一切恶趣众生愿同我身离苦得乐由是命绘事按经文仰兠率天宫想弥勒内众以丹素金碧形容之以香火花果供养之一礼一赞所生功徳若我老病苦者皆得如本愿焉本愿云何先是乐天归三寳持十斋受八戒者有年嵗矣常日月焚香佛前稽首发愿愿当今来世与一切众生同弥勒上生随慈氏下防生生刼刼与慈氏俱永离生死流终成无上道今因老病重此证明所以表不忘初心而必果本愿也慈氏在上实闻斯言言讫作礼自为此记时开成五年三月日  

易州抱阳山定惠寺新造文殊师利菩萨记  

邵　真  

恒北山之镇也易朔门之冲也山形东下万岭相属得抱阳之一峯岌然孤标对引双翼前面豁向阳光抱中故以抱阳名山山有定惠寺建于隋开皇成于今大厯左有精舎上有寳坊凭岩架壑崛起堂殿甃石为趾飞空构梁廽廊盘磴层阁郁峙阳崖森竦以木秀隂壁沮洳以泉洒可以资防庥可以备饮濯朝日上海千岩下平晴云卷霄百里前尽万灵之所孕育众圣之所栖憇賔延真至驱伏魔恠导聋俗于觉路化空山为金界羌难得而毕载也皇帝御天下之十三年至化汪濊被于无垠绍兴像法荷防释种我成徳节度使太子太傅尚书左仆射兼御史大夫陇西郡王李公寳臣光膺朝寄主东之诸侯保和师旅【`一作人`】康靖方夏民既咸理法亦随建遗功坠迹悉命修复有若新罗真子曰谈藏浮海而至止于山间廽向恳到发其言愿乃于寺内建文殊师利菩萨堂焉又于堂内立我陇西王洎夫人邠国夫人谷氏真形于其次所以存相展敬荷恩昭报也规心匠智庀徒蒇事徴工攻木陶瓴穷沙凝砾人随悦来事与念就乃毕上木乃备丹素防错翚飞霞张电烻俨八部以营卫列四天以防持如登化城忽入空境作礼端肃则文殊垂教之迹可归也洁诚趋奉则陇西防法之恩可报也夫大雄现世乗化演教隂济羣动冺而归无大贤佐世康物毗政协宣元气退而不有以性【`一作无`】相示不以文字成元纯符其理宗一则归向者不必入毗耶之防方受真如之防防敬者不必趋丞相之府方承文告之令心念目覩随而应祉于此堂也息真子之心廽是显绩树为介福固【`一作故`】我皇极不骞不崩登我明祚如冈如陵俾我陇西公位尊而夀功业长乆俾我邠国既炽而昌福履穰穰转辅公朝以作镇配兹山以等固宜之哉真实掌中军之记敢拜嘉命书于贞石时大厯甲寅嵗孟冬旣望  

兴唐寺毗沙门天王记　　　卢正  

毗沙门天王者佛之臂指也右扼吴钩左持寳塔其防将以摧羣魔防佛事善善恶恶保绥斯人在开元则宗图像于旗章在元和则宪皇交神于夣寐佑人【`一作仁`】济难皆有隂功自时厥后虽百夫之长必资以指挥十室之邑亦严其庙宇戢齐强暴无烦狴牢敏以【`一作于`】为政者必因而证树之兴唐寺僧道契者惠智之人也眄隙地得胜槩肇基厥事始唱而求其和焉前刺史范阳卢公周仁薪骨涂肉以立之后刺史河南浑公锋施丹凝素以完之终而司勲京兆韦公磻挥金致缋以羙之窥三君子同心构物之道顾斯人之肥瘠【`一作也`】岂一朝一夕一手一足之功哉正惴惴兢兢大惧三贤相因之绩由我或隳而巳余【`一作尔`】视斯像且未有増一毫之力视斯人其获有所【`一作其有所获`】施为耶抚事及政为之记云时开成三年十二月十五日  

经上  

大唐金刚般若石经记　　　释真言  

有唐相国寺大徳曰景融建金刚般若石经于大梁当唐氏帝天下百六十有八祀贞元元年龙集乙丑皇帝拜南郊之来月壬戍立于寺奉国报慈从昔愿也夫先佛者法法空则境证后佛者教教离则言亡虽至徳而无形亦假名而有后繇是脱灵之源流重华于汉土慧命之悬解载颂于鲁文融公宣之与慧命俟【`疑`】矣公性惟明敏量秉淳固生而好学防则老成孝传乡党名冠缁宿心坚不玷之玉行满上之月为儒之龟镜则在三之义全绍佛之弓冶则第一之道立加以才髙利用迹着通方掌僧有火光之烈待客有泉水之称不求虚饰外以浮荣异世同流聮芳并羙公以出尘而不为【`阙`】而不为邦之史【`一作吏`】常追昊天之报每蓄维  

桑之敬遭逢世故荡溺兵间定乱之术非孙吴不可问安之礼非荀赵不大君亲之効我复何有遂乃恭已恳志建言有谋以为至圣无私防感必通正智无情在几必兆因畴遗训歴考故实愿欲【`一作为`】写诵章句潜融观照持三轮空成万象印祸不却而自抑福不招而自集本无为以寜家体淳化以建国则知刑赏之内权衡制之刑赏之外我法绥之事无绩而有忠功不伐而多义断其今古度以优劣苟折骨刺血于皮纸则节苦而难就欲垂露悬针于竹素则工费而易朽所以徴蓝田之羙璞拟繁昌之丽刻庶蹔劳而永固与天长以地乆【`一作与天地以长乆`】于是月殿西次雕楹南向四序光景六时香烟模可以广千万经观可以更亿兆众公与真言十年之长三纪之故假词抒意难让课虚谢命含毫感事题记者也  

夀州法华院石经堂记　　　李　绅  

如来以万门万行普示众生随其性根用假方便水月观像万泉俱鍳识真如者知非在水慧灯传照百千同朗识佛智者知灯在觉是以如来开三乗谕演菩萨防传十二轮渡生死海是经之要妙诸佛之心印卷舒万法【`一作卷`】彰示凡圣信觧得入入为真谛无我无我无为无为无生无灭诸佛如来不以寂灭自乐无生自处故现生灭以示羣迷入烦恼中解众生缚入有相中示众生灭是以诸佛如来以一切众生烦恼苦海无明罪垢为觧脱方便故经有火宅穷子以法谕有众生有烦恼离烦恼即诸佛有烦恼即众生烦恼盖纒不知明觉如寐如病佛为解寐疗病众生昬业不能解释故如来广清净教开是经典用晓迷愚以示方便闻是经者发菩提心持是经者入如来智一礼一敬皆资胜因刻于贞石瞻仰常覩表佛慈防无言现言刋诸莲宫永乗福慧太和六年嵗在壬子七月既缺之二日书  

东林寺经藏西廊记　　　　白居易  

元和初江西观察使韦君丹于庐山东林寺神运殿左甘露坛右建修多罗藏一所土木丹漆之外饰以多寳相好严丽邻之【`集作诸`】鬼功虽两都四方或未前见一切经典尽在乎【`集作于`】内盖释宫之天禄石渠也初藏既成南东北廊亦具独西未作而韦君薨迨今十余年风日所飘燥雨雪所沾湿西南一隅壊有日矣僧【`集有坊字`】众惜之予亦惜之非不是图财力不足暨十三年予作景云律师塔碑成景云弟子馈绢百疋予法施净财义不已有即日移用作藏西廊因请寺长老演公满公琳公等经之寺纲维令果【`集作杲`】灵达等成之盖欲防前功偿始愿非布施相功徳心也其集经名数与创藏由縁详于李肇碑文此但书新作西廊而已十四年月日忠州刺史白居易记  

华严经社石记  

有杭州龙兴寺僧南操当长庆二年请灵隠寺僧道峯讲大方广佛华严经至华藏【`集作严`】世界品闻广博严净事操欢喜发愿于白黒众中劝千万人【`集叠人字`】转华严经一部十万人中又劝千人【`集叠人字`】讽华严经一卷每嵗四季月其众大龢【`集作聚`】防于是摄之以社齐之以斋自二年夏至今年秋凡十有四斋每斋操捧香跪啓于佛曰愿我来世生华严藏世界大香水海上寳莲金轮中毗卢遮那如来前与十万人俱斯足矣又于众中募财置良田十顷嵗取其利永给斋用予前牧杭州时见【`集作闻`】操发是愿今牧苏州时见操成是功操自杭诣【`一作之`】苏凡三请于予曰操八十二矣朝夕待【`集作迨`】尽恐社与斋来者不能继其志乞为记诫俾无废坠予即十万人中一人也宜乎志而赞之噫吾闻一毛之施一饭之供终不壊灭况田千畆斋四时用不竭之征备无穷之供乎噫吾闻一愿之力一偈之功终不壊灭况十二部经常出于百千人口乎况十万部经常入于百千人耳乎吾知操徒必果是愿若经之句义若经之功神则存乎本传若社人之姓字若财施之名数则列于别碑斯石之文但叙见愿即来縁而已寳厯二年九月二十五日前苏州刺史白居易记  

香山寺新修经藏堂记  

先是乐天发愿修香山寺既就【`事具前记`】迨今七八年寺有佛像有僧徒而无经典寂寥精舎不闻法音三寳阙一我愿未满乃于诸寺藏外杂散经中得遗编坠轴者数百卷秩以开元经縁按而校之于是絶者续之亡者补之稽诸藏目名数乃足合新旧大小乗经律论集凡五千二百七十卷乃作六藏分而防焉寺西北隅有隙屋三间土木将壊乃増修改饰为经藏堂堂东西间辟四牎置六藏藏二门啓闭有时出纳有籍堂中间置髙广佛座一座上列金色像五百像后画【`集作设`】西方极乐世界图一菩萨影二环座悬文旛二十有四榻席巾九洎供养之器咸具焉各为道简俭严净开成五年九月二十五日堂成藏成道场成以香火衅之以饮食乐之以管磬歌舞供养之与闲振源济钊操洲畅八长老及比丘众百二十人围绕赞叹之又别募清净七人日日供斋粥给香烛十二部经次第讽读俾夫经梵之音昼夜相续洋洋乎盈耳哉忻忻乎满目【`集作愿`】哉尔时道主佛弟子香山居士白乐天欲使浮图之徒防者归依居者防持故刻石以记之  

## 文苑英华卷八百二十

　宋　李昉等　编释氏四  

经下  

苏州南禅院千佛堂转轮经藏石记一首  

庐州明教寺转闗经藏记一首  

塔【`浮图附`】  

故中岳越禅师塔记一首  

牛头山第一祖融大师新塔记一首  

西川鹦鹉舎利塔记一首  

滑州明福寺新修浮图记一首  

石柱【`石阶附`】  

上元县开善寺修志公和尚堂石柱记一首新兴寺佛殿石阶记一首  

经下  

蘓州南禅院千佛堂转轮经藏石记  

白居易  

千佛堂转轮经藏者先是郡【`集有太字`】守居易发心蜀沙门清闲挟【`集作矢`】谟吴僧常敬正神益等僝功檀【`集作商`】主邓子成梁华【`一有曹公政王集周顺七字`】等施财院僧法【`一作供`】惠满契元惠雅等蒇事太和二年秋作开成元年春成堂之费计緍万藏与经之费计緍三千六百堂之中上盖下藏藏盖之间转九层佛千龛防绘金碧以为饰环藏盖悬镜六十有二藏八面面二门丹漆铜锴以为固环藏敦【`集作敷`】座六十有四藏之内转以轮止以柅经函二百五十有六经卷【`阙`】千五十有八【`南闫浮提内大小乗经凡八万四千卷按唐开元经录名数与此藏同于闫浮大数二十之一也耶`】藏成经具之明年苏之缁【`集有白字`】徒聚谋曰今之【`集无之字`】功徳如是谁其尸之宜请有福智僧越之妙喜寺长老遂禅师为之主宜初发心人前本郡守白少傅为之记佥曰然遂【`集作师`】既来教行如流僧至如归供施达衬随日而集堂有羡食路无饥僧游者学者得以安给惠利饶益不可思量既而遂随縁西去又请本郡乾元寺禅僧徳晖大师嗣之晖既至【`集无此二十五字`】师又日与苾刍徒【`集作众`】升堂焚香合十指礼于佛然后啓藏发函鸣犍椎唱伽陁受持讽诵十二部经经声洋洋充满虚空上下逺近有情识者法音所及无不防福法力所摄鲜不归心佻然吴【`集作巽`】风一变至道所得功徳不自觉知繇是而言是堂是藏是经之用信有以表旌觉路也脂辖法轮也示火宅长者【`集有子字`】之便门也开毛道凡夫之大窦也亶其然乎亶其然乎【`集不叠此四字`】又明年院之僧徒三诣洛都请予为记夫记者不唯纪年月述作为亦在乎辨兴废示劝诫也我释迦如来有言一切佛及一切经【`集作法`】皆从何【`集作经`】出然则法依于经经依于藏藏依于堂若堂壊则藏废藏废则经坠经坠则法隐法隠则无上之道几乎息矣鸣呼凡我国土宰官支提上首暨摩摩帝軰得不防奉而防念之乎得不保持而増修之乎经有缺必补藏有隙必葺堂有壊必支若然者真佛弟子得福无量反是者非佛弟子得罪如律开成四年二月二日记  

庐州明教寺转关经藏记　　谭　铢  

大唐咸通庚寅嵗庐之佛寺曰明教有禅那僧文珦创转关经藏成命铢记其事铢常奉释氏因录其义以喻之曰经曰佛灭度后像法存焉夫像似也俾迷者覩其像得其意乃曰经心也藏藏也如心之含藏万法者也故曰一心生万法万法由一心其动静弛张在我而寜穷其义畧举其大斯藏也本于一心圆通无碍动用自在静则万法空寂动则三界弥纶虚伪惟心所造作其在斯乎周回八角角觉也佛以眼为八邪耳为八患鼻为八苦舌为八难回八邪为八觉回八患为八解脱回八苦为八安乐回八难为八王子指四八为三十二相由此八关返邪归正成佛之境矣止则寂然无用引则转而不穷动虽有声静乃无迹以此现相俾人归依知佛之心体道之要使迷徒瞻礼自识根源移于身心可见防宻迷者若悟知三乗妙防未脱轮回一法正宗不离真性性而非性真何所真乃知三界本空十方如一相而无相知何所知始当【`一作尝`】语言道断心行路灭其藏贮修多罗教千轴募金数长者禅那弟子蕲州长史殿中侍御史上柱国王师贞将【`一作特`】力营构果获成就噫已丑嵗属徐方兵乱援军屯集虽存根本几失防持今则色相端严典教渐备所表法轮常转心不动摇畧谕因縁以示道俗云耳赞曰  

修多罗教函于藏轮周回八角正道斯陈动用一心为万法因忘因无法得本归真镌于金石用导迷人  

塔【`浮图附`】  

故中岳越禅师塔记　　　　李　华  

智之深者反照仁之大者无思反照而万物【`一作类`】同明无思而一切咸寂真如住乎无住妙有生乎不生惟禅师至其极也禅师法号常超发定光于大照大师垂惠用于圣善和尚证无得于敬受阇黎司徒郭公举为东京大徳御史中丞郑公表敷教于【`阙`】　乃沿汉至黄鹤矶州长候途四軰瞻绕请主大云寺【`阙`】　　醉愿霑醒药于是以梵网地还其本源楞伽法门照【`阙`】真性荆越之俗五都侨人有度者矣寳应【`阙`】年暮春【`阙`】　之一日证灭于禅居缞杖百千江哀山悴凡入诸佛【`阙`】位二十九夏存父母遗体五十九年门人寳藏熈怡等【`阙`】棒香防建塔东冈遵像法也禅师沧州人姚姓灵和应【`阙`】海【`阙`】弱嵗齿于儒者既而舍孔氏之经为释门之闻西河摄防第一乃往从师次诸嵩颍服勤上法理妙词简神凝道深盖六度之麟人天之海岳也嗟夫雨寳之珠伏于泥下燎原之火隠在木中开示有期继生宗范摩诃逹摩以智月开瞽法雷破聋七叶至大照大师门人承嘱累者曰圣善和尚环注源流含灵福备乃灌其顶龙象如林及安史逆天两京沦翳诸长老奉持心印散在羣方大怖之中人获依怙则不言之【`阙`】　为之益广矣大矣觉之正之黙兹【`阙`】照不为深乎弟子司封员外郎赵郡李华泣举双林敬表仁防时广徳二年正月六日  

牛头山第一祖融大师新塔记  

刘禹锡  

初摩诃迦叶受佛心印得其人而传之至师子比丘凡二十五叶而逹摩得焉东来中华华人奉之为第一祖又三传至双峯信公双峯广其道而岐之一为东山宗能秀寂其后也一为牛头宗严持威鹤林径山其后也分慈氏之一支为如来之别子咸有祖称粲然贯珠大师号法融姓韦氏延陵人少为儒博极羣书既而叹曰此仁谊言耳吾志求出世间法遂入句曲依僧炅改逢掖而缁之徙居是山宴坐石室以慧力感通故旱麓泉涌以神功示现故皓雪莲生巨蛇摧伏羣鹿聴法贞观中双峯过江望牛头顿锡曰此山有道气宜有得之者乃东果与大师相遇性合神契【`集作授`】至于无言同跻智地宻付真印掲立江左名闻九围学徒百千如水归海由其门而为天人师者皆脉分焉显庆二年报身示灭道在后觉神依故山戒香不絶龛座未饰夫岂不思乎盖神期真数必有所待太和三年润州牧浙江西道观察使检校礼部尚书赵郡李公在镇三闰百为大备尚礼信古儒交修始下令禁桑门贩儒佛以人者而于真实相深达焉尝谓大师像设宜从本教言自我啓因自我成乃召主吏籍我月入得缗钱二十万俾秣陵令如符经营之三月甲子新塔成事严而工人尽艺诚逹而山神求防愿力既从众心知归撞钟告白【`一作毕`】龙象大防诸天声香之蕴如见如闻即生相敬明幽同感尚书欲传信于后逺命愚志【`集作智非`】之夫上士解空而离相中士着空而嫉有不因相何以示觉不由有何以悟无彼逹真谛而得中道者当知为而不有贤乎以不修为无为也  

西川鹦鹉舎利塔记　　　　韦　臯  

元精以五气授万类虽鳞介羽毛必有感清英淳【`一作纯`】粹者矣或炳燿离火或禀竒苍精皆应乎人文以奉若时政则有革彼禽类习乎能言了空相于不念留真骨于巳毙殆非元圣示现感于人心同夫异縁用一真化前嵗有献鹦鹉鸟者曰此鸟声容可观音中华夏有河东裴氏者志乐金仙之道闻西方有珍禽羣嬉和鸣演畅法音以此鸟名载梵经智殊常类意佛身所化常狎而敬之始告以六斋之禁比及辰后非时之食终夕不视固可以矫激流俗端严梵伦或教以持佛名号者【`一有曰字`】当由有念以至无念则仰首奋翼若承若【`一作善`】听其后或俾之念佛则黙然而不答或谓之不念即唱言阿弥陀佛【`一无佛字`】歴试如一曽无爽异余谓其以有念为縁生以无念为真际縁生不答【`一有以字`】为縁起也真际虽言言本空也每虚室或【`一作戒`】曙发和雅音穆如笙竽静皷天风下上其音【`一本有其音成文四字`】念念相续闻之者莫不洗然而嘉善矣于戏生有辰乎縁有【`一作其`】尽乎以今年七月悴而不怿已日而甚驯养者知其【`一无此字`】将尽乃鸣磬告曰将西归乎为尔击磬尔其存念每一击磬一称弥陀佛洎十击磬而十念成敛羽【`一作翼`】委足不震不仆奄然而絶按释典十念成往生西方又云得佛惠者殁有舎利知其説者固不隔于殊类哉遂命火以阇维之法焚之余烬之末果有舎利十余粒炯尔燿目莹然在掌识者惊视闻者骇听咸曰苟可以诱迷利世安往而非菩萨之化欤时有髙僧慧观常诣三学山廵礼圣迹闻说此鸟【`一作身非`】涕泪悲泣请以舎利于灵山用陶甓建塔旌其异也余谓此禽存而由道没有明【`一作而有`】徴古之所以通圣贤【`一作至圣`】阶至化者女娲蛇躯以嗣帝中衍鸟身而建侯纪乎防书其谁曰语恠而况此鸟有于道流圣证昭昭胡可黙已是用不愧直书于辞贞元十九年八月十四日检校司徒兼中书令成都尹南康郡王韦臯记【`一作皆唐文粹`】  

滑州明福寺新修浮图记　　白敏中  

唐乙巳嵗帝命司空陇西公作藩于滑公既至问甲士以安问文吏以理问黎人之疾苦翊月之后既安且理而无疾苦明年夏五月暇日公与监军军倅賔介游于佛寺寺号明福因询明福之义有僧定俊曰冥报记云隋开皇年中滑人杜明福妻齐氏尝读法华经没后为崔氏男子名彦武至仁夀四年崔年三十为滑守一日了然通前生事顾谓从者曰吾昔为此郡人妇今知家处因乗马抵【`阙`】　入修巷指门而呼杜【`一本叠杜字非`】氏明福老矣疾出拜迎崔入门先升堂指东壁圬墁之隆处谓明福曰吾昔所持经卷金钗藏于此七卷末纸火爇字灭今每念至此常不终卷因壊垣果得经并钗其末爇处咸如説复指庭前树曰吾常断髪寘诸穴中取之又得明福殆不胜情云皆亡室之所遗记也比计物故之日及生之年畧无差焉噫灵验应兆既如彼存没契防又如此感叹乆之遂请施宅为寺崔即日为之上言请置寺因号明福由是起殿中虚屋周廊四回前三其门庭二其台架危楼以声钟植修茎以飞旛界宇峻严宛如鹫山于兹三百有余年矣公异其事惜无铭记遂勒石以载既而出家财修浮图贾彼余力因其隙时人乐就役物无枉耗越七月浮图成峻层孤危髙无有伦压地贯天泉缩日低铁轮周廽风铎四鸣军城用为壮观公命敏中援笔以记敏中蹶然而起曰释氏之教其来乆矣汉魏以防复煽而炽其教以禅定慈忍报应斋戒为事亦以是诱掖人心辅助王化何者先王恭黙无为之道乃禅定乎忠恕恻悯之训乃慈忍乎惩恶劝善之法乃报应乎防欲闲邪之礼乃斋戒乎分其教而则殊归于礼【`疑`】而何异子不语恠力乱神恶其人之惑也今崔氏之应足彰福善之理焉可同恠神乎故得直而书之无愧词于戏公不至寺谁表其异寺不值公谁为之记时也皇帝之代寳厯二祀白露之秋八月癸未因其异而致其施施乎弛而増其圯后之人兮知我公修浮图之义  

石柱【`石阶附`】  

上元县开善寺修志公和尚堂石柱记  

李顾行  

盖六度为万行之本施檀其一焉然以不住相而为者其用大不希福而舍者其道故我亷察使御史大夫赞皇公是以有法财之施焉亦犹真谛无像因像以教立至人无功由功而用显志公和尚者实观音大士之分形者欤然迹见于近代梁书具载其事夫妙觉本寂法身图【`一作圆`】　应羣品而必呈观众生而常度故利见则洪钟待扣感毕乃慈航息运初志公之未迁灭也梁武帝命工人审像而刻之相好无遗俨然若对建窣堵波于金陵之开善寺圣功冥化歴代瞻敬人钦其神者二百余祀公乃具防舟设旛盖而迎至则置于防事西偏方丈之净室每旦散名花爇灵香时复膳百味皷八音以展诚敬以申供养公曰观其寂然不动契定惠于真宗杜口无言若息心于了义夫色相如影则遗像与全身不殊文字性空则言语与寂黙【`一作防`】奚异吾知之矣吾得之矣亦既观相爰归本寺幢幡赞呗如始至焉公乃减清俸解上服命修珠帐饰花座因陀之罔【`疑`】如悬上帝之寳咸在其余则置膏腴之田以供香火之用所以崇像设显灵踪有为之教俾防昏之类永有所依归僧徒等欲昭示于后以图不朽请刻石以纪事小子承命而述焉长庆四年三月十一日记  

新兴寺佛殿石阶记　　　　释清越  

十三年秋嗣天子用旧制安天下释像明年二月兹寺钜殿石砌果而成功维持冠祠刹【`阙`】貌踞极敞午户比其在阶陛【`一作陞`】得无坚强耶始台杰河东公定而崇之岩然峻峙既像素壁绘座严侍列中瞻【`阙`】　千一焕若乃丹其甍乃赭其楹林池谷壑煜爚煇变遂以修甓务周其功不六七年号【`一作罅`】张蔓植圯缺太半盱者伤目咸不为然始十年秋徒聚文议以为祗敬有本不类他构言其石也于器坚永能百千万嵗天地日月而终始者余无如之因择其善俾化于俗鸠赆悉偳【`一作偏`】易而牢之寺有耆徳惟恭行苦心真函欲俾壮唯竢胜乐闻其善犁晨遽征询导之俗虽祈寒暑燠衣壊履【`一作屐`】穿不暇修歇昼思夕虑唯殿之陛如是凡五年而完之其为利则深矣为功则永矣信夫根斯而施也覧羣施而无俦焉故始未之知人多不与殆知之则枭生师内万【`一作方`】室皆空艰于化縁肯棨【`一作綮`】难就不有劲志孰能修【`一作终`】之具【`疑`】不固其根不理其源岂高栋大庑徒得輙而防之耶抑初召工选石他峤内懐纠纒不防【`一作泄`】于抱及就砻琢曲折势状自新于心目皆竒之陛级镂饰若本天匠则隂沴浸徴阳火蒸铄信无变泐以隳其初余谓庶几乎既而甓翼廊楯前庑材石交结硎铁好上符称气増名蓝繇是賔车日来佥共嗟敬举极乐者又何云乎噫大道汨而像设见彼硁硁然不知所归及不以兹耶【`一作郡非`】其或嘻嘻族居不能以毫益岂慈圣之徒耶必为而忘之神不兹泥则游外者亦何以诮余谓后五百嵗嗣佛子作佛事知恭者人无间然大中十四年二月二十一日敬亭僧清越记  

## 文苑英华卷八百二十一

宋　李昉等　编释氏五  

幢  

尊胜幢记一首  

如信大师功德幢记一首  

方丈【`西轩附`】  

庐山东林寺观音方丈记一首  

西轩记一首  

僧  

大智禅伯碑隂记一首  

信州南岩草衣禅师宴坐记一首  

东都龙兴寺镇国般舟道均上人功德记一首嵩岳珪禅师影堂记一首  

幢  

尊胜幢记　　　　　　　　穆　员  

我生同气者七人先五后二兄姊弟妹半之不吊天降割于我今年春夏次妹安国寺大徳尼伯姊前乌程令农杨夫人逾月继酷先是两兄郴州刺史赞前右补阙贬连州司马质从官于逺员洎弟妹前监察御史赏前监察御史河东裴某妻痛支体一断终天不续乃相与鬻衣尾直揭兹灵幢愿得轻风微尘洎日月度影之所及也深兹至念惨与之怛【`一作俱`】然则巍巍永永斯乎【`一作期受`】风土日月相无极焉是幢也实表安国之塔伯姊之隧贞元六年秋七月七日前侍御史穆员记  

如信大师功徳幢记　　　　白居易  

有唐东都临坛开法大师长庆四年二月十三日终于圣善寺华严院春秋七十有五夏腊五十二是月二十二日移窆于龙门山之南冈寳厯元年某月某日迁葬于奉先寺附其先师塔庙穴之上不封不树不庙不碑不劳人不伤财唯立佛顶尊胜陀罗尼一幢髙若干尺围若干尺六隅七层上覆下承佛仪在上经呪在中记赞在下皆师所嘱累【`集作果`】而门人奉遗志也师姓康号如信防城人始成童受莲华经于释岩既具戒学四分律于释晤后传六祖心要于本院先师浄心名楞伽俱舍百法经根论披阅【`集作经根论枝又作经论披阅`】罔不通焉繇是禅与律交修定与慧相养蓄为道粹揭为僧豪自建中讫长庆凡九迁大寺居十辅大徳位涖法防主僧盟者二十二年勤宣佛命卒复祖业若贵贱若贤愚若中小大乗人逰我门绕我座礼我足如羽附凤如水防海于戏非夫动为仪言为法心为道塲者则安能使化縁法众悦随欣戴一至于是耶同学大徳继居大【`集作夲是`】院者曰智如弟子上首者曰严隠暨归靖【`一作精`】藏周常贲懐嵩圆恕圆昭【`独本作照`】贞操等若干人聚谋幢事琢刻既成将师治【`集作理`】命请苏州刺史白居易为记记既讫因书二四句偈以赞云  

师之度世以定以慧为医药师救疗一切师之阇维不塔不祠作功徳幢与众共之  

方丈  

庐山东林寺观音方丈记　　释元楚  

观音于诸先觉犹孔门之有亚圣其悲智应用鸿纎毫亿刹常如视诸掌是以郢川屈殳因伯兄宗厚上人为空王入室弟子手足相爱尝得闻斯语遂舍二十万于新殿东南造观音方文一间四【`一作两`】厦西向峻栋嵒嵒间出廊庑又以香泥像普门功徳克类端庄天饰梵仪如语如嘿危冠百寳风容动摇式繄拳拳灵贶斯在俾愚菲薄旌寘坚贞愚无文苟欲赞其播植善稼于斯而已矣噫兹寺也自晋于唐五百余载以土木有壊因而造【`一作去`】之者数也真风未弭因而复之者时也由是前九江太守给事中博陵公奉诏指防之旧龙象三十人经营建立之方三四年基构宏壮特新前降【`一作际`】遂得鑪峰増色图牒再张车盖贵防结辙林下逢迎相贺辉动岩轩挹虎溪之波澜清麈尾之风韵阅绎故事饱饫前生从容吟啸而去若是则安知来者之无柴桑乎往者之无鴈门乎矧馨香庭实千花雪明重修白社期在旦夕矣愚江干宿【`一作暮`】齿常梦寐旧岑力抒肺肠逺谢泉石亦厚公之恵也以唐十六叶圣宣皇帝大中六年壬申春二月十五日江夏僧元楚记  

西轩记　　　　　　　　　栁宗元  

永贞中余名在党人不容于尚书省出为邵州道贬永州司马至则无以为居居【`文粹作寓`】龙兴寺西序之下余知释氏之道且乆固所愿也然余所庇之屋甚隠蔽其户北面【`集粹作向`】居昧昧也寺之居于是州为髙西序之西属当大江之流江之外山谷林麓甚众于是凿西墉以为戸戸之外为轩以临羣木之杪无所不瞩不徙席不运几而得大观夫室向者之室也席与几向者之处也向也昧而今也显岂异物耶因悟夫佛之道可以转惑见为真智即羣迷为正觉舍大闇为光明夫性岂异物耶孰能为余凿大昏之墉辟灵照之戸广应物之轩者吾将与为徒遂书为二其一志诸戸外其一以贻选上人焉  

僧  

大智禅伯碑隂记　　　　　　杨伯成  

夫道非言言以明道也空非相相以泯空也禅师弥天宜符旷刼传中出等等腾【`一作胜`】非非适来时也适去顺也上自宸扆下达蒸黎才仰青莲之光旋惊白林之防中书侍郎严公探秘藏决词江洋洋兮文宗昭昭乎灵迹某殊昧先觉忝在后尘纠合羣公激扬众美岂翰墨以云朽将金石以齐固所为【`一作谓`】非六经曷以明夫子也非四偈曷以晓真如也凡舍净财者人具显爵里于时嵗在辛已五月庚戌朔十八日丁夘皇唐开元十七年  

传中【`一作传印`】  

信州南岩草衣禅师宴坐记　权徳舆  

信州南岩有清浄宴坐之地而禅师在焉师所由来莫得而详初州人析薪者遇之于中野【`文粹作野中`】其形块然与草木俱咨于州长乃延就兹地三十年矣州人不知其所以然也遂以草衣号焉足不蹈地口不尝味日无昼夜时无寒暑寂黙之境一防牀而已万有嚣然此心不动其内则以三世五蕴皆从妄作然后以无有法谛观十二因縁于正智中得真常真我方寸之地湛然虚无身及智慧二俱清浄微言软语有时而闻渉其境之逺近随其根之上下如雨润万物风行空中履其门皆获趣入若非斡机于无际穷实相之源底则四时攻于外百疾生于内矣古所谓遗物离人而立于独者禅师得之呜呼世人感【`集作惑`】物以逰心心迁于物则利害生焉吉凶形焉牵挛羁【`集作料鞿`】鎻荡而不复至人则返静于动复性于情夭夀仁鄙之殊由此作也斯盖世谛之一説耳于禅师之道其犹稊稗耶建中二年予以使役道于上饶时左司郎崔公出为郡佐探禅师之味也熟为予详言之拂拭缨尘携手接足洗我以善得于仪形且以为楞严之妙旨毗耶之宻用皆在是矣又焉知此地之宴坐不为他方之説法乎故粗书闻见以志于石东都龙兴寺镇国般舟【`一作共下同`】道塲均上人功  

徳记　　　　　　　　　　穆　员  

按经文我以神力供养不如以身供养故曰若能然手指乃至足指者是名第一之施盖菩萨之行也今我上人以两臂为炉香千度用芬苾萧膋之义以简万望夫以百福庄严之重千度焚烧之苦与夫一指之功不为多乎又刺体之血以严经像若素为涂若绘为防若写为墨凡成就阿弥陀佛一躯观音势至二善二菩萨各二事经千卷经【`一有称字`】以皮为纸以血为墨书写经戒亦菩萨之行也曷若加之图像三十二相八十种好尽取诸身乎上人姓王氏东周河南人七嵗防所恃十一防所怙童防孤子无兄弟之亲自毁其生用集封树已而叹立身扬名无逮既往乃发大誓以报罔极大厯五年始居龙兴寺镇国般舟道塲尔来足不逾阈者垂三十载其为业也形不住心夜不息昼外不舍百刻之一中不迁万化之二劳其形与天健精其志与日新蹈极乐于自【`阙`】之操前后以一月有一旬有九【`一作五`】日为一息者不记百数其愿以本尊本以愿为愿其病以众生之病我为病我生未已我病曷祛我病未祛我愿曷已然则大慈大悲之誓竟我愿云竟无边生生之苦尽我病焉尽我生有灭我愿与生生俱生我形或劳我心与极乐无极巍巍乎可思量哉员太夫人河东郡太夫人性合真如业通禅寂尝谓学者千万达者二三茍未至于心离有无迹超生灭则苦行为难为至诚格诸天念向羣圣亦足使见闻耸善逺迩归心况乎蚩蚩廻向之徒闻道甚稀睹相且众则上人所以持本教济众生与夫禅门诸祖迭为舟梁可无媿矣又惧夫物之尤者见异于类行之殊者或疑于常申命小子以纪精【`一作积`】苦之能所以题之于此贞元十年五月二十五日前侍御史河南穆员记  

嵩岳珪禅师影堂记　　　　许　筹  

筹仅童知佛业儒杂老庄徳慕空【`一作究`】靡极营儒身及进士第一年尉告成明年逰是岳谒律徳唯珙上人引将布览至珪大师影堂珙公曰子尝识珪公觉【`疑衍`】否曰未云珪公觉道灵威莫可周名独有岳神为大师移植松栢于东岩事碑塔所不书珪公之诚【`一作诫`】杜从祅也且佛说羣经事又焉可徇珪公谦胜哉珙欲颂之患辞不文子进士也矧仅童知佛尚【`一有书字`】信珪公谦胜乎筹唯蔵惑偶得嵩阳居士喻应真与洛阳处士陈惟复书言岳神为珪公植树事甚备曰大师法讳元珪俗姓李氏伊阙县人也太宗朝甲辰嵗生髙宗代癸亥嵗具戒宗帝丙辰嵗化灭歴年七十三始闲居寺习律安少林味禅后庐厐坞将化谓其徒仁素曰吾始志闲居寺东岭我灭尔必塔吾骸于兹开元十一【`一作二`】年素力允师之志喻陈二髙士曰大师尝寂定结庐戋山岩【`一作卜庐于岳之厐坞`】时岳神轻步谒大师大师觉精神不世谓曰仁者胡来而复何往【`一作善来仁者胡为而至`】神曰师寜识我耶大师曰吾观佛与众生等吾一目之岂分别识【`一无此字`】耶神曰我斯【`一作此`】岳神也能以恠【`一作生`】死痛害【`一无此五字`】生死于人师安得一目我哉大师曰汝能生于人【`一无此五字`】吾本不生汝焉能死吾视身与空等视吾与汝等汝能壊空与汝乎茍能壊空及壊汝【`阙`】则不生不灭也汝尚不能若【`一作如`】是又焉能生死吾也【`一作邪`】神稽首礼曰我亦聪明正直于余神而谓是神【`一无此四字`】岂【`一作讵`】知师有广大过空之智辨也【`一作乎`】愿授以正戒梯防世间【`一作令我度世`】大师曰神【`一作汝`】既乞戒即既戒也所以者何戒外无戒又何戒哉神曰此理也非济岸梯杭之事【`七字一作我闻茫昧`】止求师戒我身为门弟子大师辞不获即为张座焚香秉炉正几曰付汝五戒汝【`一作若`】能奉持即应曰能不能即曰否神曰敬奉戒【`一作谨受教`】大师曰汝能不婬乎神曰亦娶也大师曰非为【`一作谓下同`】此也谓无罗欲也神曰能大师曰汝能不盗乎神曰何乏我也焉有盗取哉大师曰非为此也谓向取【`二字一作向`】而福淫不供而祸善也神曰能大师曰汝能不杀乎神曰正柄在居【`一作实司其柄`】焉曰不杀大师曰非为此也谓有滥误混疑【`一作疑混`】也神曰能大师曰汝能不妄乎神曰我本正直焉能有妄乎大师曰非为此也谓先后不合天心也神曰能大师曰汝能不遭酒败乎神曰力【`一无力字`】能大师曰如上是为佛戒也又言以有心奉持而无心拘絷以有心为物而无心想身如能是则先天地生不为精后天地死不为老跳身为帝王不为崇髙命子为辅相不为富贵【`一无此十八字`】终日变化而不为动毕竟【`一作尽`】寂黙而不为休悟此则虽娶非妻也虽向【`一作乡`】非取也虽柄非权也虽作非故也虽醉非惛也若能无心与万物则罗欲不为淫福淫祸善不为盗滥误混疑【`一作疑混`】不为杀先后违天不为妄惛荒颠倒不为醉是为【`一作谓`】无心也无心则无戒无戒则无心无众生则无我无我则无汝【`十一字一作并无佛无众生无汝及无我无汝`】孰能【`一作为`】戒哉神又曰我神通亚佛大师曰汝神通十句五能五不能佛神通【`二字作则`】一十句七能三不能神竦然避席跪唘曰可得闻乎大师曰汝能防【`一作戾`】上帝东天行而西七曜乎神曰不能又【`一作师`】曰汝能夺地祗融五岳而结四海乎神曰不能大师曰是为【`一作谓`】五不能也佛能空一切相皆灭万法【`一作成万法智`】而不能即灭定业佛能知羣有性穷亿刼事而不能化导无縁佛能度无量有情而不能尽众生界【`英华无此十八字止作迁抑自然`】是为三不能也定业亦不能【`一无此字`】牢乆无縁亦谓一期众生界本无増减【`十三字英华作自然亦不能弥极`】恒【`一作亘`】无一人能主有法有法无主是谓【`一作为`】无法无法有【`一作无`】主是为【`一作谓`】无心如我悟【`一作觧`】佛亦无神通也但能以无心通逹一切法尔岳神顿首作礼曰我诚浅昧未闻空义大师指我戒我我当化矣【`十字一作师所授戒我当奉行`】更何业因何拘尘界【`一无此八字`】我【`一作今`】愿报慈徳効我所能大师曰吾观身无物观物【`一作法`】无常法窟【`一无此二字`】块然更有何欲神曰师必命我为世间事展我小神功使已发心初发心未发心不信心必信心五等人目我神踪知有佛有神有能有不能有自然有非自然者也【`一无此字`】大师曰无为是无为是神曰佛亦使神防法师寜隳叛佛耶须请告我【`四字一作须随意垂诲`】大师意不获遂【`三字一作不得已而`】言曰东岳【`一作岩`】寺之障也莽然无树北岫有之而能【`能字一作皆非`】屏拥汝能神力移北树于东岭乎神曰谨奉【`一作已闻`】命矣又陈我假昏夜风雷摆摇震运【`十二字一作然昏夜愿间必有喧动`】师无骇即作礼辞去大师门送且观之见仪卫逶迤如王者象【`象字一作之状`】又复碧烟红霞紫风皓气错散四逺【`十四字一作岚霭烟霞纷纭间错`】幢幡钺【`一作环`】佩凌髙空【`四字一作凌空隠没焉`】其夕果有迅【`一作暴`】风吼雷奔云震电大壮栋宇岌嶪将圯定僧瞻动牙捉仆叫【`十八字一作栋宇摇动宿鸟声喧`】大师安【`一作谓`】众曰无怖无怖神与我相契矣啓【`一作诘`】旦和霁则北岩松桧【`一作栝`】尽移东岭森然行植焉而【`一无此字`】大师谓其徒曰吾殁有塔我者有碑我者无纪是事【`十四字一作吾殁后无令外知若为口实`】人将祅我也筹得开元中喻陈二居士状【`一有将字`】师之行因珙公请为影堂记遂群而书之  

此篇英华自结庐而下多脱误今以景德传灯录增入其异同注为一作  

## 文苑英华卷八百二十二

宋　李昉等　编观  

荆州大崇福观记一首　天柱山天柱观记一首修仙都观记一首　　　新修龙兴观记一首道士刘宏山院壁记一首  

尊像  

下泊宫三茅君素像记一首  

童子  

黄仙师瞿童记一首  

观  

荆州大崇福观记　　　　　陈子昻  

维大周揖譲受唐有天下十载施化育德扬光显仁天下咸和中外胥谧僊门法防泽罔不暨粤若无上太祖孝明【`阙`】　神明濬哲龙德而隠君子勿用干【`一作千`】我诸宫葳蕤春风霡霂时雨讴歌归之允矣太王王季岐镐之渐也于戏西伯潜圣而遗其三龄故我太祖始安时处顺乗彼白云以归帝乡方城之人嗟咨涕洟灵魄罔遘廼以珠玉匣閟兹衣冠糓林方崇乔山未掩龙輴梓寝在兹观者七月焉余灭化北顔涂塈积逮皇帝顺人乐推凤翔虎变追革显号宗祀于明堂跃诚【`疑作试易或跃在渊自试也`】所歴莫不昭晰【`一作皓皓`】宠光也长史农杨元琰雅量川濬贞节岳立有倚相坟典之博子囊増名之忠遂稽皇图徴文献以为防稽之庙大庭之初其事上矣乃表上遗迹祈饰山阶司賔卿于惟谦地官主事鲁杰咸经沐浴邦宪升官周京亦恢廓徽猷任佐诚请时皇帝方垂拱璇渊之中以思大化故书奏不荅道士孟安排者禀真骨记上阶黄裳羽袂囊中窃感苍梧遗化长沙旧寝不可以不昭【`一作明`】发圣世复重理前状伏奉阙下至于再三天子乃悯然迁思廻虑旌别斯观锡名曰大【`一作天非`】崇福焉时龙集已亥圣厯之二年也翌日又优制褒崇时降银榜仙书凤篆飞集王官【`一作宫`】天文昭回瑞我鄢郢则有逾岐山越梁境梯衡霍浮潇湘郁荆门厐江徼【`一作激`】莫不翼戴抃舞澡雪心目者已安排乃喟然叹曰道恶乎在名恶乎在茅茨文轩未始离也朱宫圃未始乖也损之而又损之思乎思无为而无不为知乎知则我何拘于常见哉而不谓熈帝庸也遂经都爰伐琴瑟作为仙观之宫文彩构槛碔砆砌【`一作扣`】阶栌栱森郁以云合藻井翕赩以天开瑶坛跻于上清银阙表于中界髙步【`一有记字非`】云肃【`一有纲字非`】然灵风髣髴紫阳之天【`一作大非`】也然后璇题显曜金格道相朝浮彩云夕清露眇哉邈乎信皇灵之所感发矣盖金简玉牒可存而不可知昆仑方壶可闻而不可阶也犹且曰【`一作云`】道录贵乎真经况皇明帝载昭铄日月而已乃刋作记以传罔极  

天柱山天柱观记　　　　　呉　筠  

太史公称太荒之内名山五千其在中国有五岳作镇罗浮栝苍軰十山为之佐命其余不可详载粤天柱之号【`阙`】之霍及【`一作乃`】此三峰一称矣盖以其下擢地纪上承天维中函洞府之谓岂唯蕴金碧宅灵仙所贵兴云雨润万物也自余杭郭泝溪十里登陆而南弄潺湲入峥嵘幽径窈窕才越千步忽巗势却倚襟领环揜而清宫辟焉于是旁讯有识稽诸实录乃知昔髙士郭文举创隠于兹以云林为家遂长往不复元和贯于异类猛兽为之驯扰晋书逸人传具纪其事可略而言自先生閟景潜升而遗庙斯立暨我唐道元祀因广仙迹为天柱之观有五洞相邻得其名者为之大涤虽寥邃莫测盖与林屋华阳宻通上帝隂宫耳爰有三泉二轨一滥殊源合流水旱不易拥为曲池萦照轩宇夏寒而辨沙砾冬温而育萍藻既潄而饮之曲肱而枕之乐在其中矣土无沮洳风木飘厉故栖迟者心畅而夀永盘礴纡郁气淳境美虎不搏蛇不螫而况于人乎贞观初有许【`一作素`】先生曰某懐道就闲荐徴不起后有道士张整叶法善朱君绪司马紫微暨齐物夏侯子云皆为髙流继踵不絶或逰或居穷年忘返寳应中羣冦蚁聚焚城邑荡然煨烬唯此独存非神灵扶持曷以臻是州牧相里造县宰范愔化洽政成不严而理遗氓景附复辑其业筠与逸人李卿乐土是安舍此奚适恐将来君子靡昭厥由故特志之表此贞石  

修仙都观记　　　　　　　叚文昌  

平都山最髙顶即汉时王隂二真人蝉蜕之所也峭壁千仞下临湍波老栢万株上挿【`一作防`】峰岭灵花防羽皆非图志中所载者昏旦万状信非人境贞元十五年余西逰岷蜀停舟江岸振衣防洁诣诸洞所石嵒灵寳苍然相次苔龛古书依稀可辨时与道侣数人坐于下湏防天籁不起万窍风息山光耀【`一作辉`】于耳目烟霞拂于襟袖相顾神竦若在紫府【`一作氛`】圃矣牵于形役不得淹久瞻眺惆怅书名而去尔来已三十四年太和庚戌嵗自淮南移镇荆门有客由峡中来者皆言当时题纪文字犹在观宇嵗乆台殿荒毁不三数年必尽摧没于巗壑矣乃舍一月秩俸俾令修葺子来同力浃旬报就去年冬十一月诏命换麾幢再领全蜀泝三峡歴旧逰依然境物重喜登览闻泉声而缓步爱松色而难别遂命笔砚志于岩谷时太和七年正月五日剑南西川节度副大使知节度事管内【`一作勾`】观察处置统押近界诸蛮及西山八国云南安抚等使金紫光禄大夫检校尚书左仆射同中书门下平章事兼成都府上柱国邹平郡开国公食邑三千戸叚文昌记  

新修龙兴观记　　　　　　崔　雄  

兹观隳圯绵歴嵗时垣墉扉戸倾危隤败十无一二荒榛蔓草扶踈蔽絶唯天尊殿略存雄仰躅真宗佩受箓有年矣昨到郡莅事三日谒先师庙朝紫薇宫廻车抵观荒凉拥秽不可以前乃命铲荆棘辟壊门芟夷蕴崇薙披防塞景移方就一迳及升殿啓伏礼真圣周环步榻仅不容足虽仙像俨罗其为鸟防攻毁残秽不堪具纪于戏有以见澹薄无为之教也我国家老氏之枝叶况又宗皇帝金真居于殿内凡曰臣下得不展敬乃亟工度木搆新替壊率皆完葺筑坛植栢森列左右不十旬而功就于是虹梁鸳瓦粉绘丹雘焕乎炳奕周匝垣宇真丹台碧洞神仙之宅怳若上清之灵圃也凡一畚土一酌水率皆微俸薄禄佣功物价靡敢亏于时值然后命道侣分掌啓闭修洒扫撞钟击磬以时醮奠而城隅跬步瞰郭倚山下临巨川东注渤溟青山白日目极烟树实一郡之胜槩矣将来好事君子得不继其阙欤大唐咸通二年嵗次辛巳秋七【`一作九`】月刻  

道士刘宏山院壁记　　　　李　观  

新定刘法师大汉之遐裔也老氏间气性识冲厚体貌魁岸弱龄味道雄莭迈古淮海胜景无不逰览【`集作绵歴`】内蕴研精茹术歴载三纪虽形存方内而神汨【`集无此十八字`】太素天机不浅积学所运也可与董奉抵掌葛洪拍肩先生以至徳三年束身制度配住兹观岿然端居烟霞排空松桂满目抗出尘之想秉超世之操无何大厯之初緑林狂寇作祸斯邑居人万戸冰裂瓦解曝骸骨于郊野注膏血于丘壑桃源化为战地羽客倐以蓬转先生乃披霓裳丹诀将适南岳途经鄱阳先相国第五琦时左迁鄱阳守其人廊庙之柱石帝王之股肱波澄万顷壁立千仞先生于是植杖而请谒一见而敛袵再见而倒屐忘言相契志【`集作率`】意偶合于时先生法【`集作迹`】播南楚声动人羣【`一作八郡`】故江西连帅路嗣恭其人寥廓之劲翮铦钢之利器忠信亚前史文武表前代虽受年不永可与三杰并驾复雅重黄白【`一作老`】尊崇虚无始闻先生望风委质先讯【`集作许`】以简礼后聘以车乗【`一作复躬以迎奉`】服门人之礼约方外之友如是未几路公归朝先生泛若不系之舟【`集无此二字`】亦厌凡境大厯十三【`一作一`】年旋此旧迹未盈数嵗陵谷殊状亲戚耆宿沦防略尽所止堂宇荆棘生焉閴其仪像埃尘磨灭寒叶【`一作猿`】坠于灌木山鬼聚于丛薄先生顿【`一作对非`】足而四顾揽涕而兴叹惜驰光【`集作骛`】于过隙念往事于余烬乃假村闾丁壮戮力芟剪枝筑頽址扫除崩榛构长庑以梓【`集作柯`】漆饰危殿以頳素激引防招携道流先生乃于其观西南隅独立髙堂智者与议良工操斧冯山建基凿石开戸垦硗确以植灵草拨峥嵘以树脩竹苔驳竹迳风吟步虚岩収【`集作生`】夏云林散秋色先生方据梧长【`一作清`】啸煮茗留客且我所贵者隠隠者道道以隠而含耀隠以道而无闷玩是幽处得非仙府不必瀛州方丈乃为絶境先生自然以得真依真以养生萧洒无事机悟【`集无此字`】恬淡曽【`集无此字`】无戚容髙谈能离坚放意能了空噫嚱【`集作嘻`】老庄之微言先生决之如叩钟人间荣位与多财先生视之如浮云是以天子不得臣诸侯不得屈或所与遇者其唯纵古之士遁俗之人在乎昔宗之有天下得道之统垂五十载亿【`一作黎`】庶辑睦四夷亦寜自后国家【`集无此二字`】多故皇帝旰食二教消弭兵符竞趣深虑是法不可振兹二教者三界之根柢羣生之雨露使匹夫取舍亦有损益用之于上其可废乎窃悲大块劳我以声色要我以名利未果握先生之手入先生之堂然不死之术愿与共有临壁抽思以旌善人某年月日记  

尊像  

下泊宫三茅君素像记　　　王师简  

太上立徳立言以其教生人活国其用不极繇乎恬澹【`一作漠`】者则诣真理乗化出入人纪防穷广成枉轩皇之尊关令阐元之训防搜虚极呼吸日月上賔之轩代有其人茅真君伯氏仲氏虔奉枢退然若丧脱履万类腾迹三清学宗其门者绵代不絶时谓朝山之月肩驾击毂白鹤紫气必应其晨或者诡说则曰真君长往亦以绾吴越司命籍人寰生死吾不知故阙书且尝遗一亩之宫于山之阳去而复返其号不泊之【`一有不字`】治榛芜积焉游者怃然则有东周黍离殷墟麦秀之叹矧灵仙何处哉我河东广平公【`一作我河东公华廉平`】此藩吏之师法实奉黄老以根政源尝谓开元承平之代上奉无为以宅清静【`一作浄`】门垂祐有国有家者属焉繇是舍俸入之钱以宏其栋宇置真君之像唯肖其仪形设云幄于两楹分玊座而鼎足以严其观双侍童衞焉以备其教龙虎君【`君字一作左右`】端翊焉升其堂涂稽首拜手忽若前后左右旄【`一作旌`】节羽卫从诸天行揖其冰容以敬以肃则若美其目口【`一作美目甚口`】流涕发论破人昏惑往真之迹将坠复振此教之演翳事而深其率教者曰兴废继絶则由乎人防福获祉必感乎至公恒以黄箓法防元辰修毕仍嵗必缉敷紫阳玉真当负扆而颁命列陪位而赞拜罄杂天籁宵列如星奉章上昭啓昊帝盖所以保和封内储庆皇家门阀之祥我事丘祷至哉贤侯之业也粤元和甲午嵗十二月二日新宫始成无伤物力公之宇内百姓不知有严有翼如合造化道士孙智清门龟龙以标仪矩受成事指顾而叶焉乃欲章明灵迹延耀丕业请介【`一作令`】于戎政者譔而刋之师简谂于良画故不敢没其美云  

童子  

黄仙师瞿童记　　　　　　符　载  

朗州桃源桃花观南岳黄洞元居焉有弟子姓瞿字伯庭年十四太和未散嗜欲不入傲然懐厌世之志大厯四年庚寅嵗自辰溪来稽首宇下愿防道域厠役之末位仙师以慈物轸虑遂许之虽处童【`一作丱`】孺给侍甚谨在丑不弄率性恭黙毎旦暮仙师修朝拜之礼摄斋庄之色焚香捶磬叩头擎跽如临君父如是者积二三嵗不衰矣或往往独行入谿洞中根究深处信宿方返仙师让之輙云偶造佳地遭遇神圣覩云【`一作风`】气草木屋宇饮食使人澹然忘情不乐故处因求愿偕往仙师曰灵仙之府必在左右然尚幼小谓所至之地不即尔也无何有丹砂之役后领至襄阳市阛阓之下齐人浩扰则瞑目不视神气醉泥返至逆旅通宵而后醒问其故捧手对曰太朴散壊者乆矣今之人圆冠方屦以诈相尚以利相市余所不堪方大骇其説不敢以常仆仆之其后数以前事请仙师亦有意将逝属暑雨壊道不得果去八年癸丑夏五月甲辰晦正衣服拜诀于戸外自言灵期逼近难可留止请自是往至日月合于鹑首复近于兹地焉仙师少加抚爱未即听遣室有同学道士朱灵办者恐童子精神慑懦为妖邪所攻将欲顾丹笔符而御之瞿不怿且多傲词云则他辰之相见嵗在降娄矣庭际有大栗树逺人不过数仞遂背行冉冉从树旁灭没化去有声隆然如风飘雷震众以为事出言【`一作无`】妄怪愕失次驰告隣落共四围而索之千崖沉沉漠然无声洞西行一二里有巨蛇威猛甚盛自道中拖腹横据势不得近次至于东隅见右足八指罗印于地上【`一无此字`】折弱篠八枝纵横挿植若志防验之数余不复覩先是未潜景之日割芝圃间获珉石圆【`一作围`】大如五铢钱朗莹可爱跪而授师曰此秦客弃棊子也幸加秘防后有符契仙师灵办状之不昧惜向时之无断俛然发箧复覩故物其慙愧慕望者可胜言哉后经时曽白昼假寝輙勿罔而至备申抠衣之敬谂其容态但以承事尊上为疲耳至于日者之约无替焉仙师以建中元年自武陵卜居于庐山紫霄峰下古坛石室髙驾颢气载弱嵗慕道数获践履其域话精徴【`一作防`】之际得与闻此太息良乆自感悟曰神逺人乎哉道逺人乎哉夫瞿氏之子受天之气生人之世百骸六脏非有乎卓然异色也以一诚之志唯岩洞是慕彼秦人之宅尚得而往况仙师遁栖空山垂二十年根之以浑元守之以太和遗肢体防耳目息归于踵神舍于素窈窈防冥中含至精方将入天地之门游化初之原磅礴万物不见其朕岂鸾鹤之驭而满其道欤门人先往而师资尚淹留尘世天其意者以时人溺于羶腥汨乱正气多札瘥天昏之患使布隂徳太【`疑作大`】拯生命符三千之数耶弟子风波【`一作流`】之民不能自防泥淖继芳金籍徒以区区文字纪其糟粕不亦悲夫然庶示于好事者共为起予之地耳贞元元年八月二十日符载记  

## 文苑英华卷八百二十三

　宋　李昉等　编宴游一  

宴游  

始得西山宴游记一首　　　钴鉧潭记一首钴鉧潭西小丘记一首　　至小丘西小石潭记一首  

袁家渇记一首　　　　　　石渠记一首  

石涧记一首　　　　　　　小石城山记一首  

溪谷丘  

右溪记一首　　　　　　　新安谷记一首  

黄溪记一首　　　　　　　龙兴寺东丘记一首  

园圃  

菊圃记一首  

防阳张端公西园记一首  

宴游  

此集大率篇目各以类分而此卷自卷首始得西山宴游记以下至小石城凡八首皆藂杂其名盖栁宗元一时之述也观其词防次叙累如贯珠故不可漏略一题而差其先后也因専命其门曰宴逰仍冠宴逰部之首  

始得西山宴逰记　　　　　栁宗元  

自余为僇人居是州恒惴栗其隟也则施施而行漫漫而游日与其徒上髙山入深林穷廻溪幽泉怪石无逺不到到则披草而坐倾壶而醉醉则更相枕以卧卧而夣意有所极【`集无卧而夣`】夣亦同趣觉而起起而归以为凡是州之山林【`集无林字`】有异态【`态字集作能胜`】者皆我有也而未始知西山之怪特今年九月二十八日因坐法华西亭望西山始抵【`集作指`】异之遂命仆人过湘江縁冉【`集作染`】溪斫榛莽焚茅茷穷山之髙而上【`集作止`】攀援而登箕踞而逰【`集作遨`】则凡数州之土壤皆在衽席之下其髙下之势岈然洼然若垤若空【`集作穴`】尺寸千里攒蹙累积莫得遯隠萦青缭白外与天际四望如一然后知是山之特出不与培塿为类悠悠乎与灏气俱而莫得其涯佯佯【`集作洋洋`】乎与造物者逰而不知其所穷引觞满酌頽然就醉不知日之入苍然暮色自逺而至至无所见而独【`集作犹非`】不欲归心凝形释与万物不异【`集作万化防合`】然后知吾向之未始逰逰于是乎始故为之文以志是嵗元和四年也  

钴鉧潭记  

钴鉧潭在西山西其始盖冉水南奔注抵山石屈折东流其颠委势峻荡击益暴齿【`集作齧`】其涯故旁广而中深毕至石乃止【`集作止`】流沬成轮然后徐行其清而平者且十亩余有树环焉有泉悬焉其上有居者以余之亟逰也一旦欵门来告曰不胜官租私劵之委积既芟山而更居愿以潭上田贸财以缓祸余乐而如其言则崇其台延其槛行其泉于髙者而坠之潭有声潨然尤与中秋观月为宜于此以见天之髙气之逈孰使余乐居夷而忘故土者非兹潭也欤  

钴鉧潭西小丘记  

得西山后八日寻山口而面【`二字集作西`】北道二百步又得钴鉧潭潭【`集本不叠潭字`】西二十五步当湍之【`集作而`】浚者为鱼梁梁之上有丘焉生竹树其石之突怒偃蹇负土而出争为竒恠【`集作状`】者殆不可数其嵚然相累而下者若牛马之饮于溪其冲然角列而上者若熊罴之登于山丘之小不能一亩可以笼而有之问其主曰唐氏之弃地货而不售问其价曰止四百余怜而售之李深源元克已时同逰皆大喜出自意外即更取器用铲割秽草伐去恶木烈火而焚之嘉木立羙竹露竒石显由其中以望则山之立【`集作髙`】云之浮溪之流鸟兽虫鱼【`集无此二字`】之遨逰举熈熈然廻巧献技以效兹丘之下枕席而卧则清泠之状与目谋瀯瀯之声与耳谋悠悠【`集作悠然`】而虚者与神谋渊然而静者与心谋不匝旬而得异地者二虽古好事之士或未能至焉嘻【`集作噫`】以兹丘之胜致之沣镐鄠杜则贵逰之士争买者日増千金而愈不可得今弃是州也农夫渔父遇【`集作过`】而陋之价四百连嵗不能售而我与深源克已独喜得之是其果有遭乎书于石所以贺兹丘之遭也  

至小丘西小石潭记  

从小丘西行百二十步隔篁竹闻水声如鸣佩环心乐之伐竹取道下见小潭水尤清洌金【`集作泉`】石以为底近岸卷石底以出为坻为屿为嵁为巗青树翠蔓防络摇缀参差披拂潭中鱼可百许头皆若空逰无所依【`集注一作披逰鱼类拂潭中俯类若乗空`】日光下澈影布石上佁【`集作怡`】然不动俶尔逺逝往来翕忽似与逰者相乐潭西南而望半折蛇行明灭可见其形势大牙差互不可知其源坐潭上四面竹树环合寂寥无人凄神寒骨悄怆幽邃以其境过清不可乆居乃记之而去同逰者吴武陵袭【`集作龚`】古余弟宗而从者崔氏二小生曰恕已曰奉一  

袁家渇记  

由冉溪西南水行十里山水之可取者五莫若钴鉧潭由溪口【`集有而字`】西陆行可取者八九莫若西山由朝阳巗东南水行至芜江可取者三莫若袁家渇皆永中幽丽竒处也楚越之间方言谓水之反【`集本作支`】流者为渇【`音若衣褐之褐`】上与南舘髙嶂合下与百家瀬合其中重洲小溪深【`集作澄`】潭浅渚间侧曲折平者流【`集作深`】黒峻者沸白冉【`集作舟`】行若穷忽又无际有小山出水中皆美石石上生青菆【`集作丛`】冬夏常蔚然其上多岩洞其下多白砾其树多枫柟石楠楩槠樟柚草则兰芷又有异卉类合欢而蔓生轇轕水石每风自四山而下振动大木掩苒众草纷红骇緑蓊葧香气冲涛旋濑退贮谿谷摇飏葳蕤与时推移其大都如此余无以穷其状永之人未尝防焉余得之不敢専也而出传于世其时地世主袁氏故以名焉  

石渠记  

自渇西南行不能百步得石渠民桥其上有泉幽幽然其鸣乍大乍细渠之广或咫尺或倍尺其长可十许步其流抵大石伏出其下逾石而往有石昌蒲被之青藓环周又折西南【`集无南字`】行旁蹈【`集作防`】岩石下北堕小潭潭幅员减百尺清深多鯈鱼又北曲行纡余睨若无穷然卒人【`集无人字`】入于渇其侧皆诡石恠木竒卉美箭可列坐而庥焉风摇其颠韵动崖谷视之既静其聼始逺余从州牧得之揽去翳枋【`集作朽`】决防土石既崇而焚既酾而盈惜其未始有传焉者故累记其所属遗之其人书之其阳俾后好事者求之得以易元和七年正月八日蠲渠至大石十月十九日逾石得石小潭渠之美于是始穷也  

石涧记  

石渠之事既穷上由桥西北下土山之隂民又桥焉其水之大倍石渠三之亘石为底达于两涯若牀若空【`集作堂`】若陈筵席若限阃奥水平布其上流若织文响若操琴掲跣而往折竹扫陈叶排腐木可罗胡牀十八九居之天【`集无天字`】交络之流触激之音皆在牀下翠羽之木龙鳞之石均廕其上古之人其有乐乎此耶后之来者有能追予之践履耶得意之日与石渠同由渇而来者先石渠后石涧由百家濑上而来者先石涧后石渠涧之可穷者【`集有皆字`】出石城村东南其间可乐者数焉其上深山幽林逾峭险道狭不可穷也  

小石城山记  

自西山道口径北逾黄茅岭而下有二道其一西出寻之无所得其一少北而东不过四十丈土断而川分有积石横当其垠其上为睥睨梁欐之形其旁出堡坞有若门焉窥之正黒投以小石洞然有水声其响【`集作音`】之激越良乆乃已环之可上望甚逺无土壤而生嘉树美箭益竒而坚其防数偃仰类智者所始【`集作施`】设也噫吾疑造物者之有无乆矣及是逾【`集作愈`】以为诚有又恠其不为之于中州而列是夷狄更千百年不复【`集作得`】一售其技是故劳而无用神者傥不宜如是则其果无乎或曰以慰夫贤而辱于此者或曰其气之灵不为伟人而独为是物故楚之南多人而多石是二者余未信之  

溪谷  

右溪记　　　　　　　　　元　结  

道州城西百余步有小溪南流数十歩合营溪水底两岸悉皆恠石欹嵌盘缺不可名状清流触石洄悬激注佳木异竹垂隂相防此溪若在山野则宜逸民退士之所防处在人间则可为都邑之胜境静者之林亭而置州已来无人赏爱徘徊溪上为之怅然乃防凿芜秽俾为亭宇植松与桂兼之香草以禆形胜为溪在州右遂命之曰右溪刻铭石上彰示来者  

新安谷记　　　　　　　　穆　员  

京洛佳赏尽走乎阙塞次则东城以桃李繁华相髙北山瀍阳有崖谷谿洞之胜盖天然疏凿以遗来者而人不之争我公悬车之三年探得其最凡逺于【`一作乎`】国门迩于阙塞者四之一买之【`一有夫字`】直减于东城之贵者亦如之连冈叠磴中断夹鬭为其拱踌如状如意翠竹茂树萦环森罗为其縁饰如绩如织泉出山腹酿而为池酾而为带于竹树葱茏之间池可行舟能流响果园蔬囿用以为溉其余与瀍水合于山下临玩之美耳潺潺目鳞鳞不俟潄浥而烦襟如洗于是卜瀍之上泉之侧周章顾盼拥抱之势作为新亭春之日百花流莺笑语满谷迭相为主待【`一作代`】人为賔始至也若防赏之之踈将去也若怨弃之之速夏之日清风入林徘徊不散若为繁暑与之竟夕而流泉娯客亦奏雅音秋之日霜凄气肃万象毕清亭中一望超忽天外而片云行雁又似与赏心逺目相期于前冬之日木落天防遥山入戸可爱之景照于阳坡迟迟为人人散而敛凡四时暇日公与大夫从甥侄子孙携琴罇翰墨防于斯燕于斯慈顔怡天和熈一觞举万福随穆穆雍雍翼翼防防中外具庆如埙如箎公曰人生知足为富当时为贵茍俟外奬则此【`一作知`】地足以忘年何必陆贾击鲜防广散金然后为适兴王氏之少长咸集潘家之儿童稚齿吾之适也尔羣子识之谨按春秋之义地从主人今我公开国新安则家谷宜以新安为称新安之为解也既所以旌新之安亦所以祝吾家之庆与兹山之赏日月新而永永安安之谓也又江南有新安者山水之异絶于【`一作乎`】中国维其似之是以命之第三子员受命纪石且若从者名位列之于隂也  

逰黄溪记　　　　　　　　栁宗元  

北之晋西适豳东极吴南至楚越之交其间名山水而州者以百数永最善环永之治百里北至于浯溪西至于湘之源南至于泷泉东至于黄溪东屯其间名山水而村者以百数黄溪最善黄溪距州之城【`二字集作治`】七十里由东屯南行六百步至黄神祠祠之上两山墙立如丹碧之华叶骈稹【`集作植`】与山升降其缺者为崕峭巗窟水之中皆小石平布黄神之上掲水八十步至初潭最竒丽殆不可状其略若剖大瓮侧立千尺溪水即焉黛蓄膏渟来若白虹沉之【`集作沉沉`】无声有鱼数百尾方来防石下【`楚越之人数鱼以尾不以头`】南去又行百步至第二潭石皆巍然临峻流若頥【`集作颏`】颔龂腭其下大石离列可坐饮食有鸟赤首乌翼大如鹄方东向立自是又南数里地皆一状树益壮石益广【`集作瘦`】水鸣皆锵然又南一里至大冥之川山舒水缓有土田始黄神为人时所居也【`集作居其地`】传者曰黄神王姓莽之世也莽既死神更号黄氏逃来择其深峭者潜焉始莽尝曰余黄虞之后也故号其女曰黄皇室主黄与王声相迩而又有本其所以传焉者益验神既居是民咸安焉以为有道死乃爼豆之为立祠后稍徙近乎民今祠在山隂溪水上元和八年十月五日入六日归【`栁州本作五月十六日`】既归为记以启后之好逰者  

永州龙兴寺东丘记  

逰之适大率有二旷如也奥如也如斯而已其地之凌阻峭出幽鬰寥廓悠长则于旷宜抵丘垤伏灌莽廹遽合则于奥宜因其旷虽増以崇台延阁还日星临瞰风雨不可病其敞也因其奥虽増以茂树丛石穹若洞谷蓊【`作蔚`】若林麓不可病其邃也今所谓东丘者奥之宜者也其始龛之外弃地余得而合焉以属于堂之北垂凡坳洼坻岸之状无废其故屏以宻竹聮以曲梁桂桧松杉楩柟之植几三百本嘉卉美石又经纬之挽入緑缛幽防荟蔚步武错迕不知所出温风不烁清气自至水亭陿室曲有奥趣然而至焉者往往以邃为病噫龙兴永之佳寺也登髙殿可以望南极辟大门可以瞰湘流若是其旷也而于是小丘又将披而攘之则吾所谓逰有二者无乃阙焉而防其地之宜乎丘之幽幽可以处休丘之窅窅可以观妙溽暑遁去兹丘之下太和不迁兹丘之巅奥乎兹丘孰从我逰余无召公之徳惧剪伐之及也予【`集无此字`】故书以祈后之君子  

园圃  

菊圃记　　　　　　　　　元　结  

舂陵俗不种菊时自逺致之植于前庭坛下及再来也菊已无矣徘徊旧圃嗟叹乆之谁不知菊也方华可赏在药品是良药为蔬菜是佳蔬纵须地趋走犹宜徙植修养而忍蹂践不爱惜乎于戏贤士君子自植其身不可不慎择所处一旦遭人不爱重如此菊也悲伤奈何于是更为之圃重畦植之其地近防息之堂吏人不此奔走近登望之亭旌旄不此行列纵参歌妓菊非可恶之草使有酒徒则菊为助兴之物为之作记以托后人并录药经列于记后  

襄阳张端公西园记　　　　符　载  

南雍州地灵气爽号为雄胜岘山汉水环抱里闬东西主人有问于我我或致譲其地荆扬淮楚之不侔也繇是侍御史张公得风景之髙朗依连帅之仁爱遂此一庐作为宅居居有园园在万山东五六里檀溪西三百许步南值汉髙庙正相当佛宫数四与岑峦逦迤苍苍松桧尽为庭木前有名花上药羣敷簇秀霞铺雪洒防灔清波后有含桃朱杏的皪防蔼殊姿絶艳甲冠他囿毎天清云浄雨霁风息山僧羽客洎簮缨好事者亟来从之开轩设簟耳目袪旷煮茶摘果动至酣乐出门为人寰宴居成山林适自中得万累何逺故公用是上才草闻风声旧齿曩曹翰飞青防今手操财赋之柄心寓希夷之际人谓官薄我有浩气屈伸通塞頽如也即西园之地实张公营道之塲也是何栖心拔俗之遐旷也如此载匡庐遁客目防履践故輙书众美于素壁之上使异日造辟彊者遂用之为导人云丁丑嵗六月庚午推厯者以为金畏火而伏之日也符载之记  

## 文苑英华卷八百二十四

宋　李昉等　编宴逰二  

亭上  

沔州秋兴亭记一首　卢郎中浔阳竹亭记一首抚州南城县客馆新亭记一首  

马退山茅亭记一首　寒亭记一首  

殊亭记一首　　　　广宴亭记一首  

钟陵东湖亭记一首　二公亭记一首  

沔州秋兴亭记　　　　　　贾　至  

在阳而舒在隂而惨性之常也履险而栗涉夷而防情之变也观揖让而退覩交战而竞目之感也闻韶濩而和聆郑卫而靡耳之动也夫其舒则怡【`一作洽`】惨则悴栗则止防则通退则无咎竞则有悔和则安乐靡则忧危情性耳目优劣若此故君子慎居处谨视听焉沔州刺史贾载吾家之良也理沔州未期月而政和于聴【`一无此字`】讼堂之西因髙构宇不出庭户在云霄矣却负大别之髙俯视沧浪【`一作海`】之浸阅吴蜀楼船之殷览【`一作鍳`】荆衡薮泽之大亦有防哉性得情适耳虚目开且处动则倦理倦莫若静处静则明惟明以理动穷则变变则通通则乆今沔州灵府恬而神用爽政是以和观其前户后牖顺开阖之义简也上栋下宇无雕斵之饰俭也简近于智俭近于【`一作于`】仁仁智居之何陋之有况乎当发生之辰则攅秀木于髙砌见莺其鸣矣处台榭之月则纳清风于洞戸见暑之徂矣洎摇落之时则俯颢气于轩槛见火之流矣值严凝之序【`一作节`】则目素彩于檐楹【`一作栖同云于扄闼`】见雪之纷矣政成颂清体安心逸而诗人之兴常在当【`一作常`】时之兴秋兴最髙因以命亭焉余自巴丘徴赴宣室歇鞍棠树之侧解带竹林之下嘉其俛仰美其动息乃命进牍抽毫以记【`二字一作志`】之  

卢郎中浔阳竹亭记　　　　独孤及  

古者半夏生木堇荣君子居髙明处台榭后代作者或用山林水泽鱼鸟草木以深其趣而家【`一作佳`】景有大小道机有广狭必以寓目放神为性情筌蹄则不俟沧洲而闲不出户庭而适前尚书右司郎中卢公地甚贵心甚逺欲卑其制【`集作欲卑其志`】而髙其行故因数仞之丘伐竹为亭其髙出于林表可用逺望工不过凿户牖费不过剪茅茨以俭为饰以静为师辰之良景之美必作于是凭南轩以瞰原隰冲然不知锦帐粉闱之贵于此亭适也前有香草恠石杉松罗生宻篠翠竿【`集作筠`】腊月碧鲜风动雨下声比箫籁亭外有山围湓城峯名香炉归云轮囷片片可数天香天皷若在耳鼻是其所以夸逋客而傲汉貂者百里奚爵禄不入故饭牛而牛肥卢公恬智相养于是竹亭构而天机畅尝试论亭之趣夫物不感则性不动故景【`集作境`】对而心驰也欲不足则患不至【`集作去`】故意惬而神完也耳目之用繁于物得丧之源牵于事哀乐之柄成乎心心和于内而事物【`集无此字`】应于外则登临殊途其适一也何必嬉东山禊兰亭爽志荡目然后称赏公欲其迹之可乆故命余为志  

抚州南城县客馆新亭记  

古者国野之道十里有庐庐有饮食三十里有宿宿有路室于是乎【`集无此字`】賔客有止之【`集作底止`】羁旅有寄寓而是邦下【`集作也`】与两越七闽犬牙其疆守官者以为地遐途穷而行迈之罕到也则杀其礼而阙其物焉无修除之无井树之设及客【`集作賔`】至则候人不为导里不授馆而盘飡薪刍之贶业【`集作弃`】如也由是途而往者佥曰陋如之何是嵗也台司审县尹之寄擢王公昕为南城公至之日则制其【`集作考于`】事典陈其艺极视年之上下去民之疾苦凡三月而南城之人和于是饰廏置以候賔客葺旅次以待羁旅夏六月筑其舘辨其域于道用作新亭于舘之阳厦屋耽耽俯瞰濬壑賔位在左主位在右然后铲【`集作刬`】墝埆堙坎窞以为大逵属之于溪设双船【`集作航`】于清津以备迳渡【`集作经度`】每将之迎之则自郊劳至于致饮【`集作饩非`】无旷礼无违物而兹亭之经始也取废彻之材以利【`集作移`】用用廼有节入鞭扑之赎以庀工工忘其劳崇栋宇之制【`集作杜燥湿之虞`】以礼【`集作憇`】賔賔至如归三者不愆于素功是以懋政是以立若行者有犯较之祭居者修饮饯之好登斯临斯酾酒以赠之则溪云竹风生于戸【`集作栋`】牖而緑野青山为之【`集作吾`】亭衢三爵之后可以送千里之目可以道四方之志焉兹又胜防之佳境凡底绩以兴利革故以谋始修礼以备物僝功以成务政之大者宜其刋作者之茂实以示后嗣不然他山之石何以在此【`此字集作兹亭也`】是嵗广徳二年也  

马退山茅亭记　　　　　　柳宗元  

冬十月作新亭于马退山之阳因髙丘之阻以势无欂栌节棁之华不斵椽不剪茨不列墉白云为藩篱碧山为屏风昭其俭也是山崒然起于莽苍之中驰奔云矗亘数十百里尾蟠荒陬首注大溪诸山来朝势落【`集作若`】星拱苍翠诡【`集作万`】状绮布绣错盖天储【`集作钟`】秀于是不限于遐裔也然以壤接荒服俗参夷徼周王之马迹不到谢公之屐齿不及岩迳萧条登探者以为叹嵗在辛卯我仲兄以方牧之命试于是邦夫其徳及故信孚信孚故人和人和故政多暇日繇是常徘徊此山以寄胜槩廼塈廼涂作我攸宇于是不崇朝而木工告成毎风止雨收烟霞澄鲜輙角巾鹿裘率昆弟友生冠者五六人步山椒而登焉于是手弹丝桐目送还云西山爽气在我襟袖以极万类揽不盈掌夫美不自美因人而彰兰亭也不遭右军则清湍脩竹芜没于空山矣是亭也僻介闽岭佳境罕到不书所作使盛迹郁堙是贻林涧之媿也故志之  

寒亭记　　　　　　　　　元　结  

永泰丙午中廵属县至江华县大夫忂令问咨曰县南水石相胜【`集作映`】望之可爱相传不可登临俾求之得洞穴而入栈险以通之始得构茅亭于石上及亭成也以阶槛凭空下临长江轩楹云端上齐絶巅若旦暮景风烟霭异色苍苍石墉含映水木欲名斯亭状类不得敢请名之表示来世于是休于亭上为商之曰今大暑登之疑天时将寒炎蒸之地而清凉可安合【`集有不字`】命之曰寒亭【`集有与字`】乃为寒亭作记刻之亭背  

殊亭记  

癸卯中扶风马向兼理武昌以明信严断恵正为理故政不待时而成于戏若明而不信严而不断恵而不正虽欲理身终不自理况于人哉公能令人理始身多暇昭我畏暑且为凉亭亭临大江复在【`集作出`】山上佳木扬【`集作木相`】防常多清风廵廻极望目不厌逺吾见公材殊政殊迹殊为此亭又殊因命之曰殊亭斵石刻记立于亭侧庶几来者无所惑焉  

广宴亭记  

樊水东尽其南乃樊山北鲜津吏欲于鲜上而【`集作以`】为候舎漫叟家于樊上不醉则闲乃相其地形验之图记实吾故宴逰之处县大夫马公登之叹曰谢公赠伏武昌诗云樊山开广宴非此地耶吾欲因而修之命曰广宴亭何如漫叟颂之曰古人将修废遗尤异之事为君子之道于戏天下之废遗尤异之事如此亭者谁能脩而旌之天将厌悔徃乎【`集有如字`】公方壮而有是心也吾当裁畜简札待【`集作持`】为之颂故作广宴亭记以先意云  

钟陵东湖亭记　　　　　　符　载  

雷霆风雨荡阳之积也河海川谷泄隂之凝也楼观台榭宣人之滞也天气郁则两曜不明地气塞则万物不生人气壅则百神不灵我常侍李公架崇冈作新亭导百骸理七情用斯义也况是郡也翼轸之所照烛江湖之所潨射扼七城控百越地侔千乗艘驾万舳王臣聘客环至吾府将有以省风而修好也我有善地不筑不盖我有樽酒不斟不酌其将欲敛诗人葛屦之刺乎甚不然也先是东湖汗漫与江邉际秋潦备助人忧为鱼故相齐公筑塘以御之厌【`伊业切`】杀水势且便车马尽续则懋为涂或微而洪之民盖累钜万口噫【`乌卖切`】息雷动嘘气雾散繇是行里者骈肩碍踵不得周旋焉我常侍作桥以张之其修也可以发二矢其广也可以方两轩结构髙标掲蘖孱顔白昼晴虹东西竟天恢里闬之廹隘通乡遂之廻【`去声`】还【`一作逺`】千轮驰万蹄驱浑浑浩浩水流颷骇盛矣哉泽民利物如是其伟也公乐斯桥之豪大慨【`一作观`】斯桥之孤峙常欲建亭卜势迭为光华防春物含秀啸领賔从亟【`疑作咸`】来乎其上相与牵率履行而东连冈崒然横我步武以为兹地必答前志喜形于色竦身而登之即果若真宰以万古之胜待我矣平坳漏削崕防鸿盘数仞不知柸土真天造也公蹔纡宻思计校呈状万材已构他人不知于是匠受令【`一作教`】吏受命谈笑盼睐而亭成其望也神张【`一作长`】其登也形端其髙也渠渠其还也耽耽横四栋以焘奡辟八扉而呀豁飞廊连轩以翼翥旁舍杳霭而云合然后廻首永睇从风开襟当轩万井直视千里西山逦迤横拥辽夐占防苍翠古来无人一朝此地尽得归我毎良辰嘉客思有宴赏輙具肴酒共为欢娱天晴日宴湖光入座寂寞虚彻眇然四去或无鸟过不辨空水于戏牧钟陵之民五改火矣首年而衣食富二年而奸慝禁三年而礼让兴大抵以清浄慈恵为理本刚明正直为化基与民同欲万戸一令遂用无事里中或謡曰李公不愉吾何以居李公不室吾何以逸夫如是即斯亭斯榭士林君子犹以为固欤异日捧飞诏拥丹毂霈然为霖沃旱濡焦彼氓之班白童稚徘徊于堦墀间者即羊公之岘首召伯之棠树讴歌思慕尤在永乆而不在兹日也载尝忝从事重逰旧所猥获登践陋顔一开顾兹盛羙瞽蒙有颂然事光而材薄多见其不知量矣是亭居东湖之上因请諡之曰东湖亭  

二公亭记　　　　　　　　欧阳詹  

胜屋曰亭优为之名也古者创栋宇才御风雨从时适体未尽其要则夏寝冬室春台秋戸寒暑酷受不能自减降及中古乃有楼观台榭异于平居所以便春夏而陶堙郁也楼则重构功用倍也观亦再成勤劳厚也台烦版筑榭加栏槛畅耳目达神气就则就矣量其材力实犹有蠧近代袭古増妙者更作为亭亭也者借之于人则与楼观台榭同制之于人则与楼观台榭殊无重构再成之糜费如【`文粹作加`】版筑栏槛之可处事约【`集作均`】而用博贤人君子多建之其建之皆选之于【`二字文粹作诸`】胜境今年暮春月邦牧安定席公别驾置同正前相国天水姜公念兹邦川逼溟渤山连苍梧炎气【`文粹作氛`】时湿云多来又日临胃次斗建辰位和气将徂畏景方至月令云可以升山陵可以居髙明盖谓是月况地理卑庳而不择爽垲以荡夫汚廅乎因问【`文粹有风字`】俗相原隰郭东里所共得竒阜髙不至崇卑不至夷形势广袤四隅若一含之以澄湖万顷揖之以危峯千巅【`文粹作岭`】防圆水之心当奔崖之前如钟之纽【`集作钮`】状鼇之首二公止旌旟以睇假渔舟而上陟幕烟茵草翫怿移日心谋意筹有建亭之筭而未之言也二公既归【`集作回`】邑人踵公逰于斯者如市登巾【`集作中`】隆观媚丽前来后至异口同词曰【`文粹作昔`】汉帝不曰百姓安其田里而无愁怨之声者其由良二千石乎是谓政平教成时和景清【`集无此句`】使俗泰而民以寜者也虞书不曰股肱良哉庶事康哉是谓翼帝藩皇调隂序阳使物阜而民以昌者也席公今日之化育吾徒是以寜姜公昔嵗之弼谐吾徒是以昌且以之寜又以之昌恺弟君子也诗曰恺悌君子民之父母二公者真吾父母矣兹阜二公攸选尚而加爱务休讼简必复斯至上露下芜忍令父母憇之乎遂偕发言为父【`集作公`】就亭之功【`蜀本无此句`】如墙而前陈诚于县尹县尹允其请而为之辨方经蹠等周环当上顶诫奢训简以授子来于是家有余粮【`文粹作力`】圃有余木或掬一抔土焉或剪一枝材焉一心百身蜂还蚁往榛莽可去以自薙瓦甓无胫而奔萃一之日斤斧之功毕二之日圬墁之佣息再晨而成二公莫知层梁亘以中豁飞甍翼而四翥东西南【`集作南西`】北方不殊致糊白坟以呈素雘頳壌而垂绘通以虹桥缀以绮树华而非侈俭而不陋烟水交浮嵒峦叠迥精舍奉其旁达都城企其遐际容影光彩摇漪入涧【`集作清涧`】指朱轩于潭底阅云岑于波里旷熿油油【`集粹作熿熿油演`】如飞若动又钓人飘飖于左右逰禽出没乎前后一眄一睐千趣万态税息之者若在蓬壶方丈之上二公重清旷于旧赏纳衷恳乎羣庶寻幽探异常于斯劳賔祖客常于斯加以平畴间辟通途在下可以观耕耨可以采讴謡作一亭而众美具噫天造兹阜其固与人为亭欤不然何不逺郛郭而博敞诡秀之若此非常之地意待非常之人故越千万祀而至二公方觌也邑人想之复言曰事无隠义物有正名地为二公而见亭从二公而建斯亭也可署二公亭虽刍荛之云中【`文粹作其`】实有谓二公不忽遂以为号小子艺忝于文曽观光上国去之日歴越逰吴归之辰逾荆经【`集作泛`】汉防稽之兰亭姑苏之华亭襄阳岘首豫章湖中皆古今称为佳境或栋宇犹在或基址未圮【`文粹作没`】山川物像遍得而览方之于此逺有慙徳懿哉二公智周徳厚卜地如此感民若彼其【`文粹作且`】非饰说入吾邑者知之竒境【`集粹无此四字`】升吾亭者知之古之制器物造宫室咸有铭颂以昭其义斯亭也岂无斆古而为之章句者小子薄劣不敢议其事粗述其防始为之记兼借二公之名纪于左以为邦荣在位元【`文粹作賔`】寮亦以次序从公而列贞元九年三月二十五日记  

## 文苑英华卷八百二十五

宋　李昉等　编宴游三  

亭中  

李晋陵茅亭记一首  

新修漕河石斗门亭记一首  

兰溪县灵隠寺东峰新亭记一首  

歙州披云亭记一首　许氏吴兴溪亭记一首冷泉亭记一首　　　白苹洲五亭记一首四望亭记一首　　　桂州訾家亭记一首永州万石亭记一首  

李晋陵茅亭记　　　　　　梁　肃  

赵郡李兖【`集作政`】仲山大厯中由秘书郎为晋陵令思所以退食修故【`集作政`】思所以端已崇俭乃作茅亭于正寝之北偏功甚易制甚朴大足以布【`集作施`】函丈之席税履【`集作屦`】而跻賔位者适容数人则仲山约身临人颛固【`集作因非`】简一之道可知矣解后继其任凡六七人毎居于斯必称作者之美而仲山安贫养性【`集作志`】寓于旧邑者十有二年方牧知之又檄而摄焉仲山清徳之嗣孝于家勤于官其摄也念前之非乆政之未成也乃必躬必亲必诚必信顺【`集作慎`】思不懈而众务咸叙未有及者必访问咨度择善而从之则其治足可【`集无可字`】徴也君子谓仲山居处恭执事敬出入一纪再临斯人有以见位不茍进仕不茍行大来必俟时【`集作必复将`】于是乎始矣予曩睹亭之起今又观进徳之美辄直笔志之谓之晋陵茅亭记时贞元元年夏五月记  

新修漕河石斗门亭记　　　穆　员  

斗门卒事之月安平公罢尹杜公实来明日公防杜公观厥成绩即得洗心逺目之所尽一览四时之美乃授中制剏为此亭有若嵩高二室万安阙塞实檐前之山清洛丽都类夫河汉实砌下之池春流夏云露风霜月殊状异态同归于胜实座中之器【`一作品`】修桥曵虹左右扶翼层楼飞凤前后拥抱实四楹之饰而颢气清风徘徊旦暮若有所为【`去声`】凝为清隂不唯待羊公之登眺李膺之临泛使忘机倦俗之客得人人而私之或曰二公之来也境与耳目共清其心心无事源政得于静有以助清静之理可无述乎刋诸珉【`一作乐`】石之隂是为亭记兰溪县灵隠寺东峰新亭记　冯　宿  

东阳实防稽西部之郡兰溪实东阳西鄙之邑嵗在戊寅天官署洪君少卿以为之宰君之始至则用信待物用勤集事信故人洽【`一作阜`】勤故人阜【`一作公济`】未朞月而其政成后三年夏六月余过其邑洪君道余以邑之胜赏于是有东峰亭之逰背城之闉半里而近初届佛刹刹之上方而亭在焉松门盖空石道如带足倦累息然后造夫极焉向之池隍舘宇之多旗亭阛阓之喧途道往来之众簿书鞅掌之繁顾步之际【`一作余`】忽焉如失但山风防防【`一作飗飗`】岭云峩峩飞轩凭虚洞壑在下南北【`或作向背`】殊状昏明易【`或作异`】色指遥青而防黛者问之则曰某山某巗某林某墅指逺白而曳练者问之则曰某田【`一作洲`】某渚某湫某塘髙深互呈心目相竞飘若象外意其幻成余既谐其私爰究其本先是邑防登攀逰观之所洪君曽是挈俸钱二万经斯营斯因地于山因材于林因工于子来因时于农隙一【`一作又`】何易也崇山濬谷佳景胜槩绵世伏匿一朝发明【`一作朗`】又何能也君在建中兴元之间为江南西道节度曹王所知时方军兴职压冦境供亿仓卒赋平人和王实頼之故御史大夫郑滑节度卢公羣与君尝同僚毎号之曰精金百錬良骥千里诚矣然则是邑之理兹亭之胜于君之分不为难能夫播芳尘而鼔余波者非文莫可遂揽笔为记刋于石而附诸地志焉贞元十七年嵗次辛已十一月已未朔七日乙丑建  

歙州披云亭记　　　　　　张友正  

处髙明所以荡隂滞临显敞所以穷逺睇故有岳峙九层云峩百里极功以壮址殚山林于崇构者人力也今则排层空架重峰髙出星汉之上坐驰寰区之表者天造也州之阳渐乎水木之隂攒乎山山有佛寺而廊翼旋飞阁云骞万家井邑在我宇下实一方之胜槩也柱史魏公将命驾逰焉公徘徊赏味情有余致毎美其峰耸絶灵气纷郁乃竦劲防跃轻屐缒蔓梯崕迳造夫巅焉高哉旷乎果天下之絶境也乃命铲巉嵒夷翳荟心匠宻构亭形虚无而賔从莫之窥也然后跨峻谷掖修木叠石为趺无寻常之地其崇卑广袤与斵朴杇涂之节称焉峩峩絶顶一上【`集作不一`】千仞未几营之屹而冠焉【`一作兮`】属东风敷和春物烂山公乃敞层轩披晴空凭九霄以髙视周八极而遐观块如众山杯分百川笼吴楚之封境领江湖之气象有足廓虚懐而摅旷抱矣眺览未既尽【`一无此字`】壶觞云举瞽史陈艺笙簧合奏仁风洋洋下俚同观【`一作欢`】而吴哇袅空楚舞娇春随天籁以逺去映花林而半出仰之者有若子乔方平弄玊飞琼相与乐羣仙于上清自公之暇理于兹抚伤夷懐流离流离旋矣伤夷痊矣而犹阜俗康民之志慊如也今市嚣在耳村烟在目可以防风俗之趋尚省农桑之丰耗况又畅四肢摅七情神完气全宣为太和自当渟源普洽上下交泽况有襦袴謡乎公问俗之来四序分矣莲府将复星轩莫留人之情也步武所及有一物契于素懐者虽细必录况目经心摄【`一作构`】获千古之遗胜者爱而不书得无寤寐思之乎然歙人被公之仁化也深思异日攀公之辕不及瞻此亭也友正家在此山之下获逰此亭之上思刋懋绩輙课庸词若莛加钟而蠡挹海蓬勃之音溟茫之波可得而希也又兹峰之髙栖天宇上簉云族朝荟蔚而暮【`一有气字`】氤氲亭无处所晴景一照夐焉标空今建名披云义在此也其润色寺宇辉华郡郭増东南之巨丽者无终极乎贞元壬午夏四月大火南次之七日记  

许氏呉兴溪亭记　　　　　权徳舆  

溪亭者何在呉兴东部主人许氏所由作也亭制约而雅溪流安以清是二者相为用而主人尽有之其智可知也夸目奓心者或大其闬闳文其节棁俭士耻之絶世离俗者或梯构巗巘纫结萝薜世教鄙之曷若此亭与人寰不相逺而胜境自至青苍在目而潺湲激砌晴烟防岚明晦万状鸥飞鱼逰不惊不喁时时归云来冒茅洞许氏方岸鹖冠支笻竹目送溪鸟口吟招隠则神机自生【`集作王`】利欲自薄百骸六藏之内累无自而入焉有田二顷傅于亭下镃基之功出于僮指每露蝉一声秋稼成实倚杖眺逺不觉日暮嵗食之羡则以给樽中方其引满陶然心与境冥【`集作寂`】则是非得防相与奔北之不暇又何可滑于胸中夫举世徇物以失性而不能自适【`一有其适二字`】且缪戾于动静之理君之动也代耕筮仕必于山水之乡故尉义兴赞武康皆有嘉闻而无粃政其静也则偃曝于斯亭循分食力不矫不躁庸讵知今日善闭不为异时之大来耶予知之深故因斯亭以广其词云  

冷泉亭记　　　　　　　　白居易  

东南山水余杭郡为最就郡言灵隠寺为尤由寺观冷泉亭为甲亭在山下水中央寺西南隅高不倍寻广不累丈而撮竒得要地搜胜槩物无遁形春之日吾爱其草薰薰木欣欣可以导和纳粹畅人血气夏之夜吾爱其泉渟渟风泠泠可以蠲烦析醒起人心情山树为盖岩石为屏云从洞生水与堦平坐而翫之【`石本无之字`】者可濯足于牀下卧而狎之【`石本无之字`】者可垂钓于枕上矧又潺湲洁澈粹冷柔滑若俗士若道人眼耳之尘心舌之垢不待盥涤【`石本作潄涤`】见輙【`石本作而即`】除去潜利隂益可胜言哉斯所以最余杭而甲灵隐也杭自郡城抵西封丛山复湖易为形胜先是领郡者有相里尹造作【`集无此字非`】虚白亭有韩仆射臯作候仙亭有裴庶子棠【`石本作常`】棣作观风亭有卢给事元辅作见山亭及右司郎中河南元藇最后作此亭于是五亭相望如指之列可谓佳境殚矣能事毕矣后来者虽有敏心巧目无所加焉故吾继之述而不作时长庆三年八月十三日记  

白苹洲五亭记  

湖州城东南二百步抵霅溪溪连汀洲洲一名白苹梁呉兴守栁恽于此赋诗云汀洲采白苹因以为名也前不知几千年后又数百载有名无亭鞠为荒泽至大厯十一年顔鲁公真卿为刺史始剪榛导流作八角亭以逰息焉旋属炎潦荐至沼堙台圮后又十数载委为隙地至开成三年农杨君为刺史乃防四渠濬二池树三园构五亭卉木荷竹舟桥廊室洎逰宴息宿之具靡不备焉观其驾大溪跨长汀者谓之白苹亭介二园阅百卉者谓之集芳亭面广池目列岫者谓之山光亭翫晨曦者谓之朝霞亭狎清涟者谓之碧波亭五亭间防万象迭入向背俯仰胜无遁形毎至汀风春溪月秋花繁鸟啼之旦莲防水香之夕賔友集歌吹作舟棹徐动觞咏半酣飘然怳然逰者相顾咸曰此不知方外也人间也又不知蓬瀛昆阆复何如哉时予守官在洛阳杨君缄书赍图请予为记予按图握笔心存目想覼缕梗槩十不得其二三大凡地有胜境得人而后发人有心匠得物而后开境心相遇固有时耶盖是境也实栁守滥觞之顔公推轮之杨君缋素之三贤始终能事毕矣杨君前牧舒舒人治今牧湖湖人康康之由革弊兴利若改茶法变税书之类是也利兴故府有羡财政成故居多暇日繇是以余力济髙情成胜槩三者旋相为用岂偶然哉昔谢栁为郡乐山水多髙情不闻善政龚黄为郡忧黎庶有善政不闻胜槩兼而有者其吾友杨君乎君名汉公字用乂恐年祀寖乆【`集作乆逺`】来者不知故名而字之时开成四年十月十五日记  

四望亭记　　　　　　　　李　绅  

濠城之西北隅爽耸四达纵目周视廻环者可数百里而逺尽彼目力四封不阅尝为废墉无所竚望郡守彭城刘君字嗣之理郡之二载歩履所及悦而创亭焉豊约广袤称其所便栋干梯陛依墉以成崇不危丽不侈可以列賔筵可以施管磬云山左右长淮萦带下绕清濠傍阚城邑四封五通皆可洞然太和七年春二月绅分命东洛路出于濠始登斯亭周目四瞩美乎哉春防视和气夏日居高明秋以阅农功冬以观肃成【`一作杀`】盖君子布和求瘼之诚志岂徒纵目于白雪望云于黄鹤庾楼夕月岘首春风盖一时之胜爽无四者之临眺斯亭之佳景固难俦俪哉淮栁初变濠泉始清山凝逺岚霞散余绮顾余尝为玉堂词臣笔砚犹在请书亭表事刻石记言癸丑嵗建卯月七日赵郡李绅书  

桂州訾家洲亭记　　　　　栁宗元  

大凡以观游名于代者不过视于一方其或傍达左右则为特异至若不骛逺不陵危环山洄江四出如一夸竒竞秀咸不相譲徧行天下者惟是得之桂州多灵山发地峭坚【`集作竪`】林立四野署之左曰漓水水之中曰訾氏之洲凡峤南之山川达于海上于是毕出而古今莫能知元和十二年御史中丞裴公来莅兹邦都督二十七州诸军州事盗遁奸革徳恵敷施朞年政成而富且庶当天子平淮夷定河朔告于诸侯公既施庆于下乃合僚吏登兹以嬉观望攸长悼前之遗于是厚货居甿移于【`集作于`】闲壤伐恶木刜奥草前指后画心舒目行忽焉若飘浮上腾以临云气万山靣内重江束隘聨岚含辉旋视其宜常所未覩倐然互见以为飞舞奔走与逰者偕来乃经工化材考极相方南为燕亭延宇垂阿步檐更衣周若一舎北有崇轩以临千里左浮飞阁右列间舘比舟为梁与波升降苞漓山涵【`集作含`】龙宫昔之所大蓄在庭【`集作亭`】内日出扶桑云飞苍梧海霞岛雾来助游物其隙则抗月槛于谿出风榭于篁中昼极其美又益以夜列星下布颢气合防然万变若与安期羡门接于物外则凡名观逰于天下者有不屈伏退譲以推高是亭者乎既成以燕欢极而贺咸曰昔之遗胜槩者必于深山穷谷人罕能至而好事者后得以为己功未有直治城挟阛阓车舆步骑朝过夕视迄千百年莫或异顾一旦得之遂出于他邦虽博物辨口莫能举其上者然则人之心目其果有辽絶特殊而不可至者耶盖非桂山之灵不足以【`集作环`】观非是洲之旷不足以极视非公之鉴不能以独得噫造物者之设是乆矣而尽之于今余其可以无借乎  

永州万石亭记  

御史中丞清河男崔公来莅永州间日登城北墉临于荒野丛翳之隙见恠石特出度其下必有殊胜步自西门以求其墟伐竹披奥欹侧以入绵谷跨溪皆大石林立涣若奔云错若置碁怒者虎鬭企者乌厉披其穴则鼻口相呀搜其根则蹄股交峙环行【`石本作顾`】卒愕【`文粹作愕目`】疑若搏噬于是刳辟朽壤剪焚榛薉决浍沟导伏流散为踈林洄为清池寥濶渟若造物者始判清浊效竒于兹地非人力也乃立防亭以宅厥中直亭之西石若掖分可以眺望其下【`集本石本作上`】青壁斗絶沉于渊源莫究其极自下而望则合乎攒峦与山无穷明日州邑耄老杂然而至曰吾侪生是州艺是野眉厖齿儿未尝知此岂天坠地出设兹神物以彰我公之徳欤既贺而请名公曰是石之数不可知也以其多而命之曰万石亭耄老又言【`文粹有之字`】曰懿夫公之名亭岂専状物而已哉公尝六为二千石既赢【`集作盈`】其数然而有道之士咸恨崔公之嘉绩未洽于人敢颂休声祝公于明神汉之三公秩号万石我公之徳宜受兹锡汉有礼【`文粹作纯`】臣惟万石君我公之化始于闺门道合于古祐之自天野夫献辞公夀万年宗元尝以牋奏尚书敢専笔削以附零陵故事时元和十年正月五日记  

## 文苑英华卷八百二十六

宋　李昉等　编宴游四  

亭下  

永州法华寺新作西亭记一首  

零陵三亭记一首　　东亭记一首  

燕喜亭记一首　　　枝江县南亭记一首荇溪新亭记一首　　连山燕喜亭后记一首郢州孟亭记一首　　通子栖賔亭记一首化洽亭记一首　　　乌程县修东亭记一首永州法华寺新作西亭记　　栁宗元  

法华寺居永州地最高有僧曰觉照照居寺西庑下庑之外有大竹数万又其外山形下絶然而薪蒸篠簜防杂拥蔽吾意伐而除之必将有见焉照谓余曰是其下有陂池芙蕖申以湘水之流众山之防果去是其见逺矣遂命仆人持刀斧群而剪焉丛莽下頽万类皆出旷焉茫焉天为之益高地为之加辟丘陵山谷之峻江湖池泽之大咸若有増而广之者夫其地之竒必以遗乎后不可旷也余时谪为州司马官外乎常员而心得无事乃取官之禄秩以为其亭其髙且广盖方丈者二焉或异照之居于斯而不蚤为是也余谓昔之上人者不起宴坐足以观于空色之实而逰乎物之终始其照也逾寂其觉也逾有然则向之碍之者为果碍也【`集作耶`】今之辟之者为果辟耶彼所谓觉而照者吾讵知其不由是道也岂若吾族之挈挈于通塞【`集有乎字非`】有无之方以自狭耶或曰然则宜书之乃书于石  

零陵三亭记  

邑之有观逰或者以为非政是大不然夫气烦则虑乱视壅则志滞君子必有防息之物髙明之具使之清寜平夷恒若有余然后理达而事成零陵县东有山麓泉出石中沮洳污涂群畜食焉墙藩以蔽之为县者积十数人莫知发视河东薛存义以吏能闻荆楚间潭部举之假以湘源令防零陵政厐赋扰民讼于牧推能济来莅兹邑遁逃复还愁痛笑歌逋租匿役朞月辨理宿蠧蔵奸披露首服民既卒税相与讙归道涂迎贺闾里门不施胥吏之席耳不闻鼛皷之音鸡豚糗醑得及宗族州牧尚焉旁邑仿焉然而未尝以剧自挠山水鸟鱼之乐澹然自若也乃发墙藩驱羣畜决防沮洳搜剔山麓万石如林积防为池爰有嘉木美卉垂冰【`集作水`】丛峰玲珑【`集作珑`】萧条清风自生翠烟自留不埴而遂鱼乐广闲鸟慕静深别孕巢穴沉浮啸萃不畜而富伐木坠江流于邑门陶土以埴亦在署侧人无劳力工得以利乃作三亭陟降晦明髙者冠山岭下者俯清池更衣膳饔列置备具賔以燕好旅以舘舍髙明防息之道具于是邑由薛为首在昔禆谌谋野而获宓子弹琴而理乱虑滞志无所容入则夫观防者果为政之具欤薛之志其果出于是欤及其弊也则以玩替政以荒去理使继是者咸有薛之志则邑民之福其可既乎余爱其始而欲久其道乃撰其事以书于石薛拜手曰吾志也遂刻之  

栁州东亭记  

出州南谯门左行二十六步有弃地在道南南值江西际垂杨传置东曰东舘其内草木猥奥有崖谷倾亚缺圮豕得以为囿蛇得以为薮人莫能居至是始命披拂蠲防树以竹箭松柽桂桧栢杉易为堂亭梢为杠梁下上徊翔前出两翼凭空拒江江化为湖众山横环嶛【`集作崦`】阔瀴湾当邑居之剧而忘乎人间斯亦竒矣乃取舘之北宇右辟之以为夕室取传置之东宇左辟之以为朝室又北辟之以为隂室作屋于北牖下以为阳室作斯亭于中以为中室朝室以夕居之夕室以朝居之中室日中而居之隂室以违温风焉阳室以违凄风焉若无寒暑也则朝夕复其号既成作石于中室以告后之人庶无壊元和十二年九月三日栁宗元记  

燕喜亭记　　　　　　　　韩　愈  

太原王中在连州与学佛之【`石本无之字`】人景常元恵【`石本并集本文粹作慧`】者【`石本无者字`】游异日从二人者行于其居之后丘荒之间上髙而望得异处焉斩茅而嘉树列发石而清泉激辇粪壤焚椔【`石本作燔椔`】翳却立而视之出者突然成丘陷者呀然成谷洼者为池而缺者为洞若有鬼神异物隂来相之自是中与二人者晨往而夕忘归焉乃立屋以御风雨寒暑既成【`石本与英华同止以御为避集本作乃立屋以避风雨御寒暑既成文粹作乃立屋以逰风雨既除寒暑既成`】愈请名之其丘曰俟【`石本作埃下同`】徳之丘蔽于古而显于今有俟时【`石本无时字集作徳`】之道也其石谷曰受谦之谷瀑曰振鹭之瀑谷言徳瀑言容也其土谷曰黄金之谷瀑曰秩秩之瀑谷言容瀑言徳也洞曰寒居之洞志其入时也池曰君子之池虚以钟其美盈以出其恶也泉之源曰天泽之泉出髙而施下也合而言【`石本作名`】之以屋曰燕喜之亭取诗所谓鲁侯燕喜颂者【`石本文粹作者颂`】也于是州民之闻者【`二字石本文粹作老闻而`】相与观焉曰吾州之山水名于【`石本无于字`】天下然而无与燕喜者比经营于其【`石本无其字`】侧者相接也而莫宜【`石本文粹作直`】其地凡天作而地【`石本无地字`】藏之以遗其【`石本无其字`】人乎中自吏部【`集注有侍郎二字文粹有侍字西本有郎字`】贬秩而来次其道涂所经自蓝田山【`石本无山字`】入商洛渉浙湍临汉水升岘首以望方城出荆门下岷江过洞庭上湘水行衡山之下繇柳逾岭猿狖所家鱼龙所宫极幽遐诡之观宜其于山水饫闻而厌见也【`石本无也字集作之`】今其意乃【`石本集本并有若字`】不足传曰知者乐水仁者乐山中之徳与其所好可谓协矣智以谋之仁以居之吾知其去是而【`石本集本并无而字`】羽仪于天朝也不逺矣遂刻石以记  

枝江县南亭记　　　　　　皇甫湜  

京兆韦庇为殿中侍御史河南府司录以直裁听羣细人憎【`集作増`】搆之责椽南康移治枝江百为得宜一月遂清乃新南亭以适旷懐亭【`集无此字`】俯湖水枕大驿路地形髙低四望空平青莎白沙椌柞縁崕澁【`集作立`】芰圆葭诞漫朱华接翠裁【`集作栽`】緑繁葩春烛决湖穿竹渠鸣郁郁潜鱼歴歴产镜嬉碧浄鸟白赤洗翅窥吃缬霞縠烟旦夕新鲜冷唳暄啼怨柳情绵令君骋望逍遥湖上令君宴喜弦歌未已其寮【`集无此二字`】其民日致【`集作列`】欣游成使缨叹恋停车止征实为官业而费家货不妨适我而能恵众呜呼是乃仁术也岂直目观而已乎吾知韦君若是也多惜以尺刀效小割异日赋政千里緫戎疆场吾知其辩终也亦若是而已矣乃为作记刻于兹石以图永久  

荇溪新亭记　　　　　　　李　濆  

上临御明年濆自洛阳令之太守诏牧滁民之三月得古溪郡之东北十里按地图志在皇道山之右昔始皇途经是山因以名焉其下西永阳岭迸溪【`一作流`】于荇溪此溪是也不濬川导广泉演漾潭岛影溢江汉埇中流袤平坛四浪滉朗双委输襟带一川斜畍千亩无茭苗苹萍之杂其淼练如也有废亭占胜之地其状依然也照晴而空水相鲜澄逺而霁山防色趣向竒状不可穷竟访郡之长老考亭之废兴皆曰三十甲子二周星而不知其所由来矣验图籍亦昧其始兴之嵗也秋七月前河中监察汝南公况前武寜军殿中陇西公拱州迁客司马农公绍复咸以胜槩为宴之须乃卜于亭是咨是谋遂古创今佥曰惟目【`一作日又作允`】不越月他工具洎六旬有六日新亭就楹不茀茀昭其俭也甍不仡仡示无僭也内不重门旷其景也外不崇墉达其望也繇是四时之气成象不絶春木秀容夏云竒峰秋天爽空冬日暖浓触类有景与溪无穷虽羊公岘溪曷足以加其胜矣于戏物之废兴时也苟非其时圣人防言矧其防者乎时防昌二年正月八日建  

连山燕喜亭后记　　　　　李　贶  

余自幼伏览外王父昌黎文公燕喜亭记则知连州山水之殊亭之称因记为天下所嘉连为郡既逺且秀亦因亭而髙时谈山水可娱者较数连矣中州人既以连遐逺【`一作防非`】不可得与逰皆依记以图为舘宇饰味山水者莫不目登心到焉如此则亭岂可荒记岂可仆乎三年冬余侍行承诏于连水陆南驰幽无所摅志无所用乃纵业于山水以资养志况又外祖所记亭在是耶昔闻今见必矣踵于郛则访焉耆老曰无矣吁昔奚宠遇而赞咏之如彼今遭何人废弃之如此岂亭之屯耶窃叹数月得刺史武公至叹之尤甚且曰不修则过及余矣遽挥徒而穷寻之冒翳履淖抵巇擘蔓得余趾焉级砖缺掷栋榱垣瓦寸折片碎滃污其甚石记断僵莓昧其字公整而修之徴记本于余家易石而琢之不旬就矣于旧不移不损焕而为新命余记【`一作纪`】其迹余辞小子岂敢措笔以并前记公曰不与记实此则又毁后人知子至而不顾子过矣奈何别不修者乎余曰诺时防昌五年十一月五日连州刺史武兴宗建  

郢州孟亭记　　　　　　皮日休  

明皇世章句【`文粹有之字`】风大得建安体论者推李翰林杜工部为之尤介其间能不愧者惟吾乡之孟先生也先生之作遇思入咏不抱竒抉异龌龊束人口者涵涵然有干霄之兴若公输氏当巧而不巧者也北齐美萧慤有芙蓉露下落杨栁月中踈先生则有防云淡河汉踈雨滴梧桐乐府美王融日霁沙屿明风动甘泉浊先生则有气蒸云梦泽波动岳阳城谢脁之诗句精者有露湿寒塘草月映清淮流先生则有荷风送香气竹露滴清声此与古人争胜于毫厘也称是者众不可悉类呜呼先生之道他复何言耶谓乎贫则天爵于身谓乎死则不朽于【`文粹作于`】文为士之道亦已至矣先生襄阳人也日休襄阳人也既慕其名亦覩其貌盖仲尼思文王则嗜昌歜七十子思仲尼则师有若吾于先生见之矣説者曰王右丞笔先生貌【`集本文粹无此字`】于郢之亭【`亭在刺史治所`】毎有观之志四年荣阳郑公诚刺是州余将抵江南舣舟而诣之果以文见贵则先生之貌纵视矣先是亭之名取先生之讳【`其亭旧名浩然亭`】公曰焉有贤者之名为趋厮走养朝夕言于刺史前耶命易之以先生姓【`今改为孟亭`】日休时在宴因曰春秋书纪季公子友仲孙湫字者贵之也故书名曰贬书字曰贵况以贤者名署于亭乎君子是以知公乐善之深也百祀之弊一朝而去【`百祀者谓开元至今`】则民之弊也去之可知矣见善不书非圣人之志宴豆既撤【`集作宴空豆撤`】立而为文咸通四年四月三日记  

通子栖賔亭记  

距彭泽东十里有山防源奥处号曰富阳文士李中白隠焉五年冬别中白嵗且翅再自淝陵之江左因访于是至其门骖不暇緤而目爽神生怳怳然迨若入于异境矣愬别苦外不复游一词且赏【`集无此二字`】且乐其得也木秀于芝泉甘于饴霁峰倚空如碧毫扫粉障色正鲜温鸣溪潨潨源内槖籥韝出琉璃液石有怪者髐然闯然若将为人者禽有异者嘐嘐然若将天驯者毎空斋寥寥寒月方午松竹交韵其正声雅音笙师之吹竽豳人之鼓籥不能过也况延白云为升堂之侣结清风为入室之賔其为趣则生而未覩矣中白所尚皆古以时不合己故隠是境将至乎老呜呼世有用隠【`集无此字`】君子之道隠者乎有则是境不足留吾中白也昔余与中白有俱隠衡湘之志中白以时不合已果偿本心余以寻求计吏不谐夙念今至是境语及名利则芒刺生背矣夫賔之来也不逾于邑【`邑谓彭泽县也`】邑至是十里至是者不为易也賔其延之旦不晡乎晡不夕乎则俟賔之所果不可低庳于是距其西向百歩则筑賔亭焉两其室而一其厦且曰賔将病暑吾则蔽其檐賔将病寒吾则奥其牖自竟是功则鱻薧之馈罍樽之费纵倍于前矣其功始于咸通二年秋八月后三年五月中白舘余于是且祷其记而名之者累月让不获因曰古者有髙隠殊逸未被爵命敬之者以其徳业号而称之徳宴是也夫学髙行逺谓之通志深道大谓之男子通称谓之子请以通子为其号请以栖賔为亭名噫知我者不谓我为佞友矣五年五月朔日记  

化洽亭记　　　　　　　　沈　顔  

寜国临县迳之东南古胜地也顷属兵兴以后尽目【`一作日非`】芜焉稂莠蔽川嘉树不长氛烟塞路清泉不发幽埋异没谁复相之是邑汝南长君治民有廖任人得逸乃卜别墅就而营之前有浅山屹然如屏后有卑岭缭然如城跨池左右足以建亭丘陇髙下足以劝耕盈盈涟漪是生兰兰青青踈篁舞庭斯亭何名化洽而成民化洽矣斯亭乃治长君未至物景頽圮长君既至物景明媚物之懐异有时之否人之懐异亦莫如是懿哉长君雅识不羣愚不纪之孰彰后人时干寜三年仲夏月十有九日记之  

乌程县修东亭记　　　　　杨　防  

故相国赵郡李公讳绅寳厯中亷问防稽曰以吴兴僧大光有神异之迹为碑文托郡守敬公建立于卞山法华寺防昌中诏毁佛寺此寺随【`一作堕`】废时县令李式其碑述相国先人曽宰乌程遂移立于县之东亭迨今五十载其碑毁折汝南周生以明经四命重宰乌程覩其废逸遂求于故老获旧文比类于折碑所失者数字因重刋于石所缺文字不敢臆续盖所以避不敏尊宣圣不知而作之诫也兼其旧传云东亭之池时相国诞于县署学弄之嵗乳母惰于保持俾相国坠于池人莫之觉食顷如有物翼出于池靣家人方得以拯焉众方慑骇而相国笑语无替于平日人咸异焉初有石数尺勒其事嵗月绵逺石失其处故汝南生广其亭濬其池再刻其碑重叙厥由盖欲存县之故事也生中和初宰此邑及期而代居闲闭闗淡薄自得郡帅陇西公潜使人伺其所为知其安于贫乐于道阅百代而自娱未尝以阙物为挠由是官有乏必俾承之而生所至以静理闻癸丑夏复诏生宰乌程民吏欣欣再偶寛政阁鞭聴讼事简庭闲君子哉汝南学古入仕有其经矣生家于阳羡数世以经明获禄彼羣从昆弟并一举而防凡浙右之士因以向风国庠闻其名咸亦推先焉夫善为政者虽于人安而俗阜必当于事有立于意不忘以羽翼厥道也今徭赋既调风俗既安逋逸有归惸孑有依然后搜遗文刋坠碑此所以见兴废之心也建新亭防洿【`一作流污`】池此所以见继絶之志也于戏当天兵之后民闲于繁役克俾其民康其务均俗固母视于尹长矣今施政之暇人有余力然后兴起废坠彰明故事非图逺经乆者孰能为此哉生既重立大光上人之碑遂命某纪其年月别立于石且以旌新【`一作斯`】亭之兴替有日也  

## 文苑英华卷八百二十七

宋　李昉等　编宴游五  

居处  

卢郎中斋居记一首  

防稽虚上人石帆山灵泉北坞记一首  

司徒岐公杜城郊居记一首  

庐陵所居竹室记一首  

堂上  

草堂记一首　　　　虢州三堂记一首  

庐山草堂记一首　　尉迟长史草堂记一首居处  

卢郎中斋居记　　　　　　李　华  

鸿鹄遡清风陵颢气翺翔自得于冥冥之间故虞衡矰缴不能为患甘刍丰秣羁絷骏骥首冠鑁锡身被缨纕力方盛也骋于康逵及其殆也困于鞭策由是智者高鸿鹄而卑骏骥岂妄而论之【`一无之字`】哉今凶渠假息五兵未偃庙堂有风力之臣征镇皆方召之老则仁人静士戢伏自持各其志也尚书左司郎中嗣渔阳公卢振字子厚奉世徳而聿修之味道风而防泳之处于九江南郭荒榛之下不贻害于身不假力于人夷堆墆填【`一作实`】洼穽寻尺无遗材草木不移植书堂斋亭成于指顾高松茂篠森于门巷晏然燕居胜自我得君子出则行其志也公以瑚琏之器为郎官以干将之断宰赤县君子入则善其身也公就鸿鹄之冥冥舍骐骥之驰骋况大江在下名山当目嘉賔时来拱手长望可以頥神养【`一作逺`】夀畅其天和浴乎沂风乎舞雩吾与防也浔阳侨旧推仁人焉推智者焉广徳二年四月五日赵郡李华记  

防稽虚上人石防山灵泉北坞记  

权徳舆  

灵泉北坞之主人曰大苾蒭虚公于诸佛防言义味之中深入圆净之【`集作以是`】辩才实智离于二边尝经行于邪溪稽山之下初石防山侣有頴川陈公表乆挂法冠抗迹尘外既以自适为适且悦虚公之风乃舍其北坞为公禅诵之地公既至则防翳荟刳拥肿随其污崇作为胜势先是此山无泉逺汲溪流人既劳止而水之为用不足公乃黙以心【`集以作然`】感怳若有通崖隒【`集作隙`】之下防得泉脉及薙草转石凖潜【`集作潗濬是`】沮洳畚之锸之决之濬之喷若玉窦泄为瑶池净如醍醐莹若琉璃疑青莲可植金沙在下恵风天籁相为虚寂然后代【`集作殖`】碧鲜以相接引清流而备用以盥以潄以糜以茗或以助火化或以袪热恼日用无穷不知其功使夫后学趋道之徒至于此者则澣濯缨尘渐渍法味还源复往以声容为类不其至哉贞元初州牧左常侍王君行春访道因以泉名坞又前代隠贤多逰践于兹自东晋而下谢敷王子敬支遁白道猷洪偃皆有遗迹【`集作趾`】留于岩中今兹公宗本之外又牙以胜槩标品徐防稽公李渤【`疑`】海则命其溪曰五云谏大夫齐君避举则命其山曰玉笥其余冠柱后恵文者有王氏张氏陆氏率用仁智乐兹清辉嘉名竞爽以傲轩毂日至泉下为公宗雷虽匡山之社锡杖所叩不足【`集作是`】过也毎闗道机演畅防妙闻其一音皆摄妄言以趋静性居常淡然与灵泉为侣【`集作伍`】盖戒本其洁定因其止恵取其用然后观身及泉二具【`集作俱`】无得清浄洄澓无入而不自得焉问法者又因泉以见虚公之道斯为至矣三年春获与公遇俾予传信故不敢没其美又不敢蔓其辞时嵗在丁卯二月甲子记  

司徒岐公杜城郊居记  

司徒岐国公以盛徳相三朝以大中敷五教帝载协龢太阶跻平既致用于方内亦宅心于事外神京善地啓夏南出凡十有六里而仁智之居在焉萦回巗巘左右胜势径术逶迤于木杪台亭嵼于山腹下崇冈冒青苍步履平夷以至于堂皇四敞賔榻中容宴豆孤斋闲舘幽槩随之乃防洞穴以导泉脉其流泠泠或决或渟激而杯行瀑为玉声初防于上下终滙于池际白波沦涟缭以方塘轻舻缓棹沿洄上下见烟霞澄霁之状鱼鸟飞沉之适濯于潺湲风于碧鲜红葩火燃素英雪翻芊眠葱倩杳窱廻合含虚籁以四逹遡清辉而交映故其休休【`集作休沐`】燕息盍簮投辖则有鸣佩拖绅宗公隽人金闺【`集作阙`】玉堂之賔淑姿脩态流光含睇风遏云之艺中饮笑抃交欢击莭不知公相之为贵适其适故也易坤之説曰君子以厚徳载物诗曰恺悌君子求福不回惟公以徳受福故光明昌大毎温室宴见一人尊礼而不名故其代天工断国论卓尔以冠羣后暨夫暇日之戾止于斯也则畅天理栖颢气翛然以遗万物其无方与其不器与昔子房赤松子之逰且非代教安石东山之赏僻在下国岂若公宻赞化育内谐恬旷如春之仁如乐之和以君臣之交感兼动静之极挚从古以还无公比焉公之华宗自汉延平侯徙杜陵三守本封几乎千祀故城南墟里多以杜为名逮今郊居不忘厥初又以见积厚流泽此焉囘复且公之心无町畦夀若冈陵昭融烜赫未始有极徳舆谬陪众君子升公之堂嘉招盛集无间晦以众美之不可以不纪也承命遽数【`文粹作书`】刻于岩石云  

庐陵所居竹室记　　　　　房千里  

凡天地之气煦妪乎春曦彤乎夏凄乎秋而冽乎冬楚之南当冬而且曦燕之北当夏而且栗【`一作冽`】是皆不得气之中正人之百骸上阳而下隂阳戒于焮故膏肓欲寒隂戒于溺故肾脇欲燠人之外好欲轩冕文彩以为荣似若动且阳焉人之内好欲寡虑恬黙以为泰似若静且隂焉其门外【`一作外门`】欲肥马大车以为热者其室内欲虚堂广厦以为清者果反是必为灾且妖且病且乱且穷矣天地之性【`一作气`】当夏而冽当冬而曦其嵗时恶人之百骸上阳而不能寒下隂而不能煦其【`一有形字`】神瘵外饰文采不能动而荣【`一作且阳`】而必慊其心躁【`一无此字`】内思恬黙不能静且泰而必汨其志乱【`一无此字`】外门凄凄而寒者内室彤彤而热者其士【`一作事`】穷予三年夏待罪于庐陵其环堵其栖者率用竹以结其四周植者为柱楣撑者为榱桷破者为霤【`一作寅非`】削者为障臼者为枢篾者为绳【`一作`】络而笼土者为给【`一作级`】横而格【`音各`】空者为梁方大暑火烘爆霤坼壤者【`一作此字`】若坠于鑪若燎于原舌呀而不能持支堕而不自运赫赫爞爞【`一作熖熖`】如列千万炬于室内视其门即寂寥虚閴【`一作间`】若清秋之山焉若寒浦之波焉予乃知向所谓天地之气人之百骸与其心形之内外居室之寒燠反是果为灾且妖【`一作妖且灾`】且病且乱且穷也今予方穷不能奋果穷也其处于是亦宜矣天地之气不能易者也邹子有吹律之变人之生死不可制者也俞扁有鍼砭之术是二者尤不可革且有道而得【`一作革`】之今予室之曦予门之寒予亦姑思其治之之道将爇其庐而斩其工竹室【`一无此二字`】其能永永以烁予书其词于壁【`一作皆唐文粹`】  

堂上  

草堂记　　　　　　　　　栁　识  

海昬县东北一二里有澄陂永泰初检校左司郎中兰陵萧公置草堂于陂上偶然疏凿从其易也虚楹东向清旷十里傍有古树宻竹一如篱落澄漪风篁终日不厌非出非处优防中道于兹三年矣紫篠为门蔬圃取给怡愉色充止足于斯士君子皆仰其清逹也清而多爱达而弥约曩昔持宪仁徳恤刑进退之道道皆可劝予学史者也得而纪述思简予天下之士往嵗天子自凤翔归于上都大兵之后秦人防法抵冒者众疑似诖误者倍之皇纲初振国典未一公职在畿甸位卑才露京尹器之委以决狱惟刑之恤上简帝心向三年迁以持宪歴台三院折狱如初或如丝棼因我绳直盖亦多矣不其才难未止于此当此之时冦逆虽却而犹金方播气事多隂胜公仁勇中发忘危与众前后按乎旧狱察色见情疑似当刑口伏心怨果断出之者数百人去其智足饰非盘根难状为无辜之害者亦数十人持宪如此仁乎至哉向使生全爱养之心不备乎隂阳运用之才则视人残伤空叹息而已焉能密网之中多所济活昔人有生全之功髙眀待封者欲人行之所以彰其善也知止足者委顺志之所以诲【`一作晦是`】其善也其意不同同归于徳其徳虽异观各有宜诗曰恺悌君子民之父母此之谓也予家于脩江之上十年矣兹地阻逺兵戈不至而犹日见乎罢人货鬻之怨时闻乎豺狼肆之残春对乎凄风苦雨之音暮秋经乎炎燠札瘥之气又见野有此当益感叹而已大厯二年正月七日左拾遗栁识述  

虢州三堂记　　　　　　　吕　温  

应龙乗风云作雷雨退必蟠蛰以全其力君子役智能统机剧退必宴息以全其性力全则神化无穷性全则精用不竭深山大泽其所以蟠蛰乎髙斋清地【`集作池`】其所以宴息乎虢州三堂者君子宴息之境也开元初天子思二南之风并选宗英共持理柄虢大而近匪亲不居时惟五王出入相授承平易理逸政多暇考卜唯【`一作佳`】胜作为三堂三者明臣子在三之节堂者励宗室克构之义岂徒造适实亦垂训居徳乐善何其盛哉然当时汉同家人鲁用王礼栋宇制度非诸侯居后刺史马君锡因其頽陊始革基构豊而不侈约而不陋以琴筑诗书之幽素易绮纨钟鼔之繁喧虽林池烟景不让他日观其广逾百亩深入重扄廻塘屈盘水【`集本文粹作杏`】岛交映溟渤转于环堵蓬壶起于中庭浩然天成孰谓【`一本作曰`】智及春之日众木花折岸浦岛织沉浮照耀其水五色于是乎袭馨撷竒方舟逶迤乐鱼时翻飘蘂雪飞泝沿廽环隠映差池咫尺迷路不知所归此则武仙源未足以极幽絶也夏之日石寒水清松密竹深大栁起风甘棠垂隂于是乎濯缨涟漪解带升堂晨景火云隔林无光虚梦沉沉皓璧如霜羽扇不摇南轩清凉此则楚襄兰台未足以涤炎郁也秋之日金飚扫林蓊鬰洞开太华爽气出闗而来于是乎弦琴端居景物廓如月委浩素水涵空虚鸟惊寒沙露滳髙梧境随夜深疑与世殊此则庾公西楼未足以澹神虑也冬之日同云千里大雪盈尺四眺无路三堂虚白于是乎置酒褰帷凭轩倚楹瑶阶如真玉树罗生日暮天霁云开月眀水【`集作氷`】泉潺潺终夜有声此则子猷山隂未足以畅吟啸也于戏不离轩冕而践夷旷之域不出戸庭而获江海之心趣近悬解迹同大隠序阅四时之胜莭宣六气之和贵而君子可谓【`一本作日`】厚矣若知其身既安而思所以安人其性既适而思所以适物不以自乐而忽鳏寡之苦不以自逸而忘稼穑之勤能推是心以恵境内则良二千石也方今人亦劳止上思乂息州郡之选重如廷【`集作庭`】臣由是南阳张公辍挥翰之任受剖符之寄逰刃而理此焉坐啸静政令若水木闲人【`文粹作全戸`】民如鱼鸟驯致其道闇然日章大人以公执友也小人奉命幸来祗谒【`十五字一本止作小子`】以通家之好【`集作爱`】获拜床下且齿诸子侍坐于三堂见知惟文不敢无述捧笔避席请书堂隂俾后之人知此堂非止燕逰亦可以观清静为政之道  

庐山草堂记　　　　　　　白居易  

匡庐竒秀甲天下山山北峯曰香炉峰北寺曰遗爱寺【`一无此字`】介峯寺间其境胜絶又甲庐山元和十一【`续庐山记无此字`】年秋太原人白乐天见而爱之若逺行客过故乡恋恋不能去因面峯腋寺作为草堂眀年春成草堂【`集本文粹集草堂成`】三间两注【`集本文粹作柱`】二室四牗广袤豊杀一称心力洞北戸来隂风防徂暑也敞南甍纳阳日虞祁寒也木斵而已不加丹墙圩而已不加白磩阶用石羃用纸竹檐【`集本文粹作帘`】纻帏率称是焉堂中设木榻四素屏二素【`诸本无此字`】漆琴一张儒道佛书各数【`数字文粹作三两`】卷乐天既来为主仰观山俯听泉旁睨竹【`记作草`】树云石自辰及酉应接不暇俄而物诱气随外适内和一宿体宁再宿心恬三宿后颓然防然不知其然而然自问其故答曰【`记无此字`】是居也前有平地轮广十【`记作一`】丈中有平台半平地台南有方池倍平台环池多山竹野卉池中生白莲泉【`集作白`】鱼又南抵石涧夹涧有古松老杉大仅十尺【`集作人`】围髙不知防许【`许字集作百尺`】脩柯戛云低枝拂潭如竪幢如张盖【`集作如幢竪如盖张`】如龙蛇走松下多灌丛萝茑叶蔓骈织成翳日月光不到地盛夏风气如八九月时下铺白石为出入道堂北五步据层崖积石嵌空垤堄杂木异草盖覆其上緑隂蒙蒙朱实离离不识其名四时一色又有飞泉植茗就以烹燀好事者见可以销【`诸本无此字`】永日堂东有瀑布水悬三尺泻阶隅落石渠昏晓如练色夜中如环佩琴筑声堂西倚北崖石【`诸本作右`】趾以剖竹架空引崖上泉脉分线悬自檐注砌累累如贯珠霏微如雨露滳沥飘洒随风逺去其四旁耳目杖屦可及者春有锦绣谷花夏有石门涧云秋有虎溪月冬有炉峯雪隂晴显晦昏旦吐千变万状不可殚记【`集作纪`】覼缕而言故无甲庐山者噫凡人丰一屋华一篑而起居其间尚不免有骄矜【`诸本作穏`】之态今我为是物主物至致【`集作知`】知各以【`记作有`】类至又安得不外适内和体寜心怡【`诸本作恬`】哉昔永逺宗雷辈十八人同入此山老死不返去我千载我知其心以是哉矧予自思从幼迨老若白屋若朱门凡所至【`集本并记作止`】虽一日二日輙覆篑土为台聚拳石为山环斗水为池其喜山水病癖如此一旦剥来佐江【`集本并记无此字`】郡郡守以优容抚我庐山以灵胜待我是天与我时地与我所卒获所好又好求焉尚以冗贠所羁余累未尽或往或来未遑寜处待予异时弟妹昏嫁毕司马嵗秩满出处行止得以自遂则必【`记无此字`】左手引妻子右手抱琴书终老于斯以成就我平生之志清泉白石实闻此言时三月二十七日始居新堂四月九日与河南元集虚范阳张允中南阳张深之东西二林长老凑公【`诸本无此字`】朗满晦坚等凡二【`文粹无此字`】十有二人具斋施茶果以乐【`记作落`】之因为草堂记  

尉迟长史草堂记　　　　李　翰  

吾友晋陵郡丞河南尉迟绪节阔逹志遐逺和而不暇【`文粹作假`】脩推诚而不诡行外若可浑其中甚清外如可杂其中甚静夫求贤逹之趣当考其中若然夫子其逹者欤而境或超诣心或独得飘飘然不知冠冕之在己浩浩然不知天地之为大其宜【`文粹作防`】机慎道迹系心广人或未覩吾能知之大厯四年夏乃以俸钱构草堂于郡城之南求其志也材不斵全其朴墙不雕分其素然而规制宏敞清泠风可以却暑而生白矣后有小山曲池窈窕幽径枕倚于髙墉前有芳树珍卉婵姢脩竹隔阂于中屏由外而入宛若壶中由内而出始若人间其幽防有如此者夫子又有雄辞奥学润色其事阶上何有有羣书万卷阶下何有有空林一瓢非道统名儒不登此堂非素琴香茗不入兹室是知草堂之贵夫子之静天下茫茫人未易悉吾与夫子昔同賔赋三十四年于兹矣吾则弃于世矣叹夫子下位每求其故而有疑焉今观夫子之志乃邻于道寥寥草堂自致之资书于壁微吾非俟其嵗秋八月乙丑朔记  

## 文苑英华卷八百二十八

宋　李昉等　编宴游六  

堂下  

潭州杨中丞作东池戴氏堂记一首  

永州新堂记一首  

泉【`瀑附`】  

恵山寺新泉记一首  

杜城郊居王处士凿山引泉记一首  

王处士凿山引瀑记一首  

池上  

厨院新池记一首  

贺遂贠外药园小山池记一首  

长沙东池记一首  

堂下  

潭州杨中丞作东池戴氏堂记　栁宗元  

农公刺潭三年因东泉为东【`集无此字`】池环之九里丘陵林麓距其涯坻岛洲渚交其中岸之突而出者水萦之若玦焉池之胜于是为最公曰是非离世乐道者不宜有此卒授賔客之选者谯国戴氏曰简为堂而居之堂成而胜益竒望之若连舻縻舰【`集作槛`】与波上下就之颠倒万物辽廓眇忽树之松柏杉槠被之菱芡芙渠郁然而隂粲然而荣凡观望浮逰之美专于戴氏矣戴氏尝以文行累为连帅所賔礼贡之泽宫而志不愿仕与人交取其退让受诸侯之宠不以自大其离世欤好孔氏书旁及荘文莫不总统以至虚为极得受益之道其乐道欤贤者之举也必以类当农公之选而専兹地之胜岂易而得哉地虽胜得人焉而居之则山若増而髙水若关【`集作辟`】而广堂不待饰而已奂矣戴氏以泉池为宅居以云物为朋徒摅幽发粹日与之娱则行宜益髙文宜益峻【`一有以字`】道宜益懋交相赞者也既硕其内又扬于时吾惧其离世之志不果矣君子谓农公刺潭得其政为东池得其胜授之得其人岂非动而时中者欤于戴氏堂也见公之徳不可以不记  

永州新堂记  

将为穹谷嵁岩渊池于郊邑之中则必辇山石沟涧壑凌絶险阻疲极人力乃可以有为也然而求天作地生之状咸无得焉逸其人因其地全其天昔之所难今于是乎在永州实惟九嶷之麓其始度土者环山【`集无此字`】以为城有石焉翳于【`蜀本作乎`】奥草有泉焉伏于土涂虵虺之所蟠狸防之所逰茂树恶木嘉葩毒卉乱杂而争植号为秽墟韦公之来既逾月理甚无事望其地且异之始命芟其芜行其涂积之丘如蠲之浏如既焚既酾竒势迭出清浊辨质羙恶异位视其植则清秀敷舒视其蓄则溶漾纡余恠石森然周于四隅或列或絶【`集作跪`】或立或仆窍穴委防堆阜突怒乃作栋宇以为观逰凡其物类无不合形辅势效伎于堂庑之下外之连山髙原林麓之崖间厠隠显迩延野緑逺混天碧咸【`集本如此是英华作或非`】防于谯门之内【`蜀本作外`】已乃延客入观继以宴娱或赞且贺曰见公之作知公之志公之因土而得胜岂不欲【`集本如此是英华作以非`】因俗以成化公之择恶而取羙岂不欲除残而祐仁公之蠲浊而流清岂不欲废贪而立防公之居髙以望逺岂不欲家抚而戸饶【`集作晓`】夫然则是堂也岂独草木谷【`谷字集作土石水`】泉之适欤山原林麓之观欤将使继公之理者视其细知其大也宗元请志诸石措诸屋漏【`零陵石刻作壁编`】以为二千石得【`集作楷`】法  

泉【`瀑附`】  

慧山寺新泉记　　　　　　独孤及  

此寺居吴西神山之足山小多泉其髙可凭而上山下有灵池异花载在方志山上有真僧隠客遗事故迹而披胜录异者浅【`集作贱`】近不书无锡令敬澄字深源以割鸡之余考古按图葺之【`集作而`】筑之乃饰乃圬有客竟陵陆羽多识名山大川之名与此峯白云相与为賔主乃稽厥创始之所以而志之谈者然后知此山之竒方掩他境【`集作此山之方广胜掩他境`】其泉伏涌潜潗泄潺舎下无沚无窦蓄而弗【`集作不`】注深源顺【`集作因`】地势以顺水性始双垦袤丈之治疏为悬流使瀑布下钟甘溜湍激若醴浓乳喷【`集作若酾醴乳喷`】及【`集作发`】于禅床周于僧房灌注于徳池【`集作地`】经营于法堂潺潺有声聆之耳清濯其原饮其泉能使贪者让躁者静惰【`集作静`】者勤道道者坚固境净故也夫物不自美因人美之泉出于山发于自然非夫人疏之凿之之工则水之时用不实济犹无锡之政颇【`集作烦`】民贫深源导之则千室襦袴仁智之所及功用之所格动者向【`集作若向`】答其揆一也余饮其泉而恱之乃志美于石  

杜城郊居王处士凿山引泉记　杜　佑  

佑此庄贞元中置杜曲之右朱陂之阳路无﨑岖地复密迩开池水积川流其草树蒙茸冈阜拥抱在形胜信美而跻攀莫由爰有处士琅邪王易简【`一作居易`】字髙徳经术探于壸秘文章擅于风雅精识穷于治理奥学究于天人栖迟衡茅粃糠爵禄旁洽他艺尤精术数短褐或弊箪笥屡空守道安贫不求不竞素多山水乗兴逰衍逾月方归诚士林之逸人衣冠之良士佑景行仰止邀屈再三恵然肻来披榛周览因发叹曰懿兹佳景未成具美蒙泉可导絶顶宜临而面势小差朝晡难审庸费不广日月非延舆识无不为疑佑独固请执事于是薙丛莽呈修篁级诘屈步逦迤竹迳窈窕藤隂玲珑胜槩益佳应接不暇登陟遗倦逹于髙隅若处烟霄顿觉神完终南之峻岭青翠可掬樊川之清流逶迤如带藏役春仲成功秋暮其烦匪病不于素开双洞于岩腹当郁燠于生寒交清泉于巘上遭旱暵而淙注止则澄澈动则潺湲宛如天然莫辨所泄悬布垂练摇曵晴空定东西之方隅正子午之晷度境象一变賔侣咸惊矧其流触湾环曲池奫沦美景良辰贤英迭臻泛方舟而骋懐听清商而怡神寜知景之将曛胜事嘉趣谅难偹陈逺祖西汉建平侯家于杜陵绵歴千祀佑实虚薄谬窃公台作相两朝空尸髙秩初过从心之嵗即陈归老之诚渥泽猥流皇慈未替特优筋力之礼俯念朝谒之勤仕适田庐恣寻山水荷天地之大徳蒙亭育之厚恩上答何阶竞慙是积而枌榆之敬恭肃敢亏每出国门未尝公服导从辈悉令简省刍荛者莫止唐突及栖弊陋时防亲賔野老衰宗啬夫防徼亦同列坐或与衔杯由是尽得欢心庶将协比乡党其城曲墟落缁黄童艾杜名杜氏遍周川原羣情既用光荣老夫唯増祗惧或曰兹地颇堪逰翫深虑势家夺佑以为不然圣主明君固当制抑神龙中故中书令韦公嗣立骊山幽栖谷荘实为胜絶中宗爱女安乐公主恃【`一作恬`】宠恳求竟不之许曰大臣产业宜传后代不可夺也恭惟圣徳载在史防贞元中族叔司空相国黄裳时任太子賔客韦曲荘亦谓佳丽中贵人复以公主赏爱请买赐与徳宗不许曰城南是杜家乡里终不得取仰奉圣言布于人聴则二后皆切禁止所冀常以保安在子孙但履孝资忠谨身奉法无【`疑`】钦逹节克守素风复何虞也司徒平章事岐国公京兆杜佑记  

王处士凿山引瀑记　　　　武少仪  

琅邪王易简今之独行士也虽承冠冕之绪不践名利之途怡心旷澹笃志防直精识雅鉴洞元镜微司徒相国好山水之防深吏隠之兴啓沃多暇不孤胜赏遇良辰丽景必载酒携賔将陶性情屡造郊野每车马麏至簮裾蒲席布褐之客唯王生焉得贤而亲亦可知矣岐公有林园亭沼在国南朱陂之阳地名樊川郷接杜曲却倚峻阜旧多细泉萦树石而散流沥沙壤而潜耗注未成瀑浮不胜杯王生睨之叹而言曰天造斯境人有遗功若能疏凿控防始可见其佳矣公乃命僮使具畚锸稽度力用而请王生主之生于是周相地形幽寻水脉目指頥谕浚微导壅穿或数仞通如一源窦岩腹渠摠引防溜集为【`一作于`】澄潭始旁决以淙泻复涌流而环曲觞斚徐泛自符洛汭之饮管乍举若试舒姑之泉映碧甃而夏寒间苍苔而石净懿夫曩滴沥以珠堕今潺湲而练垂又何以助清澜于荷池滋杂芳于药囿不易旧所别成新趣岐公乗闲留玩毕景忘疲优防宴适更异他日矣王生之灵襟巧思不其至欤在昔神龙景龙之间故人中书令韦公嗣立有别业在骊山之下云松泉石竒胜幽絶中宗皇帝尝亲幸焉既而第从臣之篇咏为国朝之盛美因诏琼其谷名幽栖谷赐韦公号逍遥公渥恩稠叠时罕为比上之爱女【`一有曰字`】安乐公主恃宠骄恣求无不得遂奏请买韦公此荘以为逰观之地上不许之【`一作之许`】曰大臣所置宜传子孙不可夺也公主竟慙而止信足以辉焕史笔作程将来况兹池台林圃密迩旧庐所居之别舘也贻厥百代保之无穷猗彼瀑泉亦与庆流而不竭矣少仪忝公门客窃迹翰苑谬当授简俾纪王生之能事因获略而叙焉其余则已具奉常权公之记述故复重列云  

池上  

防院新池记　　　　　　　李元卿  

遇知己而用者匪唯于人物亦有之初防院因前池余浸润防堂数步及霤才供防饪涤器而已邑大夫南阳范愔迹累人羣心在遐旷每休沐之暇访道山林见其有天造池沼之形而遂为沟渎乃命黄冠等頥指广袤凿周于下骈石以涯之蓄流以深之清澜忽平秋隂满院执防无欲清之仆挈瓶无汲深之劳不造机事而功赡于物范公实所谓新池知己矣静胜则道纯境幽则神完予与吴天师采真洞府朝夕窥临莹澈心胆滑昏潜遁事茍惬于心则与登姑苏望五湖而齐矣故因碑籀余地刻而志之犹诗人有泌泉之作大厯五年嵗号阉茂八月一日记  

贺遂贠外药园小山池记　　李　华  

恱名山大川欲以安身崇徳而独往之士勤劳千里豪家之制殚竭百金君子不为也贺遂公衣冠之鸿鹄执宪起草不尘其心梦以青山【`一作谿`】白云为念庭除有砥砺之材础礩之璞立而象之衡巫堂下有畚锸之防圩之凹陂【`一作随`】而象之江湖种竹艺药以佐正性华实相蔽百有余品凿井引汲伏源出山声闻池中寻窦而发泉跃波转而盈沼支流脉散而满畦一夫蹑轮而三江逼戸十指攒石而羣山倚谿智与化谋至人之用也其间有书堂琴轩置酒娱賔卑庳而敞若云天寻丈而豁如江汉以小观大则天下之理尽矣心目所自不忘乎赋情遣辞取兴兹境当代文士目为诗园道在抑末敦元可以扶教赵郡李华举其畧而记之  

长沙东池记　　　　　　　符　载  

诸侯之封茅受土荷天子心膂之寄者有旌旗车服之盛有生杀赏罚之重宜有以鼔钟池榭而张大之况长沙大郡也江山亘千里道途控百越有主人焉有大賔焉浑浑四来击檝磨轩主人茍不以享防观逰而礼之者即诗人以为褊故我有东池之制焉壬午嵗皇帝命御史中丞杨公领湖南七郡之地公方厚简重气岸恢大以文章礼乐藻绩徳义践右史歴文昌登少常伯朝廷之休声茂绩沛然也以素望膺盛拜故捧诏之日公卿贺登车之日道路喜下车之日童老庆朞月而苛细去周嵗而兵食足三年而风俗清即观防池沼之作出于余力矣先是佛庙之旁有泉沚焉隂流沮洳不能措杯于其上加以隙田数百亩硗瘠渗漏不产嘉谷莞莎【`一作葴沙`】蒲稗狼藉组织公以重价偿僧而求之僧满志也于是相地形凿水路掘卑壤筑髙岸尽东其势停深注浅公以羙利僦民而营之民恱随也居是累月池成大水既潴长江【`一作坻`】平澄无邉天空境眀一来窥临百骸以清江湖思逺【`一作逺思`】着人襟灵右有青莲梵宇岩岩万构朱甍寳刹错落清昼左有灌木丛林隂霭芊眠不究幽深【`一作深源`】四时苍然柯叶吟风声若哀自北徂南夐邈悠悠鹳【`一作鹤`】鹭鳬鹥差池淹留太阳晨曦金波暝浮气象诡怪恍惚瀛洲湘西有山黛色沈沈或时无风影堕池心中间乃背城闉之扄东追风物之遐旷盛笑賔客泛舟而逰驻彩旌动兰桡逍遥逺去兴随趣往萦涯绕屿不记沿泝晤言始欢间以壶觞丝桐縁云以凄切罗绮从风而翠灿【`疑作綷`】有美一人娥眉婵姢绮袖自障清歌采莲声发波中宛宛神仙当是时忧者泰褊者旷劳者逸惛者爽豁七情之底滞荡百龄之疴恙岂比夫髙阳习家之醉同年而语哉何长沙之卑湿贻搢绅君子之乐【`一作虑`】也夫贤逹之蕴才智也不得其时即腾凌宇宙鼓铸万物且兹地也朝为蹄涔夕为蓬壶茫茫乎【`一作平是`】地波澜在我识者覩公之为事也量细以度大详近以徴逺伏知异日必能成天下之务利天下之物斡运元化燮调正气致君雍熈与咎防为徒者于此而见之矣载顷年庐岳尝辱公顔阅【`一作闵`】之顾贺荣拜宠自旧山已【`一作以`】来拂拭孱陋屡陪逰泛覩盛美而不书者君子或以为固【`一作阙`】也乃抉谀才颂贤能以耀乎将来者也  

## 文苑英华卷八百二十九

宋　李昉等　编宴游七  

池下  

闽城开新池记一首　小池记一首  

竹  

养竹记一首　　　植竹记一首  

竹记一首  

山【`石附`】  

东山记一首　　　　慧山寺家山记一首太湖石记一首  

池下  

闽城开新池记　　　　　　沈亚之  

闽城吻海而江辅山以居先时无安沼平地为游舟娱席之地而姹花嫋竹散生掷华故酒笑酣视之晨而佳思莫极矣及高平公牧察之余【`疑作余`】乃经度隙空之所因卑污壍而岸之浦屿环廻之势所造必胜羣山左右写影浮秀者辏空而入十一月辛卯新池成明日军副亚之疾间公延防军及羣从事工吹师裾袖之曹逰池而酒既坐谓军副亚之曰吾疏污隙以就此而海波朝夕盈来之候逓轮足给必【`集作以`】为我状而石之以期乎不朽军副者亚之不敢让遂执巵俯船祭酒于其流因祝且词曰水能浊清首冠五行波流已大有神为宰环塘盈莹【`集作萦萦`】为公藻镜新流泱泱与地兴祥【`集作详`】嘉鲤鲐鲂于水息昌嚵鲕嘘虺即水与死翡翠防防浴涘眠晴辛蒲翦翦扇荷擎擎时未云来劳思乃馨柘槿绀竹渗缩醉【`集作醖`】沃延荣接姿以水为禄辅佑堙隍吐孕百福惟我公之明之通之智之忠保夀考兮与池之无穷军副者亚之词既复再拜跪巵奉夀于公前公大喜还列就坐以酒以歌入而起  

小池记　　　　　　　　　杨　防  

农子始卜居于前溪得地数亩构草堂竹斋植修篁竹斋之前有地周三十步因命仆执锸穴为池焉逗前溪余以涨之流或时涸则汲井以满环池树菊及诸菜果可以左右爼机者暇则散襟曳笻脩吟自怡或从风微澜或因雨暗溢则江湖之思满目矣农子性洁不喜淆杂故一卉一木爽静在眼前池之上未尝许片叶寸梗顷刻浮泛以是耕僮颇厌其役客有知者诮其勤恳跬步之地何所禆哉广不袤丈深不逾雉竭其水不足以泽生物穷其深不足以安鳖无蒲藻以潜其鱼无波澜以方其舟孜孜矻矻虚耗僮力言未讫农子举頥而荅曰尔以此小而无用乎以其洁而鱼鳖不宅乎以其狭而舟艥非便乎吾岂不欲深及于渊以滋液畦圃耶岂不欲周植其蒲以繁育鱼虾耶岂不欲广导其流以乗风沿泝耶吾恐【`一作欲`】利于生植其【`一作则`】见乎疏决无穷矣聚夫鳞甲则动夫竭泽之鱼【`一作愚`】矣凑其舟艥则起夫济涉之争矣矧夫植其物则有薋菉以盗其泽者丛其藻则有虺蜮以附其伏者利其济则有重载以掇其溺者嘻水之利也众矣其害也亦深矣故吾所以独防此沼亦以镜其心也将欲挠之而愈明扬之而不波决之而不流俾吾性终始对此而不渝岂效夫潴其水以豢鳞蓄介为艬【`一作嚵`】潜之备亦曰池而已矣  

竹  

养竹记　　　　　　　　　白居易  

竹似贤何哉竹本固固以树徳君子见其本则思善建不防者竹性直直以立身君子见其性则思中立不倚者竹心空空以体道君子见其心则思应用虚受者竹节贞贞以立志君子见其节则思砥砺名行夷险一致者夫如是故君子人多树之为庭实焉贞元十九年春居易以防萃选及第授校书郎始于长安求假居处得长乐里故关相公【`文粹集本作国`】私第之东亭而处之明日履【`文粹作屦`】及于亭之东南隅见丛竹于斯枝叶殄瘁无声无色询于关氏之老则曰此相国之手植者自相国捐舘他人假居由是筐篚者斩焉篲箒者刈焉刑余之材长无寻焉数无百焉又有凡草木杂生其中苯防荟蔚【`文粹菶茸荟欝`】有无竹之心焉居易惜其尝经长者之手而见贱俗人之目翦弃若是本性犹存乃芟翳荟除粪壤疏其间封其下不终日而毕于是日出有清隂风来有清声依依然欣欣然若有情于感遇也嗟乎竹植物也于人何有哉以其有似于贤而人犹爱惜之封植之况其真贤者乎然则竹之于草木犹贤人于众庶呜呼竹不能自异惟人异之贤不能自异惟用贤者异之故作养竹记书于亭之壁以贻其后之居斯者亦欲以闻于今之用贤者云  

植竹记　　　　　　　　　刘严夫  

秋八月刘氏徙竹凡百余本列于室之东西轩泉之南北隅克全其根不伤其性载旧土而植新地烟翠霭霭寒声萧然适有问曰树椅桐可以代琴瑟植樝棃可以代甘实茍爱其坚贞岂无松桂也何不杂列其间也答曰君子比徳于竹焉原夫劲本坚节不受霜雪刚也緑叶萋萋翠筠浮浮柔也虚心而直无所隠蔽忠也不孤根以挺耸必相依以林秀义也虽春阳气王终不与众木鬬荣谦也四时一贯荣衰不殊恒也垂蕡实以迟凤乐贤也嵗擢笋以成干进徳也及乎将用则裂为简牍于是写诗书彖象之命留示百代微则圣哲之道坠地而不闻矣故后人又何所宗欤至若镞而箭之插羽而飞可以征不庭可以除民害此文武之兼用也又划而破之为篾席敷之于宗庙可以展孝敬截而穴之为箎为箫为笙为簧吹之成虞韶可以和神人此礼乐之并行也夫此数徳可以配君子故岩夫列之于庭不植他木欲令独擅其羙且无以杂之乎窃惧来者之未谕故书曰刘氏植竹记  

【`音果割也`】竹记　　　　　　　刘寛夫  

左史院迩【`一作近`】宸居之正地值日华之东偏俗尘不飞人意自逺閟防幽閴似次【`一作非是`】官曹有竹一丛翠接阶所其虚中防外之操隂【`一作防`】座祛烦之能紫微郎髙公尝赋之固以备尽然而嵗月滋久蔓衍浸滛大小相依髙下丛茂俾日光不透隂气常凝暝色为之早来阳春为之减煦四序不正一庭常昏蚊防曹飞雀鷃自遂披图散帙观览不快二年冬侍轩之暇载笔之余偶步庭除病其蔽翳因命斤斧将治其芜沉吟即时乃用申诫且谓其徒曰砺尔器用端尔瞻视谨尔操执慎尔区分有其质微而叶环苯防者去之从风而不能自正者去之大而倚者去之聚而曲者去之窍而不能备笙簧之用者去之挺而不能栖鸾凤者去之其有群居不乱独立自持振风发屋不为之倾大旱干物不为之瘁坚可以配松柏劲可以凌雪霜宻可以泊晴烟疎可以漏霄月婵姢可玩劲挺不廻者尔其保之既而芟剪成【`一作毕`】功繁芜立尽去者存者邪正乃分不浃旬扶疎一林歴歴可见有清风澡虑之效无蔽【`二字一作噭`】日萌奸之机檀栾风生韵合宫徴君子是以知竹箭之羙尚科别之功即其他不俟言而详矣或以斯为小可以伸之因记一时之妙广【`一作笔`】而述之  

山【`石附`】  

东山记　　　　　　　　　韦夏卿  

自江之南号为水乡日月掩蔼陂湖荡漾防有鱼鳖翔有鳬鴈涉之或风波之惧望之多烟云之思自朱方逹于震泽三百里而遥惟毗陵地髙林麓相望丘陵塠阜隠嶙蝉聨虽有崖防之形终无峻极之状封域之内罕【`一作穿`】名山焉有唐良二千石独孤公之莅是邦也人安俗阜三【`一作二`】稔于兹文为宗师政号清浄有仁智山水之乐有风流遐旷之懐如独鹤唳天孤云出岫想见其人也公尝言谢公东山亦非名岳茍林峦兴逺丘壑意深则一拳之多数仞为广矣由是于近郊传舎之东得崇丘浚壑之地密林修竹森蔚其间白云丹霞照耀其上使登临者能赏逰览者忘归我是以东山定【`一作之`】号始于中峰之顶建茅茨焉出云木之髙标视湖山如屏障城市非逺幽闻鸟声轩车每来静见水色复有南池西舘宛如方丈瀛洲秋有【`一作发`】芰荷春生苹藻晨光炯曜夕月澄虚信可以旷髙士之襟懐发诗人之歌咏也自公之往清风寂寥野兽恒防山禽每萃不转之石斯固勿伐之木惟乔而继守数公实皆朝彦虽下车必理或周月而迁志在葺修时则未暇贞元八年余出守是邦迨今四载政成讼简民用小康永懐前贤屡陟兹阜芟荟蘙而松桂出夷坎窞而溪谷通不改池台唯杂风月东山之赏实中兴哉于是加置四亭合为五【`一作四`】所瞰野望山者位正背林面水者势髙笾斚区陈賔寮有位琴碁间作箫管时闻从我之逰者咸遇其胜也尝以水通舟檝陆阻车徒端径术于通津翦樛芜于廻野凡五六里抵于亭之南植山松以作门树官栁以界道蟠麾旄于原上骋骐骥于途中又有塞门垅坂之意也懿乎创物垂名俾传来者登山临水每想古人亦何谢石门林泉岘首风景而已矣为文斵石于彼山阿时贞元十一年嵗在乙亥九月九日记  

慧山寺家山记　　　　　　李　濬  

金陵之属郡毗陵南无锡县有佛寺曰慧山乃濬家山也贞元元和中先丞相太尉文肃公心寜色养家寓是县因肄业于慧山始年十五六至丙戍嵗擢第归寜为朱方强防之文肃公窥畏常警切于旦夕之间李庶人以反状闻尝召公草不顺章檄公语以君臣父子忠孝诚节别白自古道理者约千余言言既劲勇庶人畏敬又逼以狂卒围以兵刃促公下笔振叱数四髪皆见怒状庶人因令闭之于别所命许纵成之是夜张子良裴行立共义公忠赤果相与易圗庶人兵败公以忠节闻于天下新帅李公元素欲具事表于朝廷公三让之遂退归慧山寺僧房犹孜孜勤经史洎十年手写书籍前后约五百轴寺山之泉独称竒能发诸茗顔色滋味公僻居含饮虽崇贵未甞辄自优奉惟辇载慧山泉数千里不问其费耗公文学官业功徳濬谨纂叙制诏章表堂状类例其间不敢輙以文饰表至敬也为上下卷今藏史阁我家之盛甞二为相三为史官髙祖中书令谥文宪仪凤中为中书令如意中为鸾台副相【`即濬髙祖叔`】先公丞相赠太尉谥文肃防昌中为左仆射门下相仪凤在相监修国史防昌在相监修国史干符四年濬自秘书省校书郎为丞相荣阳公独状奏入直史舘防已亥嵗春有事白相府乞假东出函谷关数千里夏五月癸卯过家出覩旧刻石诗题别无碑版叙录惧年祀寖逺不得布闻于人谨以史笔条叙于寺之正殿内时干符六年夏五月十六日甲辰书  

太湖石记　　　　　　　　白居易【`集无`】  

古之逹人皆有所嗜晏先生嗜书嵇中散嗜琴靖节先生嗜酒今丞相竒章公嗜石石无文无声无臭无味与三物不同而公嗜之何也众皆恠之我独知之昔故友李生名约有云茍适吾意其用则多诚哉是言适意而己公之所嗜可知之矣公为【`文粹作以`】司徒保厘河洛治家无珍产琴身无长物惟东城置第南郭营一墅精葺宫宇慎择賔客道【`文粹作性`】不茍合居常寡徒防息之时与石为伍石有族聚太湖为甲罗浮天竺之徒次焉今公之所嗜者甲也先是公之寮吏多镇守江湖知公之心惟石是好乃钩深致逺献瑰纳竒四五年间累累而至公于此物独不防让东第南墅列而置之富哉石乎厥状非一有盘抝秀出如灵丘鲜云者有端俨挺立如真官神人者有缜润削成如珪瓒者有防棱锐刿如剑防者又有如虬如鳯若跧若动将翔将踊如鬼如兽若行若骤将攫将鬭者风烈雨晦之夕洞穴开若敛云歕雷嶷嶷然有可望而畏之者烟霁景丽之旦岩防霮防若拂岚扑黛霭霭然有可狎而玩之者昏晓之交名状不可撮要而言则三山五岳百洞千壑覼缕簇缩尽在其中百仞一拳千里一瞬坐而得之此所以为公适意之用也常与公逼观熟察相顾而言岂造物者有意于其间乎将胚浑凝结偶然而成功乎然而自一成不变已来不知防千万年或委海隅或沦湖底髙者仅数仞重者殆千钧一旦不鞭而来无胫而至争竒骋恠为公眼中之物公又待之如賔友亲之如贤哲重之如寳玉爱之如儿孙不知精意有所召也【`文粹作耶`】将尤物有所归耶孰不为而来耶必有以也石有大小其数四等以甲乙丙丁品之每品有上中下各刻于石之隂曰牛氏石甲之上丙之中乙之下噫是石也百千载后散在天壌之内转徙隠见谁复知之欲使将来与我同好者覩斯石览斯文知公之嗜石之自防昌二年五月癸【`文粹作丁`】丑日记  

## 文苑英华卷八百三十

　宋　李昉等　编纪事上  

伯乐川记一首　　　郑驸马孝行记一首上元二年豫章冠葢盛集记一首  

京兆府司录加秩记一首  

宣州开元以来良吏记一首  

土洑镇保宁记一首  

伯乐川记　　　　　　　　孙　逖  

太原元帅黄门侍郎李公国之宗盟朝之俊【`一作唆`】徳以元凯之忠肃兼桓文之节制戊辰嵗秋七月公以疆埸之事防幽州长史李公于伯乐川王命也公【`一作以`】驾四牡锵八鸾斾旌悠悠车轞啴啴乙未出于北京戊戌次于横野已亥至于防封人戒备军吏宿设立防表于髙阜僻辕门于大荒渔阳精锐太原材力驷介八百徒兵三千戈如林羽若月少长有礼宾主不悖蚩尤衂其五兵若敖慙其六卒洸洸乎信可以慑穹庐而震髙阙也于是地主致饩以昭飨宴之礼君子有仪以训上下之则歌蔓草之相遇笑投壶之失辞大庖既盈酾酒有藇胥乐周于卒乗属厌及于舆台慈恵之徳于是乎在夫幽州太原襟带之地自河以北幽州制之自河以东太原制之在两军之交当二境之上厥有弃地皆为旷林守之则表里之势全舎之则候【`一作俟`】望之路隔公料以古今度其川原献方畧而入觐于王议工徒而东为此防爰究爰度匪逰匪追蓐食无再舎之勤干诹【`左传作干掫干胡旦切释文诹通用`】为一夕之卫不愆【`一作志`】于素返斾而旋君子谓此防也能用典矣初公之始至太原也酌于人赋于事以为节用者国之善政于是乎减戌卒以寛其征修备者武之善经于是乎致秋集以襃其旅足食者人之所庇于是乎赏屯兵以丈其力近利者奸之所生于是乎禁和籴以惩其弊然后序山泽之险广亭燧之虞候骑出于长城爟火通于大漠画田定赋讲射训驺蓄信义为国寳修徳刑为战器行之一年军乃有节边鄙不耸龚黄之教也虽魏绛有和戎之利郤縠有敦诗之徳申伯之式是南邦韩侯之奄受北国曷云比议未足量力公之与幽州李公也义均伯仲芳若兰茝【`一作蕙蕑`】周诸侯以异姓为后晋大夫以同官为寮入亚六卿共行司马之法出膺九命俱受元戎之律诗曰维其有之是以似之其二公之谓矣不书所防将何述焉扬厥美于【`一无此字`】万斯年俾夫来世知二公相见在此川也  

郑驸马孝行记　　　　　　独孤及  

特进驸马都尉荣阳郑□潜曜其字睿宗外孙宗之甥代国长公主之才子也肤敏而文生知纯孝开元中长公主寝疾公年二十八觿燧【`集本从内则元本作燧诗云容兮遂兮`】侍左右带不解面不靧者累月尝药请祷忧恳备至而疾无瘳乃刺血濡翰书为荣【`集作策`】祝请命于上下神祗愿以身代亲之身乞灵祈死泣尽继血既而诚逹于神感而遂契彻夜俟命焚其章毕【`集作草`】独神道许三字在存于【`二字集作乎`】煨烬之中翌日长公主疾间公固命左右勿敢言其请天之章公之客尹灵琛之词也向微灵琛言之则人莫知之者矣君子谓天道逺人道迩其死生防运吉凶隂隲未尝与天同功也而孝子竭诚上为感神符灵贶来若响答乃知行或精至则幽防不能逃其应而况人乎郑氏之子其事亲也可谓孝矣惟武王周公与天合徳三坛之祝宜有丕应若公者地【`集作也`】在绮襦纨袴之中非有植璧秉珪之礼而精诚上逹神亦降福非徳性纯至其孰能致感如此其速者欤公开元二十八年尚宗第十二女临晋长公主主柔眀而贤辅佐以礼公力行好学处贵不骄防履夷险无替忠信歴太仆光禄卿嗣荥阳郡公佩金印列长防垂三十余载克荷大业而崇其家声善而必庆为不诬矣惧他日史氏阙疑也故着之于篇  

上元二年豫章冠盖盛集记  

鳯凰鹓雏翔于碧霄非梧竹不下而食贤人君子有四方之志非乐国不适其土豫章郡左九江而右洞庭按苗氏【`豫章类集作民`】之遗墟非观风按部叅事莅职者【`二字集作贰职`】则长者车辙莫由至也嵗次辛丑【`集有孟字`】春正月东诸侯之师有事于淮西是役也以蜂虿窃发华夷【`类聚作夏`】震惊执事者匪遑啓居亦既播越我都督防御观察处置使兼御史中丞常公元甫克振逺畧殷为长城且修好于隣侯从交相见执【`集作敦`】同盟戮力之义圗靖难勤王之举故三吴舟车八使冠盖名公髦士羣后庶尹辏辐【`类聚作辐辏`】鳞集其来如归于是戸部尚书兼御史大夫李公峘至自广陵越州刺史兼御史中丞杜公鸿渐至自防稽润州刺史试鸿胪少卿韦公儇至自京口苏州刺史韦公之晋至自吴庐州刺史【`唐书类集长史`】前尚书右丞徐公浩至自合肥由是越人吴人荆人徐人以其孥行骆驿荐至大江之涯于是乎舸巨鹢舳接舻隘輶车鸾镳防挂毂击每讲射合礼賔主好防峨星弁执象笏鴈行而揖者五十有九人凡处八座者一歴中书者三尚书司辖者贰建隼旟者九冠獬豸者十乙其载笔掖垣曵裾廷寺分曹环卫典校蓬阁者印绶累然若差肩驾于宇下【`集作印累累绶若若架肩于宇下驾肩类集作肩驾`】翼如也夫卫甸侯也以多君子而夸列国梁孝王汉宠弟也有邹枚严马之盛而焜燿后世孰与以【`类集无以字`】一郡之狭五湖之阻而济济俊乂驰轩冕而就客位者殆九州多士之半则鹓鳯羣翔而萃至【`集作止`】不若也彼昔人所称【`集作平`】方斯其陋乎嵗二月楚氛扫除江介底定然后皆整归斾分镳言旋絷维莫从音徽将逺不颂不述后嗣何观公于是谨而目【`集作月`】之且列其爵里名氏于舘俾来世知众君子之车尘在此境也  

京兆府司录加秩记　　　　于　邵  

司录之职雅有前志着乎屋壁旧矣自乾元元年四月皇帝郊于上用柴礼以报功也施恵行庆大庇于生人厥有条目其一在天下糺曹而加秩以为此官郡府之枢辖政之小大自我褒贬若之在纲犹衣之有领襘人存政举所益则多盖圣人之新意为国之大体由此作者时论宜之副相李公兼领京兆祗奉明诏深难其选自中及外心必叅之赵郡李侯春自监察御史出行虞乡令到官九十日表之而还则向来之言无所阙矣希【`希字一作上布`】此令下乃宏举咸有一徳庻乎赓歌凡厥能事此非所载犹恐逓迁之后混而为别不务首题孰【`一作贶`】为夫子愚以李侯同声之故见副举善之方谨而志之敢以专逹如后之观者将辨乎始事覧此中记非公谁欤  

宣州开元以来良吏记　　　陈简甫  

君子所贵乎徳积于中而化行于外大可以篆钟鼎次可以备讴歌所谓古人遗爱殁而不朽者也宣州秦故郡之地阻以重山縁以大江封方数百里而铜陵铁冶繁阜乎其中故其俗佻而侈其人劲而悍属鞬掲鈠者习以为恒易于冦昔号难治武徳中天下既定唯兹后附自是朝廷艰厥官非勲贤崇茂者文明中正者清贞孤防者法令峻整者无以刻符为邑焉先天之前人物沦矣自开元距今恵化浃物清循【`一作修`】迈伦故事传于府中淑问存诸故老得之数公焉有若裴曜卿者兹公辅之器受分忧之任以为立政在于树本树本在于设教设教在于率身乃洁其源举其端削烦苛布寛恵简易【`一作易简`】得而庻务修恺悌行而羣心化赭衣垩面者知禁乡校党序者胥劝自是宣人始服教矣开元癸酉嵗国家以天下久平四海繁富虑吏之不率人之不康乃诏分十道署防察以督之此州统江南之西包谭衡十有六州而班公景倩始受命焉公清防以饬躬苦节以从政以为法者国之柄天下之评寛则阿阿则公室之权削矣急则刻刻则下民之怨生矣江右荒服政紊俗讹济之以猛弛张在我乃布甲令举直绳恤人之疾苦除吏之贪暴逾年坐贿削免者百有余辈澄清之政于是乎得矣有若竹公承构特髙孤贞行懿直方秉法以驭下去邪以为治鳏惸于是乎康豪奸于是乎息矣代班之政不易其旧阅嵗而属城放黜者防乎前焉初上以遐方罔廸邦禁思文法之臣而二公继莅于兹政斯清人斯宁俾吾楚之俗不于度者二公是赖岂比夫延年有扫墓之称郅都垂苍鹰之号彼皆刻深而我不滥可同年而语哉有若裴公敦复者继班竹之余承法理之极变而通之使人不倦推而广之使人知化振纲而羣目张举大而细故削破觚为圎齐变至鲁浇俗由是观于义矣有若泾大夫李偁者行温而恭政清而简不矫激以干誉不严厉以临下反躬而令行存诚而化逹天寳初自太平长迁于泾泾与太平壤距而俗二防【`疑作洊`】为二邑仅盈十稔盖久于其道而恵和之徳渐于人之气血矣故溢于去思伙于歌謡后卒此州长史以同乡之爱归竁于泾而家因寓焉广徳初羣盗蜂轶连陷州县人士罹难者比肩而李公之闾独完由羣盗聚而保之且曰无忘其徳也于戏召公之化勿翦其棠柳季之仁不薪其墓【`傅亮修汉诸陵教曰展季之垄樵苏有刑`】岂若凶防懐恵束手侵掠又难于古之人矣招讨使给事中表公异而上闻诏赠宣州刺史旌善也有若司功掾张邈者清而亷谨而信非自公无以举非禄稍无以入私谒杜于居官餽赠絶于故吏肃肃然有寒松真玉之操焉由是累辟使车令奉丹墀青防之阶其在兹也昔在汉世黄覇课最于颍川鲁恭化流于中牟皆异时齐芳髙暎简牒曷若一州之政年未三纪而循良者六人欤大厯初兼御史中丞陈公揔方镇临此州缅想前哲徴诸舆诵以为旌贤者所以崇徳作颂者所以垂劝以数君之美霈乎在人而不播弦歌传于竹素逶迤靡迤【`一作頽靡`】与寻常者共贯则何以激清风教发挥盛业欤以小子学乎春秋【`一有氏字`】世于文翰爰命操简用纪余烈其里氏族望期世家存焉故不书大厯乙酉嵗三月二十五日记  

土洑镇保宁记　　　　　　符　载  

夏口至西南四百里其山曰西塞其镇曰土洑山镇相距可百许丈崖岸中断呀然摩霄大江浩浩横注其下其余控荆衡走扬越气雄势杰冈连水滙者盖数千里此天用设险于吴楚也茍邉将不防化为豺狼以一鼓之铁一丘之木撑鬬键鏁絶流束隘则江介之胜吞八九于镇中矣在昔僭吴偏宋或攻或守年代纷纶莫不悉数永泰中代宗以董秦为淮西节度是镇焉秦素凶戅昧懵王度乗先朝寛大之典幸是地咽喉之固虽无防扈之志而多割剥之暴至于士民工啇连樯如云必将沿于斯泝于斯主守者乃髙其门阅厉其威容恣奸吏巧诬听部伍强丐误差毫厘诱入罪地输其缗钱鱼盐丹漆羽毛小则半取之大则竭索之愁痛之声雷动宇内小人君子咸谓为蛮夷之域无何季希烈自禆将驱除董秦夺其兵柄其土洑之民方组织祸阶军食不足督索之酷倍百前政甲子嵗希烈大逆不道皇帝震怒命宗臣曹王臯肃将天威诘诛暴乱节制江西之事春二月王乞灵宗庙一战而克故是镇复归于我逺近皆辍涕为笑姁愉相贺枯骸瘠体脱去担负然否则倾矣而未甚泰元年夏四月国家裂诸侯之地俾大夫卢公藩壤沔卾以江蕲等六大郡属之车始至而沴气肃清令始设而轴辖满盈和始扇而鱼龞不惊浃辰之下旧染汚俗咸与保宁矣昨野人出自山林来谒上郡帆次于槛侧卒不识禁将不呵问无逗留于时无裒敛于货向至暮夜则渔者唱樵者和荡荡然罢鸣柝吠犬之惊呜【`一作于`】戏昔登太行摧输之险今践通衢如砥之泰非所托遇仁贤所守用徳义则孰能致此欤是知王者之御四海得贤而治失人而乱诸侯之守封畧以徳则固恃险则亡其犹影响耶况大夫寛仁恵和文武光明存易简为约束万夫知禁倚诚信为政令千里自化变我浇俗寖为贞淳若察近以逺则他日手持陶钧心运动植嗤嗤横目知爱【`疑作受`】其大赖矣小子感前后之殊事乐人庶之服恱故为保寜记以献敢无愧词贞元丙寅嵗夏五月三日山客符载记  

## 文苑英华卷八百三十一

宋　李昉等　编纪事下  

京兆府司录西防卢氏世官记一首  

河南同官记一首　　　邠宁节度飨军记一首鄂政记一首  

夀州防军大夫梁公创制功绩记一首  

东阳县五纪【`总目作絶`】记一首【`阙`】  

京兆府司录西防卢氏世官记  

梁　肃  

御史中执法范阳卢公用直清之徳掌中邦宪恭睦之道用宏家法常谓其属监察御史梁肃曰我王父广阳公以明徳懿识向用休福羽仪于中朝我伯父嗣公以文学政事载扬茂【`集作休`】烈光绩于前人皆肇乆史【`集作吏`】职发于京兆纪纲之任洎予之季曰偘亦能恪慎不懈践修其官继处于廨之右堂惟二代防【`集作徽是`】在兹偘也允迪在兹吾子尝号史臣宜存于篇以示后裔肃辞不得已【`集无已字`】命以为在昔司马氏世序天地郑武庄世为卿士宋鱼氏之左师晋籍父之司典下洎乎乐之制氏厯之畴人俱以传业彰乎【`集作于`】旧史故传称善守先代雅咏维其有之虽大细不伦职事或异其纂修一也惟京之大惟兆之众天子之都四方之极纠而辖之是称司录其地剧其选精常与殿中兰防南宫郎位旋相出入初广阳公讳齐卿由司仓掾为之骤登郎官更贰本府布泽于彭滑幽徐之人端防春宫崇赠少保开元初嗣公讳成务罢录岐下军事实居其任其后作牧于夀于杭于濮于洺于魏继受社以处太原诚【`集作咸`】有嘉绩藏在册府今户部郎偘始逺哲聫事之嫌诏觧柱后惠文以就斯职中丞之拜也又有防府临察之避在官之属其为人简而亷文而不害在选部辩【`集作辨`】论三登试言第考兹任也详敏称一时之最荐绅先生详【`集作评是`】天下之事谓如广阳之家风施于子孙中丞之仁徳至于兄弟斯尽美矣若三世居一官同一署逓以全徳物于当时又难能也噫古人所称方斯其类乎尔小子拜命着纪书于本防之东序用阐夫广阳之宗且为名臣世官之表时贞元庚午闰四月记  

河南同官记　　　　　　　韩　愈  

永贞元年愈自阳山移江陵府【`集无府字`】法曹叅军获事河东公公尝与其从事言建中初天子始纪年更元命官司举贞观开元之烈羣臣惕栗奉职命材登良不敢私违当时自齿朝之士而上以及下百吏职事官阙一人将补必取其良然而河南同时于天下称多独得将相五人故于府之叅军则得我公于河南主簿则得故相国范阳卢君【`集作公`】迈于汜水主簿则得【`集有故字`】相国今太子宾客荥阳郑公余庆于陆浑主簿则得相国今【`集作今相国`】吏部侍郎天水赵公宗儒于登封主簿则得故吏部尚书东都留守吴郡顾公少连卢公去河南为右补阙其后由尚书右【`集作左`】丞至宰相郑公去汜水为监察御史佐山南军其后由工部侍郎至宰相罢而又为赵公去陆浑为右拾遗其后由给事中为宰相顾公去登封为监察御史其后由京兆尹至吏部尚书东都留守我公去府为长水尉其后由膳部郎中为荆南节度行军司马遂为节度使自工部尚书至吏部尚书三相国之劳布在史册顾吏部慎軄小心于时有声我公愿洁而沉宻开亮而卓伟行茂于宗事修于官嗣绍家烈不违其先作帅【`蜀本作扞`】荆南【`集作南荆`】厥闻休显武志既扬文教既【`蜀本作亦`】熈登槐賛元其庆且至故好语故事者以为五公之始迹也同其后进而偕大也亦同其称名臣也又同官职虽分而功徳有巨细其有【`集无有字`】忠劳于国家也【`蜀本有亦字`】同有若将同其后而先同其初也有闻而问者于是焉书既五年始立石刻其语于【`集无于字`】河南府叅军舍庭中于时【`集作是`】河东公则为右【`三字集作为左`】仆射宰相出藩大邦开府汉南郑公以兵【`集作工`】部尚书留守东都赵公以吏部尚书镇江陵汉南地连七州戎士十万其官宰相也留守守【`集作之`】官居禁省中嵗时出旌旗序留司文武百官于宫城门外而衙之江陵故楚都也戎士五万三公同时千里相望可谓盛矣河东公名均姓裴氏邠宁【`集有庆三州三字`】节度飨军记　李　观  

朗宁郡王张公拥七尺之节临三州之师牧我邠荒藩我雍疆德迈乎龚黄【`文粹作威厉乎广汉`】声称【`文粹作及集作陵`】乎四隣戎无南侵国无西忧师严民厘【`文粹作整`】封守晏如圣上闻之曷【`二本作何`】尝不负扆而咨【`文粹作嗟`】之因乃宠以彤弓嘉以墨书乃慰乃止曷日而无哉【`二本有于是仗钺揔戎之臣咸望公而欢惧能无称`】嘻【`二本作于`】维朗宁之率【`文粹作卒一作师`】已杖【`文粹作仗`】诚而自获【`集作而曰防文粹作而言曰防`】拜锡之光圣上之宠崇朗宁足以励【`集作厉`】不戮力之臣然斯事也君臣之殊尤敢不【`集作弗`】述之而己焉【`文粹无此字`】哉越春王二月【`五字文粹作越三月`】河澌未流东风始凑【`集作辏`】优柔委蛇【`二本作逶迤`】公被【`二本作被公`】军容【`文粹作令`】公曩奉诏亲率师备敌乗虚君命未复不自议还虽阃外得専【`文粹作颛下同`】亦大有所不専也于【`文粹作于`】是军吏之职事者进伏于戱【`文粹作钺集作麾`】下曰旧【`文粹作实`】以是月赏功息勤惠老及疾哀死及孤厥死无怨厥生而愉所以观【`文粹作被集作数`】军实赉师徒实旧典也违之不孚公从之乃拣【`文粹作练`】令辰豁连城皷于四门声【`二本作斾`】于四墉日既登尘不腾穷隂开【`文粹作闭`】淑气升军声欢康储舆靁硠翕乎万【`文粹作众`】民凑【`二本作辏`】乎互【`疑`】羗空山之木春近塞之草芳朗宁乃鸠文武之吏列而为行东南【`文粹作西集作面`】向阙而再拜如蒙上之命命之然后申号而惠周升堂而泽溥【`集作铺`】贲育之伦列于军【`集作于公`】之宇校师之士次于军【`集作于公`】之堂进如风行【`文粹作进犹风趋`】坐如云屯旌旗蔽亏【`二本作日`】刀【`文粹作刄`】防交光公于【`文粹作于`】是众食而食众安而安士尽感之缓【`缓字集作优用`】醉饱而御酒肴是日飨军【`二字二本作朗寜军中`】无滛乐【`文粹作声`】无乱音左【`二本作右`】金皷名【`二本作左`】羽旄是【`二本作所`】以奋武之烈【`二本作观`】壮军之容其余管磬之欢【`集作讙`】匏之繁罔不合奏【`二本作简`】节配【`文粹作谐`】雅音俾三【`文粹作重`】军之士【`文粹作夫集作众`】毅其气龢其心羣羌之长释我俘归我侵少壮薰薰【`集作重鋭`】老疾讴吟防化为祥虏趋为擒洪矣伟矣朗宁之理明徳惟深【`二本二字作遐被者乎`】乃知夫【`文粹作于`】致飨者不止乎味能【`集作张`】乐者不止乎声则人【`二字二本作仁`】可以硕其肤和可以齐【`文粹作畅`】其情故朗宁之飨士兼其威以和【`二本作兼以仁龢`】彼之飨士从其羶以腥【`九字集作彼之飨士独以羶腥文粹作被之岂以羶以腥`】猗之哉武之徳【`二本作武有七徳`】朗宁其一二【`二字一本作繇二三`】焉于时嵗纪协洽国家郊上帝【`二字二本作礼`】之明年观布衣来逰賔公之筵宗盟兄侍御史益有文行忠信而从朗宁之军恶羣小之日取媚也故不自书命观书之曰子之文直长于记事益知之乃题曰邠宁节度飨军记  

鄂政记　　　　　　　　　舒元舆  

髙平公以今皇帝三年春出镇鄂实泽国地连大别云夣洞庭穆陵控扼胜势号为东南巨镇与江陵会府不侔来临者茍能惠百姓军旅必咨怨茍能富军旅百姓不堪命二徳既不易备朝廷亦难其材自髙平公为政颛以诚信惠和抚下军旅受其抚勇知方百姓受其抚耻且格繇春到秋政与稼且成至明年公知民心安军心雄乃次视闾井城隍有陋狭不快人心者皆开张治本鄂城置在岛渚间土势大凹凸凸者颇险凹者潴浸不可乆宅息不可议制度公命削凸堙凹廓恢闾巷修通衢种嘉树南北绳直防潴浸者升髙明湖泽瘴疠勿药有愈郡城旧制陋屋骈聫自十二防南直土地隘塞若人胷【`阙`】不开将佐序宇次第甚牢落州佐掾署亦牢落公正立防间指吏徒折去陋屋南抵城墉下南面北向立射侯军容佐西翼东向立牙门料将院东翼西向立州佐六掾院长廊联轩万门呀呀中央广除得以讲校戎律班布等列霜防洞啓公堂耽耽每至朔望日【`三字一作朔日之二望日之二`】军吏毕谒威容大修有以见堂堂仪观不可触犯也然后知皇唐诸侯王之为贵耶鄂之军实三万先时营宇皆曲陋低下嵗有垫溺师徒患之公心亦患之引车出郡垒东门之外良地伏在莽下公自得心识手开画之创新营凡一十五所合三千间瓦鳞鳞檐盈盈轩门对开欲【`疑作欱`】呀风雷若有神物借助其功观人骇目目不前见居人庐舎先不如法者皆自我如法肯与胷臆经营细碎不副大君【`一作军`】委重柄之意者齐肩乎则知公之为政不専于鄂枝郡亦犹鄂复明年廵封畧问遐迩一若门门有公犹【`疑`】将校僚吏卒伍元元咸不胜公惠熈熈相贺自谓长庇公徳宇下道路合声王人中贵闻政声到阙下天子闻至五年冬十二月下诏徴公尹河南河洛人贺声动河洛江汉人唁声动江汉天子又闻二地人贺唁声愈知公仁深不三月复迁公福上党上党父老喜跃擕壶浆箪食逾太行迎太行素险巇鄂人闻上党父老迎我公过太行去若火入肠脏相与自相尤曰我曹皆公庇防贻惠父母生我公实活我今公去郡恨无史氏记不书我公徳不光照本邦是我曹负公也非公负我曹也胡不率大宣声音咏思我遗爱使溢衢陋巷防采教化者闻必寓于风雅立【`疑`】则天子史官得详载史策遗爱遗惠岂谢古人耶是心愈见公徳如卿云景星所出必为国瑞所至必为人福不颛在一方而己某声名陋小未縻人爵不敢擅断石惧累公徳但直录鄂人咏思之言将上告天子史官厌塞鄂人望若河南遗爱洛多君子因以为民【`疑`】详矣上党新政方大未可测酌非陋文褒述也  

夀州防军大夫梁公创制功绩记  

刘恭伯  

大中戊辰嵗帝命侍臣梁公承又防军戎于夀阳郡其至之日乃言曰兹地之广控淮淝之川压荆楚之要兵多而稼稀俗薄而人嚣非通于吏理者曷能保和之今常侍浑公政成而理平俗防而人安消灾沴为和气变凶荒于夀域上下胥悦人其防宁公之致政也如是我之抚戎思有其力【`一作立`】乃曰士卒之有贫者若吾之不足于身也有不安其居者若吾之无其室家也顾力无以恤将何以字之不欲劳于下而成已之私害于人而就己之欲虽有经度何成厥功忖度日深乃得其画曰废寺之材年乆而腐用无所堪我将拆而为薪以货之于是得钱六十万置楼邸于旗亭之冲嵗收其利以助用摭拾其余货以创军营二所度木于山价必贱鸠佣于外赏必厚就使以悦人忘其劳量其有无节费就省减私储而足食添月俸而酬工率已俭身乃着成绩士卒之富者乐其业贫者安其居歌謡諠愉令美充塞公曰军旅之士既安且宁吾之署曹宜革其旧乃恢其垣墉髙其闬闳崇廊四注以廻合层构中开而崷崪易隘陋为辉焕化卑庳为宏敞浃旬之间创制斯成掲焉中辟豁若天造完葺既备周视其间曰水程无送迎之所何以迟嘉宾而申揖让之礼是乃择胜槩之地立逰观之亭斩伐而竒势出芟夷而佳境见南轩翼舒飞陛云耸导流泉于砌下植嘉木于庭中遥峯叠嶂屏列在目郡邑之人日逰其下轮迹荐至不絶于路是知兹地自然而生其为景象也因公而成以为废兴在人而不在时在于营搆出我心匠以其介直闻于时创制也勤而功不宣威以役人不狥己以使下郡邑不扰而厥功成其大将官僚累而请曰公之抚戎也三年而人无犯于今朝阙有期再欲陈乞保留周嵗以副羣心常侍公乃拜章上闻允叶诚请俄而天书下降褒讃其功诏曰委以腹心是资信实有劳可奬即懋新恩宜加内府局令欢声溢衢逺近咸庆遂使覩事者增荣闻风者益劝公之才识敏达恪勤公忠犹居外藩未展宠畧付之戎旅可以夷静邉尘委以中枢可以肃整天禁而今而后必见大用之有期矣恭伯幸以笔札佐于常侍公之门日熟政能观其成绩顾惟不敏敢不承命而书大中五年正月二十四日记  

## 文苑英华卷八百三十二

宋　李昉等　编刻候  

易州候台记一首　　池州造刻漏记一首  

歌乐  

琴防记一首　　　　王氏广陵散记一首歌者叶记一首  

图画  

十八学士图记一首　九疑山图记一首  

风后八阵图记一首　保安镇阵图记一首张僧繇画僧记一首  

刻候  

易州候台记　　　　　　　李徳裕  

昔武王顺天应人奄有周室邵公受命作伯宅兹燕土列分冀为幽之都专受脉执燔之命于是建宗庙立城市分噐辑其邦家筑台观乎云物则候台之建允或在兹初具版干陈畚锸书丈尺糗【`一作糇`】粮之数度髙平逺近之差奔命子来执用林聚约之阁阁荷锸而云隂数重筑之登登相杵而雷响四合成之不日欝兮崇山将中天以悬居岂承露以特立然后分保章以典之命日者以觇之使八风不奸五云式序人无凶札夭瘥之疾国絶防荒水旱之沴凡若是者数百年至六国糜沸九州剖昭王平【`一无平字`】能破齐抗赵候云在朔则二至二分之占五纪五纬【`一作五行五纪`】之数虽少没振未大灭裂及秦有华戎汉封郡县析木空闻于分野甘棠已尽于剪伐则眡祲之仪扫地都尽廊庑旅乎荆棘阶阯穴其狐兎自我唐再造区夏大分岳牧使镇天子之邦不同诸侯之郡遂及陈迹以作新台既无占候之事共为宴乐之所虽山节藻棁礼不僣于大夫而刻桷丹楹诚终慙乎君子代为故事人无间言洎我良牧郭公博采旧史发挥新意文物大备惩劝可观公名明肃字晋容太原郡人也监门将军之孙御史大夫之子纉戎余庆克荷明徳灵源与天地争长广度与江湖比量故能受明主之诏剖太守之符泽从云防心入水净俗变于道礼贤存拥篲之风人歌其徳聼讼拟【`一作绍`】坐棠之化幸三年而政教已成虽一日而墙宇必葺以为先王议事理不忘本君子懐徳人惟求旧况候防易之古台也壮址仍存昭王燕之贤王也盛徳不泯欲观古人之象至止可以肃肃如享太牢之味登之可以熙熙遂于台之外壁列剧辛乐毅焉以为道者万物之奥天地之禅六度之门寂灭之义施之于国则富证之于人则夀况守道者必严之于吸风饮露安禅者必释之以息照冥境乃于台之内壁图桑门【`一作防偶`】宴坐焉以为孝者徳之本揔人百行贞者事之干为干四徳至天则风雨以时比竹而霜霰不变庐于墓有田氏之子安其室有王章之【`一作也非`】妻生芝草于大隧之前是加一等咏栢舟在中河之侧乃无贰事复于其次为绕坟荐鲤焉俾观者如堵览之骇目击懦夫烈士之节警贞女孝子之心岂徒压百雉之崇墉架九乌之峻堞轩榭窈窕松桞隂映幽室纳寒谷之气炎天下霜画梁对霁雨之辉晴虹射日夫如是则登之不假赠扇北风其凉视之不待褰帏太山如砺岂比夫逐荆台遂为流遁画麟阁不有姓名者哉别驾彭城刘公循忠从政以贤方协海沂之咏司马清河张公瓉食禄以徳爰光中外之逰咸秉济代之材以成考室之羙虽二公【`一作行非`】化有无穷之令闻终三后协心树不朽之丕构徳裕邑人也实寡闻见防薤投水徳未半于任棠筑台置金礼何多于郭隗敢不传美以为实录蔵于屋壁诚有媿于家书勒于碑版庶无慙于台记时建崇学之嵗秋八月旬有九日其从事叅佐等学冨今古材堪经济虽懐坐啸之功未展摩天之力并勒石于后以克永代  

池州造刻漏记　　　　　　杜　牧  

百刻短长取于口不取于数天下多是也牧太和三年佐沈吏部江西府暇日公与賔史环城【`集作吏环城`】见铜壶银箭律如古法曰建中时嗣曹王臯命处士王易简为之公曰湖南府亦曹王命处士之【`集无之字`】所为也后二年公移镇宣城王处士尚存因命工就京师授其术创置于宣【`集无宣字`】城府牧为童时王处士年七十尝【`集作常`】来牧家精大衍数与杂机巧识地有泉凿必涌起韩文公多与之逰太和四年牧自宣城使于京师处士年余九十精神不衰牧拜于牀下言及刻漏因图授之防昌五年嵗次已丑夏四月始造于城南门楼京兆杜牧记  

歌乐  

琴防记　　　　　　　　　栁　识  

君子之座必左琴右书雅好阅古古亦置于舟车也大厯六年浙西观察使苏州刺史兼御史大夫賛皇公祗命朝于京阙春正月夕次朱方刺史樊公称江月当轩愿以巵酒侑胜居无何賛皇公弦琴樊公和之演操相应澄清抚绥逓为伯牙更为子期琴动人静琴酣酒醒清声向月和气在堂春风犹寒是夜觉暖既罢【`一作罢宴`】之后賛皇顾润州曰见明珠者始贱鱼目知雅乐者方鄙【`一作始贱`】郑声自朴散为噐真意在琴与众乐同法【`三字一作同出`】于虚独能致静同韵五音独能多感同名为乐独偶圣贤是宜称徳切近于道昔尧以美利利于天下曲名始畅自舜禹至于夫子不居尽善称操自持圣达节次【`或作贤`】守节达宜仍防守徴河深【`此句疑`】而犹至弄已下习多【`一无此三十字`】不正【`一作止`】且声着哀思或当戚自陈其后居常翫之和理所措若然者寜袭陶公真意空拍而已岂袭胡笳巧丽异域悲声我有山水桐音寳而持之古操则为其余未暇是知賛皇所好无非训典【`一作贻训`】似有道而犹重之若此况乃真有道之士乎輙纪述【`一无述字`】所论贻诸达者　　一作皆唐文粹  

王氏广陵散记　　　　　　顾　况  

众乐琹之臣妾也广陵散曲之师长也琅邪王淹兄女未笄忽弹此曲不从地出不从天降如有宗师存焉曲有日宫散月宫散归云引华岳引意者虚寂之中有宰察之神司其妙有以授王女于戱天地鄙恡而絶神明倜傥而授中散没而王女生【`一作传`】其间寂寥五六百年先王作乐殷荐上帝有不得而闻者皷钟时动敢告于太师  

歌者叶记　　　　　　　　沈亚之  

昔者秦青之弟子韩娥从学乆之以为能尽青之妙也即辞去青送之将诀且歌一歌而林籁振荡再歌则行云不流矣娥心乃衰然【`集有则字`】韩娥亦能使逶迤之声环梁而逰凝尘奋发【`集作飞`】微舞上下者三日不止能为人悲亦能为人喜其后汉武时协律李延年为新声亦云能【`二字集本川文粹作尚`】感动人至唐贞元中【`集本川文粹作贞元元年`】洛汤金谷里有女子叶学歌于栁恭之下【`二字二本作恭下之`】初与其曹十余人居独叶歌成无等后为成都率【`川文粹作帅通用`】家妓及率死复来长安中而毂下声家闻其能咸为【`集作与`】防唱次至叶当引弄及举音则工吹师皆失执自废既罢声党相谓约慎语无令人得闻知是时博陵大家子崔莒贤而自患其室饶乃曰吾緑组初秩寜宜厚蓄以自奉【`集作封`】耶遂大置賔客门下纵乐与遨逰极费无所恡也【`二本作无有所恡`】他日莒宴賔堂上乐属因言曰有新声叶者歌无伦请延之即乗小车诣莒莒且酣为一掷目作乐乃合韵奏緑腰俱嘱叶曰幸给声叶起与歌一觧一坐尽眙【`刺利反`】是日归莒莒沉浮长安数十年叶之价益露然以莒能善人而优曹亦归之故卒得不贡声中禁叶为人防峭自处虽谐者百态争笑于前未尝换色元和六年莒从事岐公在朔方时余徃谒焉令与公賔舍于邮在莒邻夜闻其歌有一人坐泣且【`集作甚`】悲良乆复悦及卒声而悲悦再三曰孰与【`集作为`】之是欲吾不得自任矣明旦问其状乃叶为也后莒复与岐公来彭城十年余过其居问叶安在曰近逝矣自赵璧李元慿【`集作冯`】世称为知音之尤皆擅鼔弦及为余言叶之歌使其妙自循【`集作备`】则音属不知和矣鸣呼岂韩娥之嗣与惜其终莫有能继其声者故余着之欲其闻于后世云  

图  

十八学士图记　　　　　　王　觌  

夫立身之功莫大于行道行道之功莫大于逢时行道则孝悌才学有闻逢时则仁信机谋及物有其时无其材斯固【`一作故`】自犬彘也有其材无其时得不愤心涕血欤则知无代无材计用与不用耳髙祖起于沛光武起于南阳而筹画功勲独出丰宛之士萧丞相从汉帝入闗封府蔵而收图籍房太尉从太宗征讨舍珠玉而采人材二君子之徳【`一作材`】岂偶然也十八学士皆炀帝之臣曷闇于隋而明于唐是有其材而无其时也如晦龄止于一尉或非好去任或挂徙边禇亮虞南不离下位或嫉才见谪或七品十年暨我国家则有道兼文武噐重珪璋者慷慨大节临机能断者仁孝忠直预识存亡者防行检身而有英畧者好学敏达详明吏道者出入军旅涉歴危难【`一作难危`】者不惮兵威树立忠谊者博闻贞俭文翰兼絶者风韵闲雅善于吟咏者精练古训长于讲论者夫如是则立身行道之事尽在于斯矣得不心契志以自朂励哉觌每覩十八学士图空瞻賛像而已輙各采本传列其嘉绩庶几阅像者思其人披文者思其人非惟临【`一作昭`】鉴耳目抑可以垂诫于君臣父子之间也  

九疑山图记　　　　　　　元　结  

九疑山方二千余里四州各近一隅世称九峯相似望而疑之谓之九疑亦云舜望九峯疑禹而悲从臣有作九悲之歌因爲【`集作谓`】之疑九峯殊极髙大逺望皆可见也彼如嵩峯【`集作华`】之峻峙衡岱之方广在九峯之下磊磊然如布碁石者可以百数中峯之下水无鱼鼈林无鸟兽时闻声如蝉黾【`莫杏反前篇作蝇`】之类聼之亦无徃徃见大谷长川平田深渊杉松百围榕【`前篇作桧`】栝并之【`集作茂`】青莎白沙洞穴丹崖寒泉飞流异竹杂华廻映之处似蔵人家实有九水出于山中四水南流灌【`前篇作贯`】于南海五水合【`集作比`】注合为【`前篇作于`】洞庭若度其髙卑比洞庭南海之岸直上可二三百里不知海内之山如九疑者则【`集无则字`】几焉哉【`集作或是`】曰若然者兹山何不列于五岳对曰五帝之前封疆尚隘衡山作岳已出荒服今九疑之南万里臣妾国门东望不见西岳【`集作涯际`】西行几万里未尽【`前篇作见`】边陲当令【`集作合`】以九疑为南岳以昆仑为西岳衡华之辈聼逸者占为山居【`前篇作林`】封君表作苑囿耳但若当世议者拘限常情率引古制不能有所改剏也如何故图画九峯畧载山谷传于【`前篇作之`】好事以旌异之如山中之往迹峯洞之名称为人所传说者并随方题记庶几观者易知时永泰丙午年【`集作中`】也  

此篇七百三十七卷重出前已削去  

风后八阵图记　　　　　　独孤及  

物不终静必受之以动当纯坤用事隂疑于阳则飞龙战太朴以散圣盗并起故戎马生乃有力【`集作并`】吞八荒争截九有大者天柱折地维絶小者作慝卢山负阻中冀上帝慿怒下土是恤乃眷武徳黄帝受之始顺杀气以作兵法文昌以命将于是乎征不服讨不庭其谁佐命曰元老风后盖戎行之不修则师律用爽隂谋之不作则防噐何恃故天命圣者以广【`集作光`】战术俾悬衡于未然察变于竒兽【`集作倚数`】握机制胜作为阵图夫八宫之位正则数不愆神不惑【`文粹作忒`】故八其阵所以定位也衡抗于外轴布于内风云附【`集作负`】其四维所以备物也虎张翼以进蛇向敌而蟠飞龙翔鸟上下其势所以致用也至若疑兵以固其余地游军以按其后列门具将发然后合战弛张则二广迭举掎角则四竒皆出必使陷坚阵防深垒若星驰天旋雷动山破彼魏之鹤列郑之鱼丽周武之熊罴昆阳之虎豹出匪以律我异于是既而图成罇爼帝用经畧北逐獯鬻南平蚩尤戡黎于阪泉省方于崆峒底定万国旁罗七曜鼎成龙至去而上僊于是遗风防防时亡而图在【`在字集作存焉`】呜呼【`集本文粹作戱`】圣迹长徃神机未昧酌其流者犹足以决胜九【`集作三`】军御侮万里故项籍得之以覇西楚黥布得之奄有九江汉孝武得之攘匈奴服瓯越东收獩貊西拓大夏然则圣图幽賛未始有涯唐天寳中客有为韬钤者得其遗制于黄帝书之外篇裂素而图之则胜败之朕在我指【`集作股`】掌天地之心见于毫末议欲献诸策府用广武事防天子以不战为师无为为寳则是图也兴于多难废于升平湮沦不书盛徳其没乃【`集作及`】旌诸图侧以为三皇之故事六艺之余技云  

保安镇阵图记　　　　　　符　载  

甲子嵗我王克蕲春之明年也是时天王居梁州丞相司徒勉出于陈留逆竖乗是遂为【`一作于`】六合鲸吞虎踞使宿贼杜少诚长短兵三万方将防蕲取黄济江而南至于五岭尽以天子之地悬自受署焉春二月逆师自穆陵隂山白沙三大闗支下而进威声炎炎如无枝梧縁道逻守已陷六七我师汹然少沮气势王感槩激三军沉畧通神明以为是镇地胜而险固卒薄而孱老彼必知我将锐志而图之设伏众戎尽殪可也乃命兵马使伊慎桀帅骁悍四千人御枚宵入张诸栅之卒人伏于莽间贼果体【`疑`】来以蝥弧偕登于是中军一皷万夫雷呼内兵乗髙而唐突之伏卒陵背而芟割之红旗拉风长防如倚晨暮三接朱殷谿渎获马牛百万蹄斩首数千级其余毙踣疮痏皑皑枕藉者遂大筑京观以光武功焉由是氛雾荡八方日月丽大幽凶丑懐缔搆江淮完推命江淮而南父子夫妇无仆虏之患皆一举之力也故自希烈乱常天下拥兵之诸侯议鸿勲茂绩者莫敢承风焉先是包大夫佶司天下之赋将自扬徂荆万樯峩峩不得安动繄我之防即陆驱车水方舟惊飚骇云集贡于天王君子谓我王之勲绩也大宜载太常刋鼎铭岂独续缣素而己载忝賔介厠櫜鞬之末得备书事扬公休声贞元元年七月二十日记  

张僧繇画僧记　　　　　　刘长卿  

天竺僧画像者梁直阁将军张僧繇之真迹也张公绘事之始厥有二僧后属侯景师至金陵江南防乱此画流离散落多歴年所遂遭剖割【`集作裂`】分而爲二其一在唐故右常侍陆坚处即此僧也陆公常婴笃疾殆将属纩忽于梦寐覩此故僧谓公曰我有同侣一人自从离析己百余年【`集作嵗`】今在洛阳故城东李君家深所寳玩举世莫知若能为我求之再得防合当以法力扶助令尔无忧陆公既寤遽以【`集作以处`】求访果如夣中之防获见斯人而僧亦俱在乃以俸钱十万赎【`集作购`】而合焉即日陆公疾瘳勿药有喜信知造思之妙通于神祗识者以为干将镆鎁散而复合亦其类也嗟乎陆公已没子孙不守有姬鬻之于市为校书郎宋儋所得【`集作得之`】开元中儋服药过度因而防明其李氏之僧复失所在惟入夣者岿然独存儋卒传故人刘杰杰居之【`集作隠小`】室不求闻达天寳末遭禄山之难避地淮隂与道士魏审交深相结纳无何杰以老卒传乎审交审交传楚州刺史李汤汤传睦州司马刘长卿今为刘氏之寳蔵矣  

## 文苑英华卷八百三十三

宋　李昉等　编灾祥  

泗州大水记一首　　甘露记一首  

质疑  

息壌记一首　　　　辨石钟山记一首  

释武豹门记一首  

寓言  

醉乡记一首　　　　鹗执狐记一首  

枕中记一首  

灾祥  

泗州大水记　　　　　　　吕周任  

春秋左氏传曰天反时为灾【`一作妖`】地反物为妖【`一作灾`】其于水也反利为害矣在唐尧时包山陵而若漫【`一作浩滔`】天在汉武时浮齧桑而浸钜野皆震荡上心昬垫下人其故何哉天其或者警休明而表忠诚也皇唐贞元八年嵗在壬申夏六月上帝作孽罚兹东土浩淼长澜周亘千里请究其本而言之是时山泐桐栢发谼歕涌下注淮渎平湍七丈浮夀逾濠下连沧波东风驾海潮上不落雨水相逆溅涛倒流矗缩廻薄冲壅汴【`一作淮`】泗积隂骤雨河防瓴建不舍昼夜至于旬时【`一作浃`】乾坤合怒云雷为屯以水济水吞洲漂防走不及飞不及翔连甍为河海【`一作淮`】噍类如鱼鳖事出虑外孰能图之开府仪同三司检校右散骑常侍兼御史大夫泗州刺史武当郡王张公以其始至也聚邑老以访故搴薪楗石以御之其渐盛也运心术以驭事维舟编桴以载之遂连舳促橹敛邑之惸嫠老弱州之库蔵图籍官府之噐先寘于逺墅军资甲楯士女马牛遽迁于【`集作于`】水次将徤丁壮遏水之不可者任便而自安迨数日而计行矣洪波汗漫不辨【`一作测`】涯涘惊颷皷涛舟不得不覆巨浪崩山城不得不圯崇丘如岛稍稍而没夏屋如查泛泛相继天廻地转混茫其中公独与左右十数人缆舟于郡城西南隅女墙湿堵之上以向冲波而【`一作之`】来不亦危哉公之左右失色同辞请移公曰伾天子守土臣也茍有难而违之若王【`一作君`】命何且南山隔淮几五六里吾能往矣况是别境离局奸也虽死不为公于是使部内十驿迁于虹城西鄙而南傍南山而东四百里达维扬之路俾星邮无壅又东北直渡经下邳五百里至于【`一作于`】徐州通亷察之问又移书淮南城将令断扁舟往来立标树信以虞冦贼【`一作盗`】之变公毎端拱对水而诉曰伾奉圣主明诏司牧此州以亲万姓河公何为不仁降此大沴伾之罪也厉声正色阽危不挠歴再旬而水定又再旬而水抽自水始至及水始耗已一【`一作六疑`】时矣又一时而复流郊境之内无平不陂郛郭之间无岸不谷尺椽片瓦荡然无所有可异者惟公之露寝与内寝岿然存焉岂不可浮而往盖不可颠而壊乎斯则神仰公之仁先庶物而遗已神赏公之忠临大难而守节神髙公之义动适权以成务故保其聼政养安之所旌公之善也昔邵伯之理也人爱甘棠而勿剪方兹神灵支【`一作扶`】持不亦逺乎公乃舍车而徒弃輴而泥吊亡恤存绥复军郡逺轸圣虑诏左庶子姚公吊而赈之至于修府署建城池诏有司计功而偿缗立防市造井屋公申劝科程以贳以贷才逾年而城邑复常矣其于缩板为垣树栁为丽端衢四达宇防峙即公之新意也天灾流行何代无之逢昏即盛遇贤即退故刘琨【`后汉即昆`】返风而火灭王尊临河而水止盖忠诚之至也公尝领羸兵守孤城以百当万俾国家全山东之地名载青史公即国之长城也今以一苇之航挂【`一作絓`】于危堞之上以当涨海之势城頽而一块不倾水止而所济获全公即国之贞臣也固知明主之委任于公也皆感而通焉周任不敏学于旧史氏借古人以谕公未或同年矣谨述而记之时贞元十三年嵗在丁丑清和之月哉生魄勒于石  

一作皆唐文粹  

甘露记　　　　　　　　　符　载  

大唐壬午嵗南阳张君【`一作公`】宰上元之二年也有甘露降于庭梧瀼瀼霭霭如雨非雨者数日县大夫谦不敢自道其羙胥徒洎邑之缁黄防艾以状闻于连帅连帅表奏于天子天子嘉之优诏宠答焕然光曜癸未嵗复降于庭梧夏四月余自淮南罢去丞相府将假道以归主人备劳饯之礼遂盛于杯噐以示予予取前箸以尝之即薰喉淬齿液不及咽而腑脏涂【`楚陆反一作凃楚陆反`】然矣輙自揣大化之精而计之曰夫天地无私也至虚也寂然不动感而遂通若御物之心诚万人之气和为祥云也甘露也或御物之心淫万人之气寃为繁霜也苦雨也动于此形于彼自开辟至于兹日无他理矣【`一作也`】夫如是张君之政徭赋调欤仓廪实欤风俗厚欤人民乐欤不然则何嘉祥贶钟于邑也如此繇是言之二千石至于六百石主有土之教化操生人之性命正即为祯祥邪即为妖沴得不严心直志静操理本上答神明之防乎茂宰之时政也张君名集自某郡某里人也其余风猷义行存乎碑颂此不书甲申嵗十月一日记  

质疑  

息壌记　　　　　　　　　　栁宗元  

永州龙兴寺东北陬有堂堂之地隆然负塼甓而起者广四歩髙一丈五寸始之为堂也夷之而又髙凡持锸者尽死永州居楚越间其人鬼且禨由是寺之人皆神之人莫敢夷史记天官书及汉志有地长之占而亡其说甘茂盟息壌盖其地有是类也昔之异书有记鸿【`集作洪下同`】水滔天鲧窃帝之息壌以堙鸿水帝令祝融杀鲧于羽郊其言不经见今是土也夷之者不幸而死岂帝之所爱耶南方多疫劳者先死则彼持锸者其死于劳且疫也土乌能神余恐学者之至于斯徴是言而唯异书之信故记于堂上  

辨石钟山记　　　　　　　李　渤  

水经云彭蠡之口有石钟山郦道元以为下临深潭微风鼓浪水石相搏响若洪钟因受其称有幽栖者寻纶东湖沿澜穷此遂跻崖穿洞访其遗踪次于南隅忽遇防石欹枕潭际影沦波中询诸水濵乃曰石钟也有铜铁之异焉扣而聆之南声函防【`一作清韵`】北音清越枹止响腾余音徐歇若非潭滋其山山涵其英聨气凝质发为至灵不然则安能产兹竒石乎乃知山仍石名旧矣如善长之论则濒流庶峯皆可以斯名【`一作石非`】贯之聊刋前谬遗将来贞元戊寅嵗七月八日白鹿先生记  

释武豹门记　　　　　　　　韦承造  

徃之事不知者多以故老之传而实之舛生于讹以至大谬至若正气为邪气所偪本非正气也盖疑生于莫折以逮于言思耳愚咸通甲午嵗孟春月十有七日奉天子诏来牧兹郡郡之人以武豹之门为祛邪御魅之所作也其门北向左畵白虎执以苍头之矛右画犬豕拒以雄武之威门之东壁有刻石焉乃故大光禄李公暨前牧是邦为文以觧之义与夫郡人之说不贰也又曰图于寝室怳怳焉疑有所压愈不知其所由来者矣适有多才能之士胡姓承裕名为愚释之曰是州也其宅东西广正北倾后无干地南北崄林木森耸水自北来地【`一作山`】势冈阜即是八难地而武豹门正当九苦风时俗以武豹谓辟邪按韩王元嘉始创之防【`一作言`】乃以五行所尅胜其灾而灭之祸武属木以木临亥位故以豕承之寅主东方故画东垣豹主西方故志西壁御祸之风制空之位一其义也今愚所筑池北望月防池南钓丝防且及此门中架虹梁正与韩之设色三兽暗合其理一也愚故命笔书之庶将释惑表异为后君子信与不信耳时干符二年四月六日綘州刺史韦承造记  

寓言  

醉乡记　　　　　　　　　王　绩  

醉之乡去中国不知其几千里也其土旷然无涯无邱陵阪险其气和平一揆无晦明寒暑其俗大同无邑居聚落其人甚精无爱憎喜怒吸风饮露不食五谷其寝于于其行徐徐与鸟兽鱼鼈杂处不知有舟车械噐之用昔者黄帝氏尝获游其都归而杳然防其天下以为结绳之政已薄矣降及尧舜作为千钟百壶之献因姑射神人以遐【`集作假`】道盖至其边鄙终身太平禹汤立法礼繁乐杂数十代与醉乡隔其臣羲和弃甲子而逃冀臻其乡失路而【`集本文粹并有道字`】夭【`二本有故字`】天下遂不寜至乎末孙桀纣怒而升【`二本有其字`】糟丘阶级千仭南向【`集作面`】而望卒不见醉乡武王得志于世乃命公旦立酒人氏之职典司五齐拓土七千里仅与醉乡达焉故四【`二本作三`】十年刑措不用下逮幽厉迄乎秦汉中国防乱遂与醉乡絶而臣下之受【`二本作爱`】道者往往窃至焉阮嗣宗陶渊明等十数人并逰于醉乡没身不返死葬其壌中国以为酒仙云嗟乎醉乡氏之俗岂古华胥氏之国乎何其淳寂也如是予得【`二本作将`】游焉故为之记  

鹗执狐记　　　　　　　　李　华  

某尝目异鸟击丰狐于中野防睛燿宿六翮垂云迅犹电驰厉若霜杀吻决肝脑爪刳肾肠昂蔵自雄倐歘而游问名于耕者对曰此黄金鹗也其何快哉因识【`一作譲`】之曰仁人秉心哀矜不暇何乐之有曰是狐也为患大矣震惊我姻族挠乱我闾里喜逃徐子之卢不畏申孙之矢皇祗或者其恶贯盈而以鹗诛之予非斯禽之快也而谁为悲夫髙位疾偾厚味腊毒遵道致盛或罹诸殃况假威为孽能不速祸在位者当洒濯其心祅【`疑作祓`】除防意恶是务去福其大来不然则有甚于狐之害人庸忸于鹗之能尔  

枕中记　　　　　　　　　沈既济  

开元七年道士有吕翁者得神仙术行邯郸道中息邸舍摄帽弛帯隠囊而坐俄见旅【`一作邑`】中少年乃卢生也衣短褐乗青驹将适于田亦止于邸中与翁共席而坐言笑殊畅乆之卢生顾其衣装敝防乃长叹息曰大丈夫生世不谐困如是也翁曰观子形体无苦无恙谈谐方适而叹其困者何也生曰吾此茍生耳何适之谓翁曰此不谓适而何谓适答曰士之生世当建功树名出将入相列鼎而食选声而聼使族益昌而家益肥然后可以言适乎吾尝志于学富于游艺自惟当年青紫可拾今已适壮犹勤畎畆非困而何言讫而目昬思寐时主人方蒸黍翁乃探囊中枕以授之曰子枕吾枕当令子荣适如志其枕青甆而窍其两端生俛首就之见其窍渐大明朗乃举身而入遂至其家数月娶清河崔氏女女容甚丽生资愈厚生大悦由是衣装服驭日益鲜盛明年举进士登第释褐袐校应制转渭南尉俄迁监察御史转起居舍人知制诰三载出典同州迁陜牧【`一作郡`】生性好土功自陜西凿河八十里以济不通邦人利之刻石纪徳移节汴州领河南道采访使徴为京兆尹是嵗神武皇帝方事戎狄恢宏土宇防吐蕃悉抹【`一作采疑`】逻及烛龙莽布支攻陷沙而节度使王君新被杀河湟震动帝思将帅之才遂除生御史中丞河西道节度大破戎虏斩首七千级【`一作十余万`】开地九百里筑三大城以遮要害边人立石于居【`一作防`】延山以颂之归朝册勲恩礼极盛转吏部侍郎迁户部尚书兼御史大夫时望清重羣情翕习大为时宰所忌以飞语中之贬为端州刺史三年徴为常侍未几同中书门下平章事与萧中令嵩裴侍中光庭同执大政十余年嘉谟宻命一日三接献替启沃号为贤相同列害之复诬与边将交结所图不轨下制狱府吏引从至其门而急收之生惶骇不测谓妻子曰吾家山东有良田五顷足以御寒馁何苦求禄而今及此思衣短褐乗青驹行邯郸道中不可得也引刄自刎其妻救之获免其【`一作共`】罹者皆死独生  

为中官保之减罪死【`一作死罪`】　　　　　　　　复追为中书令封燕国公恩防殊异生五子曰俭曰传曰位曰倜曰倚皆有才噐俭进士登第为考功员外传为侍御史位为太常丞倜为万年尉倚最贤年二十八为左防其姻媾皆天下望族有孙十余人两窜荒徼再登台出入中外徊翔防阁五十余年崇盛赫奕性颇奢荡甚好佚乐后庭声色皆第一绮丽前后赐良田甲第佳人名马不可胜数后年渐衰迈屡乞骸骨不许病中人候问相踵于道名医上药无不至焉将殁上防曰臣本山东诸生以田圃为娱偶逢圣运得列官叙过防殊奬特秩【`一作被是`】鸿私出拥节旌入升台辅周旋中外绵歴嵗时有忝天恩无禆圣化负乗贻冦履薄增忧日惧一日不知老至今年逾八十位极三事钟漏并歇筋骸俱耄弥沉顿待时益尽顾无成效上答休明空负深恩永辞圣代无任感恋之至谨奉表陈谢诏曰卿以俊徳作朕元辅出拥藩翰入賛雍熙升平二纪实卿所赖比婴疾疹日谓痊平岂斯沉痼良用悯恻今令骠骑大将军髙力士就第候省其勉加鍼石为予自爱犹冀无妄期于有瘳是夕薨卢生欠伸而悟见其身方偃于邸舍吕翁坐其傍主人蒸黍未熟触类如故生蹶然而兴曰岂其夣寐也翁谓生曰人生之适亦如是矣生怃然良乆谢曰夫宠辱之道穷达之运得丧之理死生之情尽知之矣此先生所以窒吾欲也敢不受教稽首再拜而去  

## 文苑英华卷八百三十四

宋　李昉等　编杂记  

苏氏织锦廻文记一首  

剑门山记一首  

唐故翰林学士李君碣记一首  

衞公故物记一首　　复乳穴记一首  

叔氏墓记一首　　　杭州新造南亭子记一首  

苏氏织锦廻文记　　　　　武　后  

前秦苻坚时秦州刺史扶风窦滔妻蘓氏陈留令武功蘓道质第三女也名蕙字若兰识知精明仪容秀丽谦黙自守不求显扬行年十六归于窦氏滔甚敬之然苏氏性近于急颇伤妬嫉也滔字连波右将军子真之孙郎之第二子也风神伟秀该通经史允文允武时论髙之苻坚委以心膂之任备歴显职皆有政闻迁秦州刺史以忤防谪戍炖煌防坚尅晋防阳虑有危逼借滔才畧乃拜安南将军留镇防阳焉初滔有宠姬赵阳台歌舞之妙无出其右滔置之别所蘓氏知之求而获焉苦加捶辱滔深以为憾阳台又专伺苏氏之短谗毁交至滔益忿苏氏焉苏氏时年二十一及滔将镇防阳邀苏氏之【`疑衍`】同徃苏氏忿之不与偕行滔遂携阳台之任断苏氏音问苏氏悔恨自伤因织锦廻文五采相宣莹心耀目其锦纵广八寸题诗二百【`疑`】余首计八百余言纵横反覆皆成章句其文防画无缺才情之妙超古迈今名曰璇玑图然读者不能尽通苏氏笑而谓人曰徘徊宛转自成文章非我佳人莫之能解遂令苍头赍至襄阳焉滔省览锦字感其妙絶因送阳防之关中而具车徒盛礼邀迎苏氏归于汉南恩好愈重苏氏着文词五千余言属隋季防乱文字散落追求不获而锦字廻文盛见传冩是近代闺怨之宗旨属文之士咸鉴焉朕聼政之暇心坟典散帙之次偶见斯图因述若兰之材复美连波之悔过遂制此记聊示将来也如意元年五月一日大周天册金轮皇帝御制  

剑门山记　　　　　　　　于　邵  

易曰艮爲山为径路为门阙梁【`一作艮非`】山之有剑阁也厥象备焉首以峨嵋足以荆巫前褒斜而后灵闗横亘乎数千里之间孕川含陆以作全蜀趋蜀之路必由是山连峯戞天上絶飞鸟极于此也峭壁中断两崖相嵚如门斯辟如剑斯植辨径术之可从于彼也于戱上古圣人之宅于九囿也必因山川之固为设堡障以安之恐其自絶于一方也虽有髙深之阻必启行路通之是故天下书同文教同体梯航内向而祸乱不作观乎剑阁见圣人之徳为伟夫抉连山开积阻剖盘石擘崇峦呀然洞裂斗絶千仭逺迹竒状神灵恠异谓之天造之资则有攻凿之形矣谓之人力之用则无掎防之势矣岂五丁为役欤泯泯茫茫不可得而详也若乃廹隘之所容邅廻而后通翕巴汉之万辙揔岷嶓之重险一夫而御之则三军无所施其勇覆篑而防之则逸足不能逾其阻故汉髙因焉以定楚项之难宗幸焉以销阳九之变蜀王无道恵文伐之公孙僣号光武灭之由是而言则剑门之险所以助顺不以兴乱所以辅中州不以限荒服苟戎夷议侵轶狂愚懐割据逆天反道必覆败随之皇帝谅闇之初嵗在已未渔阳公作镇之一纪也蛮夷之众寡君长之情伪道途之险易攻守之利病皆暗得于胷中不差于毫髪矣而犬戎承我遏宻犯我亭障以其控十万与羣蛮之师出沉黎出大井出僰道出仇池边兵御之不胜嚣然有北阙剑闗而拒我后爰西入蜀都而全其地时西州伯朝觐京师冦出不虞羣情大骇朝廷固已知渔阳公举无遗策仍发禁卫貔貅之【`一有二字`】旅俾受律于公公合庙谋分军守隘且度其能来而不能用可取而不可廹命诸营坚壁勿得战收军入阁道示之以无人贼见诸壁不可攻而剑门不设备果疑有伏莫敢前窥公曰彼悉锐而来谓所行无却今顿军数日其气已衰且入我既深多而不整可以击之矣乃夜出精卒【`一作防`】其前营羣凶震扰骇若隄溃弃其矛【`一作戈`】甲者十有四五颠于坑谷者不可胜计公命缓逐勿遏其归旣而又破之于龙安不二旬縁边千里之冦悉烧营遁去危邦载合天府载寜州闾以出溺相存父子以厥初相欢自蕃戎为梗未有若兹嵗之甚帷【`一作惟`】中权制胜未有若是役之大天子闻而嘉之焉即下诏书劳之畧曰微公戮力王室蜀其左衽矣徳音褒倚也如此于戱仁者由剑门以之为福不仁者由剑门以之生祸独渔阳公之克戎于是也配干功之可乆与坤徳而同顺革戎心于永代扬天声于无极昭昭焉难乎其与京矣昔班孟坚勒铭燕然纪窦耿勲业夫燕然无异之迹徒以书其片石不见录载前【`一作前载`】人到于今称之而剑门井络垂芒坤维蕴灵渔阳得其形便辉灼藩翰语乎山则有画象之奥语乎人则有盖代之绩而颂声不着于燕然英名不加于窦耿抑当时之所取而吾党之所病昔予剖符列郡祗服元侯耳目所得称传罕备虽言之不逮其可已乎是用纂述为剑门记唐故翰林学士李君碣记　　刘全白【`见李白集`】  

君名白广汉人性倜傥好纵横术善赋诗才调逸迈往往兴防属词恐古之善诗者亦不逮尤工古歌少任侠不事产业名闻京师天寳初宗辟翰林待诏因为和蕃书并上宣唐鸿猷一篇上重之欲以纶诰之任委之为同列者所谤诏令归山遂浪迹天下以诗酒自适又志尚道术谓神仙可致不求小官以当世之务自负流离轗轲竟无所成有一子名伯禽偶游至此遂以疾终因葬于此文集亦无定卷家家有之代宗登极广防淹滞【`李白集作瘁`】时君亦拜拾遗闻命之后君亦逝矣呜呼与其才不与其命悲夫全白防则以诗为君所知及此投吊荒坟将毁追想音容悲不能止邑有贤宰顾公逰秦志好为诗亦常慕效李君气调因嗟盛才冥寞遂表墓式坟乃题贞石冀传于往来也贞元六年四月七日记  

【`此篇当在墓志门今题作记姑仍其旧`】  

卫公故物记　　　　　　　韦端符  

三年冬端符于三原令座中揖其郡官有客曰甚丞李谓端符曰是衞公之胄也其家传赐书与他服噐十余物者讫防端符即丞居为客谒丞延入就列【`一作次`】端符因跪请曰籍君仆射公之嗣固愿见仆射公之烈之多其事辞虽文【`一作史`】记或阙畧具天下耳舌矣闻君世传文帝诏与公服物者愿得以观丞惨惨曰诺即其家偃偻跃歩奉赐书一函他物一噐出发视玉帯一首末为玉十有三方者七挫两隅者六每缀环焉为附而固者以金丞曰传云环者列佩用也玉之粹者若含怡然泽者若涣释然公擒萧铣时髙祖所赐于阗献三帯其一也素锦袍一其襟袂促小裁制絶巧宻光烂烂如波旁出紫文绫袄一促制小袖如袍其为文林树于上其下有驰马射者又杂为狻猊虎防槖駞者靴袴一往来为钩属鎻剑文疑非华人所为也自始传于今莫能名其物象笏一差狭不类今笏者佩笔一竒木为管韬刻饰以金别为金环以限难其间韬者火镜二大觽一小觽一笇囊二椰杯一盖常佩于玉帯环者十三物者亡其五有存者八大帝为儿时与公子某年上下文帝命居宫中侍吾儿戯即赐以皇子服物黄绫袍绯绫袍皆为龙鸾文素锦袄綷五色为花若鸟者素锦半袖小笏皆致巧功良今工之为不能也文帝赐书二十通多言征讨事厚劳苦信必威赏而已其兵事节度皆付公吾不从中理也暨公疾亲诏者数四其一曰有昼夜视公病中老妪令一人来吾欲熟知公起居状丞曰权文公视此诏常泣曰君臣之际乃如是耶端符既毕观中若有物击恻其心者于玉帯见逺方致物而上不专有以赐有功也于文锦众物见其时之工志功【`或作攻义如周礼攻木攻金之攻诗车攻之攻`】不至【`一作志`】靡也于赐公子以皇子衣服见视臣如友而犹儿也于诏征讨见择将材付将职也上尝不曲制其事旁他可动哉于问公疾见上答悯公如家人之视子姓也公之劳烈如是其大固有以感之独推其运吾不信也丞曰子观吾故物异他人之观一似动色隠心者于霜露变时每阅省是物人雅谓子工【`或作攻`】文辞幸为记吾得观以尉吾慕思也故曰记衞公故物  

一作皆唐文粹  

复乳穴记　　　　　　　　柳宗元  

石钟乳饵之最良者也楚越之山多产焉于连于韶者独名于世连之人告尽焉者五载矣以贡则买诸他郡今刺史崔公至逾月穴人来以乳复告邦人恱是祥也杂然謡曰甿之熈熈崔公之来公化所彻土石防烈以为不信起视乳穴穴人笑之曰是恶知所谓祥耶向吾以刺史之贪戾嗜利徒吾役而不吾货也吾是以病而绐焉今吾刺史令明而志防先頼而后力欺诬屏息信顺休洽吾是以诚告焉且夫乳穴必在深山穷林氷雪之所储豺虎之所庐由而入者触昏雾扞龙蛇束火以知其物縻绳以志其返其勤若是出又不得吾直吾用是安得不以尽告今令而乃诚吾告故也何祥之为士闻之曰謡者之祥也乃其所谓恠者也笑者之非祥也乃其所谓真祥者也君子之祥也以政不以恠诚乎物而信乎道人乐用命熙熙然以効其有【`文粹作力`】斯其为政也而独非祥也欤  

叔氏墓记【`集作志`】　　　　　　李　翺  

元和九年嵗直甲午正月十九日丁卯浙江【`集无江字`】东道观察判官将仕郎试大理评事摄监察御史李翺奉其叔氏之防于兹叔氏讳术生子曰王老逺在京师翺实主其事铭曰  

翺生始言叔氏弃殁爰殡于野年周四甲岂无诸亲生故或廹亦有息子旅官京国丘坟孰封松槚未列殡宇零毁狐狸所穴中夜逺思酸栖心骨【`集有是以二字`】乞假公府言来筮宅追念延陵防子嬴博葬不归吴于礼其合惟叔平生游居是邑夭谢于此灵幽其托女侄之西仲兄之北防昭何异可用居息孰为故乡乃树松栢  

【`此篇当在墓志门今题作记姑仍其旧`】  

杭州新造南亭子记　　　　杜　牧  

佛着经曰生人既死隂府收其精神校平生行事罪福之坐罪者刑狱皆恠险非人世所为凡人平生一失举止皆落其间其尤恠者狱广大千百万亿里积火烧之一日凡千万生死穷亿万世无有间断名为无间夹殿宏廊悉图其状人未熟见者莫不毛立神骇佛经曰我国有阿阇世王杀父王簒其位法当入所谓狱无间者【`集有昔字`】能来【`集作求`】事佛后生为天人况其他罪事佛固无恙梁武帝明智勇武创为梁国者舍身为僧奴至国灭饿死不闻悟况下軰固惑之为工商者杂良以苦伪内而华外纳以大秤斛以小出之欺夺村闾戅民铢积粒聚以至于富刑法钱谷小胥出入人性命颠倒埋没使簿书条令不可究知得财买大第豪奴如公侯家大吏有权力能开库取公钱縁意恣为人不敢言是此数者必自知其罪皆捐已奉佛以求救月日积乆曰我罪如是富贵如所求是佛能灭吾罪复能以福与吾也有罪罪灭无福福至生人惟罪福耳虽田妇稚子知所趋避今权归于佛买福卖罪如持左契交手相付至有穷民啼一稚子无以与哺得百钱必召一僧饭之兾佛之助一日获福若如此虽举寰海内尽为寺与僧不足恠也屋壁綉文可矣为金枝扶防擎千万佛僧为具味饭之可矣饭讫持钱与之不大不壮不髙不多不珍不竒懐恠为忧无有人力可及而不为者晋覇主也一铜鞮宫之衰弱诸侯不肯来盟今天下能如几晋凡几千铜鞮人得不困哉文宗皇帝尝语宰相曰古者三人共食一农人今加兵佛一农人乃为五人所共食其间吾民尤困于佛帝念其本牢根大不能果去之武宗皇帝始即位独奋怒曰穷吾天下佛也始去其山防野邑四方所冠其徒几至十万人后至防昌五年始命西京晋佛寺四僧惟十人东京二寺天下所谓节度观察同华汝三十四治所谓晋一寺僧凖西京数其他刺史州不得有寺出四御史缕行天下以督之御史乗驿未出闗天下寺至于屋基耕而刓之凡除寺四千六百僧尼笄冠二十六万五百其奴婢十五万良人枝附为使令者倍笄冠之数良田数千万顷奴婢口率与百畆编入农籍其余贱取民直归于有司寺材州县得以恣新其公署传舍今天子即位诏曰佛尚不杀而仁且来中国乆亦可助以为治天下州率与二寺用齿衰男女为其徒各止三十人两京数倍其四五焉着为定令以狥其习且使后世不得复加也【`三字蜀本作有加焉`】赵郡李子烈播立朝名人也自尚书比部郎中出为钱塘钱塘于江南繁大雅亚吴郡子烈少逰其地委曲知其俗蠧人者剔削根节断其脉络不数月乆人随化之三牋干丞相云涛壊人居不一焊锢败侵不休诏与钱二千万筑长堤以为数十年计人益安喜子烈曰吴越古今多文士来吾郡逰登楼倚轩莫不飘然而增思吾郡之江山甲于天下信然也佛炽害中国六百嵗生见圣人一挥而几夷之今不取其寺材立亭胜地以彰圣人之功使文士歌诗之后必有指吾而骂者乃作南亭在城东南隅宏大焕显功施手目髪匀肉均牙滑而无遗巧矣江平入天越峯如髻越树如髪孤飞【`集作恱`】白鸟防尽【`集有止字`】疑在半夜酒余倚老松坐恠石殷殷潮声起于月外东闽两越宦逰善地也天下名士多往之予知百数十年后登南亭者念仁圣天子之神功矣美子烈之防迹睹南亭千万状吟不能【`集作免`】已四时千万状吟不能去作为歌诗次之于后不知几千百人矣  

## 文苑英华卷八百三十五

宋　李昉等　编諡册文  

齐明皇帝諡册文一首  

唐中宗孝和皇帝諡议册文一首  

唐徳宗皇帝諡册文一首  

唐文宗皇帝諡册文一首  

哀册文上  

陈文皇帝哀册文一首  

唐髙祖神尧皇帝哀册文一首  

唐太宗文皇帝哀册文一首  

唐髙宗天皇大帝哀册文一首  

諡册文  

齐明皇帝諡册文　　　　　谢　朓  

维永泰元年九月朔日哀子嗣皇帝讳仰惟大行皇帝早弃万邦圣烈方逺式遵【`一作尊`】帝世俾鬯鸿猷咸以为无名以化则言繁莫宣其道有求【`一作来`】斯应则影响庶同【`一作图`】其功所以永言配命寄心宗极光昭令徳允树风声伏惟大行皇帝令信四时齐明日月创光【`一作保`】大于登庸通神机【`一作机神`】于受命因时以畅籍九万而轻举天保既定运四海而髙临及廼【`一无此字`】开物成务重维国纲【`一作纽`】风作草化【`一作偃`】心【`一作化`】往如神左贤右戚内乐外礼辑五材以教民申三驱而在宥用能尽徳殷荐美善斯毕皇矣之业既孚烝哉之道咸备景化方逺厌世在天筮告期逺日无改仰则前王俯询百辟累徳称睿允极鸿名谨命某甲奉太牢之奠谨上尊諡曰明皇帝庙号髙宗天人允协神其尚飨呜呼哀哉  

一作皆艺文类聚  

唐中宗孝和皇帝諡议册文　苏　颋  

维景云元年嵗次庚戍十月戊寅朔十三日庚寅摄太尉银青光禄大夫守户部尚书上柱国宣城郡开国公臣姚珽等上议曰臣闻圣人极天下之赜以象其物宜成天下之文以察其时变加于百姓之谓徳刑于四方之谓风徳也者动于神明风也者由于教化原始见则名合道先知终存义迹因行表其来尚矣伏惟大行应天神龙皇帝纉武之命允文之基肇承于宥宻以至乎缉熙若乃含青云之符耀赤光之瑞履顺而一夷险安贞而再潜跃由是恭于三朝服兹四罪徯予之始祀夏而无改旧物若帝之初迁周而有膺新命防匹夫蒸蒸之思爱于文母豫大帝庚庚之占友于王季既而三年谅隂九族敦叙免防问道穆乎天子之容退朝宻藏怡若家人之礼功收其成不以微刑济其寛不以大谠词所不悼【`文粹作忤`】谗说所不入约躬而厚物尽下以推人翺翔乎儒雅之林经啓【`唐诏令作营`】于文章之囿不伤麛卵不天卉木体仁也行于蛮貊暨于陪防施惠也酌中衢之樽不竭也陈太庙之噐不盈也故能百寳用四灵臻嘉禾神芝日献于府柔逺格懐荒至名驹钜象嵗填于牧方采原【`文粹作厚`】陵之露华感而通夣遂扬昊坛之烟燎严以配尊然后心防絶防神寄恺乐在云防之上希夷于真谛之门追汾水之阳缥缈乎列仙之舘岂圗变生氛沴凶遘【`诏令作构`】霄极歘慿玉以大渐顾遗弓而上僊所以函夏攀援人神哀戚龙攅既啓鸟耘逾【`诏令作愈`】慕礼彻三献北有因山之名法崇二言南有至郊之议谨按諡法慈惠爱亲博施备物皆曰孝安人缉众推贤譲能皆曰和夫孝以爱【`文粹诏令并作安`】亲和以安人是则宪先王之典谟垂后裔之光烈者盖天之所称矣请上尊諡曰孝和皇帝庙曰【`诏令作号`】中宗谨议【`文粹作上`】  

此篇唐大诏令及文粹并作諡册文编英华官以其有臣某上议之语又首末颇类諡册故题目兼云諡议册文而八百四十卷别有諡议门此殆一时变礼今仍其旧按本纪九月丁卯上諡诏令作十月十三日庚寅疑是奉册之时  

唐徳宗【`文粹有神武二字`】皇帝諡册文  

权徳舆  

维永贞元年嵗次乙酉十月丙申朔孝孙嗣皇帝臣某伏惟大行皇帝徳合天地作人父母纂承光明建用皇极昔在寳应制天下赋舆戚藩以大自鲁流【`集本文粹唐大诏令并作防`】雍师律既贞防陜收洛克殚威命廓开王涂是登上嗣乃宅丕后服艺祖神宗之大烈有干干翼翼之至敬敷佑廸哲尊严懿恭烛明四极发育万物濯沐乎仁泽澄清乎理本巍巍乎建中风声与贞观同符洎时有祲沴变生京毂省方履薄【`诸本作展义`】隂隲之功整旅致诛申震燿之令鸱谊【`文粹作氛祲`】灭息侯王轨道丕冒持载镜清砥平然后明禋毖祀万灵以接翕受敷施九徳咸事含亭毒以致其和博采虚受以通其志政刑有箴宸扆有铭焕乎文明之化成也因时创节象卦设乐薰然中和之被物也纳嘉言于近侍辍已行之诏疾谗口于宵人宥过误之罪去徽号而约已正庙祧而【`文粹诏令并作以`】尊祖九译通道万方来庭賨旅焯乎勲籍夷歌陈于乐府霜露所坠车书大同顺气旁达天休滋至庆霄【`诏令作瑞云`】轮囷徳水清澈三辰秉阳以宣耀百嘉丽地而交感飞走呈祥肖翘遂性在宥天下二十有七年夫文思光被陶唐之盛也憯怛忠利虞帝之教也亹亹穆穆周文之业也聪明神武汉祖之烈也穷【`诏令作包`】古先之大律极帝者之上仪方将扈升介【`文粹作崇`】邱待【`诏令作侍`】检玉谍【`集作牒`】奄遗末【`文粹作天`】命永弃多【`文粹作万`】方亿兆嗷嗷哀号靡诉顾惟冲昧惧忝孙谋君父有命付兹神噐防恭贻训感慕滋深今因山既建同轨毕至一二元老宗工硕生考称天之礼稽节恵之法式遵古义敢荐大名谨遣摄太尉门下侍郎平章事杜黄裳谨奉册上尊諡曰神武孝文皇帝庙曰徳宗伏惟圣灵昭格膺是典礼幽賛丕祉流于无穷呜呼哀哉  

唐文宗皇帝諡册文　　　　李　珏  

维开成五年嵗次庚申七月乙亥朔十一日乙酉哀弟嗣皇帝臣伏惟大行皇帝徳升上功定内难百辟劝进万姓【`一作情`】乐推洎顺人抚运嗣统立极凝旒建大中之道执契无为之化聪明天纵孝敬日新翼翼承九庙之祭烝烝奉三宫之养以文思光赤县以武徳【`一作烈`】澄沧海慈俭厚下端庄肃物达聪无不察黈纩若不知成汤之六事罔大禹之九功咸序学无常师惟格王是式仁必由已以苍生为心修雅乐而箫韶成音戒逸逰而灵囿望幸遏外夷之教覊縻殆絶举中古之典汪洋勃兴宫禁无私恩嫔嫱无侈服每宰臣伏奏卿士宴见论道何啻于日旰恤刑已至于嵗减大辟諌路深排幸门危言激讦惟理是听匪唯纳之而又赏之宻戚贵宠惟法是训匪唯戒之而又绳之祯符秘瑞王者之所寳郡国承诏寝而不扬鸿名徽号列圣之所重臣寮抗防约而不受兴起儒术修明祀事刻经诰于琬琰奠宗庙之琮璜鸡鸣而起孜孜于众善日入而息矻矻于群书敦叙九族厚戚藩之恩协和万邦惇【`一作存`】戎狄之信至公不私于天性体道必从乎人欲应变悬觧知机如神日者数逢俶扰星有谪见克已修徳侧身励政和人心以保乂谨天戒而来祥复贞观之故事编开元之政要旌别淑慝澄清品流一物失所必形于睟容百姓未康每劳于圣虑聴政余力防艺縁情探二南之风雅穷【`一作讲`】六义之教化汾水着韶【`一作遗韵`】栢梁变体腴隽人口馨香国风南山崇崇京国之望不列祀典绵千百年举神授职发自精恳兴云致雨响应防祈至于出宫人放鸷鸟太官节重味之膳外府减任土之贡倾仓赈乏平籴恤饿虫螟不为灾水潦不成【`一作为`】沴日月临照天地含肖翘蠢蠕乐生遂性稽帝王之能事鄙封禅之虚美超迈三五度越圣贤繇是四夷八蛮罔不庭九州六合罔不顺在宥天下十有五年于戱身居九重心遍万防日用忧【`一作优`】济时臻治平形悴神劳至于大渐啓金縢而无验慿玉几而有命顾属冲昧丕承寳图祗奉神噐惧不克荷今因山戒期复土备礼痛深手足哀结精灵呼天擗摽触目增感夫諡者行之迹号者功之表采鸿生钜儒之议从公卿庶尹之请考彼古道易兹大名对越昊【`一作旻`】穹式扬徽烈谨遣太尉中书侍郎同中书门下平章事李珏谨奉册上尊諡曰元圣昭献孝皇帝庙号文宗伏惟圣灵昭格膺受茂典隂隲宗社介福无穷呜呼哀哉  

哀册文上  

陈文皇帝哀册文　　　　　徐　陵  

维太康元年太嵗丙戌四月丁未朔二十七日癸酉大行皇帝崩于有觉殿殡于太极之西阶粤六月丙寅将迁于永寜陵礼也宫【`一作容`】车晩驾幄殿晨张旌铭【`一作惟`】具列綍翿成行哀子嗣皇帝讳擗蜃辂于丹阶【`一作陛`】攀龙帷于紫庭趋过穷于屏阙【`一作闱`】拜恸感于明灵东京飞其瑞露北陆霣其祥星乃诏云防之史稽采咸池之曲叶大雅于鸣金同藏书于羣玉其辞曰  

若水传帝薰风御民重光所集世载于陈赫矣髙祖愍【`一作悠`】哉上旻蝉聨寳霄【`一作胄`】晖焕郊禋我皇诞圣应【`一作膺`】此家庆道主衢罇神凝悬镜洛书天表河纪灵命纳揆驰芳賔门流咏稽隂克伐震野勤王毫道增搆幽风防昌言瞻少昊实状【`一作仗`】髙阳効驾轇轕【`一作驾彼轸轕是`】清宫未央欢覃兆庶徳洎遐荒穆齐髙寝上膳长乐肃肃承顔哀哀荐酌悼园恭俭章陵谦约大寳崇明无间【`一作闻`】改作纂武升厯遗忧【`一作爱`】实繁三湘九派沴气云昏力折天柱才倾地门丹【`一作甘`】泉夜照细栁朝屯谷魅山鬼横流塞源赫赫英謩﨣﨣雄断遍行天讨无遗神筭欝扫江淮长驱巴汉九夷百越雷随风涣北俘【`一作领`】昆邪西戡伊靬荷负皇极劬劳庶几勤民聼政昃食宵衣服贵绨皁风移阃闱唐山罢奏濮水韬徽访采狂狷搜敭仄微世感中孚民惟大畜外户无闭髙垣奚筑降情儒雅凝懐庠塾御庑为欢临雍弥肃礼兼三代乐备九成天资武徳地照文明墨屦【`一作履`】斯在幪巾自清连珠合璧曜爽流精兽舞时务【`一作豫`】禽歌颂平帝载维逺王灵维大候雨占风荒中海外憬彼鞮译咸承冠帯是曰君临斯为交泰白环已贡【`一作□`】珪克贞【`一作祯`】东河伫揖北狄思征钺斧将戒珩未鸣星淫去楚日沴悲荆亿兆何衅穹旻遽倾呜呼哀哉大禹胼胝重华腒腊仰惟劳务同斯违怿发夣无徴昭祈奚益聼茂陵之钟皷抱乔阳之剑舃虽【`一作记`】髣髴于神仪终纒绵以【`一作于`】号擗呜呼哀哉三占已【`一作以`】吉四海星【`一作同`】奔列赠【`一作赗`】天宇崩号帝阍千门啓于阊阖万乗警于灵輼槐风悲于辇道松雨思于郊原銮斾动而虚悲宿卫静而空尊呜呼哀哉卑陌平夷流山蟠固纪无迁市唐有通树经白社之修途廻青门之广路思沛邑以东临懐周京以西顾呜呼哀哉机神不测性道难称充穷靡寄孺慕奚慿唯封云亭之与禅肃遗玉牒之与金绳扬英声而永乆共日月而俱升呜呼哀哉　　一作皆艺文类聚唐髙祖神尧皇帝哀册文　　虞世南  

维贞观九年嵗次癸未五月乙未朔六日庚子大行太上皇崩于大安宫殡于前殿之西阶粤十月甲子朔二十七日庚寅将迁座于献陵礼也九天落构七曜沉晖引鹭翿于两阙驾龙轜【`文粹大诏令并作輴`】于六飞哀子嗣皇帝讳擗踊崩心攀号泣血悲慕望其如在痛音顔之已絶去昭景而不晋即幽途而永诀孝以追逺哀惟慎终爰诏史册叙徳宣风其词曰  

览载籍逖聼皇王立徳可乆应运期【`二本作斯`】昌天基崇峻帝系悠长虹耀【`二本作辉`】降祉真气呈祥葱珩朱绂熊轼龙章【`文粹作常`】契叶祯符诞生叡徳【`文粹作圣`】彤云昼聚黄星夕映舒卷潜跃几深道性地载天临日晖川镜厯试藩岳风移俗正火徳云谢羣龙战野蚩尤跃【`文粹作曜`】旗王良策马防山殪【`文粹作曀`】日滔天泯夏荡析黎元阽危宗社提剑创业杖钺专征风驱云动海运天行伐谋上畧制胜神兵尊王践土复帝夷庚軄惟上相任隆羣辟六阶已平四门咸辟殊物显命彛章典册锡重介珪礼优乗石烟云【`文粹作霞`】改色镛筦变音观图受命负扆君临仁霑动植化感飞沉殷辂周冕禹迹尧心削觚返朴抵璧蔵金商俗未改遗氛阻乱沙塞防刘伊源【`文粹作`】叛换应变雷动乗机电断十角云消三川氷泮渐以文教致诸王道制礼和乐尊儒养老翠凤栖桐【`二本作梧`】丹鱼在藻水浮贝阶荣朱草威加海外泽被区中要荒合轨鞮译【`文粹作羯`】遐通没羽沉浪飞轮驾风眷言释负有懐髙谢倐尔栎阳杳同姑射趋诗礼以承天禀义方以成化聿应【`文粹作膺`】景福方期大【`文粹作永`】年玉几奄及金縢遂骞【`文粹作愆`】絶五日之晨省遽千龄而上仙攀帷扆以孺慕抱剑舄以纒绵呜呼哀哉防奉顾托式遵遗志捐珠玉而不蔵即陶甄以成噐贻俭徳以为謩垂风声于后嗣呜呼哀哉永去天邑言遵纪市【`文粹作地肺`】背沃野于【`文粹作之`】神臯越通川于渭涘【`文粹作之清渭`】懐岐山之前迹睠新丰之旧里笳哀噎以留思旐聨翩【`文粹作翻`】而顾指悲风急而古【`文粹作拱`】木吟平野晦而愁云【`文粹作寒烟`】起呜呼哀哉惟缀衣之如昨忽驰光之不【`文粹作莫`】驻亟时逰【`文粹作逝`】而节改俄渉新而履故野苍苍以日衰嵗凛凛而行暮感物悲于气序衘哀践于霜露泣逝水之东流【`文粹作川水之逝波`】动乔【`文粹作商`】山之风树蹐厚地而无感仰髙天而何诉呜呼哀哉曰圣与仁谁前谁后炎暑无金石之固勲华异松乔之夀孰厯世而长存惟令名之不朽矧功与至徳冠列辟而为首俾轶五而登三与造化而长乆【`文粹作天长而地乆`】  

唐太宗文皇帝哀册文　　　禇遂良  

维贞观二十三年嵗次已酉五月甲辰朔二十六日已已大行皇帝崩于翠微宫之含风殿旋殡于太极殿之西阶粤八月庚寅将迁座于昭陵礼也凤纪【`一作管`】凝秋龙帷将曙溢化同轸绵区缟素哀子嗣皇帝讳览风树而増感攀铜池而拊膺逼宗祧之是寄伤往驾之无慿奠樽盈而悲序促灵景翳而愁云兴去剑滋逺清徽方閟爰诏司存传芳琼宇其词曰  

三微固祉五耀垂文光昭司牧对越唐勋族着牝家传缙云髙祖配【`文粹作配于`】天一人有庆大行神武维几作圣良画【`文粹并大诏令作书`】自得髙文成性夙表余雄先懐友敬【`二本作反正`】苍兕爰发朱旗首令寰瀛昏垫闗洛荒芜妖倾地轴盗弄干枢戎衣光啓覇政宏謩天兵电照【`文粹作扫`】月阵风驱蚩尤逓【`诏令作遽`】剪窫窳成【`二本作咸`】诛闰位不防余分兴戾先收秦组次焚商袂转圜上畧容光下济从【`诏令作徙疑`】邑垂仁賔门洒恵修风顺轨凝图奉睿青戾同规珠叶契发挥三五声明遐裔泛野休兵灵台偃革升岩蔵铣遵河奉壁学肄【`诏令作肆`】徐轮偃园散帛就日攸宜如天在斯刑哀动植化美埙箎乐华曾举礼叶旁垂沙塲罄剪斗极咸羁狼山入囿潮海【`一本作渚`】归池东旌若木西斾条支龙乡委质【`诏令作賮`】乌弋来仪大矣乗时悠哉利见文龟浮沼应龙在淀潏露飞甘卿云呈绚松荑望幸瑶华方荐仙丹剑术星飞告变凝沴气于千【`二本作升`】年掩璿晖于离殿呜呼哀哉璧陈阶钧天罢佾【`二本作商管初秋飞罢佾`】夣龄遐想【`诏令作惊川悠缅`】宫车晏出大隧弗营元献吉展軨効驾羲和【`二本作端圭`】司日廹灵心于将饯痛皇情其如失凝清秋【`文粹作凝秋林诏令作拂凝霜`】于广陌【`诏令作路`】遡悲风于长树经栢梁而徐转迈兰池而从跸耸轻斾之逶迤动边笳之萧瑟呜呼哀哉周营甫竁汉啓泉闱糓林摇落乔岩变衰平原凄兮白日逺深渚澹兮秋云飞览铜爵而兴慕伤鼎湖之不归呜呼哀哉崤陵壌隅【`二本作嵎`】山穷路肃【`二本作虚`】衞翻英轻池【`文粹作驰`】委素羲庭易晩松隂难曙万方悲而雨泣三灵惨而云沍嗟厚徳之长违仰髙天而攀慕呜呼哀哉崇基永焕置业方昭遗风余烈天长地遥想神襟而腾茂纵史笔而扬翘笼嘉声于日月终有裕于唐尧呜呼哀哉  

唐髙宗天皇大帝哀册文　　天后武氏  

维道元年嵗次癸未十二月甲寅朔四日丁已大行天皇崩于洛阳宫之贞观殿殡于乾元殿之西阶粤以文明元年五月壬午朔十五日丙申发自瀍洛旋于镐京以其年八月庚辰朔十一日庚寅将迁座于干陵礼也晓雾收碧晨霞泛丹庭分羽卫殡啓龙攅哀子嗣皇帝讳攀诉容车崩号扆殿悲蜃辂之空严感凤樽之虚荐擗摽縻溃充穷殒裂飚思攀【`一作举`】而还迷羸喘兴而复絶俯惟防恳荼毒交侵瞻白云而茹泣望苍野而摧心怆逰冠之日逺哀坠剑之年深泪有变于湘竹恨方纒于糓林念兹孤防哽咽荒襟肠与肝而共断忧与痛而相寻顾慕丹槛廻环紫掖抚眇嗣而伤今想宸顔而恸昔寄柔情于简素播天声于金石其词曰  

月瑶诞庆灵【`一作云`】丘降祥仙源汉逺圣绪天长绕枢飞电丽室腾光乌庭开象龙徳含章六艺生知四聦神授晦迹登序韬光齿胄缀玉词条缉琼文囿发挥緑错牢笼紫宙鉴符敦敏量本防通賔门表誉纳麓彰功始潜朱邸或跃青宫夏俞钦徳周诵倾风粤自铜闱防膺寳命恵霑动植信洎翔泳淳化有敷至仁无竞教溢璇防道光金镜五龙开运六羽升平西云应吕南风散晷符羲日防广尧天贲园旌士焚林荩贤濬明上格财成下济问寝承亲在原申悌戒盈茅宇蠲奢土砌衢室禋宗云门飨帝以圣承圣资明嗣明礼崇殷夏乐盛咸英时和俗泰天平地成永同文轨长垂颂声徳动干符威清地纪澄氛襚【`一作和`】穴扫沴蒙汜推毂六师坐知千里亭毒寰县莹镜图史霜防林耸月旗云亘叠皷萧闗鸣笳松嶝追凉水殿避暑山楹霞翻浪井树响层【`一作曽`】城务简通三神凝得一池肆赏青丘伫逸访道顺风养真乗日拜牧襄野尊师石室寳献河宗賮归王防浮毳交影飞轮系轪云封荐欵日观申防告成七庙归功九天无事无为爰游爰豫滑域延想汾川涤虑仪凤巢阿飞麟在驭火林归朔烛乡移曙所冀夀齐年紫皇祲兴旅舘灾纒未央遽脱屣于宸极奄乗云于帝乡亘天维而落构匝日防而沉光殉百身而靡赎积万苦而徒伤魂销志殒裂骨抽肠受玉几之遗顾托寳业于穷荒嗣君孝切谅闇居防荷【`一作集`】大务于残喘积众忧于未亡所以割深哀而克励力迷衿而自强呜呼哀哉浃埏遏宻绵区缟素恨钧天之不归瞻鼎湖以凝慕呜呼哀哉攀圣滋逺恋徳滋深诉昊穹而雨泗擗厚载而崩心泣人灵而洒悲霰晦宇宙而起愁隂呜呼哀哉缇琯移序朱明应律蛩竁方营谋献吉背九洛而移驭傃八川而从跸列璧羽之逶迤动钟絻之萧瑟顾园邑之苍翠望岩之纡欝乔阳之舃不追茂陵之书方出呜呼哀哉迹图悬圃神降长流去重阳之奕奕袭大夜之悠悠同覇茔之薄窆契纪防而莫脩思闗山于夕月悲陇树于新秋呜呼哀哉想轩驾之攀龙思予【`一作杼`】山之恋凤矧承眷于先房誓牵毁而哀送岂谓务切至綦【`一作丕基`】事违深倥仍狥公而抑已遂夺情以从众悲千罔极之悲痛万终天之痛呜呼哀哉恭惟圣烈实镂微敬因彤管载撰功业弥遥而道弥着时益逺而声益隆播二仪而不极横四海而焉穷呜呼哀哉  

一作皆唐大诏令  

## 文苑英华卷八百三十六

宋　李昉等　编哀册文下  

中宗孝和皇帝哀册文一首  

睿宗大圣真皇帝哀册文一首  

宗大明皇帝哀册文一首  

肃宗大宣孝皇帝哀册文一首  

代宗睿文皇帝哀册文一首  

顺宗至徳大圣大安孝皇帝哀册文一首  

僖宗皇帝哀册文一首  

中宗孝和皇帝哀册文　　　徐彦伯  

维景龙四年嵗次庚戌六月辛已朔二日壬午大行应天神龙皇帝崩于神龙殿殡于太极殿之西阶粤景云元年十一月二日乙酉将迁座于定陵礼也画攅毁帟雕輼肃轫缟绋霜廻丹旂雪引御穸【`文粹作窆`】防之妙【`文粹大诏令作眇`】黙背天阁之崇峻皇帝瞻在原之坠响感联蕚之凋隂礼奠收兮泣遗迹同气诀兮悲圣心爰命下臣式扬鸿懿咨睿烈于金牒刻明献于玉宇其词曰  

少典之子重【`文粹作华`】之孙珠聮寳系海浸昌源凤鸟鸣国蛟龙【`文粹作龙蛇`】守门于铄皇朕赫应成命青霭南浮彤云北映扫刷中防光亨累圣钦若应天纉戎【`文粹作成非`】前庆身佩星斗掌提曦镜克明克睿【`文粹作类`】允武允文就之如日望之如云声中律吕辞含【`文粹作合`】典坟道懋登庸荣膺继体位拥清【`阙`】业移朱邸春诵夏冬诗秋礼复子明辟固天攸啓鹏举提象鸾飞作干萝圗已御芝玺仍传拱黙当宁赓歌抚尧亲更睦妫徳愈羶万寳阜成四门光辟宵衣若厉道风犹尺【`文粹作戹`】野接翘车殿横儒席留连缟防婉奕辞容润洽泉草【`文粹作鱼`】恩周卉毳鞮译惊轮要荒走币削觚反朴寛刑薄税俗富京坻人忘疵疠帝图广运天意难诬徛祥箓张皇瑞符仙芝抱砌神摇厨负绨检麟御斗枢孝思罔极崇【`文粹作宗`】庸克赛亲幸国扬式陈昭配翠辇容与蜺帱晻暧苍璧森罗明祗肃对精备典洪范盈畴将踈华盖遥封岱丘猒紫宙之阨僻追白云之豫游时若慕于防妣道空在【`诏令作存`】于委裘呜呼哀哉惟防在辰穆【`文粹作枚`】卜违吉仍几虚座缀衣【`文粹作空`】室景沴摄提悲纒昱【`诏令作翌`】日羣臣奉于末命天下悲乎晏出呜呼哀哉宗伯莅典同轨赴辰谋入【`文粹作人非`】兆犀鞟移輴唱【`二本作喝`】苦棁于香掖咽酸笳于曙旻彤堦皛皛兮露惊月玉座微微兮花掩尘呜呼哀哉列绮城之哀仗引滋桥之渡幰朔颷急兮御道寒愁日晦兮云郊晩驻石马之新涂下金天之旧坂见踈杏之源长觉深松之路逺呜呼哀哉伊昔睿喆光谋夀宫猗那我后复幸方中委冠劔于泉穸保明灵于昊穹山有移兮海有变道无阙兮声无穷呜呼哀哉  

睿宗大圣真【`此塟时初諡文粹作真大圣乃天寳十三载加諡`】皇帝哀  

册文　　　　　　　　　苏　颋  

维开元四年大嵗【`文粹作嵗次`】丙辰六月乙已朔二十日甲子大行睿宗大圣真皇帝崩于百福殿旋殡于太极殿之西阶粤十月朔某日将迁座于桥陵礼也素帟褰周青壶警节俨无声以虚卫陈有象而成列哀子开元神武皇帝讳追攀引防【`唐大诏令作索`】眇擗司常凄庶物其涕迸感众灵而影翔【`文粹作彰`】润【`文粹作`】兹鸿业钦若要道爰制近臣敢扬大寳其词曰  

髙祖兴唐垂其耿光睿宗诞庆绍我明命明命伊何重熈累盛耿光伊何翊善传圣在昔分瑞爰初割【`二本作剖`】符宅殷令典居相宏图宣哲观艺祗庸服儒践其成式纳以嘉谟否歴终泰倾维更纽予从代王子事周母退象藏宻冲襟释奠不为震惊自得谦受拥乃政复亨而运开【`文粹作权乃复亨塞而自开`】固推皇帝仍陟元后鸣牝搆孽纷虹肆灾颷驰神武电扫奸囬三让天下再登神极顺夫甿心忘我帝力鞮译脩贡亲贤任职乐英已敷礼纬重饰【`文粹作绎`】宗庙率祀郊丘肇禋养而迎夏芟以祈春静黙沿道和平返淳智周翔泳功济陶钧知子惟明从吾所尚陋伊祁之奠【`诏令作翼`】绪追齧缺而将丧帝允执乎厥中皇可【`二本作遂`】崇于太上始受图而观察终脱屣以清旷斋必闲舘朝而别宫问安顺色资孝风理极兼爱【`二本作受`】言承至公岂缀衣而慿几忽成鼎而号弓呜呼哀哉梦年罕验顾命是属付神器其得所安灵心其何欲増摧絶以孺慕竟厌时以去俗万邦赴而同轨六遂陈而帅属外羣悲于缟素中不瘗于珠玉蜃辂迎转龙防戒徂寒生紫殿晓发清都笳挽迟迟而徒靡斾旌恋恋以威纡除栎阳之御路指桥岳之幽途礼既献而三彻神方宁而九虞逺奉逰冠【`文粹作逺逰道冠`】近严归跸因髙而渭川尽见慿下而秦京稍出积耘草以横霜攅悲松以翳日呜呼哀哉粤羲轩之建子姒兮令问传其不已猗简册之尊圣真兮鸿名冠而方始然后景云霭华露滋杨至徳殷永思此天子之孝也臣何足以知之呜呼哀哉宗大明皇帝哀册文　　　王　缙  

维寳应元年嵗次壬寅建已月五日宗至道大圣大明孝皇帝崩于神龙殿旋殡于太极殿之西阶粤以寳应二年三月甲辰朔十一日将迁座于泰陵礼也象物已设仙驭将飞空闻脱屣无复求衣孝孙皇帝亲临遣奠意延晷刻向池綍而涕流想山园而心恻九天兮无所一往兮何极感贻美于孙谋俾述事于祖徳其词曰天猒隋乱中原无主人归唐徳上帝是辅以圣易兴文继武义冠殷汤威包汉祖仰膺歴数光宅区防【`文粹作宇通用`】惟皇得一承帝【`文粹作干`】嗣五赫哉厥初万物斯覩景龙之际干仪反坤不利王室将开祸门吕危刘氏赵啄皇孙我独杖劔神斯【`文粹诏令作期`】武贲上排阊阖俯扫轩辕不惊宗庙大造黎元为而不有礼备尊尊乃奉睿宗爰受寳命问安视【`文粹作侍`】膳纯孝至敬维城之年佐潞之政一蓍献兆百灵翼圣跃马絶【`二本作截`】流水不敢竞潜龙变海池亦告【`二本作呈`】庆有开必先兴王之盛诰曰皇帝余倦于勤往纉丕绩【`二本作业`】以顺兆人辞之不可其命维新体干之大法土之均临之以日生之以春寒暑彰信动植知仁九族既睦四门既賔天通之圣电【`一作雷`】断之神求贤奠簴就列缙绅谠言是聴庶政必亲刑措兵弭【`二本作戢`】威加徳驯戎狄詟窜塞不惊尘琛賮争入来自无垠驾皷斥骏焚裘弃珍风雨时若京坻相因师于上古思与还淳然后制礼节焉作乐和焉东【`二本作北`】祠后土南郊上斋祭陵庙位号山川教战讲武祈农籍田冕旒问俗旌旗幸边文物蔽地英声动天凤巢麟扰甘露醴泉九尾三脊朱草飞烟缤纷効祉每嵗且千道徳洋溢乾坤交泰成功如何登封于岱太平如何是时无外才艺余美帝王之最乐究天人乙夜慙对文齐日月秋风靡逮推歴正元调律平害札动云落开叶碎挥琴弄【`二本作陋`】虞教謌轻沛良辰可赏聴政方退钟皷屡陈君臣髙防巍巍荡荡四十余载巡省顺动西南奥区命子出震继明握圗长驱猛士累剪封狐不失旧物言旋上都离宫就养夀酒多娱习道乆矣神仙逺乎呜呼哀哉湖上铸鼎海中祈药忽乗紫气长逰碧落千门万户告【`二本作若`】无天兮寥廓八逹九衢虽有人兮寂寞泪为雨于宸扆【`文粹作极`】哭成雷于郊郭遗辙迹而徒攀葬衣冠而何托同轨毕至初陵已开震凤辇于仙仗降龙輴于帝防俨【`二本作拟`】将行兮肃穆似有顾【`文粹作覩`】兮徘徊过春城兮如送望暮山兮谓来呜呼哀哉夀元肇吉先天不违接桥山之徃【`二本作大`】隧营金阜之扉拥驰道兮皆徃独宫车兮不归原夜【`文粹有兮字`】藏昼终天【`文粹有兮字`】戢辉文始建【`文粹作逺`】极武余英威【`二本作立`】徳不朽至道惟微虽隂阳之与变化侔神圣【`二本作徳圣`】兮安可希超前古以作则遗后代以垂衣呜呼哀哉  

肃宗大宣孝皇帝哀册文　　裴士淹  

维寳应元年嵗次壬寅四月庚戌朔十八日丁夘大行文明武徳大圣大宣孝皇帝崩于长生殿旋殡于两仪殿之西阶粤二年三月二十七日庚午将迁座于建陵礼也烛列瑶宫【`一作烛映□宫`】河低象阙檐拥霄雾庭微曙月森鹭翿以成行俨輼辌【`一作龙輼`】而将发哀子嗣皇帝讳充穷感慕擗摽伤摧奠扆而増肃瞻白云而不回雨泗噎兮千官泣天仗摇兮万国陪懿业方永神晖潜翳乃诏有司腾芳后裔其词曰  

髙丘演庆牝开祥寳历【`一作系`】攸重灵源自长文昭武穆累圣重光七叶増睿【`一作濬`】时惟我皇天帝褰裳全真养正窅然姑射钦哉有命谓禹知子踵尧传圣伊昔休应虹流电惊猗兰养徳丛桂防荣徇齐纯孝裕钦明光含玉理秀发珠衡辨【`一作辩`】日多悟朝云更轻尊师乐业问寝扬名三善克举万邦以贞叶契断金观书群玉性与兼爱道存濡足询事考言登庸【`一作应图`】受箓运符提象辉同倡烛景星耀芒大风成曲戎羯缘间书称猾夏转斾秦川连兵朔野水灵潜卫山祗鬷嘏顺时徙邑聿来岐下用剪修虵匪勤戎马辑宁黎庶保乂宗社赫矣天府于皇乐都瑶坛飨帝璧沼崇儒进善求瘼明刑恤辜丹岩藏铣緑浦捐珠容成啓路王母献图功宣祀夏道洽歌虞物莫疵疠人用昭苏栎阳先惠棣华増睦冠带麟洲賔延鸟服招谏悬皷誓师推毂礼备乐和逺安迩肃恩犹覆焘义涵亭毒露防爱费茅宇蠲奢北荐舂寳南牧【`一作收`】若华卿云耸盖潏露垂葩畆秀同頴阶荣指邪涤虑髙居凝神下济逺探仙诀深入真谛穆穆颂声温温恺悌荣钟三古牢笼八裔才生之亹爰集良已之文莫继伫襄野而来廵怨祁宫而兴沴呜呼哀哉序分璧庭临缀衣如天落构象日徂辉弃璇防而奚速啓金縢而遂违鸟册龙图之瑞青邱丹浦之威瞻脱屣兮如在痛攀髯兮不归岩岫晦兮愁云积郊原空兮落景微呜呼哀哉环缟素鞮译凝慕谋恊吉象耕遐赴珠玉重而不藏袭称【`一作衣`】防而有数静钩陈于茔所闭阊阖于应【`一作象`】路靡营南纪之防空望西陵之树呜呼哀哉苍旻浩然缇律亟迁既深悲于寒霰俄陨涕于韶烟背凤城而纡欝援【`一作振`】蜃绋而聮翩息舆驾于悬圃闻钟磬于广川神理其造物皇情邈以终天呜呼哀哉三光犹变九丹非术蛩隧苍茫鲋隅萧瑟度清渭而徐转指泉而半出薤曲嘶管以临风松门倚岩而蔽日呜呼哀哉式永命戒兹羣后至徳神功天长地乆迈千祀之腾茂居百王之冠首俾下武而钦承彰典谟而不朽呜呼哀哉  

一作皆唐大诏令  

代宗睿文皇帝哀册文　　　崔祐甫  

维大歴十四年嵗次已未夏五月二十二日寳应元圣文武皇帝崩于大明宫蓬莱殿迁座于大内二十六日丙寅殡于太极殿之西阶有司即南郊定仪上尊諡曰睿文孝武皇帝其年十月丁酉朔四日庚子将迁幸于【`一作于`】元陵礼也东方啓明繁霜犹落风物凄于宫树号啼隘于殷幕哀子嗣皇帝讳袭缞慼若泣血涟如感备物之如在索明灵于太虚聆哀挽之急莭惧灵驾之将引捧玉斚之歔欷望龙輴而不忍恭惟大孝终扬盛【`一作于扬`】名爰命司籍光昭徳声其词曰  

于休我皇长发其祥咎繇翊舜徳种四方元去周阐流道光土实受命其牙则黄炎汉之后南北披壤天厌众閠扫隋兴唐有唐不帝命不叶丰融葳蕤盛于八叶其盛伊何聦明徇齐诞实匍匐圣敬日跻无幽不洞无逺不稽孝友濬哲声逹羣黎天寳季嵗竟天长彗蛇腾犬瘈以螫以噬皇舆南廵帝出朔裔君父命我爰防六师驱驾熊罴左右蛮夷逆徒蚁聚言割其旗一皷氷碎日未改时席卷酆邑风清洛师天开地廓万物斯覩安舆自蜀复于中土龙跃岐山正于九五帝子之孝轶迈千古子则戴亲孙能敬祖乃登储位问安三至一有元良仪形克类继文纂绪道格穹大明方中万防发蒙岂无桀骜化而为忠岂无羿浞如燎遇蓬刑清政脩迩懐柔王度如玉徳音海流四灵皆扰三春洊羞方辑羣瑞登于介邱华封祝尧使圣人夀猒代何速奄捐九有天裂其髙地倾其厚嗷嗷万姓泣慕元首创钜痛深宁丁我后呜呼哀哉肃肃正殿自炎徂凉漏滴尽兮夏日永烛华凝兮秋夜长阶有苔兮委积庭有草兮芸黄呜呼哀哉七月之期同轨毕至市【`疑`】野筮壊【`疑`】因山开隧舍清禁而不留指平原而出次嘉徳兮啓闱承天兮敞扉抵庙门兮驻严跸顺孝心兮伤永违呜呼哀哉出朱雀兮度青门恨六龙之若奔倾万邦而防九族送吾皇兮归夀原风飕飗而箫皷惨日曀昧兮郊野昏植栢兮青青弥冈兮亘俯杳杳兮重壤想森森之万灵偶嫔嫁兮像阍寺捧厥衣兮拱下庭嗟备物之皆列奉堂兮永宁呜呼哀哉仙驭兮何之九虞兮有期揔千官兮万骑返城阙兮如疑功髙舜典美冠周诗于万亿载昭昭有词呜呼哀哉  

顺宗至徳大圣大安孝皇帝哀册文  

赵宗儒  

维元和元年嵗次丙戌正月一日丙寅朔十九日甲申大行太上皇崩于兴庆宫之咸宁殿旋殡于大内太极殿之西阶粤以其年七月壬申朔十一日壬午将迁座于丰陵礼也龙輼将进鱼帷已拂庭引廞仪衢陈备物哀子嗣皇帝讳孝思罔极昭感人神痛天仪之永閟攀徳音而靡闻尽哀诚于祖奠彻永慕于颢旻钦惟宸范冝光典册乃诏鲁臣纉扬圣绩其词曰  

太阳丽天朗曜清悬元后统位至化光被洪惟我唐绍兴哲王徳宣风土法化乾纲为政本仁寳系攸长积习和气变为祯祥矩范相纉巍巍煌煌十叶丕庆膺兹骏命禀乎聦明生知孝敬秉文成训惟睿作圣祚歴攸归天保斯定厥初锡壤啓彼维城及升上嗣万邦以贞道迈储训业茂继明揔于至妙御乎至精天休广运播兹清问纬武经文金铿玉振不絶驰道有过兹慎莫见于微曷窥其朕六律谐度四时齐信庠筵齿胄望苑招贤学阃奥海词峯峻天深工八体尤洞三秉志乐善鋭思讨研敬老尊道优游文囿至赜必精微言咸究不习而知莫非天授建中季祀邦都盗起皇舆出狩幸于郊垒逆祲昼霾冲发如燬扈跸之辰从曰抚军每躬誓众能感师人竟扫凶孽于昭大勲惟谋静难惟孝安亲出震【`一作镇非`】御图如运璿枢虑拯物情穷【`一作殷`】泣辜深仁降感至泽旁敷洋溢汪濊格于天区寛刑恤隠省赋蠲逋斥絶竒贡归还戎【`一作戌`】俘出中宫之音妓愍戎塞之勤夫有命焚鸩永光典谟风大扇庶类【`阙`】愉疾瘵皆愈荑蕤发枯理臻至道我得珠垂裳负扆怀兹寅畏美利天下云行雨施人自迁善时称不讳覆育之恩无不茂遂含灵逢幸澡濯圣政泰元降祉媪神荐庆猛戱【`一作兽`】皆仁翾昆遂性憬夷慕化向风翘聴八表无【`阙`】一时之盛方播金石流于舞咏爰降冲志称乎倦勤褰裳释位思保怡神惟圣禅圣光于君临传万叶之丕籍浃四海之欢心付托之际人祗感深弃代昌期兴运本枝遇乾坤之交泰见尧舜之同时尊名崇于圣夀至道体于希夷嗣皇帝【`阙`】　　徳永裔垂则资敬问安干干翼翼一人事亲化行邦国冲举何早栖灵物表圣慕极于充穷人悲集于荼蓼呜呼哀哉葆翿俨陈招摇初转背紫禁而归夀陵出青门而临下【`一作上`】苑金皷声兮二仪震烟云惨而百里逺寳马局【`一作局或作蹢`】歩于逶迟缟士扬音于楚挽呜呼哀哉瞻彼重峯中起灵宫众山朝卫欝欝崇崇积凝岩之崇霭聚浩野之悲风睇长天而怨不极指流水而恨无穷呜呼哀哉万方臣子心崩以摧防七月之毕至望九疑而増哀攀龙髯而何及泣鸾辂之空廻呜呼哀哉崇兹严寝邈矣终天兽方防阙鸟亦耘田闭虚【`一作灵`】仪于宸宇响夜漏于青川呜呼哀哉五云之上六龙以【`一作已`】飞难攀真驾空覩防衣寥廓一生曷其【`一作期`】有归惟英谟与睿范传万代之洪徽呜呼哀哉  

一作皆唐大诏令  

僖宗皇帝哀册文　　　　　乐朋【`唐防要作孔纬`】  

维文徳元年嵗次戊申十月乙丑朔二十七日辛夘僖宗皇帝将迁于靖陵礼也羽卫既整笳箫毕陈感切羣品哀恸八神孝弟嗣皇帝臣国体情重天伦痛深范规【`唐大诏令作规范`】鸿烈想像徽音举觞奠以顿首援哀册以写心词曰  

天寳生圣圣必为君银河色变玉清气分祥图焕炳瑞景絪緼重瞳舜目八彩尧云克明克类乃武乃文是超东户宜继南薰乃平万方乃登四海坠典必举旧章无改威仪穆穆多士蔼蔼声冠令王化防真宰东渐涨溟西被流沙徒施尉候匪间幽遐书文车轨范为一家贯胷魋髻慕我诸华既洽无为益彰在宥踈网虽设吞舟是漏微火不防燎原孰救四极鳌倾两曜麟鬬爞爞汤旱汤汤尧水火铄金流陵移山徙咨嗟所【`疑作祈`】祝隘溢啚史莫咎人谋难穷天理汉后三七冥运则然秦都百二巨防虚传风排月阵彗掩星躔亶去岐山蒲游昆岳于槖于囊为猿为鹤书藏稽穴琴捐洞壑沉吟往事追想前作爰乗天驷爰幸井络澄澈锦江峥嵘劔阁皇天震怒列藩防盟妖气一荡骇浪徐清遂复中夏言归上京児童跃舞父老懽迎寝殿未安僞【`诏令作爲`】孽爲害紏率奸人隠藏无赖洋洋汉源燿燿芝盖爰警爰跸乃朝乃防僣逆既颠銮辂言旋鲁戈廻日娲石补天方覩万物方永亿年云厌代俄乃上僊呜呼哀哉帝乡兮莫追天路兮何之龙驭飘兮弓劔在雀防暮兮歌管悲呜呼哀哉顾惟防冲祗绍明圣捧秦民之誓词防覇陵之遗令载深号咽敢云称咏望松阙兮杳冥抚棣蕚兮精诚念乌兎之奔迈仰牛斗之纵横播芳尘于简册托凄恨于铭【`诏令作旒`】旌呜呼哀哉  

## 文苑英华卷八百三十七

宋　李昉等　编后妃哀册文上【`此下二卷英华所编不依年代先后今正之`】  

太穆皇后哀册文一首  

文徳皇后哀册文一首  

则天皇后哀册文一首  

和恩皇后哀册文一首  

昭成皇太后哀册文一首  

哀皇后哀册文一首  

贞顺皇后哀册文一首  

太穆皇后哀册文　　　　　李百药  

维贞观九年嵗次癸未冬十月辛丑朔二日庚寅太穆皇后梓宫啓自夀安陵将祔于献陵其日至尊亲奉奠于太安宫乃使兼太尉某设祖于行宫礼也龙攅夙啓翟辂朝陈方祗靖徳圆魄虚神哀子嗣皇帝讳攀弓劔而长号想祎防之弗御痛异宫之隔礼切分心于穷虑二南风化万古徽音式昭史册如玉如金其词曰功肹响景福氤氲将开枢电且应黄云曰惟基命于昭徳性配天不失复夏无竞门徳丕承华宗递兴皇家汉氏祥发庆膺符世胄并防休徴帝妃北渚圣母东陵秘景隂陵含章嫔则柔顺范幽闲毓徳率礼无违尊师罔忒言昭图史声芳邦国帝录将啓天妹言归涂山表贶渭汭増晖外求方淑内鍳防微苹蘩夕牖丝枲中闱琴瑟匪谐氷霜慙防道叶离明贞符兊悦潜徳勿用内教爰【`诏令作奚`】设世罕交泰时亏地节膺期集祉含和履正华渚降祥髙襟诞圣潜着轩象朱彰灵命奄御云衣俄飞天镜呜呼哀哉受终抚运驭极乗干物思厚徳政阙承天瑶罇委奠金屋虚筵嗟故劔之无托叹房乐之徒悬呜呼哀哉宸驾上僊玉几垂裕率土遏宻同轨毕赴背栎阳之神宇指原陵之封树悼虞妃之不从遵周典而迁祔呜呼哀哉苍茫昭世漠神心松庭幽寂隧路凝深俨龙輼而未进切凤吹之哀吟水防防而不息日黯黯而将沉百神惊而兆【`诏令作宫`】邃万国动而寒山隂晦重云于毕陌结微霜于糓林呜呼哀哉极寰宇之仪训播英声于先后惟皇运之天长配灵昆而地乆流凯风于椒掖散白露于陵阜轶任姒之髙纵【`疑作踪`】迈嵩华而不朽呜呼哀哉  

文徳皇后哀册文　　　　　虞世南  

维贞观十年嵗次甲申六月已未朔二十一日乙夘大行皇后崩于立政殿粤九月十一日丁酉将迁座于【`文粹诏令作于`】昭陵礼也殡宫夕啓灵轜晓前俨帷防于空殿肃陛卫于灵筵皇帝亲临霄载义深追逺瞻青蒲而永絶悼玉阶之莫反蜃辂将引鳯罇已彻爰诏记言式扬徽烈其词曰  

二仪合徳两曜齐光列圣观象邦家克昌猗欤华族英灵降祉比齐越姜疋宋逾子育徳髙门腾芬素里体仁将圣披图阅史造舟为梁嗣徽前徳履和思顺自家刑国淑问不已柔风允塞紃组执勤珩垂则时逢昌圣运属休徴代邸膺厯唐侯嗣兴紫宫并曜黄道阶升化宣风始业賛丕承比徳无竞凝神不测应物逹【`二本作通`】理抚机先识体备简【`文粹作贤`】能晖无朓侧绩苞九乱恩加八极性道希夷言容庄敬戒奢处约懐冲履正景暖风暄霜严氷净领畧三古箴规六行源濬流逺时昌祚延国贞诞叡皇支挺贤谈髙辩日学冠通慈训所及懿徳光前五福云备千龄方永地纪絶维月轮韬景晨兴弗豫徳音弥整马鬛无封鹤珠斯屏呜呼哀哉异人神于倐忽变容服于平生改清跸以哀梚易朱旗以素旌昔照朝景响环佩于増城今永夜吟松栢于山楹呜呼哀哉气变灰飞暑退寒袭烟触树而凝惨露分枝而【`文粹作垂`】泣闻哀鴈之夕飞聴悲风之晓急仰云霄而永慕恸陵寝其何及呜呼哀哉悲武而北辕絶牵牛而横度途去去而逾逺马骎骎而不驻想渭水之贯都叹黄山而隠雾呜呼哀哉嗟人生之浮促若飘风之过牖牖何风而蹔停人何生而能乆惟承天与载物邈慈深而徳厚迈任姒之髙踪播英声而无朽呜呼哀哉  

则天大圣皇后哀册文　　　崔　融  

维神龙元年嵗次乙已十二月已已朔二十六日甲午【`文粹作十一月二十日唐防要作十二月二十六日大诏令作十一月已已朔二十六日甲午新旧唐书并通鉴并十一月壬寅按通鉴目录十一月丁丑朔壬寅即二十六日`】大行则天大圣皇后崩于洛阳宫之观象【`文粹作仙居`】殿旋殡于集仙殿之西阶粤二年嵗次丙午【`阙`】月朔日将迁祔于干陵礼也祖庭火烬攅宫月晓云戴黼翣风牵绛旐俨天卫之苍苍邈神游【`诏令作宸仪文粹作神义`】之窅窅哀子嗣皇帝讳慕切充穷诚殷遣奠瞻象服其如在攀龙车而不见閟慈范于长陵戢神晖于前殿示人轨训先【`诏令作前`】王典则爰命史臣飏言圣徳其词曰  

天生后稷飞鸟覆翼天防武王跃鱼陨航施于成康武子有光丰沛之疆河汾之阳异气发祥圣后其昌穆穆皇皇作合于唐至哉坤徳沉潜刚克竒相月惠心渊【`唐讳二本作泉`】塞苹藻必恭【`二本作惟勤`】纮綖是则训自闺阃风行邦国九【`二本作七`】庙肃祗六宫允厘中和外睦遐迩清夷家道以正王化之基皇曰内【`文粹作纳`】辅后其谋咨谋咨伊始【`文粹作攸俟`】皇用嘉止亦既顾命聿懐代已圣后谦冲辞不获已从宜称制于斯为美仗义当责忘躯济厄神噐权临大运匪革宗祧永固寰区奄宅负扆肃【`诏令作淑`】清垂旒光赫洸洸【`文粹作洗洗非`】我君四海无氛英才逺畧鸿业大勲雷霆其武日月其文洒以甘露覆之庆云制礼作乐还淳返朴宗祀明堂崇儒太学四海【`文粹作夷`】慕化九夷【`文粹作戎`】禀朔沉璧大河泥金中岳巍乎成功靡【`文粹作翕`】然向风乃复明辟深惟至公归闲于太庭之馆受养于长乐之宫品彚胥恱讴歌载隆鼎祚既穆璇【`文粹作珽非`】枢已肃庶保太和长介景福如何靡怙而降斯酷后防孙其未淹【`文粹作掩`】人防妣其焉速嗣皇擗摽【`文粹作踊`】列辟扶服九族【`文粹作亲`】号咷万姓荼毒呜呼哀哉积忧劳而弗悆【`文粹作不豫`】兮搆氛沴而成灾逢氷霜【`诏令作霰`】之惨烈兮见草木之凋摧感大渐之将逝【`文粹作至`】兮遗惠言而不廻付圣子其得所兮顾黎元曰念哉颁宠锡以留诀兮莭礼数以【`文粹作而`】送哀邈终天而一往【`文粹作去`】兮复何时而下来呜呼哀哉光隂荏苒兮气序廻互泣尽冬霜兮悲生春露攅涂云啓兮同轨毕赴湘川未【`文粹作不`】从兮汉莹盖祔古则礼【`文粹作祀非`】阙今也仪具呜呼哀哉夜漏尽兮晨挽发转湘风兮摇畵月厌河洛兮不临去嵩邙兮飘忽指咸阳之陵【`二本作园`】寝歴长安之宫阙旋六马兮须斯考三兮中歇呜呼哀哉出国门兮林邱【`文粹作夷曲`】览旧迹兮新忧具【`文粹作备`】物森兮如在【`诏令作无改`】良辰阙兮莫留当赫曦之盛夏宛萧瑟之穷秋山隠隠兮崩裂水廻廻兮逆流呜呼哀哉挂旌旐于松烟即宫闱于夜泉下幽翳兮无日上穹隆兮盖天隧路严兮百灵拱殿垣虚兮万国旋如有望而不至怨西陵之茫然呜呼哀哉轶【`二本作摄`】帝皇之髙风兮稽母后【`文粹作钦文母`】之余懿时来存乎【`文粹作兮`】立极【`诏令有兮字`】数徃归乎【`二本作兮`】配地何通变之有恒兮而始终之无愧惟正辞【`文粹作圣慈`】之可法【`诏令有兮字`】播徽音【`诏令作休声`】于后嗣呜呼哀哉  

和恩皇后哀册文　　　　　苏　颋  

维景云元年嵗次庚戌十月戊寅朔二十日丁酉和恩皇后防归于仙灵宫之寝殿粤十一月戊申朔二日已酉招祔于定陵礼也皇帝翼翼而承洪绪亲亲而居寳位痛终鲜于棣华哀不从于行泪祔自姬册招因汉图神既来兮云之际神将徃兮山之隅象物中严容车外设间【`一作闻`】竒香兮蔼如在委微烬兮空若灭当四海之遏音延六宫而告诀有司忝直清之寄奉防宜方大之烈其词曰  

乾道元亨川维永贞徳由覆合功伫载成帝典攸正人伦则厚以光虞嫔思媚京妇贵胄昌演华宗庆膺书藏乃命符得而兴展我之媛惟皇之出主家选容师氏练吉觞贺紫掖軿归朱邸俭而中规荣必循礼【`阙`】　觏止婉兮娈兮陈诗佩玉执事裁桂姜后通言卫臣知行是脩宻静能服庄敬芬若兰吐华若李秾光摇采翟歘同飞龙房乐悬而莫御国风咏而犹广岂娥灵之有慿而羽化之无像呜呼哀哉至业隆于祀夏尊名冠于升唐披丽人之金屋见仙鸟之瑶筐才窈窕兮时已逝事蹉跎兮夜不潜太虚以灭景长自依乎清光万邦攀于晏驾七月防于同轨徃寓集青之防今招洒丹之水上僊厌俗以求故内则在隂而追美无不之兮有来长作合于神理对挢山之坠舄垂渭溪之造舟群动观而雨洒【`疑作泗`】柔明进而烛幽呜呼哀哉聴鸣鸡以徒奏悲服马以空发箫皷还兮遗朔风松楸翳兮吐微月归杏陵其永閟絶柘馆而靡寻资谓徳之良史啚配和之徽音呜呼哀哉  

昭成皇太后哀册文　　　　刘子  

维开元四年嵗次景辰秋八月【`诏令作七非`】甲辰朔十七日庚申昭成皇太后梓宫啓自靖陵将迁祔于桥陵皇帝乃使某官姓名设祖于行宫礼也丹旐既舒宫载辟俶龙輼而命驾指鲋隅而卜宅哀子嗣皇帝讳瞻蓼莪而罔极感芣苢而増伤嗟镜奁之不御痛珠匣之无光缅考前烈【`阙`】稽旧史顾西【`唐诏令作南`】陵以永懐托东观而书羙其词曰  

观津钟祉平陵诞灵作嫔西汉为母东京地专戚里门承后族重覩玉衣再开金屋爰初笄総寔负【`诏令作表`】才贤学殚诗礼工极纮綖方松等劲比菊齐妍庆膺懐月祥兆扪天胶东胙土济南开国邦媛思才河鲂伫徳柔闲植性婉顺成则六行毕彰四训无忒粤自朱邸来升紫微政成阃闼化穆闺闱孕毓三母牢笼二妃桃天阐誉葛藟増徽五福多爽百龄过隙地裂方祗天倾圆魄归神蒿里灭彩椒掖徳音若存仪形遽隔呜呼哀哉痛钟宸扆礼极哀荣谥逾光烈仪比功成寻周阙之先梦奉尧门之旧名抚遗镜而増咽揽赐衣而疚情呜呼哀哉兆恊谋龙輴戒辙指黄山以徐转背青门而永诀挽铎锵其竞喧旒旐俨其齐列万国惨而潜怛【`诏令作潜`】六宫悲而恸絶呜呼哀哉入松径园归谷林见寒山之月苦闻拱树之风吟玉座空兮夀宫寂金釭闭兮泉户深想清徽之不昧寄彤管以流音呜呼哀哉  

哀皇后哀册文【`髙宗太子追封孝敬皇帝之妃`】  

宋温璩  

维开元六年嵗次戊午夏五月甲午朔三日景申哀皇后裴氏梓宫啓自先殡将迁祔于恭陵之山茔礼也皇上御寰区而翼翼纂洪绪而亲亲感上仙于周嗣【`一作副`】痛未从于虞嫔攀鹤驾于终古赠鹥辂而増新时无逺而惟吉物有容而必陈纂芳伫思徴幽寄神载扬清懿之烈爰属有司之臣其词曰  

月丽云升灵叶爽冯乡茂族晋邑丕承土厚河广祥发庆膺公侯必复绂冕攸兴艮精兊象室【`疑作宜`】家化国昌胄延和荣门诞徳淑问不已柔风允塞素里扬英清闺仰则一人元良万邦大本天作之合兴能烈壸家本楙于汉封地先归于【`一作于`】晋衮主馈旌善驾酒腾欢承晖养徳奉景访安摇金羽之频频结环佩之珊珊贲日月之光色妙灵象而无端含章握文敬微慎独崇法服于翚组接懿筐于蚕簇觐皇英而上亲祗宵烛而下睦庶无违于信顺期有慿于福灵忽亏光于轮月奄落彩于前星爽仁夀于偕老遘天祸而斯丁瞻神宇之惟漠感灵衣之靡形惊廻风于灵【`一作虚`】殿宿众鸟于空庭顾长御以挥【`一作□`】涕甘自殉于山扄制歴时而遽终情徇莭【`一作循`】而恒苦草骄春而绕砌虫吟秋而入户限百刻之不延调【`一作周`】六脉其谁顾【`一作补`】呜呼哀哉殂谢缅其永乆气莭漫【`一作浸`】以流换感窀穸之冥漠【`一作幽偏`】轸皇情以凄叹稽旧章之典礼崇新命之纶涣济天地而徳合综神灵而道贯呜呼哀哉日吉兮晨良玉佩兮金章命骐校以进驾翊龙辀而上骧代灵靴于河皷建参旗于太常号宫女之嗷嗷【`一作噭噭`】遣使臣之皇皇腾鱼轩兮背北渚乱凤管兮越南冈当赫曦之畏日如徙靡之秋光望层城而不返遵厚夜而何长呜呼哀哉【`一叠此四字`】神理惟昧万物同宅人生有终驷马过隙讯虞妃于千【`一作前`】古闻賔帝于在昔感伊洛于【`一作之`】山川懐灵仙之显【`一作影`】迹彼宵形兮天壤云谁固兮金石惟彤管之芳辉与青史而无斁呜呼哀哉  

真顺皇后哀册文　　　　　徐安贞  

维开元二十五年嵗次丁丑十二月庚子朔七日丙午恵妃武氏薨于兴庆宫之前院移殡春宫丽正殿之西阶粤翌日乃命有司持莭册谥曰真顺皇后以旌徳餙终也洎明年春二月己亥朔二十二日庚申将迁座于敬陵礼也啓攅涂于春禁重门于初旭转灵卫于金根缅哀懐于上国亦既有命铭于贞玉其词曰  

风之始者【`阙`】　备内职选才淑政兼翊戴化锡丕祉繁华钟美我天后之从孙周桓王之季子于渭之涘重开戚里鹓鸾飞翔佩玉锵锵自莘野【`一作防妤`】而三命乃率先于鴈行出言有章彤管有光孝慈之心谅自天啓鞠育孙防恩流恺悌七子既均六宫有礼贵主三分于外馆贤王两辟于朱邸彼隂教惟微承日月之光辉辅圣人之至徳故动用而无违骊谷汤泉天行慕律属车之汭陪游之日孰谓荡邪兹焉遇疾【`阙`】焚香山以邀元吉却届重城弥晋永毕思勿药之有喜痛还年之无术呜呼哀哉覧旧舘兮洞开践芳尘兮徘徊指泉之畵像谓徳音之在哉自昔层【`唐诏令作増`】城之宫椒风之殿获遇明【`诏令作时`】主是矜邦媛有平生之渥恩无沦没之余眷况真顺之宠锡伊徃古之莫见卜兆【`诏令作地`】考常三既良园陵苍苍在国之阳傍芙蓉而左转怨桃李之春芳风卷旌斾繁笳委咽中使防道懿见辞诀山藏玉衣地留金穴惟清防之永矣流国风而不竭呜呼哀哉  

## 文苑英华卷八百三十八

宋　李昉等　编后妃哀册文下  

恭皇后哀册文一首  

承天皇后哀册文一首  

贞懿皇后哀册文一首  

元献皇太后哀册文一首  

章敬皇后哀册文一首  

昭徳皇后哀册文一首  

懿安皇太后哀册文一首  

恭皇后哀册文　　　　　　韦良嗣  

维开元二十八年嵗次庚辰月朔日宁皇后元氏薨于西京之第旋窆于某茔天未忘衅相次徂落其明嵗十一月二十四日王薨在殡制册为让皇帝且有后命追諡妃为恭皇后盖以王有让统之寔而妃有恭徳之美所以考行追崇皆圣皇天伦笃爱有光于古先者也粤天寳元年五月乙巳朔十七日庚申将迁祔于恵陵王薨及葬凡为七月天子之礼也命侍臣叙以书册其词曰  

皇矣有熊处于宫衣冠所在祗无穷以武而兴复于土中以文始大元气比崇礼侔周恪庆渐柔风展我邦媛伦昭有融至静委和如天克令莫莫中谷夭夭作咏黄繶尊容素纱増映鍳图阅火隂仪壸政帝宠元昆妃承累命降家人之礼拟隂安之盛【`汉书文纪隂安侯髙帝防`】鹊巢化行人伦以正贰【`一作或`】几望于终古故守冲而益敬祥开梦兆服媚兰荪女延汤邑男受推恩緑车齐轸防防盈门各禀柔训常贻话言天授戬谷无非播谛归赗事防毁防成沴圆月忽蚀朝云亦霁灭防韶阳收华邸第呜呼哀哉鲁宫未考汉门处哀帝以让而追諡后从夫而永陪防翚【`一作翚防`】蹔举璋瓉谁开用小君之备物怨吾王之不来呜呼哀哉娥轮半上蜃辂将移逗【`一作追`】防旐兮迟迟卷六衣兮披披青门一别兮不驻素浐既济兮相随入长陵之松栢顾汉苑兮参差司马门兮罍罍恭后坟兮在斯呜呼哀哉  

承天皇后哀册文　　　　　杨　炎  

维大厯三年嵗次景午四月乙未朔五日庚子故齐王諡曰承天皇帝妃张氏諡曰恭顺皇后天寳末贼臣搆难王从二圣南幸成都自武功定防禁中扈先帝于灵武以是年八月薨于行在今上录功追逺诏諡鸿名以大厯三年六月迁座于咸阳礼也云翿宿悬天鸡空向【`一作响`】建翠凤以防引度苍龙以【`一作而`】长徃皇帝恸极天伦齐于开舘望桂舆之萧飒抚兰防之肠【`一作伤`】断爰诏近臣遗音是纂其词曰  

皇国氛氲丽于天文本枝百代连【`一作聨`】华千载维王斯防其祥则大祖武之烈宗文之配令徳纯粹温恭慈爱和必有莭动而无悔持盈以冲明道若昧金玉是饰皷钟于外伊昔庆衍维皇握圗天孙载弄甲观晨趋善问居讲严师服儒琼林秋实寳蕚晴敷皇用锡土苴茅剖符大邦之干沧海之隅遥分朱邸近植青梧爱钟嘉恵宠被宸渥从侍寝门观风太学礼闻齿让聴辨声乐歴运中否灾鲸搆昏初避夷狄【`一作帝初避狄`】圣有昌言王叶羣议天廻乗辕适于硭砀之野进于阊阖之门云趋北河电扫中原方从庙告言守藩垣忽川逝于东海怨夜长于西园呜呼哀哉志业见于屯蒙勲名留于天壤成宗禋之有圣【`一作归`】悲欢爱之易丧独精聚而防逰奉君亲以长徃展我邦媛徳容可仰鲁舘而家齐风是长翟拜三月軿归百两岂凤吹之有行【`一作有归`】而虹销之无像呜呼哀哉帝念伊始晬容生忧伤桂绊之幽蠧望山河之林邱觧劔龙【`一作龙劔`】而追恸烛鸿徽以捜驾之辂旗服以冕裘俨千官于天卫【`一作衢`】将合祔而从周呜呼哀哉笳皷宵陈河山晓发地坱干【`一作北`】兮声逺天空同兮影没入幽隧之穹林伏盘原之宫阙呜呼哀哉考至公与至性见为子兮为臣临难不忘其社稷感时思致于君亲短而非病逝岂同尘惟徳名与盛典可观法以求仁呜呼哀哉  

贞懿皇后哀册文　　　　　常　衮  

维大歴十年嵗次【`集本文粹作在`】辛夘十月辛酉朔七日丁夘【`旧唐书文粹作六日景寅`】贵妃独孤氏薨粤明日追諡曰贞懿皇后殡于内殿之西阶十三年十月癸酉【`唐书文粹如此是英华及大诏令作六月十七日癸酉非`】乃命摄大尉银青光禄大夫守门下侍郎同中书门下平章事河内郡开国公常衮持莭册命以其月【`英华唐书文粹如此是惟大诏令作其年十月癸酉朔`】二十五日丁酉迁座于藏陵礼也素纱列位黼帟周庭辂升玉缀轩缺珠櫺【`唐书集粹作攎`】皇帝悼鸾掖以追懐感麟趾【`唐书作迹`】而増恸备百礼以殷遣命六宫而哀送宗祝荐告司仪降收爰诏侍臣纪垂鸿休其词曰  

祚祉悠乆宠灵诞受元魏藩戚周隋帝后五侯迭兴七贵居右肇啓皇运光膺文母纉女是因以纲大伦生知隂教育我蒸人瑞云呈彩瑶星降神聦明睿知婉丽贞仁惟昔天鉴娉【`唐书文粹作捜`】求才淑龙徳在田葛覃于谷周姜胥宇汉后推毂王业惟艰嫔风已穆继文传圣嗣徽克令不曜其光乃终有庆祗奉园寝肃恭灵命越在哀防聿追孝敬文织丝组朱緑黄上供祭服以祀明堂法度有莭不待珩璜萹训之制自盈缣缃叙我邦族风于天下始于忧勤叶成皇化慈厚诸女宠临下嫁登进贤才劳谦日夜服缯示俭脱珥【`唐书文粹作簮`】申诫访问后言防逰夙退内和羣娣动有矜诲外睦诸亲泣辞封拜阙翟有期【`唐书文粹作日`】亲蚕【`集作躬亲`】俟时忽归清汉言复方祗万乗悼懐羣生【`文粹作臣`】慕思玉衣追庆金劔【`唐书文粹作劔疑作纫`】同仪呜呼哀哉去昭阳兮窅然乗云驾兮何在人代宛兮如旧炎凉倐兮已改翠葆森以成列素旗俨而相待言从玉兆之贞永閟瑶华【`集作池`】之防别长秋之西苑过望春而【`诸本作兮`】南登招帝子于【`唐书文粹作于`】北渚从母后于东陵【`后之女叶国公主塟城东地卑湿至是从祔东陵云`】下玉【`唐书文粹作土`】清兮动金翠外无像兮中有慿合箫挽而【`唐书作以`】攅咽从【`诸本作结`】云雨之【`诏令作而`】凄凝吾君感于幽期俯曽亭而望思惨嫔媛载穆象服攸宜鸾辂爰正翚衣在斯蔼蔼邦媛雍雍母仪先天毓徳早嵗闻师日月有期山陵甫制六綍齐引八神警卫龙帷俨其载陈骥服骋以偕逝率土雷动殊方雪涕去城阙之迟迟望郊原之翳翳背黄山而北指渡清渭以东辕野色惨以凝幕青【`诏令作春`】云重而垂轩俨騑骖以就驾惨徒御而不喧舍层城之禁掖向新庙之陵园呜呼哀哉遵周道之合祔美时风之同穴列容卫于山阿若平生之像设拟灵【`疑`】金之凄楚泛薤露之清切痛脩夜之不阳叹行芳之永絶呜呼哀哉缅惟在昔嫔徳斯臧夫妇以正邦家之光明明淑徳诞圣配皇肃威灵之如在钦懿范之不忘呜呼哀哉  

章敬皇后哀册文　　　　　裴士淹  

维寳应二年嵗次癸夘閠正月乙巳朔五日己酉大行章敬皇后啓自先殡十六日庚申膺册礼于行宫粤三月二十七日庚午将迁祔于建陵礼也素帟遐敞彛罇晓荐风蔼椒涂月虚兰殿哀子嗣皇帝讳悲深夜恸切圣慈爰讲【`一作脩`】六服之礼允廸二南之诗示寰区以壸则恭典册以台司鸾斾曵音蜃辂迁辙辞臣奉诏敢扬徽烈其词曰  

圆方配徳耀魄齐明王化之本国风以清于穆宗盟【`一作周`】贻谋先觉太伯崇让延陵聴乐蕴乎纯嘏施及繁昌斗维储庆轩纬流祥入懐梦月满室腾光苹藻无替纮綖有章待年秘景率礼含芳象服是宜造舟成咏顾史垂则称诗以延伫极容卫之【`文粹作以`】尽时摇巾袂兮逺诀隔轩槛兮羣悲不复见兮廻御辇伤如何兮轸睿慈下兰臯兮背芷阳旌悠悠兮野苍苍帯白花兮掩泪衣帉兮断膓当盛明之【`唐书文粹作兮`】共乐忽幽处兮独伤去故庭而【`诸　作兮`】日逺即新宫兮夜长襚无文绣之饰噐无珠贝之蔵盖自我之立制形【`诸本作刑`】有国之大坊【`诏令作防二字礼记通用唐书文粹作方`】呜呼哀哉见送徃之空归叹终焉之如此方土神兮是与非甘泉尽兮疑复似遗音在于玉瑱陈迹留于金戺献万夀兮无期存二南之余美呜呼哀哉  

元献皇太后哀册文　　　　萧　昕  

维寳应二年嵗次癸夘闰正月乙巳朔十六日庚申元献皇太后啓殡于永昌之陵寝安神于细栁之亭宫粤三月甲辰朔十三日乙夘将迁座于防陵礼也諡册昭礼容车俨驾皇帝执通防而在疚遵逺日以戒期悼悯防之荐及痛皇妣以御悲泣外郊而阻礼将撤奠于有司命宗伯之贰职陈明徳以为词其词曰  

两仪判质二曜分形干刚坤顺阳徳隂灵嫔风以婉妇道惟聴王教斯立邦家以宁渭水定祥涂山恊徳式敷隂教用光内则紃组克脩苹蘩是軄杂佩相警副笄尽饰族承嵩【`诏令作莲`】岳徳备椒房福履兰殿祥开画堂黄花袭庆彤管贻芳姜嫄佐喾尧母兴唐灵婺沉彩仙娥坠魄厚夜无归重泉永隔义存故劔礼备追册先志克遵爰开故宅坤仪展敬啓廸四聦诞敷六行兰芳桂郁霜皎氷净鷰集瑶筐鸾廻金镜化光葛蔂务先穜稑载靡震惊宵沦朓朒柔明既进隂教惟肃必戒浮华逺登才淑宁观戯马尝徃濯龙尧门协庆莘野聮踪祎防凝彩珩有容志循简易体备肃雍维徳之行令问不已绣轮羽盖玉阶金戺式昭范于人伦竟韬华于地纪六宫挥涕于清禁万防衔寃于神理呜呼哀哉宗祧永固濬哲膺期仁涵动植庆浃华夷捧镜奁而増欷临甲观而纒悲望松楸兮逾逺感霜露兮何追湘川有君汉陵宜祔露卫攸心礼章加数瑞云呈紫而转妍廞服变黄而无蠧想层城于北阙背夀原于东路应门寂寂以长闭同轨辚辚而毕赴呜呼哀哉閟泉闱兮有洫引池绋兮方昭吟古木于灵囿遡悲风于渭桥繁笳凝而凄切轻斾转而萧条衣潜覆兮犹在香逺闻兮而不消呜呼哀哉鸣鸡奏而夙兴服马严而晓发惨河山之淑气怨桃李之嘉月虽立极与观图繋池光而禋设猗彤管兮有炜賛徽音兮无歇呜呼哀哉  

昭徳皇后哀册文　　　　　韩　滉  

维贞元二年嵗次景寅十一月丁亥朔十二日戊戌大行皇后崩于两仪殿旋殡于西阶越朞【`一作三`】年嵗次丁夘二月景辰朔二十九日甲申大行昭徳皇后将迁座于陵防礼也长秋宵辟灵輼夙备哀笳晓咽梚増欷容卫俨黙祖庭愔邃动长情以自失矧孝思之天至哀子皇太子痛凤翣之将引哀陵云之永诀号遣奠以登馂临凯风以泣血臣滉奉诏式扬懿烈其词曰  

坤厚载物乾道由仪成象大矣贞徽纂之芳闻在郡【`诗在洽之阳`】伣表天施风王雅庆发明离静恭之徳斯賛庶方之教聿熈诚轩星之降彩何玉华之遽【`一作荐`】萎呜呼哀哉桂舘纒哀椒涂燎寝翚衣卷玉龙杠绸锦内朝遽閟公宫曷禀彤管空贻黄桑罢絍宸深悼于故劔储贰【`一作两`】痛絶于勺饮惟华宗之逺派寔统业【`一作系`】于周王猗烈祖之上僊固命氏之灵长沙麓之徽爰契筮华【`一作儇`】之庆载洋穆嘉猷于洲涘跻盛徳之【`一作于`】任姜居内辅以同休饰芳音【`一作隂化`】以融光赋樛木以逮下鄙脱簮以自彰夙着当熊之绩早膺灵凤之祥布一徳以蕃衍贞万国以元良章顺简以柔克奚辰蚀而靡常掩圎魄以就晦絶坤维而不张呜呼哀哉臣妾何恃宫壸安仰凑永巷以晨谒瞻兰殿以凝想庭寥寥以増暧繐防防以不敞激号唱以俱发逹苍以振响呜呼哀哉通灵甫搆天京啓阡夀原春惨新宫昼珠已禭玉座将迁哀嫔负玺泣御收筵鹥辂徐转鸾旗遵前恸皇情以余渥下北极以辞天想衣练以崇俭絶倾筐而咏贤呜呼哀哉瑶齐永閟鞶鉴长委灵仙邈母仪在纪妫汭同风涂山继美配祗荐号腾英流祉惟皇储之孺慕方衘血以顿毁掩礼经之前踪逹天下之孝理遵【`一作尊`】睿懐之惨怛昭天行之终始垂千古而自扬【`一作伤`】岂臣词之足拟呜呼哀哉  

懿安皇太后哀册文　　　　封　敖  

维大中二年嵗次戊辰夏五月己未朔二十一日己夘懿安皇太后崩于兴庆宫冷井殿旋殡于大内两仪殿之西阶粤十一月丁未朔二十六日壬午迁座于景陵之别寝命大尉具陈祖馈殿廷礼也池绋就列神攅啓封晴霜拂禁曙月弯空叶谋之吉兆俨蜃卫于行宫皇帝孝本自天礼期逾节仰遗令之是禀仰宸衷而敢越宵载既备祖庭爰设缅行佩之徂征驻輼辀【`疑作辌`】之去辙顾谓简册克扬休烈臣敖奉诏敢献文曰  

大圆清升大方浑凝日正阳徳月司隂职人伦既分伉云俪云自甿之毕逹帝之尊有国有家以君以亲光光母后列列门胄鼎中荣天枝外秀河祥岳祉兰香玉美汾阳之孙升平之子有命既集来嫔帝宫奉维城之中馈光戚里之华容赫赫宪皇龙潜未跃贻孙钟紫极之庆知子奉青宫之乐惟后之明执礼而行恭敬必严于父道盥潄将俟乎鸡鸣及二圣归真三光正色日朗黄道月盈霄极中兴是賛隂教维则时咏肃雍功推辅翼服澣濯以警其华焕让封拜以诚乎谦抑苹藻防蠲于宗庙葛藟吟讽于宫掖髙禖有庆大电膺祥诞元良而立极纉丕构而圗昌于是养素便殿斋心洞房宸严捧负孝道辉光噫驰飚兮未几迅朝露兮何常人代之推迁莫极仙家之日月犹长妇事三朝母临五叶礼益上载恩方下接无何秘箓求真【`阙`】门悟刼追弓劔之悠逺感霜露之履渉谓十地兮何跻谓丹梯兮可摄金屋不知其长徃管空遗乎旧法呜呼哀哉姜嫄让徳任氏推名仰符轩耀俯顺坤灵容范不邀乎箴史婉娩自恊乎柔明终厌浮代期归福庭谢明时于清禁即脩夜之扄呜呼哀哉兰殿灵【`唐诏令作虚`】严椒房幽寂日下珠帘尘生粉壁禁树暮兮烟惨宫瓦寒兮霜白瞻象设兮如在捧祎防兮成昔呜呼哀哉车书毕防容卫周陈黄山指路清渭临津姑射之云霓自逺鲋隅之箫皷空闻想于寥廓徒望望于逡廵呜呼哀哉天上无归人间一别盻三清之缥缈畱四徳之昭晰诗着隂阳之咏书徴卜筮之说啓叶吉于新阡爽同归于故穴虽夀宫相望参差陵附之烟而仙路有【`诏令作何`】期缱绻瑶池之月呜呼哀哉  

## 文苑英华卷八百三十九

宋　李昉等　编太子哀册文  

隋元徳太子哀册文一首  

唐懿徳太子哀册文一首  

节愍太子哀册文一首  

恵庄太子哀册文一首  

恵文太子哀册文一首  

恵宣太子哀册文一首  

恭懿太子哀册文一首  

昭靖太子哀册文一首  

隋元徳太子哀册文　　　　虞世南【`隋书元徳太子传作虞世基`】  

维大业二年七月癸丑朔二十三日乙亥皇太子薨于行宫粤三年二月庚辰朔六日乙酉将迁座于庄陵礼也蜃綍宵戴鹤闗晓辟肃文物以具陈俨賔从其如昔皇帝悼离方之云晦嗟震宫之亏象顾守噐以长懐思视膳【`一作临登馂`】而兴想先逺戒日占谋允从庭彛撤祖阶戺收重抗铭旌以啓露动轩【`一作徐`】轜于振容揆行授【`一作度`】名累徳彰諡爰诏史册式遵典志俾濬哲之徽猷播长乆乎天地其词曰  

宸基峻极帝绪防昌体元袭圣仪国【`一作耀`】重光气秀春陆神华少阳居周轶诵处汉韬庄有纵生知诞膺惟睿性道觽日几深绮嵗降迹大成俯情多艺树亲建国命懿作藩威蕤先路舄弈渠门庸服有纪分噐惟尊风髙楚服【`一作殿`】雅盛梁园睿后膺储天人叶顺本茂条逺基崇礼【`一作体`】峻改王参墟奄有唐晋在贵能谦居冲益慎封畿千里阊阖九重神州王化禁旅军容瞻言偃草髙视折冲帷扆清秘亲贤允属从【`一作泛`】景凤澜飞华螭玉挥翰泉涌敷言藻缛式是便蕃【`一作烦`】思谋啓沃恭【`一作共`】惟积徳丰衍繁祉粤自天孙光升元子緑车建事翠缨奉记【`一作祀`】肃穆满容仪形让齿礼乐交畅爱敬兼资优游道【`一作养`】徳恭已承凝【`一作仪非`】南山聘隠东序尊师有粹神仪深穆其度显显观徳温温审喻烱戒斋箴流连玉【`一作王`】赋入监出抚日就月将冲情玉裕令问金相冝绥景福永祚元良神理冥寞天道难究仁不必夀善或愆祜遽瑶山之頽壤忽桂宫之毁构痛结幽明悲纒宇宙恸皇情之深悯摧具寮其如疚呜呼哀哉廻环气朔荏苒居诸霑零露于瑶圃下申【`或作严`】霜于玉除夜漏尽兮空阶曙晓月悬兮帷殿虚呜呼哀哉将宁甫竁长违望苑渡渭涘于造舟遵长平之脩坂藐鹤驾而不追顾龙骖【`一作楼`】而日逺呜呼哀哉永隔存没长分古今去荣华于人世即潜之幽深罗【`一作霏`】夕烟而稍起惨落景而将沉聴哀梚之凄楚杂灌木之悲吟纷徒御而流袂覩【`一作欷`】缨弁以霑襟呜呼哀哉九地黄泉千秋白日虽金石之能乆终天壤乎长毕敢图芳于篆素永飞声而誊寔呜呼哀哉  

唐懿徳太子哀册文　　　　李　峤  

维神龙二年嵗次景午夏四月甲戌朔二十三日景申懿徳太子梓宫啓自洛邑将陪窆于干陵礼也廞衣夕陈祖奠朝设蜃辂俄轸龙旗按莭皇帝嗟蚁庭之寝籥愔凤渚之韬簧抚万乗而懐国本绥六姻而悼干将情无辍哀礼有加数刻纯懿乎金版播声芳于玉裕其词曰  

灵命将兴元符是膺皇基茂立帝武丕承祥集畵堂庆流朱邸棘矢延祝桐圭备礼寔惟天族载挺人英川寳岳秀虹辉电精舞象得佩觽闻道刻舟敏遽牵衣慧早几神闇体理识资心韬钟律情含蔡蓍曰仁曰孝非训非师寛恵深博温良肃祗苞举六爻【`一作文`】网罗羣籍诗接楚彦赋延梁客淮国传骚云梦【`一作防`】对易乐善起軰多才掩昔乃崇匡卫实屏实藩乃列朝请为鸿为鹓扬声北路振彩西园仪表姬戚光辉舜门恭事阃闱欢迎党族怡色玉润温词兰馥中外克谐亲踈允睦恒徳有裕间言无讟荣深出幸宠茂留中婉娈羣辟绸缪二宫陪舆泽厚赐【`一作锡`】马恩隆西蜀钦义南山向风礼缛天孙望髙元嗣重海阙象前星虚位方辍颁彛行膺主噐奄丧门轴俄催隙驷呜呼哀哉凤下朝阳龙收暝光琼田灭彩桂苑沦芳国轸倾翰朝悲壊梁惟灵征之寂寂怨天道之茫茫呜呼哀哉圣登期恩荣下贲爰命典册式昭名諡諡鬯虽崇粢盛不莅阖壤同戚具寮増欷呜呼哀哉筑思防兮竟不旋还作室兮复何年访来人兮伤对日瞻去鹤兮感升天惜明离之虚繇怅凤乐之徒悬对银牓之留月泣铜楼之送烟呜呼哀哉司兆献占掌图办域梚铎初警帷防既饬引文卫之逶迤度繁笳之凄恻纒永慕于青府结余酸于紫极呜呼哀哉辞交风之近甸出避雨之层峦望八水而遥集懐三川而顾叹麦枯兮夏旱花落兮春残林野晦而天无色烟云愁而景欲寒呜呼哀哉梚驾昭途即宫下土执斧供事扬麾按部蔵日兮山门埋镫兮地户痛平生兮冥寞哀倐忽兮今古视不见兮呼不闻天无晓兮夜无分同变化兮光隂尽配阳秋合菊兰芬呜呼哀哉  

一作皆唐大诏令  

节愍太子哀册文　　　　　李　乂  

维景云元年十月朔日莭愍太子梓宫啓自鄠杜粤某日将陪窆于定陵礼也蜃卫初列凤仙将逺阅少海而不流赴穷泉而莫返皇帝懐副君之大义降犹子之深慈饰忠烈于逝者备哀荣以送之汉幄虚侍周墙肃事思防空筑幽埏永閟金相兮玉裕揆行兮旌能峻节兮无泯芳声兮有恒其词曰  

素云流祉白水贞祥祀及百代威加万方勃焉家国赫矣皇王帝子攸干男以将迈徳诞灵懐文抱质汉防占雨秦宫【`唐大诏令作京`】近日敏对不羣能言罕疋艺该百遍【`诏令作变`】词含六律朝霞自举夜月尝游醴荐推穆书成重邹典戎仙卫作牧神州是谓元子光膺孟侯少阳正位太学知道春诵夏尊师敬老荣承玉玉宠殷瑜佩三善不忘四章旋逮过阙则下入庙斯趋曰仁与孝终始不渝圣敬日跻温文嵗广望髙周副才优魏两用事有伦出言无党政成中外声溢天壤邪臣作蛊匹夫知惋不顾身尤【`诏令作游`】将夷国难忠义斯仗谋猷是断获戾宫朝归魂霄汉白驹过隙苍蝇止藩水逝西沼霜雕北园鹤阙谁驭鸠里徒寃瞑目于此伤心谁论呜呼哀哉去日沦晖前星坠彩形神溘谢徳音如在物是人非年移运改圣明延鍳徽章有待有待伊何庆逢开辟延鍳伊何恩隆典册即鸣凤之冈岭啓占鸟之队宅人辞中垒之桑鸟思平陵之栢地如伊水山连纪市嗟委化于仙期欲问安于神理五营成列万国咸酸梚铎朝唱旌麾晓寒指牵牛以南渡乗饮龙而北傃顾青舎兮非春掩扉兮大暮昔之来矣银牓铜楼今之徃矣旷野荒邱冉冉兮辰促苍苍兮道悠惟声华与纯懿比金石而恒留呜呼哀哉  

恵庄太子哀册文　　　　　张九龄  

维开元十二年嵗次甲子十一月丁巳朔二十四日庚辰司徒申王薨于行在所册諡恵庄太子旋殡于寝粤闽十二月二十七日壬午将陪于桥陵之栢城礼也黼幕宵布羽纛宿设西序啓攅南首成列皇帝深天伦之感崇后储之礼拟容卫于青宫申孔懐于朱邸爰命史氏稽于【`唐大诏令作于稽`】令则无俾直书不彰遗徳其词曰昊天有命先后受之分王子弟藩卫京师克荷成宪罔不【`集作弗`】肃祗懿哉明哲诞惟神粹宣慈日闻孝友天至道则脗合迹无自异性实生知学兼时习易微书逺诗言礼立徳必有隣善如不及贵而能慎量固难挹方伯出镇邵南取斯司徒入掌郑武其宜义之所在政乃克施物留遗爱事着成规西夏息人东征叶卜韡韡同轩【`二本作辇`】皇皇改服疾道中路防传左毂宁不愸遗奄钟斯酷呜呼哀哉昔在冲妙具惟兄弟四国并封五王均体逰必连骑居则同邸各承爱于含饴俱受经于置醴既荏苒而云迈属殷忧之将啓实定祸于萧墙遂继明于云陛虽隔深宫之卫常洽家人之礼曷殂谢以痛心感平生而流涕呜呼哀哉爰择茂典将【`集作追`】崇上嗣表先圣之元良申友于之褒异纷卤簿以徒设俨文物而空备彼神仪之如在乃羣悲之所萃周礼从祔汉茔是陪先逺日而撰【`集作选`】吉防同盟以送哀夜漏尽兮暗室啓庭燎残兮晩梚催按三校而徐进将一去而不廻呜呼哀哉背朱门兮迟迟驰【`诏令作驷`】白骥兮骙骙野苍茫而助惨风萧飚而増悲翩翩兮素盖寂寂兮畵帷遵旧途而何有覧陈迹以如疑面都邑兮不入侍陵寝兮有期惟光仪之永閟与昭代而长辞呜呼哀哉潜清晖于幽穸昭鸿名于美迹将在皇储之史岂伊诸侯之策播遗芬【`集作芳`】于兰桂传不朽于金石谅纪言之在兹嘉徳音之无斁呜呼哀哉  

恵文太子哀册文　　　　　苏　颋  

维开元十四年嵗次【`唐大诏令作太嵗`】庚寅四月己酉朔十九日丁夘太子太傅岐王薨于洛册諡恵文太子殡于正寝之西阶仲夏景申将祔于桥陵礼也晓风北清魄月西照列铎梚以严皷出轩除而灭燎皇帝戚深天伦【`或作三伦`】宠异天人追遣奠于将逺恸哀懐其若新人以贞位文以光諡爰诏司存廼甄遗懿其词曰  

重之门唐系居尊五色之土岐封效古瑶图正位兄一弟二寳蕚承庇帝三王四常急难兮特询以事竟扶翼兮能竭其志其志伊何程才则多武之以靖文之以和勇超东牟思夺东阿是曰且尔曷云其他覃訏守成忠肃钟美克顺克比为臣为子河书聚学沛易穷理毫使露濡赋令云起出咨岳政入慎邦纪鲁卫则侔武桓斯拟传于元嗣钦若端士徃锡朱旂来朝紫微家人辑穆藩后増晖旨不同而不膳珍华不共而不衣楚谋或隠梁籍宁违属廵岱以封还侍升天而庆归猗那兮扬名于后懿【`诏令作于`】锦兮脩业可乆富贵兮于何不有闇忽兮曽莫之夀呜呼哀哉宵欲分漏革传于奏天初辨时宪【`诏令作虑`】切乎思骏马连而交使近臣骈命而挟医望君土兮何遅遅俯櫺槛兮犹若期至不至兮歘长辞悲莫悲兮惟此悲外皆罢惙兮内独涟洏岂吾季之在  

哉崇后储以諡之孝依桥岳仁本京【`阙`】　　　　畴能忍兹灵輴稍发清道徐按整承华之卤【`阙`】　　阳之宫观树隂隂于国门桥耿耿于天汉盈旧恋【`阙`】廻复蓄新哀以聚散防然嗣王若不胜防惨天地之何心怨闗山之已长夫俭为之徳谦固其则存没是膺恵文是征存也髙防深池之不竞殁也备物重噐之不矜呜呼哀哉典册之有慿恵文之有称故奉先皇之松栢成太子之园陵呜呼哀哉  

恵宣太子哀册文　　　　　韩　休  

维开元二十二年嵗次甲戌七月庚申朔十日己巳司徒薛王薨于洛册諡恵宣太子翌日殡于正殿之西阶粤八月二日庚寅将陪于桥陵礼也凉隂戒秋白露凝夜傃哀梚于郊道俨虚容于池榭皇帝痛棣华之既凋瞩兰坂而増欷抚彻奠以无及恨潜泉之永閟光乎典册升彼储嗣爰命史臣飏言其懿其词曰  

于昭帝系濬发裔逮尧升唐自薛而王粤有成徳遂荒东国大啓宇聿崇典则夫其秉灵在初廸哲惟睿惇敏秀铄淳厐淑慎谋謩以成蹈道而顺【`或作进`】文英独越武烈惟振百辟式瞻五宗【`或作崇诏令作常`】以训惟兹大贤克懋天叙为藩为屏是辅是弼保厘我邦家左右我王室沛献演易楚元説诗艺无不综学罔有遗分以寳玉建其旌旗出声政入賛雍熈咨尔公族是惟敦睦王曰命弟宠其车服俾侯于京怡怡弟兄穆以家人之礼崇其藩后之荣曷常不乐彼同舆却东平之归奏询其异政钦少【`诏令作比`】海之能名将以天伦之爱可以昭于【`诏令作于`】载籍友于之道可以贯于神明冝其善有其庆祸无其胎享此眉夀祐其多才胡勿药以为疾逮弥旬而成灾躬为祷兮无不至诚以请兮无不备走羣祀以累祈征上医而毕洎苍黄而晦明未隔闇忽而古今斯异呜呼哀哉神理无昧人寰已非想河乐其犹在望淮仙而不归悲由中而自切情限礼而相违帐丙舎而【`诏令作之`】云逺餙承华以増晖呜呼哀哉灵肇吉服马先路悼津门之永违遵河桥以直度笳哀洛阳之道旐靡咸京之树换忧欢于今昔变风景于新故呜呼哀哉夫行以諡尊恩由礼盛申备物以増餙缅贞徽而独映俾重为善之名以彰有后之庆呜呼哀哉庭榭慽以惊秋川波咽而不流厯神臯兮望国寝背华宇兮归山邱厯【`诏令作流`】尘满兮虚榭暗緑苔生兮行径幽惟盛徳与鸿烈亦天长而地乆悠呜呼哀哉  

恭懿太子哀册文　　　　　李　揆  

维上元元年太嵗庚子六月己未朔二十六日甲申皇帝【`旧唐书本传并诏令并无帝字`】第十二子待莭凤翔等四镇【`唐书作州`】莭度观察大使兴王佋薨于中京之中【`二作作内`】邸殡于【`诏令作于`】寝之西阶粤八月丁亥册赠皇太子庙号恭懿冬十有一月庚寅诏于长安之髙阳原礼也鷰队开封龙輴【`二本作輼`】进辙陈祖藏而就位俨涂刍而【`唐书作以`】成列皇帝哀玉林之閟景悯璿蕚而罹【`唐书作之惟`】霜曕蜃【`唐书作龙`】綍而増思懐鴈池而永伤考諡惟古褒崇有式爰诏史臣恭宣懿徳其词曰  

惟天作唐累叶重光中兴景运【`唐书作宸景`】再绍乾纲本枝建国盘石防疆克开圣【`唐书作宠`】寔曰贤王骊源孕彩日干腾芳深仁广孝蕴艺含章秀发孩笑【`二本书作童年`】恵彰髫【`唐书作齓`】齿蹈礼知方尊贤【`唐书作承尊`】叶防对日流辩占封【`二本作风`】继美鲁卫后尘间平絶轨胡孽初搆王师未班爰从襁褓载厯险艰爱借【`二本作备`】中掖名崇懿藩居常禀训动不违顔礼及佩觽朝加分噐祚土延壤【`二本作渥`】登坛受师玉【`诏令作璇`】轼金箱【`四字唐书作玉质金声`】文经武纬乐善为寳崇儒是贵濬哲外朗温文内深阅书成诵观乐表音五经在口六律谐心才优艺洽【`诏令作给`】絶古超今虵豕犹梗寰区未泰【`二本作乂`】涤虑祈真焚香演偈食去荤血心从【`唐书作依`】定慧庶福邦家俾清凶秽霜【`唐书作雾`】露婴疾聦明害神沉疴始遘弥旷盈旬正【`唐书作止`】虑无扰发言有伦在膏方函问膳逾勤云物告徴星辰变象楚药无救秦医莫仗灵仪沓而上賔徽音邈其长徃违旧邸于青社即幽陵于黄壤呜呼哀哉防气夺兮去何之精灵在兮孝有思痛【`唐书作念`】君亲之永隔托梦寐而来辞延桂宫而震【`二本作宸`】悼贯椒壸而纒悲旌遗芳于碣舘贲新命于储闱呜呼哀哉先逺戒占献吉指鹑野而西临背凤城而右出天惨惨而苦雾山苍苍而翳日扬薤梚之哀凄盼松挺之箫瑟罢【`诏令作罗`】乌伏以礼峻撩黄肠而思宻望驰道而长辞赴幽途而永毕呜呼哀哉生为宠王兮宸爱所钟殁追上嗣兮朝典斯崇升玉笙于洞府閟【`唐书作阅非`】银棨于泉宫金石谁固兮人生有终简册犹【`二本作攸`】记兮徳音无穷敢直词以【`唐书作于`】篆美庶永代而承风呜呼哀哉  

昭靖太子哀册文　　　　　萧　昕  

维大厯八年嵗次癸丑五月乙亥朔十七日辛夘开府仪同三司元帅郑王薨旋殡于内侍省二十七日甲午册諡曰昭靖太子洎十年嵗在乙夘十二月庚申朔二十六日乙酉迁于万年县细柳之北原乃诏京兆尹黎干监防防事展餙终之仪礼也呜呼哀哉穷隂肃冽杀景凝沍蜃辂方巾龙骖在御设庭燎以终夕啓攅涂而即路皇帝悼贤王之不淑念爱子之云亡齐彭殇以理遗顾形影而神伤录旧功【`一作勲`】于藩邸议新諡于太常睠承家于七鬯追嗣位于元良爰命侍臣式纂遗芳其词曰  

维昔启土膺兹册命赐爵为王建封于郑梁国宠异鲁邦礼盛明哲在躬温良成性国歩艰难遘兹师旅克生才艺允是文武乃拜元戎俾殱丑虏軄思靖乱功期御侮守师律以殿邦振威声而先举问安内竖视膳寝门随肩明两顺色晨昏光辉棣蕚友爱鸰原率礼不违人无间言招贤南楚爱客西园宗子维城王室以藩乐善未终沉疴斯起羣望并走众医咸理有加无瘳兰销玉毁驰光度隟逝川阅水轸皇慈之羣化嗟国人之罢市呜呼哀哉畴庸未纪度徳则优崇以徽号阐其谋猷善则可旌礼无不酬吉防同域神理难求列前星之储位昭甲观之虚【`一作灵`】庆选【`一作撰`】日月以有时备涂刍以将命卜竁从吉辨方正堇原霜苦松阡雪映起寝庙之崇严制园陵之尊敬【`一作盛`】呜呼哀哉輼车发轫缇绮前旌祖载奠彻箫笳哀鸣梚出离宫路廻直城羽仪以列徒驭不惊越素浐以东指背黄山而北征聮冈走以廻抱逺树靡而低倾对骊宫以立表依细栁以开茔閟重扄于穸壤悲执绋于桓楹川沓呇以暝色野梢梢【`一作稍稍`】以寒声仰清芬之不冺实昭晰于鸿名呜呼哀哉  

## 文苑英华卷八百四十

　宋　李昉等　编諡议上【`此下二卷英华所编失年代先后今正之`】  

徳宗諡议一首  

敬宗諡议一首  

宣宗諡议一首  

懿宗先太后諡议一首  

驳工部尚书宋庆礼諡议一首  

驳大师燕国公张説諡议一首  

御史中丞卢弈諡议一首  

凉州大都督郭知运諡议三首  

故太保丞相赠太师苖晋卿諡议一首  

江陵尹御史大夫吕諲諡议三首  

驳司徒杨绾諡议二首  

常州刺史独孤及谥议一首  

赠司空李揆諡议一首  

徳宗諡议　　　　　　　　　许孟容  

皇莫大夫羲轩帝莫加于唐虞姒氏商镐亦续宪度咸纪名諡以扬昭光徽儒臣之议所以莭一恵也发挥茂耀如揭日月伏惟大行皇帝文思濬哲天纵神授大明继圣大孝尊亲服道稽古洗心蔵宻巍巍易简赫赫功造严祖宗而上下昭仁亿兆而飞沉表灵始者苏防残魂戎旌未偃方由雍邸出揔虞师刷讐耻而戴君父起雍城而升少海元良有开歴数诞膺同殷宗而心在谅隂位【`一作立`】汉制而礼权令然后诹咨对越端拱而理时丁祲沴盗起泚【`阙`】宸筭独复云雷骏奔浃旬底定鲸燎殱洗反已哀痛大猷弥尊版泉威武止杀吊人之志也金方朔陲猃狁昆夷趑趄犷悍不敢不率丹穴南裔扶桑东极自古未化占风而至镜照广及无思不服之徳也大本逹道是为中和鼓而舞之名我至乐以变繁淫以贞神人奉圣顺圣元侯继献九成八佾圣作明述垂衣脱劔防合猗那之奏也观文化成匠物研精四始六义动经风雅洪音巨丽焜燿皦绎立言垂训丹书鸟之作也蠲疴保全夀天之门方防溥锡目之广利札瘥不闻长养推仁施齐天地如保赤子之诚也教由徳礼人乃耻格古作训夏我箴政刑载哀敬用息刀锯利见大人脩本媿心之防也躬信厚而偷薄以革体清明而贪饕以惩纳匪躬之直无毁校防川之误推辅理之功有辐凑并进之勤金方草仙鼎忽成汗漫无从希夷永閟哀同轨之将防仰鸿名之可易铺衍至迹锡乎无穷谨按经义参诸諡法曰物妙无方之谓神保大定功之谓武尊仁安义之谓孝经天纬地之谓文大行皇帝变化无穷枢衡在握神莫过焉金汤善师豺豕扰  

驯武莫盛焉【`阙`】　　　　　　　　　焯王度焕乎黼藻文莫逾焉考坟史而徴徳实请上尊諡曰神武孝文皇帝庙号徳宗谨议  

敬宗諡议　　　　　　　　贾　餗  

议曰定尊号考列圣终古之重事有司冝用大者逺者上质百王之明烈下开千载之成法参天人之意极臣下之诚酌而举之以正大諡故称天以诔大莫加焉微臣得议公莫至焉所谓大者逺者盖揔夫一朝之治化四海之恵泽夷夏之率职元元之受赐皇明而【`疑`】临之逺近睿断所繋之巨小何如耳其他茍不足以升降盛徳者固得畧而不论伏惟大行皇帝以英睿之资绍膺丕歴啓皇辉于磐石浴圣徳于少海每钦承册命天下感悦既即尊位孝思逾显列圣之道率礼【`一作履`】不违礼行乎郊禋敬逹乎宗庙富四海以致养荣两宫以问安推恩广爱累霈鸿渥发号施恵洽于百灵而又天资严正睿徳沉毅时海内承宪宗穆宗威灵徳泽之厚朝野无事生人休息初临大寳委政宰庭春秋至富而逺蓄刚辩既阅庶务四聦益逹英断自己任贤不疑故卒能光啓诚明载安天下横议或炽圣愈坚忠勲内外叶賛雄略于是举兵食之大计示经营乎四方而不庭之藩首自夷殄砺忠奋节视师【`一作待冲`】于朝承风向化迩耸动夫不怒而威不战而胜王者之武也推是大防引而伸之则未形之用可见矣惜乎号未光乎天地泽未浸乎四海而变生非虑遐抱天关生灵之惋愤其可既乎七月将至同轨既集臣谨上稽国典傍考物情约以经义合诸諡法表功莭恵庶叶大中书曰惟作圣夫以濬哲之材继圣明之业而祖宗成式脩举罔坠礼百神而亲九族尊儒术而容谏诤铺鸿阐号圣徳彰明非睿而何諡法威强献徳曰武制胜朝堂之上而威棱逺驭不俟车甲非武而何昔汉昭帝之所以为昭知臣而諡法亦曰明徳有功曰昭大行皇帝初虽谦让然终任其刚断以显明徳非昭而何夫愍者臣下追惋之诚所深切者也諡法在国逢难曰愍圣朝既讨讐戡乱明告四方有司所宜率亿兆之心极君亲之义荐诚隆【`一作旌`】感非愍而何諡法慈恵爱亲叶时肇享皆曰孝孚爱敬于率土刑家邦之孝理躬亲严配之典奔走职来之助广慈至徳非孝而何传曰临之以庄则敬又记曰庄敬则严威拟盛烈之形容防歴古之训典谨上尊諡曰睿武昭愍孝皇帝庙号曰敬宗谨议  

宣宗諡议　　　　　　　　苏　涤  

议曰伏以皇天平分盛王全用施雷雨之广泽则庶物生成务恩威之至仁则四海亭育遂使含灵受泰触类知懐美諡大名固当称谓伏惟大行皇帝爰自盘维膺兹九五行越今古仁被黔黎孝惟生知略不代出以天下为己任视宇内于掌中坐朝而不问风霜弥乱而不恡府帑动惟师古虑必归周闻善若惊去疾务尽前王之美事列圣之令典必扩而行之加以讲信脩睦任贤兴能思念勲庸则发烟之彩绘敦序友于则置雍和之宴锡俯阅才彦则命法官谏官之次对爱悯生育则禁三月五月之采捕一物之不得其宜纳隍在虑四方之稍有未泰降食为心命将则千里坐知指縦【`诏令作踪`】则三邉克定是以人并为【`阙`】物得自安加以西平羗戎南殄蛮防三州七闗之地坦然无虞四镇际海之毗晏然自静然后赈廪恤人蠲农命使逺无不肃迩无不安奸宄戢心权豪屏息京辇絶桴皷之响邉陲无爟之虞可谓超三跻五度契逾绳者矣故有识曰伫其云亭齐人已臻于仁夀不享尧运不升轩云岂独唐俗有防考之悲杞人懐崩天之怨而已谨按諡法敬祀享礼曰圣辟土斥境曰武聦明睿知曰献经天纬地曰文慈恵爱亲曰孝先皇帝肃祗禋祀非礼不行得不谓之圣乎收复旧疆诛锄梗骜得不谓之武乎好文乐贤兴善不倦得不谓之献乎防奉天道鋭意典法得不谓之文乎五十而慕问安不懈得不谓之孝乎谨上尊谥曰圣武献文孝皇帝庙号宣宗谨议  

懿宗先太后谥议　　　　　杜宣猷  

议曰臣闻庆都诞尧唐风称盛涂山育啓夏道克昌坤徳既刑于邦家帝箓方传于悠乆况母仪夙着壸教自髙梦日昭其休祥伣天表其鸿庆晦耀未兆逢时乃彰殊荣不在于生前缛礼必行于身后详观国史逖聴皇王歩骤以来其道一贯伏惟先太后应二仪而作合齐两耀而降祥派流弄印之荣道叶握图之圣柔明初进慈俭用光苹蘩遵助祭之仪纮綖展亲蚕之礼四徳之姿始耀六宫之望攸归服浣濯而自脩抑华侈而不御大行皇帝道资内助礼冠中闱越辞辇之遵闻体厘之盛则二河之族难并五麓之庆方遥进贤才而益恭辞进封而夺志【`一作辞封拜而难夺是`】子一人而不享其福母四海而不居其尊行成楷模言着箴诫名噐尚虚于椒掖辉华俄缺于桂轮全徳则崇备物犹爽当海晏河清之日属賔天上汉之朝【`一作期`】故劔轸皇情之深新阡赴丹禁之恸于是痛环佩之絶响感诗礼之无闻爰诏近臣俾咏明淑神筭【`一作笔是`】添句用冩悲情岂八字之能伦与三光而齐朗叹纒绵凄怆之痛陋无存悼亡之词天文照临哀荣兼极其后必大倚伏有征皇上继明之初遽思顾复遂发宫女副以内臣恭告荐之诚度陵寝之制寔遵近礼即兆为山改马鬛之形就鲋隅之式璇宫对立兰殿焕开想像如覆于玉衣肹蠁疑游于金屋上仙之日都人不簮于柰花追荣之辰国风空赋于荇菜昔处虞嫔之列今当文母之崇体内范而素深因子贵而昭庆秦原松槚佳气乆凝汉后祎防盛礼俄及道光前古徳冠后宫发睿感于赐衣轸孝思于遗镜遂扬翟黻【`一作防`】之礼以慰昭灵之慈谨按易曰元者善之长谥法曰宣慈恵和曰元又曰明徳有功曰昭伏以先太后待年之初已标仁懿之则俪极之后益彰柔煦之风得不谓宣慈恵和乎辅佐昌期聿倄隂教克生圣嗣光啓中兴得不谓明徳有功乎请上尊諡曰元昭皇太后谨议  

一作皆唐大诏令  

驳工部尚书宋庆礼諡议　　张九龄  

开元中【`通防典要作开元七年`】太常博士张升諡赠工部尚书宋【`通典作宗`】庆礼曰専议云太刚则折至察无徒有事东北所亡万计所谓害于家防于国諡法曰【`二本作案諡法`】好功自是曰専礼部贠外郎张九龄驳之议【`二本无此字`】曰营州镇彼戎夷扼喉断舌【`二本作臂`】逆则制其死命顺则为其生【`通典作主`】人是称乐都其来尚矣寻罢海运克广嵗储边亭晏然河朔无扰与夫兴师之费转输之劳较其优劣孰为利害而云所亡万计一何谬哉安有践其迹以制实贬其諡以狥虚采【`防要作乗`】虑始之【`二本作以`】谤声忘经逺之权利义非得所孰谓其可请以所议更下太常庶表行之迹可寻而易名之典不坠也谨议【`后諡曰敬`】  

驳太师燕国公张说諡议【`太常寺諡为文贞伯成駮之`】  

杨伯成  

议曰諡者徳之表行之迹将以激砺风俗检束名教固无虚誉【`通典作称`】是尊【`要防作存`】寔录准张说罢相制云不书【`二本作肃`】细微之人颇采周慎之旨又致仕制云行亏半古防阙周身未免李之嫌而喧【`防要作諠`】众多之口且玉之有瑕尚可磨也人之斯玷焉可逭焉【`通典作焉得逭诸`】諡曰文贞何成沮劝请下太常更据行事定议谨议  

御史中丞卢奕諡议　　　　独孤及【`时任太常博士`】  

卢奕刚毅而【`旧唐书防要集本并作朴`】忠直方而清励精吏事所居可纪天寳十四载洛阳覆没于时东都【`集作周旧唐书防要作京`】人士狼狈鹿骇猛虎【`唐防集作武`】磨牙而争其肉居位者皆欲保性命而完妻子或竞先防蹇【`集本文粹作先防髙足`】争脱羿彀或不耻茍活甘饮盗泉奕独正身守位蹈【`诸本无此字`】义不去以全死莭誓之【`诸本无此字`】不辱势窘力屈以朝服就执犹慷慨【`旧唐书有感愤二字`】数贼枭獍之罪观者股栗奕不变其色西向而辞【`旧唐书作西北面辞君防要作西南辞君`】然【`防要作而`】后受害虽古烈士方之者鲜矣或曰洛阳之存亡操兵者实任其咎非执法吏所能抗师败将奔去之可也委身防讐以死谁怼及以为不然勇者御而忠者必守社稷是卫则死生以之【`防要作一`】委而去之是智免也忠于【`旧唐书文粹作于忠`】何有盖【`旧唐书作昔`】荀息杀身于晋不食其言也仲由结缨于卫【`旧唐书有食焉二字`】不避其难也冥【`文粹作石正`】勤其官而水死守位而忘躯也伯姬待保姆而火死先礼而后身也彼四人者死之日皆于事无补夫岂爱死而贾祸也以为死轻于义故蹈义【`诸本作而字`】捐生古人书之使事君者劝然则禄山之乱大于里丕【`集作克`】孔悝【`防要二唐书有奕字`】防察之任切于之官分命所繋不啻保姆逆党兵威烈【`旧唐书作甚`】于【`诸本作于`】水火于斯时也能与执干戈者同其戮力挽之不来推之不去岂不以师可亏免不可茍身可杀莭不可夺故全其持【`旧唐书作特`】操于白刄之下孰与夫【`文粹无夫`】懐安偷生者同其风哉谨按諡法圗国忘死【`旧唐书作身下同`】曰贞秉徳遵业曰烈弈执宪戎马之间志藩王室可谓圗国矣【`旧唐书防要集本并无矣字下三字同`】国危不能拯【`集作救`】而继之以死可谓忘死矣歴官十一任言必正事必果而清莭不挠去之若始至可谓秉徳矣先【`集有时字非`】黄门以直道佐时奕嗣之以忠纯可谓遵业矣请諡曰贞烈谨议故左武卫大将军持莭陇右莭度经略大使兼鸿胪卿御史中丞赠凉州都督太原郡开国公郭知运諡议  

议曰郭知运骁勇有谋善【`文粹有于字`】用兵起行间为唐上将当时唐兴百余载矣天下充富太仓有二十年之蓄宗脩【`集本文粹作循`】汉武故事方鋭意拓土知运适与时防遂扶【`作无此字`】乗天威奋其材力独【`二本作敢`】与虏确故能破黙啜可汗以静【`文粹作靖`】北庭败吐蕃诛康待賔陇坻【`文粹作底`】以西烽火为息尉荐麾下吏士任必以材徃徃超伦绩用茂着王君防【`二本作英非`】以果勇代处分阃之寄牛仙客出将入相以清干信谨称斯又奨拔之明也当时议者谓知运与郭处瓘王骏薛讷并为中兴名将至今陇上将士思之或有起祠宇于故城遗垒尸而祀之者上元中肃宗加太公望武成王之号知运列于配食之位则其勲伐事业宜有以美称易其名者谨按諡法服叛懐逺曰威易曰厥孚威如系辞曰弧矢之利以威天下虞书曰董之用威传曰非威非懐何以示徳则威者圣人所以佐仁义以济天下者也施于名号可以表将帅之徳请諡知运曰威谨议  

驳议郭知运　　　　　　　崔　厦  

【`时任左员外郎附见独孤集`】  

议曰郭知运承恩诏向五十【`防要有余字`】年今请易名窃恐非礼谨按礼记【`防要作经`】云礼时为大又曰过时不【`通典防要有及字`】为礼也昔卫公叔文子卒将其子成请諡于君曰日月有时将矣请【`通典防要有所以二字`】易其名者盖时不可逾也【`通典防要有今字`】莭度既【`通典有卒字`】名不浮行数纪之【`集有间字`】前门生故吏已合谋諡今乃申请窃将有为而作莭度嗣子英乂顷属多故屡制方隅朝庭防勲位表端揆附从者窃不中之礼防无妄之求况莭度当开元【`集有之字`】初赗赠特加碑志逾等【`集作并建`】皆出恩命追悼之遇【`文粹作过`】亦已当矣今又卤莾外于典章追送徃之阙遗啓将来之冒昧况今裂土者接畛专征者百軰若率而行之谁曰无请不唯有司疲于简牍抑恐名噐等于草芥虽欲曲全窃将不可又礼经云已孤暴贵不为父作諡若莭度合諡而不以其时则嗣子废先君之徳若不合諡而茍遂其志则先君因嗣子而见尊以仆射而言【`集有之字`】恐贻越礼之让以国家而言【`集有之字`】又殊旌善之体请下太常重议谨议  

重议郭知运　　　　　　　独孤及  

议曰礼时为大顺次之将易名时也有故【`文粹作古字`】阙礼追逺请諡顺也假如诸侯五月而鲁恵公之薨也有宋师【`二本有太子少有阙六字`】至隠公元年十月而【`文粹作已`】改不以逾时而【`文粹无而字`】废礼又公叔戍请諡适当前谨按礼经【`二字通典防要作三百礼经三千威仪`】曽不言已则不可追諡况帝王殊途不相沿袭【`防要作礼`】新礼【`防要作制`】则死必有諡不云日月有时今请易名者五家无非后苖太师一年矣吕諲四年矣卢奕五年矣顔杲【`集作真非`】卿八年矣并荷褒宠无异同之论独知运以其子不幸遂以过时见抑茍必以已未为莭则八年与五十年其缓【`防要作后`】一也而与夺殊制无乃不可乎议云已孤贵不为父作諡此谓其父无位而子居大官【`防要作贵位`】不当以已【`通典作子`】之贵加荣于父也礼不云乎父为士子为大夫以士耳【`集作礼`】若知运者处方面之【`通典要防作重字`】寄位列九卿茂勲崇名与卫霍侔饰终之礼冝嘉于他将一等岂待因依嗣子然后作諡今之専征【`通典作征镇`】者【`通典防要有卒多起屠贩皂之中九字`】虽逢风云化为侯王其【`其字通典防要作而其间有`】祖父爵位与知运齿者鲜矣【`通典防要作与知运等当请諡者有防`】柰何【`通典作何乃`】惧名噐等于草芥以是杀【`通典防要作废`】礼窃谓近诬乾元已【`文粹作以`】来累有诏追赠百官祖父内外文武具寮之先悉蒙恩锡或音徽乆沬或墓木已拱受大名贵位于九原者以万数未尝以没代逺近为限夫赠諡一也赠者一时之宠諡者不刋之令今以嵗乆而废易名是王泽浃于天下而独隔于一人也当开元二年吐蕃以举国之师入五原塞击柝之声闻于秦【`集作咸`】雍知运与郭处瓘等讨平之以张王室当时微知运则汧陇之西左袵是惧今朝廷方将命师【`四字集作出将`】以征不服讨不庭宜褒宠之以劝握兵者安可以乆而废大典况夫諡法者盖考其言行事业之邪正必以字褒贬之使生者闻美諡而慕覩恶諡而惧不待赏罚而贤不肖皆劝是一字之諡贤于三千之刑本非为没者之子孙以为哀荣宠赠之具令知运无子且未尝立勲茍位至上将则諡不可废岂以其子之存亡以【`集无以字`】为请諡之可否窃稽【`防要作考彼`】载籍征诸旧章易名之礼请如前议谨议  

故太保丞相赠太师苖晋卿【`集作韩国苖公`】諡议  

前　人  

太师禀天纯懿为唐股肱两朝当国庶绩惟允论道赋政送徃事居叶恭东彛动罔违徳恵和以懋其事明哲以保其身昔尝悬衡九流剖竹四部刀尺之下无滞用襦袴之内无贫人洛阳居守东夏辑睦天寳之季【`文粹作年`】二京为戎皇舆西狩亿兆左袵太师践危机不易心处横溃不忘国奋身拔迹于豺狼之口道不污而莭不夺忠之大者至徳乾元之【`文粹无之字集作`】中天下多故皇纲未张肃宗脩【`集作循`】汉宣故事用刑名绳下而太师以曹防为师持清静守职励翼王度将顺事典人亦宁一厥猷茂焉能知人能官人慎选乃僚言刈其楚【`二本有至有二字`】拔羣萃而取公噐不五六年比肩衮职者【`集无者字`】光映册【`集作防`】府当代荣之汉史称胡广与故吏陈蕃并为三司太师有焉夫九徳咸事寛为之首百工惟时哲则能恵【`集作能哲则恵`】宜其享天眉夀为国元老古者生以行观其志没以諡易其名字之美恶视行之大小后代或三字以表徳真恵文子是也或二字以彰善鄼文终侯留文成侯是也盖其迹【`集作绩`】大名盛则礼优諡崇太师徳冠缙绅位侔周邵将加诔諡之制冝以鄼留为凖谨按戴大礼体和居中曰懿文资有成曰献稽千载之令典合二名以配徳请諡曰懿献谨议  

丞相故江陵尹兼御史大夫吕諲諡议  

前　人  

吕諲任职从政聴敏肃给能以才知润饰吏道至徳中与三司同鞫大狱独引律文附防经义而平反之当时卒用中典諲防其论在台司龊龊虽无匪躬之能然平章法度守而勿失齐为荆州一年有成号令明具赋敛均一物有制而事有伦大抵以威信为主戮陈希昂按申太芝之奸而三楚之人恱服厥功懋【`文粹集本作茂`】焉自至徳已【`集作以`】来荷推毂受脤之寄处方面者数十軰而将不骄卒不堕政脩人和如諲者盖鲜矣【`集无矣字`】岂不以人散乆矣而兵未戢挹浊流者难清整棼丝者难为功【`文粹作工`】諲当此时能以慈恵易其疾苦且训练三军如臂使指合境无拔葵防枣之盗而楚人到于今犹歌咏之其识【`集作才`】略必有过人者虽欲【`文粹无欲字`】勿褒之其可乎按諡法威徳克就曰肃禁威也爱人徳也考礼议名而拟诸其【`集无其字`】形容请諡曰肃谨议  

驳议吕諲　　　　　　　　严　郢【`附见独孤集`】  

议曰伏以故相国江陵尹兼御史大夫赠吏部尚书吕公諲昔事先朝累当大任至徳之初天歩艰难公首披荆棘扈跸灵武忘躯进忠一日三接先朝察匪躬之莭纳沃心之议爰立作相弼谐神人其嘉谋嘉猷献可替否之迹入则造膝出则跪辞温树不言难可得而知也至有烂焉明白欲盖而彰者请区而载之乾元收复之际两都衣冠多繋于三司诏狱御史中丞崔良噐议事失入时宰苗太师崔赵公等虽廷诤之然未坚决公有犯无隠引经正辞上是其言刑为之省所全活者盖数百人明主收霜【`集作雷`】电之威圣朝行寛大之典者繄公之力也古者进贤受上赏书不云乎咎繇曰都在知人公践台衡专以推贤任人为务故相国房公琯故吏部郎韦公陟入登右【`集作左`】职皆公之由今相国黄门侍郎杜公之莅江陵也公荐在方面之任今相国中书侍郎元公之在杜克也公咨以幕府之政曽未数嵗而二相接武于上台天地交泰圣贤相得庶绩咸熈五典克从者兹【`集本文粹作资`】公之举善也则子皮之举子产鲍叔之举管仲萧何之举曹参武侯之举蒋琬方之前人我有余地其在荆南也戢兵和众令行禁止理绩为天下最虽古之羊杜无得而逾今太常议荆南之政详矣而曰在台司龊龊无匪躬之能者乃【`一作及`】扶瑖掩瑜【`通典防要集本作徳`】之论非中适【`集作适中通典防要作中道`】之言也国家故事宰臣之諡皆有二字以彰善旌徳焉夫以吕公文能无害武能禁贞则干事忠则利人盛烈宏规不可备举传叙八元之徳曰忠肃恭懿若以美諡拟于形容请諡吕公曰忠肃谨议  

重议吕諲　　　　　　　　独孤及  

议曰吕諲任宰相日浅当时防肃宗躬亲万机【`文粹作务集作方`】庶政羣臣畏威奉軄而已虽有謩谋于岩廊之上莫由有知之者及其荆门之政为仁由己畧见于事其恩恵被于物【`集有其字`】风謡存乎人故人得而称之议名之际敢不阙其所疑而录其尤【`文粹有者字`】著者有司之軄也其阅寔讼【`集作诏`】狱在未执政之前前议【`集垒议字`】之详矣敢辱再告至若推进名贤【`集作公`】使登大任既同温室之树且行状所不载孔子曰君子于其所不知盖阙如也故不书今奉符令必用【`防要作加`】二字且以忠配肃谨按旧议凡殁者之故吏得以状请諡于尚书省而考行定諡则有司存【`通典防要有朝字`】廷辨可否冝在众议今驳议撰諡异同之说并故吏専之伏恐乱庖人尸祝之违公噐不私之戒且非唐虞师锡佥曰之道昔周道衰孔子作春秋以绳当代而乱臣贼子惧諡法亦春秋之微也在惩恶劝善不在哀荣在议美恶不在字多文王伐崇周公杀三监诛淮夷晋重耳一战而覇诸侯武公盛矣而皆諡曰文以冀缺之恪徳临事寗俞之忠于其国随防之纳谏不忘其师言身不失其友其文徳岂不优乎而并諡曰武固知书法者必称其大而畧其细故言文不言武言武不言文三代已下朴散礼壊乃有二字之諡二字諡非古也其源生于【`通典防要作于`】衰周施及战国之君汉兴萧何张良霍去病霍光俱以文武大畧佐汉【`文粹有时字`】致太平其事业不一谓一名【`通典防作文`】不足以纪其善于是乎有文终文成景桓宣成之諡虽渎礼甚矣然犹褒不失人唐兴叅用周汉之制谓魏征以王道佐时近文直言极谏爱君而忘身近贞二徳并优废一不【`集本文粹作莫`】可故曰文贞公谓萧瑀端直鲠亮近贞性多猜贰近褊言褊则失其謇正称贞则遗其宏狭非一言所能名故曰贞褊公其余举凡推类大抵凖此皆有为【`新唐书垒为字`】之也若迹无殊途事归一贯则直以一字目之故杜如晦諡成封徳彛諡明王珪諡懿陈叔逹諡忠温彦慱諡恭岑文本諡宪韦巨源諡昭唐体璟谥忠魏知古諡忠崔日用諡昭其流不可悉数此并当时赫赫以功名居宰相位者諡不过一字不闻其子孙佐吏有以字少称屈者由此言之二字不必为褒一字不必为贬若褒贬果在字数则是尧舜禹汤文武成康不如周威烈王静慎【`集通典防要并作慎静史作慎靓`】王也齐桓晋文不如赵武灵王魏安厘秦庄襄楚考【`集作孝非`】烈也杜如晦王珪已下或成或明或懿或宪不如萧瑀之贞褊也歴考古训及贞观以来制度似皆不然今奉所议云国家故事宰相必以二字【`集为有字`】諡未知所【`集无所字`】出何品式请式具諲当以【`三字集作囬示谨当以`】为按防若忠者臣事君之常道苟靖恭乎位谁则非忠非有炳然之异则不以为諡至若议狱缓死任贤举善徳之美者然肃者威徳克就之名足以表之矣月令曰孟秋天地始肃诗曰曷不肃雍又曰肃肃王命仲山甫将之肃严也敬也忠之属也天地不肃则嵗不成宗庙不肃则礼不立军旅不肃则人不服肃之时义大矣哉以諲之从政也威能闲邪徳可济众故以肃易名而忠在其中矣亦犹随防寗俞之不称文岂必因而重之然后为美魏晋文巳【`集作以`】来以贾诩之筹筭贾逵之忠壮张既之政能程昱【`通典防要作普非`】之知勇顾雍之宻重王浑之噐量刘惔之鍳裁庾翼之志【`通典作智`】畧彼八君子者方之平东冝无慙徳死之日并諡曰肃当代不以为贬何尝徴一字二字为之升降乎谨上稽前典下防甲令叅之礼经而究其行【`通典防要作徃`】事请依前諡曰肃谨议驳司徒杨绾諡议【`太常諡文贞端驳之`】　苏　端  

议曰古者美恶无私褒贬必当将以嘉善而退恶为列辟之明典也可不慎欤今谨详前諡文贞者稽法考事恐非光允时论发扬来训矣夫道徳博闻曰文清白守莭曰贞且元载与司徒友敬殊深推为长者首举清要人莫与京及司徒宠望渐髙载畏其逼又知载隳壊纪纲心贰于君既惧其疑因而踈间【`通典作因踈简`】有口皆知载恶而独曽无一言或有发载之恶证告未明抱诚坐法者司徒时居上列奏逹非难不能因此披正词全志士之命露凶狡之私而乃晏安自泰优防过日使元载祸大灭身竟劳圣上防伺之宪岂守莭不隠耶岂懐道无毒耶非谓文贞明矣洎元载将谋不忠罔聦蔽圣啬恩于下招怨于上使北塞人劳有过时之戍西郊虏入无吊灾之恵礠邢忠【`通典防要作坚`】义之士将死复生梁宋伤夷之人或寒或馁搜访旌恤中外所急载皆絶之使王泽不及于下为行路所嗟而杨公当圣上维新之时居天下得贤之望诚宜不俟终日造次速言乃寂寥啓悟噤闭谟猷贪食万钱之赐虚承一心之顾使防河之人家闻采緑【`防要作篆`】之叹近甸诸邑多与圻父之忧岂慈恵爱人乎既曰不慈不恵何以谓之文有隠有毒何以谓之贞矣古者诸侯有国卿大夫有家上以报祖宗下以处子孙之义也杨公歴处厚俸人谓儒宗曽不立家又无私庙宁使人老【`一作孝非`】阙敬祖之礼位极亡祭祀【`二本作祢`】之宫凡在衣冠谁不叹恨又乖大义【`一作宪是`】克就愍仁接礼之义矣曰文与贞曷可以议圣人立諡有公无私【`四字通典作尽公而无私之谓也`】所以周宣不敢私于父諡曰厉汉宣不敢私于祖諡曰戾百王明制歴圣通则昔公叔文子有死卫之莭脩班制之勤社稷不辱方居此諡爰及太宗初魏公征有匡救公直之忠中宗末苏瓌有保安不夺之莭所以诸贤甚众諡文贞者不过数公至于燕公张说先朝辞翰之臣【`四字二本作输能`】名莭昭著省司尚谓不可至今人故称之犹【`防要作由`】是言之焉可比徳请牒太常更详他諡以守彛章庶乎青史之笔不乖于周汉黄泉之防免慙于苏魏谨议  

代太常答苏端驳杨绾諡议　梁　肃  

諡曰有国之典存以位叙其徳没以諡易其名名之小大视徳之美恶盖书其着而畧其微要其终而明其义故曰諡以尊名莭以一恵耻名之浮于行也杨文贞体淳素之质恊时中之徳爰自下列至于宰司秉心不渝动必由道与夫立功立事开物济众不同日语矣而清俭厉俗明哲保身曰文与贞在我惟允秉公议者其谁曰不然今奉符谓公与元载交防尝为载荐引载之咎恶悉归于公斯乃昧于观行定諡之义且非君子成人之美也请区而【`集作以`】评之昔荀爽为董卓所举致位三公及卓斁乱汉政可谓甚矣而汉史曽不以卓之过累于慈明晏子陈氏俱事齐侯陈志邪而晏志正春秋亦不以陈之恶延于平仲是知道不必合事不必同则载之于公其事可见况当载秉钧而公不叅大政载以时望慕我我则静而守中因踈为简适见清莭又有发载之恶皆漏泄致辞患自掇也庸可救乎及夫载覆其餗公膺大任任軄月【`集作日`】浅屡以疾辞位且不安安可以寂寥啓悟而责之乎昔季文子相三君无食粟之马衣帛之妾君子以为忠杨公以大名厚位出入三朝无宅一区无马一驷志于清白交不谄渎可不谓贞乎掌训诰秉【`集作持`】铨衡处成均贰宗伯润色王度无替厥美加以敏而好学见善如不及可不谓文乎谨按谥法称贞之例有三清白守节曰贞大宪克就曰贞忧国忘死曰贞文之义有六经天纬地曰文道徳博闻曰文愍人【`集作忠信`】接礼曰文不耻下问曰文慈恵爱人曰文脩徳来逺曰文名既不备事亦殊贯又安可以二王三恪私庙家祭之阙并责于一名哉若具美果在一名则士文伯孔文子且无经纬天地之文孟武伯寗武子又非克定祸乱之武若以废礼不称其名则臧孙辰纵逆祀不得諡文管夷吾防门反玷不得諡敬是知议名之道录【`文粹作取`】其所长则舍其所短志其大行则遗其小莭使善恶决于一字褒贬垂于将来盖先王制諡之方也若综覈名实于公论宜取坦然明白彰于迩者今或乗人之意肆诬谤之辞所谓抉瑖刺【`集作次`】骨之说非正议也且圣【`二本有人字`】无全能才不必备以郑公征立言正色耻君不如尧舜其节大矣而昧于知人许公瓌固执遗【`二本作条`】诏廷沮邪计其志明矣终不能守故春秋为贤者讳过传称不以一眚掩大徳语曰无求备于一人盖二公所以为文贞也若曰百行所归九徳咸事如周公之文宣父之徳【`八字集作周公之文宣王之宣文粹集作周公之文宣`】然后拟议则千古莫嗣而諡典絶矣安在一二苏魏足为定制乎谨上参典礼近考故事杨公之名请如前议云尔【`后諡为文简`】  

常州刺史独孤及諡议　　　权徳舆  

议曰独孤及刚方直清根于性术其脩身莅官确然【`文粹作乎`】处中立言遣辞有古风格辨论裁正昭徳塞违濬波澜而去流荡得菁华而无枝叶其抠衣入室之徒皆足以掌賛书而秉方册则及之为文可以【`集本文粹无以字`】徴矣其为博士时有上议景皇帝不宜为太祖者诏下为庶官及举夏殷周汉之故事尊祖配天之大旨以为景皇【`文粹作帝字`】始封于唐天所命也于是定仪【`文粹作议`】为一代典法新平长公主之子裴仿【`文粹作傲非`】尚永清公主欲以他族【`文粹作宗`】主婚及时相礼上陈不可竟得以裴仆射遵庆为主当时称之定吕諲卢奕郭知运之諡用礼文宪度得褒贬之正凡在【`集本文粹作斯是`】徃复词旨坚明其理舒州属嵗饥旱邻郡庸亡什四已上而舒人生聚悦安不知防年优诏褒异就锡【`文粹作赐`】金紫其初在濠其后在常皆因俗为理人用爱戴虽不得居公卿长帅之任然其秦常议论三郡绩用亦足以列于文苑附于循吏按諡法曰博闻多能曰宪献【`二本作荐`】可替否曰宪及酌三王四代之典训作为文章以辅教化是为愽闻位参中外必以称軄闻是为多能定宗庙之飨为荐可正婚姻之主为替否有司稽美行而易其名者请諡及曰宪谨议【`文粹作諡`】  

赠司空李揆諡议  

议曰李揆端庄粹温防防淑慎用文章术学资适逢时奋其英华以取贵逹如良庖投刃无复肯綮歴谏曹左史司王言贰春官以至于平章大政在帝左右必以文谊藩身奉法遵軄官曹无秕政姻族无幸人束带山立敷陈前老俨然而温有硕儒大臣之度或起或废其道甚夷昔观射父能作训词以行事于诸侯左史倚相能通训典以叙百物揆实有之建中中西戎乞盟以旧齿宿望将命殊俗结华夷之信董衣裳之防已事廽车嵗当兴元匪躬靡盬至河地而殁追锡司空恩礼有加按諡法曰率事以信曰恭不懈于位曰恭揆果行求巳致位台司歴官陟十有八次周旋敬慎以扬軄业不曰率事以信乎及逾悬车之年奉絶域之使受命【`文粹作诏`】即路视险若夷贞厉尽瘁没【`集本文粹作复是`】于在毂不曰不懈于位乎昔韦成翟方进以经明为汉相而皆諡曰恭迹揆所履节以一恵勤官死事炳然昭明有司易言请以恭諡谨议  

## 文苑英华卷八百四十一

宋　李昉等　编谥议下  

驳赠工部尚书马畅谥议一首  

太尉晋国公韩滉谥议一首  

左常侍柳浑谥议一首  

驳右仆射郑珣瑜谥议一首  

驳左散骑常侍房式谥议二首  

驳赠司徒李吉甫谥议一首  

赠太保于頔谥议一首  

晋世子谥恭议一首  

改恭太子谥议一首  

驳赠工部尚书马畅谥议　　韦　奕  

议曰太常考马畅之行举夙夜就事防方劲正之敬以易其名异乎无所苟扵言也比建中兴元间畅以父有征讨之勲推防而授爵位父薨家富扵财以酒色自娱贞元中尝倾产交中官因献田宅以求幸徳宗薄其人而终不信用坐前与孤侄寡嫂分居析财丑声闻扵【`一作于`】时殁后使孽子孀妻披奸抉私公言盈于庭此皆章着扵视听者可【`一作何`】以諡为敬乎议者云先司徒之筹画而畅揣摩者策无遗焉畅叅订【`一作计`】扵闺庭之内苟所言屡中而不可隠当指眀其効实而书之俾行道者无所惑不然则庄武公之才畧光扵典策矣而乃餙虚辞以攘其善为子请諡得非缪盭之甚邪又称名儒端士皆从之逰未知孰为其畋渔【`一作田苏是出左传`】耶孟轲云尹公他端人也其取友必端夫为端士而逰乎畅之门况諡法夙夜就事者以其绩用可纪非谓其旷日弥月以至乎【`或作于`】终身也防方劲正则畅处已行事未尝造次而践其途焉何以諡为敬乎大凡言功伐议徳行遵【`一作尊`】其迹有以劝善贬其名有以惩恶固非庸者事也如畅之軰乌足以黩典法防若有司以有为而为之则冝乎劝【`一无此字`】贬之例也请下太常重定其諡【`博士崔韶改諡曰纵`】  

一作皆唐会要  

太尉晋国公韩滉諡议　　　顾　况  

议曰韩滉天然风操自建名实驭下威重允凝绩用顷天下兵兴务给财食月计亿费王府一空中嵗滉领小司徒实专出纳平凖齿革之材贸迁虞衡之赋邸无敛货市均靡物加以啬用殆复充盈洎拥旄呉楚封畧数千里盛名大烈岂【`疑作望`】而斯畏严令山镇不可轻沮谕意维扬则张瑗之谋戢矣飞书斩将则沈清之乱平矣采卫邦伯文武陪寮怙势之徒负阻之族莫不轧轧颙颙如也且天寳以来江左无物产资赡文法浸寛贪夫狥财小人趋利求兹官者十恒八九滉柅能制动丝克理棼过之所至刑必紏之非简能之不知方矫时而为理兴元初奸宄偷变震惊我师滉首献方物奔贡汉中庆赐遂行邦用由济贞元初嵗不有秋秦将歉食上忧乏用人心大摇滉发廪救灾不俟终日万钟继至二辅斯给昔萧何转漕闗中冦恂资用河内皆以勤王干蛊推功第一若敌而言则滉之功非细也爰命作相咨以财计用统邦【`一作九`】赋汉粟诚多超古之才髙谢主臣而巳防登用日浅其道未光然累行畴庸可得而拟諡法曰虑国忘家曰忠安君不念巳危曰忠滉安国荒馑济君艰难属时多虞立权修赋危巳从怨忘家在公得非忠乎諡法曰刚徳克就曰肃执心决断曰肃滉刚而得位师克以贞令出惟行刑其必犯得非肃乎臣闻举善不必求备易名是其大者昔谢琰定諡特以忠肃褒荣何曽议諡诏以忠肃追羙稽滉勲劳无忝前烈伏请諡曰忠肃谨议  

左常侍桞浑諡议　　　　　桞宗元  

尚书考功伏以鲁史褒贬虞书黜陟彰善瘅恶王教之端自周公已【`集作以`】来諡法未改谨按桞公累歴防阁【`集无此二字`】清贯茂著名节贞亮存诚防防中礼纳忠为诤【`集作争`】臣之表出守乃牧人之良刺举必闻澄清可纪冒危而大节不夺更名而纯诚克彰遂践鼎司以匡王国奉上尽陪辅之志退迹有推让之高珪璋问望洽于人听所以耸厉在位闗于政教声闻王者其事实繁褒善劝能固将不废宗元既当族属且又通家传信克备其遗芳考行敢徴于故事谨具署其懿绩布以慤词定諡之制请如律令谨状下太常博士裴堪諡议曰贞奉勅依  

宗元乃浑之侄孙作此议上考功或是裴堪因其説而就諡曰贞故载之諡议  

驳尚书左仆射郑珣瑜諡议【`太常博士徐复諡文献驳之`】  

李　巽  

议曰夫諡所以昭徳也徳既昭矣则文无以加焉故相国郑公端操特立寡言愼行及居台司有蠲逋恤人之美有知难不污之节虽无文若之进抜无孟子之是非无赈施之仁无謇谔之义然足以称贤相也夫文人者大则经纬天地次则润色王猷周文以至徳为西伯季孙以道事其主咸諡曰文为美无以尚也亦焉用两字然后为备防窃观【`一作以`】两字之諡或有兼徳【`一作得`】一字不足以尽盛徳之形容故有两字生焉然亦兴扵近古非三代两汉之事也夫举典之道信其正不信其邪春秋之大防也则两字之諡非春秋之正也故相国郑公之諡为文足矣焉用献防为献可矣焉用文防两字兼諡窃所未谕请下太常寺重定谨议  

一作皆唐会要  

又议  

议曰郑珣瑜令徳清规坐镇风俗理人而善政浃洽作相而谋猷宻勿其终始事迹扵时罕俦所以表贤易名实曰文献夫文者焕乎大行献者轩然髙名合而褒之厥有经义亦犹贞惠文子累数其美至扵再三以劝事君者今奉驳议其无进防无是非无赈施无謇谔且曰二字之諡非三代两汉之事愚以为异矣防之驳所谓进防者岂不以推择羣萃致之扵庭乎珣瑜任司衡铨暨当钧轴流品式叙英髦在朝若无奨防之眀则何以至此但如来议寡言慎行故其端兆不可得而窥也当先朝之日上体不平奸臣王叔文招【`一作擅`】权作朋将害扵国其视丞相如无也轻议【`一作诣是`】相府不循旧章珣瑜意虽能诛力固不足移疾髙谢万情所归则是非之眀孰大扵此夫所谓赈施者在礼家施不及国贤人君子广爱为心莫不开移物之源布厚生之政曩者恤灾患免逋租亦既当之矣其扵笃亲庇族衣无常主践名教者谁则不行若以分孤寡之资同扵赈施则扵【`一无此二字`】珣瑜【`一作之字`】所羞言也奚谓无防至如謇謇匪躬前议巳书其微婉矣既承髙论敢不指眀徳宗季年李实为京兆尹殊防昼接贵幸无比而实以羡余称伐莫之敢非珣瑜众诘所由上陈利害且曰取扵人而未酬其直焉得有余是其言不可谓之无謇谔矣伏以国朝宰辅諡文而兼字者代有人焉故房龄諡曰文昭狄仁杰諡曰文惠魏徴陆象先苏环宋璟张説崔祐甫并諡曰文贞刘仁轨刘幽宋姚元崇裴耀卿张九龄并諡曰文献李元纮韩休并諡曰文忠薛元超曰文懿卢懐慎曰文成苏颋曰文宪杨绾曰文简其余不可悉数若以文包羙不冝以他字配之则房龄狄仁杰以降昭惠贞献忠懿成简皆不得正矣我唐声眀文物垂二百年更阅羣才发挥王度岂议名之典独未得中耶不然何轻阻【`一作沮`】之为驳正所设但当论諡之当否不冝诘字之多少苟有不当虽一字之可乎若皆允冝虽二字何害如韦巨源附防凶党李北海夺其嘉名所言至公人则悦服今既曰贤相而又非之君子扵其言岂得苟而巳乎若云二字非三代两汉之规则又异乎愚所学者夫威烈慎静【`史作靓`】周王之諡也文终文成汉祖之佐命也霍光为宣成孔光为简烈中代之勲徳也刘寛为昭烈杨赐为文烈东郡之鼎臣也安谓其无二字防况文之为諡【`一作名`】其义多矣有经纬天地焉有忠信接礼焉有寡立不慑坚强不焉有敏而好学不耻下问焉夫匪一端各有所当若皆俟西伯季孙之徳然后称文则鲁侯与文伯歜之类皆不为文矣故诔諡之制因时【`一作特`】旌别前状议珣瑜之行曰为一代之名臣斯其防欤谨上采礼经旁观旧史叅诸国典以定二名请依前諡曰文献谨议  

又议  

议曰郑珣瑜两字之諡今太常请依前諡曰文献者夫諡者春秋褒贬之防也仲尼书法随类推广虽一字褒贬其文犹博盖欲指眀事业以昭示后代俾后之人惩其恶【`一有而字`】劝其善故不可苟夫諡一字正也尧舜禹汤周公召公是也两字非正也故諡法不载或人臣不守彛章苟逞异端考烈慎静【`史作靓`】是也或时主之权以功徳加厚扵臣也萧何霍光房龄魏徴是也不当加而僣也孔光刘寛薛元超李元纮是也三字过也贞惠文【`一有子字`】是也亦諡法所不载也古今无有也公叔文子諡【`一作是`】卫君之过也卫之乱制也不然即记之失也以一羙加一字即尧舜禹汤当累数十字以为諡也夫礼记者非尽圣贤之意也非尽宣尼之所述也当时杂记也昔后苍为曲台记其弟子戴圣増损刋定为小戴礼今礼记是也若尽宣尼之所述即戴圣岂得而増也昔宣尼修春秋防夏不能措一词以知礼记非尽宣尼所述故戴圣得【`一作后`】以増损也则贞惠文子之諡卫君乱制也古今无有也非宣尼所述又何足法防郑珣瑜和茂修整始终无阙可为【`一作谓`】羙矣至扵议行考功而度越等軰比扵鄼文成梁文昭魏文贞则不侔而諡号无差轻用国典失春秋之防矣向者鄼梁数公皆经纶草昧辅翼兴王以道辅君致扵化洽彰灼千古言之者凛然生敬而以珣瑜齿之岂无愧扵心防夫数公者皆时主感风云之防懐谟眀之羙故加扵常典以眀其徳亦所以笃君臣之义也然非正也权制也若后之人非数贤之比则当循常以避数贤地也其刘仁轨薛元超李元纮加字之諡皆黩国典而昧彛伦言之可为寒心岂当举之以为训也其余姚元崇宋璟刘幽求或辅相一代致理平之化或忘身狥难成中兴之业又岂珣瑜之以典选为进善以辞疾为嫉恶邪皆尚口伪辨非守典确论也夫以典选者皆为进善耶若然者则国家有天下二百年何裴行俭马戴卢从愿等数贤独见称扵时也循资署置谓为进善异乎余所闻也又珣瑜之病数月而终岂伪疾耶【`一作也`】借使伪疾尤可恠也昔子路之冗食家臣有杀身狥难而珣瑜履台辅之重当危难之际平居则飨其髙爵厚禄见危则奉身自保以此为是非之眀即董狐之书赵盾为妄作也珣瑜之辞疾可责扵太常举以为徳信君臣之义非常人所知也珣瑜之下诘李实诚中其疾可谓羙矣然则珣瑜自始筮仕至扵啓手足垂四十年歴諌职持风宪其忠规激发恐有过此者今太常举其下诘李实未为多也谓为謇谔者众矣岂能使汲黯魏徴有慙色防前巽议云三代两汉无二字之諡此末【`一作未`】学之过也无荀文若之进善无孟轲之是非无文子之赈施无周舎之謇谔以珣瑜之行清而无阙可为掩之不足辩也今所议两字之諡亦又不当其议固【`一作故`】不足斥也前巽之言过矣但两字之諡加等之羙以萧何房龄言不在珣瑜也巽虽不敏至扵言諡羙以感【`一作惑`】人听此尝所激切而不平也终不欲有僣齿扵萧何房龄之宗又不欲有造次拟扵魏文贞姚元崇宋璟刘幽求之谠言悟主茂绩殊勲也夫前车之覆后车所以易辙也前有司之失后有司当有以矫之也不矫之则逶迤遂逹以至乱制此有国之诫也考烈慎静孔光刘寛薛元超李元纮之同扵禹汤文武萧何霍光房龄魏徴前有司之过后之专笔削者冝有以矫之也不矫之典礼乱矣有司不可以尤而效之也不可以党所见而遂僣典也郑珣瑜两字之諡请下太常重议若一字不足尽珣瑜之盛徳必须两字则敢俟再告谨议【`竟从复议諡文献`】  

驳左散骑常侍房式諡议【`太常博士陆亘諡曰倾干度驳之`】  

韦干度  

议曰详观贞元之末西蜀之事逆竖刘辟构难之初凶邪叶谋噭啸相聚年深事逺十不记一然而磈磊不平锋刺舋深者藏在骨髄请举其梗槩一二焉式自忠州刺史故太师奏授劔南西川度支【`一作支庶`】副使后兼御史中丞又剖符蜀州是时贞元十八年也式因昼日昏睡如醉经宿乃寤询【`一作讯`】其左右童仆不知其所从来后逾年却复使职防故使太师薨殁刘辟潜扇逆谋祸乱始胎式遂幸奸人之意为谲恠之语谓辟曰乃者蜀州昏病之中见公为上相卢文若为侍郎仪卫甚盛冨贵极矣他日无相忘贼闻大喜布满军县自以为神授非人力也贼每接賔客肆谈论抚羣邪申号令未尝不以是为先深自以为祥兆也岂不因式作异言鼓妖孽惑乱平人坚【`一作武`】壮凶险不然何区区之蜀之冦王师讨伐经费万计﨑岖阻险留年乃防何防盖以式深为浃洽之辞激切嚚固不然何盘柢固根之甚也故使太师永贞元年八月薨其时干度任殿中侍御史前使度支【`一作支度`】判官刘辟自摄行军司马节度留后九月初干度被逐摄简州刺史名虽守郡其实囚之眀年四月追逥勒摄成都【`一本有射字`】县令其时授辟西川节度诏命初下东川之围未解乃召募亡命兼收管内镇兵张皇虚声扇【`一作荧`】惑郡县发兵七千马畜三万号为十五万人转牒厔以来县道邮次酒肉毕具刍茭无匿署牒首曰辟副曰式叅谋曰符载令下之日妖氛【`一作气`】坌兴下愚沸腾贪冒奸赏奔走叛命肩磨毂击争死恐后当此之时卭蜀震惊田野废业窜伏山谷邑居人吏分散道路如此之时【`一作事`】非得之扵人皆亲所闻覩时贼围逼梓州之日【`一无此二字`】又王师诸军稍稍继至猖狂凶冦不复张矣然尝察式为人柔而善佞不义不信【`一作不顾不义`】不然何刘辟文若乔规符载皆咨诹执礼拳拳以事之以斯而言可以知其所止矣伏以圣上法维天之度崇纳污之虽泽滂流鼓荡昭洗然易名之典在正根源苟非其人不可加羙如式西蜀之事大节已亏缺矣何靣目以求諡焉倾之为諡颇乖前状请下太常重定谨议  

又议  

议曰式之在西蜀也入人耳目其事熟矣固非爱之者所能粉餙而文其论恶之者所能披抉而装其説蜀之此时虽女子小人亦知凶辟断头之不日然为其用者乃救死扵颈语其无勇烈之心斯可矣岂可尽被其附丽之名乎如式之扵刘辟既不能去又不能死可谓求生害仁者也而驳议曰大节巳亏无乃过言欤何从闻之辟之走西山也召所疑畏者十数軰扵庭将尽杀之然【`一作而`】后去而式在其间赖苍黄之际辟党有防持者仅免扵难推向之论则不当如是眀矣然居此时有将见危授命之义杀身成仁之道诘之者称式无愧色愚不信也不如是则式之去希烈也理河南也亷宣城也何以无忠敬之目欤愚论之曰式也不疾任永之目不闭吉挹之口乃罪也无王皓弃家之心无谯受毒之志其罪也如辟之反天子弃坟墓乃曰顾式説一夣以结其心署一牒以张其势岂其然乎夫人臣不幸罹扵是惟死而已矣然孟子曰生吾所欲也矧自轲巳下哉使死之易则王谅李业虞悝冯信不足贵也意者非【`一作将`】不可必死望人乎始不以【`一无此二字非`】不死罪之以懐生贬之是异论也夫諡者易其名者也夫子曰名以出信又曰名之必可言也名不正则言不顺以至于刑罚不中正谓此耳夫岂容易哉语曰扵其所不知盖阙如也恍惚之梦驳议之外无言者惧非所以昭示后世也臯陶谟曰五刑五用哉言用刑必当其罪也刑其支体扵一时犹湏当其罪矧刑其行义掲之扵千万年欤康诰曰敬眀乃罚请依前諡为倾谨议　　一作皆唐防要驳赠司徒李吉甫諡议　　　张仲方  

议曰古者易名请諡礼之典也处大位者举其巨节蔑诸细行昭范当代彰示后人然后书之垂扵不朽善善恶恶不可以诬故称一字则至当焉举一事则至眀焉定褒贬是非之宜泯同异纷纶之论李吉甫禀气生材乘时佐治博涉多智【`一作知`】含章炳文爕賛隂阳经纶【`一作纬`】邦国惜乎通敏资性而便媚取容故载践枢衡叠补台衮大权在巳沉谋【`一作议`】罕成好恶狥情轻脱寡信謟泪在脸遇便则流巧言如簧应机必发夫大臣之翊戴元后者端俗【`一作恪`】致治孜孜夙夜缉熙庶绩平章百揆兵者凶噐不可从我始及其伐罪则料敌以成功至使内有害辅臣之盗外有懐毒姜之孽师徒野戎马生郊皇上旰食宵衣公卿大夫且慙且耻农人不得在畆纺妇不得事【`一作在`】桑耗赋敛之常赀散帑藏【`一作库`】之中积徴边徼之备竭运挽之劳僵尸血流胔骼成岳毒痛之声【`一无此二字`】号呼无辜勦絶羣生【`一无此二字`】逮今四载祸胎【`一作辞`】之兆实始其谋遗君父之忧而岂谓【`一有为之二字`】先觉者乎夫国之论大功者不可以妄取不可以枉致必咨筹画乃着丕显不竞而分岂妨全美当削平西蜀乃言语侍从之臣擒剪东呉则訏谟廊庙之辅较其时【`一作徳`】则有异言其力则不伦何乃舍【`一作取`】其所重【`一作轻`】而录【`一作舍`】其所轻【`一作重`】存【`一作录`】其所小而畧其所大且奢靡是嗜而曰爱人以俭授受无守而曰慎才以补斥諌诤扵外岂不近之蔽聪乎举忠烈之广岂不近之匿爱乎焉【`一作乌`】有蔽聪匿爱家范无制而能垂法作程宪章百度谨按谥法曰敬者夙夜儆戒曰敬书曰敬明乃训易曰敬以直内内而不肃何以形扵外宪也者刑也法也戴记曰宪章文武又曰发虑宪义以为敬恪终始载考歴位未尝劾一法官谳一小狱及居重位以安和平易寛柔自处考其名与其行不类研其事与其道不侔一定之辞帷精审慎异日详制贻诸史官请俟蔡冦将平天下无事然后都堂聚【`一作丛`】议谥亦未迟谨议【`勅赐曰忠`】  

一作皆唐会要  

赠太保于頔谥议　　　　　王彦威  

议曰于頔刚毅特立博逰文艺蕴开物成务之志为纵横倜傥之才刺湖州复南朝旧陂以溉人田由是斥【`一作舄`】卤生稲梁嵗时大化得丁壮之物籍者取什一代贫人租入故轻重以济江南卑湿送终者无悬窆封树之制髙则不【`一作不可`】隠深则及泉土才周棺水至露胔頔悉命以官地收瘗当时称之为苏州则缮完隄防疏凿畎浍列树以表道决水以溉田其为襄阳当呉少诚弄兵王师不乏粮【`五字或作王师有征军不乏见粮`】军【`或作师`】未尝退表克呉房即山生得贼将遽以兵柄授之推诚扵人有古将畧然惜其不能善终如始奉初以还防扈立名满盈不戒则有司拟议之际安可不善善而恶恶哉元洪刺郡以官事被谪中贵人衔命部领便道之徒所路出扵汉頔遽命武士持刃捕捽洪既就执王人徒归又不奉诏出师而西抵扵邓军声甚雄人听日骇夫师出以律其出不命时人不能识其指归王者功成而作乐诸侯则否頔之反斾扵蔡也作文武顺圣乐贞元御防务求宠绥有司请编优诏许之【`一作莫逆`】事出一时之泽乐作诸侯之庭良可惜哉然则如頔者是知乐之可作而不知礼之不可作者也迹其驭众为政之术盖初以利兴害去为巳任而令行禁止其源出扵法家者流文深意苛有犯无舍至有屋诛同命之惨然未尝别白其罪以示显戮人到扵今而寃之洎乎天姻【`一作恩`】下浃元侯入觐朝廷申婚婣之好复以宰相待之则又子罪官贬而连起国狱缙绅之论寖益非之谨按谥法杀戮不辜曰厉愎狠遂过曰厉请谥为厉或曰頔【`頔字一作太保`】繇文学政事而扬歴中外卒当登坛补衮之寄推扵事任亦谓难能则易其名者宜兼举羙恶二字以正褒贬今特谥为厉或有未安愚以为不然诔【`一作夫`】类能而授圣人之劝勉议谥贵当有司之职分礼经言谥盖节以壹惠至扵论譔之际要当羙恶咸在细大无遗议乎谥【`一作易`】名则以优迹春秋之义也况援其功不足以补过契其羙不足以掩瑕其驭下也任威少恩其事上也失忠与敬谥之为厉不亦宜乎【`勅赐諡曰忠`】  

晋谥恭世子议　　　　　　白居易  

晋侯以骊姬之惑杀太子申生或谓申生得杀身成仁之道是以晋人谥为恭世子载在方册古今以为然居易独以为不然也大凡恭之义有三以孝保身子之恭以正承命臣之恭以道守嗣君之恭若弃嗣以【`文粹作扵`】非礼不可谓道受命扵非义不可谓正杀身以非罪不可谓孝三者皆非恭也申生有焉而谥曰恭不知其可若垂之来代以为训戒居易惧后之臣子有失大义守小节者将奔走之将欲商敢徴义类在昔虞舜父顽母嚚舜既克谐瞽亦允若申生父之昏姬之恶诚冝率子道以防諌感君心以至诚虽申生之孝不侔扵舜而献公之顽亦不迨扵瞽盍以烝烝之乂俾不格扵奸乎故咎之始形则斋栗祗载【`文粹有而字`】为虞舜可也若不能及祸之将兆则让位去国为呉太伯可也若又不能及难之既作则全身逺害为公子重耳可也三失无一得扵是乎致身扵不义不祗陷父扵不徳不慈负罪被名以至扵死臣子之道不其惑欤夫以尧之圣书羙曰允恭舜之孝书羙曰温恭今以申生之失道亦谓曰恭庸可称乎周之衰也楚子以覇王之器奄有荆蛮光啓宇土赫赫楚国由之而兴谥之为恭犹曰薄徳今申生殉其死不顾其义轻其身不图其君俾死之后弑三君【`奚齐卓子懐公`】杀十有五臣【`荀息里克丕郑祁举共华贾华叔坚骓歂累虎特宫山祁庆郑狐突瑕甥却苪也`】实啓祸先大乱晋国则楚恭之得也如彼申生之失也若此异徳同谥无乃不可乎左氏修鲁史受经扵仲尼盖仲尼之志丘明从而明之无善恶无大小莫不微婉而发挥焉至扵申生之死也之谥也畧而无讥何其谬哉何以覈诸且仲尼修春秋明则有凡例幽则有微防其有君不君臣不臣父不父子不子者率书名以贬之故书曰晋侯杀其太子申生不言晋人而书晋侯且名太子者盖明晋侯不道且罪申生陷君父扵不义也以微防考之则仲尼之明贬可知也【`文粹集本作矣`】以凡例推之左氏之阙文可知矣呜呼先王之制谥岂容易哉善恶始终必褒贬扵一字所以彰明徃者而劝沮来者故君子扵其諡无所苟而已矣繇是而言则恭世子之谥不亦诬乎不亦诬乎  

改恭太子【`一作改恭君`】谥议　　　李　谿  

鲁僖公五年晋杀其太子申生先圣之书恶用谗也是时国中请谥不亦过乎诗曰温温恭人惟徳之基亦曰温恭朝夕执事有恪皆极言也是故子服景伯戒其徒曰陷而入扵恭闵子马【`国语作闵马父`】笑之为【`疑作谓`】周恭王能庇其【`国语无其字`】昭穆之阙而为恭楚王能知其过而曰恭先王恭亦不敢自专称曰自古在昔由是知恭固不易名也今观申生之事未有得其称者夫祸机将发子舆之谋狐突之諌明而知之既不肯用至扵将死之日复不能以六日之状自明而曰君安骊姬君非姬氏居不安食不饱我辞姬必有罪是我伤公之心也乃受赐而死嘻越哉其过也献公虽闇昧好听谗非中心知之而犹好之也以晋国之地方千里财用之给士女之众求聘妃后岂无超扵骊姬者哉然而独任专宠诸姬莫夺者得非希意钓情机切其宻以伤君心使然耶如此则必以姬之行为善以姬之言为实安而任之渐至作乱史苏所谓甘受逞而不知至夫事状明着奸诈漏泄知其不善显其不实如醉而醒如寐而觉震电慿怒执而戮之必使夬然刚决矣复安有伤心至扵不安居饱食哉设令既戮之后思其仪质而怊怅者则亦念其欺罔忿恨矣谓恐伤心无乃谬欤且申生将使献公逹嘉声扵亿载镇令誉扵千古甚扵安其居饱其食也失令名扵后裔贻谗言扵孙谋甚扵居不安食不饱也推此大义伤心犹亦不害况扵无伤而遽至死耶遂使长恶不惩譛二公子岂曰能庇其昭穆之阙乎沉迷不返人谏而拒岂曰能知过乎亲不能庇非执事有恪也过不能知非为徳之基也乃此疑滞不通之论谓之恭君亦已过矣谥法曰壅遏不通曰幽如申生者真是也稽之典法改谥曰幽太子使夫后代知所以事君父之道必左右辅弼使不陷令名扵简册之中不独虚死其身偷安尊者扵日夕而巳  

## 文苑英华卷八百四十二

宋　李昉等　编诔一  

北齐卢纪室诔一首　梁度支尚书陆君诔一首从子永宁令谦诔一首　隋秦孝王诔一首  

卢纪室诔　　　　　　　　卢思道  

齐正统二年秋七月司徒记室参军事永安乡男范阳卢询祖卒先民有言惟徳可久抑又闻之惟名为夀尔之无禄没而不朽乃援弱翰告哀哀友遂作诔曰皇虚师绪蝉聮大儒汉世名公魏年司徒蔼蔼抚翼冲天尚书亹亹亦称象贤若人擢【`一作挺`】秀絶后光前发荣随浦韫耀春田爰在弱龄孤根回立内无怙恃外寡朋执行有余力艺无不习善价斯待香名允集下学上逹鑚幽洞微九流百氏异轸同归文成钟律韵响珠玑丽词泉涌壮思云飞雄州擢第言割其楚我实褎然观国而举自兹不调多歴年所防泳儒从容嘿语纳扵大麓崇建府朝八纮所掩车乘翘翘我有明徳乃应嘉招超自幕下来仪凤条应徐并辙潘顾齐镳声华簮帯誉动朋僚逖矣江隂承风请朔庄生喻指季子观乐立朝所寄俊才优学悬河自口灵珠在握乃参军事仍賛中大冲所縻徳施攸践同推丽则俱谢虫篆何才之髙何位之鲜天下士也冝享多福豹变其文鸿渐扵陆神之听之于何不淑营魄遂徃音仪在目呜呼哀哉昔余与子分重契深譬诸投漆如彼断金余慕大隠子惟陆沉等趋【`一作超`】宫阁并缀衣簮春台共践秋水偕临还马齐辔出盖连隂良书浊酒永啸长吟羙言俱賛阙行同箴娯乐未防险阻相寻忻既无极忧亦难任云胡不吊亡我知音百年已矣万事伤心呜呼哀哉亭伯君山并嗟湮灭荀粲王夀同悲夭折兰菊无坠钟鼓不絶之子云亡何愧前烈灵衣袭几奠酒盈杯故庭飞箨虚怅凝埃仆流离而涕泗骖顾慕以迟回出南阳之旧道掩北邙之夜台赵卿之铭巳勒滕公之陇未开临象设而不靣讵幽魂之可来呜呼哀哉  

梁故度支尚书陆君诔　　　江　总  

君讳襄字师卿呉人也祖惠彻宋车骑府法曹行参军父闲扬州别驾齐永元绍厯萧遥光谋反伏诛闲以州职【`一作端`】见害子绛共日并命忠孝之道萃此一门襄时年十四号毁殆灭布衣蔬食终扵身世起家著作佐郎出为永宁县令累迁临川王庐陵王法曹外兵记室入为太子洗马掌管记中书舎人管记如故为丹阳尹丞俄迁太子庶子掌管记扬州治中太子家令领国子博士管记如故丁母顾夫人忧庐乎墓所服阕又从家令转中庶子并掌管记迁中散大夫金华宫家令出为鄱阳内史除尚书吏部郎秘书监领扬州大中正度支尚书太清二年三月京师倾覆君窜迹还乡呉民陆黯起义民攻郡扰攘之际忧愤而终春秋七十有二余避世河浒暂之呉国百舍不容千里无馈陆公国士之眷惠好之深朝同飦粥夕共瓢饮契阔晤言流连晦朔日月逝矣懐古何忘临哀能诔久愿摇笔时事屯邅不遑削藁梁季适越未戢干戈世人仕累为物所役杼轴扵懐四十余载隋开皇九年扵长安致仕悬车巳洎就木防何但东海成田南冦永絷山更促空想吹笛之哀马角徒生絶望通波之水呜呼哀哉揽涕操觚乃为诔曰  

妫苗硕茂完裔繁昌賔门穆穆筮仕锵锵食采命氏遐哉陆乡四升台省八辟贤良分柯振叶令闻令望蕤朱鞸翠弁金铛流声世祀列讃祠堂别驾贞烈志存名教捐生徇【`一作报`】主知死不挠晖映泉壤痛此忠孝扵铄夫子积徳累仁韬光戢耀隠璞含真居哀能痛至情通神泪枯垅树哀感驯禽永恸家祸长号不辰黄絶睇蔬布终身心符屈婞【`离骚婞直以亡身或作是非`】室等原贫分甘共感内族外婣求之今古斯为异人月下奏章萤前读史给纸兰台观书洛市强学待问润身为已结髪濯缨登朝入仕昻昻逸骥逐日千里宛宛长离陵江迅起枳棘栖凤化行乳雉平台累陟石扇蹔履跧【`一作雌`】伏不竞棼丝自理倚席无讥师训胄子骥足时务俊民斯俟秋实选能春华备羙思媚储后逰息承华书记防擢爵命増加弹碁击筑沉李浮追随飞盖侍从鸣笳二仪回干四气淹賖离景遽沉前星奄灭抚巳惟旧懐恩守节昔荷故臣攀号声折登髙能赋大夫就列金华式肇更奉清切修竹贞松含霜抱雪下车轩日【`一作月`】求瘼康时良辰坐啸朗夜卧治悬鱼化静佩犊去思广条教精察毫厘典选搜扬操刀宻勿【`一作没`】不紊朱紫傍无请谒秘署学林得人超忽延阁缃素校文遗阙上妙铅椠誉成碁月鴈行攸序龙作【`疑`】简才让珠不拜赐劒恩来帝曰俞徃尔行兼该金城失险玉弩流灾年臻几杖病息草莱世故天祸臣悲主辱露尽朝阳风惊夜烛黄鹄超遥白驹何促事廹归魂依然启足悠悠世路辛苦难虞寻戈满道骨交衢家无半菽地絶飞刍念君桑梓零落凋枯伤君并邑子戾﨑岖防乱絶卜葵藿荒芜凄凉故友擗摽遗孤临穴外野抚棺穷途呜呼哀哉为善岂惧修名难假徳履中和道周文雅不朽之迹非谓泉下亹亹清名【`一作风`】泠泠独冩呜呼哀哉  

从子永宁令谦诔　　　　　王僧孺  

余之从子谦字防光以昭阳纪嵗蕤賔旅月啓足闽隅暝目泉岫是殱才子实防俊民若其孝亲睦友故非天堕地出异才絶学如有鬼告神授玉懐瑕而可指桂含蠧其取伤孰与九徳彰扵造次百行动为表徴【`一作缀`】吐论含毫宣赴钟琯标心用巳悬符矩艧【`疑作□`】惠响栖道【`一作凄凄`】清心可镜和而靡屈简而周爽邃若凝云洁如止水无慙座右不愧屋漏苍苔绕路素尘满席萧索庭戸靡事鲜明沉沦典籍将絶吊贺室如夏甫状等安有所累清尘【`一作安其所有清尘`】惟不能忘懐艺而巳斯羙冝久冝长而骥騄之歩中行鸾鷟之趐未矫一归寥廓长反虚无虽东隅再暝【`一作冉冉`】钳丙之御无及北顾相望首之数不尽而恒化非常人所不免况风云万里间此山川客思故乡次房之念何极轻棺反蜀允南之思可知而魂兮扁舟靡靡生人之望巳冥死归【`一作父`】之期又阻痛心伤目岂伊一事无以少寄辛伤故复诔之云尔昭昭洪胄映防光书违嬴避项从卫迁徐基忠践孝抱约懐虚有显而黙匪屈伊舒如兹邴魏譬彼董踈入登髙阙出啓精庐瞻星画野望阃推车履仁不匮蹈道有余九世盛矣七叶光诸徃弼睿主来傅英储峨峨三祖罗室并居前瞻紫阙傍望白渠髙轩霞被四马龙栌【`疑作攎`】温温司武皎皎秘书义髙松竹价重璠璵元昆世父重规叠矩容与学丘徘徊词府青紫巳拾大夫斯取盛藩徃相名畿来抚晖光不巳惊生之子谡谡万寻昻昻千里实凤靡杂真龙非似均情蘧寗得意庄李室有虚白门无嚣滓遗心沮劝忘懐愠喜贫靡斯摄【`疑作慑`】赋【`疑作富`】其无耻险而不峭方而能理徳有润身学斯为巳逸羽难集孤峯易峙南迈瑶琨西逾杞梓人亦有言名为实使誉倾邦国价骞州里崇兰自芳珏玉自光汪汪巨壑暧暧重墙靡造靡请不迎不将久而愈敬狎而愈庄即无矫资【`一作即斯无矫`】此有循常黙非蓄短显弗用长岂伊坠岸如彼悬梁惟学已聚待问则强偏在三箧兼下五行亦税其巾于彼王吏如龙宫楚有斯内侍蕴此上才安兹下位储扉始辟传府初开尔其戾止辟彼昔才从斯简帝仍此追陪何以【`阙`】　自兹翰飞傍佐戎列来摄儒衣儒衣济济访对斯归是义罔惑惟礼无违悠悠越障决决闽海薄言铜墨蒲宻斯在孰云识吏政均旧宰循猛是兼韦无怠补袍方服治情莫改増赀匪课归民自倍十郡为则百城斯采化日未逄政称异等斯痛斯伤防善殱良妖同武担疾甚清漳阖棺陋邑掩榇芜乡呜呼哀哉轻舻悠漫长途【`一作悠悠漫途`】风生阊阖日去昆吾空归故国宁识旧都水鸣秋鹤岸集寒乌寒不夜哭惟独呱呱茫茫大块杳杳墟呜呼哀哉伊吾与尔大别惟名肥泉犹接瓞未轻义虽子道思【`一作恩`】实友生欢忧共日险泰均情如菊有芬如兰有薰别唯慕类居实有羣尽日持论遥夜披文渐渍羲老祖述渊云惟昏及旦自旭徂曛人道实难譬彼徂湍驱车崤嶝执手河干三川萦薄七岭悠漫自兹不见心譬回澜嵗伫防靣日望音翰欢无一绪悲有万端蒙隂遽戢扶景易残即斯大暮为此一棺山足难晓垄首易寒秋虫相呌暮羽来搏宿草行没宰树方攅昭涂长巳【`疑`】大夜斯安孰知冥黙徒此汍澜呜呼哀哉  

隋秦孝王诔　　　　　　　隋炀帝  

维开皇二十年六月二十日丁丑上柱国秦孝王薨于仁夀呜呼哀哉八元八凯济济虞则周南召南赫赫周国扵穆孝王绍彼【`一作慈`】明徳天实防予殱我刚克呜呼哀哉如何上灵降此灾否国防宗臣家已千里呜呼哀哉爰初不豫冕旒视疾及至大渐停銮驻跸亲临属纩俯观彻瑟感动皇情痛深慈膝一辞明世千秋长羃如何绵绵终古仲秋卜宅将归泉戸梁山之阳永宁后土呜呼哀哉余寡兄弟爱笃弥深奄然零落痛体伤心呜呼哀哉追悼无及永分古今神虽虚翳【`一作神灵虚翳`】徽声靡替诔王徳音贻千百世乃作诔曰  

皇隋啓运应天顺民保兹七百静彼四隣利建宗子藩屏懿亲孝王惟允俾侯于秦爰自圣章天性诚愿色养烝烝孝立名建恭近扵礼耻辱斯逺嘉之弗忘惧而无怨孝悌之至通扵神明温温居徳肃肃厉精恭敬表志退让为情韡此棠棣敦斯鹡鸰仲称令弟叔曰仁兄猗欤我弟好学无替九流日修三余卒嵗琴台夜开书帷昼闭聪敏若神雄辩无滞妙矣声律明哉筮象风角扵焉及睿允文允武多才多艺惟善惟乐为仁为惠天挺出羣英图命世钦若孝王容止堂堂振鹭将集凤雏斯翔人之领袖国之辉光辉光伊何肃肃翼翼义以处身仁以经国明烛絷符财成渊塞靖恭尔位好是正直令闻令望无反无侧皇枝【`阙`】  

盘古维城东京旧都河南殷博惟我哲王行台惟寞飞辔崤凾褰帐伊洛徳被汝坟仁行巩亳西秦右地实赖英雄寔惟王化【`一作匪他`】乃即防惠和布泽易俗移风亹亹孝王仁而能断徳敷大国有符公旦移镇樊征述职江汉地接冦讐棱威靖难文徳招逺懐劳伐叛蹔辍外藩入侍天轩典兹戎卫仍居纳言寳劒横曜丰貂尤温周卫清切敷奏便繁献替惟允禁旅斯敦伪陈不恭轶我炎鄙王赫斯振将清江涘图斯元帅难全其备惟我孝王膺兹无愧恭行天讨受脤建旗申威鄂渚鞠旅江湄军容﨣﨣逋丑【`一作累累`】云陈不布髙城靡持泥首衘璧请命于台兵不血刃野无横尸善战不阵我弟于兹金陵戡定饮至京师广陵淮海一都之防牧彼顽民作相于外时雨随车棠隂逐盖惟晋太原寄隆望大表里山河要衡襟帯东自维扬【`一作扬越`】回旌转斾善政防平扵斯为最胡虏畏威氓黎荷赖火戎马俱清边界寒暑失御庸【`一作痛`】卫弗开言旋京邸去彼丛台扈驾仁夀抚席岩隈连绵药饵嵗去年来秀而不实祸极生灾天胡不吊木壊山頺呜呼哀哉至尊废朝而悼伤皇后辍膳而摧痛甚秦国之永辞剧梁武之长送昆弟哀哀而日嗟僚友嗷嗷而悲恸呜呼哀哉叹日月之不居何卜逺之讵促旌旐飘飖而从风笳管酸嘶而响谷服马顾而不能行挽夫悲而不成曲霜霰落兮山谷寒木叶下兮丘垄残风飕飗而吟树泉幽咽而悲湍离羣之兽絶迹孤飞之鸟悲酸背离宫而东转歴山邸而北度去甲第之楼台即荒田之丘墓昔时鸣銮而戒途今日灵輀而啓路临朝谒之平衢永絶兹之一歩傥若神而有灵防悲伤而留顾呜呼哀哉弃永【`一作白`】日之昭昭袭长夜之悠悠苦扄而无晓悲黄泉而永幽湮盛年扵万古阻壮志扵千秋呜呼哀哉恸反哭扵秋季悲复归扵故地伊形逰而不迁何魂茕之空志呜呼哀哉酒罇浮尘兮独满琴弦含风兮自断冥夜久其何期焉知嵗月之长短孝王与我体宻情亲孔懐之笃有逾常伦昊天何酷哀哉哲人奈何吾弟先我长沦烦寃痛毒悲恨何陈呜呼哀哉痛母弟之同胞弃共被之寒郊岂止三荆之变色非惟四鸟之分巢遽一朝而云逝曷何去而何止形未舍目言犹在耳彼苍者天子何甚矣嬛嬛【`一作惸惸`】友于哀哀吾子痛当奈何痛当何巳想髣髴而不见犹盘桓而伫立空抚膺而莫追抑饮泪而何及呜呼哀哉嗟地久而天长终伦彼【`疑作沦没`】乎幽方徒春华而秋落不复见我弟兮孝王何谢安之蔬食岂子路之防亡独端忧而无【`一作谁`】告徒哽塞而追伤悲莫悲兮长别痛莫痛兮终絶因凄怆以冩情恸人琴而永诀呜呼哀哉  

## 文苑英华卷八百四十三

宋　李昉等　编诔二  

隋新城郡东曹掾萧平仲诔一首  

平城县正陈子干诔一首  

徳先生诔一首  

衡州刺史东平吕君诔一首  

虞鹤鸣诔一首  

隋新城郡东曹掾萧平仲诔　陈子良  

萧平仲字某兰陵人也梁文皇帝之孙鄱阳王之曽孙也鄱阳嗣王之孙定襄侯之第五子也清澜扵天潢分乔枝扵若木君降生昴宿挺质珪璋孝友温恭仁慈亮直其形曲而雅其神俊而明耽思羣书研精众艺尽人间之能事极天下之竒才江淮贵逰独称领袖故可以坐觌羔鴈俯拾朱紫至如南山为志不能北靣事人诗书自娯耻与绛灌等列洎有陈失驭西迁扵隋而兄弟十人白眉斯在棠棣之咏事等姜肱君子义之髙其行也属皇期有道咸序缙绅乃拜吏部贠外郎东宫学士冀州司法参军礼部员外郎新城郡东曹掾从班列也君莅政能官咸熈庶绩所在遗爱置言成范至如缨绂之士草莱之客莫不聆嘉声而云萃飡徳音而风趋李膺曩号楷模王商昔称贤智方之蔑如也适应入践常伯超补台司如何灵只殱我明哲春秋五十有五大业九年二月十五日卒【`一作终`】扵新城郡之官舍呜呼哀哉余与夫子颇有亲连少敦莫逆既同覉旅弥笃绸缪非无陆机之书【`一作诗`】尚有钟仪之操谁谓吉士奄逐隙驹嗟乎盛年何晩【`一作时`】促之如此也呜呼哀哉昔之絶轸叹闻笛伤心余虽谢古人宁不凄恸是知身殁名存实由著述况复故人景行何能泯之敢以闻见乃作诔曰  

呜呼哀哉粤若髙祖大造惟梁徳侔五帝道冠百王赤眉作梗黄屋云亡有妫之后应运遐昌君之显考耻为委质在行既髙居賔坦逸笃生夫子如披云日仪形信典声名本实机神电举雅调风生还同照乘有类连城学逾班固才冠刘桢金汤失险天猒有陈幸逄隋徳预沭尧民青盖西度紫气东沦依依去楚凄凄入秦梁亳之郊忽倾风树结庐狎鸟穿池慿雾兄弟十人义声咸布爰降纶绂特预铨衡龙楼振藻司冦驰名俄居郎署升朝擅羙含香趋奏事礼承祀抑抑威仪彬彬文史涪水既临郪城是靣视民如伤事心惟战周震善政潘岳能官企彼前哲顾巳非难余之室人君之从妹加以笃欵颇防提诲铭之在心没齿唯佩契濶闗陇连翩冀代余任主簿眉山之川亟防琴台兼遇名贤花朝月夜置酒题篇近之新城暂申累日谓君积善永保元吉不言别后忽婴斯疾如何清晖奄辞兰室呜呼哀哉承讳惊惶闻防恸泣前悲未尽后哀仍集白马不追素车安及悲人世兮太促叹死生兮异路壤冥兮难穷黄泉寂兮易暮客位空而聚尘书台掩而生蠧嗟古人兮神交念徃哲兮虚通泪有竭兮心尚感声有止而哀无穷宿草衰兮凝秋露白杨惨兮生悲风痛逰魂兮安在徒酾酒兮招空呜呼哀哉  

平城县正陈子干诔  

昔闻子路雄烈赴难如归先轸忠贞虽死无悔故能贻芳尘扵后世狥【`一作殉`】节义扵遐年况乎勇嗣前修功深曩代者岂可使身名顿灭典籍无闻悲夫余弟少府则其人也弟名子干字元桢梁右将军信义太守之孙陈晋安王府谘议呉平侯之第三子也惟元桢禀质纯和天挺聪俊生知孝悌早擅雄才属金陵乱离王室版荡人伦东防礼乐西归洎扵一门同迁防岸是则开皇九年之四月也家君有钟仪之操懐敬仲之心遂屏迹杜门茹忧成疾忽悲风树痛深陟岵其时余年十九尔始八嵗伶仃辛苦实廹饥寒青门乏种之田白社无容身之地一溢【`一作釡`】之米巳索一瓢之饮屡空日夕相悲分填沟壑赖余以少遵庭训夙禀家风曽览五经颇窥三史追孔融之令范慕张楷之髙踪长安主人仪同郝朔要余入室仍寄庑下遂慕西河缙绅公子负笈云萃借此束修方济糊口幸以尔防不好弄长实庶防因兹入学以勤以苦谅非性分何能成立隋齐王英礼贤待士沛献非俦召入平台悦其篆仍题银牓取埓仲将足称妙絶见羙当世陇西李巨仁才华任侠【`一作使`】与余【`疑`】宿素钦其俊乂因妻以女非厥人品孰能致之及尔委质周行防名吏部公卿籍甚士类【`一作友`】趋风俄而诏授并州平城县正是乃深闲簿领妙达治方蕴冰蘗而不渝顾松筠而无改属隋运将谢盗贼公行太上皇于时留守并州龙潜汾水所管州县咸听指麾专揔兵机式遏冦虐元桢素便弓劒立性雄昭屡剪凶渠频防荣赏凡有草窃咸资决胜以大业十二年八月有贼帅郭六郎【`一无郎字`】将兵三千人来侵县境元桢受命率徒数百独飞轻骑手斩十人贼见威雄莫不披靡忽遭流矢毙扵阵中春秋三十有一鸣呼哀哉嗟尔轻生奋不顾命在天胡忍殱我哲人方冀文以谐豹变如何马革遂裹师元呜呼哀哉尔从官东西死生契濶与余一别已逾二纪徃闻非命实用痛心媿鹡鸰之在原悲棠棣之先落惜哉同气冥漠何之呜呼哀哉余以贞观六年二月十日夜扵相如县梦见尔灵仍于梦中共驰哀恸乃涕流扵枕悲不自胜嗟乎门祚不昌钟此衰薄既乏子侄终鲜兄弟顾影茕独实切肝肠是知结草酬防魏颗之功无爽出魂屡请蒋济之子非虚虽生死之或殊谅鬼神之有识不任感怆追诔友扵式纪遗尘庶同潘岳敢询前典而为诔云  

猗欤我祖承舜之绪爰从嬀汭下居颍汝凤飞于齐辉映于许宛彼长陵离江而举攀手桂林笃生翘楚淮海防乱闗河播迁忽倾庭防痛结昊天惟我兄弟泣血连翩余虽弱冠尔尚童年立锥无地窥灶无烟余禀家风世敦经史式崇儒教俄而成市衣食是资殷忧备履尔因修学遂能克已孝敬有裕才华难拟言行无择自此扬名偏工篆独擅嘉声爰参选部乃任平城金科是执玉律逾明尤便弓劒本慕忠贞皇上龙潜居汾之汭兵权攸揔诸侯是制郭六匈渠称兵齐卫元桢受律威投袂跃马星奔抽戈电逝斩将搴旗罕当锋鋭忽中飞镝在阵而毙呜呼哀哉人亡勇敌众疾英竒况逄乱世功无所施在位非重居名极卑不登庙食虚死何为凡百君子各慎尔仪独埋壤谁其赏知空令亲友遥哭路岐无复蒲简惟余墨池露团宿草风响松枝山花开落陇月盈亏一朝非命千秋永离呜呼哀哉余扵县府春宵独忽觌尔灵梦中相值执手呜咽其【`疑作共`】伤憔悴语未及终儵如电驷实感我心窹乃惊悸恍焉如失伏枕流泪曽闻贲父鲁侯命志亦承扬賛宋防云记矧伊义勇取埓无愧非余所述谁当在意兴言逺感发増情思援翰冩心式旌遗事嗟尔义夫英声不坠呜呼哀哉  

徳先生诔　　　　　　　　李　华  

或问曰徳先生者奚氏余曰南阳张姓有畧其名维之其字也或曰与古谁伦可造七十子乎余曰七十子或贤或恒人方扵贤原宪【`文粹作思`】宓不齐其比也或曰大哉余曰七十子亲圣人之道者也七十子得圣人彊畛之际维之得圣人衣冠之润向使获亲圣人则鳞差耕雍也或曰何咎而瞽余曰圣贤偕时故春秋之乱冉耕恶疾左丘明卜商皆瞽圣如夫子失司冦饥扵陈蔡忠如苌明【`文粹无此字`】谋尊王室而戮死君子道消故仁贤穷维之隣道昌黎韩极【`文粹作拯`】亦以徳闻与维之同病不幸二子不以病为佥不防中明者也或曰夫如是得无诔之余诔之曰神胡病后之人而夺先生噫嘻哀夫【`文粹有人字`】徳甫余将畴兄  

故衡州刺史东平吕君诔　　桞宗元  

维唐元和六年八月日衡州刺史东平吕君卒爰用十月二十四日槀葬扵江陵之野呜呼君有智勇孝仁惟其能可用康天下惟其志可用经百世不克而死世亦无由知焉君由道州以陟为衡州君之卒二州之人哭者逾月湖南人重社饮酒是月上戊不酒去乐防哭扵神所而归余居永州在二州中间其哀声交扵北南舟船之下上必然盖尝闻于古而覩扵今也君之志与能不施扵生人知之者又不过十人世徒读君之文章歌君之理行不知二者之扵君之【`独本作其`】末也呜呼君之文章冝端扵百世今其存者非君之极言也独其词耳君之理行冝及扵天下今其闻者非君之尽力也独其迹耳万不试而一出焉犹为当世甚【`独本作所`】重若使幸得出其什二三则巍然为伟人与世无穷其可涯也君所居官为第三品冝得谥扵太常余惧州刺史【`二字集作史`】之逸其辞也私为之诔以志其行其词曰麟死鲁郊其灵不施濯濯夫子胡洁其仪冠仁服义干橹诗书忠贞继佩智勇承綦【`独本作基`】跨腾商周尧舜是师道不胜祸天固余欺鬼神齐【`集作不`】怒妖孽咸疑何付之徳而夺其时呜呼哀哉命姓惟膐【`集作吕`】勤唐以力辅宁万邦受祚【`集作胙`】尔国维师元圣周以降徳世征五侯伊祖之则嗣济厥武前书是式至扵化光爰耀其特春秋之元儒者咸惑君逹其道卓焉【`集作然`】孔直圣人有心由我而得敷施变化动而不克推理惟功舒文以翼宣扵事业与古同极道不苟用资仕乃扬进扵礼司奋藻含章决科聮中休闻用张署讐百氏错综逾光超都谏列屡皁其囊帝殊尔能人服其智戎悔厥祸欵边求侍咸【`集作盛`】选邦良难乎始使君登御史賛命承事风动海壖皇威以致来惣征赋甲兹郎吏制用经邦时推重器诸臣之复周官匪易汉课牋奏鲜云能备君自他曹载出其伎【`集作扵技`】笔削自任羣儒【`蜀本作伦`】莫【`集作革`】议正郎司刑邦宪为贰逖侫肃邪【`栁州本作糺逖侫肃`】謟谀其畏【`八字集注作紏逖伊肃邪谀其畏`】迁理扵道【`集作道民`】服民【`一作民服`】休嘉思踈若昵惕迩如遐实闭其閤而抚扵家载其愉乐申以舞歌赋无吏廹威不刑加浩然顺风从令无哗丝【`集作繇`】蚕外邑我蠒盈车杂耕邻邦我黍之华既字其畜亦艺其麻鼛鼓斯屏人喜则多始冨中教兴良废邪考绩既成王用兴嗟陟扵岳濵言进其律号呼南竭讴謡北溢欺吏悍民先声如失逋租匿税归城自出兼并既息罢羸乃逸惟昔举善盗奔扵隣今我兴仁化为齐人惟昔冨人或赈之粟今我厚生不竭而足邦思其弼人戴惟父善胡召灾仁胡罹咎俾民伊怙而君不夀矫矫贪陵乃康乃茂呜呼哀哉廪不余粮【`集作食`】藏不积帛内厚族婣外赒賔客是悬罄逮兹易箦僮无凶服葬非旧陌呜呼哀哉君昔与余讲徳讨儒时中之奥希圣为徒志存致君笑咏唐虞揭兹日月以耀凡【`集作羣`】愚疑生所怪怒起特殊齿舌嗷嗷雷动风驱良辰不偶卒与祸俱直道莫试嘉言罔敷佐王【`集作王佐`】之器穷以郡符秩在三品冝谥王都诸生羣吏尚拥良图故友咨懐累行陈謩是旌是告永永不渝呜呼哀哉  

虞鹤鸣诔  

维某年月日前进士虞九臯字鹤鸣终扵长安亲仁里既克扵髙阳原二三友生皆至扵墓哀其行之不昭扵世追列遗懿求诸后土申荐嘉名实曰恭甫乃作诔曰  

昔【`集作呉`】虞之分爰宅上阳其后优防在越为乡延诩辅汉恢定封疆东徙之贤时惟仲翔曰预曰喜在晋克彰义笃斯久【`集作文`】有苾其芳秘书多能垂耀扵唐洎扵汉阳世徳以昌【`君先父终沔州刺史`】毗賛尚父休徽用扬惟我先君并时翺翔洽主记室蔚其耀【`蜀本作辉`】光实契伯仲永永不忘汉阳元子实绍其羙传习儒【`集作余`】风彪炳文史克恭以孝惟礼是履誉洽扵乡论为秀士百郡之选丛扵京师昧没腾借乘凌蔽欺生之始至则奋其仪退然【`集作黙`】以谦人悦而随名卿是挈先进咸推方出羣类振耀扵时祸丁舅氏漂沦海沂捧讣号呼匐匍増悲防有防主礼或多违孰徇扵名而不是思投袂就道乗艰若夷竭诚防具申敬裳帷万里来复祗祔扵墓遽不凌节俭而有度由其温恭守以贞固行道咨嗟观礼兴慕复从乡赋焕发其华克不再举闻扵邦家倚闾千里欢咏斯多婣族盈门载笑且歌君之不淑名立忘阻【`蜀本作沮`】庆归其乡身终逆旅生死已间夀觞方举贺书在途委骨归土哀欢易地吊客交戸神胡不仁降此大苦呜呼哀哉惟昔夏首覊贯相亲通家修好讲道为隣既冠扵阼思致其身升扵司徒及尔继年交欢二纪莫间斯言愉乎其和确尔其坚更为砥砺咸去韦今则遽已吾其缺然呜呼哀哉诔行谋谥惟古之道生而无位没有其号惟是友生徘徊顾悼爰用壹惠幽明是告温温其恭惟徳之经先民有言【`集作`】今也是旌呜呼恭甫钦哉嘉名  

## 文苑英华卷八百四十四

宋　李昉等　编封禅  

大周降禅碑　　　　　　　　李　峤  

愚臣观象铜衡防文金版变化莫神扵开辟崇髙莫大扵富贵隂阳宻运帝王操辅相之机厯数潜回穹壤授甄陶之业故谓上下同徳幽明合契灵只有命既锡造扵雍熈人主推功必申防乎报谒奉符而勤【`一作勒是`】成展乎【`疑作宷`】修祀而益厚増髙有道存焉其来尚矣自旦昏交谢文质逓迁朴畧洪荒上行扵万八千嵗陵夷因革下传扵七十二家披图而考其树风按轨而详其陈迹莫不祗肃其事神明其道龙驾帝服疆场扵邹鲁之埛牺尊象彛藁秸扵云亭之上咸就发生之宇以为礼神之宅未有回舆按驿觐中土之神灵刻石泥金崇外方之禋祀名臣扵是乎断其去就良史【`一作吏非`】扵是乎题其失得然则置表测日阳城当六气之交际【`一作杰凝`】林奠山太室为九封之长神翰降生扵廊庑王畿仰瞩扵峯岫风雷所蓄俯镇扵三河辰纬所躔旁临扵四岳立崇干事坤之兆防就下因髙之位舍此地也畴其尚焉歴千载而撰徽音罕闻先觉超百王而崇轨躅允资元圣我大周之有天下也鼓道徳之林薮恢圣神之事业始扵阃阈成扵家邦辉光烛扵两朝徳泽流扵八裔登庸纳麓【`一作录`】则舜有大功锡范陈謩则禹济元后讴歌而鼎新革故揖让而改物承天由牝马而御飞龙自頺沙而臻练【`疑作链`】石盖千帝所不能及六籍所不能谈若夫兆朕鸿源絪緼寳系载千嗣扵改律穷桑连乎梦梓皇天睠命积大寳而为家圣道防昌拥洪鑪而作极神基将偃伏搆僊扵昭回同逺太祖无上孝祖髙帝合【`一作含`】防察道尽睿穷神屈帝象而龙潜座台庭而虎变黄星造魏而文握汉图赤羽兴熈【`疑作`】而武迁商鼎天册金轮圣神皇帝遂荒三极奄有万方御六辩而髙驰慿九霄而下济若乃通不测之智神用无方之业超因越果名流扵贝叶之书应物随縁迹满扵莲花之防秘恍忽扵言象徴希微扵防箓亦犹寳应慈物推心坐雄帝之朝吉祥哀时屈巳登女皇之位此之谓神力张寰立防荡海夷山正八柱之低昻理三光之盈缩乾坤【`一作象`】闗钥扵庑下品物鑪锤扵堂【`一作掌`】内春生夏长循环奉亭毒之仁暑徃寒来奔走赴财成之节此之谓天造左规右制俯察仰观揆朱鸟扵南宫契扵东洛天威四临而有截王道一家而无外均霜调露正六合之枢机叶轨同文立三川之朝市此之谓建国临户牖之法座垂星辰之采章向明而居端黙以听号令存扵寛大规画出扵易简循名责实而苟且之弊销极深研防而变通之理得此之谓立政熖烟灰之坠典冩溪谷之遗音无体无容与天地同节有法有象共隂阳通气引之而被乎百代横之而充乎四海此之谓礼乐雷电皆至先王以折狱致刑嵗月履端君子以悬书立法殊井疆而知禁画衣冠而不犯疏械破杻掩方载而胜残解网取罘闭圆扉而静谳此之谓刑典操盾秉翳立扵賔主之阶缝掖抠衣聚之东西之学辨尊卑扵章服观礼容扵爼豆委裘多暇合九徳以成歌垂拱无为援五而度曲此之谓文教因农隙而讲事顺天时而鞠旅定功在扵归【`一作休`】马保大由乎止戈然后干苞虎皮箭射貍首鞞鼓不作庙堂悬百胜之威尉候无虞征戍罢三边之役此之谓武徳籍乎千畆所以备粢盛齐扵九疑所以严禋享苞茅洁乎楚入樽爼隆乎殷奠扵穆显相而公侯骏奔肃雝和鸣而祖考来格此之谓孝理金玉是贱委扵崭岩之山舆马不珍捐其騕褭之服御髙辛之黄黼垂孝文之皁绨栝柱茅茨未能埓其卑损藜羮糗饭无以俦其菲薄此之谓冲挹任臯防衡旦之辅酌虞夏商周之书网罗并包商摧拟议众目张而彛伦叙羣才用而庶绩康野无遗贤朝无阙典犹且昧旦懃恳方宵厉惕虚心解顔博爱兼听防六事察五声检身有常视凖绳而为度祗徳罔倦刻盘盂而自警遗身主扵循物劳巳存乎逸人是以防泽流通教化洽着龙荒防徼覃防外之雍熈凤穴麟洲奉寰中之度律逺安迩肃地平天成【`一作天平地成`】玉律调年珠嚢叶纪栖京坻扵陇亩逸马牛扵衢路惸嫠蒙饩班白不提闾阎无犬吠之惊风俗有鹑居之暇原隰驱轺之使采诗听歌菑畬【`一作缁撮`】植杖之翁击壤鼓腹和气旁薄祯符肹蠁招一角五蹄之仁兽仪九苞六象之仙禽亳墠出其祥麟昆田化其珍物日乌素毛而丹喙天甲而青纯云蒸雾涌拜九洛之璿图电激雷奔受三清之寳册若乃山鹣海鲽石铭岩篆之符候月摇风连叶骈柯之祉神灵之所酬酢广大之所荐成纷纶葳蕤绍至叠见董狐之穷墨罄简书而未周夷吾之倾辩毕辞谈而不尽升平之浃洽也如彼符命之昭彰也若此固可以循类帝之事奉丕天之律圣上方固懐让徳防守谦光升中之仪推而不莅也扵是王公庶尹牧伯羣寮粤耆艾惇厐之儒洎蛮夷戎狄之长咸进而称曰陛下钦承元命对越上廓天地之宏图张祖宗之丕业臣妾四极驱驭百灵鼔舞发育经纬弥纶之绩宣渗漉沉潜懐柔容保之防备是以人只顺徳遐迩宅心符毕臻黄瑞尽出幽賛乎祖考【`一作考姓`】之茂烈发明乎施尊之盛仪意者三涂灭氛二室储贶以望属车之尘久矣帝者虽倦焉得距而巳乎伏愿坦至公之懐捐独善之意钦若大典畴咨故实上以光七庙之休徳下以纳羣生之福祐长为称首岂不羙欤帝曰俞哉乃包含艺文考练风俗采儒术徴礼官窥五嵗之典章覈四朝之制度叔孙掌事容成诹日以天册万嵗二年腊月乙亥辟丹掖开紫微抚虬按黄道叶纪先路灵威并毂五戎促节旗常【`一作旌旗`】画垂象之文六甲分营壁垒暧太隂之气雷动海运天回星转逾鼎观而南下望圭台而左薄陆离方攘焕炳聿皇以届夫嵩阳万乗停镳百司就列文物隠地遗光满扵竹【`一作独非`】宫舆徒沸川轻壒埋扵石柱天子乃幸齐寝披仙幄靡薜荔之席陟蟺蜎之台惟夫蠲意澄心所以至诚尽敬扵是乎山祗防野风伯清尘玉醴潜滋金砂闇涌神钟惊曙峯岩传九乳之音寒律移暄草树动三阳之色徴祥之报影响不违壬午柴燎祀昊天上帝扵南岳显祖立极文穆皇帝太祖无上孝明髙皇帝侑神作主天子戴圆冕披大裘登三垓植四邸借陈蒩秸器用陶匏髙炎四施耀流沙而烛沧海广乐六变来象物而降天神感霏烟瑞【`一作潏`】露之徴延薰风景星之祉大礼既毕应嘉既臻思欲契精爽扵髙明剖灵符扵峻极甲申御金跸登玉舆环拱百神导从羣后遂陵桂蕚攀松蹬跨峥嵘而出烟道排列缺而羾天门羽节髙挥上下鸟星之次坛下映俯瞰鹏云之色琼文秘检络之以银绳寳筭休期探之扵金防交大灵扵咫尺受洪厘扵亿万然后倘佯烟霄怊怅古昔凝神扵九天之上逰目扵八纮之表睠触石之雷雨爰覃作解之防仰斗杓之运行仍布惟新之令是曰大赦改元为万嵗登封元年欢洽幽明庆沾动植千龄之统由圣代而连九皇万嵗之音自神仙而周四海休气低而翔辇神光起而属天抃舞相趍以降扵行殿丁亥禅祭后土扵少室下趾东南显祖妣立极文穆皇后太祖妣无上孝眀髙皇后侑神作主戈矛山立玉帛星陈登涧沼之毛辑江淮之物禹防之殊方异俗俱执豆笾汉祠之伟兽珍禽悉加坛墠抚空桑之琴瑟欝鬯之樽罍咸秩众灵遍祀羣望席以黄琮为镇书以青石为缄元封之谒款【`一作款谒`】方丘仪因东峙建武之推功太折礼视北郊阳乌珥而仙鹤飞紫云腾而黄雾起灵之来兮如雨瑞之委兮如山扵是事毕功礼周庆洽方欲辑珪璧陈韎任铺六代之礼文受万邦之朝贺宏规大业其盛矣哉盖淳源寖衰叔叶多故神器不还扵至道尊名或假扵凉徳秦嬴极暴企踵扵无为之朝汉彻穷奢厚顔扵盛徳之事人不见义其来自乆我后首出帝先遂康天歩登封降禅握宇宙之枢衡立显崇功【`一作从初`】定皇王之轨式鸿勲上格扵穷昊厚福旁浸扵黎元炜炜煌煌亘寰区而宣壮丽巍巍荡荡横山丘而殷声名固巳轥前圣之规模开含灵之耳目方使炎农抱愧愕睨【`一作眙`】扵梁甫之阿姚舜钦风延伫扵崇髙之路天下之功成矣域中之能事毕矣昔者鸟兽率舞一人赋元首之篇戎夷来賔四子咏中和之乐时仅平而颂作俗未泰而歌兴况乎咸五登三逺承文武之烈袭六为七近叶春秋之义神功与二仪并运显号将七曜俱悬岂可使时迈无诗扵皇不作臣峤谬忝司牧躬陪错事末光幸煦长倾捧日之心仙石徒攀终愧凌云之笔敢承明制而为颂云  

天命上君君临下土灵祗允懐品物咸覩翕受三六时乗九五扵昭文明粤若稽古闗鏁【`一作钥`】六气庭衢八荒殊隣筐篚絶党梯航河海晏谧闾阎阜昌琴横帝扆鼓卧边场齐衡均度制礼作乐武戢五戎文兴四学法宫布政灵台视朔化偃中和人还太朴湛防布濩恊气氛氲嘉庾嵗积休符日闻祥开草树庆动烟云干册丹篆河图紫文钦若元命率由前典道洽升中功成丕显神防演卦名山除墠翠凤衘蕤龙御辩回銮左届弭节中枢万骑雷动羣方电趋层坛殷荐登銮山符驻辇星躔交神汉曲雷雨下济辉光仰烛地户开扉天牢罢狱万嵗重熈三辰改旭迎隂广泽报地方畦庭合六舞筵陈两圭神灵第【`一作茅`】瑞臣象天犀牒贯银缕凾封金泥礼具徳明神观瑞浃储筭玉斗赐龄金箧知崇髙之可封悟梁甫之虚蹑敷帝道于一艺振天声于万叶  

## 文苑英华卷八百四十五

宋　孝昉等　编儒一  

益州夫子庙碑一首  

遂州长江县先圣庙堂碑一首  

益州夫子庙碑　　　　　　王　勃  

述夫帝车南指遁七曜扵中阶华盖西临藏五云扵太甲虽复星辰荡越三元之轨躅可寻雷雨沸腾六气之经纶有序然则抚铜浑而观变化则万象之动不足多也握瑶镜而临事业则万机之凑不足大也故知功有所服龙不能谢鳞介之尊器有所归江汉不能窃朝宗之柄是以朱阳登而九有照紫泉清而万物覩粤若皇灵草昧风骊受河洛之图帝象权舆云凤锡乾坤之瑞髙辛尧舜氏没大夏殷周氏作逹其变遂成天下之文极其数遂定天下之象衣冠度律随鼎器而重光玉帛讴歌反宗禋而大备洎乎三川失御九服蒙尘爼豆防而王泽竭钟鼓衰而颂声寝召陵髙防诸侯轻汉水之威践土同盟天子窘河阳之召三微制度乗战道而横流千载英华与王风而扫地大业不可以终防彛伦不可以遂絶由是山河兆朕素王开受命之符天地氤氲圣举乗时之防兴九围之废典振六合之頺纲有道存焉斯文备矣夫子姓孔氏讳丘字仲尼鲁国邹人也帝天乙之灵苖宋微子之洪绪自禽翦夏浮寳玉扵南巢白马朝周载旌旗扵北靣五仙神器琮璜髙列帝之荣三命雄图钟鼎冠承家之礼商丘诞睿下属扵防山泗水载灵遥驰扵汶上礼乐由其委输人仪所以来苏排祸乱而搆乾元扫荒屯而树真宰圣人之大业也若乃承百王之丕运揔千圣之殊姿人灵昭有作之期岳渎降非常之表珠衡玉斗徴象纬扵天经贙防龙蹲集风云扵地纪亦犹三阶瞰月恒星知太紫之宫八柱冲霄羣岭辨中黄之宅圣人之至象也若乃顺时而动用晦而眀纡圣哲扵常师混波流扵不问太阳亭午收爝火扵丹衡【`一作欋`】沧浪浮天控涓涔扵翠渚西周捧仙公留紫气之书东海抠衣郯子叙青云之秩接舆非圣询去就扵狂歌童子何知屈炎凉扵诡问圣人之降迹也若乃叅神揆训录道和倪辱太白扵中都绊乗黄扵下邑湛无为之迹而众务同并驰不言之化而羣方取则虽复电旌【`一作旌旄`】羽斾齐人张夹谷之威八佾三雍桓氏逼公宫之制洎乎歴阶而进宣武备而斩俳优推义而行肃刑书而诛正夘用能使四方知罪争归旧好之田三家变色愿执陪臣之礼圣人之成务也若乃乗机动用歴聘栖遑神经幽显志大宇宙东西南北推心扵乱之朝恭俭温良授手扵危亡之国道之将行也命道之将废也命归齐去鲁发浩叹扵衰周厄宋围陈奏悲歌扵下蔡圣人之救时也若乃筐篚六艺笙簧五典折旋洙泗之间探赜唐虞之际三千弟子攀睿化而升堂七十门人奉洪规而入室从周定礼宪章知损益之源反鲁裁诗雅颂得弦歌之音备物而存道下学而上逹援神叙教降赤制扵南宫运斗陈经动符扵北洛圣人之立教也若乃观象设教法三百八十四爻四十有九穷神知化应万二千五百【`周易作万有一千五百二十`】五十有五成变化而行鬼神观隂阳而倚天地以鼔天下之动以定天下之疑索众妙扵重纂羣微扵太素圣人之讃易也若乃灵襟不测睿视无涯石砮昭集隼之庭土缶验羵羊之井稽山南望识皓骨扵封禺蠡泽东浮考丹萍扵梦渚麟图鉴逺金编题佐汉之符凤徳钩深玉防筮亡秦之兆圣人之观化也时义逺矣能事毕矣然后拂衣方外脱屣人间奠楹兴夕梦之灾负杖起晨歌之迹挠虹梁扵大厦物莫能宗【`一作文`】摧日观扵鲁丘吾将安仰明均两曜不能迁代谢之期序合四时不能革盈虚之数适来夫子时也适去夫子顺也为而不有用九五而长驱成而勿居抚云霓而髙视圣人之应化也自四教逺而微言絶十哲防而大义乖九师争大易之门五传裂春秋之辐六体分扵楚晋四始扵齐韩淹中之妙键不追稷下之髙风代起百家腾跃攀戸牖而同归万匹驱驰仰陶钧而共贯犹使丝簧金石长悬阙里之堂荆棘蓬蒿不入昌平之墓圣人之遗风也遵扬十圣光被六虚乗素履而保安贞垂黄裳而获元吉故能贵而无位履端扵太极之初髙而无名布政扵皇王之首千秋所不能易百代所不能移万乗资以兴衰四海由其轻重虽复质文交映瞻禴祀而长存金火逓迁奉琴书而罔絶【`一作纲纪`】盖易曰观乎人文以化成天下又云圣人以神道设教而万物服焉岂古之聪明睿智神武而不杀者夫国家袭宇宙之淳精据明灵之寳位髙祖武皇帝以黄旗问罪仗金防以劳华夷太宗文武皇帝以朱翟承天穆玉衡而正区宇皇上宣祖宗之累洽奉文武之重光稽厯数而坐明堂陈礼容而谒太庙八神齐飨停旒太史之宫六辨同和驻跸华胥之野文物隠地声名动天乐繁九俗礼盛三古冠帯混幷之所书轨八【`疑作纮`】闾阎兼匝之乡烟火四极竭河追日夸父力尽扵楹间越海陵山竖亥涂穷扵庑下薰腴广被景贶潜周乾象着而常文清坤灵滋而众寳用溢金膏扵紫洞雨露均华栖玉烛扵都风雷顺轨丹蓂翠菌藻绘轩庭凤彩龙姿激扬池御殊征肸蠁不召而自至茂祉昭彰无幽而不洽虽复帝臣南靣降衢室而无为岱畎东临陟名山而有事灵命不可以辞也大典不可以推也由是六戎宵警横紫殿而摐金五校晨驱蹴云而喷玉星罗海运岳镇川渟登碧墠而防神只御坛而礼天地金箱玉册益睿筭扵无疆玳检银绳署灵机扵不竭功既成矣道既贞矣歴先王之旧国懐列圣之遗尘翔赤骥而下云亭吟翠虬而望邹鲁泗濵休驾杳疑汾水之阳尼岫凝銮暂似铜【`疑作峒`】山之典廼下诏曰可追赠太师托盐梅扵异代鼎路生光寄舟楫扵同时泉涂改照咸亨元年又下诏曰宣尼有纵自天体膺上哲合两仪之简易为亿载之师表顾唯庙义在钦崇如闻诸州县孔子庙堂及学馆有破壊并向来未造生徒无肄业之所先师阙奠祭之仪久致飘零深非敬本冝令诸州县官司速加营葺九陇【`一作成都`】县学庙堂者大唐龙朔三年乡人之所建也尔其州分化鸟境狥蹲鸱羸【`疑`】锦室扵中区托铜梁扵古地玉轮斜界神龙蟠沮泽之云石镜遥临寳牒秘【`一作马蹀`】禺山之影天帝防昌之国上照干维英灵秀山之乡傍清地络庠序由其紏合缨弁所以防同文翁之景化不渝智士之风猷自逺扵是防川旧老攀帝奬而翘心三蜀名儒想成均而变色探周规扵旧宅询汉制扵新【`一作成`】都开基扵四防之躔授矩扵三农之隙土阶无级就击壤扵新懽茅茨不剪易橧巢扵故事庄坛文杏即架椽栾夹【`一作樊`】谷幽兰爰防戸牖仪形莞尔似闻沂水之歌列侍訚如若奉农山之对缁帷晓辟横组帯扵西河绛帐宵悬聚青襟扵北海虽秋礼冬诗之化巳洽扵齐人而宣风观俗之规实归扵上宰银青光禄大夫谯国公讳崇义大武皇帝之支孙河间大王之长子髙秋九月振玉贙扵唐丘寳算千龄跃璇虬扵大渚我国家灵命东朝抗裘冕之尊宗子维城南靣袭轩裳之重析元之【`一有字`】绪拥朱虚之【`一有禄字`】位拜玉节扵秦京辉金璋扵蜀郡机应物潜销水怪之灾丹笔申寃俯絶山精之讼魏文侯之拥篲道在而谦尊董相国之垂帷风行而俗易司马宇文公讳纯河南洛阳人也皇根帝绪列五鼎扵三朝青鎻丹梯【`一作墀`】跨千寻【`一作种`】扵十纪仲举澄清之辔未极夷涂士元卿相之材先登【`一作犹先`】上佐氷壶精鉴遥清玉垒之郊霜镜悬明下映金城之城县令柳公讳明字太易河东人也梁岳之英长河之灵沭云汉之粹精【`一作精粹`】荷天衢之元亨旌旗赫弈扵中古珪组陆离扵下叶凤岩抽律擢层秀扵龙门骊穴腾姿吐荣光扵贝阙自朱丝就列光膺令宰之荣墨绶驰芬髙践郎官之右仙鳬旦举影入铜章乳翟朝飞声含玉轸临卭客位自髙文雅之庭彭泽賔门犹主壶觞之境旷懐足以御物长策足以服人重泉之惠训大行单父之讴謡遂逺犹为夏春诵俗化之枢机西序东胶政刑之根本上祗朝宪下奉藩维爰搜复庙之仪载阐重栏【`疑作櫩`】之制三门四表燠【`疑作焕`】矣惟新十【`一作上`】哲宗师肃焉如在将使圆冠方领再行邹鲁之风鋭气英声一变賔【`疑作賨`】渝之俗扵是侍郎幽思摛凤藻扵林丞相髙材排凤姿扵璧沼遗荣处士开帘诠孝悌之机颂徳贤臣持节听中和之乐其为政也可久其为志也可大方当变化台极仪刑万宇岂徒偃仰听事风教一同而巳哉勃防乏逸才少有竒志虚舟独泛乗学海之波澜直辔髙驱践词塲之阃阈观质文之否防众矣考圣贤之去就多矣自生人以来未有如夫子者也嗟呼今古代絶江湖路逺恨不得亲承妙防摄齐扵防夏之间躬奉徳音攘袂扵天人之际抚身名而永悼瞻栋宇而长懐呜呼哀哉敢为铭曰五帝既没三王不归天地震动隂阳乱飞山崩海竭月缺星围礼乐无主宗禋遂微【`其一`】大哉神圣与时回博【`疑作薄`】应运而生继天而作龙跃浩荡鹏飞寥廓奄有人宗遂荒天爵【`其二`】尼山降彩泗濵腾气志匡六合神经万类夹谷登庸中都歴试睿情贯一猷絶四【`其三`】栖遑教迹寂寞河图违齐出宋歴楚辞吴风衰俗毁礼去朝无麟书巳卷凤徳终孤【`其四`】杳杳灵命茫茫天秩吾道难衍斯文易失式宣六艺财成四术虚徃实归外堂内室邈矣能仁悠防化主力制羣辟权倾终古陆离彩粲蝉聮茅土陟海轻河登山小鲁【`其六`】皇家载造神风四极检玉题祥金署徳聿懐圣迹同亨天则廼春【`疑作眷`】台庭爰升衮职【`其七`】玉津同金堤茂版智士髙风文翁泽逺甿淳壤沃声和俗愿载啓仁祠遂光儒苑【`其八`】沉沉壸奥肃肃扃除灵仪若在侍列【`一作列侍`】如初槐新市宻杏古坛踈楹疑置奠壁似藏书【`其九`】泛泛寰中悠悠天下徇名则众知音盖寡碝石叅琼迷风乱雅仲尼既没夫何为者【`其十`】遂州长江县先圣孔子庙堂碑　杨烱  

法象莫大扵天地变通莫大乎四时悬象着明莫大乎日月备物致用莫大乎圣人夫子讳丘字仲尼鲁国邹人也龙负防帝鸿驱八翼之轩鱼鸟呈文天乙降三分之璧五十二战权舆骤帝之都【`一作基`】二十七征草昧驰王之业平域中之祸乱扫天下之防刘以盛徳大业之尊当开阶立燧之重及其山崩海竭日薄星回厯数不还讴謡遂逺元子賔周而建国二王之车服可寻上卿翼宋而承家三命之衣冠再袭是故隂阳混合泄符瑞扵平乡宇宙氤氲洒休徴扵阙里龙峻而背月角而雷声有轩帝之殊姿有殷王之异表山开遁甲尼丘落扵紫垣星掌巫咸钩钤坠扵苍陆净光童子来游震【`一作姬`】旦之郊乾象明灵【`一作虚`】俯下庖牺之国十五而志学三十而有成申下问扵伯阳屈帝师扵郯子天为木铎九州知发号之期吾岂匏一国有来苏之望常【`疑作尝`】登委吏稍践中都天下可临诸侯取则以之礼而国定司空之官以成礼以之义而国平司冦之官以成义掌山林扵夏典物得其生听讼狱扵秋官人忘其死大夫乱法仍行两观之诛陪臣执权即问三雍之罪强公室而【`集无此字`】弱私家叙君臣而【`集无此字`】明长防用能使牺牲秬鬯不登阛阓之庭羽防旌旄不列坛场之位当是时也三光薄蚀九土分崩夷狄有君中华无主【`集作礼`】周京赫赫成康之至教蔑闻鲁国岩岩贤圣之余风可坠河图未出吾道不行周流八方经营四海治【`集作政`】乱运也穷通命也荷天下之至圣仍逄盗跖之军仗天下之至和犹有匡人之逼徳生扵我乐天命而何忧文不在兹临大难而无惧使仁者必信安有伯夷使智者必行安有王子岂三千击水牛蹄不能鼔横海之鳞九万抟风鸡羽不能扇垂天之翼然后上不臣天子下不事诸侯乗殷之辂服周之冕或屈伸于季孟之间或动静扵鱼龙之际下学而上逹将圣而多能博而无名信而好古察殷周之礼乐损益可知观杞宋之文章贤才不足数年学易防羲龙马之图三月闻韶嬀帝凤凰之典信在【`集作存`】乎徳术【`集作行非`】数贯于神明【`集作四时`】意见乎时制作侔扵造化巳所不欲则一言可以终身人之莫违则一言可以亡国恶郑卫之乱雅乐恶利口之覆邦家荣辱定扵枢机褒贬存乎简牍精诚宻召北门【`集作辰`】开紫掖之星福应全来中极敷云【`集作涌之象`】之气乃若知幽明之故见天地之心有感而遂通不行而克至年当甲子潜知起汉之萌运【`集作音`】叶宫啇预察亡秦之兆星移大火追责天司月入阳街【`集作纯阳`】无劳【`集作行无`】两备季桓子羵羊之井推木石之祯祥陈惠公集隼之庭验蛮夷之贡赋然后歴三辰而玉歩照四极而金声坐扵缁帷之林浮扵亶州之海门生七十仰天路以无阶弟子三千望宫墙而不入哲人之能事毕矣先王之至徳行矣配乎二象不能迁必至之期叅乎两曜不能稽有【`集作有非`】常之动南逰楚国遂闻衰凤之歌西狩鲁郊独下伤麟之泣夫子周灵王二十一年冬十月庚子生至鲁哀公十有六年夏四月已丑卒凡享年七十二于今一千余嵗防山頺而梁木壊微言絶而大义乖传飨祀扵百家奉琴书扵十代秦始皇见登床之识【`集作识`】始乱衣裳鲁恭王看壊壁之书犹闻丝竹汉图起扵六千日赐金之礼载优魏徳行扵五千年刻石之风未冺述文【`集作序字`】武者皆宪章扵圣人修学校【`集有书字`】者佥折衷扵夫子自革【`集作韦`】鞲玉歴毳幕瑶图皇天无皁白之徴戎狄起豺狼之衅摧六律絶笙竽塞师【`集作瞽`】旷之耳天下之人废其听矣散五彩灭文章胶离朱之目天下之人黜其明矣我髙祖神尧皇帝因三灵之寳厯借万国之欢心风起北方月行中道削平宇宙【`集作雷雨`】戢干戈扵羊马之年弹压华夷照文物扵龙蛇之代太宗文武圣皇帝升瑶坛扵曲洛受玉版扵平河经天纬地荡海夷岳坐宫而宻转紫微光帝宅之尊戴黄屋以【`一作而`】深居赤县列【`一作袭`】神州之贵今上天无私覆道不虚行驭六气而平太阶乗八风而制羣动星连月合层台而有观羽之劳海【`一作日`】晏河移直茟有书祥之倦封太山而禅梁甫千载同归敞衢室而筑明堂百灵咸秩云行雨施品物流形天尊地卑乾坤定矣若乃虞夏啇周之礼考正朔而三迁东南西北之人混风声而一变环林拂日映髙栁而对扶桑圆海澄天走鲲池而防象浦粤以干封元【`一作三非`】年有诏追赠夫子为太师咸亨元年又诏州县官司营葺学庙慿风云扵异代照日月扵殊途死者有知殁而无朽如纶如綍大君扵号令之严匪朴匪雕上宰极司存之敬长江令杨公农华隂人也即华山公之孙大将军之子朱宫带地明河一苇之西黄阙中天神岳千花之北山川壮丽扵区宇人物繁多扵海内齐九龙而阔歩一门钟豹变之荣袭五公而长驱四代赫蝉聫之祉出忠入孝诞秀兴贤冠盖城邑池台钟鼔英灵辐凑锵锵万玉之门嘉瑞骈罗济济千金之子是故北方多士太一壮其【`集作一壮表乎`】魁梧南国仙人中书伟其端雅椅桐可仰丹漆兼【`集作重`】施照明月扵胸懐吐清风扵襟袖臧武仲之智卞庄子之勇【`集作法`】可以为大臣矣韩尚书之临八座发迹下邳卓太尉之践三阶来从宻县自操刃入仕闻鲁邑之声解劒分司察丰城之寳气汝隂徐令大号无防河内王君时称未有飞雪千里不能改松栢之心名都十城不能动夷齐之行先是殊方客常【`集作`】严钜野之兵絶磴奸豪每纵潢池之虣【`集作虐`】数州常以为【`集作久`】弊歴政所不能移行人为之聚众【`集作扸疑`】耕父由其释耒公英谋独断鋭气无前奋一劔而戮元凶驰单车而蹑遗噍道旁牛马并属罗衡县内神明皆称传琰若乃山林猛兽动星象而垂文江汉防甿【`集作毗`】鼓风飚而作忾城门六闭未防虞吏之灾都市三言终有三君之公雄心裂眦壮髪冲冠按东海之金刀飞北斗之石箭冈峦不扰有符刘孟之城坑穽无虞更似童君之邑自非爱人犹子视物如伤岂能躬斩凶渠亲除灾害与夫赤防不用道被扵瑕丘桴鼓希闻化移扵京洛可同年语哉然后示之以礼仪陈之以庠序兴役鸠工【`集无此句`】慿三时之闲暇薄赋轻徭视【`集作`】四野之川原依城负峡青泥险磴斜连白马之闗赤岸长波逺注黄牛之【`夹`】悬四刀而开益部照参伐扵天光赋三错而辟梁州【`集作长江`】絶岷【`集作防`】嶓扵地徳背山临水掩全蜀之膏腴望月占星采公宫之法度丹墙数仞吐纳云霞椽柱三间蔽亏风雨瑠璃晓辟东宫雀目之玳瑁朝悬西汉虵鳞之桷图光芒扵北斗圣质犹生赫符彩扵连珠宏姿可想至扵月衡月凖山额山庭偘偘星文堂堂日角莫不向之如在疑逰北上之山望之俨然似瞩东流之水博士助教某等西州闻望南国英灵骇飞兎扵文跃雕龙扵茟海杨雄博识神逰象系之端李洽幽通思入玑衡之表每至韶光令月朱鸟乗春爽气髙天送厯琼笾玉豆中堂奉先圣之仪石磬金钟南靣习诸侯之礼华阳曽子鼓箧来逰蜀国顔子抠衣请学歌在侧【`集作听`】还升武骑之台礼乐居前重覩文翁之室祁祁茂徳济济时英圣人千载之风儒者一都之防丞主簿尉某等青田戒露望华盖而长鸣緑地生风下仙阁【`一作闾`】而直辔大夫贞节还居内史之丞文学明诚【`集作经`】犹【`集作尽`】歴南昌之尉乡望姓名等王孙猎骑骋原隰之盘逰公子文锋叙江山之体势符伟明以都官谢职逄有道而相推赵元叔以郡吏从班见司徒而不拜佥以乡闾少事风月多懐命童子扵云台就门人扵相圃冬礼春诗之化再造防川淹中稷下之风一匡二【`集作三`】蜀若夫平南壮烈沉流水扵裁碑逐北勲庸【`集作元勲`】登燕山而刻颂庾太尉新亭之墓尚有黄金郑康成通徳之门犹存白瓦况乎功苞大象绩被苍生岂使铭典阙如音尘不嗣是则【`集作用`】雕墙峻宇列冠盖扵宜城塞陌填街考春秋扵太学小子狂简不知所以裁之夫子之文章今可得言也词曰  

西昆玉阙南海金堂惟愡惟恍一隂一阳三辰赫赫九土茫茫太极天帝神州地皇骊连上古混沌中央降及轩顼终扵夏商四时玉斗五纬珠囊圣徳千载淳风八荒天开赤箓日照青光识叶金匮兵符玉璜化隆文武泽盛【`集作仞`】成康天子穆穆诸侯皇皇春秋代谢宗社危亡帝典无【`集作垂`】象人伦不纲山河命徳天地兴祥礼乐三变文明一匡原承少典祚啓成汤吹律丹凤御符【`一作钩`】白狼三仁去国再命循墙不有积善其何以昌降灵邹邑诞哲平乡月角摛彩星钤吐芒文行忠信恭俭温良或黙或语能柔能刚学而不厌师亦何常通礼明徳尊贤毁方古之君子昔者明王道叶公旦神交帝唐摄官从事服冕端章示之以徳临之以庄泽如春雨威若秋霜男女斯别尊卑克彰时逄版荡运属凄遑入齐损味居陈絶粮登山极目临水倘佯无道斯隠舍之则藏季孙大赉敬叔揄扬问官郯子受乐师襄神明叶賛雅颂铿锵紫麟遥集丹乌逺翔生灵水火家国舟航功符日用徳叶天长倐嗟崩岳奄叹摧梁昧昧神道悠悠彼苍书开懐宅防识【`集作发`】登床与代轻重因时弛张氊裘黼黻沙漠坛塲玑衡惨载籍膏肓汾河水白晋野星黄轩电临斗殷雷【`集作云`】入房九围臣妾八极城隍东序西序上庠下庠粤惟铜墨实号金箱【`集作相`】灵山地辅徳水天潢芝兰秀出羔鴈成行玉匣孤劒瑶台骕骦惩奸揺【`集作挫是`】右济猛移蝗风传积石道被沧浪丝言涣汗经葺相望夏井莲植秋窗桂芳綉楹文琰绮缀明珰四注飞阁三休歩廊礼行释菜敬尽明芗图非有若地异空桑伏羲书契女娲笙簧匏土金石珪琮璧璋髙门程郑硕学王杨威仪秩秩宫徴玱玱山栖乌【`集作吊`】鸟氷宿鸳鸯蜀门荷防江津滥觞落星髙堰明月回塘丹碑不朽清庙无疆  

## 文苑英华卷八百四十六

宋　李昉等　编儒二  

兖州曲阜县孔子庙碑一首  

陈留郡文宣王庙堂碑一首  

许州文宣王新庙碑一首  

柳州新修文宣王庙碑一首  

处州孔子庙碑一首  

书处州韩吏部孔子庙碑阴记一首  

兖州曲阜县孔子庙碑　　　李　邕  

尝观元化隂藏上帝造虽道逺不际而运行有符扬大抵宣考神用逮【`一作建`】人綂之可复补天秩之将頺其揆一也昔蚩尤怙贼厥弟骄兵巨力朋徒合绪连祸则黄帝兴圣首【`一作重`】出群龙推下济以君人儆勤畧以勘乱逮至横流方割包山其咨转死为鱼鱻食不粒则尧禹并迹振拔殷【`一作隠`】忧导百川康四国粤若殷礼缺周德微宋公用鄫楚子问鼎则夫子卓立灿然成章辟邦家之正门播今昔之彛宪此天所以不言而成化圣所以有开而必先其若是者乎故夫子之道消息乎两仪夫子之德经营乎三代岂徒小说盖有异闻夫亭之者莫如天借之者莫如地敎之者莫如夫子且沐其亭而不识其道则不如勿生荷其借而不由其德则不如勿运故曰消息乎两仪者也夫博之者莫如文约之者莫如礼行之者莫如夫子且会其文而不扬其业则不如勿传经其礼而不啓其敎则不如勿学上代有以焯序中代有以宗师后代有以丕训故曰经营乎三代者也噫唐虞之美不必至是赞而大者进圣君也夏桀之恶不必至是挤而毁者激庸主【`一作君`】也伊尹之忠不必至是演而数者勉诚节也赵盾之逆不必至是抑而书者诛贼臣也至若论慈广孝辅仁宠义职此之由于是君臣之位序父子之道明朋友之事兴夫妇之伦得虽朗日开觉膏雨润泽和风清扇安足喻哉借如九皇继綂而政醇千圣同年而道合虽事业广运而理济【`一作齐`】一时未有薄逰大夫僻居下国德敎既往言满方来庙食列邦不假手于后续君长万叶必归心于素王若此之盛是以腾跨百辟孤絶一人曷成名而可称盖取兴而为大者也我国家儒敎浃宇文思啓【`或作戾`】天仲吏曹以追尊建礼官而崇祀侯褒圣于人爵尸奠享于国庠是用大起学流锡类孝行敦悦施于万【`一作方`】国光覆弥于宗三十五代孙嗣褒圣侯璲之子【`一作芝子`】藏晖洎族贤元亨等或専门硕学【`一作儒`】罔坠于绪或余波明哲载扬厥声乃相与合谋曰夫墟墓之地礼曰自哀听讼之树诗云勿翦一则遇事遗爱一则感物允怀矧乎大圣烈风吾祖鸿美故国封井旧居川岳欤宜其悚神驰魄膝行膜拜陈斋祭奠严祠树缭垣以设坊刋丰石【`一作碑`】以为表兖州牧京兆韦君元【`一无元字`】珪王国周亲人才懿德明啓风绩【`一作俗`】休有政【`或作名`】敎长史河南源晋賔字光国贤操孤兴清节特逺纳人以礼成俗于师司马天水狄光昭【`一无昭字`】字子亮相门开祥【`或作祚`】雅道踵武闻义必立从事可行录事参军东海徐仲连功曹成阳盖寡【`疑`】仓曹太原王道淳农杨万石户曹博陵崔少连农扬履【`一无此五字`】兵曹太原王光超【`一无此五字`】范阳张博望法曹安定皇甫佺东海徐彦光士曹荥阳郑璋参军扶风窦光训及曲阜县令鴈门田思昭主簿吴兴施文蔚清河晏楷等宦绪通徳儒林秀士升堂覩奥逰圣钦风佥同演成乃共经始其铭【`或作词`】曰  

元天隂隲大明灵【`一作虚`】镜神不利滛物将与正凡曰投艰在此逢圣吞沙荐虐轩皇【`一作黄`】底定襄陵兆灾夏禹文命周道失序夫子应聘删【`一作刋`】诗述史盛礼张乐雅颂穆清训词昭灼片言一字劝善惩恶诱进后人啓明先觉六顺勃兴四维【`一作敎`】皆作元【`一作茂`】功济古至道维来首出列圣席卷羣才大名震耀广学天开蒸尝匝防【`一作宇`】诵习【`一作声`】穷垓帝念居室以光寿宫建侯于嗣环封厥中孙谋不泯祖德斯崇乃刋圣烈用广休风  

一作皆唐文粹  

陈留郡文宣王庙堂碑【`前篇作记`】　　陈兼【`又见独孤及集`】  

唐天宝十有一载岁次寿星陈留改文宣王宫【`七字前篇作陈留郡重建文宣王庙`】郡守河南道采访处置使元公彦冲所以崇德树风敬敎劝学也初公以三务【`前篇作农`】之隙分命【`前篇作务`】有司修废功举坠【`前篇作堕`】礼而此堂也旧规僵【`前篇作偪`】陋下宇将坏我是以有经始之制冬十月丙午新宫成凡天下有道则文敎大洽为政者克广旧典以尊先圣礼也浚仪令河东裴胜叶恭大猷祗奉成绩乃立石于【`前篇作扵`】朝廷以旌盛德所庇云  

有三才然后有刚柔刚柔交而利害作乎其中于是横目蚩蚩天不能节黄帝尧舜氏始以仁义拯溺其流及乎夏商而周监二代有明堂之礼乐敎之首也逮周【`集无周字`】德下衰王室卑而五覇起彛伦坠而六学缺天将持其木铎以授后圣繇是周公没五百嵗而夫子生云从龙风从虎大道既作天下化成故夫子修诗书以酌虞夏殷周之损益而国风帝典备约鲁史记以书二百四十二年之废典而乱臣贼子惧呜呼【`集作呜戯前篇作于戯`】不【`前篇有有字`】大坏何以见圣人之全功乎粤若中都之制立民极也以匡頺风防不为曲两观之法用重典也以去奸雄【`集作宄`】政不为苛夹谷之会诛无礼也以尊两君刑不为僣三预是邦之政而鲁至于道向使鳯鸟来河图出东周之化其在鲁乎呜呼明王未兴亢龙无辅运匪我与德兮何衰盖其敎【`前篇作道`】以救物处其顺以安时行藏屈伸与化推移【`集有也字`】其世衰也掲仁义于天下其世平【`集作大来前篇作世衰`】也啓土宇于【`前篇作于`】身后出入百代波流万方孰不日用圣猷钦若祀典然后知素王之德与天地并或曰夫子栖栖于鲁衞陈蔡之间或者其未智欤君子曰是智也圣人与时消息同彼忧患不有匡蒲【`前篇作人`】之难麟鳯之感何以戒【`集作诫`】茍合安蒙求【`前篇作亨`】使达者顺时穷者知命然则卷舒之迹其可究乎弈弈新庙庶人成之有以建诞敷之【`前篇作文`】德勿亟之化盖黝垩其楹端其服加衅器之等【`前篇作数`】正当宁之位王命所以宠旧章也两楹之下四科以班兖公东序【`前篇作房下同`】西向【`集作向下同`】费侯鄂【`前篇作□按会要冉耕封郸侯`】侯薛侯徐侯衞侯黎侯吴侯魏侯西序东向其余未入【`前篇作于`】室者画衣冠于四墉【`集本作篇作西牖`】配祭所以辨等威也议者谓我邦君于是乎建宏规而播新命修令典而崇明祀讲义以度功【`前篇作轨度`】懋功以从时训人以成德昭德以合礼六者礼之善物而时有迁邑有改不铭考父之鼎纪奚斯之功是废名也何以示后嗣遂命客卿前封邱县丞泗上陈兼志之  

此篇见独孤及集而梁肃作及集后序亦云述圣德以扬儒风则陈留郡文宣王庙碑而碑末乃云命陈兼志之肃出及门必不误书疑及命兼代作英华总目明言及作而八百十四卷并此卷重出却病作陈兼未详前卷已删今存于此  

许州文宣王新庙碑　　　　刘禹锡  

岁在丙辰元日开成许州牧尚书杜公作文宣王庙暨学舍于兊隅革故而鼎新也前年公受社与钺董淮阳汝南之师八月上丁释菜于宣父之室陋宇荒堦不足回旋已事而叹乃询黄发有乡先生前致辞曰自盗起幽陵许为兵冲连战交椊【`集作枰`】率无宁嵗耳恱钲鼓不闻歌目不知书不害为智迩来生聚敎养起居祖习一出于军容今幸天子怜许民为择贤侯此人人思治之时也公曰诺吾当先后之于是元年修戎律以通众志次年成郡政以蠲民瘼季年崇敎本以厚民风我言既从乃卜新宫瀷水之濒城池在东登登其杵坎坎其斧绳之墨之凿柄枝梧载涂载奂【`集作载塈载涂`】黝焉【`集作黟焉`】陵虚寝庙敞斋宫严閟轩墀厢庑俨雅清洁门庭墙仭望之生敬外饬觚棱中设黼幄向明当宁用王礼也尧头禹身华冠象佩之容取之自邹鲁及门覩奥偶形画像之仪取之自太学宗彛笾豆青黄规矩之器秉周礼也牺牲制【`集作时非`】币荐献升降之节遵国章也藏经于童檐敛器于处椟讲筵有位鼓箧有室授经有博士督课有助敎指踪有役夫洒扫有庙干公又割隟地为广圃莳其柔蔬而常菹旨蓄之御备舍己俸为子钱权【`集作`】其孶赢而盐酪釭膏之用给济济莘莘化行风驱家慕恭俭户知敬让父诲其子兄规其弟不逰学堂与挞市同繇是縻勇爵戴鹖冠者往往弭雄姿而观习礼义矜甲胄者知根于忠信服缦胡者不敢侮缝掖敎化之移人也如置邮焉冬十一月许人以新儒宫成来告且乞辞欲行乎远也公名悰字永裕故丞相岐国公之孙岐公弼谐二帝硕学冠天下尝著书二百余篇言礼乐刑政古今损益綂名曰通典藏在石室副行人间今孝孙聿修【`集有之字`】形乎事业播于声诗懿哉能世其家也禹锡昔年忝岐公门下生四参公府近年牧汝州道许昌躬阅其政故不得让遂铭于丽牲之碑铭曰  

许介韩魏四征之地兵兴已还其鬭防防亦有儒宫轧于兵间贤侯戾止思乐泮水俾人向学王化之始便地爰相新规郁起庙貌斯严堂皇【`一作堂堂`】有炜秩秩礼物祁祁冑子入于门墙如造阙里春咏【`集作诵`】夏载飏【`集作扬`】淑声风于闾阎浃于郊坰途让班白家尊父兄与化而迁其犹性成昔之委巷相诟交侮今逢亲戚不道媟语昔之连营夸力使酒今遇賔客钦容【`集作相对`】拱手鲁有泮林鸟革其音许崇学斆民恱其敎镌于圭石以志新庙  

柳州新修【`石本有圣二字`】文宣王庙碑  

柳宗元  

仲尼之道与王化逺迩惟柳州古为南夷椎髻卉裳攻刼鬭暴虽唐虞之仁不能柔秦汉之勇不能威至于有国始循法度置吏奉贡咸若采衞冠带宪令进用文事学者道尧舜孔子如取诸左右执经书引仁义旋辟唯诺中州之士时或病焉然后知唐之德大以遐孔氏之道尊而明元和十年八月州之庙屋坏几毁神座【`石本作位`】刺史柳宗元始至大惧不任以坠敎基丁未奠荐法齐时士【`一本作事`】礼不克施乃合初亚终献三官衣布洎乎【`一本作于`】嬴财取土木金石征工僦功完旧益新十月乙丑王宫正室成乃安神栖乃正法庭秪会羣吏卜日之吉虔告于王灵曰昔者夫子尝欲居九夷其时门人犹有惑圣言今夫子去代千有余载其敎始行至于是邦人去其陋而本于儒孝父忠君言及礼义又况巍然炳然临而灸之乎惟夫子以神道设敎我今罔敢知钦若兹敎以宁其神追思告诲如在于前茍神之在曷敢不虔居而无陋罔贰昔言申陈严祀永永是尊丽牲有碑刻在庙门  

处州孔子庙碑【`前篇作记`】　　　　韩　愈  

自天子至郡邑守长通得祀而徧天下者唯社稷与孔子为【`前篇作焉`】然【`前篇有而字`】社祭土稷祭谷而勾龙与弃乃其佐享非有【`石本前篇并作其`】専主又其位所不屋而坛岂如孔子用王者事【`文粹集注并作礼`】巍然当座以门人为配自天子已【`或作以集本前篇作而`】下北面跪荐【`二字集作拜跪荐祭`】进退诚敬礼如视【`石本作亲`】弟子者勾龙弃以功孔子以徳固自有次第哉自古多有以功德【`集注作续`】得其位者不得常祀勾龙弃孔子皆不得位而得常祀然其祀事【`前篇作者`】皆不如孔子之盛所谓生人已【`集作民以`】来未有如孔【`集作夫`】子者其贤过于尧舜逺者此其效欤郡邑皆有孔子庙或不能【`前篇作得`】修事虽设博士弟子或役于有司名存实亡失其所业独处州刺史邺侯李繁至官能以为先既新作孔子庙又令【`集作命`】工改其【`石本无其字`】顔子【`四字集作改为顔囘`】至子夏十人像其余六十【`前篇有二字`】子及后大儒公羊髙左丘明孟轲荀况【`或作卿`】伏生毛公韩生董生髙堂生扬雄郑等数十人皆图之壁选博士弟子皆如【`集本文粹作必省`】其人又为置【`三字集作说`】讲堂敎之行礼肄习其中【`前篇有又为二字`】置本钱廪米令可继处以【`前篇有守字`】庙宇【`集本文粹作守庙`】成躬率【`前篇有羣字`】吏及博士弟子入学行释奠【`集本文粹并作菜`】礼耆老叹嗟其子弟皆兴于学邺侯尚文其于古记无不贯达故其为政知所先后可歌也已词曰【`二字前篇作乃作诗曰`】  

维此庙学邺侯所作厥初庳下神不以宇先师所处亦窘寒暑乃新斯宫神降其献讲读有常不诫【`前篇作戒`】用劝掲掲元哲为【`集本前篇作有`】师之尊羣圣严严大法以存像图孔肖咸在斯堂以瞻以仪俾不惑忘【`集作碑不惑忘`】后之君子无废成美琢辞碑石以賛攸始  

此篇八百十四卷重出前已削去  

书处州韩吏部孔子庙碑隂记　杜　牧  

天不生夫子于中国中国当何如曰不夷狄如也荀卿祖夫子李斯事荀卿一日宰天下尽诱夫子之徒与其【`集本文粹无其字`】书坑而焚之曰徒能乱人不若刑名狱吏治世之贤也彼商鞅者能耕能战能行其法基秦为强曰彼仁义虱官也可以置之【`置之言不用也`】自董仲舒刘向皆言司马迁良史也而迁以儒分之为九曰博而寡要劳而无功不如道家者流也自有天地以来人无有不死者海上迂恠之士时【`二本作特`】出言曰黄帝链丹砂为黄金以饵之昼日乘龙上天诚得其药可如黄帝以燕昭王才【`二本作才`】贤破强齐几于覇秦始皇汉武帝之雄才灭六强擗四夷尽非凢主也皆甘其说耗天下捐骨肉而不辞至死而不寤【`二本作悟`】莫尊于天地莫严于宗庙社稷梁武帝起为梁国者以笋脯面牲为荐祀之礼曰佛之敎牲不可杀以天子之尊舍身为其奴散髪布地亲命其徒践之有天地日月为之主隂阳鬼神为之佐夫子巍然綂而辩之复引尧舜禹汤文武周公为之助则其徒不为劣其治不为僻彼四君二臣不为无知一旦不信背而之他仍族灭之傥不生夫子纭纷冥昧百家鬭起是已所是非己所非天下随其时而宗之谁敢非之纵有非之者欲何所依据而为其辞是杨墨骈慎已降百家之徒庙貌而血食十年一变法百年一改敎横斜髙下不知止泊彼夷狄者为夷狄之俗一定而不易若不生夫子是知其必不夷狄如也韩吏部夫子庙碑曰天下通祀唯社稷与夫子社稷坛而不屋取异代为配未若夫子巍然当门【`文粹作座`】用王者礼以门人为配自天子至于庶人亲北面而师之夫子以德社稷以功固有次第因引孟子曰生人以来未有如夫子者也自古称夫子者多矣称夫子之德莫如孟子称夫子之尊莫如韩吏部故书其碑隂云  

## 文苑英华卷八百四十七

宋　李昉等　编儒三  

旌儒庙碑一首  

福州都督府新学碑一首  

麟台碑一首  

旌儒庙碑　　　　　　　　贾　至  

观象考歴本乎元辨方正位稽乎极体元御极莫先于【`一作于`】敎敎之大者【`一无者字`】莫大于儒旌儒者祠我新典也昔秦灭羲轩之制废唐虞之则大搜学徒竭索儒党怀书捧檄者鳞集麏至然后罪九流之异论尤百氏之殊术无辜杀身有道并命寃骸积于坑谷流血淬【`一作染`】于泉壤蹈仁义而死者不可胜纪开元末天子在骊山之宫登集云【`一作灵`】之台考图验地【`一作记`】周览原隰见乡名坑儒頺壍犹在慨然感亡秦之败德哀先儒之道丧强【`或作倔`】死千载逰魂无依乃诏有司作是【`一作是作`】新庙牲币有数以时飨祠【`一作祀`】因祀命乡号曰旌儒人神和恱怨气销散于戯秦皇帝以神武迈古并吞六合扫天下以一篲剪【`一作芟`】羣雄如众草建守【`一作官`】罢侯大权在已自轩辕以降平一宇宙未有若斯之盛也夫勘乱以武守武以文文以正崇武以权胜秦皇知权之可以取不知正之可以守向【`一作向`】使天下既定守正崇儒遵【`一作导`】六经之谋【`一作谟`】训用三代之文质则黄【`一作唐`】轩盛美汤武业不若也观夫坑儒焚书之意乃欲盖先王之能事窃作者之鸿名黈众耳以前闻逞私欲于当代此儒之所忌【`一有也字`】秦之所志悲夫儒以恭俭为宗秦则疲弊生人极力宫室儒以道徳柔逺秦则竭耗中国劳师四夷儒以宥过议贤秦则刻法峭刑贼虐谏辅儒以述先好古秦则劳师【`一作师心`】狥智燔【`一作播`】弃坟典【`一作典坟`】夫如是则秦不得不灭儒不得不坑事之【`一作使`】然也今天子矫覆车之前轨崇明祀于后叶秦之所灭【`一作废`】我之所兴斯区夏无疆之休子孙万代之福也昔武王封比干之墓则招谏之道劝矣晋文表绵上之田则志过之名立矣汉髙防信陵之冢则尊贤【`一作义`】之风着矣夫征扬【`三字一作未若激扬`】大教庙食众贤上以兴天地之经次以存颠覆之鉴下以絶厉灾之眚建一词【`一作祀`】而三德具焉鲰臣不敏敢作【`一作献`】颂曰于维先王设敎崇儒乃作经籍【`一作作训六经`】为代典谟降及夫子三千其徒再【`一作载`】扬清风文在兹乎天丧斯文道有通塞实生暴秦反道败【`一作背`】德窃善攘誉师慝【`一作心`】狥惑焚书坑儒万古凄恻牢路千祀微茫九原骊山之北坎窞犹存草树无色【`一作顔`】愁【`一作秋`】云昼昬时闻夜哭如【`一作知`】有寃魂帝在华清登髙访古愍黙【`或作繁芜`】頺壍悲凉榛莽上感亡秦覆车遗武下哀羣哲飨祠无主爰降嘉诏聿修清祠馈之牲牢奠酬以时幽幽庙门肃肃灵仪冥漠【`一作寞`】求食长无馁而粤自汉初建【`一作迄`】于隋运【`一作闰`】亦有令主尊儒尚训阙典莫【`一作罔`】崇斯文莫振昭昭神理长怀幽愤我后濬哲聪明文思敷大敎咸秩神祗鬼无妖灾人不疠疵俾尔苍生富寿无期小臣作颂敢继删诗  

一作皆唐文粹  

福州都督府新学碑　　　　独孤及  

世与道交相兴丧之者在人非庚桑楚不能使防【`庄子作畏垒`】大壤向化微文翁蜀学不崇闽中无儒家流成公至而俗易民赖德施古今一也初成公之始至也未及下车礼先圣先师退而叹堂室湫狭斆学荒坠惧鼓箧之道寝子衿之诗作我是以易其地大其制新其栋宇盛其俎豆俎豆既修乃以五经训民考敎必精弦诵必时于是一年人知敬学二年学者功倍三年而生徒祁祁贤不肖竞劝家有洙泗户有邹鲁儒风济济被于庶政大歴十年嵗在甲寅秋九月公薨于位于是羣吏庶民耆儒诸生雨泣庙门之外若有望而不至号曰岂不欲斯文之渐渍于东瓯之人欤不然何锡厥化而不遐公之年也吾党瞠然呜呼曷归判官膳部员外郎兼侍御史安定皇甫政殿中侍御史颍川韩贽监察御史河南长孙绘率门人部从事州佐县尹相与议以公之功绩明示后世谓及尝同司谏之列宜备知盛德善政见托论譔以实录刻石曰公讳掎字某皇帝之诸父宗室之才子寛裕恺悌孝慈忠敬庄而成式文而强力治王氏易左氏春秋酌其精义以辅儒行故居处执事著书属词非周孔轨躅不践也天宝三载应选部辩论为安阳县【`集无县字`】尉中兴之后歴御史尚书郎谏议大夫给事中十余年间周歴三台言中彛伦动中大本上交不谄下交不渎家贫不乐清近求为京兆少尹无何出守农【`集有农人和四字`】又移典华阴兼御史中丞华阴之近者安逺者来天子以为才任四岳十二牧之职大厯七年冬十有一月加御史大夫持节都督福建泉汀漳五州军事领观察处置都防御【`集作团练`】等使八年夏四月龙旂六辔至自京师闽越旧风机巧剽轻资货产利与巴蜀埒富犹无诸余善之遗俗号曰【`集作为`】难治公将治之也考礼正刑节用爱人颁赋遣役必齐其劳逸视年丰耗量入以制用削去事之烦苛法之掊尅者吏不奉职民不师敎则惩以薄刑俾寖迁善由是人知方矣公将安之也初哥舒晃反书至公屦【`集作履`】及于门遽命上将帅戈船下濑之师西与钟陵军会先拔循潮二州以援畨禺推诚誓众士皆奋勇既而大憝就戮五岭底定民是以康繄我师是赖人无奸宄寇贼之虞矣公将敎之也考頖宫之制作为此学而寓政焉躬率羣吏之稍食与赎刑之余羡以备经营之费而不溷于民也先师寝庙七十子之像在东序讲堂书室函丈之席在西序齿胄之位列于廊庑之左右毎嵗二月上丁习舞释菜先三日公斋戒肄礼命博士率胄子修祝嘏陈祭典释菜之日衅器用币笾豆在堂罇罍在阼公端赤舄正词陈信是日举学【`集无学字`】士之版视其艺之上下审问慎思使知不足敎之导之讲论以朂之八月上丁如初礼嵗终博士以逊业之勤惰覃思之精麤告于公敛其才者进其等而贡之于宗伯将进必以乡饮酒之礼礼之賔主三揖受爵于两壶之间堂下乐作歌以发徳鹿鸣南陔由庚嘉鱼南山有台以将其厚意由是海濵荣之以不学为耻州县之敎达于乡党乡党之敎达于众庶矣公薨之二【`集作明`】年太常议按公叔发【`一作束髪非`】修衞国之班制以交四隣故易其名曰文孔文叔其勤公家夙夜不懈衞人铭其彛鼎以公尊敎劝学徳洽荒服乃奏諡曰成诏赠礼部尚书而刻金石之礼则未备今也敢播徳馨贻之无穷其铭曰  

公之文肃恭且仁宣力事君润饰经术防绥斯民公之武鳏寡不侮刚亦不吐率师勤王戡厥丑虏易俗【`集作公之`】移风经始頖宫百堵皆兴孔堂崇崇四科以班乃侯乃公秩秩祀典锵锵礼容大昕鼓箧【`集作征`】学士萃止褒衣方屦登降以齿从公于迈乐我泮水我防我里讲论【`集作诵`】资始比屋为儒俊造【`集作选`】如林缦胡之缨化为青衿公宜难老为学【`集有者字`】司南【`女今反`】斜【`集作扳`】日告凶实天匪忱翽翽和銮兮不闻遗音愿言思公兮如玊如金镂余烈于此石以塞罢市者之心  

麟台碑　　　　　　　　　常表微  

大凡【`二字一作夫`】圣人作然后王道明王道明然后瑞应至灵贶感通理合冥数昔殷道剥丧民罔攸归于是文王以有位之圣嗣成汤之徳神人感义【`一作咸乂`】故鳯鸣于岐洎周徳陵夷【`一作迟`】道靡所属由是仲尼以无位之圣述文武之法宪章聿修故麟见于鲁于时王室无主礼法尽去天子之尊存乎位号鲁周公之所封用四代之礼乐遗风故典郁而未发仲尼以天生【`一作纵`】之徳主乎其中居周公之邦志文武之道观废兴之运知作者在已位不得以庇生民权不得以司刑赏是天将丧斯民也而未丧斯文也乃缀絶绪申旧章变其礼文酌为典宪擥五常之镜遵三纲之轨辙帝王之道幽而复明盛德大业于是乎在天锡嘉瑞光昭厥功顾【`一作故`】周敬鲁哀不得而有也由此观之盖春秋为王法之器鲁国为王法所寄在其所寄以举其器鼓仁义为舟航权褒贬为檝櫂【`一作蒿檝`】乘横流之波济天下之溺上无列国之辅下无陪臣之助故道不信于天下而信于知【`一作智`】者法不着于当时而着于后代向使仲尼有滕薛之土得三家之众兴我王泽沛【`一作霈`】及烝民则麟出于【`一无此字`】其郊得其所矣岂复厄于虞人哉故麟不见则孔圣之道不彰麟不死则周室之乱不极呜呼圣人之生也得其时则化行于江汉不得其时则道屈于季孟灵瑞之出也得其时则名荐于郊庙不得其时则身罹于残夫是以【`一无以字`】圣人能顺时以济人不能反时以自圣灵瑞能因时以应感不能反时以自灵被厄于陈蔡获麟于大野影响之应其符着矣春秋传曰有以告者曰有麏【`一作麕`】而角者何【`一作而一角者`】孔子曰孰为来哉孰为来哉夫岂不知乎盖逊【`一作杀`】之而不敢有【`一有故字`】示人以疑【`一有之故二字`】也元和五年冬十一月表微以滑之从事使于【`一作乎`】郓阳停骖访古得【`一作经`】获麟之旧壤且曰后之人筑台于此以旌厥徳【`一作路`】感先圣之不遇俾麟出之不【`一作而非`】时徘徊道周乃作铭曰  

二仪既辟三象乃乖圣道湮郁人心不开上无文武下有定哀于【`一作吁下同`】嗟麟兮孰为来哉周维不纲孔实嗣圣诗书载删礼乐大定惩恶劝善奸【`一作归`】邪反正于嗟麟兮克昭符命圣与时合化行为【`一作位是`】尊茍或乖戾身穷道存于昭丰邑栖遑孔门于嗟麟兮孰为其仁【`一作孰知其昬`】运极数殚【`一作没`】道【`一作德`】至时否楚国寝广秦封益侈墙仭廹阨﨑岖阙里于嗟麟兮靡有攸止世理则麟世乱则麏出非其时麋鹿同羣孔不自圣麟不自神于嗟麟兮夫何所云【`一作夫复何云`】  

一作皆唐文粹  

## 文苑英华卷八百四十八

宋　李昉等　编道一  

老氏碑一首  

续唐故中岳体先生潘尊师碑一首  

老氏碑　　　　　　　　　薛道衡  

自太极权舆上元开辟举天维而悬日月横地角而载山河一消一息之精灵上生下生之气候固以财成庶类亭毒羣品有人民焉有君长焉至若上皇邃古夏巢冬穴静神息智鹑居鷇饮大礼与天地同节非析疑于俎豆大乐与天地同和岂考击于钟皷逮乎失道后德失德后仁皇王有步骤之殊民俗有淳醨之变于是儒墨争鹜名法并驰礼经三百不能检其情性刑典三千未足息其姧宄故知洁其流者澄其源直其末者正其本源源本本其唯大道乎老君感星载诞莫测受气之由指树为姓未详吹律之本含灵在孕七十余年生而白首自【`一作因`】以老子为号其状也三门双柱表耳鼻之竒蹈五把十影手足之异爰自伏羲至于周氏绵祀歴代见质变名在文王武王之时居藏史柱史之职南【`疑`】朝屡易容貌不改宣尼一覩叹龙徳之难知闗尹四望识真人之将隐乃发挥众妙著书二篇率性归道以无为用其辞简而要其旨深而逺飞龙成卦未足比其精微获麟笔削不能方其显晦用之治身则神清志静用之治国则反朴还淳既而錬形物表卷迹方外蜺裳鹤驾往来紫府金浆玉酒防衍清都叅日月之光华与天地而终始涉其流者则摈落嚣尘得其门者则腾骧云雾大椿凋茂非蜉蝣之所知溟渤浅深岂冯夷之能测盛矣哉固无徳之称也庄周云老耼死秦佚吊之三号而出是谓遁天之形虽复傲吏之寓言抑亦蝉蜕之微旨皇帝诞灵纵叡接统膺期照舂陵之赤光发芒山之紫气珠衡月角天表冠于百王明镜衢罇圣德会于千祀周道云季多难在时九鼎共海水同飞【`一作气`】两日与洛川俱鬬天齐地轴之所蛇食鲸吞铜陵玊垒之区狼顾鸱跱黄延奸宄郑阻兵祸大纵毒螫将遍函夏神谋内断灵武外驰应搀抢而扫除仗旄钺而斩伐共工既剪重立乾坤蚩尤就戮更调风雨宰制同造化之功生灵荷魂魄之赐万方欣戴九服讴謌乃允答天人祗膺揖让升泰坛而礼上帝坐明堂而朝羣后昔轩辕颛顼建国不同大昊少昊邦畿各异舜改尧都夏迁虞邑歴选前辟义存创造惜十家之产爱兆民之力经始帝居不移天府规摹紫极仍据皇图下宇上栋务存卑俭右平左墄聿遵制度朝夕正殿不别起于鸳鸾升降灵台岂更营于鳷鹊忧劳庶绩矜育苍生念兹在兹发于寤寐棘林肺石特降皇情祝网泣辜深存寛简非【`一作非疑作艸古草字草缨见慎子`】缨知耻画服兴慙天无入牢之星地絶城牛【`一作牢`】之气延阁广内考集羣典石渠璧水阐扬儒业缀五礼于将坏正六乐于已崩总章溺志之音太师咸功之颂承华养德作贰东朝外正万邦内三善两离炳曜重日垂明永固洪基克隆鼎祚重以维城盘石多艺多才良佐宝臣允文允武为王室之藩屏成神化之丹青致世俗于润涂纳烝民于寿域旄头垂象穷发成形獯猃作患其来久矣无上筭以制之用下策而难服自我开运耀德戢兵感义怀仁称藩请朔稽颡款塞匍匐投掌防牱夜郎之所靡漠桑【`疑`】榆之地咸被声敎并入提封闽越勾吴不愆贡职夫余肃慎无絶夷邸遐迩褆福文轨大同自三代之余六雄竞逐秦居闰位汉杂覇道魏氏则虐深华夏有晋则化成戎狄降斯以后粹驳不分帝迹皇风寂寥千载天命圣徳会昌神道变亿兆之视听复三五之规模固以幽明賛协荷【`疑作符`】瑞彪炳千年灵蔡着天性以効征三足神乌感阳精而表质春泉如醴出自京师秋露凝甘遍于竹苇星光若月云气飞烟三农应铜爵之鸣五纬叶珠囊之度信可以扬銮动跸肆觐东后玉检金绳登封岱岳而谦以自牧为而不宰尚寝马卿之书未允梁松之奏在青蒲之上常若乘奔处黄屋之下无忘夕惕虽苍璧黄琮事天事地南正火正属神之禔犹恐祀典未秩宗废礼永言仁里尚想极寿宫灵座麋鹿徙倚华盖坛风霜凋弊乃诏上开府仪同三司亳州刺史武陵公元胄考其故迹营建祠堂皇上往因歴试揔斯蕃部犹汉光司之所魏武兖州之地对苦相之两城绕涡谷之三水芝田栁路北走梁园沃野平皋东连谯国望水置揆景瞻星拟圃以疏基横玉京而建宇雕楹画栱磊砢相扶方井圆渊参差交映尊容肃穆僊衞俨而无声神馆虚闲滴沥降而成响清心洁行之事存守一之俦四方辐凑千里波属知如在之敬申醮祀之礼显仁助于王者防福资于黎献允所谓天大道大难几者矣若夫名言顿絶幽泉之路莫开形器不陈妙物之功难着腾茂实飞英声图丹青镂金石不可以已而在兹乎嵗次敦牂律中姑洗大隋驭天下之六载也乃诏下臣建碑作颂其词曰  

悠哉振古邈矣帝先四夷纪地【`一作四纪维地`】八柱承天丛生类聚广谷大川至道灵运神功自然五精应感三微相继树以司牧执其象契帝迹慙皇王猷谢帝上徳逾逺淳风渐替时乖澹泊俗异冲和尚贤饰智悬法张罗内修樽俎外事干戈鱼惊网宻鸟乱弓多真人出世星精下斗龙德在躬鹤发垂首解纷挫锐去薄归厚日角月角天长地久小兹五岳隘此九州逝将髙蹈超然逺逰青牛已驾紫气光浮门洞啓神化潜流赖乡【`一作相城`】旧里涡川遗迹古往今来时移世易灵庙凋毁祠坛虚寂九井生桐双碑碎石惟皇受命廼神廼圣响发地钟光垂天镜宇宙开朗妖氛荡定曜魄同尊参神取正流沙蟠木鳯穴林异类归款万方宅心鸿胪纳賮王会书琛青云干吕薰风入琴化致鼎平家兴礼让永言柱下犹慙太上乃建清祠式图灵状原隰爽垲亭皋弥望梅梁桂栋曲槛丛楹烟霞舒卷风雾【`疑作风露`】凄清僊官就位羽客来庭穰穰简简降福明灵至神不测理存系象大音希声时振髙响遐迩赞颂幽明资仰敬刋金石永蟠天壤  

续唐故中岳体先生潘尊师碑【`集有颂字`】  

陈子昻  

尊师业尚冲宻勤毖幽深理心事天所保惟啬絶圣弃智不耀其光故真感期珍图秘学性与天道不可得而闻也若乃崇标旷迹遐情逺意志摩青云蓬视紫闼髙宗毎降舆辇亲诣精庐尊师身不下堂接手而巳毎叹曰大丈夫业于道不能投身霄岭灭景云林而疲疴此山以烦世主吾之过乎【`集作也`】遂欲东游蓬莱孤角入海属天皇敦笃斯道祈款逾深踟蹰山隅絶防未往既而金格有命镳辔遗区于戏昔姑射有神人尧轻天下崆峒有至道轩辕屈【`二字集作轩后文粹作轩屈`】顺风真髙踪万古同德何其盛哉尊师有弟子十人并僊阶之秀然鸾姿鳯骨眇暧云临【`二本作松`】者唯颍川韩法昭河内司马子微皆禀训瑶庭宻受琼室専太清之业遗下僊之俦谷汲芝耕服勤于我盖歴嵗纪也始尊师受箓于茅山升王君王君受道于华阳隠居陶公陶公至子微二百嵗矣而标僊骨雅似华阳夫阶真蹈练【`文粹作錬`】景逰化者其必有类乎法昭等永惟尊师灵迹洞业髙深迈古而弃世往矣其若之何乃斲石幽山申颂金鼎【`二本作徳`】颂曰【`文粹作其辞曰`】  

观元化兮求古之列僊得瑶图与金鼎信元符之自然神与道而惟一天与人兮相连苟精守以専宻必驾景而陵烟丹邱不死兮羡门子黄门【`二本作宫`】度世兮吾体之世德【`四字本作之至德作体兮`】洵淑美冲【`阙`】养和宝元始初学茅山济江水乃入华阳洞天里道逢真人【`文粹有兮字`】升子授以宝书青苔纸令守崧山玉女峯云栖穷林今五纪圣人以万机为贵而我以天下为累圣人以大宝为尊而我以天下为烦是以防居于防寄遗迹于轩辕有唐髙宗兮天子之光好道乐僊兮思【`文粹作彼字`】云乡千旌万骑兮翠鳯张【`二本作鳯`】邀我【`文粹作遨逰`】汝海兮箕山阳朝拜白茅夕紫房斋心洁意缅相望所问玉真及玊皇何以得之受天昌黄庭中人在子身窈窈防精甚真去汝骄气与滛神勤能思之道自新【`文作相亲集粹作自亲`】遂解形而遗世乘白云而上賔弟子不知其所往【`集作如`】也乃刻石以思真  

## 文苑英华卷八百四十九

宋　李昉等　编道二  

益州至真观主黎君碑一首  

江州冲阳观碑一首  

衢州开元观碑一首  

益州至真观主黎君碑　　　卢照隣  

若夫三清上列瑶关控日月之图八洞深居贝阙吐山河之镇虽复扶桑大帝传赤字于东华安宝神君受青符于南极犹未能发挥不宰复归无物之功开凿妙门言谢有为之业其冯冯翼翼百姓存焉而不知杳杳防防万族死之而无愠独为众化之宗者其为元始天尊乎暨乎蹩蹩【`疑作蹩躠`】为仁跛跛【`疑作跂踶`】为义鸿胪传小儒之具缄縢为大盗之术尧禹生而天下火驰姬孔出而羣方鼎沸则有氤氲祖帝发皓鬓于东周兆朕皇舆飞紫云于西道鳯交开景返徐甲之营魂龙光照天杜宣尼之神气得一吹万有大造于苍生把十蹈五树灵基于宝祚能使秦皇东指见赤舄而长怀汉帝北逰望青烟而下拜于是灵山水府俱为练玉之场甲第离宫多入空歌之地青牛道士按锦节于中都白鹿仙人列瑶坛于八表乃劔门西拒卭闗南望星桥对斗像银汉之秋横月硖萦城疑兎轮之晓落武骑迁升之路冠盖云飞文翁讲肄之堂英灵雾聚岩开桂蕴金碧之祥光磵吐夭桃积神仙之粹气至真观者隋开皇二年之所立也寻属炀帝骄滛蜀主奢僣冕旒多事有慙七圣之逰几杖不朝未遑八仙之术紫台【`一作盖`】初构霜露霑衣碧洞新开蓬莱变海仙居制度与云雷而共屯象帝威仪将市朝而犹梗皇家纂戎牝谷乗大道而驱除盘根赖乡拥真人之阀阅髙祖以汾阳如雪当金阙之上僊太宗以峒山顺风属瑶景之下视武皇帝凝旒紫阁悬镜丹台运璇极而正乾坤坐闿阳而调风雨变铜浑于九洛鳞羽登歌鸣玉銮于四清烟霞变色焚符破玺更闻绳燧之初剖斗折衡重覩人伦之制银书纪岱登日观以论功玉牒封梁下云邱而校美千龄胎化中【`疑`】以驾羽之期万嵗岩者献以华封之寿耕田凿井者不知自然鼓腹击壤者不知帝力呜呼岂非道风幽賛之效与乃回舆诏跸亲幸谯若奉防老君为太上皇帝仍令天下诸州各置观一所于是碧楼三袭上接虹蜺绛阙九成下交星两【`疑作雨`】乗云御气日夕于闗山荐璧投金嵗时于岳渎此观地当极【`一作枢`】要任切会昌南隣覆锦之城西逼吞珠之界使星连注皇华结辙既而绿地榛芜朱宫版荡非夫位膺金防名载琼轩为紫帝之羣賔列黄庭之上格孰能居此【`一无此二字`】栋梁平圃丹雘长楼大开流电之庭广制明霞之宇观主三洞法师姓黎讳某广汉雒人也金天命秩即有天地之官火正分司实掌羲和之任夏殷之际代为伯相或食邑于鲁或书社于衞故鲁之黎城衞之黎阳即其地也魏晋之交或立功于吴剖符于蜀在吴者其后封于寿春黎将故城有黎氏之墓石文石闗之【`一作文`】字在焉在蜀苻坚时秦为蜀郡太守北齐时练山为益州刺史故子孙因家于蜀法师练山之六代孙也祖宗父泉【`一有州字`】并为州郡都主簿平正七职之任蜀文公之好智固让朝恩秦子勅之多才终从郡辟礼仪体式乡校取式于公曹狱讼章程府主责成于平正时无留事复闻坐啸之谈野有让耕重听行歌之乐珠结庆剖江汉之圆流紫胞贻祉动岷精之垂曜豫章七岁非复常材朝阳五色岂云凡鸟初登小学笑孔墨之神劳一见书以彭为己任玉笈云囊之术龙缄鳯蕴之图莫不吞楚梦于胷中指鲁城于掌上临长水而饮犊不就尧征卧巨泽而牧羊徒劳汉使冥邱耸驾左肘符观化之辰谆壑停装横目传栖真之地贞观之末有昭庆大法师魁岸堂堂威仪肃肃列【`疑作裂`】圆冠而楚【`疑作焚`】俗制横大陂【`一作帐`】而抗山谷声若坻頺辩均涛发仲尼河目飞电惊人子贡斗唇连环动坐昻昻不杂如独鹤之映羣鸟【`一作鸡`】矫矫无双状真龙之对刍狗于时三蜀耆老咸相谓曰兴大道者其在兹乎初袭羽裠且莅贞阳小观才麾玉柄已驰天下大名寻而广汉士人固请法师为灵集观主去长桑之故苑临隠坌【`庄子作弅`】之斯【`疑作新`】邱经之营之既雕斯斵银台中天而孤出珠树匝地而丛生同赤城之建标有黄房之贞构观中先有天尊真人石像大小万余区年代寖深仪范凋缺沉沉宝座积万古之尘埃邈邈琼顔被千龄之苔藓法师睹斯而流涕曰不图先圣尊容零落于此是重胘即路无胈【`音鉢`】永哀栉沐几于四时栖遑周于百舎誓将崇辑事毕然后寝食为期乡曲争持钱帛竞施珍宝费余巨万役不崇朝还开紫翠之容更表圆明之色行益州刺史驸马都尉乔居主壻懿亲勲门盛族任髙方面寄功西南法师道叶半千神凝正一而至真福地荒凉日久不有上德其谁振之又表请师为至真观主法师升堂慷慨吐纳科摄齐寮亮分明紫诀词锋云郁触劔石以飞扬义壑泉奔横玉轮而浩荡入其门者披烟雾于九天闻其音者听咸韶于三月由是户外之履鱼贯江水堂下之賔鴈行闗塞黄老之学复于今矣则有王孙之党都公之论名亚春陵气髙韩魏鹴裘玉劒散圆庭以陆离骥子银鞍委山衢而沛艾法师以兹众施即于天宫后起大讲堂并造长廊二十余丈琳堂郁其峙起星闱忽以环周仰呌窱以嶙峋下峥嵘以广朗隂娥假道窥玉女于南轩阳鸟回辔佋【`疑`】青禽于北阁又于观内铸铜钟一口重七十斤立石坛三级周回一百步悬黍玑于碧落明月流光建琼乳于都飞霜蓄韵坛开锦砌类江浦之澄霞庭列瑶堦疑昆邱之积雪毎至三辰法会八景【`一作境非`】真逰霓裳荡耀魄之华羽盖转风云之路通天亘景兼造化之全模带鸟防虹连飞动之奇势可谓徳光而功济道胜而名扬者也前长史范阳公一代羽仪门倾四海前长史谯国公两朝肺腑威动百城并屈银黄俱伸交素法师雍容坐镇啸傲行藏虽郭先生之礼峻晋侯蒙庄子之身轻梁相不能尚也若夫言出于口龙骥所不能追行成于心王公所不能及悲怀绚【`疑作徇`】物风雨晦而愈勤苦节横秋氷霜急而逾固户居环堵而嵗计有余道周稊禆而日用无竭又于学射灵山别立仙居一所即至真之珠庭也栽松莳栢与月树而交轮刻角雕甍共星楼而接翼苍郊却倚犹太行之北登锦肆前通似灞陵之南望华表千年之鹤未见成都津亭八月之龙时归乡里法师出家入道三十余年弟子所得衬施不可称量尽入修营咸供众用见诸疾苦便开五色之囊遇彼饥寒輙有千金之费巾拂之外余无所留凡所经过洪济多矣法师又于咸亨二年正月十八日寝疾之际闻空中有声曰天上今欲相烦为玉京观主法师辞以至真功徳未就固请不得【`一无得字`】行少选之间所疾便愈左右侍者无不同闻自是逺近道俗咸共惊嗟曰天下【`疑作上`】知余不肖将弃余矣上座监斋某等并流回左映防地景于丹田浩气中升养天倪于紫室虽复同班玉籍并列仙宫【`一作官`】毎屈宗师之道仍修弟子之敬亦犹被衣齧缺同徳而相尊云将鸿蒙比肩而相下大弟子并仙庭十哲道家童师闭门錬火陪啸父之髙烟卜肆驱筠记壶公之逺御咸用辑琼台之坠典正骞树之頺风散在人间敷扬道敎可谓庚桑嵔【`庄子作畏`】致大穣以匡时范相鸱夷行计然而济俗佥曰吾师也整【`庄子作□`】万物而不以为戾【`庄子作义`】利万代而不以为仁逍遥乎有无之表仿偟乎尘垢之外东郭顺子无择存而不论伯昬瞀人御寇论而不议岂使为山九仞道不列于珠庭筑馆三休功未书于瑶版下官迷方看博邀赤斧于万【`一作防`】山失路乘槎问君平于蜀郡汾阳处子目击而言忘汉隂丈人徳全而机谢是用搜竒井络题片石于灵邱观艺协晨见乘云之飞将苍苍中野同销地媪之魂眇眇太初独昧天师之化其词曰  

象帝之先其谁之子徒观其妙莫究其始果而勿代为而不恃强为之名谓之道纪【`其一`】太朴云季孝慈已彰邈邈帝祖绳绳帝乡曰神曰圣为龙为光千年受箓万古称王【`其二`】于铄帝唐丕承天秩道风吹万猷配一五载乘云三山礼一荐璧延士投金访术【`其三`】地分舆井城连劒阙锦濑开霞嵋峯吐月白云舒卷青山回没芸【`一作菌`】阁香飞桃源花发【`其四`】紫宸髙映丹宫洞开岩舒金碧地起楼台鹤飞龙度鸾歌鳯回星雨交接风烟去来【`其五`】宝龟涵影玉顔乃睠神劔九光华冠万变【`一作绚`】日轩朝敞云歌夕转紫树琼钟坛竹院【`其六`】伟与上士昭哉至人笙簧道徳粉泽人伦汾阳处子箕山外臣遂荒白屋奄有津【`其七`】玉扄将坠金堦无主草滋红壁苔凝绣柱式伫贤才崇其雘【`疑作彠`】矩福庭霞焕仙徒雾聚【`其八`】缥缈四真雍容十哲俱升紫宇并邀清节松子排烟焦君卧雪辨云悬防神逰朝彻【`其九`】玉垒庭坤珠乡胜践钟鼎纷霭江山悠缅薛县池平来州水浅悬日月于鼇极播天人于鳯椽【`其十`】  

唐江州冲阳观碑　　　　　李　湜  

夫大易究天地之心老经逰道德之奥非先非后无始无终不行而至不疾而速跨亿龄而超万祀不以为长驰寸晷而迫分阴宁云是促寒暑乗之而斡运四时行矣动植禀之以资生万物成矣若乃注元精而悬斗极皇运以兴陶正气以立干维帝图爰起故轩后以道登于云天唐后以德逊于尊位其余法宝歴揔璿衡皆以冲妙宰域中通御天下逮秦皇慢徳汉武骄真幸集灵之宫逰祈年之馆心非至恳意属无厌徒健羡于一时竟贻嗤于万代眷言魏晋咸璅璅焉迄至陈隋并区区者是知道之昌也无为之化若斯道之防也有累之求若此然则否终则泰穷变乃通得之一朝必复昌运我大唐之御极也应盘古而开混沌法太一而扫搀抢降灵元始之前提象太初之外乾坤翕辟飞龙之徳在天河洛经通神马之图出地髙祖神尧皇帝镳宫授箓推亡怀负胜之图太宗文武圣皇帝丰户收祥驭朽握瑶光之运髙宗天皇大帝抚大钧而司左契执大象而御中枢笼徽于七十二君飞英于万八千岁中宗孝和皇帝小心恭孝大度寛仁上奉宗祧下安黎庶睿宗大圣真皇帝神功不宰圣谟广运以由庚而安寿域以洪范而享昌年开元神武皇帝变代重光创业垂綂拨乱反正应天顺人知微知彰朝北辰而刋玉惟精惟一会九牧而铸金惟几也能使遐迩肃清惟神也能使幽明畅谧蒙汜扺于谷同文同轨大板际于氷邱一尉一候其公卿也则伊周賛翼其牧守也则邵杜绥怀文以化成虞庠有籝金之业法惟刑措夏台鲜辨璧之疑尔其南畆澄清有如京如坻之积东山举逸无在薖在轴之幽大乐举而音律谐大礼备而威仪整民【`一作俗`】知和乐人识训章加以九苞六象之禽止庭巢阁双觡五蹄之兽入囿驯郊庆云舒玉叶之隂甘露洒金茎之润海贝积而江珠满山车至而泽马来其余絶瑞殊尤应图合谍者不可胜纪焉由是赤骆青旗坐明庭而颁国政金绳玉版封日观而纪天符曷以臻兹盖皇上得玉真之要道也故能范围三大陶冶六虚侯其伟【`文选作袆`】而眄其美矣冲阳观者梁普通二年刺史邵陵王奏置奉诏造焉其观当置之际山顶常有双鹤栖托毎天气清朗日色晴明西飞云衢东至庐岳其居也乃爽垲之层阜博敞之奥区南眺平原北临激水松子之峯非逺王乔之岭犹存左对崇岩右瞻穹岫排云掩日背隂向阳状若帏屏图经之数载矣以其仙鹤冲翥居处向阳二美可嘉故有冲阳之称矣其地也上躔景纬牛斗寓其精下料山泽庐江崄其镇徒观其【`一作夫`】数峯朶壑而浪水瀼阶风被邃【`一作洒`】庭云叶镂楶瑶林宝蘂髣髴三珠之丽邃宇崇堂依稀七宝之饰真容式备道气殊髙少华金童捧金【`疑`】鑪而入侍太清玉女持真诀而来仪凿沼营坛宛在风尘之外药堂经藏萧然松石之间此实圣之殊庭列仙之逰馆也逮于垂拱四年冬遂为野火所侵囘禄扬光轩廊发焰昆山之火燎及芝田麋氏之灾烟侵桂栋致令门殆毁仙构俄倾迄至开元之初犹阙真君之院爰有北岳先生洞苏慕道等凝真牝谷养素清溪长往之迹逾髙幽贞之志弥逺多端济物寡欲探微痛此荒芜乗兹舍施衣布之外衾被罔留抚遗迹而兴工想金摹而崇葺日役攸劝风匠是慿洞闗【`疑作辟`】妙门式图真彚炳乎丹铺翠幌奂若秋水春台镂度闗重装昔像影升籥更饰仙仪鳯憩龙盘宛然功备把十蹈五钩绳极妙能事斯毕不其然矣刺史赵郡李讷弓传虎石将军横北塞之勲构袭龙门司擅东都之望恺悌君子名敎中人词场则兰桂丛生学海则蓬壶对出声流宸扆道畅黎烝风符三月之春人荷二天之福别驾赵郡李承即州将之族父也长史京兆韦公司马荥阳潘公绶并题舆九派展骥二梁雅誉迈沂土之歌美政完荆南之价化宣千里无劳庾亮之书功賛六条自得应詹之佐司军功参军长孙子尚司仓参军姚令珣员外司仓参军江克励司兵参军孙司弼司法参军张延祚参军陈徳直严干等八音继响以同举五色聨晖而异趣鳯藻扬日莺迁弄春梁竦深耻屈为州县王彬博综甫就典兵徐稚枉器于功曹杨球屈声于从事豫章擢七年之秀鹪鹏即六月之图县令黄防主簿周晖尉宋不羇孙匪逸等并椅桐梓杞珠贝球琅礼乐専门诗书领艺家邦共理忠孝相资博通应时恭勤揆务严明既断擿伏如神割滞岂异于解牛绳僣不殊于逐鸟乡人杨公定周仁珙等茂族髙门魁岸豪杰或挂冠而从三乐或结辔而骋九衢咸舍浄财以追防祐具题爵里勒在碑隂所冀证福今生销灾往刼某倾【`疑作顷`】因祗役齐沐朝真躬谒崇祠覩兹胜躅悠然长想怅矣髙风此际纲维道明祈请虽幼怀轻举窃好神仙未逢太上之家不遇麻姑之席自惟庸鄙轻讃功何敢述其天倪但俱书其甲子昭宣不朽而为颂曰  

大哉元气邈矣真图宁穷妙象罔究鸿鑪道气方振浇风未敷发挥录何贤墨儒【`其一`】睢盱莫测肹蠁难名蝉蜕滓浊神逰太清沉尸载起枯骸更生韬光秘诀养正真经【`其二`】变相【`疑作朴`】从雕驱淳入诈质文互起昬明逓谢燧火御图观龙演卦诡类千品殊形万化【`其三`】于戏主唐异圣冲光化吞邃古声超上皇六幽允塞三灵再昌御九登运得一乘阳【`其四`】禀【`集作亶`】惟皇猷光宅天休张我籥清我道流双童晩憩四子晨逰山栖白鹤闗度青牛【`其五`】至人有为重爻是考芸阁三袭琳鉴七宝海圣澄真天神御昊含潄灵液规模老【`其六`】一人有庆万姓攸资仰稽真宰式练精思往焚仙桂今植灵芝惟其嗣美赖我尊师【`其七`】王命良臣作牧江曲英英佐贰济济寮属中和演化威恩动俗众妙所归羣生是属【`其八`】庐峰之右吴江之南仙居隠隠邃宇耽耽道原巨济洞穴难探荃微思拙文何以堪【`其九`】  

衢州开元观碑　　　　　　顾　况  

玉太上也谓之三清渊神灵也谓之三洞洞之法金玉佩之书玉马之劵回车毕道夫【`一作天`】诰也负石填河师誓也得之者上腾九天失之者下衅十祖故曰万刼秘而五千文行萧武好佛法道士桃搅释藏徒聊顺帝旨强说为大敎佛经故论者短之多称道家唯有老子两卷井蛙不知尾闾也大哉玉皇上极金阙青童紫微扶桑之君仲侯左灵东华之君人虽位在上清而犹臣妾玉皇太上已下如陪臣焉凡三十六天三十六洞地道下通华阳林屋傍通龙邱九岩其土神秀厥生道奥徐先生名含真中书侍郎【`阙`】贞之族子也传八景之真文掘【`疑作握`】九光之灵符乎此观初栋宇坛墠惟彼瓦砾郁为草莽先生之功林堂象设始吐光彩萧寥同映养屯茹气蹈火吞刀之士不可呼而来夫道可不遇【`一作遏`】文复何昌铭曰  

天地未生圣人未作隂阳坱圠日月磅礴道隠乎先气流形博乃播羣法灵神沃若奔景无天回元豁落【`其一`】帝作玉府以般灵居四辅之目三清之书不得其人旷刼秘诸臣拜稽颡以度【`一作处`】宝魄之明浩舆【`其二`】  

况往尝盗开灵书罚露天诰免冠自惩虑不塞咎戾夫其文以自赎盖欲铺简神明非为道士所发自贞元辛未嵗九月哉生明余穷愁幽愤思以自适吟咏道篇以摅烦襟时长安尉杜陵史镐在焉为余搦管挥洒后汉神仙之士王次仲者善为此书余今日见史侯如汉世矣  

## 文苑英华卷八百五十

　宋　李昉等　编释一【`此下十九卷英华所编失作者先后之次今正之`】  

陜州农郡五张寺经藏碑一首  

益州绵竹县武都山浄惠寺碑一首  

梓州飞乌县白鹤寺碑一首  

陜州农郡五张寺经藏碑　庾　信  

盖闻如来说法万万恒沙菩萨转轮生生世界岂直优波提舎祗夜修多而已哉是以熈连禅河质多罗树七处八会三清【`一作清是`】四说皮纸骨笔木叶山花象负之所未胜龙藏之所不尽【`一作盖`】虽复银函东度金叠南翻秦景遥传竺兰私记譬犹得海水之一珠不下昆山之片玉若夫人云深藏师子雷音梵志往生声闻说戒雪山罗汉之论鹫岭菩提之法本无极际何可胜言农五张寺者南阳张元髙寓居此地昔者千金之族见徙五陵大姓之民移家六郡盖其流也元髙五子负荷遗训离经辨志并是成名入室生光咸能显徳加以尊承慧业敬受法门兄弟同居共舍为寺伽蓝肇建即以五张为名是知城居赵信仍名赵信之城殿入萧何即号萧何之殿加以象马无恡衣裘是舍【`一作拾`】春园栁路变入禅林蚕月桑津回成定水平舆虽盛岂可独擅二龙扶风最良不得専称五马寺主三藏大法师法映【`一作法映法师`】邑主洛州刺史张隆等财行法擅【`一作财法行坛`】身心罄竭兼化乡邑道俗数千敬造一功徳轮见成三百余部　云书金绳金检削之蒸粟之简装酸枣之珠并入香城咸封禅阁坐堂伏槛羗【`一作老`】非湘水之神绿房紫的足拟恭王之殿髙掌西望长河北临鼎气常浮炉烟咸起户牖寥廓吹万龙门【`一无门字`】之风梁栋峥嵘落客【`二字一作实`】河源之树僧徒云集不逺炖煌之城学侣相奔更合华隂之市两陜昔分实基王化二陵今阻翻驰羽檄虞公屈产交乱风尘召伯甘棠凋零霜露虽复兼能共治未遣渡河之兽烽柝是警实扰移闗之民是以法王御世天人论道汲引四流周圆五怖故能调伏怨憎消除结防法水津梁得无砥柱之难香山辙迹非复终南之险天子命我试守此邦墨灶未黔孔席无暖才临都尉之境即有楼船之役既而南风不竞北道言旋幕府既开邦君且止乡俗耆老依然此别属兹法事须余制文聊以课虚为铭云尔  

舎衞之国祗洹之园三明极地八会穷源连河竞说胜辨争论波提东度秪夜南翻非空即色离有无言达人止是独悟重昬身虽系鸟【`疑作马`】心避腾猿禅楼却月义殿翔鹍风香盖反露珠幡西临砥柱东背轘辕河鸣阳硖山向【`汉书响向通用`】蘓门翔禽歌啭流涧喧度河余兽移闗旧村昔为畿服今成塞垣城疑广武地似楼烦爟烽并照象马单奔无钟袭莒有雨【`一作两`】围原不资十方谁释三【`一作二`】怨风倾地柱火及天元银钩永固金牒长存封君马首方事南蕃言从杨仆请谢刘昆【`用后汉刘昆虎渡河事正应前句英华误改作琨`】  

益州緜竹县武都山净惠寺碑　王　勃  

原夫帝机寥廓云雷驱妙有之功正气洪荒清浊构乾元之象融而为川渎结而为山岳五城韬海接昆阆于大都八洞藏云冠瀛州于巨阙造化之所偃薄灵谷之所啓处极缇油而纵观咏颂宁殚出宇宙而髙寻风烟罕测是知玉巵无当遐荒非视听之津金牓所存城阙尽江湖之致何必九虬齐骛直访银宫八骏长驱遥临石室武都山净惠寺者梁大清年中之所建也名山列岳之旧仙都福地之凑黄龙负匣着宝籍于经山紫鳯衔书防荣光于井络须弥山顶仍开梵帝之宫如意山中即有经行之地尔其盘基跨险列嶂凭霄日月之所窜伏烟霞之所枕倚飞泉瀑溜荡涤崩崖绿树藤网罗邱壑飞尘作气被万吹于中岩帝琰司寒宅千霜于北谷丹梯碧洞杳防林岫之间桂庑松楹寂寞风尘之表是称英镇实瞰崇冈闾阎当四会之街城邑辨三分之地緜磎锦渎下侵重峦玉阜铜陵旁分絶磴山川络绎崩腾宇宙之心原隰纵横隠轸亭皋之势顷以黄旗夜徙紫盖晨倾九服失图三灵在疚奸臣跃马防折版【`疑作坂`】而吟云壮士闻鸡拥阳关而啸雨岷峨失险化为锋镝之场江汉横流非复朝宗之国禅宇由其覆没法众是以凋沦国家淹有帝图削平天亹紫宸反照皇阶即叙万国顺百灵朝幽显再立华戎一揆烛龙韬景避尧日于幽都云鹏敛翼候虞风于晏海以为轩阶具美功穷望祲之台汉道兼力尽初【`疑作祈`】年之观爰经宝地大啓祥宫抚香象而髙视鸣法螺而再唱龙垣净土连帝道而重光鹤苑崇基脱皇居而首出况乎山积旧壤下镇偏隅天帝遗墟上干躔次王舎城之宫阙白玉犹存给孤独之园林黄金尚在法物由其大备盛徳所以相寻株兵奉天藏之图泉女献山只之籍离亭合榭因岸谷之髙低叠观连房执冈峦之曲直丹崖反照画栱相临绿嶂斜烟雕帘间出丰隆晓震次复审【`疑作霤`】而凄皇列缺晨奔望崇轩而愕眙千香宝树自起风烟九乳仙钟独鸣霜雪银龛佛影遥承鴈塔之花石壁经文下映龙宫之业虹生北涧即挂新幡鳯下东岑还栖旧刹若乃寻曲歴崇隈周行数里直上千仭苍松蓄吹临絶迳而疏寒黛篠防烟绕疆而结防春岩橘柚影入山堂秋壑芙蓉光浮水殿亦有山童采葛入丹窦而忘归野老纡花向青溪而不返山神献果送出庵园天女持花来游净国实杳冥之秘诀托幽深之逸境岂直淮南桂树暂得仙家江左桃源终迷故老而已爰有寛阇梨者俗姓扬氏其先华隂人也因官徙地家于緜竹山分太华水带长汾州岳会同风云感召经素论侍郎居八俊之英绿绶黄轩太尉列三台之首法师玉函降彩金瓶探色振八解之遥源践三明之广路灵机入证穷象载于初髫妙谛因心释羊车于弱冠三千法界由广位而出无明十二因缘自普济而登彼岸宣誓愿大拯沉黎挥觉剑而破邪山扬智灯而照昏室弥纶所被白马尽于禺门权渐所开黄牛至于嶓冡虔诚乐土憩影兹峰乃以贞观九年于寺西院立七佛堂一僧舎星毫动牖月面分堦彩鳯衔旒神龙负塔飞烟涌座龛龛忉利之天杳雾成台树树菩提之果朝散大夫行县令清河张楚亲承妙业俯刋贞琰林宗有道伯喈无愧法师夙机少晤应变多竒玉山中断琼林下杂支道林之好事语黙方融释恵逺之髙居风埃遂隔洎乎坐忘遗照返寂归真城肆防然若空山川黯而无色岂直岩枝泣血磵户摧梁而已哉县令刘照彭城人也自砀山杖劔绾鳯歴于云台春郊授钺嗣龙图于白水玉垒三分之胄下杂公门金陵一覇之基旁参帝绪翠緌丹绂歴今古而先鸣人杰地灵冠山川而得隽君膺岳渎之秀挺风云之会【`一作选`】昆溪劔锷直照胷于【`疑`】楚泽珪璋潜周履行鲁恭明徳方升汉辅之阶潘岳能文且职河阳之县仁徽可被阖境仰其风猷威德所加百城叠其霜彩尚廼康庄妙域光开不舍之坛舟檝爱河昭畅无生之业痛鹫林之殄瘁悲象敎之榛芜爰命缉兴式光泉薮武蹊龙涧近分庐岳之图金阙瑶台更讨瀛洲之记铭曰  

武都仙镇灵墟奥域邑动香城山开浄国涧流百道峯云五色谷暗藤斜山髙树逼千楣鹤列万栱星悬分林构趾接磴开廛临阶竹树绕栋风烟龛前恠石塔下秋泉绿崖疏迳青岑拒室雾道相萦烟房互出叶浓磎浄花深嶂宻鸟度难寻猨惊易失檐分石窦地络金沙丹邱抗月碧洞栖霞松开野路桂列仙家仙鑪栢叶宝座莲花砌因岩曲桥随峰返果出天厨香来仙苑玉铸【`疑`】启曙金铛照晩谷思钟张山悲铎逺闾阎践胜铜墨髙情声飞别邑望动専城悬金道肆刻石山楹千载之后于嗟令名  

梓州飞乌县白鹤寺碑  

原夫玉都琼室紫垣光大帝之庭金阙银台壁壮羣仙之域故能使神明有宅驾日月以长驱鸾鳯知归抚云霓而上出斯则会巢瑾穴上皇迷栋宇之尊考室灵台中古识岩廊之贵然后冕旒前序提四海以为家登步大阶列千门而有阅【`疑作闶`】况乎山形见旁行草昧之先【`阙`】　　　光宅乾坤之右虽鹤临西门龙宫与王法同亡而象化东流鴈塔与遗仪继起白鹤寺者盖菩提寺之余址梁武皇之所建也香城福地之旧三巴五蜀之凑裂岷山之奥域分井络之荣光西包玉垒之墟北瞰铜陵之野南扄列第门庭万家东户连峰冈峦千里实伽蓝之胜迹得迦衞之英模凭絶磴以图规俯长溪而作固自金陵不竞玉镜无章地池兴南露之悲亭障切北风之候崩山鬭水触地网而三分坠月奔星划乾纲而五裂中原错戾慈门为虎豹之墟沧海横流定水穴鲸鲵之浦怀山既荡法众咸沦林院榛芜轩堂委寂遂使悲生弃井堙玉甃于三泉叹积为山移琼峰于九仞皇上摄千秋之宝运绪三圣之宏机挟宇宙而先神御雷风而首出灵功不宰华夷沾共贯之恩至道无思霜露得平分之序考祯图于日慎寤寐同符稽妙册于年刀【`疑`】幽明合贶然后东巡巨镇初【`疑`】六圣而抚寰中南面天坛朝万方而小天下皇威既畅宝应齐归川岳荐灵风烟动庆丹乌抱日疑増帝阁之华素鹤低云若赴仙庭之会昔白鱼黄竹业未峻于封崇赤鴈芝房名不登于梵宇爰征瑞典肇锡嘉名重兴波若之台更起招提之院金绳夕布绵秀【`阙`】以开坛玉牓晨舒拥囘峰而辟户爰有演上人者法门之秀士也行超常冻思越恒饥悲浄域之为墟喜皇波之普泛纵还舟于苦海惊浪旋夷比归驭于邪山灵闗非险于是浄财云委真众烟驰如趋摩勒之宫似向毗邪之国县令梁悦首加甄缉县丞梁敬一亲昭施典上凭天旨争开舎利之坛俯会众心竞起须弥之座禺同故岭石鲜坚华广汉余坰地多疎斥事闗经始人怀祗惧重阶不就空思天室之氓宝像无资未获黎阳之士岂非防期肹蠁功参造化之外故能果唇间发莲眸周映贝齿含滋璿毫起照三十二相临玉座以相辉八十四仪拥金山而圆立层甍四合烁奔电于丹楹复殿三休络浮烟于翠幌因髙积磴疑迁倒景之台架崄连荣【`阙`】立迎风之观雕檐竞注萦雾道以龙囘绣桷争飞傃云衢而鳯矫冩归禽于宝镜误接朝鸾图走兽于文珰疑栖夕兔雷霆蓄泄裁临承霤之间烟雨飞浮未出层峦之下耀丹青于菌壁妙迹疑存炳铣鋈于莲龛神辉自烛锵锵櫩铎声传桂叶之风熖熖山炉气结松隂之蔼仰真容于始旦满月晨昭窥列栋于方宵长虹夜发香泉激溜有符温浄之池珎木成行无忝祗园之树信煦尼之别府寔兠率之殊庭者乎爱友上座法师等情机藻莹戒律圆明披玉笥以研芳候琼钟而肃虑禅姿晓映依稀同鸡岫之前梵呗晨临髣髴像玉山之曲县令独孤俭等或鹏垂待运终燮道于中台或蠖屈求伸且毗风于下邑乡望仪曹等或盐泉锦室家称二烛之毫【`疑作三蜀之豪左思蜀都赋云家有盐泉之井又云三蜀之豪`】或抱朴怀仁誉拥双流之美或以为山川肆践犹纪石于弇州陵谷生哀尚沉研【`疑作碑`】于岘首况乎徳因时盛庆流封拜之辰名为功登事属文明之运岂可使璿猷被物终昧燮于机金字韬华不题勲于翠琰敢作颂曰  

睿涂菌【`疑`】蔼灵机翕忽玉架天都金裁地阙法王利见香城继发鴈塔齐云龙宫瘗月长江近域广汉遗居禅扃共往梵宇全疎迹均梁后义切秦余山川牢落榛莽邱墟有圣聿兴惟皇降抚因天慿地为云为雨日观龙骧烟坛鹤举肇开嘉号重光浄土猗欤上士道场真政物观成章子来兴咏土石呈彩人灵合庆宝座晨严金山夕映紫微分殿青岑暇【`疑`】郭复岫萦楼攅峰跨阁月低璿镜星连宝铎彩鳯将飞蟠虹未落森沉桂宇肃穆筠坛花明栁砌叶暗朱栏溪留夏雪涧咽秋湍山虚梵冷谷静钟寒法众爰依禅徒戾止望风三蜀征尘千里顿首墀归心翠扆业起【`疑作超`】有色功齐无始伟哉防化妙矣能仁去来均迹前后俱身寂灭为乐般若为因题芳翠琰敢诣灵津  

## 文苑英华卷八百五十一

宋　李昉等　编释二  

益州德阳县善寂寺碑一首  

梓州通泉县普惠寺碑一首  

梓州郪县兠率寺浮图碑一首  

益州徳阳县善寂寺碑  

若夫玉防髙曜分宝厯于皇阶金牓洞开导璸晖于帝幄虽复苍梧北望湖亚【`疑`】盈舜后之歌緑荇西浮江汉积文妃之颂未有激扬烦防栖妙果于香城挥发盖纒树冥基于浄域则紫房丹室犹居燬室之间朱绂瑶筐未出尘笼之际我国家鳯翔元气驾黄幄而层飞龙跃太虚絶苍根而止傃文皇帝以八才御歴光升代野之荣文徳后以十乱乘时恭賛涂山之业握仁王之寳镜日月重光驱梵帝之金轮雷霆静祲湼槃甘露承眷而宵流般若灵音杂祥以昼引蛟防蜃阁俄交震旦之墟月面星毫坐照毗邪之国善寂者盖旧寺之余趾梁武帝之所建也尔其碧鸡仙宇分絶障于金堤石兎遥源控长江于玉峡封畿四防龙垌舎卫之坛里闬三分鹿野径行之地洎苍鹅上击铜马交驰祗园兴版荡之悲沙界积沦胥之痛火炎昆岳髙防与鴈塔俱平水浸天街曲岸与猴池共尽山川隠嶙空传鹫岭之基灌漭【`疑作莾`】萧条非复莺林之树武徳伊始君子道亨正皇极而抚寰中登太阶而临天下凾关云物更逄真圣之期井络星辰重集防昌之运虽开基拨乱狱讼知归而继絶兴亡经纶未暇先皇帝统业贞观仰【`疑`】宸奉文物于三天布声名于十地参罗上下充槖籥于襟懐八部神祗荐图书于掌握皇宝降地花升含生无昏垫之虞法众有来苏之望俄而往【`疑`】庭搆疠椒房穆卜六宫震恐三灵愕眙驰瑶展币有声于羣宗碧剂元针无徴于众术帝廼降监廽虑屏璧与珪追胜迹于灵关事良縁于福地爰抒圣綍重启禅宫峙利【`疑作璇刹`】于将倾镇【`一作领`】银防于已絶防【`疑作丝`】纶既洽栋宇行周坤徳用寜隂仪载朗于是林衡授矩周官诠揆日之工梓匠挥斤荆客练成风之巧重楹画栱坐出天霄复树文闺俛临电宇顕庆中县令萧君道理钩防于日用慿藻缋于天成仙官之妙匠可寻卢舎之神模不坠雕落鹤翥泄珠网于星津綉桷蚪伸吐璿珰于月径緑房丹鎻彩缀晴霞紫阁青防光含薄雾春风琼树香飘席上之兰秋水银塘影数轩中之芰晨光转卉翻宝宇之龙花溽露低枝荡真文于具叶天童润色黄珉碧玉之坛海圣弥缝师子龙王之防建灵幢于厚夜珠餙年深悬法鼓于迷津规模嵗逺时又于佛堂东壁画二圣僧丹青未毕大启神光隣玉尘之崇辉发金龛之实相朱轩夕朗似游明月之宫绀宇晨融若对流霞之阙由是岷英蜀秀攀讲序以云趋帯鷰裙鸾仰斋庭而雾合贪机火阻浄施旁流绮罗分觧佩之因轩盖得捐金之所灵妃翳日舍翠幄于香筵仙客停云落霓裳于寳地自非冲姿宻契景应潜周岂能照义祉于氤氲动元机于肸蠁者也爰有上座一节并沉研符隐括仁棠疑妙律于神珠肃灵椒于宝印大昊奉檝截若海而横流风伯扶轮歴邪山而郊驾腾烛龙于惠炬俯镜重昏奏鸣鳯于天歌下清羣籁摩珍在握遥临七宝之宫正觉为心俯辟三乘之路湛冲罇于忍地品藻鸡园推水抵于言河扶持象化县令宇文某河南人也帝隋尚书之元孙皇唐侍中之令子尔其虹旗万里御六气而鹏飜霜防千羣拥三州而鹗视帝叶皇枝之重对越乾坤金縢石匮之功光华宇宙公上流提庆中和毓祉见钟鼎于南邻奉轩寰于北阙云姿月歩下瑶泽而追风雪羽霞临歴珠田而矫雾芳兰公子即以地业髙人幽桂王孙即以琴樽待物叙徽猷于礼乐则爼豆纵横谈赏契于林泉则烟霞咫尺自裁声百里揆化防川收武城之故事择中牟之令典仁风易狎候丹箨于春垌惠化难经伫青鸾于晓坠【`疑`】山巨源之逺量啸傲行藏谢太傅之髙风从容语黙县丞王敬衣簮旧族孝友名家白虹缄抵鹊之光紫电蓄冲牛之气七年髙秀拂层汉以非遥六月雄图击长波而未逺郷坚等少承荣绪中区胜族门称东别之标地接西隅之向严君平之履道盛德家传秦子整之谈天风流代袭咸以为妙图真谛事出于无名翠琰元碑道凝于不朽弇州北跨犹防騄骥之名文石东区尚勒元之颂况乎玉衣流庆事属于仙帏金屋延祥福纒于梵宇爰求胜笔载记芳謡下官弱植少徒薄游多暇薜萝人亊空余江海之心笔札神交尚有渊云之气相如谢病访诗酒于临卬丘也栖迟听弦歌于单父羣公以道之存矣思传记徳之书下官以文在兹乎愿展当仁之笔其词曰  

蜀莅【`疑`】东渐岷山西积月峡星桥胜金孕碧肸蠁灵兆丘墟梵迹鴈塔推基【`阙`】　肃肃黄运英英文母配干垂庆仪坤握矩宠照香城仁沾浄土爰光大壮聿求多祚青牛福地白鹤禅林重扄雾敞复殿云深龛雕翠玉刹树黄金镜夕照风铎晨吟蕙楼弥坚化台出没栋列长虹栖明月果唇周暎莲眸间发雨霁猴池烟生龙窟肃穆禅众优游令宰方驾康衢连舟性海鹫岳増餙鸡林润彩藻绘相寻丹青尽在我今懐矣穷路何长【`疑`】承风咏德展义陈词百年心事千载风期东西南北栖遑防时  

梓州通泉县惠普寺碑  

若夫元机黙运披睿列于三精素键潜融肇神功于万彚则有灵期肸蠁龙负河洛之图帝绪氤氲贤哲举乾坤之策虽功悬日月终值轨于寰中业静云雷未逃规于象外尔其译雉林之寳偈诠鹫岭之真图抽紫玉于禅山朗元珠于智水不生不防光临妙物之津无去无来濬发乘时之契仗三明而独运施洽平分防二谛而同归功超遂古故能使二千法界向风知袵席之师百亿大王闻道失岩廊之贵非什迦之神化其孰能与于此乎既而正法将隠防【`疑作征`】言不嗣应身既没遗仪间起恒星夜掩西天衘风雾之悲夣日宵成东汉肃坛之礼由是鹿园曽敞像教旁流宣妙奬于希夷范灵踪于顕晦瑶龛寳座光华震旦之墟凤刹蜺裳斧藻阎浮之域其寺盖梁大同年中所建地分彭蜀岭对岷峨慿广汉之遗墟籍犍为之旧壤西驰峭崿山连白雉之交东赴东川江走黄牛之峡崇墉却峙之势庭衢四防胜里九曲之分闾阎万积危冠服参差轩盖之则露【`阙`】畦隠轸亭【`一作神`】臯之望是惟先镜实启香城焕若神化出绀坛烟属防絶閤而三休紫殿云深彻廽廊而四注重栾复栋雾缉霞张綉桷雕楣鸾伸鹤跂珍台控景羲和【`阙`】练辔之因绮榭裁氛屏翳得停镳之所连甍积翠交玉鎻于星衢洞户流丹缀金铺于月窦垂珠网露傍倾汉浦之琛列铎吟颷上合钧天之乐固以轮奂之羙冠真宰以先鸣雕范之竒告灵基而得隽乃造弥勒下生像一座相好端足姿郎备贞观末年灵晖继发房范匝曜疑连不夜之城户牖皆明似出重昏之境自非理参幽賛道叶冥机宣佛镜于无方演慈灯于已絶岂能冩丹青于实相妙色长存图铣鋈于真容神光不昧若乃时暄福地低落照于晴晖候肃禅房泛初华于霁景千千宝树若在防林一一香仍清八味山晖傃脱枝【`疑`】叶序而相鸣野鷰迎晨拂花帘而自乐松楹秀蔓曲成萝薜之衣砌石生莲直起芙蓉之座则有舍身童子戾止岩扄忍辱仙人来仪磵户都人野彦希梵席而投裾赵羙燕余望齐庭而继履莫不青鳬委贯俱欣不舍之檀紫具兼眀共化无縁之力故能使雕形画塔象设年滋彩帙瑶箱龙编月乆岂西周之道备南国之风成者乎爰有寺主等覃机色外练迹尘间浴甘露于身田集祥风于性宇栖情不二起初地之权授手大千犹拥弥天之具县令等或公侯百代元貂列驷之门或文史三冬吐鳯廽鸾之客铜章墨绶任切临人铁印黄簮功宣陆渐局【`一作扄`】牛烹而待价肆蠖屈以来伸挥鏠九折之隅作镜防流之外录事抑元等丹轩紫绂家传方面之勲骥子鱼文地列膏腴之右昔承隋运屡委天书爰自皇初颛流帝礼等賨渝之奉汉类防濮之匡周咸申白马之盟并受飞龙之托故能遗风罔坠代济其羙望重西南功宣法俗咸以为弦歌小政犹篆德而垂芳钟防荣尚铭勲而作鍳况乎神威自在方传宰匠之功岂可栋宇常存不勒山河之賛爰托幽鄙奉扬防猷敢宣此义而为颂曰天地定位君臣作极道在岩廊功霑寰域尚清皇盻犹歌帝力况我能仁惟神不测诞生迦室利见王城机覃有应业防无生长驱定境振旅魔营恩兼动植势絶随迎鷰山倾仞鹤林埋景惠日西沉慈波东骋竞窥灵相争参佛影月殿分城云龛动岭长江旧域广汉遗区川分潼峡塞接岷渝闾阎四防亭障威纾爰开宝地实控名都霞墙百雉云甍四住紫阙寻烟赭楼结雾波流虹起雷奔蠖歩网罩星鹑珰栖月兎灵机藻繂禅室安闲雕金范玉举翠浮丹神宫不夜虚室长寒光超有色贶出无端清露花径飞泉叶户磵緑苔秋山苍树古茫茫庻类巍巍净山鵞鹭同归华夷共聚第一义谛寥廓法门迹离生防思举乾坤情迷则复道在为尊惟名与噐万古长存  

梓州郪县兠率寺浮图碑  

若夫仙楼白玉窈冥昆阆之墟神阙黄金寂寞蓬瀛之浦斯则冈峦髣髴稽鳯册而空存岛屿慿陵舣龙舟而罕迨至若按皇轩于夏箓考璿构于殷图周王北洛之宫秦帝南山之閤西京故事不听雷霆东国余基俛临风雨莫不陵迁谷变共榛灌而丘墟火絶烟沉与云雨而坱芥其有防坤【`阙`】之宝位借神道之宜扶占象纬而图基揆川原而宅址蜂虿映月还临舎卫之城鴈塔寻云即对阇之岭成而不毁者将斯之谓欤兠率者隋开皇中之所建也尔其林泉紏合之势山川表里之制抽紫岩而四絶叠丹峰而万变连溪拒壑所以控引太虚蒸云驾雨所以荡泄元气涪江千仞波潮将旭日争光都城百雉甍栋与晴霞共色信光造化之竒模尽登临之妙境元房雾转抗金枢于桂岊之前绀殿星开栖玉刹于【`阙`】　花落沼近拂天衣涧叶低隂斜笼寳座宵汀鹤警乘鼓吹而齐鸣晓峡猿清挟霜钟而赴节若乃廵碧磴歴元阶鎻登【`疑`】防琼铺洞照神姿满月疑临石镜之峰众馥扬烟似对香炉之岳信可下清人境上配天都为胜地之先鸣执名山之右契者也爰有信弟子某乙等夙祛尘网早植慈根悲梵室之未悼禅居之犹以为上栋下宇河图避风雨之灾广榭崇防时令着髙眀之宅是以菩提长者竞防云烟之坛天帝人王争辟仙宫之塔则知威容下丽群生鲜瞻仰之因材朴重雕黎人有子来之地乃于寺内建浮图一所某年月日郷望等兆基愿继发净因陵轹中天规模大壮髙列砌架廽浮轾轩直上千寻周廽百歩占气候景神祗叶幽賛之功揆墨端行班倕逞絶群之思收岱宗之杞梓聚昆山之玉石土兼五色金逾百练龙蟠万栱策屏翳而髙骧鹤矫千楣冠扶摇而独运重檐蔼蔼云将反覆于櫺轩洞宇寥寥风伯栖遑于户牖仙娥去月旅方镜而忘归宝婺辞星攀圆珰而未返元甍湛防若鹏飞之戾九天丹楹聮骞如鳯翔之防千仞每至韶光照野爽霭晴遥列郊墟于四野开云气于千里风恬雨霁烟雾藻天地之容野旷川眀风景挟江山之助则有雕帘綉轴排净域而停轮寳骑银鞍指珍防而耸辔于是披岫幌抵岩扄攀翠椱而三休歩元梁而十憇廊轩外厰淑气长延隂室中开鲜颷自激俯环瀛而极野积苏非逺出云汉而髙践灵槎可记真福地之殊观香城之巨丽者乎寺主等沉研二谛振耀三眀抵苍壁于邪山揽元珠于定水挹其流者曲成般若之縁承其风者濬发菩提之愿长史河东裴某风神朗润操履贞勤萧条江海之心磊砢氷霜之节下岷关而叱驭寄切全都临蜀野而宣条功深半刺县令衞元【`阙`】　　河东望族萦髙铜墨任屈弦歌浃辰而风化大行逾月而奸豪屏气陶潜彭泽自得髙人王吉临卬仍延重客县丞胡敬仁三河旧彻【`疑`】一代良材提镆鎁而愿割局骅骝而待歩江湖秩【`疑作秋`】至方懐纵壑之图海浪风髙未接垂天之翼郷望等并中和受气孝友承家才称江汉之灵地实岷峨之秀或以时良入选擢迹郷邻或以逾【`疑`】望来仪升名郡县并沐康衢之化俱承比屋之封瞻彼岸而同归登春防而共乐咸以垣墉覆犹传路寝之歌银鼎俄穹尚勒灵防之颂况乎崇基奕奕与天地而争土层构峩峩配山川而永固岂可使宏规在我空存蔽月之基雄笔同时不借凌云之气谨闻命矣乃作铭云二象成纪三才定位开剖太虚导引元气纷纷化迹颷颷圣致行杰趣约归同叶【`疑`】异法王西眷教迹东游功超道茂义冠儒流丹青既备栋宇旋周梵宫霞积香閤星浮缅想规蓬瀛金台廻起旷瞻昆阆瑶房峻峙壮矣名都神居攸止大哉英服兹峰诞纪金防对岭玉牓分岑松扄委欝桂幌深沉云龛【`疑`】晦烟洞花深重峦雾结复磵泉吟肃肃禅众遥遥净境鹿野经文龙宫拂影梵臻金室光来石井峡晓猿清池曛警岷峨旧族江汉英姿争开法愿重峻崇基占云接庑揆景分墀天人合应幽显呈期灵思孤出神模独雾积千楹霞张万栱玉牖星罗璿珰月拥复榭龙蟠重甍鳯耸峩峩峻岊奕奕崇标雕帘切汉寳缀陵霄深窓閟景洞户流颷银缸夕映珠铎晨摇我辞秦陇来游巴蜀胜地归心名都憇足甫建郷县频移灰烛聿从良时寻妙躅旷望原陆周流江汜桃李春风芙蓉秋水烟霞四面关山千里他郷寓目兹焉复几  

## 文苑英华卷八百五十二

宋　李昉等　编释三  

广州寳庄严寺舍利碑一首  

梓州郪县灵瑞寺浮图碑一首  

广州寳庄严寺舍利塔碑　　王　勃  

昔者万人疾疫神农鞭草而救之四维凋瘵夏禹刋木以除之岂非物外其性则道功出事其和则人绩着傍稽素篆仰叩元扉即时义而规大觉因彛伦而伫真谛向使三灾克殄八正咸脩人握戒珠家藏寳印则三十二相不可得而视也八万四千法不可得而闻也然则圣人以运否而生神机以防而显况迦维授手摩诘推心髙张妙用之功自极横流之弊盖不获已岂徒然哉故能业拥大千化形真一由乐惟而起七觉因来苏而坐三昧发挥五演以寂灭为身常提挈四流用慈悲为化迹黑风宵遁波旬忘反噬之心緑洺晨开天常识问津之所括夷涂于九相蹇歩其安纳惠畧于重昏迷方自晓大矣哉应物而起兴运而终至自于昆冥复归于无物虽金沙宴驾双林无可作之期而玉谍遗文六尘有经行之俗象法不可以无至【`疑`】防言不可以遂防六千罗汉竞结香縁五百仙人分开讲肆星龛月殿俄盈震旦之墟鳯刹蜺旌坐遍阎浮之域屈伸阖辟其道矣哉夫寳庄严舎利塔者梁大同三年内道塲沙门昙俗法师之所立也其琅邪贵族则汉庭峻节祖徳犹传梁甫髙吟嘉声未逺法师夙登真地深入惠门照果业于三眀拂尘劳于八觧羊车绮嵗悬欣半月之词鳯閤觿年已振弥天之响道惟坚固行乃头陀百结斯安斥罗绡而能【`疑`】御十珍虽贵对藜藿而甘心于时以石应天人大缁侣法师至诚幽感独歩元宗岂直王公钦振锡之风固亦天子降同舆之礼寳瓶宵注则雨露随轩玉柄朝防则风霜满席既而素懐有在潜摈俗之图爰定我居首讹【`疑`】栖霞之寺尔乃岩开石霤邑跨金陵鱼峰多讃咀之懽虎磎有送迎之限紫萝山径居藏胜记青松磵户坐谐幽致枕石潄流者乆之原夫见化有縁应身欲谢昊天罔极追懐自逺故有诸天防聚共位神光列国交兵【`阙`】　　译求其致岂不深哉然则麟鳯下灵犹称瑞贶玉石防翫尚胜精彩亦有楚铎沦照擢紫霭以冲星周鼎沉华吐黄云而喷景成浩【`疑`】作者之述足称希代之贵况乎释迦妙相如来真骨虽八万四千之寳塔散在群方而九十二道之灵虹【`阙`】　终闻间出立成斯应瞻庭庑而时逄非徳不邻歴山川而罕致是以优填顿颡思存电下之光波慝投身愿奉岩闻之影粤在梁武精求不暇以为秦登碣石而事止寻仙汉索瀛洲而心非好善于是斋筵夙设上祈忉利之宫讲帐星垂下请龙王之藏轻赍棹海重赏梯山庶玉匣之全移幸金棺之半启以法师智遗人我识洞幽【`阙`】思假妙因冀通灵感爰承纶绋载践沧溟过石门而右指歴铜标而左顾乘桴月泝戒楫星沼相彼遐陬寔惟荒裔一音演说本承听受之郷五日继眀素隔照临之域珍竒乃萃圣徳节攸传则知有感必臻信覃幽【`阙`】不行而至岂隔殊方法师既达国城式敷朝命授铣筐而顶礼抚瑶缄而跪发尽收其寳重载而归亦犹珠匿弊衣须马鸣而后用金藏陋宇待龙树而方开梁氏之都妙箕而仰神光家之由也【`十四字疑有脱误`】炎凉可质往反九十旬楫施不辍风潮八千里以大周三嵗届于兹邑法师性豊幽澹质固虚羸绵歴是淹疲疴屡积维摩见病盖伸方便之门道安谢归思逺朝廷之事愿居此刹有诏许焉仍分舍利俾真福国惟瓯骆郡实畨禺尔其封疆跨蹑之壮海陆防同之壮上当星纪下裂坤维阶百越而邻三呉轵雕题而陬交趾神化气色汀洲建不死之郷舜禹精灵原隰现行宫之地闾阎雾扑士女云流讴歌有覇道之余毗俗得华风之杂蜃楼髙峙犹埋夕帐螺台峻绩尚识朝基信夷夏之奥区而仙灵之窟宅也此寺乃曩在宋朝早筵题目法师聿提神足愿启规模爰于殿前更湏弥之塔因縁盛力人以子来徴日官而正墨集风师而举草育王莽令扫地户而献神兵事驰心感天官而下灵匠崇阶遽积寳树俄周不殊仙造还如涌出故其粉画之妙丹青之要璿基岌其六时雕关纷其四照仙楹架雨若披云翳之宫防槛临风【`阙`】遏扶摇之路散华珰于月径璧合非遥拨罾网于星浔珠连可騐玉虬承霤傃云窦而将骞金爵提甍拂烟衢而待翥瑶窓綉户洞逹交辉方井圆泉参差倒景雕镌备勒飞禽走兽之竒藻绘争开复地重天之奥悬梁九息良马骏走而未穷叠磴三休【`阙`】骋犍而知倦是栖银椁用府琼凾采舍衞之遗模得浮图之故事爰自梁末以迄皇初城邑屡新轩墀若旧虽复百魔蜩沸听鼓铎而懐音六贼蜂屯仰椽栾而革面多廽净施罕犯仁宫则知会吹遐斯同偃草慈云所润岂直流根故能比蜀守之词堂长为典制均鲁王之秘殿若有眀徴而其作镇一隅俯炎荒而独秀盘基有地冠终古而长存者乎国家业拥事初事用皇极髙祖以援其【`疑`】拨乱伏紫气以登三太宗以端拱继眀自黄离而用九皇上纉乾坤之令业振文武之英风太阶平而百度理中国定而兆人乐时和嵗阜邑颂涂歌以五刑不用六械徒设舟车四逹谁论贡赋之差襟帯八荒非复华夷之隔天寳降地符升木石甄祉飞沉郊庆虽叶和末【`疑`】变实类文思之功而持盈守成亦资连【`阙`】　大中大夫使持节广韶等州都督李某早登清贯夙践崇轩嘉猷逈发于天朝善政果行于朞月越谿仙锷吐光芒而骇人岱岭寒松排风颷以成性羙哉称由功着鹘响彻于云霄方为时湏熊轼疲于道路广陵单毂如送张纲渤海乱防复思龚遂王尊皂盖欣临拆坂之前吴隠朱軿更集贪泉之右髙名夙着佛化横飞羣盗屏迹而归农奸吏闻风而去职京坻坐积圄行【`疑作犴`】潜廽汲黯之卧淮阳直闻清浄王堂【`一作啇非`】之居池郡【`疑作汝群`】但举贤良用能使槛穽不施猛兽廵江而逺窜市防无扰商旅倍道而相欢风寝毒炎埃罢属【`疑作房`】人称有道家实无为加以援翰冩心自契真亷之防髙谈见意不逾元黙之津学防儒林真穷什部知通人事且味禅宗道可以知归虚物【`阙`】由其显防是嵗也忽于此塔重覩神光玉林照灼金山具足倐来忽往类奔电之含云吐焰流精若繁星之转【`阙`】倾都共仰溢郭周窥士女几乎里光景动乎七重实孟冬之日也观夫至道不私瑞生必由乎乐国庆基有防福至必依于善人自非化足动防教非餙迹何以发真如之盛契壮实相之辉华在昔鳯集頴川宣后归功于良守龙游湘浦章帝布徳于贤臣歴选前猷兹为故实然后上和下睦主圣臣良灭火返风虽有辞于进壤母脩子应亦何愧于当仁至于百越衣缨三閠【`疑作阙`】耆老或代道篁竹气推丹桂之城家擅芝兰名动苍梧之野出平原而袪甲拥崇闼以鸣钟并为蕃部之恩亲覩招提之瑞同祈介福共洁齐坛声【`疑作□`】龙象于南州尽衣鉢于西竺防吞方丈供备盂兰法鼓振而沙界肃供钟锵而铁围静妙财爰舍法施争流华毂牣于香城文驷填于寳廐镪藏巨亿更入僧田价直百千还登佛座岂徒照车十乘列隋氏之眀珠盈篚万金积大颠之寳具而已朝散大夫守长史【`阙`】地乘华绪价擅名流豫章擢而成干骐骥生而蹑影山涛天骨无情吏隠之间王衍风神自出尘埃之表自忝荣岭坠作式瀛幽略其小术包其大体振温良之逸歩得毗賛之宏纲布道移风善宠邦政归休置驿独守家声然则野老行歌虽致功于露冕藩君坐啸固籍羙于题舆化成异壤抑由同徳故能道扬法教挥斥盖纒家懐方广之恩人慕韦陀之学传灯继广曵组成隂下逮府寮旁因县宷并恐【`疑`】薰脩同希福惠岂可谓尔之教矣何日忘之者乎时有眀威将军行禺府折冲都尉李公天子之旧属朝廷之夙将也灵根自逺圣族多竒受睇盻于甘泉奉衣缨于平乐青龙帯劒光超殿閤之荣白武衘珠早陟斋坛之宠自招皇诞作镇邉城湟水楼船遂劳都尉灞陵车马尚识将军魂惊断鴈之峯恩尽沉鸢之浦濡鳞涸辙处定水而弥勤抚翼香林在穷途而更切频光法防荐委珠珍防持攸仰招提是属其兆基也如此经纶黼藻其大矣哉爰自上座实轮等并妙根宿植胜果将圆翰飞般若之林髙歩檀那之舎慈衿宻洞散眀月于谈筵智锷相辉化繁霜于寳刄思雕琬琰式播徽猷弟子家嗣太丘忝闺门之薄宦地连睢涣窃藻绘之余工爰托下才用旌髙躅岂知仲宣旅泊方衘深井之悲长卿罢归空负陵云之气我之懐矣乃作铭云  

太息頽运嗟呼失道徳弊为仁物壮则老絷猿情暗求鸮讨早赤水沉珠元邱坠寳皇矣妙觉蒸然应朝宗深防妙业奥慈悲燃灯匡俗舍栰济时湼槃不住般若无恩俯迹见生和光不灭色音虽昧规模尚切【`阙`】  

猗欤上人穆彼惟新智倾八藏心超六尘凄凉燬  

宅觧脱迷津鸿防伫想龙蛰存身青盖遗邦黄旗故服原隰形势江山重磵户秋眀岩盘夜烛【`阙`】  

鼓钟于宫声闻于外聿求紫闼言寻丹瀬絶域栖遑惊涛颠沛至诚防感神珍顕防甄陶设险翼轸防源尉佗余国卢循旧邉邑居雄盛人物殷全是惟乐土实曰龙川防持灵刹庄严宝塔基构鼎新亭栾栌嶪奔日宵排归云晓纳架壁三休连甍四合分惟星纪境控天池栋宇绵邈衡津推移神机丕应瑞景潜仪光合玉庑彩动金枝凡我寮庻同嗟权实周顗情勤王蒙思逸咫尺幽键往来灵室共防法堂俱归惠日四维信受三眀益贝叶纷纶龙华舄奕讲肆宏敞齐筵巨翼供引纯陀饭廽香积天人合契幽顕同心倾家奉贿破产移琛轩裳夐防缨佩交临兰薰习逺檀那意深伟哉连率冲乎徳化职重隼裳秩遵熊驾酌贪贻则还淳息诈道济香城祯疑寳舍琳琅什种杞梓缁徒调轻僧防辨拆文殊奔螭易失令防难拘愿刋贞琰永冠康衢伊我穷途欣兹胜谒文休泛海中翔逰越尚想知音有懐眀发谬惟雅顾叨陪天骨爰抽弱翰式叙髙踪孤音易竭独赏难逄思起王粲悲生蔡邕岂无章甫谁适为容  

梓州郪县灵瑞寺浮图碑  

若夫神州括地寰中分五岳之图巨壑浮天海上擢三山之秀造化之所枢纽灵仙之所窟宅故得【`阙`】　　发挥云气牛头山者即广汉之名峰也圆裔防乎数里直上逾乎百仞若乃岩泉铣石之什风烟草木之状倾九围而得隽环四时而竞爽苍岑隠嶙旁分玉砌之阶碧洞逶迤下趜【`疑`】金陵之苑实羣圣之所托也隋开皇中王秀作牧益州来窥胜地首旌嘉号仍防浄域因危裂户就岭磴之成规跨险分荣借冈峦之廽势工穹雕镂妙出丹青飞栋神行廽甍灵【`一作虚`】构又于山顶别浮图隋开皇告运眀皇首出轩防【`疑`】雕昧基砒堙芜奄兴宣榭之灾施及栢梁之烬郷望等驰心妙律夙契禅居悲梵宇之摧梁痛珍防之絶搆思法愿重缉竒功党集且千家惟巨万以为玉楼星峙稽阆苑之全模金阙霞飞得瀛洲之故亊指香城而耸【`阙`】临火宅而危魂参妙范于神眀骋良工于宇宙飞亷按辔定枢臬于风衢羲和顿防拨钩防于日路雕檐栱龙廽紫汉之间复霤重栾鳯举丹霄之外琼扉暮敞推日月于金铺绣桷晨开落繁星于玉砌每至两江春返四野初晴山川霁而风景凉林甸清而云雾絶沙汀送暖落花与新鷰争飞城邑迎寒凉叶共祁【`疑作初`】鸿竞起则有都人袭赏慿紫槛而延衿野客含情俯丹櫺而极睇穹百年之后乐冩千里之长懐信可以澡雪神襟清踈视听机竟于纷扰置懐抱于真寂者矣且勃旅游岷徼漂举涪乡年晷一穹时灰七变王阳西上方惊敛辔之心王粲南征实动登楼之思我之懐矣乃作颂曰  

大块甄筫名山作絶发地龙盘干霄鳯峙风雪万邑冈峦千里絶域天成珍台地起揆刹元岭图基丹峤层栋峥嵘重檐窱有隋紊歴重眀改照事与时迁迹从原燎义均除旧事切为新如或继者代有其人声飞陇蜀望动州隣争开净施竞植灵因控险裁标循危列构岩烟接庑风云对霤铎运星衢珰悬月窦紫轩霞合丹梁雾透暮春防节新秋戒序照满暄郊气销寒渚树浓莺乱川长鴈举流涕冩懐魂驰意与伟哉灵宇壮矣全摹穷髙极丽逺覧长图赏因时合笔为神驱有情君子谁为舍乎  

## 文苑英华卷八百五十三

宋　李昉等　编释四  

梓州武县福会寺碑一首  

彭州九陇县龙懐寺碑一首  

梓州武县福防寺碑　　　王　勃  

若夫龙图而括运抚麟笔以伤时天地闭而贤人隐周孔长【`疑`】而防言絶岂非太阶无象三辰鲜□叙之因沧海为陵百川有横流之势况乎法身长往顾糟粕以空存化迹繁流仰舟航而遂逺虽复功推八正犹迷鹤树之谈道亚三眀未覩龙宫之籍则有妙音难遇瞻雪岭而投躯真谛希声仰云山而破骨优填企景新雕白玉之龛般若寻风而【`疑`】化黄金之像三千寳座迥出天宫八万珍防遥临净域非惠图之冥感孰能臻于兹乎福防寺者隋开皇中之所建也尔其峯峦地列东分井络之光楼雉云横西覩禺同之奥北弥丰邑里闬十甍南控平江波潮万里拥亭臯之絶势升林野之殊形肇开修竹之园式揆旃檀之刹法川髙辟慈宫峻蔽文珰宝缀环日月于重廊翠栱丹楹起虹蜺于复殿真容俯映福众爰依梵筵交烛禅房互启山神献果还栖交露之防天女持香即绕飞花之閤轮辉夜满抽紫熖于金山毫相晨临发珠华于玉地爰有县令桞邉河东令族大业之年来光上邑髙人捧檄功为铜墨之先令宰鸣琴课称弦歌之最眷香城而恻念披道肆而矜魂示懐延奬司【`疑作思`】末教廼于寺内起重閤一所乘烟置臬揆日端绳层榭三休雕檐四注奔星挂庑混珠网而同归眀月窥轩杂璿珰而共贯仍抽丽笔俯刋贞琰词源迅委振法海之波澜义宇宏深接禅宫之阃奥昔者陶潜彭泽【`阙`】　　之风潘岳河阳未入菩提之域兼其美者着在我柳君乎俄而帝隋方否三官失龙鳯之图皇业未昌九野被豺狼之毒虽复飡砂茹石窥釰道而廽心蜂聚枭胜【`疑`】指铜梁而革面自非法云西睠潜销火宅之氛惠日东来廽朗昬衢之景则安能冥资福地显沮魔军波清于振壑之隅燎息于炎昆之曲洎乎大钧无事神噐有归清玉户而帝寰中转金轮而王天下塲佛境与天下而惟新莺树鸡林共风云而改旦功既成矣时既贞矣紫宸有裕苍甿胥悦都人狎至瞻鴈塔而懽心野老相趋寻鹿园而顿颡或至诚冥发争知不尽之虚或道恩旁流竟委忘縁之施乃于寺内造菩提塑像一座实彭氏絶群之迹洞叅瑶铣体偹丹青得延【`疑作埏`】范之竒模尽陶甄之能事功分【`阙`】　实相变入冥机丹果长春莲不染灵仪若动似临王舍城中神足【`疑`】行即作菩提树下银牀地涌宝帐犹悬珍木天成金花下落緫章元年又奉为皇帝更造八菩萨像成于净境别峻崇堂而力寄群縁功难独举遂令众情驰防空懐经始之图灵座端严未得安居之地时有防上人自丹鸟下日昌帝箓于眀堂青鹤乘宵仙苗于大室轩冕将风云交映钟鼎与山河共逺法师宿时【`疑`】真谛防挺殊姿防五医于长驱登四禅于廽观以为徳因时建澄什继踵于西都道冀人林逺随肩于南国痛迷生之诡矫悲正觉之后【`疑作陵`】夷思欲树真气于未萌绪崇因于已往遍游净境歴骋【`疑`】遐方至緫章二年于兹刹身持宝印口出神珠心动巴南化行蜀右法罗潜举驯鸟性于慈林惠镜旁开息猿心于定水亦有情钩五防遥腾觧脱之川想瘗六尘廽防沉迷之域名臣长者禘玉佩于银庭苦女灵姬落金环于寳地贪机雾涤法施泉流林衡抡杞梓之材班匠献钩防之巧千栾电紏万桷霞张飞陆縁甍曽构架景琼釭杳照乘绀壁而宵分珠箔重华掩青疏而晓乱红葩植井彩缀河宫丹桂承梁香交列肆天倡梵乐肃然防利之天藻盖雕珰焕若摩伽之殿岂精力之感而神化曲成乎直嵗寺主等州闾盛族鹙鹭荣因升惠圃而功成践魔庭而战胜排四门而独往共极邦縁攀十地而遐征同趋觉路县令虞洽旌旗百代劒履三朝匡帝座而南征拥台庭而北面星像埀祉川岳载灵豫章七嵗麒麟千里雄情负俗欝王佐之宏图英识迈时得公门之逸气既而拂衣华族入天邑而观光列板仙防出灵关而作宰泉鱼狎夜多单父之深恩陇翟游春嗣中牟之善政有条不紊施缓政于繁防防讼有神下髙锋于错节因以激扬大化潜滋比屋之封光启令图预积攀轮之慕县丞裴林家接朱栏誉流丹阙轩裳照绪忠孝荣门鸟鸣有伐木之歌龙文非制蓬之具髙材列雾盛徳分司翰墨不足留神琴鐏由其狥性十旬休沐奄有泉林千里邀迎乃疲风月青骊躞蹀终喷玉而悬云素鹤徘徊具御珠而犯露加以沉研有地题桥八觧之津诱劝无方叱驭三乘之路故能使幽眀仰徳法俗依仁攀海祗而如归挹衢鐏而不【`疑`】瞰乡望等灵髙族骥子名家关锦室于中堂分绮防于甲第或望雄都鄙代列歌钟或业预云雷门藏玺诏文塲促席有江汉之英灵武观连衡得岷峨之锐气并能驰心彼岸欲临海而蹇裳投足化城下悲思而反下官薄游江右族寄城隅懐道术于百龄接风期于四海依然梵宇欣象教之将行莞尔公庭惜牛刀之遂屈虽文殊辨论妙悬觧而亡言而伯喈雄管叙真宗而罔愧敢廵此义乃作颂云金堤廽邑玉峡长澜城阙纷乱江山耸盘云屯胜邑雾启禅坛右萦层雉左控崇峦竹园精舍檀山香閤万栱腾虬千楣跂鹤晩星踈翠朝霞泛防鼓奏泉流钟鸣霜落时经失道代歴交呈神宫不挠法众无惊金轮邃晓玉镜施眀功照佛刹化被玉城帝图冥运真仪濬发贝齿含星流毫推月鸟离山面龙还海阙宝树刑【`疑`】留天宫匠设爰有真人式宣慈主发迹江甸驰声蜀宇望逺连规攀澄袭矩力穷兴道功周廊庑羣縁肹蠁众福氤氲丛楹列电髙栋御云银龛曙抚玉座宵分琼玑有烂藻绘多文欝彼岩邑猗欤上宰松桂连叶鸳鸾集彩禅津有裕至公无待火宅可辞舟航斯在我之飘寓邈矣来游山川俯仰道义淹留承风郭外撰缀江幽机胜笔天地相周  

彭州九陇县龙懐寺碑  

粤若真元混沌抱一气于天门象化童蒙构三灵于地户由是金城逆顺山河假成噐之因玉烛沉浮风火兆流刑之孽悬大眀于日月适滞泉宫设巨浸于云雷终迷燬宅太极所以散而为两洪颷所以吹而为万虽复卑髙异列俱沉方内之游坌集横流共失环中之契岂夫湼槃深视不背色以求真般【`一作波`】若长驱每乘空而得静则知一名同出隂阳为破道之墟万象皆空天地即降魔之境莫见其俯仰不知其去就至自于太虗复归于无物其建言立徳开业成务握大柄而推造化执洪鑪而诰元始四门幽辟顾非相而迟廽三驾晨严临有为而出顿岂不知覉孤乏路终婴旅泊之虞舟楫中流未释风涛之苦将以宅心者寂虚室所以合符应物者神眀镜由其不倦故能商防宇宙指麾权实演羣生而非其力存庻品而非其有千峦闭景似居蓬艾之间防阙临空若在江湖之上其释迦之冲用乎龙懐山者井络之所交防岷隅之所控帯攅峯北走吐香嶂于霄巨壑南驰歕洪涛于赤岸香城寳地左右林泉碧岫丹岑往来烟雾时有法防禅师者俗姓禇氏吴郡钱塘人也金章锡羙河隂传九命之尊玉铉乘荣江左受三台之贵地灵人杰自朝野而重光学府文宗冠南都而独秀法师紫星降彩红云受气应积善于髙门契冥縁于累世果浮觞引潜图彼岸之功聚砾延砂即揆为山之业灵枢宻运辟仁路而长鸣惠刄髙挥斩邪关而洞照以为冥机体化毫发莫滞其真执数逐防乾坤不容其筭于是四禅幽观破铜堞而出无眀三殊雄图排铁围而冺非相法云自在吐纳龙宫贤圣不仁奔驰象域将使三千塔庙知真实之津万亿幡幢入【`阙`】之秘藏安心乐土遁影灵关以开皇元年憇于兹岭灵墟福地已被神功玉牓金防未光朝命蜀王秀以文昭建国帝子专征仗巴服之尊名裂卭荒之寳命彤騑僣帝跸万骑于铜梁皂盖图王警千乘于玉宇镜山南望志狭彭渝锦水西浮耻朝江汉开实沉之壁垒啸京叔之风尘拥堞而托殊方慿爵堂而傲天子威权所制胜兵数十州雄视所临经涂五千里三英赋雪瞻秋月于梁防八叟吟风传朝云于楚舘思正法广召名僧振锡云趋乘杯雾合禅师括囊泉石韬迹烟霞攀紫桂而同尘守青莲而向晦冲颷荡岳寜移忍地之灵烈火焚【`阙`】挠坚林之色王心有悟时加优礼顺风拜道封山谢失净发财于广内揆仙室于重幽因嶂为壁慿崖列户以开皇五年始赐额为龙懐寺地邻緜左遂均緜上之恩山似龙盘即建龙懐之利尔其崇峦经复复磵萦廽髙邱泄云长林翳日増琼垣于下麓揆瑶构于中岩香阙神行珍防妙邱玉虬衘霭絶游气而负苍天金鳯连甍排烈风而瞰圃延縁房于叠巘上拂霞荘蔓丹阙于重磎下披泉户阳开隂阖变霜和露廽蠖虵以腾飞起雷霆于指顾玉堂朝亘影袭长虹珠殿宵浮光含列宿禅师殁后爰有孝恭法师智开法师向法师宝积阇梨四上人者并禅师之上足而法门之领袖也五眀衢路控引情宫八觧源流朝宗性海其深为寳防白玉于嶃岩无碍居真得珠于罔象住持真界栖息妙涂俱探寂灭之源各证菩提之域虽业定人境照已极于无方而道寄生成功遂覃于有相演中乘之奥义増上栋之宏规万栱不骞千门有濶【`疑`】俄而帝隋大去皇家小往天地闭而贤人隐云雷屯而巨宝哀毒龙横雾四天沉暗逆之悲醉象驱风三界溺崩离之酷上人惠机幽晤定识潜融知佛日之恒眀审王风之尚静芝歌商岳揆鸡岭而同归茅籍磻溪与候江而共致遁俗无闷因时有待洎丹陵启秩赤县居尊迦维授手波旬革面十千天子新朝帝释之宫八万仙人始向毗耶之国一音演而荒景服三圣澄而礼乐备由是巴方旧彦蜀城遗老仰慈门而知户牖升福田而喜耕凿雕鞍绣辖【`阙`】防而驰魂黼帯綖指鹦林而防欵寳瓶宵注润浃尧旬玉栖晨魔风调舜歴咸以为假沉其性迷生安视听之功动乱其心穷子失肌肤之恋江连巫峡始绊心猿山对禺同终维意马贞观年中积阇梨等廼宣昭遗趾发挥精舍容成校歴揆日用于天经首陈章筭神功于地箓廻廊窱自吐风颷列榭峥嵘坐含云雨图竭宫之妙质俨卢舎之真容寳珠周映银龛备色逸多埀足似临兠率之天师利分身若赴维摩之境灵仙可接藻绘无施真应难防雕镌有寄若乃廵积岨歴森沉天花照而髙月落地籁惊而幽泉思紫兰香【`疑`】径香侵栢叶之鑪緑草纹茵影入芙蓉之座真童鳯策即践金沙仙女鸾衣还窥石镜岩庄转梵香冥松桂之墟磵户栖橰寂寞藤萝之院法鼓奏而寒山旷洪钟呜而晓壑静頳苔翠藓具不尽之灵依石乳琼浆入无生之妙馔肃肃焉遥遥焉信调衘之珠庭而列真之甲第也爰有上座鍳法师等并六尘无我四谛非他奉干越之防言守楞伽之奥府法雷潜吼鼓动风烟慧日扬眀照临丘壑青汉坐得见宅心之恒灵丹洞行忘觉身成之羙化湏弥不动廽镇阎浮阇崛安居下观忉利开四生之广路叙六趣之彛伦足以遵扬真绩恭宣来命者矣县令桞公讳眀献字太初河东人也太降气中黄授彩袭周鲁之荣基吐河汾之灵液四科髙第振风翮于三冬万室崇班局云骖于百里既而政成黎颂道洽甿讴假无上之幽筌毗不言之景化歌在韵将寳偈而齐归铜墨成章与梵天而共贯琼波湛淡沃荡云电珠灌萧条蔽亏烟雨贞机罕应良谈于好事之游朗调多竒髙赏尽名山之曲下走东臯事失南州涂穷叹孔席之栖遑笑杨岐之浩荡薄游兹邑喜见髙人三接而定琴罇七纵而擒风月林宗有道相期清浊之间平叔能言见许天人之际从容宴语契濶胷懐欣性情之同防感形骸之共遣虽都妙域已桂于忘言而义塾文场窃申于知已敢作颂曰  

妙象无倪神功有渉湛淡名噐崩腾事业慧路翘车禅河舣檝控引羣伦品廽庻刼纵横宇宙反覆山川言因境立道寄形诠爰稽福地式揆珍田丹溪漏日碧洞栖烟阇都玉槛湏弥石室榛灌溟蒙风云萧瑟晬容廼眷禅徒有谧叶磴三休花严【`疑作岩`】四宻崇峦架殿叠嶂营楼千楣鳯起万栱鸾浮星开绀发月湛青眸神宫不夜邃于长秋户临重防牎分絶岭手廽香浮中天梵警鹤林圣迹龙泉佛影马思山空猿悲峡静森森巨栢落落长松月出东岫霞生北峯山人自狎野老相逄白云屡防青溪防重彭泽之令临卭之客比得【`疑`】山薮重防泉石法守成言慈门致役糠粃吏隐薜萝心迹五【`疑作吾`】生扰扰与道遑遑殷勤颂咏惆怅津梁投功翠碣助化【`阙`】百年之后苔藓苍苍  

## 文苑英华卷八百五十四

宋　李昉等　编释五  

沧州弓髙县实性寺释迦像碑一首  

洛州昭觉寺释迦牟尼佛金铜瑞像碑一首沧州弓髙县实性寺释迦像碑  

张文成  

详夫元天北列运斗极于璇枢大地东倾镇江河于岊玉昼夜则晦明无定曦舒为朝夕之资动静则亏缺有时乾坤非长乆之噐岂湛然常住大雄包混沌之源寂尔无生正觉出氤氲之表故能使九十六道纪菩提之一门三十三天贯湏弥之四顶振岚颷而吹大块运僧只于埏埴之前扬智炬而烁【`阙`】置贤刼于陶钧之上其去也后天而防故现灭而归无其来也先地而生故因生而示有青霄帝座降灵气于中胎白净王宫孕神姿于右脇莲乘七歩树下六年荐玉象于祥符启金人之瑞夣影流中国大地由其震动光入太防垣星为之不见法王之应迹也妙觉常身本无顔色至人埀教遂有形仪开满月之竒姿韫中天之异相髻衘龙发顶秀螺文万印生于瑞手千花发于神足莲开青目毫光照于四天花艶丹唇顶彩周于十地法王之实相也具一切智号悉逹多通万物名心希有往来不穷之谓圣隂阳不测之谓神不化而行不言而信持惠灯而耀长夜扬法舸而救迷津为尘品之医生作群生之慈父法王之至仁也法忍智忍率难忍以皆空无心即心緫群心而俱摄珊瑚江海一指测于波澜琉璃日月二手分其昼夜目连持线天地为之頺纲舍利投针山石由其絶纽法王之神力也儒童毓秀阙里生叹鳯之君摩诃降迹苦县诞【`阙`】龙之彦仲尼礼义之标首抑至圣于迦维伯阳道徳之真宗访右皇于天竺故知一乘妙防超然居十翼之先二谛防言邈矣出童之表法王之威徳也率陀天上飞閤神宫舍卫城中香防造化百千妙界生于鸟翅之间十二音声出于象牙之长金防百丈下照月宫珠网七重傍临月殿萍流地上化为池沼之形花散空中变作楼防之影法王之壮观也佛中佛日天上天人金口振于西方银凾洎乎东夏无能间细冩鼇滶于波流【`一作澜`】有外谈空运迦维于宇宙合掌腹内思闻十善之音舒翼殻中遥相四天之说法王之仁化也髙梯直上包括太虚抽针旁纹区分小有贯花之句光如水上之莲花说偈之音皎若星中之月非有相而非无相凡圣莫测其幽防空是色而色是空圣愚不知其要妙法王之教化也法身无像故因像以宣功道本无言亦因言而示教尘俗不可以乆防故厌世而归空真如不以道摽故凝神而降迹吾之去也因其辩无常吾之来也因来谈縁起情有所至河海为之编龙神有所归丛林为之变鹤从灭至灭能通寂灭之因无生示生永入长生之地法王之变化也由是八方廽向万国归依惠日被于三千法雨流于百亿周穆王之代圣教方融汉眀帝之时慈风渐扇年移晋宋运属周隋苍鹅出而天地屯赤龙发而干戈起秦川涌血罗什不归赵郡僵尸图澄永去西域防经之路荆棘参天东郡像之郊风尘扑地我髙祖神尧黄帝傍廽地轴蹴昆仑以倾西惟太宗文武圣皇帝仰握干符扫欃枪而南灭削平岳渎舒卷风云芟毒树而建祗园防邪山而开福地实性寺则贞观三年奉勑之所建也平原控赵渤海临齐上衡毕昴之星下瞰衡漳之地浦称骏渎马颊太史之遗踪地号弓髙龙頟将军之旧业爰于此地廽构干堂兴八防之香防辟三休之妙观龚遂觧防之邑宝线争长【`一作将`】曹丕沉李之郊天花竞落螺宫映水枕藕关于黄河鱼梵吟风接蜃楼于沧海实栖神之秘宅毓善庆之神区者哉寺主乆依定水早庇禅林功济有縁业优无学意花不染上善于慈心胜累【`疑作果`】争攀察中乘于惠眼非色非相凝神防竟之端无我无人髙蹈苦空之外上座都维那等并寻鹫岭访道鸡园归诚甘露之门自得醍醐之性鹅珠防戒标苦节于坚林龙镜澄空照真归于净域以为脩身者福福遂则殃销坚善者功功施则縁发旁求大匠广召山虞粤以仪鳯二年移寳堂于寺内去旧防三百余歩设竒功于地道神妙无方穷逸思于天关灵机不测鱼鳞翠瓦逐层閤而舟移鴈齿青阶帯崇基而毂转虹梁曜日焕若神行鲸栋凝烟故非人力寳阶星动似忉利之飞来绀殿云同浮化城之涌出岂非威神自在不可思议者哉于寳堂内敬什迦尊像一铺镕金范素冩艧图青斵象浦之灵珠瑑龙泉之羽壁鲛人水织竞送霜缣蛾客抽丝争投雪线七重交映百寳庄严实相端凝粹容圆备蜂王献蜜纷飞紫绀之楼龙女持花出入珊瑚之殿诸献天果芙蓉生寳座之前居士焚香栢叶起金炉之上千躯圣像防六地而扬音八部龙神下三天而奏乐斯乃功幽賛故无徳而称焉调露之初邉烽屡警七重黒晕万里黄沙旄头干太白之精素发拒中台之翠乡人等九州令族四海良家提龙劒而星驰撮渠而电激为鹏为鹗轻飞鴈塞之前如虎如貔廽啸狼居之表隂山雾廓澣海波清慿惠力而服魔军持庙筭而摧孺子共申愿植此丰碑记歴代而长存惟令名之不朽奉为髙宗大帝星珠敛耀斗电潜辉御鸾鳯于金轝邃攀龙于鼎峤娲皇诞裔姫姒降祯防鼇立极之神功乘龙御天之大业凝情三昧早惠六通坐兰防而防诚仰次山而展庆使持节沧州诸军事沧州刺史李公挺坚林之雅操列乌喙之殊姿汉太尉之名家履文之异相贾琮出刺下车而肃百城韩寿闲居闭閤而绥千里长史北平公晋太尉宠首有虞陶唐左相之荣实兼平景厐士元之展足终非百里之材王休徴之佩刀实有三台之望朝散大夫行弓髙县令晋君嘉禾献瑞门传翠叶之风鬯草袭勲业践雕弓之锡横绮琴于膝上翠翟朝驯揽眀镜于懐中青鸾晓集丞太原王愿主簿陇西李灌尉河东卫神暹常山张行升等并周灵王之史仙人白鹤之苖裔帝颛顼之孺宗柱史青牛之叶胄羊车映玉焕升气于淮【`疑作脽`】川鹊印欝灵符于寳轴骥从东道方申逐日之功鹏举北溟皆戢摩霄之翼乡望某等并地邻邹鲁境接燕齐俗冨诗书家丰礼乐海隅鸥狎犹存射雉之规河朔鹰扬仍帯爽鸠之气隽不疑之故里气调魁梧石仲容之旧墟英灵俊杰徳由名顕功以颂宜非笔无以申其功非言无以叙其徳旁求翠琰逺播鸿徽刻龙首于银钩凿文于玉版蓬莱之水三尺孤标碣舘之前扶桑之日再中独立金防之上俾夫天销刼石琼文冩而无穷地入防尘寳字书而不灭重宣此意而为颂曰大虚混沌寂寥沉黙二仪既判三才允植地缺东南天倾西北陵迁毂转山开水塞月满则亏日盈则昃大哉正觉意元不侧先地而极后天而益不灭不生无声无色曜魄指掌乾坤胷臆圣人立教用形表则实相端严粹容岐嶷销灭五苦削平六贼水号连河山名檀持六度斯阐三眀在即牛口西来马明东陟玉偈光启金言允克碣石燕郊平原赵国雀防西指蜃楼东逼建此神区爰崇净域龙图合兆书应墨绮缀星浮金铺电絶地神献果天厨送食八防云平三门箭直寳堂移转神通智力飞檐振羽虹梁重翼閤似云行楼如鹤息増日逐堦旋天桥纵匿野外尘黄星间晕黒爰慿净居剪除荆棘鴈塞消气龙楼受职银书玉版镌名记徳临鴈塔之堦基对蜂防之阃域穷逸思于图篆放神功于剪刻孤标九流之间独立金防之侧惟令名之不朽或驰芳于百亿  

洛州昭觉寺什迦牟尼佛金铜瑞像碑  

李　峤  

盖闻发体凝寂离形相之区道心防同虚空之徳不可以名言说不可以去来敢泊矣无繋脩焉似存潜辉匿端而迹满三界灭识掩智而行该万法契存于希夷之表机动于忽恍之中谈其空则不尽有为索其朕则服归无物非【`阙`】天之至妙其孰能与于此乎夫权智无方说三应物真乘寂住抱一湛然同天等人寜累于我净见病示未亏于常乐故能蒙尘于八邦【`疑`】之路含垢于五浊之津入其廽轮尔乃脱生死共其迷复然后舟航颠倒抚神机而独化携弱防而同归大悲所薰其利博矣徳所被可胜言哉及道堕盈虚教迁正像犹嘱累于句偈尚隄防于脩习足【`疑作是`】以四依弟子深演防持之功十行法师大供飬之事爪甲傥尽悉成菩提心口能存俱离烦恼法云上际于兠率慧日傍临于震旦鲁人将圣神契闇托于西方汉主圣眀灵议夜飞于东国屈伸变化其不可思议之致欤皇帝以六龙乘时三兽演法窥道品于掌握接圣期于【`阙`】暮弹压海际弥纶沙境赤县为吉祥之宅苍生沐仁夀之赐瑶凾玉检荅宇宙之隆平寳网珠幢迎天人之胜福丕业以不宰成务深慈以无縁致功固已合上帝之元符开中天之寳藏岂徒穷数尽妙越契逾防而已哉太子左卫率上柱国相王八卦干男五行帝子金相玉质鳯毛龙翰防承宠异列爼豆于南郊长懋徽音粢盛于东陆孝友隆其三善温良登其四行贵而思降体易象之流谦冲而不盈道家之日损每推太宗之重深让元良之徳攀紫庭而抗防惧隔照临仰四而申防庻通诚感异固【`疑作冀因`】十善之力遂廽九臯之听跪辞银版褰裳下天地之宫拜受玉璜备物坐侯王之国裂山河于大郡黒社生光属鬯于元昆黄离遐阻欣跗蕚之有序庆宗祏之弥隆载荷今恩永垂曩誓乃发愿造什迦牟尼佛尊像一躯大菩萨弟子神王各二身方撒东山之府且模西竺之容皇嘉廼诚用锡休命制度广轮之法咸顺私心琢磨镕范之资尽令官给于是乎百工献技九牧输琛瑞雀栖鑪仙人练火观秘影于龙窟得真形于鹫山三轮千辐之伟姿七满八圆之殊相青毛绀发莲目睟容珠缨大士登防法之筵金杵神王夹降魔之座罄昆岑之瑶碧穷蜀道之丹青黼缋周施荘严具足瞸兮似金山之出海毗首天近慙其雕刻灵仪始毕寳餙才终眉宇之间忽呈异彩圆周【`一作同`】植璧冏若悬珠合身之千光连西门之五色官司骇视而愕立逺近争途而交赴廽两宫之轩骑动七贵之舆轮稍积旬时愈益郎则神变无象真筌隐乎宻防感通有途妙契存乎咫尺自非圣灵合徳忠孝因心何以发金鞍之殊祉玉【`阙`】之秘相者哉西域金身既迁于胜妙之塔南宫像尽亦送于清源之防揆卜因安有自来矣聿求胜壊用迁期刹有司制礼具音乐洛州供车乘内出神幡香轝送至道塲于是士女云趋衣冠翕集二龙洒道千马随轩幡花经铁鏁之桥讃呗下金防之路前后遵从梧宫竹苑之球琳左右奉持秦圃蔗园之龙象烟霞将嚣庭混色鼓钟与蠡具齐音园绕周旋逹于净境既安象设仍建齐筵亲屈万乘之尊俯从八关之防日月天子来待威仪星辰大夫预陪文物携麒麟之贵戚入鹦鹉之仙防树低隂祥莲接歩以牺帝龙顔之相谒象王螺髻之容对奉二宫忽疑什迦之让座详观两圣更似多寳之分防【`一作塔`】于时人天尽室法俗倾都众有稲叶之多地无针锋之隟并晞玉镜咸仰珠轮莫不注目防心稽首礼足庆薝卜之还嗅悦优昙之更开咸讶难思得未曽有尔乃寳坊四敞银关防辟地如甲山似龙鳞羽骑衘枚列万队而清警天龙按部緫八神而环卫威容俨其既肃中外寂而无哗然后借座灯王请饭香士大乘法匠开不住之宗耆儒礼官献无庶之式倾中藏之寳货移太官之玉厨衣鉢分行簮居聮事流三川之水未足方油渠酪池兴二室之荣【`疑作云`】不能嫓香烟花雨大乐惊于寳刹髙幢入于梵宫诵经则上界遥闻弹指则下方俱动用慈悲而行喜舍以清浄而为功徳初中之布施寜比其多南北之虚空未量其果方见如来种智化成于天寳之基菩萨慧眀利建【`阙`】成之业寜止百千闻法咸蒙离垢亿万同防俱证无生惟抱义含仁顾言慎徳文章冠代礼乐在躬以旦奭之周亲践曽史之名行诗书探四学之奥篆籀殚六文之功资寛和之性不伐不矜秉夷澹之心无荣无欲用能体道悟发遗荣去羡让其天下髙名动于万方得其环中妙果深于大度觧末俗之常爱蹈真空之逺迹胜上之业所以崇奉君亲谦伪之风所以率先黎献行可以激贪止竞诚可以运神感灵即事论功因今揆昔则南吴去国心未阶于绍隆东海称藩福不登于资敬岂足以梗槩风范叅差轨辙昔栒邑以尘劳树绩犹勒雕戈卫臣以陪収功尚铭彛鼎矧乃调御轮【`阙`】之功亦君王去就之事津洭共沧溟埒广名节与嵩岱齐髙形舞咏而被笙镛固其宜矣书版图而镂金石夫何愧焉爰命下臣式旌髙躅庶山飞海竭将地轴而无倾火刼风灾共金坚而不朽重宣此义敢作铭曰  

心行之表虚空之际有物【`阙`】成是名真谛非生非灭不巨不细去失其方来无所繋潜通鍳揆阖发机神大【`阙`】流俗权开应身非邪作正【`一作纲`】导法为轮蛰户逄照迷途得津天籥含声衢樽称物酌焉不匮动而愈出说果眀因谈因证实波旬廽首尼揵顿膝应变开凿随方汲引徳洞幽深化緜区畛洽恩洎縁停报斯尽石室韬光金河辍轸慈舟已谢慧炬俄沉色相俱覩希夷莫寻蒸哉睿圣皇矣君临更维象法还开佛音有羙亲贤于嗟檀舍让逾防发诚均捧马脱屣青宫分茅黒社道【`阙`】方外义髙天下将追宿契且树良縁乃隆皇造爰抽国泉观形兠率取法优填大治神化灵仪自然异相纷纭殊姿掩蔼黼【`阙`】丹艧庄严金【`阙`】面似月轮顶如天盖十位傍拱四神来防真契何逺心诚则通毫文玉防额理金融色动天印辉含帝弓不资睿徳孰神功象设既安【`阙`】塲乃辟玉舆廽轸琼柯侍席伏【`一作伏是`】拥曲钩筵罗飞锡海引千供霞张奕人天鼓【`阙`】龙象徘徊作花盖烟为寳防【`阙`】  

嘉愿克成供因无乏百灵卫善千祥防法眇眇三思悠悠万刼永固彛噐长隆寳叶  

## 文苑英华卷八百五十五

宋　李昉等　编释六  

宣州大云寺碑一首　　陜州龙兴寺碑一首长安西眀寺碑一首  

宣州大云寺碑　　　　　　李　峤  

或称唐虞神祗之奥主也其在孔墨道术之眀师也然其经略所制仅行于冠帯之鄊名教所谈不出于乾坤之位徒龌龊于歩武盖抢攘于礼法语方外之灵躅窥天中之妙寳则知夫力有遗而途有穷矣察动用于神机推朕迹于冥则知夫识有畔而功有阙矣悠悠百代蠢蠢四流蒙埃尘于夣幻之境隔视听于神明之域任忠信之薄徒【`一作已`】防淳源救质文之弊无阶圣道没世不闻至极之理终身不覩门【`一作妙`】之法奔嗜骋欲压五浊而轮廽蹑穽投机入三途而鼎沸大运不可以终否横流不可以遂溺五精延贶披鳯箓而告休期七觉垂仁辟龙宫而开寳命慈氏越古金轮圣神皇帝体兼具相心冥众善超十方四谛之门惣三眀六通之业诸天翼戴上升于兠率之宫万寓慕思下莅于阎浮之俗哀末法之衰弊怅夷途之榛梗载纻金屣由绀殿而起西方廼瑶图临紫宸而正南面大矣灵觉深哉妙果去来无象旷万刼而潜神起灭有縁应千龄而启圣粤若屈迹道乘机济物驭之以神通知惠行之以方便善功感或异理故应无常身化本随方故居无定位袭五运于坛之上降三尊于黄屋之下称縁而动宰官共啇主同归虚已而游庙堂与山林一致天人之善权也提宏纲之落纽廓大象之权构遂荒百亿穷有顶而君临奄有三千罄无邉而光宅辟海县而清嚣滓开天庭而扫氛祲四魔六贼尽为征赋之民万邑千闾悉成道塲之宇尔乃御寳极而覧抚璿衡以贞观茫茫净界宛如忉利之天眇眇大纮化为荘严之国宇宙之嘉防也制目籥而动出张洪鑪而造化不为不宰鼓舞而羣品随何虑何思氤氲而百寳涌然后荡之以香风甘露薰之以福田惠业大根小叶咸受施而蒙荣蠕动翾飞尽飡和而饮泽恊气烟曼休祯云聚干符坤寳载于龙马之图嵗徳年祥调于鳯凰之歴隂阳之太和也立最上之乘不弃于声闻小道用无为之理犹存夫礼乐常教辟四果之门闱训三雍之典业然后【`阙`】心近行俱得所闻倾罇酌蠡各满其量宪章乎法寳而度律既周经纬乎时文而网罗毕备登一世于觧脱跻羣生于仁夀轨躅谧静顿屣于元亨之衢品物康寜髙枕于防昌之宅道徳之神化也合乐而埋瘗焚燎陈诗而严配昭格礼于上下不失于金木五官享于宗祊遂及于山川百祀旁求六趣之府下建四冥之室莫不于食有福奔走而来苏用晦而眀攀援而出苦鬼神之福寜也门罕测法象难窥虽金口防言时传于贝多之叶而玉毫灵相莫覩于优昙之花属大事之因縁逄逺期之旦暮稽首礼足亲瞻五梵之容涤虑清心俱奉一音之偈洗贪欲之膓肾开盲聋之耳目置湏弥于掌握讵是难思警海水于灵空未为希有氓黎之诚感也惣人祗幽显之防资鬼神变化之妙兼育万物而莫见其生成遍履十方而不窥其辙迹巧谕善说而罕测其灵秘防黒【`一作墨`】数尘而未量其终始故能慈以救物寛而容众罢黜刑宪而天下胜残屏撤牲牢而蒸人以粒岂与夫惨痛伤骨象魏悬桎梏之书剖卵殈胎山泽厌罘之酷可同年而语也观握镜之縁起得献书之本事象藏秘录祯符欝乎大云登迹乘时灵应开于寳雨受先佛之付嘱荷遗黎之负担颁其瑞纪所以旌识善縁树其阶梯所以津梁法俗天授二年乃下制令天下诸州各置大云寺一所宣州大云寺者本名永安寺晋义熈二年之所立也龙飞在运既易龙兴【`一作光`】之名天歴惟新即改天安之号积暄寒而骤风雨所以制毁圆方法爻象而应星辰所以基绵载祀若乃地横瑶阜壌帯金陵廓巨镇于三吴走通庄于百越山川磊落郊畿枕端委之乡岛屿慿隆烟雾合朝宗之浦上帝于是乎垂象先王于是乎髙防衣冠俊杰满旧国之风謡物产珎竒倾神州之韫椟东南之巨丽也因福地之形【`一作名`】胜即灵模之兆迹拓其趾而峻其墉择其材而増其构星榆月桂泛河皷之天津露栢霜松出巴陵之地道山祗则让夫荑境海若则输其珍藏精卫衘石遇神营而中留灵虵吐珠属良縁而改献尔乃授矩司臬乘峦架巘廽廊曲榭亘迢逓而掩髙深峻阁崇防陟峥嵘而望寥廓复道共星阶连歩双阙与天门对象内则香殿崛起若朱鸟舒翼冠南海之鹏云前则涌塔化成若皇娲振鳞立东维之鼇柱翕赫璀璨帯璧而垂珠窈窕深【`一作森`】沉藏烟而吐雾琼林幽其妙境珎卫严其象设五通罗汉夹奉金山八部龙王分司玉砌穷壮丽于天巧拟威神于帝室故能使外道摧服【`一作伏`】异方归向四倒八谬瞻柰苑而心廽五盖六纒经竹园而累尽若乃云除雨霁辟牅当轩眺八极之山川临万家之井邑缁軿綉轴前通舍卫之城桂檝兰桡下泛莲尼【`一作尼连`】之水赏心极目遣累忘机处子于是乎傲其江海词人于是乎骄其翰墨至如毗耶聚落眷属俱来摩诘道塲君臣惣集举瑇瑁之栏槛入琉璃之塔庙一一香盖悬于寳缕之幢种种天花散于金防之地賛叹围绕归依薰习洗心于八觧之池拭目于三眀【`一作朝非`】之藏名衣上服资贝树之经行重溢全装衬莲花之法防自非大心益圆智曲成为天上天下之师防人间世间之法岂能使恒沙国圡并登常乐之门亿盖生灵俱出无眀之路刺史曲阳男钜鹿魏正见大名开宇复南史之公侯懋赏承家奏西河之金石隆簮组之旧徳壮朝廷之厚寄朱轩皂盖辞折坂而越长洲来晩去思喜昌门而怨彭阙长史陇西李延庆黄裳具羙白贲全真文学则东鲁之四科钟鼎则西朝之七贵司马南阳男张安宏才硕量经文纬武策勲光刑马之封服冕荣珥貂之业机明足用政理多方承缛礼于防帷有成勲于邦国诸曹叅佐箓事叅军李文逺等或文房学府吐鳯而懐蛟或劒室珠泉冲星而袭月水火错居而致用青【`一作朱`】蓝糅色而成彩羣务允缉諠北汝之讴謡庻事无留閴南阳之府寺县令丹阳储孝任大江播气长离发藻未践廊庙之班犹屈弦歌之事卓子康之莅政不任刑书虞承卿之到官唯开讲席县丞郑文覧等并刀笔英选琳琅竒资【`一作赏`】髙才未展聊从枳棘之游俊翮方升岂滞榆枋之集凢我聮事莫匪同心攀十地之因奉四天之大号经营朴斲克成轮奂之功脩习柱持愿假招提之福上座寺主等并通逹无升惠觧多闻勤求于八清净心成就于五菩提法升大悲之座俯慰迷津转无上之轮髙悬胜躅用能经始梵域规模神造凌云起搆虽慿于太极之灵匪日成功实俟于弥天之力乡望前杭州监官县尉吴寳度等云泽竒寳水乡遗俊或隐鳞求志蓄羙价于瑶或抚翼俊时贡珍名于箘簵咸能厌离尘垢脩持真业具足三施岂真黄金买田积累众功自白衣成道咸以为六种震动法王之利见金身十善防持大士之庄严净吐无筭数之良果有不思议之妙力岂可使车辙马迹独铭于西弇之山佛影龙龛不纪于东林之石是用伐彼真琰询其藻缋下官负心多恙驱传不遑钦白黒之勒诚伟丹青之壮观客自南鄙王夀之雅叹灵光言于东吴左思之髙谈建邺聊扣寥【`一作寐`】寞而为颂云  

正法中否淳风载邈道隐三眀时昏五浊声利外染骄滛内斵识浅易沦蔽深难觉【`其一`】至人乃睠屈已乘时诸佛付嘱羣仙防持遂荒法寳奄顿干维露洒天泽云含【`一作合`】帝慈【`其二`】是扑燎原爰清□水剪截奔竞涤除嚣滓九道合符十方同区宇一变隂阳更始【`其三`】大康雅俗广济含生六寳神御三才化成庆延动植徳至幽眀魔识正观神呼太平【`其四`】至道虽合迷方未悟树以妙梯登之觉路寳坊邑启银函壤布大矣能仁深哉善防【`其五`】胜境吴俗名都楚封海潮翔鹭山气盘龙物产殷阜闾阎错重津途繋防里闬鸣钟【`其六`】良牧帝难俊僚人望负荷深委规模大壮长者法财沙门异匠共表灵刹同开寳相【`其七`】观阁云心阶基洞口飞月栖栋宛虹入牖阙对蜃楼幢侵牛斗跨时灵域津梁妙有【`其八`】落落闲宇沉沉絶机池开梵乐树下天衣髙座道深经畅防虎驯十戒龙学三归【`其九`】天启圣期神扶净域萌秪斯【`一作期`】逺防祥难测粹业已安髙碑乃植沙数有尽金坚无极  

陜州龙兴寺碑　　　　　　苏　颋  

有唐神龙元年龙集丁巳应天神龙皇帝出乎震御乎干也粤若我髙祖拨乱反正受天眀命太宗震逺懐荒立人纪纲髙宗见天之则爱人之力故我祖宗之耿光天人之交际矣功侔于天靡弗覆矣道济于人靡弗育矣上祗乎【`阙`】人心醇醲之化积乎中和乐之声被乎外则圣母以权居位七庙不可乏主以义眀羣万方由其傒予乃考顺应之符旌缉熈之颂有若周文为太子益三朝之恭有若汉文为天王遵五让之实遂稽盛典张宏纪纲纂旧物由旧章穆穆皇皇颙颙昻昻俾尔炽而昌俾尔夀而臧其斯之韪也时公卿大夫礼官慱士稽首飏言曰陛下诞弥厥月初朔龙也接统伊始元又龙也潜者徳之隐飞者徳之兴观乎圣人之变合于圣人之契古之白鳞赤鴈威鳯神雀或当道而虵分或中流而鱼跃惟万物之幽賛曽六年之不若陛下冝以大寳加眀号其龙之兴乎天子方晬容迁虑卑听深视荅神祗之恊谋讨经籍之遗羙于戯轩辕氏声【`疑`】元扈就肴虚者莫如佛之寳也推大圣之蕴超众妙之机则道方于权智成乎真实脩心观心惟凡证圣即色非色惟觉悟迷小者得其小大者得其大药草之喻是也有者见其有无者见其无露泡之喻是也使般若之门随方而启仁夀之域举代咸登用于国家六度齐行于人伦五常等岂与夫太后好道而黜于儒曽孙好刑而杂于霸朕当防登庸之休瑞询住世之宗防众生未度而度之百姓有罪而罪已风而共贯兴化而致理以助天之子人乎因制天下州尽置大唐龙兴寺陜州者以福寺为之寺则唐武徳中所创昔王业始基冝于百亿故俟福之暨帝图中缺跃于九四故见龙之兴此又前圣之兆后圣之徴也徒观其阿【`疑作河`】山豁险当砥柱之湍瀬城雉纡余瞰崤陵之风雨盖朝宗之次行在之宫三辅齐剧隣其左二京分政出其中斯何壮哉郡国之雄也先是香填之金布之神祚之福防之千栌叠映万楹丛举含真珠之赤光帯瑠璃之绀色般般逺瞩弈弈増新虹电生于树杪星汉拂于楼间谓湏弥邪现空而隐半谓兠率耶住世以临下如有待者塔庙之灵乎上自清洛而西顾经翠岩而北指七圣不迷百神咸扶旌廽守塞辇过闲田吟邵伯之甘棠追汉仙之结草勿剪勿伐将有声而在风曰希曰夷岂无寂而观妙孰若此寺崇大法之本恊中兴之符致于闲安得所饶益爰发中防出五防綉及金银以宠之后庭则杂于四时其布惟五内藏则错于三品其功用六餙红玻条紫磨璀綉色镜光分身应矣金相覩矣雨诸天花随庆云而歴乱作诸天乐混清吹以参差善哉弥勒防梯育王让座弗之比也当月宇披露门注眀毫晞净目者驾肩而凑接足而礼犹稲麻之与竹苇墨黒之与针锋称三自归获四无畏大德君瑶君愕而禅师上座慈郁维那道休二法师神入于定力思用于尘劳泊其虑也寺主灵观上人乐说多闻辨才强学焉可沦以爱染挠其情也亦有庐阜之寄傥冥于隐迹剡山之期或禠于襟帯毎至断三苦絶三流止六衰禁六贼脩善明之愿则罔不偕唱湏逹之祈则罔不摄受龙王之泉则罔不舍自非淬慈劒破魔邪麾胜福举【`阙`】正孰能臻于此矣前刺史东平毕使君名构字其忠謇士也清心劲节祗服文艺故其临事天下谓之直臣今刺史河南元使君名澹字行冲精粹士也正辞邪道研机礼乐故其著书天下谓之良史朝请大夫行陜令清河崔君名昱字盛绪长仁合义睦而奉娣【`当作娣用晋国变事`】郭奕之俦也友以为兄鲁恭之匹也故其虚心应物理家移政则太守树风以飬之宰君承流而广之始乎精悉终乎惠爱务防而归厚惴奸慝而寡悔寂则旁通诚则圆对斯并倜傥卓荦殊尤絶伦者盍务之哉郡有张士龙王忠诚侯元嗣郭琬袁休王方等脩业谛听感縁信受应乎千里闻于十室皆以为周锡王命而藏大鼎汉振天声而树隆碣况探宻记指元符转圣轮道皇极使雕篆之辞缺则庄严之事云何以观人世殿我邦乎遂载诸厥中宣此偈曰贤刼圣惟法王吾君子与巨唐应夫符契而后翔龙图永象教昌清燬宅接通庄列璇题崇寳坊翠华转河之傍青莲降陜之乡河之水幕荣光陜之路蔽甘棠东洛邑西咸阳望廵幸驩且康归调御福穰穰  

唐长安西眀寺塔  

颋尝诵先王之训探众圣之防盖本三极而宗五常也泛以观则吹万循而照则归一知夫弃理悟寂与能制事者觉为之路以诸【`疑作诣`】精防定得其门而汲外邱释不言乎始扁轮不义乎末其真如之蕴邪智有无涯间之以息物无有秘应之以刑矣物也者不可使刑止有也者不可因无息然后三极冥符适时之义逺五常昭合济俗之功大其象法之韪也赫矣帝唐发于天光鸿勲铺亿载盛业冠三代钦眀濬哲以至髙宗天皇绍元命而导要道也时孝敬皇帝储副承祧晦眀示疾一物三善禀人君之量喜而又惧闻王子之言以大威力作誓愿慿有为之基获无妄之吉粤眀庆元年仲秋癸酉诏于京兆延康里置西眀寺以报之先是三藏法师元奘惟应真乎廼成果者首【`阙`】视延袤财轮往以防度还而墨顺次命少监吴兴沈谦之倾水衡之藏彻阿【`疑作河`】宗之府制而缩版叅以悬榘钩北阜之舄伐南山之枚初歴落以星峙忽穹崇以云曼攅栱岌嶫骞甍宛转揆隂阳之中居子午之直丛倚观阁层立殿堂虬鳯夭矫而相承鬼神睢盱而欲起罔不珠缀窱琁题照烛琉璃洞澈菡蓞纷敷白日为之隐蔽丹霞为之舒卷者凢一十二所每动防风滴细霤窅然其若来和鎗然其有去音悉丰丽博敞峥峥曭朗奕奕焉耽耽焉中国之荘严未有大荒之神异所絶于是召以正工以考安瑞表湛真容绣色电烻金光火合移忉利之宫镇菩提之座状防笑而莞尔意屡言于善哉者不可胜计遂赐田园百顷净人百房车五十两绢布二千疋徴海内大徳髙僧有毗罗静念满颢广说鹏耆办了鹙子知防凡五十人广京师行业童子有空净闻道善思喜法湏迦分施撰择不染者凡一百五十人导天衢指天寺上御安福观以遣之有则有容昻昻颙颙骈象马错人龙幡幢之隂周四十里伎乐之响震三千界使其将法印发妙梯上至乎穆清下遗乎纷浊散而无我见桃李之成蹊聚则有朋知稲麻之为众若普闻名称时立威仪行则上首举为左臂者上座道宣寺主神察都维那智衍子立传学元则栖禅静定持律道成懐素等八法师舍卫是求湏弥不动以等空知行如海法如陶器必尽而冩瓶共防今大律师崇业约身利牧维忍辱之行全信役仁守毗尼之律眀犹染垒壑比持綖摧伏魔障弼成学徒上座大徳神岳法师开方便品证圆明实贯穿百氏分别四谛芸扄诸彦不敢近论笔墨蓬岳群仙自应遥寄书帙相与禁六贼制六衰红粟腐积黄金巨万行天厨之宝轝泛海岸之雕舻日静楗槌夜鸣钟柝罔不受薰脩戒破烦恼结禅以思黙聼以和发商调柔之意书秘宻之偈业公愀而叹曰此身有待诸行无常钦【`疑`】不居之嵗月无不灭之泡影乐化成而记壁者请因寺而言之是则有隋尚书令越国公杨素泊我濮王泰宅之旧区丰不当必蔀俭不师且夺终异谋始之则满非守城之具从梁抵第寜复賔游封薛池防果成童牧孰若变为严净归入檀那匪化尘之可思匪刼烬之能毁转以清渠洒道緑树分行水流旧空花落雨新殿邦而住世者不亦大哉宜宣咏歌以备刋勒矣我开元神武皇帝御十方之四载格上下秩神祗万人敬百蛮服伊防法者必圣王乎演法者其开士乎敢作颂曰  

吴作京兮秦之理殊住寳刹兮从中起防相望兮非相似轮乎奂兮不可拟惟圣皇之经始兮惟调御之依止封迦叶之上人兮延徳光之太子香为圡兮金为界树低枝兮莲出水纷接足以骈阗兮尽洗心以欢喜永巍巍兮什梵宫扬大法兮尊大雄  

## 文苑英华卷八百五十六

宋　李昉等　编释七  

唐河南龙门天竺寺碑一首  

陈州龙兴寺碑一首  

荆州玉泉寺大通禅师碑一首  

元识阇梨卢墓碑一首  

唐河南龙门天竺寺碑　　　苏　颋  

形噐分有宰匠名言立有导师上圣卓然大仙之防也定融于惠惠无不眀眀证于觉觉无不定虚【`一作若`】其照然观我动以权而应物智周斯大功利斯逺继善者循乎业欲仁者适乎变业乃至于无相变复存于有作使因城之广刹土之严其来尚矣天竺寺者天竺王子避位出家三藏法师寳思惟之立也夫所宗谓道道崇可让位况生于佛国所慕惟法法住可济时况行于人代其吴季子安世髙之事鲁仲尼康僧防之徒欤不然何以谛俗归真秉彛教之极也故哲于东震发自南离藏戒珠却商寳陵海涨而絶云岛矣属防倾其伍两余星拆其三翼法师于呀呷渺弥之际覩观世音像一躯随而载之凢七夕观音则圣极于既堕迦叶以神刑于既没海可以化为之迹变入诸身若是乎海本如故则荆防莫致歩浮杯遂往孰喻乘桴于中道舍筏于彼岸邪至则冕旒賛叹京师翕习意吉之而仍得目摩睠之更生与之纫觧徴而张絶绪也始憇西眀寺译金光眀楞迦文殊师利呪藏广博严净陀罗尼浴像功徳大寳积等经七部顾而言曰机轮未兆碍之殊域志成已信乘之坦涂今防言载歇宻藏咸启吾其往矣况求法不二觧空第一竟起西閤之群必择东林之众常谓洛京关塞山防川流枕城池于正阳当日月于亭午脉脉中防逶迤左薄黄道映以为界翠瓶临而见空天下地势之寄也故寳塔曽镜龛延袤御梯慿下敷座因髙具次八四方成万亿皆黙而许之感遂通者法师乃乱流东济止彼香山又于山北见龙泉二所洞澈深浅则铺丹孕碧噀珠连而上跳廽夐经复则小雨微风防拆琼而傍散积砾摇动光辉自然琉璃混成毛发可数法师乐之爰创方丈隣于咫尺坚持愿力善诱檀心皆撤无之欢豫尽布金之湏逹更于其侧造浮图精舍焉飞观遥峙仙茎崛起逺而趣之虚空缥渺于其间近而察之岑壑青荧于表里羗难得而名也景云嵗辛亥月建已日辛夘制以法师所造寺赐名曰天竺惟皇建极与天比崇教设而风靡化行而日用法师不忘本而遂初乎殿中侍御史赵国李畬字玉田育粹含采妙机强学佑其垂成宪以从事法师即于东山之偏建丈六石龛匪泐而攻载追而琢四众围绕万人唱和疑陇埏之朝隤状罗浮之暗徙则圆熖石乳凝隂水精香封韫玉花丽交缨谅殊特也若乃立三防开八关撞鸿钟伐灵鼓引清梵称神呪向之防泉氛氲五色云止烟絶星流火变亟福应而神滋焉每熈春载阳具物和畅此都人士则填城隘陌自北而南遗光相渉群听相接震闻乎数十里外无不举袂隂峯杨桡沸水洁诚而往脩礼而去尔其倚红树慿丹槛清泠窈窕声闻下上披光若防人得至天其崇信也如彼其安闲也如此禅期乐净道讵越于身心观其恶嚣事已冥于世界寺之梵众徳无量无转不退轮永于斯也沙门圆实宻行精苦辨才酬对以尸臣之命功藏于宫大夫之灵徳譔乎庙矧夫清凉有地常所住持忉利为天宛其相似文殊以之演说耆城因而廽向者复何如哉雕而颂之可也俾宣　偈曰洛之表兮伊之东山有香兮泉道蒙攅栌叠栱兮飞在空错石雕珉兮生梵宫乘豁险兮开素波望参差兮图防虹维妙力兮归大雄天竺之子心定惠轮转圣王道光济山之曲泉之涯兮特胜縁与誓永安居而悟寂混群物而同契  

陈州龙兴寺碑　　　　　　张　说  

观夫广大无相者虚空也四轮倚之而住精微无体者佛性也万法因之以生圣人有以见三界成壌皆有为殻故剖之以戒觜圣人有以见六趣轮廽是无眀纲故决之以定刄烁寳光之慧炬沛善利之慈舟返迷路率于中道徛横流登于彼岸以见乎真实之要緫摄一乘以言乎天地之间曲成万物大矣哉道心包举等大虚而无际法教流通弥旷刼而常在则有乘如来方便出应化门用大事【`集作土`】因縁防帝王位俾庻类咸若谓之光宅天下令众生脩善名为荘严佛国龙兴寺者皇帝即位之嵗漙天之所置也唐祚中微周徳更盛歴载十六奸臣擅命伯眀氏有盗国之心一阐提有害圣之迹皇上操北斗起东朝排阊阖运扶摇张目而叱之殷乎若震雷发地歘虩翕响以克彼二防赫然若太阳升天晞熈仰象以复我万邦返元后传国之玺受光武登坛之玉尊祖继宗郊天祀地之礼既泊循旧布新改物班瑞之典又被乃考出世之法鼓大雄之事入无功用之品住不思议之力一光所烛庻兆为之清净一音所宣大千为之振动云蒸风靡不崇朝而壌之踊【`阙`】　天下矣陈州者上古太皡之墟近世【`集作代`】淮阳之地置守则列为郡封王则建为国本其风俗豪侈靡丽旧矣翿东门之下接袂成帷觞宛丘之上炫服成市信豫章【`疑`】之郊一都防也刺史南阳韩府君名琦其为邦也胜残去杀圣主之得贤臣别驾彭城郡王名【`集作隆`】业其从政也能肃而恭髙阳之有才子长史南阳张齐贤儒林之选也司马河南云盈公族之良也士曹从事八人录事叅军于璆为称首六属官人二十五人宛丘县令崔脩以为称首或以艺荣或以门进髙车一辙羙利同人礼举刑清于是乎在因邦甸积稔之蓄偶日月正旦之初钦若王言建立灵寺上畧其趾下务其终百工不劝而亟庻役不徴而防经始如云成之不日夫其帯四郭五衢之陌踞重墉阛阓之端福地砥平长垣云矗髙门有闳大厦斯飞连廊曲阁交轩对霤木磨而不雕圡涂而不餙壮无僣侈以约费为功俭无偪陋以净居为寳法王宫殿居花界【`进作近寳花`】之城菩萨伽蓝住金灯之地亦犹是也上座处元寺主真度维那守慎等戒珠如月独防麒麟之行法寳如山普闻师子之吼克谐善众底定神居甘露饱而满盈【`集作盈满`】天香醉而围绕于时陈项之老褒衣而慱帯皤皤然相造而诹曰乆矣吾党之惑也倥伺颛蒙情实横放我悉爱仆【`集作恙爱我业`】聦眀不开日有忘其生生月无觉其灭灭一息之福【`集作漏`】可胜言哉如【`集作而`】令举足至于道塲申臂及于净土昼则目禅诵之事夜则耳钟梵之音何悟是生晩臻斯乐岂不思天子之至仁乎恻下人之昏垫迈【`集作遹`】上圣之昭假有相之途诣无生之理洒冥泽于已灭叶元根于未始百灵之所归依万宇之所欣喜非独陈而已矣葢神辟天圣开地世之祖也纂帝寳基皇统孝之主也殄璚狂破魔孽威无外也广正典绍度门德无大也通幽洞眀兼麤该精滂洋而行混防厥成一收功而四善举一推心而群愿立咨如是则龙兴之化曷有量哉夫业可大而芜没焉不贻于后事可尊而苞蕴焉不述于世臣子之罪也敢其图之然言语之不到者心识心识之不到者真如二乘闻之而不见十地见之而未了而我云何能知能说窃比六时之鸟十宝之树是出乎和雅音声是讃乎微妙功徳记其在处长者之金园铭其事因育王之石柱其辞曰  

圣帝【`集作皇`】在上于昭于天唐虽旧邦其命维新龙兴反正【`集作返正`】灭三暴臣少康非拟于舜为隣皇王蒸哉【`其一`】于廓元教生人户牖神化洒心小大稽首掌擎万域潜移仁夀三代之前盖未曽有最上乘哉【`其二`】泱泱陈服韩候道之奕奕寳坊邦人造之天龙防持圣贤熈熈受福维其帝心则怡正理兴哉【`其三`】  

荆州玉泉寺大通禅师碑  

譔夫惣四大者成乎身矣立万法【`集本文粹作始`】者主乎心矣身是虗哉即身见空始同妙用心非实也观心若幻乃等真如名数入焉妙本乖言说出焉真宗隐故如来有意传要道力持至德万刼而遥付法印一念而顿受佛身谁其之大通寳禅师其人也禅师尊称大通讳神秀本姓李陈留尉氏人也心洞九漏悬觧先觉身长八尺秀眉大耳应王伯之象合贤圣之度少为诸生游问江表老庄元防书易大义三乘经纶四分律仪说通训诂音叅吴晋烂乎如袭孔翠玲然如振金玉既而独鍳潜发多伤傍弛【`文粹作多间旁施`】逮知天命之年自防人间之世企闻蕲州有忍禅师禅门之法彻也自菩提达磨天竺东来以法传慧可慧可传僧璨僧璨传道信道信传忍继名重迹相承五光乃不逺遐阻飜飞谒诣虚受与沃心悬防髙悟与真乘同彻尽捐【`二本作尽指`】妄识湛见本心住寂灭境行无是处有师而成即燃灯佛所无言可【`二本作依而`】说是空王法门服勤六年不舍昼夜大师叹曰东山之法尽在秀矣命之洗足引之并坐于是涕辞而去退藏于宻仪鳯中始立玉泉名在僧录寺东七里地坦山雄目之曰此正楞伽孤峯度门兰若防松借草吾将老焉云从龙风从虎大道出贤人覩岐阳之地就去城都华隂之山学如来市未云多也后进得以拂三有超四禅升堂七十味道三千不是过也尔其开法大畧则专【`二本作惠`】念以息想极力以摄心其入也品均凡圣其利【`二本作到`】也行无前后趣定之前万縁尽闭发惠【`二本作慧`】之后一切皆如持奉楞伽逓为心要过以往未之或知乆视年中禅师春秋髙矣诏请而来趺坐觐君肩舆上殿屈万乘而稽首洒九重而宴居传圣道者不北面有盛德者无臣礼遂推为两京法主三帝国师仰佛日之再中庆优昙之一现然处都邑婉其秘防每帝王分座后妃临席鸳鸯四匝龙象三绕时炽炭待矿故对黙而心降时诊饥投味故告约而义领一雨漙霑于众縁万籁各分【`二本作吹`】于本分非夫安住无畏应变无方者孰能焉【`文粹作至`】尔乎圣敬日崇朝恩代积当阳初防之所置寺曰度门尉氏先人之宅置寺曰报恩轼闾名乡表德非儗局猒諠辇长懐虚壑累乞还山既听中驻乆矣衰惫无他患苦魄【`集作魂`】散神全形遗力谢神龙二年二月二十八日夜中顾令扶坐【`文粹作命坐`】泊如化灭禅师武徳八年乙酉受具于天宫至是年丙午【`阙`】终于此寺盖僧腊八十矣生于隋末百有余年【`二本作岁`】未尝自言故人莫审其数也三界火心四部氷背榱崩梁壊雷动雨泣凢诸寳身生是金口故其丧也如执亲焉诏使吊丧【`二本作哀`】侯王归赠【`二本作赐`】三月二日册谥大通展餙终之义礼也时厥五日假安阙塞缓反【`二本作及`】葬之期懐也宸驾临决【`文粹作诀`】至午桥王公悲送至伊水羽仪陈设至山龛仲秋既望还诏乃下帝诺先许防遂宿心太常卿鼔吹导引城门郎监防【`二本作防监`】丧葬是日天子出龙门金榇登髙停跸目尽廽舆自伊及江挟【`二本作扶`】道哀候幡花百軰香云千里维十月哉生魄眀即旧居后冈安神起塔国钱严餙赐逾百万钜钟是先帝所铸群经是后皇所赐金牓御题华幡内造塔寺尊重逺称标絶初禅师形觧东洛相见南荆白雾积晦于禅山素莲寄生于坐树则防林变色泗水逆流至人违代同符异感百日卒哭也在龙华寺设大防八千人度二【`文粹有十字`】七人二祥练缟也咸就西眀道塲数如前防万廽菩萨乞施后宫寳衣盈箱珎价敌国与宠贵【`二本举宠作亲费`】侑供廵香其广福博因存没如此日月逾迈荣乐【`二本作落`】相推鸣【`二本作于`】戯法子永恋宗极痛慈舟之遽失恨涌【`二本作洞`】塔之迟开石城之叹也不孤庐山之碑焉可作窃比夫子贡之论夫子也生于天地不知天地之髙厚饮于江海不知江海之广深强名无迹以慰其心铭曰  

额珠内隐匪指莫効心镜外尘匪磨莫照海藏安静风识牵乐不入度门孰探法要倬焉禅伯独立天下功收宻防【`二本作诣`】觧却名价【`二本作假`】诵【`二本作诣`】无所得觧亦都舍月影空如现如悮【`二本作于悮`】者无量众善【`二本作善尔`】为父为师露清热恼光射昏疑冀将住世万夀无期奈何过隙一朝去之嗟我法门【`二本作门人`】忧心防续进忆瞻仰退思付嘱尽不离定空非灭觉念兹在兹敢告无学  

元识阇梨庐墓碑  

夫孝者法象乎天地感通乎鬼神故爱敬之中又有真报哀戚之外更追冥福元识禅师其人也厥姓桑氏其先长乐人洪尚书洪之后也曽祖梁州刺史讳千秋祖贵郷县令讳信考文林郎讳爽自前代无违徳基于累仁是生逹者禅师智周万物而理证本无愿度四生而见灭诸有以为空不离色体念子之慈业不忘縁起思亲之孝乃于万山北陌荥阳东原葬先考文林府君先妣太原王氏负土成坟结庐其域置义井取施无求报铸洪钟取闻而悟道脩古寺造尊容取覩相生信若夫信生摄摄生静静生定定生慧于生灭处得常住心于虚空中立一切法其定慧之门乎禅师昔宴坐界山群虎自扰今经行宰树四众依德至人凝寂虽罕见全象识者余论亦时存一隅篆羙丰石寄词短偈云尔邈矣上徳行宻道髙哀哀父母生我劬劳禅心防念神之游遨若河虽广曽不容舠甘井既渫利物无竭不増不灭不流不滞仁静而鍳知动而悦华钟既铿雄雄法声如来如去如灭如生不有奚得不为胡成宝地严餙金光晃耀善恶无门惟人所召境因见【`集作心`】起理慿思照孝【`集作慤`】哉一心混成众妙  

## 文苑英华卷八百五十七

宋　李昉等　编释八  

润州江寜县瓦棺寺维摩诘画像　一首  

西京千福寺多寳佛塔感应碑　一首  

润州江寜县瓦棺寺维摩诘画像碑  

元黄之  

夫魁北藏枢秉三竒于紫掖昆西运轴森万族于黄舆方领圆冠棹九流而宗学海霓裳羽服乘六甲而下仙岩虽辰像微茫不能味甘陈之识陬维窅邈不能【`阙`】草元之功仁义与礼乐可遵未出死生之境昏黙与清虚可尚才居天地之先且造化以六合为功圣人以二门分教岂夫百千万刼量其逺近三千七品语其功业者哉况性相之微不可以名言得虚有之妙不可以智力知三千之净圡无邉八万之法门虚受能住不思义【`一作议`】觧脱者也维摩诘者华言净名居士也没于妙喜之国生于毗耶之城大仙那提之子常脩梵行世号白衣居士焉故惣妙圆眀现身方大【`一作方丈`】无起无住不去不来空色空而取真空灭生灭而求寂灭或归之于无物或得之于黙然邪正于是路殊语言由其道防居士之真宗也若乃家室不离而教传缁服天子廽向而身为白衣让金粟之尊未即知来之位晦玉毫之相空留长者之名亦犹百谷之王以下莫能大六虚之相居髙而自卑居士之洪谦也若乃移外方诸佛一室规乎四大对乐世之众生一刼成乎【`阙`】日毛孔之内皷大海之波涛芥子之中欝湏弥之巘崿掷世界于恒沙之外不觉不知摄髙堂于大防之前同瞻同仰岚风动地口吸莫以为难猛火燃天腹【`一作膓`】贮但闻其一居士之神通也若乃群邪作梗诸恶延【`一作挻`】灾众生茹焚溺之悲寒识迫伤夷之患由是骋自在之力纵无碍之威破烦恼而系悭贪斩毒蛇而擒醉象朦幢暂建面防四魔智劒才挥心降六贼故使波旬振詟不能变帝什之容外道摧残不能窃真如之业居士之威力也若乃非相成光乎是相故见于威仪无言假道于有言方形于问荅乞食之理湏菩提但觉茫然闻宴坐之谈舍利佛不能加报摩诃迦叶息言于二乘大目犍连吞声于四众亦由眀镜内鍳照之而不疲洪中外发扣之而必应是以五百弟子同称我不堪任二千阙人尽得无生发忍居士之灵辨也若乃智惣大雄心行菩萨虽人我无相以拯救为懐忧本无忧忧凢俗之忧病本无病病众生之病冨室贫里等资其福田酒肆媱房【`一作舍`】广谈其善诱则知去重昏之小翳朗惠日而无私中根之大茎霑法雨而同润居士之慈悲也若乃前际【`阙`】无昧于因縁成时化时不为于本愿光严悟矣行念其道塲新学豁然坐知其宿命晨持乳鉢未息麤言中设饮盂普均香气有疾菩萨忧恼于是并除犯律比邱疑悔由其倾盖居士之利益也若廼恭承父训事方便以崇严瞻望母仪奉智度而资受结齐肩【`疑作眉`】于法喜坐咏冝家期止足于尘劳行同入室因风起对共赏慈悲他日趋庭独推诚实知识慕善道品所有居先伴侣求真度法由其见托居士之宗党也若廼上栋下宇空寂为轮奂之资净服名衣慙愧入裁缝之用开八正之路则众马交驰坐四禅之床则身心不动智惠之果秋垂无漏之林净妙之花春发惣持之苑禅悦为味讵假珍羞觧脱充浆寜思玉液奏法音之乐则丝竹藏声烧异品之香则旃檀罢郁居士之逰防也于是随意所转觉路遐通应縁而摄梁津尅济恢勇猛之志则火【`阙`】莲广【`阙`】虚之因则水中现月法本希有若覩优昙之花道之将行大备贝多之叶举阎浮之国土礼敬忘疲想毗耶之人天声尘不朽居士之遗迹也得其道者则三乘弟子羞称多闻行其法者则七种学人莫不爱乐是致四天讃仰而无假十地攀接而无阶王者资而九有清群生闻而六念作虽骊龙改地共尊金粟之仪水土迁行长奉寳防之供我国家神眀造物圣政调时涤瑕秽而玉镜清刬浇讹而防大朴牢笼七十七代欝映万八千年率土之濵罔有弗【`一作不`】韪普天之下共惟帝臣京坻积而铜爵鸣钟皷和而玉羊现将益四生之福爰开十善之因积舍广祗陁之园列郡扬净名之教万姓资其分别八方畅其休眀天地平成于是乎汲引在江寜县瓦棺寺变相者晋虎头将军顾恺之所画也尔其上纒珠斗下控金陵六代为天子之都二分入王孙之国礼让流行之地英灵诞秀之郷鹫岩分虎踞之山鴈塔枕盘龙之水惣幽闲与形胜则瓦【`阙`】之寺焉昔有晋庄严净域时梵佀以规模虽广雕餙未周永念粹华每疚懐于湏逹共成圎满而假力于檀那凡厥施财莫匪鸣刹顾君乃连扣资数百笇逾千万大众眙愕不知其然君习气精防洗心闲雅虽缨弁混俗而缋素通神乃白缁徒令其粉壁于是登月殿掩云扉考东汉之圗采西域之变妙思运则冥防能事毕则功成神光谢而昼夜名圣容开而道俗覩振动世界谓弥勒菩萨下兠率之天照耀虚空若多宝如来踊耆阇之地由是士女骈比拥路争趋车马轩轰倾都盛集玉贝交献湏防而寳藏忽盈青鳬乱飞俄尔而铜山崛起纳缯帛者继踵施衣服者【`阙`】肩当鸣刹而虽则可惊不崇朝而过其本数非夫数【`疑衍`】精义入神者孰能与此乎虽江山寂寥居处缅邈年移代改留侯叹过隙之驹【`阙`】人非丁令化辽城之鹤由是观其道塲妙矣谓应供而来仪床枕俨然疑有懐于问疾目若将视眉如忽嚬口无言而似言鬓不动而疑动岂丹青之所叹咏相好之有灵哉预礼者肃如在之心瞻仰者发归依之念信受演说之防大布于人天住持负荷之规实存于牧宰刺史杨令琛懐物之量韫不伐之才五服当列士之荣千里负专城之寄移风易俗频推董相之帷揖道归真再拥文侯之篲长史薛宏仁贤雅望迃徳于仲举之舆司马成景【`一作量`】贺以卿相髙才屈迹于士元之骥俱游六艺贮籝金而常满共逄三朋揽衣【`阙`】而永悟县令陆彦恭夙神俊迈境宇恬虚虽驯雉已彰实割鸡焉用风亭月牖还开见宝之词石冷泉清颇恣分襟之赏脩菩萨之行则仰之弥髙现宰官之身则威而不猛相门出相兹焉在兹伫闻抟撃鹏衢栖迟鳯沼岂徒播兹风化奏彼歌而已哉丞郑孝义逸气飞腾英懐倜傥擢命世之标干挥舍人之符彩我之自出鳯楼鸣五色之鶵家之积善牛渚降九之族宏才博学再阅康成之门爱客好贤重覩当时之驿朋友推其令誉人吏仰其髙风歴州县而暂劳献塩梅而讵逺主薄于植才艺早着水镜长悬将骋骥于髙门先渐鸣【`疑作鸿`】于下位尉史惟清以雍容儒雅门专秉直之风以磊落才雄岩引乘箕之宿则知龙驹千里非黄绶之所覊鹄子九臯惟青天之是瞩家裘不坠望台而相辉堂构克隆见公侯而必复寺主云影及徒众并诸寺大徳等并法身挺秀觉意圆眀屈防提之尊号懐盛眀之忍辱四十二之贤圣接踵比肩一十八之虚心持目想勇猛精进将意耳而齐驱慱逹多闻与阿难而并防言论辨了有类鹏蓍体性利根更嘉鸯掘故能经行不倦拯济忘疲模楷四流笙簧二谛邑人左补阙冯宗右拾遗孙处元等并资忠履孝抱义懐仁凝大江之精灵欝髙山之景行莫不衡门育徳华省驰声或长揖九徴或光膺八命所以东南蓄宝江左有人焉既而道俗披诚賔僚讫欵滥见推于相箕逺不让于当仁弟子谬忝词擢桂林之秀言瞻法宇早从祗树之游覩泡影之皆虚悟声色之非实虽心为形役而志与道俱思惟必在于佛乘夣想无忘于梵行观居士之迹不可思议阅居士之言得未曽有恨不亲承圣防捧袂于不二之门躬奉尊顔跪履【`一作屣`】于大千之界托菩萨之下位共拂天花接比丘之未得【`一作行是`】同窥圣果昔譛舞鸾之化每有愿于揄扬今从问鹏之游岂得黙而无述尔时欲重宣此义是以敢作铭云其词曰元气浩浩大匠存存锤精粹折托乾坤四生有刼六趣无门爱流夕涨尘飞昼昏【`其一`】巍哉世雄应期来现妙矣居士随縁利见大庇生灵遂荒防殿刼尘遐邈恒沙法遍【`其二`】空床寂寂虚实闲闲文殊至波旬遽还防毛沃海剖芥藏山地分珠柱天润玉顔【`其三`】智惠无邉威灵具足广延寳坐髙蹈金粟振动人天津梁道俗火宅垂防幽徒炳烛【`其四`】于赫有晋像教斯传缋事【`阙`】矣灵仪在焉神光夕照瑞相朝圆赩如电掣皎若星悬【`其五`】我皇垂拱诞膺寳位控引四流陶钧万类法阐妙有灵通夣寐政事以和物无不利【`其六`】天隂南斗地拥东吴江山作固防垒称都俗冨英杰人多给孤庄严结构炳焕规模【`其七`】瞻彼邦邑媚兹寮宷化一同声驰四海氷玉常莹松筠不改廼睠道塲肃焉如在【`其八`】薄游净域永念毗耶香如致饭衣似持花嚬容示疾启齿降邪室懐方丈防想无遮【`其九`】杳杳三界茫茫九有瞻仰睟容思惟受手式刋真石佥图不朽盛列鸿名天长地乆【`其十`】  

西京千福寺多寳佛塔感应碑　岑　勋  

粤若妙法莲华诸佛之秘藏也多寳佛塔证经之踊现也发眀资乎十力建在于四衣有禅师法号楚金姓程广平人也祖父并信着什门庆归法母髙氏乆而无姙夜夣诸佛觉而有娠是生龙象之徴无取熊罴之兆诞弥厥月炳然殊相岐嶷絶于荤茹龆龀不为童游道树萌芽耸豫章之桢干禅池畎浍防巨海之波涛年甫七嵗居然厌俗自誓出家礼藏探经法华在手宿防潜悟如识金环惣持不匮若住瓶水九嵗【`一作载`】落发住西京龙兴寺从僧箓也受具之年升座讲法顿收珍藏异穷子之疾走直诣寳山无化城而可息尔后因静夜持诵至多寳塔品身心泊然如入禅定忽见寳塔宛在目前什迦分身遍满空界行勤圣现业净感深悲生悟中泪下如雨遂布衣一食不出户庭期满六年誓建兹塔既而许王瓘及居士赵崇信女普意来稽首感舍珍财禅师以为辑庄严之因资爽垲之地利见千福黙议于心时千福有懐忍禅师忽于中夜见一水发源龙兴流注千福清澄泛灔中有方舟又见寳塔自空而下乆之乃灭即今建塔处也寺内净人名法相先于至地复见灯光逺望则眀近寻即灭窃以水流开于法性舟泛表于慈航塔现兆于有城【`疑`】灯眀示于无尽非至徳精感其孰能与于此及禅师建言杂然欢惬负畚荷锸于槖于囊登登慿慿是板是筑洒以香水隐以金槌【`一作锤`】我能竭诚功乃用壮禅师每夜于筑阶所恳志诵经励精  

行【`阙`】　　　　　　　　喜欢之音圣凡相半至天寳元载创构材木肇安相轮禅师理防佛心感通帝夣七月十三日勑内侍赵思偘求诸寳坊验以所夣入寺见塔礼问圣夣有孚法名惟肖其月赐钱五十万绢千疋助建脩也则知精一之行虽先天而不违纯如之心当后佛之授记昔汉眀永平之日天化初流我皇天寳之年寳塔斯建同符千古照有烈光于时道俗景附檀施山积庀徒度财功百其倍矣至二载勑中使杨顺景宣防命禅师于花【`阙`】楼下迎多寳塔颇【`一作颇是`】遂惣【`一作扬`】僧事备法仪宸睠俯临额书下降又赐绢百疋圣札飞云动毫龙之气象天书之桂【`一作天女桂塔`】驻日月之光辉至四载塔事将就表请庆斋归功帝力时僧道四部防逾万人有五色之云团转【`一作辅`】塔顶众尽瞻仰莫不胥悦大哉观佛之光利用賔于法王禅师谓同学曰鹏运沧溟非云罗之可顿心游寂灭岂爱之能嘉精进法门菩萨以自强不息本期同行复遂宿心凿井见泥去水不逺鑚木未热得火何阶凢我七僧聿懐一志昼夜塔下诵持法华香烟不防经声逓续因以为常没身不替自三载每春秋二时集同行大徳四十九人誓行法华三昧寻奉恩防许为恒式前后道塲所感舍利凡三千七百【`一作十`】粒至六载欲葬舎利豫严道塲又降一百八粒画普贤变于笔锋上聮得一十九粒莫不圆体自动浮光莹然禅师无我观身了空求法先刺血冩法华经一  

部菩【`阙`】　　　　　　　　一卷乃取舍利三千粒盛以石函兼造自身石影跪而载之同置塔下表至敬也使夫舟迁夜壑无变度门刼筭墨尘永垂贞范又奉主上及苍生冩妙法华经一千部金字三十六部用镇宝塔又冩一千部散施受持灵应既多具如本寺其载勑内侍吴懐寳赐金铜香炉髙一丈五尺奉表陈谢手诏批云师济之愿感逹人天庄严之心义成因果则法【`一有施财二字`】施信所冝先也主上握至道之灵符受如来之法印非禅师大慧超悟无以感于宸非主上至圣文眀无以鍳于诚愿倬彼寳塔为彰梵宫经始之功真僧是葺克成之业圣主斯崇耳其为状也则岳耸莲披云垂盖偃下歘崛以踊地上亭盈而媚空中防防其静深旁赫赫以敞礝磩承陛琅玕綷槛玉琪【`阙`】　居楹银黄拂户重檐叠于画栱反宇环其壁珰坤灵赑以负砌天祗俨雅而翔户或涣【`疑`】肩架鸷鸟肘擐脩蛇冠巨龙猬【`疑`】抱猛兽勃如战色有奭其容穷绘事之笔精选朝英之偈賛若乃开扄鐍窥秘奥二尊分座【`疑`】对鹫山千佛发题若观龙藏金碧晃矅环佩葳蕤其于列三乘分八部圣徒翕习佛事森罗方寸千名盈尺万象大身现小广座能崇俾湏弥之容歘入芥子寳盖之状顿覆三千昔衡岳思大禅师以法华三昧传悟天台智者尔乃寂寥罕契真要浩法不可以乆废生我禅师克嗣其业继眀二祖相望百年夫其法华之教也开元关于一念照圆镜于十方指隂界为妙门驱尘劳为法侣聚沙能成佛道合掌已入圣流三乘教门惣而归一人万法【`阙`】我为最雄譬满月丽天萤光列宿山玉映海蛾蛭羣峯嗟乎三界之沉寐乆矣佛以法萃【`疑我华`】为木铎惟我禅师超然深悟其貌也岳渎之秀氷雪之姿果唇贝齿莲目月面望之厉即之温覩相未言而降佛之心已秘躅传正观之精茂或名髙帝选或行宻众师共开示之宗尽契圆常之理门人苾蒭如嵓灵悟空法济等以定慧为文质以戒忍为刚柔含朴玉之光辉等檀旃之围绕夫发行者因因圆则福海广超因者相相遗则惠林深求无为于有为通觧脱于文字举事【`疑作衘`】理含毫强名偈曰佛有妙法比象莲花圆顿深入真静无瑕惠通法界福利恒沙真其寳所俱乘大车【`其一`】于戱上士发行正勤缅想寳塔思胜因圆阶已就层覆初陈乃昭帝夣福应天人【`其二`】轮奂斯崇为章静域真僧草创圣主増饬中座耽耽飞檐翼翼臻灵感归于帝力【`其三`】念彼后学心滞迷封衢昏【`一作昏衢`】未晓中道难逄常惊夜枕还惧真龙不有禅伯谁眀大宗【`其四`】大海吞流崇山纳壌教门称顿慈力能广功起聚沙徳成合掌开佛如见法为无上【`其五`】情尘虽杂性海无漏定飬胎染生死迷鷇防当起防空色同谬薝卜现前余香何嗅【`其六`】彤彤法宇繁我四依事该理畅玉粹金辉惠镜无垢慈灯照微空王可托本愿同归【`其七`】  

## 文苑英华卷八百五十八

宋　李昉等　编释九  

大唐泗州临淮县普光王寺碑一首  

嵩岳寺碑一首　　　　大相国寺碑一首海州大云寺禅院碑一首  

大唐泗州临淮县普光王寺碑　李　邕  

嘻代人以塔庙者即有象【`一作为`】也仪像者非有相也邕尝论之未始谅矣其或执之于我安住为十刼之塲什之于空循舍得一如之智皆所以颂其愿酌其心必于无作之时敷正法之故俾或礼或见能超因因之縁若我若人尽登果果之业则曷为不应曷道不行岂空寂之门独阶证入事相之地遂阻圆眀者哉普光王寺者僧伽和尚之所经始焉和尚之姓何何国人得眼入地龙朔初忽乎西来飘然东化独歩三界遍游十方乌飞于空月见于水泥键铁鎻降伏贡髙长者锦书散除文字深以欲为苦噐道寔法钧消一无于太常越诸有于真际岂徒福河灌顶慈云覆身举手而安喻四因动足而兴复三见或以沉香作炭有枉言者则诱而进之沙末求珠不知其量也【`一作者`】则呵而责之香象之行虽极水底神之出亦兼陆道因如法如自得定力有作无作冀是福田尝纵观临淮发念置寺以慈悲眼目信义方寸兴广济心仪普照佛光相才现瞻仰已多逺近簮裾往来舟楫一归圣像再谒真【`阙`】　礼祈禅焚香防苦触尘者庇如来之影牵毛者荷狮子之威信施骈罗建置周布缭垣云矗正殿霞开层楼敞其三门飞阁通其两铺舎利之塔七宝齐山净土之堂三光夺景于制造也未缀于手猗徳名也已闻于天中宗孝和皇帝逺降纶诰【`一作言`】特加礼数延入别殿近益重元徳水五瓶霑濡紫极甘露一斗福润苍生乃请寺名仍依佛号中宗皇帝以照言犯讳光字从权亲覩御书宠题寳额垂露落于天上飞翰传于国中其末也广内庆齐其至也连城欢迓扇慿笔贵独属右军寺为额髙更因天子每名晨大众瞻礼嬉游上升门台直视川墅峦阜嶾嶙而屏合淮水逶迤而帯长邑屋助其雄商旅增其大兹为胜也曷以加焉和尚口虽勿称縁乃有以知变易之道廽轩少留众生可悲菩萨亦病示灭同尽唯识永在呜呼以景龙四年三月二日【`传灯录作景龙三年三月三日`】端坐弃代于京荐福寺迹也孝和皇帝申弟子之礼悼大师之情敬漆色身谨将法供仍造福度门人七僧赐绢三百匹勑有司造灵舆给传逓百官四部哀送国门以五日还至本处当是时也佛像流汗风雨变容鸟悲于林兽号于野矧伊慈子降及路人乎过去僧惠严【`传灯录作慧俨`】等主僧道坚弟子木义等并持床有义失劒无追施法立斋知时眀物罔队旧业克嗣前脩攀【`一作举`】系仪形建崇塔院植婆罗树表莲花防宛然坐而不言歘尔感而皆应懴则殃灭求则福生【`一作至`】虽日月已绵而灵变如在归依有众檀施孔多鲸钟万斤震觉六种讲筵七架开导四生清净之身更防浴室湼槃之饭别构食堂可谓能事毕矣喜愿并矣冝八部之宅以致诸天廻首自然树悬宻语印文地现五风转柔涧【`一作润`】之音千灯熖光明之色构之者罪花雕落信之者燋【`一作福`】种萌生雷响发其六牙珠彩澄其二水州牧杜公惟孝其直如箭其防如水【`一有撒屏习明板书作又八字`】地压淮上城迁泗中民勦于劳物集【`一作售`】其利长史宗公【`公字一作子嗣全`】司马卢公或清节首公文雅形国或礼容虚已坚操动时临淮宰薛钦行等或主诺条流庭无置对或子人简德邑有欢康并竖位大【`一作天`】车正信超士兴二道之教发一师之因相与累賛经身长悬觉道树不朽之德未来之功是刻丰碑以光盛羙其词曰  

惟普照之大身兮杖菩萨之右臂粤灵瑞之可闻兮固昭成之难值期一防之来思雄万辈之善【`一作檀`】施住持之信受广事相之该备豁川陆之云龙雄城邑之頳雉辟天师于九重补人王于十利嘉寺旁之立名宠圣札之题字追已灭之化身了见在之文义贮仪形于空塔存词谒【`疑`】于金地殃无懴而不除福何求而不致副真僧之贞寳接群公之雅噐播永日于山河刻巨石于淮泗  

嵩岳寺碑  

凡人以塔庙者敬田也执于有为禅寂者慧门也得于无物今之作者居然异乎至若智常不生妙用不动心灭法灭性空色空喻是化城竟非住处所以平等之观一洗于有无自在之心大通于权实导师假其方便法两任其根茎流水尽纳于海壖聚沙俱成于佛道大矣广矣不可得而谈也嵩岳寺者后魏孝眀帝之离宫也正光元年牓闲居士广大佛刹殚极国财济济僧徒弥七百众落落堂宇逾一千间藩戚近臣逝将依止硕德圆戒作为宇师及后周不祥正法无绪宣皇悔祸道什中兴眀诏两京光复二所议以此事为观古塔为坛八部扶持一时灵变物将未可事故获全隋开皇五年僧三【`一作二`】百人仁夀一【`一作二`】载改题嵩岳寺又度僧一百五十人逮豺狼恣睢龙象凋落天宫坠构刼火潜烧【`一作刼潜烧然`】唯寺主眀藏等八人莫敢为尸不暇匡补且王充西拒蚁聚洛师文武东迁鳯翔岩邑风承羽檄先应义旗挽粟供军悉心事主及传奕进计以元嵩为师凡曰僧坊尽为除削独兹寳地尤【`一作夫`】见褒崇实【`一作赏`】典殊科眀勑洊及不依废省有录勲庸特赐田碾四所代有都维那惠果等勤宣法要大壮经行追思前人髣髴旧贯十五层塔者后魏之所立也发地四铺而耸陵空八相而圆方丈十二户牖数百加之六代禅祖同示法牙重寳妙庄就成伟丽岂徒帝力固以化开其东七佛殿者亦曩时之鳯阳殿也其西定光佛堂者瑞象之戾止昔有石像故现应身浮于河逹于洛京毂也万辈延请天柱不廽惟此寺也一僧香花日轮俄转其南古塔者隋仁夀二年置舎利于羣岳以抚天下兹为极焉其始也亭亭孤兴防制一絶今兹也岩岩对出形影防羙后有无量夀殿者诸师礼懴诵念之塲也则天太后防送镇国金铜像置焉今知福利所资演成其广珠幡寳帐当阳之铺有三金络花鬘备物之仪不一皆光【`一作相`】满利【`一作秋是`】月色陵渥丹穷海县之国工得人天之神妙逍遥楼者魏主之所构也引流揷竹上激登楼菱镜漾于玉池金虬飞于布水食堂前古铁钟者重千斤凾二十石正光年中寺僧之所造也昔兵戎孔殷防攘偕作私邑窃而为寳公府论而作仇后有都维那惠登发夕【`一作力`】通夣迟眀独往以一已之力杭分众之徒转战而行逾晷而至虽神灵役鬼风雨移山莫之防也西方禅院者魏八极殿之余趾也时有逺禅师座必居山行不出俗四国是仰百福攸归眀凖帝庸光启象设南有辅山者古之灵防也中宗孝和皇帝诏于其顶追为大通秀禅师造十三级浮图及有提灵庙极地之峻因山之雄华夷【`一作戎`】闻传时序瞻仰每至献春仲月讳日斋辰鴈阵长空云临层岭委欝贞栢掩映天榆迢【`一作超`】进寳阶腾乘星閤作礼者便登【`一作发`】狮子围绕者更摄蜂王其所内焉所以然矣若不以逹磨菩萨传法于可可付于璨璨受于信信畀于忍忍遗于秀秀钟于今和上【`一作尚`】寂皆宴坐林间福润防内其枕倚也隂阳所启居四岳之宗其津梁也宻意所传称十方之首莫不佛前受记法中出家湛然观心了然见性学无学自有证眀因非【`一作无`】因本末【`一作来`】清净开顿渐者欲依其根设戒律者将摄乎乱然后微妙之义深入一如广大之功遍满三界则知和雅所训皆荷法乘慈悲所加尽为佛子是以无言之教响之若山不舎之檀列之如市则有和上侄寺主坚意者慿信之力统僧之纲崇现前之因鸠最后之施相与上座崇泰都维那昙庆寺等至矣广矣经之营之身田底平福河流注今昔纷扰杂事伙多是以功累四朝法崇七代感化可以凾灵应縁起所以广元河【`一作成`】故得尊容赫曦光聮日月厦屋敞势蹙山川囬向有足度四生钟重有足安万国岂伊一邱一壑之异一水一石之竒禅林玲珑曽深隠见祥河皎洁丹艧澄眀而已哉咸以为表于代者业以成形藏于宻者法亦无相非文曷以陈大略非石曷以示将来乃命道奂禅师千里求蒙一言书事专积【`疑作精`】每极临纸屡空媿迷津之未悟期法主之可通其词曰  

西域传耆阇山世尊成道于其间南部洲嵩岳寺逹磨传法于兹地天之柱帝之宫赫奕奕兮飞九空禅之门觉之径宻微微兮通众圣镇四国定有力开十方惠有光立丰碑之隠隠表大福之穣穣  

大相国寺碑  

夫圣不徒作作必有因化不徒开开必有摄故大事所防一法所传若天若人或贤或达虽万牙【`阙`】地而三兽渡河使不闻者闻未悟者悟岂虚也哉此寺伽蓝古废建国有濮州之像自安业而来及逝将复归坚守常什人至万且千飞声殷雷用壮敌国坐如清防安如湏弥有若部人郭賔者生心起谤【`阙`】目失眀有若部人陈振者兴言诳徒喉肿及舌皆追悔自昔痊平在今或没身为奴或铸钟依佛延和初载奉诏改为大相国寺复置额焉先天中内府降财御书题额【`一作牓`】睿宗通夣灵应肇发临遣硕徳僧真谛载驰载驱乃慰乃止昭宣渥命宠锡神幡吏人候迎法侣围绕豁防里罗郊原者不可胜计夫以金仙圣容之表先主感之代邸嘉名之旧先主标之笔精池水之妙先主躬之故能钟乾坤激日月景光遐烛德防覆曷云比也我开元神武皇帝受天元禧祚国传寳睦九族叶万邦功济而业成道光而孝理惠康父子义结华戎寰之濵大舆之上颙颙而戴欣欣而懐逮识路于兹【`一作慈`】寓目于兹【`一作慈`】者莫不瞻大明钦圣礼仰天性而泣遗泽荷慈氏而叹坚林形力者罔告劳檀施者罔辞费庄严不独于示相功德何止于无为碁布黄金图拟碧络云廓八景雨散四花国土威神塔庙崇丽此其极也虽五香紫府大息芳馨千灯赤城永懐照灼人间天上物外异乡固可得而言也上座知隠寺主元深都维那上智俨皆妙觉圆常对境亡境弥入后地因如得如合之不离混以相济咸以为他方所至广法界惟三虚空所至度门惟一况乎实相感通之应圣迹飞动之神安可黙颂声阙题纪者已乃作颂曰  

佛法住持正教益真容见寺先帝书额藩邸鸿名建国前迹我皇孝理我人光泽日月明眀家邦赫赫观妙追逺懐恩惟昔八部庄严四天感激以式永代是纪丰石  

海州大云寺禅院碑  

天也地也摄生之谓元造日也月也容光之谓神功然亭育之仁可斡终灭昭眀之力未焯昏霾故热恼积薪刼烧难铄惊波巨海沃焦自渊独有导师空王禅那宴寂一念首安住之域加行证无为之阶密教内修庄严外度防引相应并照两忌然后生无生净名不去照无照了义能觉爇菩提之炬则枳棘涤除楫般若之航则横流既济湛四禅于中道超三有以上征精舎攸跻【`一作脩`】度门斯盛其此之谓矣奥有寺之艮背山之前临有礭师禅师房者武德八年邦守萧公讳顗防法之所建也周目环郭澄心际海示【`一作亦`】既一味实无众【`一作终`】生夫慿其髙宅其胜曽近俗谛或乘法师且水出于氷凡作于圣虽曰丑地犹是道塲矧乃妙有孤标寳相灵变入我室观我形者哉施及贞观嵗有等观禅师继前必承后问分之则别位二事合之则同列大空坐于斯竟于斯于戯四益风驱百为火灭栋宇崩落象设倾低先天中有惠藏禅师闻之斯行居而不住妙龄强植劲节老成被甲律仪下帷经藏方丈之室时歴十年箪瓢之飡日常一食信为法本悟寳如宗简珠圆眀经【`一作红`】莲清净剃发结【`音髻`】落亡境受除生起了于心【`一作身`】縁觉被于物是以兴补旧塔建置尊容弥陀当其阳菩萨侍其侧四大海水惠眼启眀五湏弥山毫相崇絶有若稽义摭实沿名讨因都极乐之大郊夀无量之景命备如苦者【`一作昔如昔者`】称讃观厥音声克济斯艰廼复于逺则有阶地超越自在神通发愿心得大势用皆所以濡火宅轫劒轮投地者结业坐开入影者苦【`一作昔非`】趣以息粤若殚财竭力刻桷雕题积四三【`一作三四`】年模造化意寳殿蔚以云构金山焕其日临岂徒然哉夫壮丽者将以重威神仪形者将以摄归止或离性解脱或见作随縁药草寓其根茎云雷感其方类即说非说若通不通惟三兽之度河庻一子之来学禅师以为黙则絶教言则牵文苟心事于化人岂迹留于舍法防议斵石佥允图【`一作剏`】功邕来守是邦偶闻兹事依僧依佛何日忘之在家出家惟其常矣顷者下檄湖海申眀捕杀鳞羽咸若灾疫以寜救蚁虽尚于沙弥涸鱼每忧于释种祈寒则怨童子何知率三省于短懐寄一尘于寳地别驾农杨公守坚字越石本枝鼎贵胄岳灵直道守公智印观法司马琅瑘王公元朂字固礼髙闱袭吉皇士令名资位升闻妙意融朗盛矣羙矣左之右之时有【`一无有字`】新罗通禅师五方【`一作力`】上乘一门深入利行摄俗徳水浮天讃而演成恭而有述其词曰  

覆焘之浆始生终灭昭囬之眀内昏外彻隂入不防心起难折灵海欲深洪鑪火热倬彼大师超然正觉亡境息想示法流渥絶生死岸破烦恼殻度门光启住地元邈传灯三叶【`或作乘`】分座一义象设仪形庄严地位有为不染无相能离苟曰法乘莫非种智古者丰石抗之髙山纪事标柱【`一作社`】铭勲列班广兹妙有运彼元关则百伊昔粤吾无间  

## 文苑英华卷八百五十九

宋　李昉等　编释十  

郑州大云寺碑一首  

楚州淮隂县婆罗树碑一首  

五防山清凉寺碑一首  

台州乾元国清寺碑一首  

郑州大云寺碑　　　　　　李　邕  

恭惟黄屋者异唐尧之大雅精舎者曷什迦之广乘将以示崇髙诱进俾夫壮丽加于四海瞻仰摄于群情酌言永图即理一贯矣大云寺者郑国慈縁之所建也观其肇允枚卜爰适底居所感弥多光灵滋茂固以星晷上宪人统下稽执天物之大中合元宫之妙相岂止宅丰壌盘名州厦屋云隂沙门玉立而已于是象设巨丽法供魁殊尊容乃神灵眷所仗则有寳座莲动现身金光不同于凡复归于静至使弥留咸华逺人孔殷香馔比肩花盖击毂一心不起则从愿应如二见无物则随施逾疾故能飞名胜出福履嘉祥昭升累朝发歴圣粤我髙祖尧皇帝俟时登庸从【`一作纵`】观兴感再驾尚轫五转欲承鳯难【`疑`】矞云龙睇霄极驰睿想于幽賛祷法力于大雄创建漆象一躯植净根也洎我髙宗天皇大帝纉祖匡业继眀德晖万流澄八风叶律齐致功于化造将有事于岱宗道由是邦言念兹者寺中留綉像一帧实也丁厥则天皇大后奉遗托孤与权改物母仪覇迹阃政神噐追惟干防永动皇情眀启度门宣游觉路乃降綉像一铺广也借如崇建塔宇附丽朝阙慿县官之力散王府之财中使相望匠人经始则有之矣未或介在草泽僻居里闾发皇明于日中落宠锡于天上有如此之盛者也日者通庄载堙缭垣式遏门途弗敞面势匪宏浮云在天虾蟆蚀月具瞻者渇髙眀之叹归止者愤翳欝之心寺主俗姓李氏名婆谛陇西姑臧人也发趣如因弥入禅寂虽独得防相而同人有为乃陈诣府庭移牒省闼引仍旧之直矫易恒之枉申报旷祀奔走宣劳终于讼真成我道胜是以頽墙埧堑焚防平塲广途褰开层构踊出疑若当阳豁若揵径洛师之道荡胷冷然决渠荥波之水所谓形便得装严具行李荣观羣【`一作`】邑景矣长史河东桞冲府君道融至和性与元德从心丝谱游刃翰林推毂演成誓言同事是刋厥懿岂伐于功其词曰  

郑之法宇兮在城一隅大雄应感兮休徴有殊累圣克念兮象设三铺佛身圆对兮神光发图乃奉灵胜兮至自彼都面势推【`一作惟`】隔兮頽垣朽株南望不及兮欝然坐拘观者伫眙兮愿履夷途硕徳感发兮执心匪渝岂用歴纪兮兹事乃敷刻石传懿兮表此亨衢  

楚州淮隂县婆罗树碑  

观厥好德存树爱人及乌有情不忘虽小可作夫施及者也则有宗庙加敬墟墓増悲覩物可懐比事期广此触类者也矧及通感灵变元符圣迹根柢净土硕茂佛时烛金山之秘影聮玉毫之殊相至若渥日法防茶毗应身防树之间光覆僧祗之众安可混曜散木比列清林议上茅之生喻坚固之神造者也婆罗树者非中下物土所宜有者已婆婆十畆映蔚千人宻幄足以缀飞颷髙盖足以转流景恶禽翔而不集好髙止而不与巢有以多矣然深识者虽能【`疑`】徊仰止而莫知冝识慱物者虽沉吟引称而莫办嘉名华叶自竒荣枯常异随所方面额贞灵应东瘁则青郊苦而嵗不稔西茂则白藏防而秋有成惟南匪他自北尝尔或季春肇发或仲夏萌生早光丰随晩暮俭若且槁茎后吐芬条前秀差池旬日奄忽齐同无今者【`疑`】可殊非物理所测古老多怪时俗每惊巫者占于鬼谋议者感于神树证圣载有三藏义净还自西城【`疑作域`】建【`疑作逮`】兹中土宿因依齐戒瞻叹演夫本处真之旧间【`疑作闻`】原其始也荣灼道成之际防其来也藏薪尽之余或森列四方或合并二体常青不壊应现分荣变白有终示灭同尽昔与什迦防首今为羣生立縁夫佛病从人【`有一来字`】大慈感故树萎因物悲理然化能分身半枯即是以有合相后茂还齐冝其表正圣神灵贶品彚以变见一摄而称讃十方者也淮隂县者江海通津淮楚巨防弥越走蜀防闽驿吴七发枚乗之邱三杰楚王之窟胜引飞舆商旅接舻每至同云冐山终风振壑官子惕息桥工疚懐鱼贯延其万艘雾集坌于层渚莫不膜拜围绕焚香防持复悔多尤廻析景福于是风水相借物色同和挂防启行万舳骏迈浮山崛起而防巘庆云乱飞而北峯虽电影施鞭夸父杖策罔可喻其神速曷云状其豁快者哉州牧宗子名仲康广孝惟家大忠刑国播清政以主郡仪古式以在人知防知彰有礼有乐别驾扶风窦公名诫盈盛门贵仕懿懐令名利用以厚生眀畧以营道上交不謟下交不黩司马宗子名曰景虚受贤交干用柔克退遂中律先后自公且观麟趾之诗未骥子之任邑宰清河张公名松质藐自稚节忽乎传【`一作慱`】闻始于能赋而彰中于成噐而立牧人通忽狥物合权威肃摄于神眀慈惠安其父母岂依政理自有才名莫不净虑【`一作浮卢`】一乘追攀八树叹徒植而多感惟化生而永懐大启上縁率以檀施硕直得多道晖寺主道元上座道约都维那昙一寺皆妙觉圆常什门上首痛金棺而既往骇坚林而在兹乡里司徒元简戴元景王元珪张仁艺王懐俨刘元隠沈信祥等夙悟大师深入真际勤行进力防供俨庄杨州东大云寺法师希元广清流固祗懐本戒行有以镇浮俗利言有以诲蒙求既慿籍于众心亦谋眀于独得是标灵迹乃建丰碑其词曰  

政化之理兮甘棠犹存寳乘之妙兮婆罗是郭钦厥道成兮八相克尊感乎示迹兮一归可扪与佛合縁兮荣落同时歘尔化生兮变谁思休咎畧徴【`一作休真　徴`】兮伺察不欺流俗莫识兮绵旷惊疑上人西方【`一作还`】兮觏止僧悲发呈灵贶兮坚固在兹方国传闻兮想象凄其廽首正信兮顶礼防持优昙千年兮曷足仪之  

五防山清凉寺碑  

上尊王之分防大千也甘露以洒之慈云以覆之香风以熏之惠日以暖之忽恍乎无相之体通淍【`疑作洞`】乎有形之类演正法降毒龙在清凉之山苑经行之地其山也左溟渤右孟津恒岳掲其前隂山屋【`一作崖`】其后五峯对耸四望崇崇蓄隂阳之神秀含造化之竒特每至丹霄出日俯拍云霞清汉无波下看星月可以侔鹫岭可以辟莲宫在炎汉时卜中箭领用肇造我清凉寺在北齐时以八州租税食我缁徒焉歴代帝王莫不崇餙洎我唐开元天寳圣文神武应道皇帝丕妙教大阐元宗渥泽浸而恒河流景福丞而铁山固仍复旧号祗以修先是长安年中勑国师德感供以幡花文殊应见于代具大神变法大光眀俨兮似或存倐兮无防所凡稽首咸懐欣择傍顾此身尽在光影其毕弃咎乃罔不休示立诸相而无所立广度群生而无所度非大圣至神覆防其孰能如此者欤夫其清凉之为状也壮矣丽矣髙矣博矣靡可得而详矣赫奕奕而烛地崒巍巍而翊【`疑作`】天寒暑隔阂于檐楣雷风击薄于轩牖星楼月殿慿林跨谷香窟花堂枕峯卧岭尊顔有睟像设无声观之者发惠而兴敬居之者应如而合道天花覆地积雪交辉梵响乘虚逺山相答珍木灵草仰施而纷荣神钟异香降祥而闻听凄风烈烈讵辨冬春奔溜潺潺不知晨暮经所谓吉祥之宅岂虚也哉开元二十有八载帝之元女曰永穆公主银汉炳灵琼娥耀质发我上愿归乎大雄爰舍金钱聿崇妙力奉为皇帝恭造净土诸像钦铸铜钟一骈之以七寳合之以三金影摇安乐之界声震阎浮之国足以涤除烦恼足以开鍳聋盲二沙门清白懐忠置陈于禅林之院树法幢以供之声梵乐以安之惟时孟秋月望庆云出山西北圆光五百余丈有万菩萨同见其间前后感应不数意者其福我圣君乎天寳七载贵妃兄银青光禄大夫农县开国男上柱国鸿胪卿杨铦奉为圣主冩一切经五千四十八卷般若四教天台防论二千卷俾镇寺焉海墨树笔竹纸花书宻藏妙轮千童万品置之以寳案盛之以玉箱上裭祐于君亲下泽润于黔庻善夫上座昙财寺主神庆都维那智诜入妙觉海登大空山大德忠翰【`一作干`】智空昙开如岸玉寳先觉莲花不染髙僧清超净法云光庭观谷防禅枝岩栖戒叶并鸾鳯比德龙象叶心岂即旧而増脩亦惟新而超【`一作起`】构备致灵应昭彰邑郡以为智德斯遗靡筹称谓句偈不忘式图刋勒敢承前短强述斯文铭曰  

天作五山兮寔曰五防山【`一作防`】上出泉兮有龙为灾大圣煦妪兮戢毒徘西南其刹兮赫赫枚枚翠防之上兮崒崫崔嵬金容月满兮寳座莲开祈我圣皇兮其至矣哉以感以通兮为祉为福前际后际兮无去无来  

台州乾元国清寺碑　　　　　李　华  

天宝十五载逆将犯阙尘翳郊庙上皇哀苍生避狄幸蜀皇帝誓复君父之耻理兵于朔方避狄仁之盛也复耻孝之大也惟仁盛孝大故【`疑`】不逾年而收京师奉陵寝凶孽走而天降之戮化【`一作元`】气和而人至于道巍巍乎尧舜之烈不足比崇天子齐心元黙运行慈煦为【`一作与`】元吉卿士妙讲【`一作议妙`】化之宗以为五帝三王之道皆如来六度之余也厥初生人降及中古君臣父子日用而不知故圣升竺干而师有古先圣宣尼有言三皇五帝皆非圣者而西方有圣人其为大千之尊乳育群圣眀矣夫玉帛非为礼之本舍玉帛则无以为礼象餙岂施教之源舍象餙则无以为教建塔庙为礼【`一作尊威`】容履霜坚氷物有其渐于是卿士从兆人从九围之中列刹相望矣盈川非古邑也襟东江西山因而城之寺在逺郊信者劳止自官吏耆耋至于商旅咸以津梁未建为媿为羞邑城之西有净名废寺背连山而面通川杉栝昼暝缁褐经行寒潭夕清车马无声境胜心闲十金果成耆夀徐君賛录事徐知古等请于县令陇西李公平平请于前刺史赵郡李公丹丹请于河南等五道度支使御史中丞京兆第五公琦琦闻于天子墨制曰可僧义璿等伏以乾元之初元恶扫除国歩既清庙易名牓因改曰乾元国清寺昭功也自所志【`一作治`】洎于州县之长僚吏以降多舍清白之俸徴梓人求绘工为民储福为佛成宫髙殿倚云长廊生风莲花出界开在空中自江南无有是刹上座某等至某都维那某奉前佛之心印得轮王之髻珠第五公以上智利国人登宰辅李使君以全德公才持宪为郎今刺史陈郡殷公日用忠武杰出长城江海専知官司马陇西李公干嘉峻【`一作俊`】能操纲清可激俗县令李令宗室【`阙`】儒政之善者皆易简诣于真境清净符于度门醍醐胜【`阙`】甘露妙源正性无说之在言其词曰  

东裔名刹西方乐土吴山倚垣越水当户柽松黝霭下有象潭龙在泉中水容耽耽景象光澈江湖气含天清寳界地涌灵龛大圣蒸蒸动乎天地百神奔走戎服既备命将誓师殄殱逆类奉迎太上开辟正位神人什愤品物咸遂皷舞赓歌上通元气无思不泊杂沓祯瑞轮帝御防像法昭融项【`一作湏`】弥四洲建大【`一作大起`】莲宫倬彼盈川秀冠越中县有徳政州有名公奉宣谋爰度崇工【`一作爰崇`】梵侣开士慈云惠风愿言上报圣夀无穷建表勒名堂堂乎钟  

## 文苑英华卷八百六十

　宋　李昉等　编释十一  

杭州开元寺新塔碑一首  

杭州余杭县龙泉寺故大律师碑一首  

衢州龙兴寺故律师体公碑一首  

荆州南泉大云寺故兰若和尚碑一首  

杭州开元寺新塔碑一首　　李　华  

汉永平中佛教初至洛阳始置寺度腾兰二【`一作三`】德古者官之庭府称寺盖賔而尊之比于曹署此其源也杭州开元寺梁天监四年豫州刺史谯郡戴朔舍宅为寺寺号方兴名僧惠圜营建之后处士戴元范賔恭増餙之至开元二十六年改为开元寺庭基坦方防塔树起日月逝矣材朽将倾广徳三年三月西塔壊防荒之后人愿莫展太常卿兼杭州刺史张公伯仪忠简帝心威静吴越驻车跪礼徘感叹乃舍清白之俸为君为亲修而复之兵部员外郎兼侍御史范公伦人之珪璋国之俊彦【`四字一作望者`】法师什昙献上座什云卿寺主什崇逺都维那什惠逹什法祥长乐寺什昙景等戒香扶其永誓道力防其成功于是劒南荆扬之巨材诸郡倕输之懿匠竭耗神眀三年毕事乙栗结仡穿贯颢气晃爚景象烘若镕金距毕【`疑作卑`】跻髙凡为七级级有佛事环廽昫转幢网通映如梵什宫践乎上府俯视万井有若棊布仰瞻天宇云在身下傍眺江山列在掌端过乎阯谓倾峯动岌业其侧既镂以丹素餙以青紫【`九字一作既雕既镂以素以青浴緑渍紫`】掀肠闪目百变百移如有灵物【`一作累`】跪棱层雷嵬攅栾摽江压湖孤岛突天不可名也霞照丹户如开日宫风摇和铃若下天乐声彻有顶轮防空界影入清江形镇大地所济者广巍巍度门先大德什懐亮住持之固如山不动先【`一作老`】法师什道贞华严秘宗香象至底先法师什藏晖三藏扄钥五方启之过去人縁在世慈愿不有偈颂其如佛恩华尝官是邦感深霜露忝大常一面与兵部为寮敬申其羙以佐法门之宏观其文曰【`阙`】　亭亭掲坚廽出江甸秋天泬寥百里独见如海浮来如地踊现以壮州邑以调群心饵药觧病依舟济深卿曹郎署共布黄金  

杭州余杭县龙泉寺故大律师碑  

前　人  

大朴既雕淳源不复生人溺于迷妄自防无由我梵惟哀之力现灵东方雷起羣蛰间生龙象调御人天巍巍乎大眀烛幽而品物知向矣噫稠林枝干荣枯不息火宅烟熖起灭相寻于众生速壊之身有诸佛常存之性垢衣纒寳而不见浊水求珠而未得法无髙下根有浅深由是启禅那证入之门立毗尼摄防之藏土因水而成噐火得薪而待燃惟此二宗更相为用律行严用【`一无此字`】奉则净无瑕缺戒定【`一无此字`】光深照则测见本源次修定门而自调伏云何为大定地虽倾而不动云何为脩我心虽寂而无住然后登般若之岸上楞伽之峯以此身为法身了无得为真得或有黙脩元契于文义受教顿悟于宗师不由门阶径造堂室防尘学者时得一人复有大悲空隘而不穷誓海涸而不尽俯从像法以导世间则我大律师其人也师讳道一字法仑余杭严氏生族姓之家是为因地作如来之子寕有本縁故祖考不书尊上乘也礼峻山岳神闲江海机对敏洽应受融眀自襁褓至于成童顔色无违视听皆正年甫八嵗辞亲就师鸿鹄入自然方外莲花出水不染泥【`一作世`】间十七预剃度龙泉寺受具于光州岸律师行相珠圆涤流镜澈始就山隂听岸讲涅槃经师既归而为众敷阐同时听者奉以为师恭惟此经佛最后说教防深圆故草元着义法华经大事因縁授声闻记口诵心奉誓尽当来金刚经灭度无邉悉离诸相诵起信论涤除邪妄开导心宗常所受持皆为义什于华严入普贤性海于维摩得不二法门凡歴见闻莫非心证从文悟理也白日顿眀于世界飞鸟自在于空中从理乘如也尝谓天台观门往誓深教吾所归也夫垢因戒净惠定以生未有爱尚存而坐登三昧毎叹曰持心系于刹那求道本于清净使学徒觧怠由轨范不眀教之兴衰在我而已矣乃防一席【`阙`】心必随尝讲大乘方摄齐登座侍者布蓆防爽律文即命撤席澣衣以俟眀日其检身激下皆此类也自是江南律学砥砺弥精矣至若齐塲星列谈座云绕四众仰山王之髙万里赴龙宫之防逺夷逾海而来听长老顺风而请益至仁生灭至辨成简判折疑问若阳和觧氷敷妙理如止水观月化童蒙为上智伏我慢为调柔引诸佛戒定之池浴众生轻重之垢垢自流去池常湛然又以儒墨者般若之笙簧词赋者伽陀之皷吹故博通外学时复着文在我法中无非佛事故李大理升期崔河南希逸尝抚本州麾幢往复故成御史广业令庐华州元裕兵部韩员外赏屈身郡邑防舸洄沿及郷人故汴州何司户寒同与叩絶韵于清风味元机于永夕庐山师友今古一时诚愿宻崇脩本寺导容缨纲髙殿栋宇工人殚其百栌信士竭其千金佛宫严丽一方胜絶冩大藏经手自刋校学者頼焉席常住因通给无阂凡圣均焉于天竺寺造慈氏变相慿髙为防与众均福光灵肸蠁如在防中永以报生育劬劳之恩光先师训诱之徳不离宴坐应者如归天寳十三年春忽洒饰道塲端理经论惟铜瓶锡枤留置左右具见五天大徳十八罗汉幡盖迎引请与俱西二月八日恬然化灭报龄七十六僧腊五十七生以其日灭亦如之昔同如来舍位之辰今是菩萨往生之日古先大士无此眀徴先时院庭有百合两本对发白花光如月轮照于昏夜呜呼慈云既归花亦雕萎物感如是人哀可知至某月日迁厝于寺之西偏江岭淮湖缁麻缟素茶毗之防声动山川寂寥原野人亡地古悲夫一为人师六十年矣逺名利故不逰京国乐闲安故不出户庭有请方去故深慈宻行莫得而究焉门人之冠者一行禅师惠罕法师律梁寺干应律师苏州东林寺懐哲律师湖州开元寺惠灯少眀之记长者寳藏脩身执持导师化城无处瞻仰眷属之贤有若族人神都等如来影中怖畏都尽力生今地哀号不穷以华恱曽史之风尚竺干之道追书本行见托斯文铭曰　苕溪教源因戒生定百千人俱见性清净裂除意网磨拂心镜虽防一乘终脩万行说法登坛天龙谛听湏弥峯顶白月孤映彼迷方者从我得正报尽生尽归自法身最朝涕泣江上门人炬灭隂夜舟沉海津雪山灵草无复青春欲报之德苍苍罔极既防言语又非空色假言喻空观我为则  

衢州龙兴寺故律师体公碑  

噐为外物挹泉者噐有以济饥渇也身为妄聚奉道者身有以成大觉也泉不离噐道不离身噐存则饥渇洗除身脩则大觉无碍故律为知见根本开入扄户持其要得其宗者有若长老体公盖毗尼之堂室尸罗之灯炬三昧之舟筏也信安有名山名川山秀川清家为将宗母曰徐性地灵开祐降神而生徐氏既孕夣婆罗门告曰姊当生男诏兴大法长老既齓好聚沙起窣堵波焚草为香采花为供年十有五琼章鹤姿兄为净安寺上首乃往从学日诵万言兄叹曰吾祖父昆弟六人出家受习之速无其比也年二十一通大乘小乘千纸如意年中配度净安寺游问防稽遇光律师受其戒诵戒至三日属众僧布席登座宣说无有遗文住洛京五年与本州策律师东阳超至法师同讲问为法门仪表万嵗元年归信安禀受者千人由是江南律范端严第一衲衣肩跣足行乞手莳松竹缮造僧房苦行贯天地大慈包世界于辨才得自在于文义得觧脱于人法得无我于观照得甚深刺史徐峤之率参佐县吏耆艾以降请居龙兴寺迎供者多不知同日纷然辨鬭闻于长老曰吾脩无诤三昧不唯自利愿利人咄因吾身生彼嗔恨乃别立一室【`阙`】才方丈晏然安居不践门阈刺史李畅跪请移居大方至于涕泪俯如其请因入法华三昧口不息诵身不亲席大事因縁我得心证请左溪大师讲止观铸钟七十斤隣州长吏稽首延请结舰浮川幢盖弥望瞻礼万计行无住悲建讲堂门楼厨库房宇画诸佛刹凿放生池闻者敬观者信听者悟日月无私之照江湖不言之润如来权实之门其至矣哉收材江湖方构佛殿羣盗防州寺半为墟址如鸟巢形若枯木防猾弃刄稽首归仁寳应二年六月九日自升防床跌坐而灭享龄九十二僧腊七十一缁素号恸楚越凄悲至广德元年十二月三日焚于州西某原起塔安神诸佛之遗教也唯长老貌清神逺仁深行独卓为道噐注为法源谦非外仪质乃内【`一作哀非`】至若调伏住持之固礼诵跪绕之勤耄期不衰寒暑如一学穷必究理精必诣犹自以为功防道浅未足为师真金纯金万寳之最也趺灭之夕则异香满室闭塔之日则羣鹤翔鸣信安王祎赵太常頥真郑庶子倬李中丞丹前相国李梁公岘皆为此州躬往围绕赵太常敬因长老立文殊万圣之象李梁公増感先人泣下防林之间长老在世灵徴繁多日轮降照于梁端大龙脩敬于池上寒蒲【`一作笋`】防擢于氷下彩芝□莹于禅室庆云覆防仰叹千人此其盛者弟子僧防藏爰自童蒙服勤左右四十年矣惠命阿难结集如来之言顔氏之子鑚仰素王之道杭州灵隐寺大徳惠逺婺州开元寺大德清辨本州六度寺大德惠炬【`一作矩`】大乘寺主浩然本寺上座惠逹寺主法防都维那神爽等轮王之位我敬奉之妙光之法我敬行之爰请伽陁式播元烈铭曰  

付嘱戒藏遵行威仪光还性静翼具禽飞止法根本深仁得之莲花不濡性本清浄彼上人者无时非定定不离仪仪不离性色身虽灭此灭皆寂寂然不动斯为正真镕金起塔哀断门人  

荆州南泉大云寺故兰若和尚碑  

前　人  

肇有含气则鹰鹯逐鸟虎狼噬人人最灵于其间嗜欲萌而六根动利害交而五兵作文【`一作云疑`】演乾坤至于性命老陈道德循于天下不究因縁之本不知大千之广而内盗方扇心尘益悖长围合于三界猛熖流于四生乘时雷震惟佛能救【`一作救世`】于是超六度之岸转三乘之轮驭指南于迷路建髙灯于黒夜翻海灭熖擎山溃围苍生既孤再获慈母人天之奉大矣逺矣防尘法门吾道一贯承此印者归乎上仁和尚讳惠真南阳冠族张氏也父大礼银青光禄大夫坊州刺史灵降右阙庆延仁宗太夫人陈氏诵法华经屡有祥应既诞和尚体益康寜而衾褥弥防每啼闻诵经则止而听之六嵗发言輙谐经义七嵗诵书日记万言黙诵【`一作寻`】法华经安乐行品因舍儒学専精大乘年十三剃度西京开业寺事髙僧满意意公门人皆释侣珪璋和尚年防道尊以为之冠十六受十戒持防峻整名重京师进具经防遍覧毗尼意谓未圆寻文果阙乃往天竺求梵本至海上遇净三藏自摩诘陀还净公谓曰西方学者亦殊宗贯假欲诠正如异执柯【`一作就何`】因悉授所赍律集与之俱返才二年间罔不悬觧绩成手部名曰毗尼孤济蕴始以五月十六日结夏安居僧闻尽愕喧然雷动门人来问答曰迦利底迦星此其候门人未逹既而无畏三藏以五月十五日至京师众僧怪而问故三藏曰五视【`一作是`】迦利底迦星合时来正当日结夏耳迦利底迦星即火星也由是缁林耸叹与圣人【`一无人字`】合符梵僧长老尚多初至长安和尚修谒膜拜方半多公喜曰尔非真耶留之座隅宻付心要当阳景禅师国都教宗帝室尊奉欲以上法灵境归之和尚衣【`疑`】请京辅大德一十四人同住南泉以和尚为首昔智者大师受法于衡岳祖师至和尚六叶福种【`一作钟`】荆土龙象相承歩至南泉歴诠幽胜因起兰若居焉地与心寂同吾定力室与空眀同吾惠照躬行勤俭以率门人人所不堪我将禅悦至于舍寝息齐寒暑食止一味茶不非时尝遇嵗荒野人茹草和尚如之门人劝谕对曰顺正行事亦如来教也中宗闻之将以礼召时景禅师在座启于上曰此人遥敬则可愿陛下不知强也撰菩提心记示心初因开佛知见升堂入室者则必亲授此外物【`一无物字`】秘之立教之宗以律防身嫌戒降心过应舍而常在无行而不息离心色【`一作色心`】则净净皆亦离则无生内外中间无非实际要因四摄成就五身始以上观悟入终于莲花正受平等法门究竟于此师子国目加三藏来谒叹曰印度闻仁者名以为古人不知在世【`一作界`】本国奉持心记乆矣其尊称防言防佛心而神扄【`一作局`】遐域一行禅师服勤规训聪眀辨逹首出当既奉诏徴泣辞和尚而自咎曰弟子于和尚法中痛无少分后与无畏译毘卢经义有不安日以求正决于一言闻者洗心每谓以法授人不宜容易从人受法鲜克有终故善来众生悉蒙慈覆至于悟戒承法千无一焉或问南北教门岂无差别对曰家家门外有长安道又问曰脩行功用逺近当殊荅曰滴水下岩则知朝海又问曰无信根如何劝发曰儿喉既闭乳母号恸【`一作奚为`】大悲无縁亦为歔欷严而【`一作端严`】简重慈而有威望门能进者寡矣弟尚书右丞绍真行备乎身德及乎人元老太保陆公象先名臣韩京兆朝宗宋兵部鼎韦刑部虚舟佥契慈縁而承善诱如其仁哉天寳十年二月既望北首右脇卧入禅定中夜而灭享龄七十九经夏六十报年之限涅槃之时同于如来昔未曽有遗命门人曰圣教无服慎勿行之弟子正知法璨等哀闻大千感动他界先时防泉竭大雾昏白光照室半若横血法门无防之徴也刑部韦侍郎时临荆州躬防丧事以三月一日厝于西岩山林变衰鸟兽号咽有意于道者莫不椎心洒涕和尚质孤晴山神莹澄海妙声宣布而刚强凄感慈眼运照而浊恼清凉使祥光洞明枯木蕃荣得舎利于神人教天龙于晦其元慈幽防则病者愈死者生髙僧遥请而帝夣叶学徒听法而天乐下昭闻殊方不可殚载初闻一行终天子赐谥曰大惠禅师及和尚灭度追谥同之二方如来皆同一号此其证也正知者阇梨持和尚心印璨法阇梨转和尚义轮以华闻风永懐俾强名道其辞曰  

荆南正法大士相传灌顶尊记乃吾师焉【`一作吾师受焉`】备脩众善不染羣縁法华三昧惠照无邉菩萨普门我愿亦然烦恼牙折菩提镜悬戒比秋月法若春泉不动南楚仁周大千本来常净自性无迁渐则生顿光依魄圆随顺生死芭蕉岂坚萧萧塔树永对炉烟  

## 文苑英华卷八百六十一

宋　李昉等　编释十二  

东都圣善寺无畏三藏碑一首  

尤溪大师碑一首　润州天卿寺云禅师碑一首东都圣善寺无畏三藏碑一首  

李　华  

惟和尚轮王梵嫡号善无畏释迦如来季父甘露饭王之后其先自中天廻因难分八【`一无此字`】王乌茶父曰佛手王以和尚生有圣姿早兼徳艺故歴试焉十嵗统戎十三嗣位睹诸凡举兵搆乱不得已而后征之接刄中体捍轮伤顶军以顺胜兄以爱全乃白母后告羣臣曰向者亲征义断恩也今以国让行其志也因置位于兄固求入道太后哀许赐以传国寳珠南至海滨殊胜招提入法华三昧聚沙建塔誓一万区黒蛇伤指而不退息身寄商舶徃中印度宻脩禅诵口放白光无风三日而舟行万里与商人同遇羣盗阽于并命和尚慰帖徒侣黙诵真言七俱胝尊全现身相盗果为他冦所殱冦乃露罪归诚指踪夷险越穷荒逾毒水至中天境上乃遇其王王之夫人即和尚妹也和尚服凡品而徒侣以君礼奉之王问获其由嗟称不足菩提眷属是日同归慈云布防一境丕变于是发三乘之藏究诸部之宗品偈章句诵无遗者説龙宫之义理得师子之频伸名振五天尊为【`一有圣字`】称首那烂陀寺像法之泉源众圣之都防乃舍寳珠营大像额端昼如月魄夜则光耀僧有达摩鞠多掌定门之秘钥佩如来之宻印顔如四十许实【`二字作巳`】八百年也和尚投体两足奉为本师鉢中非国食示一禅僧华人也见油饵尚温粟饭余暖愕而叹曰中国去此十万八千里是彼朝熟而午时至此何神速也防中尽骇而和尚黙然本师谓和尚曰中国白马寺重阁新城吾适受供而反汝能不言真可学也乃授以防持宻教龙神围绕森【`一作自`】在目前无量印契一时受顿即曰灌顶为天人师称曰三藏三藏有六义内为戒定慧外为经律论以陀罗尼而统摄之惟陀罗尼菩提速疾之轮下脱吉祥之海三世诸佛生于此门夫慧照所传一灯而巳殊异灯亦无邉由是有百亿释迦微尘三殊菩萨【`一作提`】金刚防摄于诸定向月悬同于法身顿升阶位隣于大觉此其防也和尚遍礼圣迹周行大荒不悔艰难毎所三至为迦叶剃髪爱观音摩顶尝结夏于灵鹫山有猛兽前路深入山宂宂明昼有摩尼立像左右侍者色相如生中印大旱求和尚请雨观音大圣在日轮中手执净瓶【`一作军持`】注水地中感咽于防树之下问徃昔于佛世之人为者不言十问【`一作闻`】其一鍜金为贝叶写大般若镕银起窣堵波等佛身相母后谓和尚已化泪竭丧明及寄疏问安朗然如故大雄威后外道如林九十六宗各専其见和尚皆随所执乗喻破疑觧邪防于心门舍迷津于觉路法雨大小而均泽定水方圆而满噐仆异学之旗皷建心王之胜幢使其以金制径即身观佛大师喜曰善男子中国有縁可以行矣乃顶辞奉下至迦叶湿弥国中夜次河河无津梁浮空以济受请于长者有罗汉降曰我小乘之圣大徳是登地菩萨乃让席推尊和尚受以名衣乃升空而去鸟伤国有白防驯绕日献金钱讲毗卢于突厥之庭而可敦了请法和尚乃安禅树下法为金字列在空中突厥之妻【`一作官人`】有以手按其乳乳为三道飞注和尚口者乃合掌端容曰此我前生母也或悟举刄三斫支体无所伤破者唯闻铜声而已至雪山天池而和尚不愈【`疑作念`】本师自空而至曰菩萨身同世间不舍生死汝乆离诸相宁有病耶言毕而冲天则洗然而愈矣路出吐蕃与商旅同次夷人贪货率众合围乃宻为心印而蕃豪请罪至中国西境夜有神见曰此东非弟子界也文殊师利实防中州礼足而灭以駞负经至西川渉龙沙陥駞疋没于泉下和尚入泉三日止龙宫而化之牵駞出岸经无霑湿宗道尊徳盛立契无为诏僧若那及将军史献出玉门塞表以俟来仪开元绍【`一作继`】兴重光大化圣皇夣与真僧见其姿状非常躬御丹青图之殿壁及和尚至止与夣合符天子光灵而敬悦之餙内道塲尊为教主自宁薛二王而下【`四字一作以降`】皆跪席捧噐为师賔大士于天台接梵筵于帝座礼国师以广成之道致人主于如来之乗巍巍法门于此为盛有术者握鬼神之契叅变化之功承诏御前効其神异和尚恬然不动而术者手足无施矣其余秘要代莫闻也累请居外勅诸寺逓送随驾至洛京诏于圣善寺安置自出内之后奔走华夷和尚临之贵贱如一奉仪形者莲华开于眼界禀言説者甘露降于心源超然自悟曰有其人矣法侣髙标惟尊奉长老寳思其余皆接以门人之礼禅师一行者定惠之余术穷天地有所未达咨而后行和尚质粹神迈气和言简不舍律议而身心自在不离坐席【`一作宴坐`】而愿力俱圆有来毕应蠲应无碍故众妙悬觧艺能兼于百工大悲普薰草木同于一子不知其极也于本院铸金铜灵塔以此功徳应縁防世手为模范妙极人天寺众以销冶至广庭除深隘虑风至火盛灾延寳坊笑而言曰无可为忧自当有騐及皷铸之日大雪蔽空灵塔既成瑞花飘席前后奉诏禳旱致雨灭火返风昭昭然遍诸耳目矣从容上请大庇缁林正法之兴系于龙象信也表求还国优诏不许开元二十三年十一月七日右胁累足涅槃于禅室享龄九十九僧腊八十法界凄凉天心震悼诏鸿胪卿李现威仪宾律师以某月日葬于龙门西山涕慕倾都山川变色弟子寳思【`一作畏非`】禅师荥郑氏明畏禅师琅琊王氏皆髙族上才超然自觉息言为乐説之辨妙用即禅那之宗入和尚之室惟兹二人而乾元之嵗再造天维大君心证无縁之悲躬行不匮之孝由是释梵扈跸天师济师防秽扫除人只清净位光付嘱教大兴行二禅师爰以偈颂刻诸金石法离文字道不可名以慰门人感慕之心有同顔子喟然之叹其文曰　释宫尊种龙扶出持舍位成道为天人师度微尘寰行甘露慈仁消大怖辨洗羣疑法本不灭今子得之随方演教聿来中国帝居承迎天花满裓懽喜园花惟闻薝卜百千万亿调服其心灌顶在昔声闻现今山王髙妙海月圆深因于示灭空悲鹤林伊水西山防防室金棺此闭式瞻无日双寳昭兴教尊言宻归我者因因明悟实  

故左溪【`一作谿下同`】大师碑  

百亿三昧无非度门于觉昭中而自在过去大士时惟左溪傅氏之子法号朗字惠明其先北地洽阳人汉魏大族随晋南渡家于义乌今为东阳义乌人也自江夏太守极梁居士翕贤达相承世谓居士为诸佛化身杳不可测左溪即【`一作则`】居士六代孙梵行之间宜生上徳母葛氏夣天降灵瑞而娠左溪心净体安迄于乳育生九年矣辞家入道兼综羣言曰此法门之畎浍也如意年中剃度义乌清防寺寻光州岸律师受具戒就防稽印宗禅师尚【`一作商`】律部重山深林怖畏之地独处岩穴凡三十年晏居左溪因以为号毎言石泉可以洗昏蒙云松可以遗身世吾以此始亦以此终于【`一作于`】所居一方建立精舍约而不陋跪懴其间如来诸大弟子皆菩萨僧大迦叶之头陀舍利佛【`一作弗`】之智慧罗防罗之宻行湏菩提之觧空由【`一无由字`】此四者皆最上乗同趣异名分流合体舍利弗先佛灭度佛以法心付大迦叶此后相承凡二十九世至梁魏间有菩萨僧菩提达摩禅师传楞伽法八世至东京圣善寺宏正禅师今北宗是也又达摩六世至大通禅师大通又授大智禅师大智【`一有禅师二字`】降及长安山北寺融禅师盖北宗之一源也又达摩五世至璨禅师璨又授能禅师今南宗是也又达摩四世【`一作代`】至信禅师信又授融禅师住牛头山今径山禅师承其后也至梁陈间有慧文禅师学龙树法授惠思大师南岳祖师是也思传智者大师天台法门是也智者传灌顶大师灌顶传缙云威大师缙云传东阳威【`一无威字`】大师左溪是也又宏景禅师得天台法居荆州当阳传真【`一作其`】禅师俗谓兰若和尚是也左溪所传止观为本祗树园内常【`一作当又作尝`】闻此经燃灯佛前无有少法因字以诠义因义以明理因理以同如定慧双脩空有皆舍此其略也菩萨或以性海度或以普门化香像【`一作象`】至底弥楼最髙其余幽賛不知充满法界夫知上法易行上法难脩上法易证上法难明谓左溪为有则实无所行谓左溪为无则妙有常住视听之表巍巍左溪因恭禅师重研心法唯【`一无唯字`】十八种物行头陀教厥后奉东阳威大师得最上乗诠第一义现声闻像宏大觉心大【`一无大字`】无可名也偏袒跪膝奉观音上圣愿生兠率天亲近弥勒殚罄衣鉢严具尊仪焚香稽首则舍利降灵光发寺非正阳屋宇凋落殿移则像毁财匮则力难【`一作难`】左溪锡杖指挥工人听命如从旧贯【`一作舘`】俨若天成心不离定中口不尝药味耄期之嵗同于壮龄告门人曰吾六印道圆万行无得戒为心本汝【`一作尔`】等师之天寳十三载九月十九日就灭春秋八十二僧【`一无僧字`】夏六十一【`一作四`】四軰号恸如慕如疑香花【`一作木`】幢雷动山谷乡人或夣左溪居寳【`一作寳`】阁第四重者窹告其隣与之夣恊兠率天者第四天也愿力所届度广人天既茶毗巳门人【`阙`】　　建塔于左溪遵相法也城邑之人愿获亲近分半舍利起塔于州某原申永慕也左溪假在深山衣食絶布纸而衣【`一作绽`】掬泉而斋如缯纩之温均滑甘之饱诵经则翔禽下听洗鉢则腾猿跪捧【`一作群猿来捧`】宴坐一室如【`一作同`】法界之乐【`一作大`】萧然一院等他方之逰或问曰万行皆空云何苦行对曰本无苦乐妄习为因众生妄除我苦随尽又问曰山水自利如聚落何对曰名香挺根于海岸如来成道于雪山未闻笼中比大辽廓至若旱蛙跃流瞽犬能视云雷兴而猎者舍弓矢鳞介絶而渔者壊曾梁举其晫【`一作倬`】然曷可殚载弟子衢州龙邱九嵓寺道宾越州法华寺僧法源僧神邕本州灵隠寺僧静【`一作净`】栖嵓寺僧法开苏州报恩寺僧道尊菩萨僧开左溪之秘藏常州福业寺僧守真杭州灵曜寺僧法澄灵隠寺僧法真明州天寳寺僧道原【`一作源`】净安寺僧惠从本州开元寺僧清辨纯得醍醐饱左溪之道味入室弟子本州开元寺僧行宣常州妙乐寺僧湛然见如来性専【`一作传`】左溪之法门新罗僧法融理应英纯理应归国化行东表宏左溪之妙愿【`一作顺`】菩萨戒弟子传礼王光福等菩萨【`一作提`】惠芽霑左溪之一雨清辨禅师等荷瞻遗烈见请斯文铭曰　慈【`作磁`】石凑金澄流见月法与心起縁随定【`或作足`】设众生未度我为舟筏将如赵代空【`一作岂`】望荆越趋道云何知之在行殈烦恼归【`一作开`】寂灭城不住之住无生之生兠率天乐徘徊下迎瀛洲左溪东入苍海青松白月人亡地在四軰尽哀时乎不待颂徳空岭刼尘【`一作衣`】无改  

一作皆唐文粹  

润州天乡寺故大徳云禅师碑  

前　人  

东南苾蒭之上首曰长老云公报年若干永防二年某月日湼槃于润州丹徒天乡寺人天痛慕江海寂寥御史中丞韦公元辅【`史作甫`】顷临润州尝申跪礼无何韦公兼观察领浙西按部至京江来修谒问长老曰如来遗教付嘱仁贤贫道有檀像一龛敬以相奉意深言简闻者凄然韦公致别之明曰长老防床跏趺无病而灭呜呼至矣哉昔支遁与谢公为山水下【`疑衍`】之逰竺法师与王度为生死之约古今同道如见其人长老每言曰得天师于牧马求善法于鬻香不可不敬乐羊以食子见疑苾刍以草系成忍不可不仁智瑶死于大县顶生退于什宫不可不亷留侯先期而黄石悦谋恳乞而观音降不可不信学此四者以为教端内训缁褐外化群品其余触类而长道遍恒沙长老法号法云获度于神龙之嵗俗姓申氏其先魏都之望出于姜姓左右宣王诗所谓惟岳降神者也曽祖宁皇朝考功员外郎祖靖睦州遂昌县令父俭不仕以复楚之忠烈相韩之勲伐蓄灵韬曜钟羙后人长老童丱入道诵法华经景龙嵗受具于本州龙兴寺昶律师由是万计俱圆名冠同列与鹤林绚律师偕徃嵩頴求法于大照和尚以心眼视彻见无邉界果在掌中随心舒卷喻庵罗熟终当自知此其端也道在兼爱故无弃物有志于道来问长老曰饮甘露者当净其身有渉道未来问长老曰菩提为寳耶无知无徳湼槃为空耶常乐我净由是江景【`疑`】禅教有大照之宗焉至若愿力所庄严佛教像餙同日月之照厨供尽人天之福积若山川流于他方凡圣去来缁素皆以天郷为中路之化城也夫三界为牢鬼神同死使桎梏轮转无觧脱时佛性在烦恼之中佛身即众生之体大法平等无所不同雪山满月是为真语同音半字宁为妄説如来毫相始于东土菩萨求法遍在西方慈悲之间固非一致若乃昆明刼灰夏时同学化来周穆之嵗星陨鲁庄之年甘泉金人之祀伊存浮图之説谓之为妄则常情不测谓之为实则迂濶难明立定哀之时书隠桓时事慿鲁史之文犹未之详况超乎视听之外出乎名言之域固宜然也国史傍录徃徃合符者则宣尼称西方有圣老云吾师竺朝厥后感夣孝明渐于中国楚王英尤敦此道尝奉缣赎罪诏曰王诵黄老之微言尚浮图之仁祠洁斋三月与神而为誓其还缣以助伊蒲塞桑门之盛馔浮图仁祠即塔庙也洁斋为誓即礼懴也伊蒲塞则优婆塞也至魏受禅洛阳宫中有浮图毁除之沙门以佛舍利掷水生光由是移于道车广开禅室僧防杨花于三吴惠持演教于三蜀震曜聋瞽无代之法壤也因盖呉同乱之积其后也赖昙休坚持之誓自菩提达摩降及大照禅师七叶相乗谓之七祖心法传示为最上乗南方以杀害为事北方多豪右犯法故大通在北能公在南至慈救愍曲无不至其余则澄公威神止石羯之虐惠始定力悛赫连之暴净检尼部之初昙柯律藏之始道安垂范罗释诠译惠达道生阐教于庐匡杯渡寳志着异于江浙公之慈灵镇摄智者之遵扬真极清膺昏季在壤寻举稠公之衣而定兴废騐仲尼之记而崇建立唐抚运同符圣觉中州徼外人智如林庄无畏继兴夷忧【`疑作夏`】不可悉数举甚【`疑作其`】殊尤长老既灭门人僧某等戒还本原智人无学以某月十六日迁定于鹤林寺西江湖晦防道路凄恸初吏部侍郎齐潮采访江东见天乡殿宇倾圯孰尸完葺乃请禅师与绚公当谓寺僧干最得坚固力求真实智乾元初奏请天下一【`一作二`】十五寺长讲戒律天乡即其一焉尔后率同心愿善缮理礼部员外郎崔令钦常为丹徒宗仰不怠于何呉越震扰缁佀窜伏长老挺身于戈剑之间宴坐于虎狼之口大浸不溺大火不焚天乡获全长老之力也韦中丞以句容令田少文悦长老之风宏无生教故托句容议办葬事刺史韦公损奉善逝甚深之防行菩萨广大之慈大理司真兼丹徒令史坦惟争道周如润州者【`疑`】长之兄弟之子曰堂构为当代词人修在家梵行与门人俾华賛徳于万斯年其文曰  

至哉徳髙标法流法而不着行而不求轮王自在象寳调柔黑夜生月惊波起洲洲沦大浸日落中夜方外常在人间代谢性不迁易法无髙下亿万人天从吾受化从受化巳委顺知时诸佛如是今得之清江朗月古人仁祠以我遗法为人导师  

## 文苑英华卷八百六十二

宋　李昉等　编释十三  

扬州龙兴寺律师【`二字一作经律`】碑一首  

润州鹤林寺故径山大师碑一首  

东京大敬爱寺大证禅师碑一首  

杨州龙兴寺经律院和尚碑　李　华  

菩萨调伏身心具一切智调伏心者为定慧调伏身者为律议假烦恼而后有身心有身心而后开知见权衡并用何莫由之如来于鹿野苑中为五俱轮始开此法持律第一有优波离如来谓戒为性源因定见性定为慧本因慧得常不依科教无所成实乃宣告四軰摄防身心命以优波长老集毗尼藏以优波无縁此土摩诃迦叶啓廸当来而付嘱之兴禅同祖数世去圣滋逺枝剖条分令学者所宗四分为盛此间有数息诸观以摄乱意是盖禅那之滥觞也夫沙门奉律犹世间行礼若傋中和易直之心而无升降周旋之节于为义非为义非为半人恭惟世间皆归佛性体无分别俱防一乗胜妙法蠡爰倾海水明彻寳噐方贮醍醐禅律二门如左名翼和尚执持戒律兼修定慧恩制落染为人式瞻六十年矣和尚法号怀仁其人也惟天寳十载十月十四日晨起盥潄绳床跏趺心奉西方既曛就灭于龙兴寺春秋八十三僧夏六十缁素弟子北拒泗沂南逾岭徼望哭者千族防葬者万人其上首曰越州开元寺僧昙一福州开元寺僧宣一常州兴宁寺僧义宣杭州谭山寺僧惠鸾东京敬爱寺僧璿光润州栖霞寺僧法瑜僧干印润州天乡寺僧法云扬州崇福寺僧明幽延光寺僧灵一龙兴寺僧惠逺等天下甘露正味调柔人中象王利根成熟音乐树下长流福慧之泉雪山峯顶仰见清凉之日金刚决定烦恼无余优昙开敷香洁盈满罔不成实乐説辨才得法华三昧众所知识物之依怙法施之恩重群居之感深哀奉色身经始灵塔于某原像教也幽公自防及哀所亲侍静言梵俯托斯文试言之曰先陀婆者分于一名摩醯目者夹于三防众法归善群缘体无道岂逺人宏之在我外离诸相犹行邪道内度四生方为灵觉至若调牛良田唯待天雨渡防巨海何防持囊喻夫灵药毒草同在林中甘泉淤泥共生地下畴能了达惟我宗师和尚大原郭氏厥后迁于淮在孩抱之嵗誓齿道门亲慈所钟志不可夺因瑶防成律师受具戒律文有徃誓所疑时贤或误一言曲分于象表精理自得于环中声振京师如晞日月诸寺固请纲领乃黙而东归既还扬都府允羣愿常诵金刚般若波罗蜜经如意轮陀罗尼般若佛心我得此心众生亦如谓天台止观色【`疑作是`】一切经义东山法门是一切佛乘色空两亡定慧双照不可得而称也寒不加服暑不摄齐食不求饱居不易坐四方施舍归于大众一身有无均于最下朝廷之士衔命徃复路出惟扬终嵗百数不践门阈以为大羞仰承一聁如洗饥渇和尚与人子言依于孝与人臣言依于忠与上人言依于敬佛教儒行合而为一虑学者流误故亲教经论延来者听受故大起僧坊将警羣迷故广图菩萨因地善防诸命故曲济众生寿量以文字度人故工于翰墨法皆佛法兼采儒流以我慢为防故自负衣鉢以规范为任故纲正缁林发挥道宗故上纡睿礼以感慕遗迹故不逺他邦以龙象叅议故再至京国以度端明故研精律部黄门侍郎卢藏用才髙名重罕有推挹一见和尚慕味循环不能离坐退而叹曰宇宙之内信有当人黄门于院内置经藏严以香灯天地无疆象法常在太子少保陆象先吏部尚书毕构少府监陆余庆吏部尚书崔日用秘书监贺知章礼部尚书裴寛中书侍郎严挺之河南尹崔希逸太守房琯中书侍郎平章事崔涣礼部尚书李澄词人汜水尉王昌龄等所瞻奉愿同洒扫建塔之地广狭如素髙卑得中周临四衢平覩千里门人环侍列相荐以名香空旷寂寥以哀以慰夫子门人轻重诸侯之国如来弟子皆为释梵之师敬悦其风以偈铭曰佛境无二佛心皆一随其根源乃起禅律持戒外奬观空内谧是藏私耶众僧秘宻昏醉亿万求醒者稀如来戒定与尔为归性空因戒垢重初微彼上人者深乎道机真空不生妙果无得开明戒定洗去怨贼衣染利波鼻闻檐卜白月正圆如何昏黒昏黒既巳四軰号咷不见金榇空图白毫月明江濶月落山髙廻野孤塔羣心欝陶训廸真子森然朗达阿难苾刍迦叶菩萨仙发承足诸天奉鉢智火遽燃独留缁褐月苦淮甸风悲楚川千株茂树百道春泉佛日长晦浮图岿然哀哀龙象大芘群縁  

润州鹤林寺故径山大师碑铭  

前　人  

道行无迹妙极无象谓体性空而本源清净谓诸见灭而觉照圆明我天人师示第一义师无可説之法义为不二之门其定也风轮驻机其慧也日宫开照其用也春泉利物三者备体谁后谁先入无量而不动开法华而涌【`一作踊`】出湛兮以有无观听而莫测寥焉以逺近思惟而不穷知【`一作智`】徳皆空为真实际大悲恒寂遍抚群迷月入百川之中佛匝千花之上修而证者同妙有应而起者旁作化身先大师适来此土化身欤适去他方补处欤不可得而知也自如来现灭四魔横恣人天无怙寄命崩崖胜大敌者那罗延身销【`一作消`】大毒者伽陀妙药防陥扶坠而生大师大师延陵马氏讳素字道清崇髙绍兴于法位【`一作外`】胄【`一作径`】绪不系于人间慈母方娠厌患荤肉长至之日诞弥仁尊生有异祥乳育安静既齓稽首父母求归法门即日获请出依精舍如意年中剃度江宁长夀寺即进具巳戒光还照定水澄源鹅王之不受泥尘香象之除羁鎻未之比也身长七尺体无凢骨眉毛际脸口若方丹目不顾盼声侔扣玉入南牛头山事威大师撞钟大鸣入海同味迦叶以头陀第一大师亦斗薮尘劳闻一知十未尝请益观法无本观心不生喻金刚之最坚比狮子之无畏圆月照海髙深尽明慧风吹云宇宙皆浄威大师摩顶谓曰东南正法待汝兴行命于别位开导来学于是驺虞驯扰表仁之至也众禽献果明化之均也接足右绕百千人俱大师悉以菩萨呼之教习大乘戒妄调伏自性还源无渐而可随无而可入摩尼照物一切如之吾当黙然无法可説或有信愿防极恳求心要于我渇仰施汝醍醐问禅定耶吾无修问智慧耶吾无得道惟心证不在言通怀【`一作坏`】帝释轮终为世论自浄而巳无求色声既悟者小无微尘大无三界当悟者内珠虽隠犹作来因药草万殊根茎等润貌和言寡饥至饱归或有闻尊称而迁善现色身而独得我无示【`一作尔`】念道溥慈圆食不问咸酸口不言寒暑身同池水饱蚊蚋之饥渇道离人我顺众生之徃来贵贱怨【`一作寃`】亲是法平等故馈甘味而不辞同于糗糒奉上服而不拒齐于褐俾夫家有道侣府无争人开元中本寺僧法宻请至京口润州刺史韦铣洒扫鹤林斯【`一作兹`】焉供养有屠者恣刄【`一作忍`】积骸如山刺史韦铣闻大师尊名来仰真范忽自感悟懴伏【`一作悔`】求哀大师受之又白言和尚大悲当应我供大师衲衣跏趺未尝出户公侯稽首不为动摇至是如其恳求【`一作乞`】忻然降诣夫盗隠其罪虎慈其子仁与不仁皆同佛性无生无灭无去无来今浊流一澄清水立现诸佛所度我亦度之天寳中扬州僧希宻请至广陵便风驰防白光引棹楚人相庆佛日度江梁宋齐鲁倾都来防津塞途盈人无立位觧衣投施积若丘陵皆委于所在行无住舍礼部尚书李憕时为扬州牧斋心跪谒为众唱首望慈月者谁不清凉传百亿明灯照四维上下尘沙之数皆超佛乘二州以贪法之心移牒逾月均吾喜舍成尔坚牢无非道场还至本处天寳十一载十一月十一日中夜坐灭呜呼菩提位中六十一夏父母之生八十五年起哀位者可思量否至有浮江而奠望寺而哭十里花雨四天香云幢幡盖网光蔽日月以其月二十一日四众等号捧金【`一作全`】身建塔于黄鹤山西原像法也州伯邑宰执防师之礼率众申哀江湖震悼曩于寺内移居髙松互偃涅槃之夕倚桐双枯虎狼哀号声破山谷人祗动天地晦暝【`一作防`】及发引登原风雨如扫慈乌覆野灵鹤徊翔【`一无而字`】有情无情徳至皆感初达摩祖师传法三世至信大师信门人达者曰融大师居牛头山得自然智慧信大师就而证之且曰七佛教戒诸三昧门语有差别义无差别群生根噐各各不同唯最上乘摄而归一凉风既至百实皆成汝能揔持吾亦随喜由是无上觉路分为此宗融大师讲法则金莲冬敷顿锡而灵泉满【`一作涌`】溢东夷西域得【`阙`】足者赴防听焉融授岩大师岩授方大师方授持大师持授威大师凡七世矣真乘妙縁灵祥嘉应佥具传录布于人世门人法镜呉中上首是也门人法钦径山长老是也观音普门文殊佛性惟二菩萨重光道源门人法励法海亲奉微言感延霜露缮崇龛座开构轩楹时惟海公求【`一作永`】报师训庐孔氏之墓起浄明之塔世异人同然长慕僧慧【`一作此字`】端等防旃檀树皆得身香菩萨戒弟子故吏部侍郎齐澣故刑部尚书张均故江东采访使润州刺史刘日正故广州都督梁升卿故采访使润州刺史徐峤故采访使常州刺史刘同升故润州刺史韦昭礼【`一作理`】故给事中韩赏故御史中丞李丹故泾阳县令万齐融礼部员外郎崔令钦道流人望莫盛于此弟子尝闻道于泾山犹乐正子春之于大夫也洗心瞻仰天汉弥髙镜公门人悟甚深者大理评事杨诣过去圣贤诸功徳藏志之所至无不闻知鲁史从告况乎传信其文曰  

浊金清境在尔销练磨之莹之功至乃现膏渍炷然光明外遍阳升律应草木皆变啓廸瘖瞽惟吾大师息言成教舍法兴悲辰极不动风波自移境因【`一作由`】心寂道与人随杳然黙湛入无余性本无【`一作非`】垢云何浄除身心防寂太极沦胥内光无尽万境同如甘露正味琉璃妙噐遍施大千无同无异度未度者化周縁备道树忽枯涅槃时至我无生灭随世因縁吉祥殿上应化诸天寂寂灵塔防防逝川恒沙刼坏智月常圆  

东京大敬爱寺大证禅寺碑　王　缙  

醴泉涌而蠲疾寳炬然而破暗莲花无染而独浄夜光不系而自得其惟上智乎夫上智之身曲随世界上智之心宻逰圣境或宿植徳本大乗愿复来或意生人间用宏开示非慧见孰能知之大徳号昙真姓邉陈留开封人也厥初为孩禀知特异亦既有识用晦如愚家有耕桑未尝问乡有学校未尝顾则曰处丰屋何如方丈驰良马何如振锡珪组耀世不如被褐金玉满堂不如虚白食者岂观饭来香积听乐者岂闻梵唱云何战既胜矣出门絶迹潜嵩少间専于读诵年至二十遂适太原受声闻戒习根本律性甚聪敏博渉经论时同学者仰之为师久而叹曰大圣要道存觧脱不入其门非佛之子乃损落枝叶澄清泉源诣长老大照醒迷觧防开心如毛头扫意尘于色界从此日益喻师能知于四威仪之中无一刹那有怠不住以至于大寂无作以至于恒用我正无所虚空未为广我照能遍日月未为明震雷破山闻不闻等烈风防树见在【`一作不见`】见等是身无主兴四大假合方寸无生于一切离相犹以为未出心景弥勒深入大照既没又寻广徳大师一见而拱手再见而分座问之于了荅之以黙俱诣等妙忽合自他梵衲之行楞伽之心宻契久矣广徳又谢学徒嗷嗷相顾靡依来求于我嗣续前后皆以寳归出宅诸子俾称所乘渡河三兽自止于分天寳季年禄山作逆陥我洛阳乱兵蜂螫大徳澹然独在本处天龙潜卫于左右豺狼仰瞻而讃叹施财献供终朝盈门于善恶等以慈于苦厄久以忍言説不得无畏故也动静皆如自在故也度【`一作广`】众无邉大愿力也依报无量迈种福也夫修行之有宗防如水木之有本源始自达摩传付慧可可传僧璨璨传道信信传忍忍传大通大通传大照大照传广徳广徳传大师一一授手一一摩顶相承如嫡宻付法印惟圣智所澄非思议能测也大徳既舍眷属窃为沙弥身不顾名志在成道声称寖逺归向如林天寳八年缁侣领袖举以上闻乃蒙正度初东都卫国寺旋为敬爱寺请充大徳迁彼与住此有縁非无因地离人天之防法如云门之施众有尘劳之悟寺盈河润之福今学与其进当学起其信善诱不倦得贤则喜利徃者导之以键覩奥者辨之以正在定者戒于贪悟所觉者使之以视【`一作逺`】逺【`一作视`】彼来学如庵摩勒果冀其出世如优昙鉢花齐我者稀故我贵矣寳应二年正月十四日趺坐如生薪尽火灭年六十夏十四哀纒门人悲及尘众树为之变色兽为之失声栋折航沉佛土萧索其年九月葬于嵩岳寺之北阜大厯二年有司奏諡上闻恻然乃赐号曰大证禅师缙尝官登封因学于大照又与广徳素为知友大徳弟子正顺即十哲之一也视缙犹父心用感焉以诸因縁为之强述铭曰  

上徳不徳兴慈连悲现于独界俯为人师以我无思破彼尘思尔方厌俗我则随时由多分别妄知垢浄根不縁尘象岂染镜法不可着空即是病无得之得絶圣而圣文字非文字言语非言语云何以觧脱云何而语汝随宜説方便究竟非我与舍利依嵩山寂寥松栢所  

## 文苑英华卷八百六十三

宋　李昉等　编释十四  

魏州开元寺新建三门楼碑一首  

苏州枝硎山报恩寺大和尚碑一首  

虎邱西寺经藏碑一首　苏州乾元寺碑一首魏州开元寺新建三门楼碑　封　演  

先王立清庙修百祀所以展严禋祈景福今释门之有塔寺亦像教之崇建福焉或谓之仁祠或谓之精舍或谓之伽蓝或谓之招提名虽不同其实一也河朔之州魏为大魏之招提开元为大开元者在中宗时草创则曰中兴在宗时革故则曰开元道无常名随时而巳矣寳应初嵗王师北伐奋其威武或以火攻秉秆翕其延烧积薪吁其可扑由是寺门夷荡鞠为灰烬缁佀徃来莫庇风雨耆老兴叹衣冠疚心共甘没齿不覩兴复洎开【`一作相`】国田公之在魏也勤四封之人而抚之阅三军之实而补之戎务之闲诠于【`一作泉`】僧曰彼道场胜地丽谯余趾堙替厯稔未之克修吾侪阖庐犹设键闭矧乎尊像之所在福田之所植防观有素其可阙乎始吾之来有意于此惟是缉绥缉申儆以供御上事故未遑也今原野垦府库实毗庶安居徒逸而缔构不备岂吾心哉即持俸钱逺度山木匠伯献艺役夫僝功时大军之后良材一罄龙门上防下栰仍阻公乃使河中府以营建之防咨于台臣精诚内驰万里潜契山不吝寳贞松大来炎凉未再水濵如积惊和峤之千丈恧庆氏之百车操绳墨运斤斧者得以功成而不溷亦由材之备矣既立三门镇之层楼又像双阙校之连阁甍宇若画栋桴干云荦投盖而靡及嬴抱闗而方啓上可以廻眺百里覧川原林之富下可以俯瞰万室察舟车士马之殷崇崇乎信一时之壮观而全魏之卓絶也初楼之经始僧徒皆盛以为旧制巳广后难及也迨楼之集事僧徒皆喜以为有加于前无不及焉其中长老或涕而言曰此寺自神龙至于寳应五十有七年而遇焚毁自寳应以至于兹十有三年而复旧物非夫上天悔祸诸佛防念则前功防乎冺絶大功不能为谋尚何见斵砻之制丹雘之制烟聚雾合声驰响应若斯之神速者巳是知田公之勇于信施极于脩葺非人力也如来付嘱大臣有防哉公顷曾入寺防恭作礼有舍利两粒降于其瓶光明圆浄莹彻心目盖舍利者非常之瑞虽一粒二粒乃至多粒供养功徳以金身等遂于寺内起塔二所而分葬焉入塔之辰见祥云灵鹤徘其上百千人俱叹未曾有得不谓道心纯至而佑荐委耶公又以此寺经典旧多残缺哀彼学徒访问无所乃写一切经两本并造二楼以贮之三四五佛初中后善龙宫所不备矣耳所未闻庄严圆满卷帙足其阐化之功方有如此公体资海岳徳迈人天深了因果髙谢系防复于此寺度防子一人俾脩浄叶以传法印妙庄故事禳祛前既厯多刼公能继之其树善之规有如此噫建三门惠也制双塔诚也缮羣经智也度防子慈也有一于此且长享百禄庆流后裔况能偹兹四者加以气慑貔豹心雄铁石一为苍生之父母一为天子之股肱受登坛之寄画云防之像未云多也公令弟御史大夫兼贝州刺史北平郡王廷琳雅量冲逺天姿頴出内安黎庶绍龚黄之名外镇封疆宏鲁卫之政公爱子左散骑常侍兼御史中丞悦驾部郎中兼御史中丞绾从子太子宾客兼御史中丞昻等皆才杰而妙噐周而敏卓然自立克茂家声如龙如虎森森翼翼岂必观懿氏之兆而后识其昌听卜偃之説而乃知其大论者以开元天寳以来北平士望腰金拖紫者多矣未有如公弼谐帝室惣统方面侯王将相萃于一门数十年间光华照灼虽方召卫霍辑宁周汉垂名竹素曷以过之寺主僧法敬昻【`疑作即`】公所度之子也防而聪达闲于礼训求封君之锡土慕大子之逾城上座僧志髙都维那僧道圆及诸徒众等并精通妙法坚持宻行名称普门威仪无缺逺则澄释继踵近则福寂比肩莫不饮公之徽猷承公之令范惧琼琚之匪报思鼎鼐之有铭聿相与转石山足立碑门右以无忘我田公之茂绩其词曰碣石巉岩沧浪冲融蕴兹间气生我田公道可济时材任理戎拥旄仗钺作藩于东八座爰渉三台累践人臣宠荣今古或鲜祗率常命式敷彛典殊勲载崇真门日阐三门峩峩旧址巳倾刋木万里匪公谁成双塔嶷嶷先现是呈运甓千夫匪公是营无量法寳允资流布有梵有室所闻必具无量眷属允资佛防若女若男遇縁则度俭徳凛如清心澹如倾家以施内不留储恢我佛乗壮我禅居永绥福夀其乐只且  

苏州支硎山报恩寺大和尚碑  

释皎然  

我先大师曰佛嘉言孔愿大造人天张无生极宗悬衡于羣教之表自第一义谛皆我之蘧一也况儒墨名法道家之流哉教之斯行资乎哲匠今大师即其人也大师讳道遵字宗达呉兴张氏之子崇勲茂徳世为呉中右族大师夙负殊操洁士称之荣曜不足关其心声尘未曾触其性其年二十诣天竺威大师首宗毗尼依佛教也常愀然而叹曰孔老之学不明三世昭昭之业何异夫适郢而求山哉先大师则不然观万像无根我独以无生一心覆疑山之峻知四流妄有我独以不动二字停倒海之波室是逺而悟者天隔昔在汉明永平之际大教洋溢霈然而东与生灵涤心观天地更始正士自摩腾以降持法有如关中者秉律有如南山者海内髦士亟归乎哉如凯风徴阳嘉禾先发北齐惠文大师传龙树智论一性之教即我释迦如来九世祖师文殊所乗也惠文传南岳南岳传天台始授一心三观之防以十身佛刹防尘数修多罗如悬帝纲不出正念无遗即中盖如来一斯教之扃鐍也天下【`一作天下也`】经士窥我宗者不得其门而入天台去世界传章安章安传缙云缙云传东阳东阳传左溪左溪传自龙树巳还至天台四祖事具諌议大夫杜正论教记今大师则亲承左溪一受心宗方造其极物有凋折而苦节不衰时有晦明而至行不变法华三昧渊乎我衷尝从容谓门人曰尧舜之民不必独义教之至也教若不至民何咎焉吾恐大教未周羣机未发陥诸子于邪见之网吾徒得无过乎乃欲广写法华经置道塲辟经院以烛继景杨大雄慈声盖平生之愿与一之日发其心二之日规其趾作不逾序厥功成焉居山之福地于戱羣峰合沓以就我当大藏而孤峙疑天作以待【`一作得`】用此持经之境也及以清昼山空杉吹不动真念凝乎寂寞经声在乎窅此持经之心也大厯元祀州将韦公元甫兵部尚书刘公晏侍御史王公圆开州刺史陆公向殿中侍御史陆公迅大理评事张公象境诱真心共获殊胜乃相与飞表奏闻诏书特下署名曰法华道塲焯哉盛乎经王之惠日升于天乎自江以东揔一十七所皆因大师之首置也举精行大徳二十七人常持法华报主恩也大师以无縁慈眼极一观四生多溺空见乃铸庐舎那及毘卢遮那像眀智身不有法体非无将显古佛证经之由乃起多寳妙塔开浄土当生之叶遂作弥陀色身法华一经骇声得记方等四部得嘉【`一作喜`】广教尽收【`一作状`】无垢浄光盖是如来极开方便迹虽有作功乃无为接人天机使知有殊常之福又冩天台一教溢乎道塲真诠昭昭与清景不极大师有言佛法夀命其性常任乎不存我法安寄于是置庄二所世田为义俟嘉谷以登身由是修期圣禾不絶非夫大师平等之施孰能于事理防全哉物役我慈日用不足门人有懈废者接彼退机诸法华义天台止观四分钞文临坛度人授心扬律愿盈乎石室之筹天寳年于灵岩道塲行法华三昧忽观大眀上烛天界我身正身俨在光中异日问天台然公公曰智慧光眀从心流出非精志之所致耶又于本寺入法华道塲忽覩此身在空中坐先证者知是大师涤垢之相不然则万法有无碍之用哉其年春秋七十一僧腊四十六以兴元元年七月二十九日告终于支山本寺呜呼象法梁坏苦流增波无数人天从今何怙初当寺盖公轮公一夜同夣大殿忽崩得非法匠将亡之应示疾之日骄阳乆焉嘉苖若燎辞世之夕风号雨暴天地惨黩亦我法陵迟之变也传教门人灵轮法盛道欣可入如来之室岂唯宣父之室哉俾厥鸿猷张而未弛奉教门人犹子灵源等髙志警防徳隣先贤精细行以检仪敷大乘以基性虽后学夙聆徳声曷云不骞贻诸乐石铭曰  

澄呉江静防于道清气蓄焉诞我僧寳洸洸大师与道为蕃义天无孛慈釭不昏岿然支山繄公所履建塔辟院夷荒而趾乃基灵峰灵峰崇崇乃啓秘藏秘藏彤彤天色在下日轮当中真经无言至象非象冥理彻性不昧不朗三观一心如悬帝网雪山嵳峩有时而裂香树偃蹇有时而折世相若斯师何示灭示灭何之天泣人悲髙邱漠漠细雨霏霏陵履西去相逢是谁见海未干疑山尚阻嚣嚣魔民爰得其所寂寥空留法语入室数子皆宏我经安公如月逺公如星恭恭秩秩释氏仪形影塔亭亭长在寒树天上花落人间日暮犹飘苦云与我为喻  

虎丘西寺经藏碑　　　　　顾　况  

阖闾之海浦【`一作涌疑`】也水银为溟渤黄金为鳬鴈精气为白虎是名虎丘东晋王珣王珉舍山造寺生公忍死待西国经来之所也山中塔庙叔父有功叔讳七觉字惟旧容相端静神龙初八嵗剃度万言一览【`阙`】际天人尝以唵【`一作部`】林万法之毋法从数起乃读外书小余大余以为证据维摩所谓通达善道法华所谓通达大智况受经于叔父根钝智短曾不得乎少分【`一作多`】至徳三年示终本山付嘱门人澹交曰此山法事莫不圆对而经藏犹阙澹交僧瑶俗性何庐江次宗其胄奉佛不敢废师之命自至徳贞元龙在戊寅绍建方毕瞿昙教迹不舍有表不【`一作示`】住无表般若用中坛摄其六【`一作四`】譬如无根安得有华故觉华长者得定光如来授记鹿仙长者得释迦如来授记寳手菩萨者空王如来授记皆因造藏而得作佛从虚空藏流出一切藏一切藏流出四大藏四大藏一亿大藏四亿小藏围绕涌出状如莲花灌于四藏流出十二藏从十二藏分为三藏一声闻藏二菩萨藏三真如性海藏海水可量虚空不可量虚空可量菩萨摩诃萨成就众生变化随感不可量菩萨摩诃萨修行地位有分剂故故可量诸佛真如性海无分剂故故不可量攘于三藏流出八万四千藏修多罗藏摩诃藏为上首于是有法藏寳藏甚深微宻藏妙花光云等藏无尽在色究竟天众生众生福薄不得瞻暏谟呼罗摩海咸首罗大自在神天树云音日轮速疾执金刚神浄光光香云最上光严身众神清浄华髻栴檀树光足行神雷音幢相雨花妙眼道塲神浄花普照无等光焰主空神永断迷惑普逰浄空主方神示现宫殿乐胜庄严主昼神普得浄光诸根尝喜平等防音寂静海音主夜神其摩竭提国有金刚藏中有摩尼瑶王变现自在两无尽瑶严好花是诸菩萨演説如来广大境界慈目瑶髻发生喜乐可爱乐正念天王十方海中一切瑶玉吐云弥覆流出教纲其佛号法水觉空如来严持噐杖夜乂王力怀髙山夜乂王毘楼博乂焰口海光龙王等甚可怖畏鸠槃茶王美目端严鸠槃茶王日光天子月光天子星宿王天子威徳光明天子各各沙恒沙眷属相与掌防其南海楞伽山下娑竭罗龙宫其光明藏大地刼浄诸方等诸经纳于龙宫其善部州大藏六万卷中六千卷小藏四千卷大悉地有空有不空广略平等譬如万法出一座中千轮百疏又于一尘流出【`一有又字`】如帝释宫殿因陀罗网一珠映八十亿珠法界义中法身法性百佛世界细一毛端扸一毛端成防尘数世界一一世界法身演无量百千万亿诸佛法藏是身为陀罗尼藏涌法海藏众法瑶藏舍乘敷藏花顶众藏宻耶防藏言顿显也此皆奢摩他毘鉢舎那定惠之力观见如来等藏藏依识摄有舎【`一作含`】藏理发【`一作法`】于心而形于藏内外俱朗不其然乎斯文淳【`一作纯`】一非敢戱论光佛相好賛佛功徳从佛知见中来颂曰雪【`一作灵`】山绀宫等虚空耶叔父付嘱澹交续耶妙华光云香普薰耶娑碣所措摩醢防耶喝刺呼嚧归命防耶  

苏州乾元寺碑  

五蕴十二入十八界此上三科能包万法因缘生为有无自性为空有融一则【`一作即`】中道义虽石船渡海蚊背负山不为希有事僧法珣与和合众法藏等造乾元寺者晋髙士戴逵子颙之宅也乾元初节度使郑昊之奏立观察使李涵李道昌皆有力大臣求无上道以心无所愿无邉受者实得施者实与虽空不敢有为有灭无为无灭无为有为之体有为无为之用无生无灭无相无名无相法无言语説法以无言语説故有相大乗有观法门无相大乗无观法门于有所得有相大乗义于法无所得无相大乗义无所得无所得俱真一乗之义事也为妙因果譬如种子依地而生又如大也能荷群有虚空之体大于天地天地有尽虚空无尽如来之体大于虚空光明虚觉圆寂万徳故于无住本建乎诸法不动直际恒沙烦恼莫不断除鱼吞钩虎落穽蛾拂火此众生自取其毒道本平坦树本清凉佛在摩竭提国城等正觉诸弟子栖乎茂林借彼祥草厥后因时设教犹着衣行次乞食及性忉利省摩耶夫人优填王铸金刻木始用胶漆泥布佛有象自此始也与佛在时功徳无异于是给孤长者造祗洹精人末由底迦造龙宫精舎竺干法兰造洛阳白舎寺佛图澄造邺中九百七十三寺释道安造襄阳一十五寺逺法师造庐山东林西林寺度法师造摄山栖霞寺杯渡法师造南陵隠静寺传大士造东阳双林寺思大师造衡阳南岳寺智者大师造天台国清玉泉寺三十五寺略也槃无前无后无般若无新旧法珣上不重旧徳下不轻新学【`一作法珣上人重旧徳不轻新学`】门人清瑛清况于经藏中抄佛心讫【`疑`】永示无极文曰倬哉迷庐宏亘大千百亿日月藕系贯穿蛟背负文飞登梵天尘劳为海般若为船截生死流是曰希有大哉乾元寳则不朽和众云臻珣为称首佛告善来寳坊崇哉法雨洒埃慈云徘徊  

## 文苑英华卷八百六十四

宋　李昉等　编释十五  

广陵白沙大云寺碑一首  

扬州庆云寺律师一公塔碑一首  

舒州山谷寺觉寂塔隋故镜智禅师碑铭一首栖霞寺故大徳珗律师碑一首  

广陵白沙大云寺碑　　　顾　况  

地轮依水水轮依火火轮依风风轮依虚空虚空无所依佛体也变佛体为金色界地轮是也金色界中有香水海水轮是也香水海水中有光明藏火轮是也复有寳林香花弥漫周遍佛圡风轮是也上至香积下至金色一光明藏依报正报之因欤有智为精界无智为噐界佛土为性界法身报身应变之身一也天亲以应化非直佛亦非説法者其华严则不然诸佛同身流入毘卢遮那智藏之海人有血脉地有湀辟沧岛之胁有白沙之墟焉天堑在南属冈在北敦彼广斥勾攘五材檑刺元精猛虎蹲路腾蛇跛水气毋毒形火炉胚物之意揔持相土曰牛栏河滩畔堪造漫咤罗非人乃秩天寳末长安僧绚避虏东土画为像宫以配梵帝皇猷允塞量福爰集善来若干商主若干与其眷属争欲奋迅爰云构版挿定中丕赫微绚之功人其舍诸于戱古税其薄人犹告困夫绚不柄刑赏不驱其人盖以天子孝理昭明并受其佑霜露怵惕蓼莪防极申以上报謏儒经之阙闻此名教君子肝脑而涂地者也不然其孰能与于此乎所作既成推山干坎金翅吞龙之势彻乎上王磅礴乎夜摩胷开掌坦棊布箭直廓乎其崇【`一作索`】也哉洎夫擑师陶师事匿干陟方等百一严身之具华俭适中满而不缺三草二木俱霑一雨昔北山之翁天帝命操蛇之神以遂其志是知慈善根【`一作本`】力军咤胷索口唵【`一作奄`】火皆暼电春雷张曜威恒保宁刹土易见底迦一时生晦【`一作悔`】魔军【`一作兵`】法将不可以较乎胜负吹螺击皷歌呗讃叹旋知之众莫不圆通信乎腻停酸修罗窜迹菩萨镜生死海为大槃大法现前了无尘曀凡有作有证名有相大乗无作无证名无相大乗体相融一真味也渉入无阂因中説果果中説因此文殊道引之智羖羊有角能破金刚不破如如之相我于观照权实皆如如从心上变起离心无物离物无心固【`一作因`】物因迷卢不动有若灵辨禅师者大照大师之上照足如优昙花纲首良制利见如薝卜花绚上人者根噐清浄如拘物头花芬多利花聿来求我分别三缔不有欧和之志悉地之徳焉难乎决择然则嗢陁喃散施有情之义磁石摄铁不摄鸿毛相应故作针则沉作鉢则浮随缘故兽齓坚骨鱼食碎砂砂骨防【`一作逰`】铺托胎弗也明佛性故与夫有不染尘空不断相非空有故若有去来若无去来无去来故若有方所若无方所故佛与众生数无增减无增减故补得迦罗由来则佛前佛后同名同号乃至不同一一防尘之数防尘数佛各坐莲台展臂指尘皆当此説且修多罗藏八万在婆竭罗龙王宫中以龙树之聪利受持不尽海惠尽焉【`一无此字`】曾不得夫少分【`一作多`】或以其言河汉讵知我生一一生隂阳也不测之外更有神速之如此乎是以圣人神道设教大哉神乎若在其上若在其下群玉藏书之府比夫现量春秋叙二百余年方彼旷刼百千万亿那因他其数略也法从数起从一刹那至一洛刹从一洛刹至一俱祗至一僧祗从一僧祗至一髙出从一髙出至不可转无邉无碍无鞅【`一作夫`】无极重重【`一本再叠重重字`】成住坏空空不相凌灭其相去也不亦辽乎假使生肇融睿伊臯稷契共佐唐虞我知不相若也老曰竺干国有古先生西过流沙寻师之防孔子对商太宰曰三五非圣西方之人荡荡焉无得而称又曰圣人邱不得而见之矣日月无烛无不烛圣人无见无不见般若无知而无不知周纪有之昭王二十四年甲寅【`张棫经世纪年作壬子`】天地震动江河泛滥王问大史苏曰此何祥也对曰圣人生于西方穆王三十三年壬申【`是嵗纪年作壬子传灯录作五十二年壬申今又作三十三年未知孰是`】天地震动江河泛滥王问大史扈多此何祥也对曰圣人灭于西方示有生灭实无生灭向使无生之法格乎战国战国得之秦不坑儒赵不坑卒小国事大国大国不征小国含哺鼓腹无为之法化也虽有大夣然后大觉尘劳性空有【`一作空`】有常寂分改迁易无非法身而大雄法寳五迦叶不得当乎付嘱必也当乎不论前后此瞿昙所以賛佛法也文曰  

佛日之曙兮照乎东方大雄説法兮海印发光独立世界兮横吞八荒江沙漫漫兮寺压其阳撼谷干波兮气盘中央  

扬州庆云寺律师一公塔碑　独孤及  

公讳灵一俗姓呉广陵人也肤【`集作神`】清气和方寸地灵【`一作虚`】与自然妙有【`集作太初元精`】合其纯粹闻思修【`一作循非`】惠介然生知九嵗出家十三断髪【`集作结`】严持律藏将绍法寳示入【`一作人`】文学以夸【`集作诱`】世智初不详【`集作计`】身中有我我中有身徳报圆断缘相灭寳应元年冬十月十六日终于杭州龙兴寺春秋三十有六临灭顾命以香水茶毘为送终之节门弟子防奉遗防粤以是某月某日焚身于某山起塔于某原从拘尸城之制也右补阙赵郡李纾殿中侍御史顿邱李汤尝以文字言语游公廊庑至是相与追录遗懿以诒尘刼谓公真静直方渊逺宏大而宻识洞鉴天倪道机注不满酌不竭冲然也自受生至于出家贪恚不入念哀乐不见色自知道至于返真防舄不践居士之门六根不染欲界之尘学无常师悟不以渐内以了因证心果外以惠用接物与止水空谷同其应和而法施不住天机无方精义言或形于章句骚雅之遗韵陶谢之缺文公能缀之其终篇必以了义博约和者量其根之上下而投以法味饱其风者亦虚而来实而归或以足言言必縁情一縁则万縁作而诸相见无乃不可乎曰佛法自利他不系于权实将善诱之心咱和之固曰示入固波可也公又尝谓无生正位实相宗本二乗所感谈者莫究于是着法性论以辨之而迦叶后问惠逺奥防騞焉疑断涣若氷释者是以为向使大啓夀量好务宏道则法王度闻非公孰寄呜呼生不极其涯道不竟其源岂应物之縁住世之数止于是乎为世缔之始终报身之去来非思议之所及乎清尘缅然学者安仰若渉大水而无舟航儒生强名以志陈迹【`从自知道起至陈迹一叚集本作自出家至于湼槃六根不染欲界之尘防履不践居士之门公之严持也初公之先世为富家既削髪摧万金之产悉以让诸孤昆季所取者独衲衣锡杖及身而三舍七界五欲如弃涕唾公之纯白也其所底止必择山间林下无尘埃之地初舍于防稽南山之南悬溜寺焉兴禅宿之达者释隠虚处印静虚相与讨十二部经第一义谛之防既辨惑徙居余杭宜丰寺隣青山对佳景以岭松涧石为梵宇竹风月露为丈室超然独徃与法印俱自是师资两忘空色皆遣暴风偃山而正智不动巨浪沃日而浮囊自安于是着法性论以究实谛公之悬觧也公智刃先觉法施无力毎禅诵之隙輙赋诗歌事思入无间兴含飞动潘阮之遗韵江谢之阙文公能缀之盖将脗合词林与儒墨同其波流然后循循善诱指以觉路繇是与天台道士潘清广陵曹评赵郡李华頴川韩极中山刘颖襄阳朱放赵郡李舒顿邱李汤南阳张继安定皇甫冉范阳张南史清河房从心相与为尘外之交讲徳味道朗咏终日其终篇必博之以闻约之以修量其根之上下而投之以法味欲使俱入不二法流公示教之攘门也内张天机外与物接舍法无我以虚受人旷焉若空谷之响止水之像优而柔之使自得之其道枢未始不无为也而饮其和者亦虚而来食而归明徴其所以然则不得其朕公应用之无涯也宜丰寺地临髙隅初无止泉公之戾止有灵泉呀然而涌喷金沙之溜于禅庭左右挹之弥清防之无穷公精至感物也呜呼日发天啓夀量俾一刼住世圣道以拯校防得大云而凉天宅其公乎于嗟吴穹夺我善友使生不极其涯道不竟其源岂阙　就有可出将转现他方乎为应化之始终法身之去来非思议所及乎凢今学徒戒归若渉大水而无亳梁抽毫强名以志陈迹`】其铭曰  

茫茫【`集作示生`】五浊爱习如债何以【`集作以何`】为师尸罗之戒卓尔立志于焉悬觧持佛宻藏俾道勿坏【`集作一念识灭万法悬名离性空破魔结坏`】頴脱诸有狱视三界上徳不噐大言【`集作道`】无方遗言【`集作天纵`】之文亦知其方发彼蒙求【`集作童`】啓廸思量我皆令发直心道塲柰何法船今也则亡适来岂时【`集作逆`】适去岂顺施未及普天乎【`集作胡`】不憗飞鸟无迹法雷罢震福庭空虚来者曷问言之糟粕留为秘印  

舒州山谷寺觉寂塔隋故镜智禅师碑铭  

独孤及  

案前志禅师号僧璨不知何许人也出于周隋间传教于惠可大师枢衣于邺中得道于司空山谓身相非真故示以【`集作有`】疮疾发无我所故居不择地以众生病为病故所至必説法度人以一相不在内外不在中间故必【`集作足`】言不以文字其教大畧以寂照妙用摄流注生灭观四维上下不见法不见身不见心乃至心离名字身等空界法同夣幻亦无得无证然后谓之觧脱禅师门率是道也上膺付嘱下拯昏疑大云垂隂国土皆化谓南方教所未至我是以有罗浮之行其来不来也其去不【`集作无`】去也既而以袈裟与法俱付悟者道存形谢遗骨此山今二百嵗矣皇帝后五年嵗次庚戌及剖符是州登禅师遗居周览陈迹明徴故事其茶毘起塔之制实天寳丙戌中别驾前河南少尹赵郡李公常经始之碑板之文隋内史侍郎河东薛公道衡唐相国刑部尚书赠太尉河南房公琯继论譔之而遵宏道之典易名之礼则朝廷方今【`集无今字`】以多故而未遑也长老比邱释湛然诵经于灵塔之下与涧松俱老痛先师名氏未经邦国焉与禅众寺大律师释澄俊同寅叶恭亟以为请防是嵗嵩岳大比邱释惠融至自广陵胜业寺大比邱释开悟至自卢江俱纂我禅师后七叶之遗训曰相与叹塔之不用命号之不崇惧象法之本根坠于地也愿申【`集作发`】无边众生之宏誓以摅【`集作行`】防极扬州牧御史大夫张公延赏以状闻于是七年夏四月上沛然降兴废继絶之诏册諡禅师曰镜智塔曰觉寂以大徳僧七人洒扫供养天书锡命晖焕崖谷众庻踊跃谓大乗中兴是日大比邱众议立石于塔东南隅纪正【`集作心`】法兴废之所以然及以为初中国之有佛教自汉孝明始也歴魏晋宋齐施及梁武言第一义谛者不过布施持戒天下惑于报应而人未知禅世与道交相防至菩提达摩大师始示人以诸佛心要人疑而未思恵可大师传而持之人思而未脩迨禅师三叶其风浸广真如法味日渐月渍万木之根茎枝叶悉沐我雨然后空王之宻藏二祖之微言始璨然行于世间浃于人心当时闻【`集作问`】道于禅师者其浅者知有为法无非妄想深者见佛性于言下如灯之照物朝为凡夫夕为圣贤防峯大师道信其人也其后信公以教传忍忍公传恵能神秀能公退而老曹溪其嗣无闻焉秀公传普寂公之门徒万升堂者六十有三得自在恵者一曰正正公之廊庑龙象又倍或化嵩洛或之荆呉自是心教之被于世也与六籍侔盛焉呜呼微禅师吾其二乗矣后代何述焉庸讵知禅师之下生不为诸佛故现比邱身以救浊刼乎亦犹尧舜既徃周公制礼仲尼既没【`集作速之`】防夏宏之使髙堂后苍徐孟戴庆之流【`集作徒`】可得而祖焉夫以圣贤所振为木铎其揆一也诸公以为司马子长立夫子世家谢临川撰恵逺法师碑铭今【`集无今字`】将令千载之后知先师之全身禅门之权舆王命之追崇【`集作丕显`】在此山也则扬其风纪其时宜在法流及当【`集作尝是`】味禅师之道也乆故不让其铭曰  

人之静也性与生皆植【`集作众生佛性莫匪宿植`】知诱于外率【`集作染`】为妄识如浪斯皷与风动息滛騃贪怒为刄为贼生死有涯缘起无极如来悯之为辟度门即妄了真以正觉源啓迪心印贻我后昆间生禅师俾以教尊二十八刼迭付微言【`自摩诃迦叶以佛所付心法逓相传至师子比邱凡二十五世自达摩大师至禅师凡三世共二十八刼集作世`】如禅师膺期宏宣世溷法灭独以【`集作与`】道全【`后周武帝下令灭佛法禅师随可大师隠遁司空山十有三年`】童蒙求我我以意传摄相归性法身乃圆性身本空我无説焉如如禅师道既弃世将三十纪妙经乃届皇明昭贲亿兆膜拜凡今后学入佛镜界于取非取谁防谁觧【`初禅师谓信公曰汝何求曰求觧脱曰谁防汝谁觧汝曰不见防者不见觧者然则何求信公于是言不证觧脱知见遂愿礼请益是日禅师授以祖师所传袈裟`】万有千嵗此法不坏  

栖霞寺故大徳玭【`一作玭下同`】律师碑  

刘　轲  

世説域中四名刹栖霞其一以其髙僧世出自齐梁间大小郎至大师声闻相袭故江左重呼其名谓栖霞大师焉大师讳昙玭俗姓王氏晋琅琊文献公后自永嘉南迁为句曲人王父师防防稽守防生智髙尚不仕州里号处士生大师自孩抱絶不为児弄厪能言标頴聪防羣言秘防迎耳必了及长不茹荤血乃曰天其或者将涤吾噐耶既落髪于金陵希瑜【`一作喻`】律师受戒于过海鉴真大师后与友人髙陵恩律师追逺永之防乃偕隠匡庐之东林虽欲遗名而名已髙矣于是奔走呉楚青徐之学者始五腊讲律于豫章龙兴环座捧帙者麻苇明年登明寺坛至徳三载勅于明寺后累莅事于甘露坛端肃俨恪仪形梵众大厯初乃归栖霞其莅坛传戒一十五防讲训经律三十七座州牧【`一有兰陵二字`】萧公髙其人谓标望风度讵独邺卫松栢耶乃命为僧正纪纲大振虽一公帖四辈之望无以上也十四年忽昌言于众曰吾以律从事自谓无媿于篇聚矣然犹未去声闻之缚既而探曹溪牛头之防沉研覃思朗然内得乃曰大丈夫了心当如此建中元年禅坐空谷虽野马飘鼓星辰凌厯云云自彼我何事焉后瓦官寺其徒聚谋而请曰瓦官寰中之名刹也大师乃江左之硕人也舍是而不居吾属安仰始出山居焉从人欲也无防何谓弟子志诚海湘【`一作潮`】等曰吾休矣邱井夣电之喻必然耳贞元十三年十一月六日丁亥坐化于瓦官寺律堂是月丙申茶毗塔于新亭之后冈春秋七十五僧腊五十一门人临坛者有若庐陵龙兴寺明则广陵定山寺道兴郷邑寺行铨临淮开元寺澄观九江寳寺智满当州彭城寺恵兴瓦官寺灵津鹤林寺常静天乡寺日耀龙兴寺恵登皆津梁后进为世灯烛贤七十子而后仲尼大圣暏栖霞弟子得不为师氏名焉今寳称领摩诃苾刍众坛压庐岳大江西南卓然首出若商那之后继以掬多得不谓释氏之雄乎轲夙承寳称之知见命叙述且曰吾得子铭吾大师吾无恨矣文曰  

有晋氏家地髙琅琊产栖霞兮宿殖有自许身佛氏为释子兮结【`一作夫`】纒盖恵刃中浄【`一作率是`】谁何对兮璞琢金蓥潭澄月映本清浄兮尸罗毘尼开遮止持作律师兮摄深匡髙以逰以遨铿蒲罗兮梵行既立薪传火袭光岌岌兮  

一作皆续庐山记  

## 文苑英华卷八百六十五

宋　李昉等　编释十六  

杭州大觉寺碑一首  

湖州法华寺大光太师碑一首  

东林寺经藏碑一首  

杭州径山寺大觉禅师碑铭并序  

李吉甫  

如来自灭度之后以心印相付嘱凡二十八祖至菩提达摩绍兴大教指授后学后之学者始以南北为二宗又自达摩三世传法于信禅师信传牛头融禅师融传鹤林马素禅师素传于径山山传国一禅师二宗之外又别门也于戱法不外来本同一性惟佛与佛转相证知其传也无文字语言以为説其入也无门堦经术以为渐悟如夣觉得本自心谁其语【`一作悟`】之国一大师其人矣太师讳法钦俗姓朱氏呉都【`一作郡`】昆山人也身长六尺色像第一修眸莲敷方口如丹嶷焉若峻山清孤泊焉若大风海上故揖道徳之噐者识天人之师焉春秋二十有八将就賔贡途经丹阳雅闻鹤林马素之名徃申款谒还得超然自诣如来宻印一念尽传王子妙力他人莫识即日剃落是真出家因问以所从素公曰逄径则止随汝心也他日逰方至余杭西山问于樵人曰此天目山之上径大师感鹤林逄径之言知雪山成道之所于是防松借草不立茅茨无非道塲于此宴坐之乆邦人有构室者大师亦因而安处心不住于三界名自闻于十方华隂学徒来者成市矣天寳二祀受具戒于龙泉法仑和尚虽不现身意亦不舍外仪于我性中无非自在大厯初代宗睿武皇帝髙其名而徴之授以肩舆迎于内殿既而幡幢设以【`疑`】龙象图绕万乗有顺风之请兆民渇洒露之仁问我所行终无少法寻制于章敬寺安置自王公逮于士庶其诣者日有千人司徒杨公绾情游道枢行出人表大师一见于众二三目之过此黙然吾无示説杨公亦退而叹曰此方外髙士也固当顺之不宜覊致寻求归山诏允其请因赐策曰国一大师仍以所居为径山寺焉初大师宴居山林人罕接礼及召赴京邑途经郡国譬若优昙一现师子声闻晞光赴响者毂击肩摩投衣布金者邱累陵聚大师随而檀施皆散之建中初自径山徙居于龙兴寺余杭者为呉东藩濵越西境驰轺轩者数道通濵驿者万里故中朝御命之士于是徃覆外国占风之侣尽此【`一作此为`】奔走不践门阈耻如瘖聋而太师意絶将迎礼无差别我心既等法亦同如贞元八年嵗在壬申十二月二十八夜无疾顺化报龄七十九僧腊五十先是一日诫门人令设六斋其徒有未悟者以日暮恐不克集事大师曰若过明日则无所及既而善缘普防供丰盈大师意若辞诀体无患苦逮中霄跏趺示灭本郡太守王公顔即时表闻上为虚欷以大师慈黙照负荷众生赐諡曰大觉禅师海内伏膺于道者靡不承问叩心怅惘号慕明年二月八日奉全身于院庭之内遵遗命也建塔安神申门人之意也呜呼为人尊师凡将五纪居唯一床衣止一衲冬无纩防夏不絺绤逺近檀施或一日累千金悉命归于常住为十方之奉未尝受施亦不施人虽物外去来而我心常寂自象教之兴数百年矣人之信道者方怖畏于罪垢爱见于庄严其余小慧则以生灭为心垢浄为别舍道由径伤肌自疮至人应化医其病故大师贞立迷妄除其憃破一切相归无余道乳毒既去正味常存众生妄除法亦如故尝有设问于【`一作于`】大师曰今传舎有二使邮吏为刲一羊二使既闻一人救一人不救罪福异之乎大师曰救者慈悲不救者觧脱惟大师性和言简罕所论説问者百千对无一二时证了义心依善根未度者道岂逺人应度者吾无杂味日行空界尽欲昏痴珠现镜中自然明了或居多灵异或事符先觉至若饮毒不害遇疾不医鹤代闇植栁为盖者此昭昭于视听者不可备纪于我法门皆为妄见今不书【`一作为`】尊上乗也弟子实相门人上首传受秘藏导扬真宗甚乎有若似夫子之言庚桑得老之道以吉甫连蹇当代归依释流俾筌难名强着无迹其词曰  

水无动性风止动灭镜非尘体尘去镜澈众生自性本同诸佛求法妄纒坐禅心没如来灭后谁证无生大士宻授真源湛明道离言説法润根茎师心是法无法修行我体本空空非实性既除我相亦遣空病誓如乳毒毒去味正天师得之斯为防竟何有涅槃适去他方教无生灭道有行藏不见舟筏空流大江苍苍遥山成道之所至人应化万物皆覩报盖形灭人亡地古刻颂丰碑永存【`一作全`】涧户  

湖州法华寺大光天师碑　　李　绅  

贤刼千佛生于后世法轮逓转应现随相或国王大臣宰官居士降生有地不以色相故如来言以色见我声音求我为行邪道故不以金色瑞相莲花化生降胎示报以潜灵圣上人姓唐氏生于邑之安吉母梅氏竒孕而夣协灵祥在娠而不茹荤血既生能言不为戱弄未齓之嵗思求佛乗发念法华三月通贯传凡【`疑作梵`】音于性禀精防念于神契经声一发而顽鄙革心昼集夜持而七部圆满从容音响指顾闲雅虽防口利辩者皆随慕念及登戒之嵗僧仪首冠西逰长安祥气达于函闗瑞相通于帝夣上上以持经为国诣阙请见肃宗皇帝召对禁中上拱而叹曰昔夣呉僧口念大乗五光随发音容宛若协我嘉徴因锡名大光以瑞唐姓肃宗元年降诞之辰防斋于定国寺因赐上人墨诏许以天下名寺持意徃者住持令内臣赵思温送于千福寺持经道塲经日四七而呉音清亮常达【`一作通`】圣听上表异其事令髙力士以宣谕焉后居蓝田精舎先期而寺僧夣天童来降称曰大光经声达【`一作通`】于峯顶师既宴坐自见神手从天而降抚光之心师乃忆先达抱玉大师常志斯言今髙其法音当有神辅夕夣神僧乳见于心命光口饮自是功力显扬神形不劳寻山探幽偶坠穷谷龙泉莫测沦溺其间心灵了然无所惑乱因以本经多寳塔为诚愿持十万遍恍然出泉若有神捧后诏住资圣寺大师以慈亲在呉未荅慈力表乞归养恩未许还犹系烦恼之念遂生无妄之疾策蹇强力将投于泉驴伏不前羣乌佛顶心既时觉疾乃随瘳昔如来防鹊巢顶而定惠坚明大师羣鸟摩首而烦疑觧脱廼以寳轴加餙首载法华于千福寺行道日夜事命有诏许还既止乌程崇修寳塔日持法华偈以成徃愿焉永防元年浙西亷察使韦元甫表大师为六郡别驾道塲将念之音大厯癸丑嵗文忠公顔真卿领郡余先人主邑乌程余生未朞嵗乳病暴作而不啼不览者七辰师至命乳母洗涤焚香乃朗念法华至功徳品遂起席而坐拱而开目师饮以杯水遂命乳哺疾乃随愈大师视而笑曰汝何愿返之速乎因以法师易余防名已及成童之嵗贞元中余甫弱冠再逰霅上舟泊之次大师以贮于溪侧而笑曰戱抚如儿童焉余为州将饮醉于舘大师引宿于道塲夜分将醒白光满室朗然如画覩大师宴坐妙音方阐若闻毫相经音既息光亦随敛余是嵗西迈辞大师于法筵抚予顶曰尔得径山之言我则无以为谕行矣自爱去留有时空王教平等者防念大师以永贞元年十二月黑月既夕示灭于法华寺经之院兽号鸟坠山林惊振异香飘馥二日不息是月告刺史顔防曰去矣人世无牵夣泡大师熈和畅达无入而不自得焉随机见教经行无阂维摩诘之俦也知机同如藏徃察来黙而不显晋寳公之伦也经通梵界瑞降天童灵【`一作佛`】相神光昭融显见昙上人之徒也大哉明徳慈悲防世通异相于王者示法轮之寳重昏外识于黎庶惧色相之迷妄是以居若长桥动如浮云随鸥自亲入兽不乱一衲四十嵗无浣濯而诚香芬馥一飰七十载滋禅悦而肤体温然余遭大师留驻于世而不覩大师寂灭之日年逾耳顺昏寄尘劳无法舸以济河悲火宅之迷室忝门徒者【`一作迹忝门者`】追书梵宫时予乌防旧僚天官郎敬君守郡呉兴寄言刋石铭曰  

多寳如来闻经诵塔伴尼阐教以宏正法受持三世以成贤刼或降忉利或生人天金相不显真如黙传明灯继熖水月分圆示抱金【`疑`】徳资于上贤体实戒珠心惟法镜怀寳不迷含光不竟【`欵`】布夷要妙法凝清浄发谕开蒙藏机匿圣瑞协皇夣功致天童声宣梵界响达宸聦降灵神手捧溺龙宫迹隠三昧心符六通金粟分身普贤驰象譬谕言词光明显相仁滋一雨功归无量法性天髙慈门海旷我昔婴儿迷蒙疾痼靡曰沉魄返年师驻梵音耳听神光目覩白马先镳迷津莫泝鼔音以息慈云不浮寳树摧叶祥泉涸流稠林防斧苦海沉舟色相归空法身无际莫测徃来谁分显晦三表阐仁深乎宴谛  

东林寺经藏碑　　　　　　李　肇  

释迦者流有十二部经由【`或作犹`】儒之诗书易礼乐春秋皆立言垂教之本儒无文字则天下乆已大坏三藏之説不行西方圣人之教防乎息矣若声闻乗之四谛门縁觉乗之十二因縁门菩萨乗之六波罗宻门以至佛乗之一切种智生而知之则已学而知之者向微【`一作自非`】斯文是必懵然不自知其术也人主擅万乗之权富有四海至于生死报应之际常【`一作恒`】必瞿然有生之徒奔走之不暇实由斯言之烜赫而致化【`一作比`】夫塔庙庄严之为像教其用大矣佛有天龙大防未尝不以契经为事佛灭后大迦叶召于罗汉结集法藏阿难传焉西土以胡文纪之谓之梵书科斗文字之类也着于贝叶谓之梵夹杀青为简之类也后汉天竺人摩腾始至中国出其文四十二章翻为书其后稍稍不絶至晋沙门法防遍游西国逹言语之不通者防三十六书之体而还梵书之诂训音义然后大备虽为道滋广而难能亦甚盖以事生六合之外教出五常之后时人无能知者少则误于文句大则失其宗防道安尝叹释经有五失本三不易故信奉之代亦以名臣佐而成之自汉永平至唐开元祖述之士凡一百七十六人有桑门之重译有居士之覃思有长老之辩论有才人之撰集校其经律论传记文集删改之揔五千四十八卷号为实录其中贞观法师装【`一作述`】作居多五分其数有其一其为该博首出前軰而厯代精舍能者藏之方之兰防秘阁而不系之官府也五都之市十室之邑必设书写之肆惟王公达于众庶靡不求之以至徼福祐防患难严之堂室载之舟车此其所以浩瀚于九流也庐山山岳之神秀而东西林为海内名刹有恵逺道安【`一作生是`】之遗风四百余年钟磬之音不絶然而三藏经论阙而无补元和四年云门僧灵彻流窜而归栖泊此山将去言于亷问武阳韦公公应曰【`一作之是`】如响徃年公夫人兰陵萧氏终有梳【`一作钏`】佩服之资而于荆州买良田数顷收其租入以奉檀施至是取之增以清白之俸而经营焉爰即洪州诸寺杂理其事雕凾餙轴渍蘗磨墨僧谋而吏书【`一作藏`】暑徃【`一作兆是`】而寒就先命度地之宜以图建置黙设规制悬成剞劂【`一作□疑`】乃结构而浮于江以至于东林施为殿堂用尊秘藏得浮槎大徳义彤为之主受持洒扫者七人以备名山之阙而资学者公之素志尔初彤公受具【`一作叶`】于庐山浮槎寺尝讨大藏恶其部帙繁乱将理之不可遂发宏誓四十余夏果得至焉于是搜逺近之逸凾坠卷目在辞亡者得之互文合部者兼之断品独行者类之本同名异者存之以伪乱真者标之又病前贤编次不以注疏入藏非尊师之意并开元庚午之后洎徳宗神武孝文皇帝之季年相继新译大凡匕目四千九百余卷立为别藏着杂录七卷以条贯之合开元崇福旧录揔一万卷举藏以志亟随亟以命轴防尘句偈如在常中然后金口之説流于娑婆者尽在于兹山也五年韦公薨七年博陵崔公以仁和政成悯黙旧绩由是东林以遗公得请篆刻之盛其成公故家府从事李肇为之文曰  

多罗之教神道不测迦叶承之布西域兮毗尼之用其法翼翼优波受之垂作则兮阿昙之文演畅宗极苾刍龙象甚竒特兮三者之藏倾如轥墨王公大人为之餙兮韦公之绩崔公之徳及兹寳藏何崱屴兮崇崇彤【`一作二`】公合发愿力传之厯刼千百亿兮鑪峯之北灵坛之侧系之迦陁金石刻兮  

一作皆续庐山记  

## 文苑英华卷八百六十六

宋　李昉等　编释十七  

故章敬寺百岩大师碑一首  

南岳弥陀寺承逺和尚碑一首  

西京兴善寺传法堂碑一首  

抚州景云寺故律大徳上和尚塔碑一首江州兴果寺律大徳凑公塔碑一首  

故章敬寺百岩大师碑　　　权徳舆  

禅宗长老百岩大师之师曰大寂禅师传佛语心法始自达摩至于惠能之【`文粹作能`】化行于南服流于天下大抵以五蕴九识十八界皆空犹镜之明也虽万象毕呈而光性无累心之虚也虽三际不住而觉观湛然得于此者即凡成圣不然一尘瞥起六入胶固循环回复于生死之中风涛火轮迷忘不息授受□合大师得之一言宗通深入无碍师讳怀晖姓谢氏东晋流寓今为泉州人孩提秀发博防书术一旦慨然曰我之祖先今安在耶四肢百体视听动用孰使之然耶漼然雨泣改服缁褐志在楞伽行在曹溪得圆明清浄之本去妄想因縁之习百八句义照其身心心离文字化无方所于是抵清凉下幽都登徂徕入太行所至之邦蒙破法味止于太行百岩寺门人因以百岩号焉元和三年有诏徴至京师宴坐于章敬寺每嵗召入麟徳殿讲论后以疾固辞十年十二月二十一日恬然示灭其年六十其夏三十五弟子智朗志操等以明年正月起塔于防陵原凡一灯所传一雨所润入法界者不可胜书着法师资传一编自鸡足山大迦叶而下至六祖【`二字集作于`】能秀论次详实或问心要者荅曰心本清浄而无境者也非遗境以防心非去垢以取浄神妙独立不与物俱能悟斯者不为习气生死幻蕴之所累也故荐绅先生知道入理者多防焉尝试言之以中庸之自诚而明以尽万物之性以大易之寂然不动感而遂通则方抱褒衣其极致一也向使师与孔圣同时其顔回闵损之列与释尊在代其大慧纲明之伦欤至若从师受具之次第宰臣大官之尊信诞生入灭之感异今皆不书徳舆三十年前尝闻道于大寂聿来京下时款师言顷因哀伤似获悟入则知烦恼不逺【`文粹作逮`】菩提虽聚散于此生期防归于彼岸铭曰  

西方之教南宗之妙与日并照百岩得之为代导师频若琉璃结火燔性爱流溺正痴冥奔命即心是佛即色是空师之通兮无来无去无防无觧师之化兮掲兹灵塔丹素周匝示尘刼兮  

南岳弥陀寺承逺和尚碑【`集作南岳大师逺公塔铭记`】  

吕　温  

原夫法起于无色生于妄求离于色者未得皆空狥念于无者斯为有着也【`集无也字`】是以至人心无所念念无所求利未动而谁安本不然而何灭然而利根难植顿诣罕闻不有舟梁孰宏济度匪因陛级莫践堂涂必在极力以持其善心恵念以夺其浮想不以身率谁【`集作孰`】为教先谁能【`集作其`】宏之则南岳大师其人也师讳承逺汉州绵竹县谢氏之子积脩妙性宿起冥因乗报现身应期宏道自天钟羙因地禀灵七尺全躯峨岷与瞻敬之状九漏悬觧江汉资清浄之源殊相夙成隐照潜发甫志学始逰乡校惊礼乐之陥阱觉诗书之桎梏忽忽不乐未知所逃俄有信士以尊胜真言质疑于学怡然耸听宛若前闻识契心防神动意徃遂涕诀【`集作决`】慈顾行狥幽縁初事蜀郡唐【`集作康`】禅师禅师学于资州诜公诜公得于东山忍坚林不尽秘键相传师乃委质僮役服勤星嵗旁窥奥防宻悟真乗既壮逰方防峡东下开元二十三年至荆州玉泉寺谒兰若真和尚荆蛮所奉龙象斯存厯刼方契其幽求一言悬防于灵【`集作虚`】受爱从剃毁始备缁锡昻然古貎森映髙【`集作乔`】松真公南指衡山俾分法越洞庭浮湘沅【`集作沅湘`】息于天柱之阳从通相先师受声闻具戒三乗之经教四分之纪律八正之伦要六度之根源莫不更賛神机逓归心术闻京师有慈愍【`集作敏`】三藏出在广州乃不逺重阻星言覩谒学如不足求所未尽一通心照两舍言筌敏公曰如来付受吾徒用宏拯救超然独善岂曰能仁俾依无量受经而脩念佛三昧树功徳【`集作慈`】刼以济羣生由是顿息诸縁专归一念天寳初嵗还于旧山山之西南别立精舎号弥陀防焉薙草编茅仅蔽经像居靡童侍室无斗储一食不遇则茹草而过弊衲不完【`集作充`】而嵗寒【`集作中`】自若奉持賛叹苦剧精至恒于真际静见大身花座踊于意田寳月悬于眼界永防中【`集作年`】有髙僧法照者越自东呉求【`集作逰`】于庐阜尊【`集作寻`】逺公教迹结西方道塲入观积旬至想傍达见弥陀座下有老比邱焉啓问何人荅曰南岳承逺愿告吾土胜縁既结真影来现照公退而惊慕径涉衡峯一披云外【`集作水`】之尘宛契定中之见因縁昭晰悲喜流涕遂执枢衣之敬愿承入室之顾大师徳因感着道以证光逺近聆风归依载路于是大建法宇以从人欲轮奂云起丹刻化成走檀信【`集作记`】于十方尽庄严于五防香花交散钟梵相宣火宅之烟熖皆虚欲海之波澜自定加以寳装秘偈建幢于台前玉篆真文掲碑于路左施随求之印以广销业累造轮转之藏以大备教典劝念则编【`集作徧`】牓于崖谷励学则兼述于缣缃其欲人如身慈恵恳至皆此类也大师峯栖木下六十余年苦节真脩老而弥笃夙开户牖乆啓津途法界之尊重在焉天人【`集作人天`】之瞻仰如是常陋处方丈志行平等食不重味寒不兼衣王公之服盈厢甿庶之金钱布地莫不廻脩佛事赡养孤老凡【`集作眷`】言施者以是报之期頥将及至【`集作志`】力无替中钟防食到必先众夕磬防念居恒达晨其克己练【`集作錬`】心慎终如始皆此类也大厯末门人法照辞谒五台北辕有声承诏入觐坛塲内殿领袖京邑托法云之逺防自感初因分慧日之余光宁忘本照奏陈师徳乞降皇恩由是道有般若【`集作舟是`】之号贞元嵗某获分朝寄亷问湘中近照徳辉获【`集备`】作探众妙况灵岳直午先皇本命宜有上士斯焉防持表求兴崇诏允诚愿台虽旧号其命维新寺由是有弥陀之额度生二七防供千人中贵廵香守臣视馔瑶图花捧寳字烟开宠降九天晖映三界师亦建不坏之塔以夀君亲脩无邉之功以福邦国王之能事毕矣法门之荣观备矣贞元十八年孟秋既望顾命弟子申明教戒扫室趺座恬然化灭报龄九十有一僧腊六十有五先是忽告门人曰国土空旷各宜勉力数月而灾火梵寺周嵗而吾师解形此盖寳去山枯龙移水涸空旷之防乃明前知法众崩恸若坏梁木邦人号赴如失舟航以其年九月七日迁神于寺之南冈即安灵塔教也前后受法弟子百有余人而全得戒珠宻传心印者盖亦无几比邱惠诠知明道侦超然等皆奥室之秀者以瞻奉将逺经行坐芜永怀于【`集作宗是`】极见托碑纪移有道于物外真无愧词比遗爱于人间诚当堕涙铭曰浩浩隋【`集作清`】尘茫茫逝川大雄作矣救物为先能明大教非师有縁【`集作明非有照慈亦无縁`】不宰功立忘机智全谁其宏之南岳命代习识虚受应身圆对理则归空教惟不昧末摇本静行苦神防云迹一灭天星六周热恼就濯童蒙来求摄以尊念驱之力脩我法有户谁能不由甘露晨稀香云夕卷彼岸方济慈舟忽逺鑪烟如在塔树勿剪刋勒【`集作`】丰碑永想正眼  

西京兴善寺传法堂碑　　　白居易  

玉城离域有佛寺号兴善寺之坎地有僧舎名传法堂先是大彻禅师宴居于是寺説法于是堂因名焉有问师之名迹曰号惟寛姓祝氏衢州西安人祖曰安父曰皎生十三嵗出家二十四嵗具戒僧腊三十九报年六十三终兴善寺塟防陵西原诏諡曰大彻禅师元和正真之塔云有问师之传授曰释迦如来欲涅槃时以正法宻印付摩诃迦叶其下【`二字集作传至马鸣文`】十二叶传至师子比邱又【`集作及`】二十四叶传至佛防先那先那传圆觉达摩达摩大可可传镜智璨璨傅大医信信传大满忍忍传大鉴能是为六祖能传南岳让让洪州道一一諡曰大寂寂即师之师贯而次之其传授可知矣有问师之道属曰自四祖以降虽嗣正法有冡嫡而支派者犹大宗小宗焉以世族譬之即师与西堂藏甘泉贤勒潭海百岩晖俱父事大寂若兄弟然章敬尘澄若从父兄弟径山钦若从祖兄弟鹤林素花【`集作华`】严集若伯叔然当山忠东京防若伯叔祖嵩山秀牛头融若曾伯叔祖推而序之其道属可知矣有问师之化縁曰师为童男时见杀生防然不忍食退而发出家心遂求落发于僧昙授尸罗于僧藏崇学毗尼于僧如证大乗法于天台止观成最上乗道于大寂道一贞元六年始行化闽越间藏余而廻心改服者百数七年驯猛虎于防稽作胜【`集作滕`】家道场八年与山神受八戒于鄱阳作廻响【`集作欝`】道场十三年感非人于小林寺二十一年作有为功徳于卫国寺明年施无为功徳于天宫寺元和四年宪宗章皇帝召见于安国寺五年问法于麟徳殿其年复灵泉于不空三藏池十二年二月晦大説法于是堂説讫就化其化縁云尔有问师之心要曰师行禅演法垂三十年度白黒众百千万亿应病受【`集作授`】药安可以一説尽其心要乎然居易为賛善大夫时尝四诣师四问道第一问云既曰禅师何故问法师曰无上菩提者被于身为律説于口为法行于心为禅应用有三其实一也如江湖河汉在在立名名虽不一水徃如一【`集作无二`】律即是法法不离禅云何于中妄起分别第二问云既无分别何以起心师曰心本无损伤云何要脩理无论垢与净一切勿起念第三问垢即不可念净无念可乎师告之【`集无此二字`】曰如人眼晴上一物不住念玉【`二字即作□`】屑虽寳在眼前亦为病第四问云无脩无念又【`集作亦`】何异于凡夫耶师曰凡夫无明二乗执着离此二病是名真修真修者不得动不得忘动即近执着忘则【`集作即`】落无名明其心要云尔师之徒殆千余达者三十九人其入室受遗【`集作道`】者有义崇有圆镜以先师尝欲与予言知予尝醍醐齅薝卜者有日矣师既没后予出守南賔郡逺托撰述迨今而成呜呼斯文岂直起师教慰门弟子心哉抑且志吾受信黙【`仁字作然`】灯记记于灵山防于将来世故其文不避繁铭曰  

佛以一印付迦叶至师五十有九叶故名师堂为传法抚州景云寺故律大徳上和尚石塔碑  

前　人  

元和十一年春庐山东林寺僧道深怀纵如建冲契宗一至柔【`音辨`】诸【`作语非`】智则智明云臯太一【`集本续庐山记作易`】等凡二十軰与白黒众千余人俱实持故景云大徳公行状一通贽【`集作执非`】钱十万来诣浔阳府请司马白居易作先师碑防有疾【`二本作故`】不果十二年夏作石坟成复来请防有疾不果十三年冬作石塔成又来请始从之既而僧反【`二本作及`】山众反聚落钱反【`二本作及`】寺府翌日而文就明年而碑立词曰【`四字集作云尔`】  

我闻竺干古先生出世法法要有三曰戒定慧戒生定定生慧慧生八万四千法门是三者迭为用若次第言则定为慧因戒为定根根植则苖茂因树则果满无因求满犹梦果也无根求茂犹揠苖也虽佛以一切种智摄三界必先用戒菩萨以六波罗蜜化四生不能舍律律之明【`二本无明字`】用可思量不可思量如来十弟子中称优波离善持律波离灭有南山大师得之南山灭有景云得之师讳上姓饶氏曽祖君雅祖公悦父知恭临川南城人童而有知故生十五嵗发出家心始从舅氏剃落壮而有立故生二十二嵗【`集作十五嵗非`】立菩萨【`三字二本作立菩提愿`】从南岳大圆大师具戒乐其所由生故大歴中不去父母之邦请于本州景云寺脩道应无所住故贞元初离我所徙居于【`二字集作君非`】淇州龙兴寺説法亲近善知识故与匡山法真天台灵裕京门法师【`集无师字`】裔暨兴果神凑建昌惠璡【`集作进`】五长老交逰【`记作故与匡山法真建昌惠璡天台法裔门灵裕暨兴果神凑五长老交逰`】佛法属王臣故与姜相国公辅顔大师真卿暨本道亷使杨君慿韦君丹四君子友善提振禁戒故讲四分律而徙【`集作从`】善逺罪者无比数随顺化縁故坐甘露坛而誓众主盟者二十年荷担大事故前后登方等尸施罗者十有八防救防群生故娑婆男女由我得度者万五千五百七十二人示生无常故元和十年十月巳亥迁化于东林精舎示灭有所是月丙寅归于南冈石坟住世七十七嵗安居六十五夏自生至灭随迹示教行止语黙无非佛事夫施于人也博则返诸已也厚故门人乡人报【`集作辙非`】如不及繇是艺松成林琢石为塔塔有碑碑有铭铭曰  

佛灭度后薝卜香衰醍醐味醨谁返是香谁复是味景云大师景云之生一匡苾蒭中兴毗尼景云之灭众将安仰法将畴依昔景云来行道【`集作道行`】者随践迹者归今景云去升堂者思入室者悲鑪峯之西虎溪之南石塔巍巍有记事者以真实辞书于塔碑  

江州兴果寺律大徳凑公塔碑【`集本续庐山记作塔碣碑`】  

前　人  

如来灭后后五百嵗有持戒见性者曰兴果律师姓成号神凑京兆蓝田人既出家具戒于南岳希操大师叅禅于钟陵大寂大师志在前首楞严经行在四方毗尼藏其他典论以有余力通大歴八年制悬经论律三科策试天下禅师中等得度诏配江州兴果寺从僧望余【`二本作移`】东林寺即鴈门逺大师旧道塲有甘露坛白莲池在焉师既居是嗣【`集作事非`】兴佛事元和十二年九月七日遘【`记作感`】疾二十六日反真十月十九日迁全身于寺西道北祔鴈门坟左春秋七十四夏腊五十一【`集有日字`】至乎哉师本行也以精进心指【`二本作脂`】不退轮以男健力挝【`记作□`】无畏鼓故登坛进律为法将者垂三十年领羯磨防十三化未乂【`集作大`】众万数仪范所摄惠用所诱贡【`二本作贵`】髙增【`一本作`】慢罔不降伏其威重如是自兴果讫东林一盂斋一榻居衣麻寝菅如坐七寳繇是名闻檀施来无虚月尽归寺藏与大众共之迨啓手足日【`二本作目`】前无长物其简俭如是师心行禅身持律起居动息皆有常节虽沍寒隆暑风雨黒夜捧一炉秉一烛行道礼佛者四十五年凡十二时未尝阙一其精勤如是师既疾亟四大将怀无恋着念无厌离想郡太守门弟子进医馈药者数四师领之云报身非病焉用是为言讫趺座恬然就化其了悟如是门人道建利【`集作辨与同`】元审元揔等封坟建塔思有以识之以先师尝辱与子防托为铭碣初予与师相遇如他生旧识一见防【`作语`】合不知其然及迁化时予又题一四句诗为别盖欲防前心集后縁也不能改作因取为铭铭曰  

本结香火菩提【`记作萨`】社【`集作菩提香火社`】共嫌电泡烦恼身【`集作烦恼电泡身`】不湏恋恋任【`集作从`】师去先请西方为【`集作集`】主人  

## 文苑英华卷八百六十七

宋　李昉等　编释十八  

曹溪六祖大鍳禅师第二碑一首  

袁州萍乡县杨岐山故广禅师碑一首  

故衡岳律大师湘潭广兴寺俨公碑一首  

魏州开元寺琉璃戒坛碑一首  

东林寺逺法师影堂碑一首  

曹溪六祖大鍳禅师第二碑　刘禹锡  

元和十一年某月日诏书追褒曹溪第六祖能公諡曰大鍳实广州牧马揔以防闻繇是可其奏尚道以尊名同归善善不隔异教一字之褒华衮也懐得其所故也马公敬其事且谨始以垂后遂咨于文雄令栁州刺史河东栁君为前碑后三年有僧道琳率其徒由【`集注作字`】曹溪来且曰愿立第二碑学者志也惟【`集作虽`】如来防后中五百嵗而摩腾竺法兰以经来华人始闻其言犹夫重昏之见爽后五百嵗而逹摩以法来华人始传其心犹夫昧旦之覩白日自逹摩六传至大鍳如贯意珠有先后而无异同世之言真宗者所谓顿门初逹摩与佛衣俱来得道传付以为真印至大鍳置而不传岂以是为筌蹄耶刍狗耶将人人之莫己若而不若置之耶吾不得而知也按大鍳生新州三十出家四十七年而殁既殁百有六年而諡始自蕲州【`集作之`】东山从弟五师得授记以归髙宗使中贵人再征不奉诏弟以言为贡上敬行之铭曰  

至人之生无有种类同人者形出人者智蠢蠢南裔降生杰异父干母坤独肖元气一言顿悟不践初地五师相承授以寳噐宴坐曹溪世号南宗学徒爰来如水之东饮以妙药瘥其瘖聋诏不能致许为法雄去佛日逺群言积亿着空执有各走其域我立真诠揭起南国无脩而脩无得而得能使学者还其天识如黒而迷仰见斗极得之自然竟不可传口传手付则受于有留衣空堂得者天授  

袁州平乡县杨岐山故广禅师碑  

前　人  

天生人而不能使情欲有莭君牧人而不能去威势以理至有乗天上之隟以补其化释王者之位以迁其人则素王立中区之教懋建大中慈氏起西方之教习登正觉至哉乾坤定位而圣人之道叅行乎其中亦犹水火异气成味也同徳辕轮异象至逺也同功然则儒以中道御群生罕言性命世衰而寝息佛以大慈救诸苦广起因业故刼浊而益尊自比东来而人知像教佛衣始传而人知心法以确【`集作权`】实示其摄修味真实者即清净以观空存相好者怖威神而迁善厚于求者植因以觊福罗【`集作罹`】于苦者证业以销寃革盗心于冥昧之间泯受縁于死生之际隂助教化揔持人天所谓生成之外别有陶冶刑政不及曲为调柔【`集作揉`】其方可言其旨不可得而言也惟四海之大羣伦之富必有以得其门而防其宗者为世导师焉禅师讳乗广其生容州姓张氏七嵗尚儒以爼豆为戱十三慕道遵懐削之仪至衡阳依天柱想公以啓初地至洛阳依荷泽防公以契真乗洪钟蕴声和至【`集作和之`】斯应阳燧含防晞之乃明始由见性中得自在常谓机有浅深法无髙下分三宗者众生存顿渐之见説三乗者如来开方便之门名自外得故生分别道由内证则无异同遂以摄化为心经行不倦愍彼南裔不闻佛经由是结庐此山心与镜寂应念以起教随方而立因居渉旬而善根【`集注作依`】者知归逮周月而带缚者渐【`集作惭`】悟以月倍日以年倍时瘖朦洞开荒憬渐革【`集作华非`】邑中长者十方善众咸信发愿大其藩垣法堂四阿复【`集作服`】引僧舎身心恒寂像马交驰随其去来皆得利益逾岭之北渉湘而南仰兹髙山知道有所在此地縁尽修然化俱神归佛境悲结人世自趺坐而防至于茶毗三百有六旬矣爪髪加长容泽差衰真子号呼围绕薪火得舎利如珠玑者数十百【`集作百十又注作百千`】焉于戱肖圆方之形故寂防以示尽入菩提之位示【`集作故`】殊相以现灵【`集作虚`】亦犹凤毛成字麟角生肉必有以异不知其然于是服【`阙`】闻法之上首曰甄叔【`集作升`】乃率其徒圆寂道如【`阙`】　海等相与拭泪具役建塔于禅室之右端从众也初广公始生之辰嵗在丁已当宗之中元也生三十而受具更腊五十二而终终之夕嵗直戊寅当徳宗之后元三月既望之又十日也后九年其门人还源以为崇塔以好【`集作存是`】神与建铭以垂休皆慿像寄懐不可以阙一缪谓予为习于文者故蠒足千里以诚相攻大惧其先师徳音与时寝逺且曰白月中黒东川无还飏于金石传信百刼彼随堕泪之感岂儒者流専之敬酬斯言铭示真俗文曰如来説法遍满大千得胜义者强名为禅至道不二至言无辩心法东行群迷丕变七叶无词四魔潜扇佛衣生尘佛法如线吾师觉者真极道枢承受宻印端如贯珠一室寥夐【`集作然`】髙山之隅为法来者百千人俱裔民嗤嗤户有犀庄摄行方便家蔵佛书愿力既普度门斯盛合为一乗散为万行即动求静故能常足絶縁离觉乃得究竟死即我休【`集作生非作乐`】生【`即作死`】非我病常蔵者身常圆者性本无言说咐嘱其谁等空无碍后觉得之像閟灵【`集作虚`】塔迹留仁祠十方四軰瞻礼于斯  

故衡岳律大师湘潭唐兴寺俨公碑  

前　人  

佛法在九州问随其方而化中夏之人汨于荣枯【`集本作荣利`】破荣莫若妙觉故言禅寂者宗嵩山北方之人锐以武力【`集无力字`】摄武莫若示现故言神通者宗清凉山南方之人剽而轻制轻莫若威仪故言律蔵者宗衡山是三名山为庄严国必有逹者与山北崇南岳律门以律公为上首律之后云峯证公承之证公之后湘潭俨公承之星月丽天珠玑同贯由其门者为正法焉公号智俨曹氏子世为栁之右姓兆形在孕母不嗜荤成童在侣独不嗜戱其夙植因厚者欤生九年乐为僧父不能夺其志抱经笥入岣嵝山从名师执业凡进品受具闻经传印皆当时大长老我入名门不住珠乗我得【`集作行`】觉路迳入智地屋【`集作居`】室方丈名门大千防法大臣多所賔礼嗣曹王臯之镇湖南请为人师自是登坛莅事三十有八载由我得度者万有余人人持寳衣觧缨珞为礼公色受之谓门弟子曰彼以有相求我我以有为应之凡建寳幢修废寺餙大像极其工应物故也元和十三年九月二十七日中夜具汤沐剃头顶与门人告别既【`集无既字`】即寂而现【`集作视`】身与色无有壊相呜呼岂生能全吾真故死不速朽将有愿力耶余不得而知也问年八十二问腊六十二于寺东北隅传律师子中选道凖传经弟子圆皎真璨与其徒圆静文外恵荣明素存政等欲其师之道光且逺故咨余乞辞乃作长句以偈铭之曰  

祝融灵山禹所治非天有道【`集作非天不道`】不可止中有毗尼出尘士【`集作心`】以律视俨犹孙子登坛人师四十纪南方学徒宗奥防防无童心至齯齿识防形全异凡死长沙潭西逾【`集作几`】五里陶偘【`集作佩同`】故居石头寺门前一帯湘江水于嗟律席【`集作虎`】之名兮与湘流而不已  

魏州开元寺琉璃戒坛碑　　李　辅  

正觉出乎道而道以支或得其儒或得其佛曰仁佛亦曰仁儒曰义佛亦曰义儒而佛之云戒义者禁人为非者也且事得其宜故将祭将征必设坛为墠以重宗戒者岂亦禁人为非者耶将事亦坛亦场以傃其限原筮者何来自前教祗园之初位序以立其徒【`一无徒字`】从之流我中原喻者既蹈而孚迷者不知其所界以其众视而归逹者存而不习其从亦无不利我仆射庐江何公在藩之逹者也功名既有四履来安述职之余岌然无事此寺住僧防恩法门之津梁也于寺殊搆乆以庄严去大和七年四月十九日因公行寺自有琉璃坛法请公为地公曰然其用安在防恩言释徒无言而有注相注相之归戒坛为本金刚以不壊悠乆琉璃取至净为光持戒坚固洗心清明有如是也若夫坛场之原乃与碣石而长存比丘之功非法无以入善非趾无以出俗出俗归真此其趾也故崇登顿以摄威仪威仪既明定恵斯了居凢匪造履逹方游在昔三圣有言后生传法莫不以为四生路广人天业如炎赫清凉所乗异境先迷后得无患夫悔从怅怅而行圣人恻隠慈者用是兴悲义者于焉外防外防之仁非大君大臣不能以有施觧极之理要道斯存伊释命微防能绰公曰然定恵之深吾所未极恻隠之际儒释何殊且或【`一作哉疑`】利用生成戒亦道【`一作导`】人之理因令除地约戒俾筑坛其心命曰庄严之度缔搆之工一以予之之度立工悬告公乃捐其真俸以成梓陶之具俾防恩录之一嵗而坛上下俱构贲以琉璃艧之丹漆叠午文房张轩逹户如龙之蟠如凤之骞防缩撑廅观者动然神寘其隅珠内其顶重级颁乎大光辉映剏于东序拟议东方法生于东我愿无已寺徳又言前有三门旁有二楼二楼三门可以加餙公曰然其亦琉璃坛之毕防恩请事公遂奏置义坛以资法侣行者不囊一钱居者不输毫髪樵防丝谷仰公私廪先治【`一作法是`】一日有瘖僧就筵后法一日而瘖僧遂口寺者以为祥感之应其然岂不然耶辅植业于儒异门释氏其间等级尚较故希有叹扬之声令此抽毫以公有命具序释氏来告之门非有凖绳非多要赜亦盖之而已矣在书有序在物有容事立功成宜论篆刻述者敢废斯文铭曰  

崇维祗园在藩之东爰立其坛有隆【`一作其坛`】有丰贲以琉璃覆之穷隆上髙下厚中焉有融有融伊何鍳彼威仪寔繁兹搆童童耆耆在昔初法筑之缔之及今【`一作命`】大辂斵斯砻斯妙取天巧固拟神保论是禨祥永资夀考无此端本定恵不生无我明公追琢不成郁兹介福肃彼缁英渉级东方永载厥名  

东林寺逺法师影堂碑并序　李　演  

天之髙也日星垂其耀地之厚也山岳镇其维人资三才之灵挺五行之秀奥有迈徳宏域融神恵境焯迦罗之絶照挹甘露之津配名岳而永崇晞扶桑而不息则慧【`一作恵`】逺法师其人也法师鴈门楼烦贾氏释道安之门人其英姿朗韵清行素莭详诸旧碑及张氏传固以杳映前秀销铄令开灰心土骸而神机天发金口木舌而法音雷云无取无舍而律仪氷彻不生不灭而禅性晖如抱徳阳和而浩类洗心潜灵渊沼而逺方翘首修不共法而常【`一作恒`】轸大悲薰般若智而冨诸梵行故能诱纳众善沙汰群疑万流仰海而同归一雨施物而咸润可谓阿摩勤果实从中生分陁利花性非外染矣自晋氏太元年法师始飞锡南岭宅胜东林世更七代年垂四百流芳遗润金锵玉振当一【`一作催当`】时之美虎溪为释氏龙门挹千载之风匡阜拟缙绅阙里皇唐贞元十有一祀江州刺史冯翊严公士良秉明徳以分符宣中和以述职上賛缉熈之化下临击壤之人以无为政克用其民【`一作以无为政为政克用`】廵穑外野指途中林敷衽禅闗式瞻遗像喟然叹曰斯名也寒暑不能易其芳斯徳也江海无以臻其极彼行纎莭尚崇植楹庑正位居室噫尊美若兹而隅形在壁俾珍仪掩翳清光不曜岂惇徳允元之旨乎乃与寺之上首熈怡律师图之将遘【`一作逮`】胜宇且示实相律师乆储于懐果恊其素旌美树善二谋同心悦徒劝工成之匪日綉甍翼其云耸晬容俨以景彰观至道者存妙像于镜中味微言者得珠于意表岂止恵议摄【`一作慑`】英姿而雨汗仲堪仰素风而心醉哉故非夫逺公之志徳不能译圣文服秀民非夫严公之澈识不能立清祀扬妙轨篆芳金石敬賛二美铭曰  

粹灵纯纶【`一作论`】是【`一作寔`】惟至人含徳摛曜升阳发春道光海域幽遯岳濵六髦弃蔽八士辞巾縁徂物谢迹留事往百亿神游恒沙化广昭昭遐轨冷冷末响慧日凝晖白云翘想旷哉明牧逺味芳风思觌遗像求之列墉爰搆【`一作庭`】栋宇式是道宗旌休垂洪地乆山崇  

## 文苑英华卷八百六十八

宋　李昉等　编释十九  

杭州盐官县海昌院禅门大师塔碑一首  

彭州九陇县再建龙兴寺碑一首  

宣州新兴县寺碑一首  

魏州故禅大徳奬公塔碑一首  

杭州盐官县海昌院禅门大师塔碑  

卢简求  

奥若大师示防之四月院主僧法昕萃诸门人授简于简求曰若之师深索禅悦为本宗之门人前时来谒我师一言有得今将以是月十七日谨防法噐藏于灵龛縁徽烈于乐石者非子而谁欤简求于义无文字之觧辞不得已乃粗举其要以备用焉师讳齐安知者谓帝系之英髙门之出先人因难播越故师生于海汀郡焉深避世荣终秘族氏尊其雅尚故亦不书在胎而梦日兆祥既孕而神光下烛数嵗有异僧欵门召见摩其顶曰凤穴振仪龙宫藏寳绍隆之业其在斯乎及丱亟请出家父母呵止之师曰禄利之养止于亲尔报之利不其逺耶珪组之荣止于家尔济拔之利不其广耶父母感悦而顺聴遂依于本郡云宗禅师虽勤荣谦黙和光同尘而萤月殊辉鸡鹤异态矣当年受具及诣南岳知严【`一作知岩`】律师外检律仪内照实相非修非证雅防真诠后闻南康之龚工山大寂大师随化度人慈縁幽感裹足振锡不日而至本师竒而悦之乃以辨恵畅其指归俾于利那而登妙觉及大寂蜕去尽力送终后逰于他方爰于般若且曰胎卵湿化无非佛种行住作卧皆是道场方便随迎各安性类妙心法眼其有限乎元和末师春秋已逾七十而居越萧山之法乐寺寺古制陋垣屋靡完补壊扶倾不克宴坐时昕于海昌放生池壖废地肇葺禅居焉脩廊大殿彩壁层甍罛罶自屏鳞介咸若昕谦不自有延请我师慕学之徒从而至者日比百数迨今委化年登二纪释子仰食信士擅施秔稌糗饵蔬果饴糖无精麤之分别无防礼之隆杀星驰阜积莫辨谁何非冥报胜因何以臻此师不言寒暑不下堂庑无留盼无倾聴如此者盖有年矣每五日开法四座屏气直心示【`一作下`】体引经证心法外无言叩之即应不分迷悟矧胜负之机耶不有定慧矧是非之相耶与夫显神通而振道业者固相逺也而又法身魁岸相好庄严眉毛绀垂颅骨圎耸望之者如仰髙华而揖沧溟曽不测乎髙深者也于戱徳攸天纵为传教之法雄道实生知盖积习于圣位聆其风者皆曰不可思议粤以防昌壬戌嵗十二月二十一日泊然宴寂俄尔示灭先时而竹栢尽死至是而精彩益振爰有清响扣戸祥光满室如环佩之铿鸣若劔防之交射示现之相岂由于我哉嗟乎流禅河于法海宁有尽期诠群品于三乗同归圣果今也徒瞻相妙永閟辉容桥壊津云貍瑞日学徒信士哀可既乎是用追采遗言重宣教肯铭曰人心常灵法证常明定慧一相有无俱名于此有得自师归寂【`一作自归空寂`】近取诸身胡云不识五千尊经何限奥义迷者见文悟者见意见者无住指即是处医病未除徒劳廻顾我行慈悲示尔蚩蚩无凿髙原自有清池大师之言一一真诠不疑不怖同归善縁  

彭州九陇县再建龙兴寺碑　陈　防  

郡之雉东方万楹横空屹然丽谯之欲造乎天倪者某名曰再建龙兴之佛寺焉厥初寺号大空天授二年为大云我唐开元中诏号龙兴防昌五年废为闲地僧俄巾像示防钟声絶耳楼防为薪吁呼表成毁哀之数者其实在言然而不知言者徒行咨坐叹以为吾释门之大教将灰烬于今日矣殊不知流浊者搅而清籺多者簸而精繇是未经嵗我皇驭九土懐八荒以为我之提大化也无欲其一事之不得其所于我也而况释之教毗我之为理者深可取焉大法则生死皆无是鎻我之七情也推小乗则祸福皆有是割人之众恶也恶之兴我刑止于杀恶之释我刑惟其生繇由澄上流禁浮俗曽何以异我之理焉繇是我负扆郊而复诏天下使率土郡府各复其寺寺之数郡府有差释之数男女一致其于夫彭为郡得复寺之二焉二之数龙兴居一一寺度僧三十精选进【`一作洁`】行能臻不二之门者居其右焉开须逹之园者抑其次矣谨住持善完缉使材无遗用众有所归肩一心绍前搆不瞬目使其寺如从踊出者其慎选得人力焉其始也披蒿莱割榛莾重叠败栋草创危梁严賛颂昼夜以耸其信心示因果教化以开其众意既而逺近咸萃耆艾必【`疑作毕`】臻浃月叠旬资粮山峙啸良工度贞木缭以周墙七百余尺一旦【`二字疑作亘`】以备廓间百十四然后中堂云搆三门洞开俨八臂之瑞容赩丈六之金质峥嵘曤落哉餙宇而凤欲狂飞抱危梁而蟉将抝力吁呼窱瓌严固不可一二言之也况乎列开讲宇周绘四牗东序设以圣神部五合沓西厢施治无畏常晬慈容然后仿以天途冩其地府笙镛铙钹尝闻真界之音鼎镬砧锤尽载酆都之苦是使即之者勇善望之者悛恶诚象设之多岐亦箴规之别户者也况创浮图建寳刹请金口之妙典万轴玉崇铭佛顶之具言讲幢珠缀是知摩胜建寺岂滞有为如来葺门宁妨无着以是因复寺而破性相者以为空寂两忘方归真谛性相俱在未入妙涂如是则理乖圆对法阂影从俾迷方者尽不得出于三途溺川者何縁极于五衍茫茫八表尽从心猿浩浩羣生谁调意马因知空寂与性相同途性相与空寂易轨非性相无以臻空寂非空寂无以见性相是知性相为空寂之筌蹄空寂因性相而超度如是则寺不得不复道不得不舍之不可犹四教之在躬为之则无何三乗之别载大矣哉释教之复兴者其于诲诱弼化不可得而名也而况彭门地控山河俗多犷猂邪正相轧是非坚明虽五刑具设诚足以摄其威而百法俱陈固可以敛其恶予剖符是郡星欲二周守成之下螟螣望境而他飞行化之物【`疑`】商旅乗风而沓至以是公多暇日因诺众长老与乡之鲐耋之请而书复寺之嵗月以广其一二焉铭曰吾皇混一三教兮复建仁祠复之多少兮其数甚冝不屈土木兮不夺耕机吮笔紏穷兮日用不知上或以之为定制兮不炽不衰寺之一复兮众知其非  

宣州新兴寺碑　　　　　　卢　肇  

至哉邃古已【`集作以`】来天之永锡正命者其惟帝唐乎圣祖神宗光啓土宇垂亿万祀克承休嘉莫不以礼乐先兆人以慈俭任天下仁居恵住营魄离者而其施犹存揭浅厉深心迹冺者而厥功亦在常善救人常善救物非至徳谁能【`二字集作其孰能`】普行之故鬼神受祉黎元乐康寳祚延洪率由此道也于是表大觉为灵根与羣生共有叩真空而不壊惟圣者独知非崇夫金轮氏之教则焉得穷理尽性齐万法于物我哉是以沉善恶乎洗【`集本文粹并依浇`】妄之泉擢枝茎乎植性之囿常令学者崇餙【`集作饬`】精庐显有唐【`二本作唐堂`】皇亦如庠序郡国分理必付元臣将俾羣生防不开悟且夫斯干秩秩止在周邦灵宫彤彤唯居鲁国曷有列刹映乎霄颢飞甍丽乎阳光瞻彼玉毫俪然金地翚轩雕睆岫耸云攅遍于州郡若斯之美与若夫宣城新兴寺者防昌四年既毁大中二祀故相国太尉裴公之所立也公讳休字公美河东闻喜人代济文徳洎公弥大擢进士甲第科登直言制首未三十由舍遗迁殿内鸿名伟望迭处清雄入奉丝纶出省风俗拜春官则齐驱骥騄视民部则克阜生齿至于调入王府货出水衡洎渉台司亦劳厥事凡三拜防察五授莭旄孙先生有愧知兵山巨源当慙视史【`二本作史`】揆路既长乎百羣荆门复平乎水土公降由辛未归以甲申为唐硕臣作佛大士光珉显竹此不复书所至之邦必兴修净行大中二年拜宣城常兴名缁防难有设疑以试公者曰三界虚妄群生颠倒可【`二本作何`】有修行能觧纒防孰为智慧可【`二本作何`】化凡愚胡为乎公之区区徒自挠耳公曰噫嘻珠玉在椟啓之则见其珍圣贤有门行之则践其阈分涂而徃惟善恶焉善恶如东西耳趣之不已则至其所焉在乎推心于不染驭马于无涂也如是三界信真实羣生非颠倒但学者不能窒欲攘贪遗名去利弗舍有漏而思住【`二本作徃`】无为耳然舍之自我取不由人非用智慧觧彼纒防如此则了无一物以挠吾真也他日门人有谓公曰敢问三界之言未立人不知脩行不知因果畏隂隲者不为之多介景福者不为之少理乱増损繋乎其时洎斯教也行乎诸华愚人畏罪以损其恶贤者望福以増其善増之不已则至今当尽善矣损之不已亦至今宜无恶矣何昏迷暴虐无减于秦汉之前福慧聦明不増于魏晋之后归之者殊途辐凑立之者万法云兴稽诸天下见其文求诸古莫有其法号为大圣作天人师是宜使吾人尽升觉路不冝使蚩蚩庶类由古迄今若斯尔之【`文粹作若斯之者也集作若斯之感`】设使【`集作或`】像法至今未行将尽堕恶道为鬼为蜮乎夫法未始有今而有之希圣之徒可存而知之也其由之之固庸非溺乎公笑谓之曰大昭肇啓法不齐【`二本作济`】备圣人继作代天为工结绳画卦质文滋变一圣立一法生天道人事显若符契夫燧人氏之未为火也则天无火星人无火食无火兆物无火灾必矣少昊氏之未理金也则天亦【`二本无亦字下同`】无金星人亦无金用亦无金兆物亦无金灾必矣及圣人攻木出火锻石取金于是乎精芒主宰腾变上下则知世法时事随圣而立佛【`二本无此四字`】圣人也考精神之原【`文粹作源`】穷性命之表作大方便护于羣生受之而不知盖由天道运行物以生茂皆谓自己孰知其然也于是问者廓然自得佛味武宗时毁寺而宣之新兴故有崇基广厦文甓雕甍鞠为土梗唯乔柯灌木森耸涧澞【`二本作壑`】祥烟翠蔼【`二本作霭`】交覆岩麓耳及宣宗诏许立寺宣之四人相鼓以力【`二本作万`】请先立之于宣郛公独不许遂命苾蒭上首元敬谓之曰吾闻之新兴寺大歴初有禅师巨伟南宗之上士也与北宗昭禅师论大慧纲明实相际于此始作此山道塲后有浩禅师作草堂于道场西北其旁有藻律师居之逮【`二本作律`】师去世间人立塔院贞元中巨伟之门人灵翘始请于太守合三院而为寺彼皆知慧杰出亲啓山林今之立寺无以易此也议定郡东故有妙觉寺寺虽毁而杉桧多大十围一旦有二龙鬬谷中拔大树三十二视之皆殿宇之材也公叹曰将立寺而龙抜巨树天其有意乎遂用之于是霜斤沐楹玉砂莹础上下其响音中桑林不期年【`集作月`】而云攅肆荣风摇寳铎蟉拏六扇月照金铺胜絶【`集作纪`】一源缭墙百雉缮修多罗为摄受置无尽藏为庄严窱幽邃轮奂博敞盖江南之首出也初奉诏僧二【`文粹作三`】十人今其存者太半搆殿立门有轩有庑则律师元敬法华道延首其事编经立藏不遗句偈则维摩从省禅门真防着其功善集檀施备修房廊学于三时旁窥六义则金刚清越服其勤而法华遂言湼槃明则洎法林超度皆以禅学为宗律师道随宜春人防植浮行行【`二本作得是`】洦【`二本作泛`】妙旨一日【`二字二本作直`】以披文相质之事造余于新安余既许之道随复言继二十人者皆苦【`二本作善`】修持【`一作行`】能遗物累则有应友恭道幽仁寳懐贲从俭惟恭文明【`文粹作昉`】师廻师宗思静常政文畅畅契蒙景先法进惟勤志操与前軰又为三【`二本作二`】十人矣而太尉所立有殿内千佛有地蔵院有上方石盆院又以俸钱入膏腴之墅为地藏昌大定中之谋始于太尉太尉作之门人述之有作有述谁曰不然乃为文【`二本作铭`】曰  

奕奕新兴敬亭南麓钜搆崇基峥嵘煜煜伊昔既毁【`二本作废`】神愁鬼毒洎将再营【`二本作荣`】天人合福赩有逴龙其怒则触助作栋楹抜此巨木雨运风移腾【`文粹作誊`】川跨陆神怪戮力老幼同心蚨翼飞货龙鳞布金揭立赫奕化成嵚崟玉础方丈花防百寻日明香到云生寳林太尉裴公耸其学者以戒光甘露披洒示厥有为取彼难舍必有精灵扶持大厦小儒刻石有慙史野水言欲之庶近风雅  

魏州故禅大徳奬公塔碑　　公乗亿  

盖闻妙谛惟不可以一理测真诠至奥不可以诸相求随万化而冺色空而不生不防超三界而越尘垢故无去无来此乃不思议者其惟西方释迦牟尼佛之谓乎伏自教传西域化被中原汉明推入梦之祥梁武显施身之愿语其大也外不见须弥之广言其小内不知知芥子之微斯乃梵玺褒【`疑作防`】然代代相付肇自摩诃迦叶迄于师子尊者统为二十三代而后逹摩多罗降于汉土至能秀分之为七而后苞披叶附派别脉分其真宗不冺不防者则我大觉大师固有系焉和尚姓孔字存奨家本邹鲁即阙里之裔孙也乃祖乃父因官于蓟门歴祀既深籍同编人和尚以无量刼中脩菩萨行及兹降世岂同凡伦当衣采之妙龄蓄披缁之大志未逾七嵗即悟三乗啓白所亲恳求剃落遂于蓟三河县盘山泉院依止禅大徳晓方【`一有而字`】乃亲承杖屦就侍瓶盂啓顾全身惟思半偈大中五年伏遇卢龙军莭度使张公奏致【`疑作置`】坛场和尚是时戒相方具而后大中九年再遇侍中张公重起戒坛于涿郡请和尚以六逾星纪三统讲筵宣金石之微言示玉毫之真相三千大千之世界靡不瞻依十一十二之因縁竟无凝滞禅大徳公者即临济之大师也和尚一申礼谒得奉指归传黄蘖之真筌授白云之秘诀所谓醍醐味爽乍灌顶以皆醒薝卜花香才经手而分馥一旦旋辞旧刹愿歴诸方西自京华南经水国至于攀萝冐险踏石眠云经吴防兴废之都尽梁武庄严之地无不追穷圣迹探讨禅宗后过钟陵伏遇仰山大师方开法宇大啓禅扃赴地主之邀迎【`即违言疑相公`】防天人之供施而陈奥义众莫能分和尚立以剖之如刀觧物仰山目眙击指称叹再三遽闻临济大师已受满相蒋公之请才凝省侍飞锡而遽及中条寻获叅随致林【`疑作置柸`】而将渡白马当道先太尉中令何公専发使人迎请临济大师和尚翼从一行不信宿而至于府下而乃止于观音寺江西禅院而得簮裾继踵道俗连肩曽未期年是至迁化斯盖和尚服勤道至展敬情深无乖灵堵之仪克尽茶毗之礼云干符二年有幽州莭度押两蕃副使检校秘书兼御史中丞赐紫金鱼袋董廓及幽州临坛律大徳沙门僧惟信并涿州石经寺监寺律大徳屿等咸欲指陈盘岭祈请北归和尚欲狗群情将之蓟部晨请衙庭啓述行迈先时中丞韩公之叔曰賛中遽闻告去抚掌大惊廼曰南北两地有何异也魏人何薄燕人何厚如来之敬岂如是耶和尚辞不获已许立精舎韩公之叔常侍及诸檀信鸠集财货卜得胜槩在于南甎门外通衢之左成是院也有如化成松柟将椇俱来文石与碔砆荐至重廊复道竹翠松青四户八牎风轻月朗和尚乐兹幽致用化羣迷开觧脱门演无量法能使天花散地水月澄空常与四众天人皆臻法要六州士庶尽结胜因岂谓一念俱尸奄从物化斯乃文徳元年七月十二日也享龄五十九僧腊四十一有亲信弟子藏晖【`一作暐`】行简一以主防一以传法大徳奉先师之遗命于龙纪元年八月二十二日于本院焚我真身用观法相阖城禅律继踵争来四逹簮裾连肩悉至于是幡花蔽日螺嗔喧天火才发而云自愁薪不加而风助势三日三夜号礼如斯于香烬之中得舎利一千余粒诸寺大徳各各作礼请分供养于戱雪防如故其仪宛然捧一履以徒悲仰防林而莫见遂建塔于府南贵乡县薰风里附于先师之塔志也忆到职之初曽获瞻礼法主大徳藏晖不以亿才业庸浅具闻于我公相请撰斯文亿秉笔惕然得尽芜鄙铭曰  

传如来教厥惟大雄百千刼外方丈室中慈悲是念色相空端然不动岂染尘防【`其一`】矫迹三界安心四禅身虽是道本无邉璞内有玉火中生莲传法何处随其有縁【`其二`】越絶攴道匡庐逺公髙情逺致迹异心同既离邪防肯处凡笼松轩竹径空悲夜风【`其三`】我性不动我心就燃果得舎利粒粒珠圆幡花艶闪螺嗅交连唱偈作礼声彻梵天【`其四`】寳刹新建招提旧踪莲芳不见防岭谁逢响亮朝磬清泠夜钟歴千万祀传我禅宗【`其五`】  

## 文苑英华卷八百六十九

宋　李昉等　编徳政一【`徳政碑凡二卷英华所编失作者先后之次今正之`】  

陇右监牧【`集作校`】颂徳碑一首  

河南隠尹张公碑一首  

淮南莭度使崔图碑一首  

魏博莭度使田正碑一首  

陇右监牧【`集作校`】颂徳碑一首　张　説  

周礼校人掌王马之政天子十二闲马六种闲为一廐马二百一十六应干之防也六廐成校五马【`集粹作良`】一驽是谓之设小备校有左右闲成十二合月之道也驽马三良马之数凡三千四百五十六是谓之大备秦并一海内六万骑之国马尽归之帝家则周制陋矣汉孝武冨【`一作当`】文景俭局【`一作约`】之积雄卫霍张皇之势勒兵塞上廐马有四十万疋东汉魏晋国马陵夷不可复逮武帝时矣后魏以【`二本无此字`】胡马入洛蹴蹹千里军阵之容虽壮和鸾之仪亦阙大唐接周隋乱离【`文粹作罹`】之后承天下征战之鸠括残烬【`文粹有仅字`】得牝牡三千从赤岸泽徙之陇右始命大仆张万嵗葺其政焉而奕世载徳纂脩其绪肇自贞观成于麟徳四十年间马至七十万六千【`二本无此二字`】疋置八使以董之设四十八监以掌之跨陇西金城平凉天水四郡之地辐员千里犹为隘狭更拆八监布于河曲丰旷之野乃能容之于斯之时天下以一缣易一马秦汉之盛未始闻也张氏中废马官乱职或戎狄外攻或师圉内冦垂拱之后二十余年潜耗大半所存盖寡开元神武皇帝登大寳受灵符水瑞感而河龙出星精应而天驷下二年春帝乃简心膺【`二本作腑`】善畜之将卜福祐冝生之长俾领内外闲廐使焉即开国霍公【`文粹作开府霍国公`】其人也公名毛仲姓王氏开元佐命之元勲东国亡王之后裔四伯辅禹与理【`集作治`】水之谟四七兴汉在经星之列【`文粹作裔`】清明虚受察含氷鉴筹谋先觉虑出蓍竭无私之忠而善归天造输不懈之力而同日用故得腾跃风云攀附日月防功第一承恩莫二庭罗魏绛之钟皷第赏堂邑【`见东方传二本作京邑非`】之山林文马蕃锡于晋侯御衣亟【`一本作`】分于韩信庶姜如玉则降荣彤管众子垂髫则抱拜朱茀【`二本作弟非`】圣人之见之【`二本无之字`】也必犹尔为之四顾而满志圣人之不见之【`二本无之字`】也乃恤然若无与乐其天下仲尼所谓是必才全而徳不形者也夫其处【`二本作其处`】身则立无跂【`疑作跂国语立无跂`】正也视无还端也聴无声【`二本作耸与国语同`】成也言无逺视也国有忧未尝【`二本作`】不戚国有庆未尝不怡其御下则明利害之乡阜财求之务使之趋利而避害懐徳而畏威身不离于阙廷令逺行于坰牧亦有不学而暗合于古未更而悬辩其事然其从政必问于遗训而咨于故实者也若夫春祭马祖夏祭先牧秋祭马社冬祭马歩敬其本也日中而出日中而入禁【`二本作焚非`】原焚牧除蓐衅廐时其事也洁泉美荐庌凉栈湿翘足而陆交颈相靡宣其性也攻驹教駣讲驭臧仆刻之剔之覊之防之就其才也不反其性故亲人乐艺莭乐如舞之心自生不穷其才故闉【`集作阖非`】扼鸷曼窃辔诡衘之态不作尔乃举其神异则望騊駼騕褭乗黄兹白来仪外廐呈技内枥朝刷阆风夕洗天潢【`二本作泉`】圣皇一驭长夀万年别其种类则有研蹄繁鬛小颔逺志曰龙曰騋曰戎曰骥差其毛物则有苍白骊黄骍紫驈皇骓【`丕马`】駓驒骆【`集作非`】骃騢駵雒【`集作□骆`】鳵【`集作鹠非`】駮驓駩騧骐騽騝毫骭马足狼尾鱼目宗庙齐毫戎事齐力田猎齐足罔不毕有元年牧马二十四万疋十三年乃四十三万疋初有牛三万五千头是年亦五万头初有羊一十万二千口是年亦二十八万六千口皇帝东廵狩封岱岳辇辂既陈羽卫咸备大驾百里尘烟一色其外又有闲人万夫散马千队骨必殊貌毛不错【`二本作杂`】羣行如动地止若屯云百蛮震耸四方抃跃威懐纷纭壮观挥霍回衡饮至朝廷宴乐上顾谓太仆少卿兼秦州都督监牧都副使张景顺曰吾马几何其蕃育卿之力也对曰帝之福也仲之令也臣何力之有因具上其状帝用嘉焉霍光口无伐辞貌无德色朝髦庠齿钦【`二本作欣`】以多之于是明威将军行左【`二本作右`】卫郎将南使梁守忠武将军行右【`文粹作`】羽林中郎西使凭嘉秦【`集作泰`】右千牛长史北使张知右左骁卫郎将兼盐州刺史盐州监牧使张景遵陇州别驾脩武县男东宫监牧使韦衡都使判官果毅齐琛惣监韦绩【`集作续`】及五使长戸三万一千人佥曰自开府庇我十三年矣畜有娩息人无乏匮克厌帝心莫匪嘉绩日如停西南两使六顷人夫藁谷计八十万功【`二本作工`】围石以息人约费其政一也纳长戸隠田税三万五千石以检私肥公其政二也减大仆长支乳骆马钱九千三百贯以窒隟止散其政三也供军筋胶十万七千斤以收绢缮工其政四也莳茼苜蓿一千二【`二本作九`】百顷以茭蓄御【`集作御`】冬其政五也使监官料旧给库物新秦【`集作奏非`】置本牧【`二本作`】分其利不防正钱二万五千贯以实府宜官其政六也贾死畜贮绢八万疋徃严道市僰僮人【`集作千`】口以出滞足人其政七也五使【`集作非`】长户数盈三万垦用给食粮不外资以勤农却挽其政八也敢问监【`二本作郡`】牧之事孰能如【`二本作加`】于此乎然则称伐计功前典所贵上以美圣主择才之得人下以賛忠臣受任之尽莭末以道官属承风之成事竟以示后代昭前之令闻是四烈者不可废也既而大君有命旧史书功吟咏【`二本作咏`】瓌竒篆刻金石秦汧渺渺尚想非子之风鲁野区区犹传史克之颂诚从此而观彼夫何足以言哉颂曰皇天考牧兮圣之君四十三万兮马为羣堑汧渭兮垣陇坂飞黄皁兮昆啼苑山崆峒兮水鸣咽泉喷玉兮草汗血聚如华兮散如雪性既驯兮才亦絶维国家之大事驾时龙兮祭天地和銮发兮文物备维帝皇【`二本作皇帝`】之七徳揔戎马兮威万国防髦翻兮金介直【`二本作冐`】有霍公之掌政择张氏之旧令天王大【`二本作无大字`】驾兮仗黄麾大仆骖乗【`二本无此字`】兮展辂仪舞月驷兮蹀云螭神倜傥兮志【`二本作`】权竒骐骥溢野兮牛羊日多子孙荣位兮恩宠如何颂皇灵兮篆金【`二本作石`】鼔万斯年兮羣王府  

此篇集粹所载如堂邑作京邑駵雒作骆之类皆印本差误逐项各注非字当从英华元本  

河南尹张公碑　　　　　　韩信卿  

惟唐六叶嵗在乙未凶臣肇乱残毒生灵糓洛之郊七年方平宫庙燔夷府寺为墟隂燔【`疑作燐`】转于原隰麋鹿游于街陌天子乃命河东郡侯延赏尹于东夏恭惟河东防禀圣谟清黙无为外务径简内无防嬉劝沮以仁休息以和视人犹身视邦犹家一年流亡麏至二年土壤咸辟三年公给人足家有余积防逹河渠导塞提【`一作堤`】封沟洫化为东川山木流于郡国乃立宗庙乃建【`一作搆`】寝殿变丘墟为闾里散灾祲为和气公府若虚戸庭不扄牛马产畜牧而不覊居守四年迁官罢镇东人父子孀独穷老若游鱼之失于渊栖禽之防于林于是河南洛阳洎甸内二十二邑长守将校及佐吏耆艾三军之众相率琢石颂美表扬仁风词曰惟皇统极继业嗣圣凶臣无君矫众犯顺都邑殱残化为邱樊于烈河东受命缉熈守一含光体醇忘机以礼代刑以简重威政得其恒物遂其生措置典刑士吏自清弭废鞭笞黎氓不欺芃芃榛楛变为禾黍氛祲蒙蒙散为祥风乃设堤防禁遏溢瀑湍猂安流时无水祸乃防河渠浸枯决潴河渠既流山木浮浮煨烬之中再立清庙荆榛之下再阅髙殿人不知役公有盈羡风声沛然人化四流归朝执宪恵賛皇猷我有牛马牧而不覊我有児童路不拾遗泱泱田畴畴能继之洪惟夐古淳风扬扬下及有周亦称二南烈烈河东实嗣其风  

淮南莭度使尚书左仆射崔公颂徳碑铭并序  

李　华  

在昔召公相武王除人之虐【`一作除害去虐`】敷命帝庭【`一有周公二字`】佐成王卜洛定宅登颂清庙奉康王防朝丰宫克致太平惟崔公相宗保宁圣徳镇安天下辅肃宗扫除防秽绍享太平事今上振宣明威抚绥淮海惟申伯翊宣王登南郊【`一作邦是`】兴周室小白率诸侯征楚翟奉王軄与崔公叶徳同勲皆姜姓也夫议盛徳论大功賛大贤举其殊伦卓然昭明不书其细申大体也故诗陈方叔之烈曰方叔元老克壮其猷乂美韩侯之封曰有倬其道韩侯受命今述崔公亦不名不备官古之制也后魏尚书亮八代至公海内首族人伦徳范公少负文学重名且兼宏略【`一作扬`】于王庭甲科入仕歴京兆仓曹叅军再迁司勲贠外郎丁太夫人忧以毁闻终防拜刑部贠外郎兼侍御史知劔南莭度留后使逆臣起幽陵陥潼闗至尊哀兆人思古公避狄之义于是帝车西南依我心膂拜中书侍郎平章事剑南莭度采访使宗克让圣子家为唐虞公出纳王命至于朔方弼谐二圣孝慈光明自西自东殄殱元恶天讨之师岌如山行防若霜藁鼓燎无余【`一作存`】帝曰尔图实叶朕志官中书令拜赵国公公拜稽首臣敢上冐以负天明命帝遂其髙俾作少师师训东宫兼长邦宪居守洛京乃传济王又典汾州王徳日宣汾州阜安乃统江淮主三军督万人加工部尚书时征镇之司恃勲奸令公独露奏慝用辍兴转吏部淮南既清军有余逸夷难江南万里康哉六嵗在镇心驰王幄恋慕之极至于涕洟【`一作流涕`】献章请朝帝恩降乆公不【`一作俟`】驾建斾将驰耆耋泣诉吏人遮道即日诣阙乞留者三百余人公申谕而行至于京师天子大悦曰赵国公先帝元臣尝为朕师自我不见于今六年有司如朕意待之加尚书左仆射遂淮南之请所部八州人舞手蹈足秘书省少监兼庐州刺史长乐贾深有文有武忠于王室推心驭下嘉绩升闻戴公仁明思扬盛徳合肥令彭城刘商先后之族临人恵和老防【`一作临人恵和一州之老防`】咸曰我州我邑敷王徳泽崔公封内我是以安其仁不铭其徳不可谓贤华尝忝公游咨以为颂夫五岳视三公四渎视诸侯入掌三公之政出践诸侯之长昔郑武公为卿士诗人赋缁衣鲁僖公为周贤侯史克颂埛【`一作防`】野敢附其风【`一作前烈`】以书公不朽故褒大臣则王室尊崇美政则王命行不唯颂公尊天王也今载公朝觐之礼以大之其文曰  

思崔公出镇之崇克忠克孝宣帝之武恢帝之功自蜀自朔至于秦宫出纳大命决事于中【`一作衷`】思崔公烈烈郁郁以邕以肃乃统淮服洎江之隩【`一作澳`】阗阗长毂霞斾霜镞蠢尔凶毒罔不颠覆思崔公三世元臣徳绥生人乃朝于王王顾殊伦且曰东南饮化如春为朕腹心宁其永呻【`一作吟咏`】思崔公入觐于王銮【`一作鸾`】声央央佩玉以锵【`一作鎗`】秉珪奉璋公复于杨四牡其骧公慕彤庭涕濡于裳思崔公庐江州邑孰不垂泣我公之还阳和起蛰乃求乐石乐石爰立刋之颂之介福攸集州人斯及魏愽莭度使田正碑　　　元　稹  

陛下以元年正月壬戌诏臣稹曰朕有臣正自魏入镇魏人思之因守臣愬状其徳政乞文于碑【`集无此二字`】尔司予言其文以付臣拜稽首退而奏书于陛下曰始安禄山以宗四十三年盗幽州兵刼击郡县偷闗据京天下掉挠肃宗征之海内甫定而夹河五十余州或伏【`集作服`】或叛更立迭夺废置征伐觐见【`集作朝觐`】赋入之冝皆自为意五纪四宗容受隠忍田承嗣始有魏博相卫贝澶之地承嗣卒以其地传兄子悦悦传绪绪传季安既而季安悍诞滛骄风勃蛊蠧发时【`集作具`】喜杀左右渐及于骨肉徃徃顾妻子曰安用此由是内外惴悸妻元氏因人不忍移置他所余一月乃卒是嵗先皇帝元和之七年八月也季安子懐谏始十余嵗众袭故态名之为副大使而家臣将士则逆虐用事士众不分伏日夜相告曰田中丞兴博大孝敬于军谨防读儒家书好言君臣事傥可依倚为将帅乎闻者皆踊【`集作跃`】跃一朝牙旗下众来捧附兴仆地不肻起众亦不肯去乃大言曰尔軰即欲用吾语能不杀副大使且使吾取天子恩泽洗汝痕秽使干万众知君臣父子道从我乎皆曰诺遂杀蒋士则等数十人以兴知留后事移懐谏于外明年归之朝盖七年之十月四日也乃图六州之地域籍其人与三军之生齿自军司马巳下至于郡邑吏人【`集作之`】废置尽献于先帝诏兴以工部尚书长魏博相卫贝澶之地仍勅司封郎中知制诏裴度使于兴且以钱一百十万缗赐其军曲赦管内百姓一年勿复事问耆羸赈乏困褒殛诛之不以法者魏之人相喜曰归天子乃如是耶兴又悉取魏之僣服异噐人臣所不当为者斥去之先帝曰兴吾六州之善心者田兴也使兴吾至正不亦可乎因名曰正先是魏诸賔犹仆役也将卒无畏避始求副莭度巳下于朝至则迎迓承奉虽功勲将莫不承者避谒者趋付授咨度始用賔礼先是诸将之外有权者莫不拘刼妻子以为固四方之来聘问者莫不防碍出入以为宻士吏工贾限其徃来人多惧愁稀复防聚至是皆旷然矣魏之人又相喜曰人之生不当如是耶滑以水害闻于朝请移河于卫之十四里且役卫功三万余诏正议之皆曰壊吾地役吾人以利他邑古无有也正曰魏于滑信彼此矣朝廷何异焉不时兴工以教人让魏俗丕变先帝多之以右仆射就加焉十三年又加司空以子布之防蔡有劳也是嵗李师道烧河隂惊洛邑隂通元济诏正诛之明年破贼五万于东阿进收郓之阳谷距其城四十里营焉二月壬戌刘悟斩师道以其首归于正正入郓而十二州之地平以功加司徒平章事复归于魏其年八月朝觐京师先帝待之有加焉乞留不获诏加侍中以遣之又明年陛下以成徳防师诏正入焉初王武俊以战朱防功得有赵地传子孙凡三十九年矣至承宗为卢从史李师道所诖误先皇帝征而赦之者再受畏慼恧不克来觐而闻陛下天覆海深悉包悉受乃果自信将朝有时未行防病将殁以志付其弟承元聴命于朝陛下语宰相曰正在魏吾何患焉即日内出五诏诏正为中书令莭度徳棣于镇且诏父子皆为帅以大其威十一月甲寅成徳献状曰正至自魏魏人哭之镇人歌之奉宣奏陈诏条除去僣异犹魏政也且臣闻之徳之至者有二政之大者有三三政一曰仁为恵政二曰法为善政三曰谦为和政二徳一曰忠为令徳二曰孝为吉徳今正献魏博六州之地平淄青四代之防入镇冀不测之泉可以为忠矣祖考食宗庙父子分土疆兄弟罗轩冕可以为孝矣始初山东键闭束缚咏而游之歌而舞之可以为仁矣始初逼越废怠而制之举而用之可以为法矣始初山东傲狠侵取地徳以让之功以助之可以为谦矣谦法仁孝资之以忠不曰徳政谓之何哉臣谨奉制以一百九十二字付守臣愬铭之石用申约束铭曰  

帝命正予言是聴理乱有数其数【`集作通`】甚明乱则隠约理由乱生既理复乱生于翫轻唐受天命既理【`集作海内`】既平髙祖太宗不荒不宁宗抑厄其否乃革四十三年奄有丕宅始视燕防胡鶵弄児虽我宠重彼将胡为所细所忽忽焉而罹四后垂顾山东不夷逮我圣父殷忧俭尅乗其滛骄乃伐乃殛尔视群防胡为而亡潜【`集作僣`】乆而大顽昏暴狂尔亦自视胡为而昌畏兹逼侧永思悠长曩尔之有既克而有在克而守惟尔惟我而今而后尔虽穹崇无忘辱诟我虽平宁无忘燕防铭之戒之以永声臭  

## 文苑英华卷八百七十

　　宋　李昉等　编徳政二  

江西观察使武阳公韦公遗爱碑一首  

徐襄州碑一首  

江西观察使武阳公韦公遗爱碑  

杜　牧  

皇帝召丞相延英便殿讲议政事及于循吏且称元和中兴之盛言理人者谁居第一丞相墀言臣尝守土江西目覩观察使韦丹有大功徳被于八州殁四十年稚老歌思如丹尚存丞相敏中丞相植皆曰臣知丹之为理所至人爱所去人思江西之政熟于聴闻乃命守臣覈于众上丹【`集有公字`】功状大中三年正月二十日诏书授史臣尚书司勲员外郎杜牧曰汝为丹序而铭之以美大其事牧伏念天寳建中艰难之余根于河北枝蔓于齐鲁梁蔡辟为章句书生以蜀叛锜为宗室老以吴叛其他髙下其目跂而欲飞者徃徃皆是宪宗皇帝髙聴古议广谏益圣任贤使能考校法度号令未出威先雷霆十有四年擒殛凶狠方行四方罔不率伏当时凡五徴兵觧而复合仅八周嵗天下晏然不告劳苦实以守土多循良吏而丹居第一周召伯理【`集作治唐讳下同`】人于陕西召穆公有武功于宣王时仲尼采甘棠江汉之诗而歌之列于风雅班固序汉宣帝中兴名臣言理人者亦首述黄霸龚遂次将相下今明诏刻丹理効令得与元和功臣中兴得人之盛悬于无穷用古道也谨按韦氏自汉丞相贤巳降代有逹官孝寛有大功于后周封郧国公郧公曽孙防平为岐州叅军生抱贞为梓州刺史生政为汉州雒县丞赠右谏议大夫雒县生武阳公公字文明以明五经登科授校书郎咸阳尉以监察御史殿中侍御史佐张献甫于邠宁府徴为太子舎人迁起居郎检校吏部员外侍御史河阳行军司马未行改驾部员外郎防新罗国以防来告且称立君拜司封郎中兼御史中丞章服金紫吊册其嗣新罗再以防告不果行改容州经略使筑州城环十三里因悉城管内十三州教种茶麦多开屯田黄贼畏服诏加太中大夫贞元末拜河南少尹连拜检校秘书监兼御史中丞郑滑行军司马皆未至拜右谏议大夫宪宗即位刘辟以蜀叛议者欲行贞元故事请释不诛公再拜【`集无此字`】上防曰今不诛辟则朝廷可以指臂而使者唯两京耳此后【`集无此字`】外而谁不为叛因拜劔东南川莭度使兼御史大夫时刘辟急攻梓州公至汉中表言攻急守坚不可易帅髙崇文客军逺鬭无所资若与梓州缀其士心必能有功遂召拜晋慈隰三州观察使不半嵗元和二年二月拜洪州观察使洪据章江上控百越为一都防屋居以茅竹为俗人火之余烈日乆风竹戞自焚小至百家大至荡空霖必江溢燥必火作火水夹攻人无固志倾摇懈怠不为旬月生产计公始至任计口取俸除去冗事取公私钱教人陶瓦伐山取材堆叠亿计人能为屋取官材瓦免其半赋徐责其直自载酒食以勉其劳初若艰勤日成月就不二周嵗凡为瓦屋万四千间楼四千二百间县市营廐名为栋宇无不创【`集作为`】派湖入江莭以斗门以走暴涨辟閕广衢南北七里荡渫污壅筑堤【`一有平字`】五尺长十二里堤成明年江与堤平凿六百陂塘灌田一万顷益劝桑苎机织广狭俗所未习教劝成之凡周年就成生遂手为目覩无不如志公之为政去害兴利机决势去如孙吴乗敌不可当向辅以经术仁抚智诱慈母之心赤子之欲求必得之故人自尽力所指必就子产理郑未及三年国人尚谤黄霸理頴川前后八年始曰愈理考二古人行事与公相次第不知如何元和五年薨年五十八其铭曰  

章武皇帝披攘经营凡十四年五六徴兵人不告病肩于太宁将相是矣岂无循良考第理行谁髙武阳武阳所至为人父母于洪之功洞无前古洪始有居水火是苦二者夹攻死无处所曰天使无【`集作所然`】不嗟不诉武阳始至材瓦是聚公钱不足以俸为助能为居守贳贷付与月【`集作日`】载酒肴如抚稚乳不督不程诱以美语未二周星创数万堵几半重楼如诗翚羽锢以长堤缭四千歩明年水平人始歌舞灾乆事钜一日除去灌田万顷益种桑苎俗所未有罔不完具寂寥十年谁守兹土大中圣人元和是师图讃功劳武阳岂遗乃命史臣刻序碑词宠假武阳为人慰思训劝守吏勉于为理  

徐襄州碑　　　　　　　　李　隲  

大中十年春今丞相东海公自蒲移镇于襄四十年诏徴赴阙今天子咸通五年公为御史大夫自始去襄于兹六年矣而襄之卒校民吏自七州之防艾追思公之养育教训相与上言京师状公之事绩请于天子刻之碑石用昭示于无穷于是天子嘉公之勤诏可其奏明年二月襄之父老请词于公之旧军副吏【`一作史`】太常少卿文舘学士李隲曰凡纪公盛徳丕绩文于碑石将传乎百千万年宜用闻见详熟者则得其实隲固浅陋今适当职而为之非以文用其敢于是承命退而叙之公名商子秋卿家世儒门修源长波流芳积润自十五代祖讳钦十四代祖讳某两世继为中书侍郎十三代祖讳湛十一代祖讳孝嗣间代继为大尉南朝之盛具在南史本传生公七世祖讳文逺隋朝为国子祭酒皇朝为国子博士儒学尊显名冠国史儒学萹髙祖幸国学召博士讲论春秋诸儒莫能对本朝司刑卿追谥忠公讳有功即公五世祖也自中书至司刑十叶服冕乗轩重荣叠庆光隆赫显无与为比司刑当天后时累为法官用法平恕常以潜徳隂功论出枉陷力排酷吏之势尽忠竭莭以保防王室公能嗣之炳为元臣初公少时工学睱豫不为嬉戱尝以生民休戚为巳之任凡所经渉郡国土俗四民之业必皆询访而究详之于其利病无所不通晓常曰使得一县治当必为良吏矣始举进士文宗五年春考登上第陞朝为御史防昌二年以文学选入禁署宣宗以圮邉将帅懦弱不武戎狄侵叛公时为尚书左丞诏以公徃制置安抚之归奏称防寻授河中帅莭又移襄阳公自初仕以至丞相华贯清级践歴居多而未尝履趋竞之迹含光蕴徳容貌若虚人皆汲汲我独委顺尝任殿中侍御史丞入中书白事执政因问徐殿中果何如人丞曰今之贤人也执政曰然礼部员外郎缺诸公见言其人所言者或再来诣某有三至者徐殿中亦在荐中足未尝及其门殆真贤人与子言是也卒以礼部与公始为内职不治民及受重藩使絶塞则用前所蕴蓄道以寛恕为本本于诚明吏民畏公之详逹而不敢欺戎虏感公之徳恵皆愿向服其来镇襄阳也亦率是道故朞年而仁信敷再朞而刑政省三年而帑廪实四年而礼义兴风教备问民之所病及愿欲而不得者必尽去而皆行之所行之政存而不朽者有八今具襄民之状庶得传其显实云其一曰汉南数郡常患江水为灾每至暑雨漂流则邑居危垫筑土环郡大为之防绕城堤四十三里非独筑溺是惧抑亦工役无时嵗多艰忧人倦追集公乃详究本末寻访源流遂加髙沙堤拥扼散流之地于是豁其穴口不使増脩合入蜀江潴成云梦是则江汉终古不得与襄人为患矣其二曰襄阳荆鄂十道之要路公私来徃充给寔繁是必率配行供假借辨贿求利嵗月不堪公乃悉用官储创置释噐冨供给费不扰齐人徃来徒所憧憧邑人信皆不知矣其三曰军人百姓穷困者多投状陈论苦于从前债利盖以数十邑公私债负不许停至于补累摊征有加无减遂使家传积欠户率催足延及子孙例无放免飞走无路怨愤难伸官中曽无所收私室常被搅扰公乃缕悉上奏放免获依债戸既除寃声永息其四曰承前役纳所由在田在城居侧近者近百顷统谓之马禾比每年配诸将官徤出力营种率嵗出功钱人不下六七百例入屯将所由官田元无所获徒遗虚将额添市耕牛破费甚多收获无防公乃废却其他叛租与人每嵗所收却耕种之利租人皆获利使将徤永免工佣其五曰襄土疆阔逺连接江山每至秋时常多冦盗张旗结党夜出昼蔵谓之山栅扰害颇甚烧刼闾井驱率平人至于道途皆须警备公乃选择少壮官徤三百人别造营各为捕盗将常令教习不杂抽差训练无时以为备御每闻属县防刼当时据数抽行晨徃夕归夜发晨至皆是并赃捉获更无孑遗顿挫贼心乡闾遂泰因创造捕盗将营屋四百间分为左右中间开报防集列垜置摽别创一亭以为教试之所奏立将额门当通衢过客行旅莫不兴叹大中十一年诸郡搆乱起于湖南凖诏徴兵同力剪防汉南军徴五百人尅日成功实自捕盗威强之力又江西叛将毛鹤搆乱比诸道防甚收复倍难成功当时韦宙仆射乗递先至襄州奉诏令差兵助发遣所差五百人于数内全取捕盗将并差捕盗都将韩季友揔领兵士小路进发仍先拣择通引官衙虞候史庆中与韦宙仆射为元从押衙赍榜帖先至江西安存百姓遂收刼乱兵噐甲及韦仆射舟至江州其韩季友请捕盗将官徤三百人开道分六路先去平明齐到人皆不知机计既行遂半日内面缚贼将授首者一十三人当日行刑传首赴阙韦宙遂奏请且留捕盗将二百人在江西并奏请权差韩季友为都虞候二年之中重脩置廨署城市皆捕盗将功力其六曰荆南中路有蛮水驿地当卑下泥淖常多暑雨之时不通车马皆是结栰牵挽以济公私行人力出编甿妨害农业缭绕甚逺两县劳辛遂径捷就髙别一路度宜造驿水无差儆之虞又近于当路十二里其七曰襄州两税每差纲官送纳并有直进胶腊其数甚多例属新官岂免败阙陪备差遣扰害颇深每吏部注官多不敢受因访问资纲大数可以资陪人遂请度支陆运脚搬防到京遣进奏院所由勾当轮纳既免损汚疋帛又免上供失时襄州新官永无差役之其八曰汉隂驿西旧有江亭一所迎候皆于此前后窄隘不便筵宴所要铺陈须至汉隂驿上防内遂使前后虚豁难置门牎重客居停全无牀幅结束非便寝止难安遂别搆设防以备迎送长廊虚槛连接大防怪石修篁罗列其所江波入户画舸临轩信可谓胜游之地也又重修琐闼改制上防夏凊冬温憩息冝便别开过路缭绕江亭主客邀迎成遂得礼因命新亭曰汉广亭桂江所谓不朽之制凡公之为民于除害兴利若屈到之芰子反之饮文王昌之蒲葅虽劳支体勤思虑含辛茹苦必行之未尝一日而懈也故制贫民侵刻之负罢疲卒奸滥之政公之仁也训骁勇以擒盗缮甲兵以备武公之义也具馆之噐用丰馈劳之饩牵公之礼也决髙沙之壅徙蛮谿之传公之智也免属官之纲致及时之贡利必举害必除公之信也夫防五常以在躬之谓徳徳及于民之谓政功之被于物也浅则其泽易竭政之被于物也深则其乆愈彰公之去襄六年矣民始怀公之徳政而追思咏歌之得不谓之被物乆而逾彰公之徳乎与夫在治而民之谓疑者异矣公前治蒲亦由是徳突厥居特峨山者千二百人相率自外塞渡河归附于公朝廷以虏众持疑两端未即信纳公乃召其酋长以恩信谕之虏皆泣下释兵觧甲伏以聴命因请从齐鲁之闲隙地以居之编籍为耕民奏置备征军千人日令督习无有他役凡盗有新发无不立赴者又教其军积纸为战衣千五百领矢不能陷嵗饥乏食民流徙不止于是告廪发稌豆麰麦贱出以救之完治城廨列树表道用民之方【`疑作力`】而厚其酬佣济活以万数逾朞乃罢有禽俱巢于属邑之树其一巢者为鸷鸟所攫日暮羣鷇哀鸣闻者异之悯其孤遽徃食之爱均已子鷇长能飞而后去人咸以为至徳之感及禽鸟焉故公前之治蒲其仁泽被于物也既如彼今之治襄其徳政及其物也又如此庸讵知异日蒲人之不有相率闻于天子而请公之徳刻于金石以传乎无穷哉亦将必有采者矣谨继铭曰公徳之容深粹公仁之丰沉渍秾秾内愉外怿溥畅昭宣政以之和民以之安在昔羊公惟徳之理有碑于岘寔表厥美烈烈显徳蹈之者谁旷祀六百惟公继之继之者何爱民若子苞寒餔饥其急逾已日者大江滛至于民万门之命将荡而覆是究是度惟公之规乃决巨壅大沴以移公之来朝民泣牵衣公进就路攀车从公专醎醝利无归于私公长御史朝纲以厘帝曰汝贤汝可承弼公逊不答退惟让卑帝心益加防襄人来请祀公徳刻之于石帝曰贤哉汝真吏师政苟不恵人谁汝思嘉乃懿绩遂命起之告示襄人谓尔咸宜帝徳明圣尔言适时勿谓天髙其神可欺勿谓室暗而公不知善不善报惟其所施尔不吾信视公之为旧【`疑作满`】民之生实公是营襄民之富实公是覆汉波防防其注维东公思在人与彼无穷公泽惟川公夀惟山是祷是祝期千万年崇碑峩峩揭于岘巅民望而思永贻后昆  

## 文苑英华卷八百七十一

宋　李昉等　编纪功一  

赠太尉叚秀实纪功碑一首  

西平王李晟东渭桥纪功碑一首  

幽州纪圣功碑一首  

赠太尉段秀实纪功碑【`并序`】　　德　宗  

立人之道曰君与臣为臣之义曰忠与节忠莫极于卫国节莫大于忘身存其诚徳贯乎天地致其功用施于社稷独断勦凶慝之命沉谋安宇宙之危其智勇足以拯时其义烈足以教非昊穹锡庆敷佑皇家重振纪纲再激污俗何遘迍之防而获见斯人开府仪同三司检校礼部尚书兼司农卿上柱国张掖郡王段氏名秀实字成功应期降生扶翼唐祚禀隂阳之粹气备刚柔之全徳体正眀道从时卷舒蓄为淳和发为功烈朕宅帝位之五载孟冬十月贼臣朱泚反天悖人因时多虞乗我无备诱聚叛卒作乱于京师朕深惟罪已之诚逺遵避狄之义驾自中禁狩于近坰贼隂谋为奸阳言示顺以公尝任泾帅素得士心采诸众情引以自助公感时悲愤思定大业谓复国安人由已不可以顾私谓开物变化在权不可以虚死畧匹夫之褊介蕴旷代之宏规内贞其心外混其迹且控察元恶情状将因而圗之贼果不疑委以心腹【`一作腑`】遽发凶党谋袭我师公诡説以词止之不可及【`疑作乃`】窃取官印假为兵符急追防军不逺而复销祸纾难隂阳若神于时物情危疑忠邪莫判卒乗未辑军旅未完防公之谋吾几蔑济既而宻结勇敢誓殱防讐决策尅期中外发应防贼泚召公计事引入閤中露其奸情言及僣窃公气填胸臆植髪冲冠仰天大呼鍳何昧孰为臣子而忍是心语未絶音奋笏前击凶徒败靣既踬而奔左右愕然初未敢动继者不至事遂无成逆徒交锋因而遇害嗟乎天生万物唯人最灵禀元气之精钟五行之秀是宜守正居顺移孝资忠君君臣臣父父子子各履于达道同臻于太和天乎不融生彼狂悖神乎不惠防我忠贞静言思之辍馈忘寐详求其理抑有以焉兹朕不眀败徳招损故列圣垂祐儆戒于予则泚之乱所以惩既徃朂将来礼教陵夷风讹俗弊故上帝【`一作降`】鍳耸动于人则叚公之死所以励当今传不朽也访彼前史稽诸昔贤全大节者不必成功建大功者或未立节非节不可以禆教非功不可以持危义实相须事难竝备吉甫以文武翼周室宣王中兴绛侯以智谋安刘氏文皇绍立茂功着矣而节未可称董卓脇国以擅威伍孚刺之而不畏王敦拥众以称乱周顗折之而无疑奇节伟矣而功竟不就至若屈伸合变进退知机智以遂其谋勇以决其死功与时竝节与名偕中古已还无公俦比贞烈之至通于神眀桀骜闻之而动心仇讐感之而不怨死于义而义着忘其家而家全行路兴悲懦夫増气矧予之恸其可弭忘且人之所爱者身也国之所重者位也公能杀身狥国朕得不以重位报之哉乃诏有司册赠太尉谥曰忠烈赐实封五百户荘宅各一所嗣子授三品正员官诸子各授五品正员官表其闾里防其防塟官立祠宇史载忠勲哀荣之典备矣君臣之义极矣公始以天寳四载奋笔从戎才为时生官由才达得司马战阵之法叅将军帷幄之筹累典方州更践台寺出拥旄节入为卿士位歴十七嵗逾三纪封王列于异姓开府比于台司参职六官食赋百室言不伐善虑常下人恒持顺信之规罔居疑悔之地利刃在手投节皆虚贞松有心老而弥劲吞大憝于方寸之内定危疑于晷刻之间力可屈而志不可迁身可杀而节不可夺所谓有始有卒为臣之极致者欤日月有期宅兆云毕身殁功在凛然如山勒铭传芳终古不防以志吾过且旌善人铭曰  

浩浩上天四序唯均气或堙鬰过【`一作廼`】为灾氛否不可终必复元亨洗以膏雨播之祥云济济蒸人五常是则时或迍难乃生凶慝乱必有定允归皇极拯以茂勲辅之眀徳勲徳克崇兹惟叚公实天降灵宁保朕躬日月蔽亏宇宙昏防冏然眀诚独誓深忠豺狼为羣防防逞志咆哮奔突乗我未备公飞尺符横制丑类变化若神邦家不坠元恶大憝诱奸作狂窃器僣名反易天常公独挺身奋击暴强烈烈英武殁而弥彰义振名教功存社稷赠极上台赏延真食省咎祗畏怀贤悯恻刻铭丰碑昭示万国  

西平王李晟东渭桥纪功碑　前　人  

天有柱以正其倾地有维以纽其絶皇王有辅佐以济其艰难非命厯所归不得生良弼非君臣相合不能集大勲非暴乱多不足表忠节非奸猾炽熖不克展雄才天与事【`一有君字`】肆防然后臣功着而王业兴焉髙祖太宗拓迹垂统扫乾坤之沴气【`一作氛沴`】拯生灵之涂炭其受命也正其布泽也寛六宗丕承克广前烈虽遇屯否化危成安二百年间五夷大难由内以正宸极者再自外而复都邑者三山岳降神云龙叶契继生贤哲保定邦家神龙中诸武擅权甚【`疑作惎`】间王室则有若扶阳王彦范等推戴中宗绍复洪业景龙末嬖韦窥国渎紊乾纲则有若徐国公幽求等左右宗扫除凶秽天寳之季盗起幽陵翠华南征潼闗不守广徳之际戎轶邠郊皇舆东巡酆宫罢警则有若尚父子仪等殄殪丑逆册肃宗于岐攘却蕃夷翊代宗于陕建中四祀防发上京暴蔑人神僣称名器则有若西平王晟等剪防大憝廓清中区惟兹数公异时同徳道济于社稷勲书于鼎彛唐之得人于斯为盛东渭桥抵王城东北四十里而国之廪积在焉始晟于此驻孤军紏羣帅俟时而动一举成功予是用扬其羙而纪其功以明事之有因谋之有素也粤若菲徳嗣膺大寳化乖柔逺眀不烛幽淮右贼臣提【`一作阻`】兵犯顺凭陵汝服震压洛师朕悯将吏之受污哀烝黎之无诉罔思卫已姑务靖人亟发禁师东征不轨犹虑胜敌之未勇【`一作果`】乃徴泾师以继之贼泚畜奸觑隙乗便饵诱贪卒扇结暴徒伺其不虞噪聚犯阙朕引咎出次薄犯二畿封豕长虵穴处宫庙磨牙喷毒噬螫害人晟时总偏师逺戍河朔曾不俟召闻难骏奔鼓义勇仗顺之师吞败亡稔恶之防雄威胜势疾若颷驰属贼帅昏迷恃众贪乱诱我蟊贼连谋内逼朝廷载迁闗河长扰豺狼塞路羿浇争驱人烟絶于井邑隂燐交于田野物情大骇荡然靡依晟乃设防军门哭而誓众国讐不防无以身为遂发感激呜咽流涕天地为之变色将帅为之动心军中较然知有逆顺晟乃【`一作又`】度公积计私课程赏典定刑章行令自身录功先下由是勇者奋力智者効谋其气増倍其心如一屹立坚壁于渭之阳奸逆畏威而震慴忠义奋气而耸慕分二凶之势不敢相附为诸镇之援俾得自坚晟之力也二月守暨乎夏五月晟知众心可用乃拣日飨士乙未陈师于东郊如虎【`唐讳`】如豹如熊如罴凶徒接战累合皆北倒戈弃甲罔敌我师乗而殪之摩垒而止戊戌方旭连营进攻贼众相惊股战魄骇登陴而不敢拒阖门而不敢窥晟仗钺啓行执桴亲鼓敛【`塞也`】隍堑排墙垣胜气兆于风云威声振于原野指顾摧靡荡无孑遗布朝旨以寛胁从励臣节以诛同恶干轴倾而复纽皇维弛而更张迁枭声为好音变祅祲为和气然后闲戎律厘军容不諠【`一作傲`】不哗有严有翼搜苑囿殄遗冦清宫门授彼有司宣言于众曰龚行天讨将以遏乱畧去人害王师所至歌舞从之其或矜勇恃勲作威肆掠是则以暴易暴夫何頼焉懋功有恒赏违禁有常罚惟国之令典不得以赎论敢犯令者杀之无舍爰择便地引军出屯马无错羣士必成列尅敌弥日都人莫知徐命有地之官同【`一作周`】谕里士庶闻巨猾之殱殄而我师壶觞犒军如恐不及者若赤子之保慈母涸鳞之赴洪波或欣而呼或感而泣吾是以知烈祖积徳人怀其深贤臣佐时功济斯羙晟有兴运之畧有匪躬之诚有定乱之勲有禁暴之徳俾予从乂垂拱仰成乃册拜司徒兼中书令加实封一千戸录功第一序位居首事业编乎史册徳辉流乎颂声入为夔龙出作方召賛贺【`一作賛賛`】徽烈中外具瞻而晟居髙牧卑辞满守约崇让而勲阀弥耀恶盈而福禄攸归斯又眀哲之规慎终如始者也夫制敌在谋不在众感人以义不以威当天地屯防邦家离析援孤者踣党胜者强羣心嚣嚣靡所止戾若风动中野波腾沧溟从而拯之岂易为力于时马不满百驷兵不盈万人无郡邑土田之资无城池险阻之固独立不惧气吞羣凶以尽忠誓心以必死励已以大顺率众以至诚动天众心攸同天意允答故措军散地而不可拔致讨勍防而力有余国危能安军胜能整古所谓卫社稷者晟其当之播扬休风篆刻贞石俾厥后嗣无忘乃功铭曰赫矣我唐受天眷命祖功祖徳浸泽储庆穷海请吏遐荒禀令宁一九服惠康万姓三五以还莫之与盛迨予不类辱守丕圗烛理匪时立诚未孚蠢尔孽臣扇兹溃徒震惊朕师黩秽皇都宇宙沸腾人神睢盱重以统戎诱奸同贯播还斯载嵗聿云半天既悔祸人胥厌乱乃锡元臣夷凶剪叛昏祲茫茫横流汤汤挺然孤军在渭之阳我城非完恃顺为防我旅非众同心为强由义率人人皆向方万事如一争先啓行拗愤求逞畜威斯张力足势全时惟鹰扬以战则克以谋则臧指麾之间羣丑潜亡鲸鲵既平宫室既清军伍无声都人不惊成功禁暴自昔稀有寔天生徳彰于厥后洋洋令名兹为不朽  

幽州纪圣功碑铭【`并序`】　　　　李徳裕  

幽州卢龙军帅检校尚书左【`集作右`】仆射张公仲武往年脩献防之礼今嵗有铭勲之请二者君子韪之岂不以诸侯有四夷之功献其戎防春秋旧典也宗周纳肃慎之贡铭于楛矢天子令徳也斯可以为元侯表可以为后代法圣上嘉其动而中礼乃命宰臣采其尤【`集本文粹作元`】功传于惇史臣徳裕敢飏言曰夫兵者所以除暴害也爱人则恶其为害禁暴则恶其为乱虽睿智不杀化之以神至徳允怀招之以礼然书有猾夏之戒传有脩刑之训虞舜四征【`二本作罪`】乃成大功文王一怒以至无侮非徳教之助欤仁圣文武章天成功神徳眀道大孝皇帝熙我大【`二本作文`】典焕而【`二本作乎`】光眀极象外之防臻于至道鼓天下之动致于中和虑必钩深退而藏宻故能神几独照伐未兆之谋威光逺震制不覊之虏当其时也烽燧迭惊【`二本作警`】羽书狎至人心大摇羣帅【`二本作师`】沮气皇帝以轩后之威神汉髙之大畧光武之雄断魏祖之机权合而用之以定王业此议臣之所以延【`延字二本作不敢`】望于清光也倬哉天地应而品物生君臣应而功业成故龙跃而云从鹤鸣而子和方叔伐猃狁蛮荆来威安逺击车师西域震服宜有良将殿于朔邉张公礼阅战器书成传癖张仲孝友子孺塞泉【`二本作渊唐讳`】留落【`见汉书二本作防落`】不偶光景未耀眀主雅闻竒志持印而拜将军遥推赤心筑坛而命元帅拔自雄武授之蓟门果能精诚奋发防虑愊忆【`二本作福臆`】千里献筹一心忧国则知龙顔善将任人杰而不疑日角好谋叹敌国而强意回鹘者本北狄之裔也或曰獯狁或曰山戎五帝所不能臣三王所不能制前史载之详矣暨薛延陁之败也酋帅吐迷度率众欵塞太宗幸灵武纳降立回鹘部落置瀚海都督因我封殖遂雄北方代【`集作肃是`】宗之戡内难也叶防以射雕之士亲扈戎旌亦由羗髳率师以翼周北貊枭骑以助汉既防大憝乃畴厥功【`集作庸`】特拜叶防司空嵗赐绢【`二本作缯`】二万疋厥后饰宗女以配之立宫室以居之其在京师也淫【`集作瑶`】祠云构甲第棊布栋宇轮奂衣冠缟素交利者风偃挟邪者景附其翎【`疑作翖`】侯贵种则被我文缋帯我金犀悦和音猒珍膳蝎蠧上国百有余年既而桀骜无亲天命不祐僣侈极欲神道恶盈本国荐饥畜产耗半黠戞斯因利乗便遂焚龙庭区【`文粹作墟`】落萧条隂燐青荧今之乌介可汗亡逃失国窃号沙漠非我册命自为假王其来也弥漫隂山防【`二本作俾`】睨髙阙塞之下氛雾蔽天质贵主以前驱依大国而求援或丐我米糒救其饥人或邀我甲兵复其故地外虽柔服内有桀心因行人置辞徴呼韩故事愿居光禄塞急保受降城其下有二部曰赤心宰相那颉啜特勒赤心者天性忿鸷戎马尤盛初与名王嗢没斯首谋内附俄而负力怙气潜圗乱【`集作厉`】阶为嗢没斯所给【`文粹作招`】诱以俱谒可汗戮于帐下其众大溃东逼渔阳上乃赐公玺书问【`二本作授`】以方畧公以室韦悍凾【`二本作亟`】之兵近我邉鄙俾其侦逻且御内侵寻以徴役不供为虏所败由是介马数万连亘幽陵伏精甲于松樠布穹庐于碛卤散若飞鸟止如长云火燎于原不可向迩公激义气以虹贯发精诚而石开竒计兵权宻授髦隽乃命介弟仲至与禆将防奉寰王如清左敌万李君庆张自荣髙守素李志操率鋭兵三万建斾而前介胄雪照戈矛林植命以义殉壮由师直声隆隆而未泄欲逐逐而不食戢以听命严而有威公曰险道倾反且驰且射胡兵所以无敌也致之平原勒以方阵我师可以逞志也于是据于莽平环以武刚首尾虵伸左右翼张轻骑既合竒锋横骛如摧枯株如抟畜兎摄詟者弗取陆梁者尽【`二本作皆`】仆虏侯王【`集作王侯`】贵人计以千数然后尽众服听悉数系【`二本作索`】累谷静山空靡有孑遗槖驼駃騠风泽而散防墙罽幕布野毕收马牛几至于谷量虏血殆同于用决径路寳刀祭天金人竒货珍器不可殚谕乃命从事李周瞳驰传上奏又命牙门将周从玘继献戎俘皇帝受而劳之羣臣毕贺昔长平七征骠骑六举窦宪令【`集作合`】氐羗之众陈汤槛城郭之兵或生灵减耗士马物故【`文粹作痛伤`】或【`文粹无此字`】邀功救罪矫命专征然犹告类上帝荐功清庙顾视二汉不其恧欤以公威动蛮貊功在漏刻因命公为东靣招抚回鹘使先是奚契丹皆有虏使监防其国责以嵗遗且为汉谍自囘鹘啸聚靡不鸱张公命禆将石公绪等谕意两部戮囘鹘八百人虽介子讨罪于兹班超行诛于鄯善未足俦也囘鹘又遣宣阙【`二本作门`】将军等四十七人诡辞结欢潜伺邉隙公宻赂其下尽得隂谋且欲驰入五原大【`蜀本作尽`】殴杂虏公逗留其使缓彼师期竟得人病马瘏缩衂而退挫鋭解纷繄公善计今鸟介自絶皇泽莫敢近邉并丁零【`二本作令`】以圗安依康居而求活尽徙余种屈意黒车寄托逺遁流离饥冻黒车亦依其威重迫胁诸戎造谋借【`文粹作籍`】兵解仇交质自谓约赍【`二本作赍`】深入汉将取而未期渡漠【`二本作幕`】轻留王师往而非利公以壮猷逺御【`集作驭`】长计覊縻不媮便嫌之使【`二本作避嫌之便`】终尽致【`集作终致尽`】敌之术将时动而得隽岂嵗数而胜防矧乎眀主杖【`集作仗`】将帅为爪牙视叛蕃为虎兕方猎猛兽不翫细娱非周宣无以成召武【`二本作虎唐讳`】之勲非汉宣无以听营平之计朂哉上将光我中兴公前后受降三万人特勒二人可汗泲一人大【`二本无大字`】都督外宰相四人其他禆【`二本作侯`】王骑将不可备载王褒以日逐归徳称为人瑞班固以稽落荡防大振天声孰若天子神武百蛮震叠【`集作折`】乗其蹙国【`集作困`】临以兵锋割单于之旗纳休屠之附非万里之伐无三年之勤巍乎成功辉焯后代宜刻金石以扬鸿休铭曰  

太和之初赤气霄兴开成之末大茀云凝【`二本作彤云暮凝`】异鸟南来破贼之徴北夷颷扫厥国土崩逼迫迁徙震我邉鄙长蛇去宂奔鲸失水上郡【`二本作都`】蓟门近【`集作兵`】连千里曾不畏天犹为骄子丐我邉糓邀我王师假我一城建彼幡旗归计强汉郅支嫚辞睥睨朔野伏莽见羸鴈门之北羗戎杂处濈濈羣茫茫大卤纵其枭骑惊我牧圉猛若貔貅疾如风雨皇赫斯怒羽檄徴兵谋如泉黙断乃霆【`二本作雷`】声沉机变化动若神明沙漠之外【`二本作北`】虏无隐情渔阳突骑燕歌壮气赳赳元戎耽耽虎视金鼓誓众干旄蔽地爰命介【`文粹作其`】弟属之大事翩翩飞将董我王军禀兄之制代帅之勤威掠【`二本作畧`】火烈胡马星分戈回白日剑薄寒【`二本作浮`】云天街之北旄头巳落絶辔之野蚩尢未缚俾我元侯恢逺畧终取【`集作取彼`】单于系之徽索隂山寝烽亭徼櫜弓万里昆夷【`集作吾`】九译而通蛮夷既同天子之功儒臣篆美刋石【`阙`】鸿  

## 文苑英华卷八百七十二

宋　李昉等　编纪功二  

平淮西碑二首  

平淮西碑　　　　　　　　韩　愈  

天以唐克肖其徳圣子神孙继承【`集作继继承承`】于千万年儆【`新唐书藩镇传作敬`】戒不怠全付所覆四海九州罔有内外悉主悉臣髙祖太宗既除既治髙宗中睿休养生息至于宗受报收功极炽而丰物众地大孽芽其间肃宗代宗徳祖顺考以勤以容大慝适去稂莠不【`集作已`】薅相臣将臣文恬武嬉习熟见闻以为当然睿圣文武皇帝既受羣臣朝【`集本唐书有乃字`】考圗数贡曰呜呼天既付予令【`二本作天既全付予`】有家今传次在予予不能事事其何以见乎【`二本作于`】郊庙羣臣震慑走职【`二本集作奔走率职`】眀年平夏又眀年平蜀西川又眀年平江东又眀年平泽潞遂定易定致魏博贝卫澶相无不从志皇帝曰不可究【`集注作穷`】武予其少息九年蔡将死蔡人立其子元济以请不许遂烧武阳犯叶襄【`集有等字`】城以动东都放兵四刼皇帝厯问于朝一二【`二本有外字`】臣皆曰蔡帅之不廷授于【`二本作于`】今五十年传三姓四将其树本坚兵利卒顽不与他等因抚而有顺且无事大官臆决唱声万口和附并【`集注作并`】为一谈牢不可破皇帝曰维天维祖宗所以付任予者庶其在此予何敢不力况一二臣同不为无助曰光顔汝为陈许帅维是河东魏博邵阳三军之在行者汝皆将之曰重汝故有河阳怀今益以汝维是朔方义成陕益凤翔延庆【`二字唐书作防延宁庆`】七军之在行者汝皆将之曰汝以卒万二千属而子公武集【`集本无集字`】往讨之曰文通汝守寿维是宣武淮南宣歙淮西四军【`二字唐书作徐泗五军`】之行于寿者汝皆将之曰道古汝其观察鄂岳曰愬汝帅唐邓随各以其兵进战曰度汝长御史其往视师曰度惟汝【`集注有与字`】予同汝遂相予以赏罚用命不用命曰汝其以节【`集注有度字`】都统讨【`唐书作诸`】军曰守谦汝出入左右惟汝【`二本作汝惟`】近臣其往抚师曰度汝其往饮食【`二字唐书作衣服饮食集止作衣食`】予士无寒无饥以既厥事遂生蔡人赐汝节斧通天御帯卫率【`二本作卒`】三百凡兹廷臣汝择自从惟其贤能无惮大吏庚申予其临门送汝曰御史予闵士大夫战甚苦自今以往非郊庙祠祀其无用乐顔武合攻其北大战十六得栅城县二十三降人卒四万道古攻其东南八战降【`集有卒字`】万三千入申破其外城文通战其东十余遇降万二千愬入其西得贼将輙释不杀用其防战皆【`二本作比`】有功十二年八月丞相度至师都统责战益急顔武【`集有合字`】战益用命元济尽并其众回【`二本作洄`】曲以备十月壬申愬用所得贼将自文城因天大雪走【`走字二本作疾驰`】百二十里用夜半到蔡破其门取元济以献尽得其属人卒辛巳丞相度入蔡以皇帝命赦其人淮西平大飨赉功师还之日因以其食赐蔡人凡蔡卒三万五千其不乐为兵愿【`二本有归字`】为农者十九悉纵之斩元济【`集有于字`】京师册功加侍中愬为右仆射帅山南东道顔皆加司空公武以散骑常侍帅鄜坊丹延道古进大夫文通加散骑常侍丞相度朝京师道【`唐书作进`】封晋国公进阶金紫光禄大夫以旧官相而以其副总为工部尚书领蔡任既还奏羣臣请纪圣功被之金石皇帝以命臣愈臣愈拜稽首而献文曰  

唐承天命遂臣万邦【`二本作方`】孰居近土袭盗以狂往在宗崇极而圯河北悍骄河南附起四圣不宥屡兴师征有不能尅益戍以兵夫耕不食妇织不裳输之以车为卒赐粮外多失朝旷不岳狩百怠官事亡其旧帝时继位顾曕咨嗟惟汝文武孰恤予家既斩蜀吴旋取山东魏将首义六州降从淮蔡不顺自以为强提兵呌讙欲事故常始【`集作乃`】命讨之遂连奸邻隂遣刺客来贼相臣方战未利内惊京师羣公【`集作臣`】上言莫若惠来帝为不闻与臣为谋及【`集注作乃`】相同徳以讫天诛乃勅顔愬武古通咸统于各走尔【`二本作各奏汝`】功三方分攻五万其师大军【`唐书作兵`】北乗厥数倍之尝【`集作常`】兵时曲军士蠢蠢既剪凌云蔡卒大窘胜【`集作剪又注作遂`】之邵陵郾城来降自夏入秋复【`集作`】屯相望兵顿不砺【`二本作励`】告功不时帝哀征夫命相往厘士饱而歌马腾于槽试之新城贼遇败逃尽抽其有聚以防我西师跃入道无留者頟頟蔡城其疆千里既入而有莫不顺俟帝有恩言相度来宣诛止其魁释其【`唐书作于`】下人蔡之卒夫投甲呼舞蔡之妇女迎门笑语蔡人告饥船粟徃哺蔡人告寒诏赐【`二本作赐以`】缯布始时蔡人禁不往来今相从戏里门夜开始时蔡人进战退戮今眠【`蜀本作旴`】而起左飱【`集作餐`】右粥为之择人以牧余惫选吏赐牛教而不税蔡人有言始迷不知今乃大觉羞前之为蔡人有言天予明圣不顺族诛顺保性命汝不吾信视此蔡方孰为不顺往斧其吭凡叛有数声势相倚吾强不支汝弱奚恃其告而长及汝父兄【`二本作而父而兄`】奔走来偕【`集作偕来`】同我太平淮蔡为乱天子伐之既伐而饥天子活之始议伐蔡卿士莫随既伐四年大小竝疑不赦不疑由天子明凡此蔡功惟断乃成既定淮蔡四夷毕来遂开眀堂坐以治之  

同前　　　　　　　　　　段文昌  

夫五兵之设本以助文徳而成教化故圣人不专任之其有桀骜暴邪干纪作孽道徳不服则兵以威之文诰【`一作告`】不谕则兵以静之在禁暴除害而巳自黄帝尧舜不无能诛至汤武受命武功寖盛其本之以仁义行之以吊伐惟帝与王率由兹道于戯创业之君劳而后定守文之主安而忘战故三代之衰功在五伯未有中叶之后安生灵前古所无归于圣代我唐运之兴也髙祖太宗以仁义之兵除暴隋之乱戎功祖武百代丕承宗尝亦内剪奸邪外清夷狄所以继文之代恊帝之眀既而祸起于防乱生于理由是髋髀之众结固于两河斤斧不用绵厯于五纪肃宗代宗【`一无此二字`】亲剪大憝且务生育徳宗顺宗观于天象察于人事以理运未至沴气犹凝运啓升平以俟后圣惟我后握枢出震端扆向眀考上之心思祖宗之意扫涤区宇光啓帝圗不以万乗为尊四海为富遵大禹栉风之志有光武一夜之勤以为景擒七国而汉民安成剪三监而周化洽焉有患难未去而徳教可兴日者李【`一作惠`】琳恃近狄之固刘辟凭坤维之险李锜保长江之冲从史资太行之阻四凶相挺【`一作扇`】继为乱常三数年间尽膏鈇锧太尉茂昭以中山之地尽室来朝司空正以全魏之邦举宗向阙义风所激莫不归心况彭城从折简之召【`一作名非`】横海展执珪之觐向之谈虞虢之存亡议辅车之形势莫不刳心断臂继踵为忠既而麟见于巴賨之间河清于鄘卫之际固本根【`一作固同本`】之贶昭圣祚之符廓清寰海兆于此矣而长淮右地连山四起控接【`一作扼`】吴楚宻迩轘辕有上帝濯龙之池同冀方多马之国戈铤雪照驵骏云屯二姓三凶凭阻作孽嵗在甲午吴少诚积祸而毙余殃聚于逆嗣氛祲淮濆我后方吊人省寃垦灾除秽犹命使者持节往申宠赙以昭柔服之义示含之仁元济刼众拒境滔天肆逆剽叶县烧舞阳侵襄城伊洛之间骚然震恐乃询廷议咸愿假以墨绖授以兵符天子泉【`一作渊唐讳`】黙以思霆驰以断独发宸虑不询众谋汉宣从屯田之议晋武决平吴之计至圣不惑羣疑自消于是防鳬藻之师得鹰扬之帅以忠武【`二字一作中`】军帅李光顔往者平朔邉静庸蜀防矛电激孤剑颷驰亦犹冯异之总军锋子顔之将突骑才气雄武可扫搀抢总魏博河阳郃阳凡三军自临頴而前以河阳军帅乌重当从史内□【`一作诎非`】邪谋外阻兵势精诚奋发宻【`一作独`】应王师故得虏魏豹于军中缚吕布于麾下识虑中正可革枭音益以汝海之地总朔方义成陕虢剑南西川凤翔延州宁庆凡七军由襄阳而进宣武帅韩请以子公武领精卒一万二【`一作三`】千时集洄曲栾书作帅鍼为戎右充国讨虏印统支军是能从帅之命成父之志又以寿春守李文通夙精戎韬累习军旅明于守备可保金汤总宣武淮南宣歙浙西徐泗凡五军阨固始之险以鄂岳都团练使李道古以先曹王臯有任城之武昔征凶渠尝取安陆授以戎柄嗣其家声乗五闗之隘以唐邓随帅李愬温敏能断静深有谋昔赵孟慕成季之勲复能霸晋亚夫绍绛侯之武亦克擒吴想其英徽必有以似【`一作嗣`】山南东道荆南凡两军自文成而东乃命御史中丞裴度布挟纩之恩奉如丝之命以谕羣帅以抚舆师且以古之防兵必谋元帅令归于一势不欲分命宣武军帅韩为诸道行营都统假陆逊之钺拜韩信之坛指纵【`一作踪`】画竒正之机发号申严凝之令然后有司马之法成【`一无成字`】节制之师而寒暑再罹贼巢未下又命内掌枢宻之臣梁守谦肃将天威尽防诸将悬白日于千里推赤心于万人由是甘宁奋升城之勇君文励击郾【`一作堰非`】之志焚上蔡以剪其翼拔郾城以扼其吭以轩后攻蚩尤之城【`一作乱`】殷宗伐鬼方之罪周公诛淮夷之叛虽以圣讨逆皆三年后定百辟之义且谓久劳将决其机以安海内复命丞相裴度拥【`一作持`】淮蔡之节抚将帅之臣分邓禹之旄斾盛窦宪之幕府四牡业业于藩于宣先是光顔重公武戎旅同心垒垣齐列常【`一作长非`】蛇之势首尾相从胡骑之雄纷纭纵击逐余孽如鸟雀猎残防似狐狸干矛如林【`二字一作杖`】行次于洄曲丞相之来也羣帅之志气逾厉统制之号令益眀势如雷霆功在漏刻贼乃悉其精骑以备洄曲之师唐随帅李愬新总伤痍之军稍励奔北之气城孤援絶地逼势危而能养貔虎【`唐讳`】之威未尝矍视屈鸷鸟之势不使露形是以收文成栅而降吴秀琳下兴桥而擒李祐果敢多畧众以留之或谓蓄患不利吾军愬诚眀在躬秉信不挠爰命释缚授之亲兵祐感慨之心出于九【`一作万`】死纵横之计果効六竒粤十月既望隂凝雪飞天地尽闭愬乃遣其将史旻仇良辅留镇文城备其侵轶命李祐领突骑三千以为乡导自领中权【`一作军`】三千与监军使李诚义继进又遣其将田进城领马歩三千以殿其后云郊【`一作郊云`】晦冥寒可堕指一夕卷斾凌晨斩【`一作破`】闗铺敦淮濆仍执丑虏虽魏军得田畴为导潜出卢龙邓艾得田章先登长驱绵竹用竒制胜与古为俦四纪逋诛一朝荡定摅宗庙之宿愤致黎庶之大【`一作乂`】安周汉以还莫斯为盛帝命防勲进为侍中光顔重竝为司空愬为左仆射帅山南东道公武加散骑常侍节制鄜坊丹延道古进御史大夫文通加散骑常侍王师获金爵之赏环境蒙优复之恩掩骼埋胔除瑕宥罪跻羣生于夀域还比户于可封东西南北无思不服丞相旋请来朝后加金紫光禄大夫封晋国公乃眷淮濆蒸人生殖俾择循吏抚其疾伤以宣慰副使刑部侍郎马总领淮蔡之任天子议功云台追羙将帅俾刻金石以扬休勲而百辟佥谋羣帅克让推义士之志敢贪天功徴贤臣之言实在君徳于是缙绅之士暨侯服之臣上献鸿名式昭徽册然后光辉千古声名百蛮诏命掌文之臣文昌勒铭淮浦庻乎阅周雅者美宣王之中兴观剑铭者戒蜀川之恃险铭曰  

天有肃杀万物以成雷风为令霜雪为刑君有武节四海以宁陈之原野阻以甲兵在昔圣王格宁邦国武以禁暴刑以助徳牧除害马农去蟊贼茍非戎功孰静羣慝眀眀我后神算精微九重独运千里不违宵衣旰食再安中防始剪朔漠旋枭蜀虏丹徒鏦濞白门防布服兹四罪岂劳一旅淮夷怙乱四十余年长蛇未剪环境【`一作寰宇`】骚然逮于孽章逆志滔天懐柔匪及告谕罔悛帝念生人乃申薄伐飞将鹰扬前锋电发斋坛命信灵旗指越我武惟扬祅氛【`一作妖气`】未防集于洄曲决战摧凶豹备【`一作畧`】临晋维留沓中桓桓襄帅竒谋成功【`一作应变无穷`】浮罂暗渡束马潜攻合以长围絶其飞走布宂弋【`一作徳防`】妖升城获丑商不易【`一作改`】肆农安其畆洄曲残兵投戈束手帝嘉羣帅赏不逾时画社啓封珪组陆离洎于蛮貊服我英威刻之金石作戒淮夷  

## 文苑英华卷八百七十三

宋　李昉等　编隐居  

隐居贞白先生陶君碑一首  

梓州射洪县武东山陈居士碑一首  

孝善  

唐善人墓碑一首　　　髙愍女碑一首  

隐居  

隐居贞白先生陶君碑　　　萧　纶  

夫夜光结緑非胠箧之恒珍逸羽翔鳞岂园池之近玩宁期心于逺大葢不知其所以然也是以頴阳髙蹈洗耳于唐朝汉隂贞栖防迹于周代盛徳风流有自来矣应期而曜质者其在兹乎先生名景字通眀本冀州平阳人也其先自帝尧陶唐氏之后尧治冀州平阳故因居止龙马见五色之符钦眀表八彩之瑞光宅于天下允厘于庶职洪源夐逺系绪绵长汉兴陶舎为髙祖右司马子青翟位至丞相后至汉末南渡始居丹阳七世祖濬仕吴为镇南将军荆州刺史祖降宋南中郎叅军事父贞寳司徒建安王国侍郎竝立履清约愽渉文史先生含元精之和气蓄陵颷之雅姿兼宣七善总脩九徳行仁蹈义岳峙渊渟墙仭无以覩清浊不能测道风与星汉同髙胜气与烟霞共逺六嵗便解书能属文七嵗读孝经毛诗论语数万言曼倩防习典坟公干少诵诗赋方之于古彼有多慙是以岐嶷流声黄中著称有乡人得葛洪神仙传见淮南八公诸仙事乃叹曰读此书便使人有凌云之气于是寝兴讽诵晨夜不辍年二十七为宜都王侍读总知管记事牓道求贤焚林招士朝难其选是曰得人阮瑀之书记不足扶衡孙楚之才辞何以捧毂齐代好治宫室方脩苑囿清溪旧观更就起筑仍奏表上颂辞事兼美迈彼乐职之篇逾乎景福之制帝省覧久之益以为善除奉朝请恪居官次夙夜惟寅春朝秋请是棫朴者也先生本不希荣常欲辞退乃与亲友书曰畴昔之意不愿防人间年登四十志毕山薮今三十六矣时不我借知几其神乎无为自苦眀年遂拜表解职抽簮东都之外解组北山之阳同稷邱之栖真慕留侯之却粒便具舟檝永言东迈朝廷锡问时贤饯别祖以二踈招兹四皓超然轻举异世同符尔乃杖策孤征防践山岳既而到于句容登于茅岭以此地神仙之宫府灵异之栖托往不能返遂卜居焉先生曰夫子云隐居以求其志行义以达其道吾闻其语未见其人我今义通无复其一请同求志之业故自称隐居亦犹稚川之抱朴士安之晏倚岩栖隐依林遁迹交柯结宇刬径为门悬崖对溜悲吟灌水深絶【`艺文类聚作危`】峭组织烟霞枕石潄流水禽无挠采药耦耕野兽不乱逍遥闲旷放浪陵山【`一作邱`】嗒然若防确乎难拔属齐末道消天命既否水闘谷洛地震由辰先生静思防数预识防兆于是近逺书问悉皆杜絶昔乃闻之夏甫今则见之先生我大梁休运应期受天眀命三辰开朗四海宁谧先生奉表称庆于是信问复通天监以来常有勅防供给药饵不乏嵗时渥泽湛恩莫之与比先生七年暂防南岳兹山也譬阆风之地轴若昆陵之天镇八桂傍临九纯间设树有琅玕草生车骑遗世独往是用忘归一十年有勅遣左右司徒惠眀徴还先生茅山别给廨宇轩后之降精【`一作情`】天老汉帝之致礼河宗况于兹日弗能尚也养志山阿多歴年所摄生既善冥祥亦降猛兽不据魑魅莫逢庭无荆棘逺同阙里阶吐神泉迳动【`阙`】　于是羽人徘徊仙客上下鸾凤防集芝英丰润大造佛像爰及冩经起塔招僧备诸供养自誓道塲受菩萨法夣登七地又得嘉名具以啓闻蒙勅许可葛之夣见开士朱鸾之逺望尊仪何以拟兹通感疋此徴应以大同三年嵗次景【`计其时当作丙疑唐人避讳`】辰三月壬寅朔日癸丑告别年化春秋八十有一天子嗟惜储皇轸悼有诏称誉追赠中散大夫諡曰贞白先生礼也以其月十四日窆于丹阳郡句容县雷平山若轩辕之塟衣冠如王乔之藏剑舄化于兹日可得偶【`一作纪`】焉先生器宇凝深思识精赡含章贞吉不脩防隅年将中夀匪逾于矩眉目防朗仪貎鲜洁实亡劝沮多行徳惠恡惜光景爱好坟籍笃志励节白首弥至若乃淮南鸿寳之诀陇西地动之仪太一遁甲之书九章歴象之术防女银钩之敏允南风角之妙太仓素问之方中散琴操之法咸悉搜求莫不精诣爰及卞射荀棊苏卜管筮一见便晓皆不用心张华之慱物马钧之巧思刘向之知防葛洪之养性兼此数贤一人而已门人恒法闿等慕遥风于缑氏绘遗像于桥阳勒碑而相质腾绛霄之流芳乃为铭曰  

留舄表化弃剑凝神徘徊紫气照耀丹鳞厥迹犹在余风可遵谁其嗣此渊哉淑人髙行迈种盛徳日新朗犹悬镜欝似贞筠身以道行不违仁昔防缨绶颉颃缙绅厌乎匡救劳彼问津亦既解组乃袭山巾逺寻丘壑髙蹈风尘情无世隐不隔真结宇依岩贞栖茂草水玉留年华精却老乃有令问兼斯夀考泉过危庭峯临窈洞露凝兰阶云生桂栋日斜栏席花落窻瓮尚平未反王孙不旋海桑交易陵谷贸迁丰碑有树遗烈无骞梓州射洪县武东山陈居士【`集作故居士陈君`】碑  

陈子昻  

君讳嗣字嗣其先陈国人也汉末沦防八代祖祉自汝南仕蜀为尚书令其后蜀为晋所防子孙避晋不仕居涪南武东山与唐胡白赵五姓置立新城郡剖制二县而四姓宗之世为郡长萧齐之末有太平者兄弟三人为郡豪杰梁武帝受禅网罗英豪拜太平为新城郡守寻加本州别驾弟太乐太蒙为黎州长史督防【`二字集作都督防`】南梁二郡太守乐为本郡【`文粹作州`】司马即君之髙祖父也生曽祖方庆好道不乐为仕得墨子五行秘书【`集有而字`】隐于武当山生烈祖汤仕郡为主簿遇梁季防乱避世不仕生皇考广【`文粹无此字`】回回早卒君即回之第二子也少孤而有纯徳恭已饬【`二本作饰`】行一日三省家世本以清白崇徳迨君之孤素业空矣君有二兄养母以孝君克顺至行同勤苦节夏不避暑冬不避寒烝烝服事行年四十有五入则孝出则悌谨而信泛爱众而亲仁无余力也以是不优于道逮亲终没春秋已髙从仕【`二本作事`】不可以养矣乃辍干禄之学脩养生之道山壑髙居农野永嵗雅闻汉有王丹者放居不仕家累千金以自奉田稼勤者载酒肴从之乡里承化以相惩沮乃叹曰彼王丹者足以【`集无以字`】为政矣奚其为为政也由是始考林泽辟良田习山书务农政天道时变地道化成丘陵泉【`文粹作渊`】薮星嵗云物靡不用心也【`文粹无也字`】原田莓莓粳黍稷稷【`文粹作黍稷漠漠`】汶阳之稼如云矣春日【`二本作也`】载华嵗聿其秋白露时降百糓收熟君尝乗乎肩省农夫馈田畯刑以肃惰悦以劳勤若孙吴之用兵鸷鸟之抟击也倬彼硕【`文粹作甫`】田嵗取十千仓廪实崇礼节恤惸寡赈穷乏九族以亲之乡党以欢之居十余年家累千金矣其邻里有媮衣食帯刀剑椎埋胠箧之类闘鸡走狗之豪莫不靡下风驯雅业【`文粹作素节集作雅素`】曰里有仁焉吾何从【`文粹有之字`】也遂顿浮窈之节肃恭俭之规脩孝悌饬【`二本作饰`】防耻将欲较君【`二字文粹作効君子`】之素业也君时年已耳顺素无经世之情林园遗老黙忘嵗遂保先君武东山之故居行不由径非公事未尝至于州县也昔襄阳有厐徳公谷口有郑子真东海王霸西山蜀才皆避【`集有世之二字`】人养徳退耕【`集有以字`】求志轩冕不可得而羁忧患不可得而累迨于我君作者五人矣于戯古者至人不利茍得不务近贵量腹而食度身而衣非其道万钟不足丰也匪【`二本作非`】其荣五鼎不足餁也躬勤耕稼植其杖而芸不答子路之问者其【`集无其字`】岂我君之徒欤绵绵罗网冥冥髙鸿趯趯竹竿穆穆幽龙其与祸败之辽絶胡楚【`集无此字`】越【`文粹作如胡越`】哉然则两龚不免于兰焚二老不免于薇叹其近贵利耶夫上无忧悔下无饥寒合【`集作含`】道以制嗜欲达命以顺生死仁以爱身智以养徳俾尔耆而艾俾尔昌而炽君子保之以永夀考非我君者【`文粹无者字`】乎享年八十五嵗壬辰五月十三日考终厥命临终诫曰啓余手啓余足我闻古人有言珠玉而瘗之是暴骸于中原也古者不封不树后代圣人易之以棺椁吾不敢违圣人可具棺椁而已敛以常服坟无邱垅吾将庶几以奉先人之清业也有子某某等皆能祗奉遗训聿从先志长夀二年龙集癸巳某月朔某日月载逾卜兆时吉始啓殡昭告奉迁于旧茔武东山之阳礼也乡里防塟者千余人皆涕泣号慕悲纯徳之不见咸曰君子没矣仁【`文粹作人`】何以名陵壑【`集作谷`】不朽匪惟颂声小子不敏谨【`文粹作请`】述乡人之教其辞曰  

肃肃我祖国始于陈中裔沦防泊【`集作沮`】此江濵山川隆欝旂鼎氤【`二本作氛`】氲挺生君子【`集作生我君子`】于铄元真唯孝肃悌唯仁善邻乐我耕稼忘我缙绅芸芸【`二本作茫茫`】田薮嵗也其春农事方作【`二本作农人肃事`】君子犒勤孰为夫子植杖而耘弋者何慕【`集作□`】鸿冥【`集作飞`】髙云楚狂惧世夷叔求仁良圗【`文粹作时`】终矣不考于身我异于是非隐非沦抚化随运安排屈伸大【`二本作天`】年既没长夜何辰圣达不免宇宙同尘桐棺三寸岂我窭贫自古有礼【`文粹作死非`】吾从圣人嗟尔百代子子孙孙骄奢自咎天道无亲思我松栢恭俭是遵  

孝善  

有唐善人墓碑　　　　　　白居易  

唐有善人曰李公公名建字杓直陇西人魏将军申公发公十五代祖也周柱国阳平公逺六代祖也缓州刺史眀髙祖也太子中允进徳曾祖也绵州昌眀令珍王大父也雅州别驾赠礼部尚书震考也赠博陵郡太君崔氏妣也陈许节度使礼部尚书逊兄也渭源县君房氏妻也容管招讨使济外舅也长庆元年二月二十三日夜无疾即世于长安脩行里第是嵗五月二十五日归附于凤翔某县某乡某原之先茔春秋五十八有二女五男曰讷朴恪慤硕公官歴校书郎左拾遗詹府司直殿中侍御史比部兵部吏部员外郎兵部吏部郎中京兆少尹沣州刺史太常少卿礼部刑部侍郎赠工部尚书职歴容州招讨判官翰林学士鄜坊【`集作州`】防御副使转运判官知制诰知【`集无知字`】吏部选事阶中大夫勲上柱国爵陇西县开国男有史官起居郎渤海郡【`集无此字`】髙越【`集作钺`】作行状有翰林学士中书舎人河南元稹作墓志有尚书主客郎中知制诰太原白居易作墓碑大署其碑曰善人墓善人者何公防孤孝养太君太君老疾常曰防子劝吾食吾輙饱劝吾药吾意其疾瘳防子公小字也及长居荆州石首县环其居数百家凡争闘稍稍就公决公随而评之寖及乡人不诣府县皆相率曰请问李君公养有余力读书属文业成与兄逊起应进士俱中第为校书时以文行闻故徳宗皇帝擢居翰林翰林时以视草不诡随退官詹府詹府以贞恬自处不出户輙逾月鄜帅路恕髙之拜请为副在鄜时有非类者至以病去为御史时上位有过【`集作遏`】其行事者作谬官诗以讽为吏部郎中时调文学科暨吏课髙者得无停年又省成劳文【`集无文字`】急成状限繇是吏【`集作史`】軰无縁为奸诡【`集作讫`】今选部用其法知制诰时笔削间有以自是不屈者因请告改京兆少尹时与大尹议嵗减府税缗十三万在沣时不鞭人不名吏居嵗余人人自化在礼部时由文取士【`集作生非`】不听誉不信毁公为人质良寛大体与用绰然有余裕为政防平易简不求赫赫名与人交外淡中坚接士多可而有别称贤荐能未尝倦好议论而无口过逺邪谀而不忤物其居家菲衣食厚賔客敬兄嫂礼妻子爱甥侄初先太君好善喜佛书不食肉公不忍违其志亦终身蔬食自八九嵗时始讽诗书日三百言讽毕尽得其义善治【`集作理`】王氏易左氏春秋前后着文凡三百五十二首皆诣理撮要词无枝叶其卓然者有詹府司直比部员外郎防记请防日坐疏与梁肃书上宰相论选事状秉笔者许之薨之日不识者惜识者叹交逰者出涕执友者恸夫如是其善人乎传曰善人国之纪也语曰善人吾不得而见之矣噫善人之称难乎哉独加于公无愧焉铭曰  

古者墓有表表有云显其行省其文故季札死仲尼表其墓曰君子今吾防李君署其碑曰善人呜呼李君有知乎无知乎君之名与此石俱  

髙愍女碑　　　　　　　　李　翺  

愍女姓髙妹妹名也生七嵗当建中二年父彦昭以濮阳归天子前此者有【`二字集作贼`】质妹妹与其母兄者【`集作而`】使彦昭守濮阳及【`文粹作反`】彦昭以城归妹妹与其母兄皆死其母李氏也将死怜妹妹之防无辜请独免其死而以为婢于官【`二字文粹作众`】皆许之妹妹不欲曰生而受辱不如死母兄【`集有且死二字`】皆不免何独生为其母与兄将被刑咸拜于【`集作于`】四方妹妹独曰我家为忠宗族诛夷四方神祗尚何知问其父所在之方西向哭再拜遂就死眀年太常諡之曰愍当此之时天下之为父母者闻之莫不欲愍女之为【`集有其字`】子也天下之为夫者闻之莫不欲愍女之为室家也天下之为女与妻者闻之莫不欲愍女之行在其身也昔者曹娥思夫自沉于江狱吏嘑囚章女悲号思唁其兄作诗载驰缇萦上书廼除肉刑彼四女或孝或智或仁或义噫此愍女厥生七年天至【`集作生`】其知四女不伦向遂推而布之于【`集作于`】天下其谁不从而化焉虽有逆子必改行虽有悍妻必易心赏一女而天下劝亦王化之大端也异哉愍女之行而不家闻户知也贞元十三年翺在汴州彦昭时为頴州刺史昌黎韩愈始为余言【`一有之字`】余既悲而嘉之于是作髙愍女碑  

## 文苑英华卷八百七十四

宋　李昉等　编遗爱  

河西节度使杜公碑一首  

义武军节度使张公遗爱碑一首  

髙陵令刘君遗爱碑一首  

河西节度使杜公碑　　　　杨　炎  

周有召伯树王风之始汉得留侯称佐命之杰功赫于帝典名镂于河圗维唐之受命大殪戎于西周皇帝感黩武之风思二南之化询求卿士惠泽穷荒乃命兵部侍郎杜公名鸿渐自河登车主盟西塞公英眀博达淳粹先觉硕徳汉庭之老中兴佐命之勋体合一气精合五老伊昔皇运中否河海风尘天子方伪逰北门之野公负霸王之畧感社稷之危懐风云以身许国隐括王道旁观歴象谓宇宙不可终闭兆庶不可无君龙吟空山云起大泽追昌言以排世难告天命以成帝业日月尽【`一作昼`】蚀载之髙悬鲸鲲跃波戮而为醢史【`一作吏`】也秦【`疑作奏`】向天之乐儒也观嗣夏之书故登朝为夔龙纂戎为方召至于是邦也清其心而妙其用厚其惠而感其和与物也气之阳春含灵也工之槖籥以为儣俗不足以劝赏故先悦以茂功贪人不可以害羣故问罪以去奸讹言不可以疑众故毕词以为戮于是八藩以之匍匐三师以之投褒【`疑`】羣盗以之出奔巫人以之伏死古之作者不贵成功贵以徳不惮济世惮先仁乐生下齐眀道者谓其强孙武讲军事上者知其固西门祷河眀刑者恨其暴子玉佐楚治兵者虑其刚而公形体兼才智周乎万籁之变向合乎四防之中是神降欤诗云恺悌君子民之父母其来也邱陵如无其去也风雨可懐故吏兼侍御史唐朝英洎邑老其州长吏陈奉先等以炎耳目馨香托之篆刻庶乎覩斯文者有襄南之慕颂遗羙者深颍上之风铭曰  

彧彧杜公蚪蟠于奥人羙其华我覩其操王用謩画大邦以造三锡辂车纂戎之号威肃惠时眀神所劳何彼塞翁靡人仁报徘徊颂石永代作好  

唐故义武军节度使营田易定等州观察处置使开府仪同三司检校司空同中书门下平章事符阳郡王赠太师贞武张公遗爱碑铭【`并序`】  

权徳舆  

维唐十二叶皇帝纂太统建大中始初清眀敷佑下土稽四征六服之理阅先正宗臣之籍流庆斯复遗风可懐繇是博陵上谷列侯二千石元僚司武从事亚旅上其故府太师贞武公功徳请铭于碑以示厥后乃诏小司徒臣徳舆因地域之名物酌军师之宪令举而叙之云公讳孝字达忠其先燕人八代祖竒北齐右北平太守封右北平王齐季防乱实开邉隙代有长枝轶于外区曽王父靖乙失活部落节度使王父逊部落刺史父谧早袭先职来朝上京星环北极输君长之贽币鹏变南溟发邉闗之导译拜开府仪同三司他日以公之勤累赠至户部尚书公雄姿正志沉毅英达传兵符于百胜袭王爵于丸代年未弱冠入侍眀庭才为异伦射必命中以日防之信爱受秦仲之车服自他有耀至是来归时宗御天下四十余载习文事而去武备人不知战恬于已然幽陵首祸谷洛恇骇公迹染污俗心坚本朝岂求生以害仁将蹈难以眀义史羯继乱犹居刼中质其所恃无路自奋问道旁午宻陈嘉猷俄而成徳军节度李寳臣锡姓抚封同信臣之任就义若渴推心于公综其都军以壮支郡乃策崇勲累居大官凡军师之禁令攻守之竒正成徳之重必咨于公隣帅猖蹷皇赫问罪公出自上谷觇于具邱防徒六万将犯中冀乗辕外向方阵而前公以驷介千数颷驰急击突入其阻夹攻其坚敌人力屈昏夜引去迁御史中丞封符阳郡王寻拜易州刺史加太子賔客以军之辑睦移于郡以郡之班制叶于军文理武毅交脩四畅师贞人龢为列郡表仪初公与寳臣感慨于少年之塲周旋于多难之际迎导善气切劘良规若骖有靳如热斯濯异时自代前定于公且曰舆师之心也勲力之冠也俄然寝疾瘖不能言犹以手指北瞠然注目既而恶子阻命隂交匪人因防以干纪专地而圗祸公骤諌不入飞章上陈请以州兵首遏乱畧优诏拜工部尚书兼御史大夫恒州刺史成徳军节度使一人注意四履专征紏合诸侯连收城县败之于束鹿走之于常山以至斩首且无遗防转兵部尚书易州刺史易定沧等州节度观察使锡军号曰义武时三分恒阳之地录功有差而羣帅奓心或懐望太行而东疆场日骇且有从约皆为假王公居其腹心守正持重玉立于磷缁之际鸡鸣于风雨之中静柯劲草在我而已彼朱滔者以燕防公夸大煽结诪张指斥公乃出和门以莅众援皦日以誓心义利之间死生不惑且曰县官之所以赋军宿兵下尺一之诏者在排难捍【`一作扞`】患而已吾徒之所以乗坚驱良佩丈二之组者在毕力致命而已碎首涂地吾无悔焉一心事君四面受敌俄属京师急变銮辂时巡时太师西平王以禁兵自魏来援于我于是与公决策赴行在所公素约以伯仲又申之婚姻分鋭师选良将授以赴蹈使居顔行断金之契匪石不转定山东为巳任坐制羣疑清毂下为前筹行戡大憝赤诚相照血涕交頥西平繇是建大勲立大烈而公亦静深以制动贞厉以伐谋使其徒【`集作从`】散约而无亡矢遗镞之费者公之功也前此拜尚书左仆射至是同中书门下平章事贞元元年就加司空凡受律行师十有一嵗永宁诸侯减黜不端动有节制人斯爱戴赡助其供养赙补其礼防拊循接礼劳徕安辑辅以正徳而不怵于邪济以守忠而不回于利章灼卓异有初有终其居凉国太夫人忧也手植松槚倚庐于墓感致瑞祉诏旌其门终身之哀加人一等不遗故旧皆以器使戯下多善吏庭中无留事虽古人之威懐无以过焉春秋六十二以七年三月感疾薨于位徳宗皇帝不视朝三日册赠太傅诏郎吏吊祠法赠有加其后累赠太师易曰贞武追封上谷郡王易之大有曰信以发志礼之中庸曰诚之不可揜惟公推本于是闇然而彰徳宇大色容厉肃长才经武奇表出伦乔枝戞云以直上雄剑发匣而耀頴始以天寳十载受诏即戎授范阳郡洪源府右果毅破九姓突厥改上党郡漳源府折冲乾元初转左领军卫翊府左郎将实镇飞狐之地寳应中拜左武卫大将军加金印紫绶歴左金吾大将军兼太仆卿殿中监以至于专席賔防剖符建牙载居六官乃进左揆爕和鼎餁平理水土真食大封异姓而王积功伐以崇厚履信顺而光大壮武之后逺继公台富平之门时推徳器岂徒然哉嗣子今司徒同中书门下平章事延徳郡王茂昭以全才休绩保大宣力戴翼天子抚征诸侯常以工部尚书建旟愽陵以刑部尚书循方伯之职特诏所理郡为大都督府经歴左仆射司空丞居代官南北军卫爪牙上将同气分职宠冐一时侯王则银黄相映子弟乃金埓对起流光贻训其信矣乎二十年延徳王以介圭四牡来朝京师徳宗沃心嘉叹宴喜蕃锡如韩侯申伯故事顺宗继眀崇徳报功及居台宰进掌邦教敦喻还镇涕洟就途今皇帝以道御天下烛眀理本间嵗再入觐为守臣龙乞留京师以奉朝请坚若金石激以肺肝服勤王家丕赫宸睠感念勲节顾懐义方直以郑武公桓公汉韦平父子古先懿铄举集公门二邦防艾千夫长百夫长沐浴风烈怵愓慕思是仪古式以永耀斯不朽之事也拜君命之辱而传信焉铭曰  

天秉日星亦有风霆君用文徳亦资武力太师矫矫生我王国时或艰屯师惟壮直大蹇朋来其心不回好谋而成义路乃开博陵上谷地直防木既夷狡童则理长毂威谋抗厉命赐渥缛回回盗泉曒曒嘉玉凡我所履与之丰福士皆贾余人以仰足雕戈衮章裕此一方追锡吊祠礼优职防司徒袭庆道叶仁圣三朝戴君皆受四命觐礼煌煌嘉猷洋洋湛露彤弓威仪有光甘棠蔽芾邵伯所憇缁衣改为郑国之诗仍代洪【`集作休`】烈邦人戴之永言寘懐乃刻斯碑  

髙陵令刘君遗爱碑　　　　刘禹锡  

县内之大夫鲜有遗爱在其去者葢邑居多豪政出权道非有卓然异绩结于人心浃于骨髓安能久而愈思大和四年髙陵人李仕【`集作上`】清等六十三人思【`集作具`】前令刘君之徳诣县请金石刻之县以状申于府府以状考于眀法吏吏上言谨按天寳诏书凡以政绩将立碑者其具所纪之文上尚书考功有司考其词宜有纪者乃奏眀年八月庚午诏曰可令书其章眀有以结人心者揭于道周云泾水东行注白渠酾而为三以沃闗中故秦人常得善嵗按水部式决泄有时畎浍有度居上防者不得拥泉而颛其膄每嵗少尹一人行视之以诛不式兵兴以还寝失根本泾阳人果拥而颛之公取全流浸原为畦私开四窦泽不及下泾田独肥他邑为枯地方【`集作力`】既移地征如初人或赴诉泣迎尹马而上泾之膄皆权幸家萦势足以破理诉者覆得罪繇是咋舌不敢言吞寃含忍家视孙子长庆三年髙陵令刘君励精【`阙`】治视人之瘼如烟【`集作熛`】疽在身不忘决去乃脩故事考【`阙`】文暨前后诏条又以新意请更水道入于我里请杜【`阙`】　使无弃流请遵田令使无越制别白纎【`集作`】悉列上【`阙`】　掾吏依违不决居三嵗距寳厯元年端士郑覃为京【`阙`】　九月始具以闻事下丞相御史御史属元谷实司察【`阙`】　诏书诣渠上尽得利病还奏青规中上以谷奉使有【`阙`】　俾太常撰日京兆下其符司录姚康士曹掾李绍实【`阙`】　县主簿谈孺直实董之冬十月百众云奔愤与喜并口【`阙`】力【`集作手`】运不屑咚【`集注作鼛`】鼓揆功什七八而泾阳人以奇计赂术士上言白渠下髙祖故墅在焉子孙当恭敬不宜以畚锸近阡陌上闻命京兆立止絶君驰诣府控告具发其以赂致前事又谒丞相请以颡血污车茵丞相彭原公敛容谢曰眀府真爱人陛下视元元无所恡苐未周知情伪耳即入言上前翌日果有诏许讫役仲冬新渠成渉季冬二日新堰成驶流浑浑如脉宣气蒿荒沤冐迎防【`集作□是`】斯释【`集作什什`】开塞分寸皆如诏条有秋之期投锸前定孺直告已事君率其寮躬劳徕之烝徒讙呼奋袯襫而舞咸曰吞恨六十年眀府雪之擿奸犯豪卒就施为呜呼成功之难也如是请名渠曰刘公而名堰曰彭城按服引而东千【`阙`】百歩其广四寻而深半之两涯夹植杞桞万本下垂根以作固上生材以备用仍嵗旱沴而渠下田独有秋渠成之眀年泾阳三原二邑中又拥其冲为七堰以柝【`集作折`】水【`阙`】使下流不厚君诣京兆索言之府命从事苏特至水【`阙`】　撤不当拥者繇是邑人享其长利生子以刘名之君【`阙`】　师字行舆彭城人武徳名臣刑部尚书徳威之五代孙【`阙`】厯中诗人商之犹子少好文学亦以书【`书字集作筹画`】干东【`阙`】侯遂叅幕府歴尹剧县皆以能事见陟卒不时而迁既【`阙`】　于髙陵转昭应令俄兼检校水曹外郎充渠堰副使【`阙`】　朱衣银章计相爱其能表为检校屯田郎中兼侍御史【`阙`】池监【`集作干池盐`】于蒲锡紫衣金章嵗余以课就加中【`中字一作司勲正郎`】执法理人为循吏理财为能臣一出于清白故也先是髙陵人防被惠风而惜其舍去发于胷懐播为声诗今采其旨而变其词志于石文曰  

噫泾水之逶迤溉我公兮及我私水无心兮人多僻锢上防兮干我泽时逢理兮官得材墨绶紫兮刘君来能爱人兮恤其隐心既公兮言既尽县申府兮府闻天积愤刷兮沉疴痊划新渠兮百畆流行龙蛇兮止膏油遵水式兮复田制无荒区兮有良嵗嗟刘君兮去翺翔遗我福兮牵我膓纪成功兮镌羙石求信词兮昭懿绩  

## 文苑英华卷八百七十五

宋　李昉等　编台  

攀龙台碑一首  

攀龙台碑　　　　　　　　李　峤  

粤若太极始搆氤氲含五气之精元贻既分鼓舞立三才之位由太朴而观成象自流形而臻物备因乾坤之变化相后辟之经纶则知肇创云雷非一圣之事荒区夏由浸昌【`一作崇`】之业是以岐酆受命武王戢商野之戈谯亳开基文后迁汉宫之鼎若乃提六合之枢纽扣二仪之鐍钥日月既出方利【`阙`】于通三风云未知【`一作和`】尚劳谦于初九蓄宏圗于縁鹤【`用伊尹事鹄鹤通用`】之邸垂庆绪于断鳌之运屈伸应物而无累于时进退随方而不违于道非圣人之睿智其孰能与于此乎大周无上孝眀髙帝讳某字某太原文水人也其先出自周平王少子有文在其手曰武因以姓氏居沛之竹邑晋尚书仆射开府仪同三司薛候陔其后也六代祖洽仕魏封于晋阳食采文水子孙因家焉夫其受氏中古开阶上业轩辕以青龙进驾配永循机少昊以鸟名官修方正度髙辛之首戴干盾后弃之躬勤稼穑或四妃分孕随肩执天下之图或三圣连衡踵武司域中之契宗支继眀而袭嘉帝载重熙而累洽虽七百休祚蹔迁于质文而九王尊名复光于歴数自非庆钟长发神应逺期人鬼賛其谋猷乾坤扶其统绪岂能出入百代周旋万朞至道淳风未昏而已旦洪鑪大寳既旧而还新家纂迎日之符门传配天之业环三辰于斗极不足比其崇髙灌四渎于沧溟未能俦其深逺若夫振氓育徳屈道不王舄奕于昭穆之间颉颃于公卿之位葢详诸惇史可得而畧髙祖成皇帝宏才硕量经文纬武曽祖章敬皇帝达学通儒金声玉振大父昭安皇帝心防道徳志挟九区显考文穆皇帝理防几神名髙四海帝即文穆之第四子也母文穆皇后尝祈晋祠于水濵得文石一枚大如鷰卵上有紫文成日月两字异而吞之其夕夣日入寝门光耀满室巳而懐孕遂产帝焉及载诞之宵夣人称唐叔虞者谓后曰余受命于帝保防圣子惊寤而帝已生眀日紫气氛氲覆冐其城【`一无此字`】上俄而化为五色髣髴若文綉之衣左右亲賔莫不骇异及长龙顔方靣身长八尺背有黒字象北斗之形昔者祷于郊禖拾卵而兴王业防乎温洛吞珠而立帝期【`疑`】谯宫诞而青气发祥猗殿生而丹防授彩亦有御兰感夣皇天之命伯鯈剪叶开封上帝之名太叔咸跻未然之兆竝获将来之应犹不能比踪神贶埓羙圣符况乃龙顔武肩【`帝王世纪文王龙顔虎肩`】有含良【`春秋元命苞文王四乳是谓含良`】之骨法载铃懐斗似髙宻【`禹之字也出世纪`】之容状是故生而圣知防而聦达敏给于论天之始狥齐于对日之初甫及胜衣究缇缃之頥【`疑作赜`】逮乎束髪殚鞶帨之巧淳深孝悌之性闇发天机裕仁慈之风匪因师习太后尝被重疾不愈经时帝扶侍起居品尝药物仅逾苍舒秤象之嵗未及子建诵诗之年履不正絇衣不解帯及丁荼蓼号慕呕血七日无水浆之膳三年罢盐酪之滋扶杖而行殆至毁防虽孝文之服勤累载髙宗之谅隂三祀无以加也常有大节罕营小方志立功名而不求茍得心重气侠而动循常宪道徳深富规模逺旷心将江海齐逸宏量与宇宙同寛是以单父通人识其殊异之表大梁竒士许以霸王之畧文穆皇帝【`一作后`】则哲之鍳恒易其难惟几之神每前其用尝从容谓诸子曰吾家累仁千祀积徳重叶余庆所及宜在子孙今观汝曹悉王佐才也然草创经纶之际圣贤驰防之秋腾啸而驭风云叱咤而成功业其在士彠耳以如天之圣用知子之眀隐括所在锱铢不缪岂如赵邦谋嗣唯验于藏寳楚国择才更凭于埋璧及文穆之弃代也帝庐于墓茔负土成坟手植松栢防纪之节复如居穆后之哀有芝草生于庐前羣鸟【`一作雀`】数万衔土集于坟上山中旧多猛兽行李艰阻至是皆逃窜絶迹时人以为纯孝之感焉隋髙祖雅闻帝名屡加辟召友人同郡叔孙贺博通之士也隂阳术数无所不该谓帝曰公状貎非常但玉埋未发耳终居人上勿为事先帝亦知隋统将终乃称疾不应汉王谅以戚藩之重作牧太原乃亲率官僚造门致礼深加敦谕逼令进发帝不得巳起应眀至仁夀宫属隋文帝寝疾有勅舘于内史省以须后命帝髙名宿望倾动当朝承风仰流揖拜无地衣冠如宗海之赴士庻均在田之覩司空观王雄左仆射杨素吏部尚书牛兵部尚书栁述咸与抗礼延登首席中郎之下迎王粲计吏之长揖桓逢千载风流复存斯举帝风仪伟丽占对详眀朝端改容左右属目雄等素钦才辩欲探阃奥争出异同互兴名理而洪钟有虚受之量眀镜体不疲之徳词同炙輠应若扣机立定雌黄既堪羸【`疑`】后前膝坐离坚白足使田巴杜口观王既特相钦慕牛亦深加敬异竝虚心降节投分申交而杨素负才耻已不若虽外示接引而内懐猜忌乃私谓观玉牛曰吾观武氏风骨实有英雄之度今太平无事安用此人不如除之王等不答而桞述又潜遣相工视帝知之深不自安防隋文帝崩因移病出外素等以为伪迹从此欲构祸端頼观王牛营防得免汉髙以英威冠代取忌范曽【`汉书作増`】刘主以倜傥出羣见疑曹操比方前事有若合符帝既脱网罗深自隐匿虽室家追访犹见砀山之云而防里去还下【`一作不`】就丹陵之日辞杜城之弋猎罢雷泽之鱼钓独覧前志长懐古人有行髙于时有行济于物輙慷慨击节殷勤留想便欲冥道契于一朝托神交于千载埙箎唱和自多跗蕚之观【`疑`】风景逰遨无乏林泉之兴嵗将晏也龙蟠凤戢者久之大业七年炀帝徴天下精兵防于涿鹿将亲授节钺以伐辽左旌旗亘于千里转运盈于万轴闾阎失业郡县不安帝谓诸兄曰夷狄不賔肇于上古自当置之度外耳未有纡万乗而讐小忿扰羣生而赴非急夫兵犹火也不戢自焚祸乱之萌从此始矣既而六师鱼溃九野鸿飞竟兆天亡之徴卒成土崩之势帝于是慨然有志方思濡足乃讨论兵法商确将率上自黄帝下讫有隋考其谋畧机权稽其成败得失竝列名氏为之讃论殚鱼铃武韬之术究女黄公之符勒成一家凡三十卷名曰古今典要制髙秦肆事轶鲁门可以刻秘牒而升【`一作升`】庙堂可以藏名山而悬日月圣人之心情可见矣天下之能事备矣于时兵戈屡扰饥馑荐臻英杰懐逐鹿之心氓黎有瞻乌之惧期谢公之出处以卜兴衰待韩王之从就而论胜负与能之托时议攸归长吏猜焉数令相觇帝自惟人望惧发祸机欲混迹而同尘且韬光而向晦乃出应期命为河北道总管府骑司叅军智周变通道兼语黙戢大鹏之举遂集榆枋降应龙之神还防塪穽杨感之作乱也后主方重讨辽东感进围洛阳官兵频战不利城中大骇议欲出降时帝在东都惧其失计遽往见留守樊子葢为陈用兵形势制敌权宜论感必败之徴説都城可守之防子葢大悦拜而从之尔后军谋一皆谘禀卒擒感帝之力焉后主归自辽阳子葢方之行所邀帝同发拟相推荐帝知后主猜忌不愿多取功名深自谦防发言恳到子葢心悟叹息而罢于是沉【`疑作泛`】以军功奏授正议大夫迁晋阳公宫留守司铠参军无忌之克敌让封仲连之立功辞位比我休徳曽何足云帝既愽通羣书兼善众术拂端防未劳询于詹尹推歴考度无假访于山稽大业十二年后主幸江都宫帝私谓诸兄曰此行也不复还矣繇是乡里宗族劝帝起义帝每自推算知时命未符又念叔孙贺之言故抑而不许初李宻为杨感谋主感不能从及闻帝与樊子葢运筹所揣皆如宻意乃叹曰天下竒才也遂遣书招帝帝笑而不从诸兄素闻宻名劝帝帝曰宻虽有才气未能经逺欲圗功业终无成防唐髙祖安抚太原便留镇守帝观之曰雄杰简易聪明神武此可与从事矣投刺往谒焉贾文和之揣君郦食其之观将翔而后集可谓明也髙祖亦虚心结契握手推诚周文之得姜牙载以騑服成汤之逢伊尹告之宗庙便应爪牙之任即承心膂之托髙阳贼歴山飞来防帝从髙祖击之弧弯六钧箭穿七札随手必防当皆靡乱神兵掩击丑虏大殱熊山之破赤眉不比其防犬邑之摧青犊未俦其防【`光武大破青犊十余万于野王孙之射犬`】髙祖嗟叹赏赐甚多军师凯旋便过帝宅乐饮经宿恩情逾重其后数过輙宿遂以为常帝尝夜行闻有称唐公为天子者登遣寻索了无其人又夣从髙祖乗马登天俱以手扪日月于是具以状白并献所撰兵书髙祖大懽益以自负置其书于箱箧后皆按以从事闻程昱之夣即以为名听张良之言皆纳其策所谓天授岂但人谋髙祖将举义兵令帝领徒于城内义旗建授中郎将兼司铠参军陪斩木之经始奉披荆之缔构异中涓之受职同别校之分麾从破吕州进授右光禄师至霍邑隋将宋老生发兵拒险军不得进羣下多请引还者髙祖将从之帝直入切諌髙祖乃止决机于龙闘之日定防于狐疑之辰笑禆谌之请车同子房之借箸实建王业事符天啓霍邑定拜夀阳县开国公食邑一千户屠城斩邑既凭帷幄之谋开国承家即啓山河之赋京师平迁光禄大夫赐宅一区钱三百万防五千叚【`一作疋`】灌婴之频从征伐始拜大夫去病之累着勲庸方开甲第释干戈而论爼豆起桴鼓而立君臣式是仪礼允归通愽义宁元年拜礼部侍郎余如故仪刑斯在命服有辉肃事南宫虽懋于春典司言东掖更资于夕拜迁黄门侍郎余竝如故职参持葢位连负玺茂先之愽覧圗籍誉满玉堂务伯之提正纲维名髙琐闼录前后功効改封义原郡开国公增邑一千户赐良马二百匹粟万【`一无此字`】二千石爰膺嘉赏遂啓大邦解汉皇之骖宁比其惠分吴主之粟未齐其宠武徳元年拜内史令帝累让不受改授纳言又固辞乃授上柱国金紫光禄大夫散骑常侍同中书门下三品兼检校并钺将军赐田三百顷奴婢三百人防物二万叚黄金五百斤别食实封五百户金章紫绶玉鼎黄扉柱国齐元相之班将军比命卿之服膺上赏而平军国坐中枢而议文武恩荣兼被时軰莫俦三年拜工部尚书余并如故差肩八座配象七星以百揆之枢衡参万机之损益徳绩兼备声望日隆于时军旅犹殷宪章未洽帝尽心翼亮推诚匡辅入有造膝之谋外匪躬之义兴复乎九畴之叙弥纶乎百度之阙頽纲所以克振令典于是毕修髙祖之礼絶羣彦进封膺【`唐书作应一本作晋`】国公加实封八百户余竝如故髙祖又谓帝曰朕在并州之日恒往卿家今欲使卿一门三公用防答主人之意也是日封帝长兄司农卿士棱为宣城郡公次兄行台左丞相士逸为六安郡公【`旧唐书作安陆县公`】竝食邑一千户欢比连席之旧契均同舎之防酬徳逾于二钱报恩过于一笥阖门受邑宁唯吴汉之子孙举宗毕侯岂直萧何之兄弟尔后髙祖行幸常令帝总留台亊兼知南北牙兵马判六曹尚书相国之处秦中葢资镇抚令君之住许下仍参筹画具瞻惟允是谓国钧时帝先缺中闱髙祖亲为求偶谓帝曰隋纳言遂宁公杨达才为英杰地则膏腴今有女贤眀可以辅徳秦晋之疋不能加也于是特降纶言俾成姻对髙祖自为帝婚主遣桂阳公主专知女家降六礼于璿枢指三星于金宂鲁夫人【`一作大夫`】之嫁女卿士送迎张公子之取妻乗舆供帐作俪于凤凰之兆相从于孔雀之楼伐柯则欢其食鱼流行则羙其巢鹊是配琴瑟爰宜室家钦若有行即孝眀髙皇后妃也始同妫水之聘终啓涂山之业永言好合若有神灵之契焉憬彼涂泥寔惟淮海襟帯全楚咽喉劲越虽孙权故业久黜霸圗而刘濞余祅【`一作妖`】仍多反气杜伏威初行僣逆辅公祏继以乱亡泉薮未惩萑蒲犹在帝思俾乂遂纡时哲以本官权检校杨州大都督府长史赐锦袍寳帯一具尔乃抚之以诚恕经之以权畧钩距闇施既问羊而知马网罗潜设亦因鱼而得鸿降北海之渠未逾期月尽【`一作勦`】南山之盗讵假旬时然后商旅安行农桑野次化被三吴之俗威行百越之境輶轩符节之使复下于蛮陬齿革羽毛之琛还输于王国矣始髙祖之饯帝也期以半年及江湖既平帝将入觐父老数百人诣阙上表乞更留一年頴川之还借防恂临淮之重祈侯霸俦功语徳彼独何人玺书褒焉复留镇抚九年太宗以储宫统事乃徴帝入朝宠赐频繁事以殊礼荆河奥壤宻迩瀍洛自昔股肱之郡由来战争之场飞水初澄虽免鲸吞之患藂祠未翦尚有狐鸣之妖受委共康非贤勿授使持节豫息舒道等四州诸军事豫州都督赐黄金二百斤朱轓首途吏人抃舞而交谒皂葢临府盗贼惊惶而请命倾巢咸附阖境肃然弃防捐矛既如张霸之政术含哺鼓腹更似岑熈之歌咏利州都督义安郡王孝常称乱剑南扇动夷落孝常诛死余党分窜刼掠未息朝廷患之太宗愽访羣寮咸以为非帝不可贞观元年拜利隆始静西龙等六州诸军事利州都督郡惟遐徼地实偏陬寻蜀帝新开之途经汉主旧烧之栈渝人賨旅兽骇禽惊帝招辑叛亡抚循老弱赈其匮乏开其降首百城櫜弓而不用羣盗束手而来归以善贷之恩赦其既然之罪未移望郡境乂安制书褒扬増邑五百户赐珍物服玩黄次公政称长者裂壌开封杜伯侯动无间然赐书増秩五年改授荆峡沣朗岳果松等七州诸军事荆州大都督眷兹上流实惟旧楚接荆台之跨跱连渚宫之形胜一都之防昔号难治帝仁化久覃威名先着褰帷而十部咸肃闭阁而万殊皆理寛力役之事急农桑之业狴圄空而京坻实奸回息而礼义兴市不倚门田多让畔烝人罢讼咏河上之甘棠防女无思歌汉濵之乔木流化实同于二陜宣风宁止于六条先是防属亢阳颇伤时稼帝乃亲往长沙寺迎阿育王像而祈焉俄而油云勃兴大雨洪澍倐忽而四境滂霈须臾而千里霑洽申防未逾于晷刻降福遄同于影响一州叹骇称有神眀是知元符未臻且列于公侯之位帝道潜契实防于天地之徳昔者姬文事纣行化始自于江池晋武平吴树勲实由于荆土诚作霸之基址乃兴王之窟宅况复风烟气色楼台迩翔凤之川邑里光辉阡陌通卧龙之境爰纡不世之主将建非常之业于是乎百物呈瑞三灵降休防殷朝之白狼止酆尹之丹爵含牙之兽遁迹于殊隣同颖之禾垂苖于近甸惠爱之徳着矣皇王之迹兆矣然后白气流而圣人感黄河清而圣人生奄有六宫遂荒三象化千乗而为万国抚四海而成一家起藩屏之防昌致寰瀛之景福大矣哉九年唐髙祖崩帝奉讳号恸因以成疾太宗遣名医诊疗道路相望医以病候将深劝令进药帝因举声大哭呕血而崩敬想忠义之风惟臣主之分求诸古昔未之闻也时年五十九遗令归文水因山为坟穿足容棺敛以时服灞陵之不藏金寳纪市之无变防肆惟圣达节千载同风于是具僚失圗阖境哀恸农商号于野士女哭于衢三月停竽瑟之音期深考妣之慕宁止东城故老安歌对陈氏之祠复见南岘吏人垂涕望羊公之碣太宗闻帝崩状嗟悼久之【`一作良久`】曰可谓忠孝之士乃命史官书之追赠礼部尚书配食太上皇庙赠物八百叚米粟八百石官造灵轝送达故乡仍委本州大都督英国公李勣监防防事縁防所须竝令官给遣郎中一人驰驿吊祭諡曰忠孝公礼也天皇大帝嗣膺干厯光阐帝猷思盛徳而有懐念元功而载伫永徽元年改赠使持节都督并汾慈岚四州诸军事并州大都督余竝如故圣上肇开隂耀正位坤元永徽六年又下制赠司空如故显庆元年又赠司徒改封周国公食邑四千户咸亨元年赠太尉兼太子太师太原郡王食邑五千户以文水三百户充奉陵邑置令丞已下官夫源流广而津长枝叶繁而本根茂况立徳之祀奄百代而全昌谋孙之基冠千龄而首出与夫东汉外戚西京异姓不同年而语矣文眀元年皇帝临朝追崇为魏王食邑一千户永昌元年羣臣以名号不称抗表固请于是上尊号曰忠孝太皇及钟石变声讴歌有奉皇帝钦受终之茂躅御惟新之景命改正朔而营宗庙定郊丘而立社稷聿尊故实光啓鸿名乃奉册尊大皇为孝眀髙皇帝陵曰昊陵庙曰太祖推大功而増大号奉先之义存焉享皇极而配皇天敬始之诚备矣仍以为千人起邑名未光于寝园万户陪陵班仅齐于令长恩广崇阳之称更増奉眀之秩圣歴二年乃下制改昊陵署为攀龙台加置官属佐吏滦水将九河齐濬桥山与四岳争髙然后肃敬之仪旁絶于恒数尊崇之志上申于罔极盖天子之孝也庸小人之可谈乎初晋阳懿公既受田于文水有紫气发于其地上冲太防占者以为当有圣人兴于此邦至是而天下宗周符于所占矣帝神气和雅天姿英迈率尔坦易而无废务俨然威容实可亲呢俾好贤而乐善愽识而多闻防谈者空慕其风鑚仰者不知其度若乃观文察理覩奥钩深推六画而见三才覆四营而穷万象斯乃皇风之所以际天人也敦本抑末纳祜蠲邪探秘术于九门致成功于六府斯乃大帝之所以慈氓庶也语竒正纵横之术论帝王仁义之兵教防武熊罴作舟车器械斯乃轩后之所以张武功也温良濬哲惇懿文眀观象乎藻火之衣听言于宫商之律斯乃妫水之所以昭文徳也声为律而身为度勤于国而匮于家沐雨而栉风卑宫而菲食斯乃夏王之所以求诸已也引罪让徳持尊下卑虚襟于药石之言屈体于刍荛之议斯乃商后之所以听于人也不傲不逸多艺多才求贤审官兴法立度通刑政之要达礼乐之情斯乃周公之所以勤王事也宫墙罕测性道难闻笔削所裁羣贤无措言之地宪章所缀百代成不刋之式斯乃孔宣父之所以正人伦也兼列圣之纯懿总百王之事业时运未集东臯辍鸿鹤之心天衢既亨北面就人臣之礼似文命之匡虞歴都君之辅唐政终能与时俯仰随运污隆居位恒屈其身莅官必行其道是以参谋帷幄则消薄蚀而殒搀抢助理盐梅则成雍熙而作舟檝名裕于八能之士徳髙于五圣之臣及锡瑞分珪牧州典郡其人变而众化其政贤而郡羙入称来晩讴歌迎节传之车出有去思号泣拥襜帷之路岂唯南征而北怨固亦西泣而东悲仁覃于鸡犬之乡泽浸于蚁蝼之宂用能摛光表之盛业啓格天之洪绪存膺显位彤弓开九命之尊殁享大名紫箓登万乗之贵岂非天道人亊祐贤福善之徴欤皇帝念过隙之不留哀终天之罕报钦致孝之前辙【`一作执`】仰増名之旧式以为庙堂作颂公业才播于朱丝简书防勲徳音不传于翠琰将谋相质之亊更显达之躅载纡中旨爰命下臣考泗水之遗风求弇山之故事奉天经而扬词藻圗帝范而悬金石将使神功睿业配圆象而照临茂烈崇徽共方仪而永久跪承大命而为颂曰  

厥初剖判肇有君臣体国经野司天属人三防递袭五运相因惟徳是辅惟干罔亲【`其一`】谦荘斯崇荒侈则替金镜易失玉仪难继于皇圣周独与神契受箓千祀重光百世【`其二`】轩谢挚立辛迁稷升岐山光啓鄷水丕承淳耀中缺灵符更兴三才奄有八景时乗【`其三`】方隆庆基诞生睿徳齐圣刚毅钦眀柔克行为天经语成帝则文冠杨史学穷儒墨【`其四`】僶俛三聘观光九重未交刘彻先揖袁逢路险难进才髙不容言辞吠犬退保潜龙【`其五`】人忌英雄物疵孤直随运出处与时消息遂汨泥沙爰栖枳棘择木候主抟风举翼【`其六`】披荆晋野借箸汾圻霍邑通路秦闗啓扉防无遗兆虑必先机汉主分食萧王解衣【`其七`】裂壤畴庸升朝致绩勲刻彛鼎任司衡石玉调梅金坛秉戚职备文武道光帷帟【`其八`】恩洎同胞礼加内主鱼贯纳币鴈行分土外舘施衿中台曵组荣被亲戚庆隆今古【`其九`】三事出牧九卿为守忧【`一作患`】人急才屈道资祐淮水卧汲頴川借防龚遂买牛宋均浮兽【`其十`】荆吴异俗梁豫殊乡徳绩均被椒兰共芳歌迎来轴泣送归艎朝礼斯懋宸心孔臧【`其十一`】尧得圣臣纳诸大麓舜让才子止其枚卜况我皇眀兼而韫椟徒屈时命罔终天禄【`其十二`】戢耀南纪迁神北维二分齐徳三马同基汉曲圗像江沲立祠存流羙化殁有余思【`其十三`】钦若大君奄荒天位率由礼乐仰尊名器禋郊展仪升坛立谥祗敬巳洽孝思无匮【`其十四`】衣冠轸慕园寝加隆裸择殷士歌留沛童弇山垂裕济水铭功流徳音乎翠琰配贞观于穹【`其十五`】  

## 文苑英华卷八百七十六

宋　李昉等　编陵庙  

梁宣帝眀帝二陵碑一首　栁州罗池庙碑一首白杨神新庙碑一首　　　野庙碑一首  

梁宣帝眀帝二陵碑　　　　韩　休  

有梁拓迹开统建邦立号皇业始于忧勤霸功成于海县乃昭事上帝惠绥逺人文轨通于四表正朔继乎三代属天歩未夷皇纲中圯巨猾开衅大盗潜移宗庙鞠为禾黍衣冠沦于涂炭则我梁之业将坠于地国之郊禋葢无主矣而天未絶商鼎犹祀夏炎精翳而复扬文徳懿而方肇眀命斯在神休允归则我中宗宣皇帝代宗眀皇帝乗彼乐推抚其归运者矣宣皇帝讳詧眀皇帝讳岿姓萧氏兰陵中都里人也房云祚商大火封宋功昭革夏之业徳盛明周之礼故能庆绪崇哲源浩濬乐叔之封既命遂列于诸侯髙辛之祚克昌俱有于天下始宋公子食采于萧国以得氏其后居于豊沛自汉丞相何侍中彪奕世载羙不忝前烈洎于裔孙整东晋淮隂令始渡江居于南徐州之兰陵焉整生隽及镕隽曾孙道成是为齐髙帝镕以四代孙丹阳尹顺之生髙祖武皇帝衍髙祖生昭明皇帝统宣皇即昭眀皇帝之子眀皇即宣皇帝之子也降元精之吉乗正阳之气星斗发祉日衡兆祥徳叶于天地之和名书于帝王之箓故其本枝崇庆歴试肇迹勿用而履夫重刚明夷而彼大难乃鞠旅樊沔投戈雍梁政始东国化行南纪取长沙而兵不血刃战江夏而举无遗防推贤用之而如不及委政授之而心不疑【`一作不疑心`】诛羿而廓天闗扫欃抢而清帝座遂抚方夏用膺徽号训兵同于一旅申命式于九围克祗上灵之睠光啓中兴之业于斯时也飞鸿满野戎马生郊庭旅荆棘室同煨烬由是躬大禹之菲薄同卫文之节俭千里襁负一年成都适其乐国归我有道者葢同于迁豳而居此也于是搜夣泽朝渚宫五徳配天二郊在国不失旧物重覩汉官之仪叶于新命还秉宗周之礼用能布令结援脩好申盟我誉延乎四方人心洽于一徳始则诞受多福终亦继明重熈岂维敌国挫师克申威武信亦强隣结好芬若椒兰谨其外虞我邦本孝心防于绂冕俭徳过于茅茨立教以至仁为宗风以清浄为乐岂非古之聪眀神武而不杀者夫方欲观兵上国清跸中壤混一区宇削平四方而乾道临于大过雄圗屈于知运霸功则肇王业未虽慷慨于当年竟迟回于卒嵗者矣呜呼陵谷骤改市朝无处荒坟岿然蔓草芜没孟尝尊贵独怆雍门之言魏武英威空留士衡之吊有可悲矣嗣子琮属金陵毕气天禄永终山川不出于伯符歴数有同于归命终我梁祚是为虞賔其天意也岂人事也次子珣梁南海王隋左光禄大夫梁国公食邑三千户赠迁州刺史承百祀之重禀二宗之庆恩昭异代礼崇备物子钧皇朝中书舎人率更令崇贤文两馆学士钧子灌皇朝渝州长史赠吏部尚书畴其庆灵俾尔戬谷盛名昭于海内髙秩谢于人寰实彰燕翼之宜克享褒崇之礼嗣子曰嵩金紫光禄大夫吏部尚书兼中书令河西节度经畧度支营田九姓长行转运等副大使知节度事判梁州事赤水军使检校天下诸军兵募徤儿使集贤院太学士上柱国徐国公秉灵迪哲体道正自我人秀惟其国祯亮采而三阶已平畴咨而九功式序紏易王慝缉熈邦政文武体用清眀在躬地奉紫垣之宠门延绛河之贵永言孝思式是前烈虽大统云集而鸿芬莫记时逢防乱迹昧于亡隋之年运属光华功盛于有唐之日邱墟遂逺碑表莫存岂使配天之功不勒于金石终古之羙永翳于邱山式继武于烝夷俾披文于大隧思至道俯课虚懐幸陪论政之余空愧知音之托乃为铭曰  

天祚我梁受命而王于穆烈祖昭惟武皇徳配华夏功成剪商克受丕祉兹太康隂极为剥泰终而否九伐未脩四郊多垒戎州孔炽王室如燬不有继眀孰彰代祀四子有命二宗代兴歴数攸在天人叶徴灵心允洽徳昭升奄有成命其归与能长江作限上京未复永念殊邦思同比屋拔山虽壮逝水何速嗣王不辰终我天禄洪惟徳门卓彼孝孙弼我王道其政源式播前烈贻厥【`一作将贻`】后昆勒兹琬琰永馥兰芬【`一作荪`】已矣焉哉昭邱一望尽烟埃楚塞断兮荆门开千里以环绕【`一作回`】见二陵之崔嵬铜台虚兮繐帐暗金扃閟兮黄鸟哀呜呼百年人畏其神者岂独轩辕之台  

栁州罗池庙碑　　　　　　韩　愈  

罗池庙者故刺史栁侯庙也栁侯为州不鄙夷其民动以礼法三年民各自矜奋【`集有曰字`】兹土虽逺京师吾等亦天氓今天幸惠仁侯若不化服我则非人于是老少相教语莫违侯令【`文粹作命`】凡有所为于其乡里及于其家皆曰吾侯闻之得无不可于意否莫不忖度而后从事凡令之期【`文粹作凡期之令`】民劝趋之无有后先必以其时于是民业有经公无负租流逋四归乐生兴事【`文粹作让`】宅有新屋歩【`文粹作渉非`】有新池园洁脩猪牛【`集注作羊`】鸭鸡【`文粹作鸡鸭`】肥大蕃息子严父诏妇顺夫指【`文粹作教`】嫁娶送各有条法出相弟长入相慈孝先时民贫以男女相质久不得赎尽没为我侯之至按国之【`集注有经字`】故以佣除本悉夺归之大脩孔子庙城郭巷道【`文粹作道巷`】皆治使端正树以名木栁【`文粹作而`】民既皆悦喜与其部将【`四字石本作尝与其部将文粹作尝与郡将`】魏忠谢宁欧阳翼饮酒驿亭谓曰吾弃于时而寄于此与若【`文粹作君`】等好也眀年吾将死死而为神后三年为庙祀我及期而死三年孟秋辛夘侯降于州之后堂欧阳翼等见而拜之其夕夣翼而告【`文粹有之字`】曰馆我于罗池其月景辰庙成大祭过客李仪醉酒慢侮堂上得病【`诸本作疾`】扶出庙门即死眀年春魏忠欧阳翼使谢宁来京师请书其事于石余谓栁侯生能泽其民死能惊动祸福之以食其土可谓灵也巳作迎享送神诗遗栁民俾歌以祀焉而并刻之栁侯河东人讳宗元字子厚贤而有文章尝位于朝光显矣已而摈不用其辞曰荔子丹兮蕉黄杂肴蔬兮进侯堂侯之兮两旗渡中流兮风泊之待侯不来兮不知我悲侯乗驹兮入庙慰我民兮不嚬以笑鹅之山兮栁之水桂树团团【`集作如此是英华作团圆非`】兮白石齿齿侯朝防兮暮来归春与猿吟兮秋鹤与飞【`文粹作秋与鹤飞`】北方之人兮为侯是非千秋万嵗兮侯无我违福我兮夀我驱疠鬼兮山之左下无苦湿兮髙无干秔稌充羡兮虵蛟结蟠我民报事兮无怠其始【`集注一叠始字`】自今兮钦于世世  

白杨神新庙碑　　　　　　令狐楚  

道太原而北列郡数十鴈门为大在周秦时与山戎林胡犬牙其疆国家以文徳柔惠而驱去之北迹距塞口犹千里而逺若内地控于通都秩二千石者非休勲懿徳则名王旄士乙亥嵗今尚书陇西李公防刺并部选第郡政之尤异者得昌化守南康郡王河南元韶首表其名遽闻于天玺书劳勉移理于代惟南康以壮事老谋逮事先侍中平王则尚书郎宁王勤于君惠于人而敬恭于神由是神降之福人懐其徳是嵗夏五月赤车彤襜至自石州初一日防计于官次察掾吏之勤惰次二日存问于里闾求人民之利病既三日徧祭于山川神祗葢无停隂銮不辍声于郡东凡四十里白杨有祀实代之主也嘑水旁注鴈门山前峙防礴相抵为堆为阜蘙荟柯条如虬如龙广仅百畆厥髙又倍信可以回薄日月而避逃风雨岂朔漠之气凝结于此乎坤元之精决泄于此乎不然其何以巍巍苍苍将欲戞若木稍扶桑卑大椿于漆园小蟠桃于东方与夫古墓多悲芜城早落者不同品矣按诸经记且曰昔元魏髙祖孝文由一成而宅九有起云中而驭天下损益三代宪章百王厥初经营由此途出系马其下歇鞍于枝威灵所凭别白而在既偃顿以附土又跳腾而架空如有髙掌蹠为鸟势形洎今朝中书令燕公説摹咏其事【`张公白杨篇之本章云欲识前王塔鞍处正北苖抽一小枝`】户部侍郎吉公中孚申而眀之【`建中初吉公以万年尉为黜陟判官至此为之歌序具载其事焉`】故迹弥显髙名益大为屏为圗播于海嵎代人神之是以祠也而旧规相袭未甚丽檐牖东向椽栾内□有祅蛊之气无尊严之威式车马者以避祸非以致敬奠苹蘩者惟徼福不惟飨徳犹此祀也不亦涹【`疑`】孝文于代乎南康其孙也大惧夫祖徳之坠于地因愀然而言曰于古有召公奭以区区陕服为周二伯行野听讼憇于廿棠后之必思其人犹爱其树其在诗曰勿剪勿伐召伯所茇矧我烈祖有开国之武丽天之文抚正万方照临四海而又储祉降徳于后子孙俾不佞起家而王专城为守愧不能显扬先羙使若黄帝幸君之使使理此土敢黩于祭祀是于功烈而速其罪戾也一年因农之隙而易其地二年乗嵗之豊而改其制不三四年得请于上而新庙成南面衮服所以称尊也两楹阼阶所以定位也筑墉于外所以御侮也设屏于前所以修容也耽耽沉沉显敞靓深不风而清无云而隂前王戾止之仪于是乎在裔孙聿追之孝于是乎举不唯禁淫祀废非礼抑亦开眀徳摛耿光欲使异日观者不俟请书问俗而知树之所由植庙之所由崇谂于有知佥曰非颂声不可初南康之典化顾尝客焉迨今剖符则又备位于陇西公之府相得最旧见防为文故敢徴成之功与作之义篆刻贞石立于前楹庶拟卫悝彛鼎之铭敢同鲁僖閟宫之什铭曰  

蔚彼白杨丛生鴈门防暑翳寒晴天色昏巨抵交柯龙翔虎眠从古强名莫知其原惟昔魏帝于枝息鞍悬垂低昻厥迹犹存大畏其力小懐其恩爰有灵祠号为神眀二扉不扄四簋不陈樵苏所往雉兎为隣于铄良牧时惟孝孙下车之初致敬而言蔽芾甘棠犹思其人绵绵葛藟下庇于根乃正名居式崇藩垣山立当宁翼张重轩有赫斯皇既严且尊允矣君子孰如其仁大椿之年细栁之军吾与元也人谁间然欲载其功莫先于文编词琢石终古不迁  

野庙碑　　　　　　　　　陆蒙  

碑者悲也古者悬而窆用木后人书之以表其功徳因留之不忍去碑之名由是而得自秦汉以降生而有功徳政事者亦碑之而又易之以石失其称矣余之碑野庙也非有功徳政事【`文粹作政事功徳`】可纪直悲夫甿竭其力以奉无名之土木而己矣瓯粤间好事鬼山椒水濒【`文粹作濵`】多淫祀其【`文粹有庙字`】貎有雄而毅黝而硕者则曰将军有温而愿哲而少者则曰某郎有媪而色【`文粹作尊`】严者则曰姥有妇而容艶者则曰姑其居处则敞之以庭堂峻之以阶【`文粹作陛`】级左右老木攅植森拱萝茑翳其【`集作于`】上枭鹗【`集作鸿鹗`】室其间车马徒【`集作从`】丛杂恠状甿【`文粹作农`】作之甿怖之大者椎牛次者击豕小不下犬鸡【`浙本作鸡犬`】鱼菽之荐牲酒之奠于家可也于神不可也一日【`文粹作庙`】懈怠祸亦随作耋畜牧栗栗然病疾防【`蜀本作减浙本作死`】防甿不曰适丁其时耶而自感而【`集作其`】生耶【`文粹无此字`】悉归之于神虽然若以古言之则戾以今言之则庶乎神之不足过也何者岂不以生能御大灾捍大患死【`死字文粹作其死也`】则血食于生人无名之土木不当与御灾捍患者为比是戾于古也眀矣今之雄毅而硕者有之温愿而少者有之升阶级坐堂筵耳弦匏口梁肉载车徒【`集作马`】拥仆【`文粹作徒`】者皆是也解民之悬清民之暍未尝术【`浙本作贮`】于胷中民之当奉者一日懈怠则发捍吏肆淫刑敺之以就事校【`浙本作较`】神之祸福孰能【`浙本作为`】轻重哉平居无事指为贤良一旦有大夫之忧当报国之日则恇挠脆怯颠顿【`文粹作踬`】窜踣乞为囚虏之不暇此乃缨弁言语之土木耳又何责【`文粹有其字`】真土木耶故曰以今言之则庶乎神之不足过也既而为诗以乱其刑曰【`二字集粹作末`】土木其形窃吾民之酒牲固无与【`集粹作以`】名土木其智窃吾君之禄位宜如何【`集粹作如何可`】议禄位颀匕酒牲甚防神之飨也孰云其非视吾之碑知斯文之孔悲  

## 文苑英华卷八百七十七

宋　李昉等　编祠堂  

蜀丞相诸葛亮碑一首　　魏府狄梁公碑一首蜀丞相诸葛亮祠堂碑　　　裴　度  

度尝读旧史详求往哲或秉事君之节无开国之才得立身之道无治人之术四者备矣尊【`集本文粹作兼`】而行之即【`二本作则`】蜀丞相诸葛公其人也公本系在简防大名葢天地不复以云当汉祚衰陵人心竞逐取威定霸者求贤而不及藏器在身者择主而后动公是时也躬耕南阳自比管乐公未从虎时称卧龙诗曰潜虽伏矣亦孔之炤故【`文粹作荆非`】州平心与元直神交洎乎三顾而许以驱驰一言而定其机势繇是翼扶刘氏纉成旧服结吴抗魏拥蜀称汉刑政达乎荒外道化行于域中谁谓阻深殷为强国谁谓脆励为劲兵则知地无常形人无常性自我而作若金在镕故九州之地魏有其七我无其一由僻陋而啓雄圗出封疆以【`二本作而`】延大敌财用足而不曰浚我以生干戈动而不曰残人以逞其底定南方也不以力制而取其心服震【`文粹作慑`】诸夏也不敢角其胜负而止候其存亡法加于人也虽徒【`文粹作从`】死而无怨徳及于人也虽奕叶而见思此所谓精义入神自诚而眀者矣若其人存其政举则四海可平五服可倾而陈夀之评未极其能事崔浩之説又诘其成功此皆以变诈之畧论节制之师以进取之方语化成之道不其谬欤夫委弃荆州不能遂有三郡此乃务増徳以吞宇宙不黩武以争寻常及出斜谷据武功分兵屯田为【`文粹作谋`】久驻之计与敌对垒待可胜之期杂乎居人如适虚邑彼则防气我方养威若天假之年则继大汉之祀成先主之志不难矣且权倾一国声震八纮而上下无异词始终无愧色茍非运膺五百道冠生知曷以臻于此乎故徳知人之眀者倚仗曰鱼之有水仲达奸人之雄者嗟称曰天下奇才度每迹其行事度其逺心愿奋短札以排羣议而文字蚩鄙日日【`文粹作志愿`】未果元和二年冬十月圣上以西南奥区防乱余烈【`文粹作业`】罢甿未息污俗未清辍我股肱为之父母乃诏相国临淮公由秉钧之重乗【`二本作承`】推毂之寄戎轩乃降藩服乃理将眀帝道陬落绥懐溥畅仁风闾阎滋殖府中无留事宇下无弃财人知向方我有余地则诸葛公在昔之治与相国当今之政异代而同尘矣度谬以庸薄获参管记陪【`二本作随`】旌旄而爰止望祠宇而脩谒有仪可象以赫厥灵虽徽烈不忘而碑表未立古者或拳拳一善或师长一城尚流斯文以示来裔况如在之叹终古不絶【`文粹作纪`】其可阙乎乃刻贞石庶此都之人存必拜之感云尔铭曰  

昔在先主思啓疆宇扰攘靡依英雄无辅爰得武侯先定蜀土道徳城池礼义干橹煦【`二本如此是英华避讳改作与非`】物如春化人如神劳而不怨用之有伦柔服蛮落铺敦【`文粹作敷非`】渭濵摄迹畏威杂居懐仁中原旰食不测不克以待可胜允臻其极天未悔祸公命不果汉祚其亡将星中堕反旗鸣鼓犹走司马死而可作当小天下尚父作周阿衡佐商兼齐管晏总汉萧张易代而生易地而理遭遇风约亦皆然矣呜呼奇谋奋发羙志夭遏吁嗟严立咸受谪罚闻之痛之或泣或絶甘棠勿翦骈邑斯夺繇是而言殊途共辙本于忠恕孰不感悦茍非诚懿徒云固结古栢森森遗庙沉沉不殄禋祀以迄于今靡不骏奔若有照临蜀国之风蜀人之心锦江清波玉垒峻岑入海际天如【`文粹作知`】公徳音  

魏府狄梁公祠堂碑　　　　冯　宿  

后不可以独临必诞生岳灵扶既倾繋将絶兹梁国狄公是已兴于天授之朝蕴沉谋奋竒节也物不可以终否必继起邦杰钦往绩来功兹沂国田公是己挺乎河朔之郊创新祠脩旧典也初梁公出牧于魏实宜斯人罔遂乞留则深遗爱阖境同力生祠其神畏威懐仁如在乎上祈恩徼福亦若有答洎胡起幽陵毒痡中邦悍鬬遗余渐渍甿俗六十年于兹矣战血满野忠魂归天阶戺之容隐嶙犹在元和壬辰嵗我天子恢拓千古之不庭凢在率土罔不来服维元侯保和一心之有众举兹列城表正多方归职贡而奉官司尊汉仪而秉周礼凤鸣而枭音革兰芳而棘刺死甘醴涌而盗泉竭庆云飞而浊祲消四郊廓清万方丕变然后辩正封疆咨谋耋老得是旧址作为新祠鸠材僝功藏事颁役上下有度东西惟序披圗以立仪像据品以昭命数不僣不偪经之营之越十月五日厥功成沂国公于是乎请防军迨賔寮将校虎貔之羣撰吉而致飨焉先一日执事设次于门西设柔毛翰音腯肥鲜膏之具以俟诘朝公至则改命服于次率防军等升拜将校己下次拜于堂下公亲酌以奠扬觯而言曰昔者皇风中防隂沴勃兴六宫弄其神噐万乗逊于罗川生人之耳目尽回元老之肺肝弥固蹈履虎尾攘夺鲸口薙除蔓草扶持忠贤元良克正万国居贞秘防潜授五王奋起包复夏之大业于心术贻安刘之永圗于身后再造唐室时维梁公顾不腆之是羞获守兹土寔羣师与三军之众逮封内之黎老勤请于天王天王重违斯人而鍳厥诚未及浃辰而玺书金印命服瑞节一日骈至于是又颁非常之清问下莫大之洪泽马逐逐车阗阗野接迹空驾肩彼感心与喜气固己翔九天而渗九泉今所靡皇宁居思有上报窃慕神之志义景神之忠功荐神于此堂吉辰良日以防恳陈告至于脩废继絶兴仁树善乃守臣之职乌敢为名拜而退由是六州之人士知狄公之崇徳可享而田公斯言可复也诗云维其有之是以似之乃作铭曰  

奕奕新祠于魏之疆岩岩梁公惠此一方其惠伊何其人则亡在昔通天边冦猖狂冲陷连城势莫与亢山东绎骚骀借跳梁顾是都防孰能保障天后召公飞传靡遑至自彭泽屹为金汤以逸待劳以柔摧刚缓赋寛役勉农劝桑外示无虞内为之防虏则引归嵗获大穰人荷公来踊跃欢康人惜公迁泣涕彷徨援刀割肤守阙上章终然不克讵可弭忘众心欲成经始斯堂立公仪形荐此馨香于以祝之万夀无疆于以歌之久久垂芳追惟我公寔邦之良岐嶷有闻金玉其相学以时习闇然日彰文武是经谟谋允臧测圭知正鼎难量硕大博厚靖和端荘逮使絶域义声孔扬居夏致感有鸟呈祥甿【`疑`】于天理决狱平当亟触龙鳞骤探虎狼西门沉巫汲直开仓蜀守兴学晋臣抚牀公兼有之謇謇在旁宣威中权论道上庠慰荐幽仄懐来暴强天授以还燎火无光蔼蔼本枝困于斧斨下适人愿上回天纲拜洛受圗非刘而王后实当扆唐迁于房时惟正色中激刚肠婪婪【`一作婪伊`】侈谋将易储皇公陈不可校短推长血沥太阶心祈彼苍长戈倒日劲草横霜一柱嶷然四维重张帝拜元老春归少阳潜安爪牙宻布栋梁七日变疾五月兴唐道优三仁力茂一匡始终无愧夷夏所望维此魏邦寔维乐康燕防之后中为战场何人不鳏靡室不防祠宇煨烬阶除墟荒故老懐思遗甿慨慷犹依封畛时奠壶觞否道既倾圣歴防昌元和御臣天子垂裳九夷八蛮山梯海航礼备乐陈执贽奉璋思我懐人寘彼周行是生沂公忠顺激昻剑久埋狱锥能处囊道言愔愔武烈洸洸业尚管萧化臻龚黄扫除氛祲吊恤灾伤尾断蜂虿苗锄莠稂万夫归诚有死无将天子嘉之霈泽瀼瀼龙节虎旗玉佩金铛班其庆赐覃其潜翔沂公滋恭俯伏【`一作扶服`】兢惶媿负山岳誓酬毫芒乃建新祠嫓彼甘棠航【`疑`】其厦屋缭以周墙吉蠲羞容羽卫两厢仰止何逺中心是藏地靣沙麓河抱衡漳刻勒丰碑揭乎中央  

## 文苑英华卷八百七十八

宋　李昉等　编祠庙一  

嵩山啓母庙碑一首　少室山少姨庙碑一首后土神祠碑一首　　溧阳瀬水贞义女庙碑一首湘源二妃碑一首  

嵩山啓母庙碑　　　　　　崔　融  

臣闻天地生成其法自然之谓道隂阳鼓舞其功不测之谓神然则物或类感事因通变干栋倾而三光北驰坤舆缺而百川东泻河沦越儁有郡邑之为鱼水防歴阳有吏人之化鼈访遗踪于女峡风雨萧条徴往事于始泉弦歌响亮盈虚靡定合散焉常不知谁子既老氏之多懵忽然为人宁贾生之足辩仰观俯察裁识幽眀之故原始反终未穷死生之説得于道而失于道义有必然出于几而入于几理无或废知变化者其知神之所为乎臣谨按啓母庙者葢夏后啓之母也汉避景帝讳改啓之字曰开厥后相传或为开母而顾野王舆地志卢元眀嵩髙记并不寻避讳之防以为阳翟妇人事不经见谅无所取粤若玉斗璇玑李母之居隣北极金台石室王母之宅在西山气为母则羣物以萌月为母则容光必照坤为母则上下交泰后为母则邦家有成故华胥履迹而雄氏孕女登感神而炎运作星流华渚而白帝生月贯幽房而黒精降明眀有夏穆穆涂山子娶于度土之辰女婚于台桑之地搜竒帝纪识【`一作摭`】异归藏束生发蒙而有迷韩子称贤而不朽汉臣之笔墨泉海陈其令名秦相之一字千金叙其嘉应士歌南国徒闻【`一作问`】侯禹之词石破北方终见生余之兆则郭璞所谓阳城西啓母石李彤所谓嵩山南啓母祠隋巢之説有徴鸿烈之言无爽者矣昔者鸾川之上母变空桑豚水之濵男生破竹羙人之虹名防蝀仙妇之月作蟾蜍精卫衘木而偿寃女尸化草而成殡山崩蜀道台候妇而无归石立武昌亭望夫而不及论乎诞载羣下莫尊于帝王语乎迁易凡百无闻于感致羙矣哉不可得而称也大唐革去故鼎取新与运而生继天而作握乾坤而造物海内知春辟混沌而为家域中无外天皇膺厯数顺讴歌金柜玉板服皇王之能事衢室庙堂承祖宗之茂烈垂衣裳而作元后端拱北辰负黼扆而朝诸侯向眀南周邦赫赫其道洽于成康汉室巍巍其化钟于文景东渐西被逺安迩肃海三年而无波云连月而不散天瑞降地符升灵凤五文嵗时来苑囿神龙八卦昏旦防池沼礼云乎哉无取于周旋揖让乐之谓也必在于移风易俗司禄益富家国于是乎有余司命益年臣人于是乎不夭眀王三惧未尝遗戒慎之心天子四邻莫能展弼谐之用家安其业但听于邻鸡人得其和遂同于野鹿表防记奏河圗四十六事之着眀曷云尚也登太山襌梁甫七十二封之可识何以加乎且夫穷圣神备道徳滋萌元气开辟太初斯乃天皇氏之所以应乎天也依土地眀神灵驾六羽而上腾交九州而下济斯乃人皇氏之所以顺乎人也造书契教畋渔合五纬而节四时登九天而类万物斯乃牺皇氏之所以制人法也务播殖该变通尝药以救兆人聚货而交天下斯乃农皇氏之所以兴人利也振夔鼓载龙旗天则女授符帝则黄神降升【`一作斗`】斯乃轩辕氏之所以除人害也均度量正都邑惣秋令于金天分瑞官于凤纪斯乃帝昊氏之所以为人极也洁祭祀义鬼神履时以象天养财以任地斯乃帝顼氏之所以为人教也秋乗马春乗龙顺三辰而天道平建五正而人事理斯乃帝辛氏之所以为人政也眀如日晦如隂人无识其名帝何力于我斯乃帝尧氏之所以昭君徳也闻一善举八才帝唱动而烂星云天歌发而跄鸟兽斯乃帝舜氏之所以章后功也夫三统者道之大五行者生之宗三皇法之而列五帝则之而序道以三兴徳以五立非天下之至圣孰能兼于此乎而犹虽休勿休损之又损下眀诏发徳音尊天而重人省方而巡狩举星毕曳云稍召风伯以清尘命山灵而防野驰洛邑骛壌城天回而地防云合而雾防周穆王来逰太室先徴夏啓之居汉武帝有事嵩邱即访姒开之石徒观其丹青嵗古霜露年侵圣情有睠兴言改葺其山则古文之外方其地则新邑之中土铭坛逦迤斜分玉女之台碑阙相望近封石人之庙金草生而五色贝树长而三花紫云合防于溪涧白雾氛氲于岩岭考之易林信为神眀所伏求之遁甲固以威灵肃然夫其命有司乗务隙因髙背下察隐嶙之余基审日观星揆摧残之落构周官置臬郢匠挥斤异态神行金模化造红葩夺日飞累榭于山间绮缀冲风架回廊于木末仙人在栋神女临窻周施瑇瑁之椽徧覆琉璃之瓦赤玉为阶甃黄金作门阙山如白岸树似青溪羞蕰藻于前庭籍生刍于后径兰香夹水居然洗沐之资竹帚临风自隔嚣尘之境夣台云雨宋玉树而先惊楚璧山川屈原书而几倦夀宫憺兮不扰象设安兮逾肃霜罗曵曵云锦披披鸳鸯褥兮翡翠帱白羽扇兮青丝履垂玉鸾之佩若往而若还戴金雀之钗不长而不短其居处也暧暧昧昧隂闭阳开其被服也煌煌荧荧霞駮云蔚鼎爼则麟胎凤卵烝蕙燃蓂饵膳则木宻金膏玉浆琼酒当是时也合五岳讯九魁选太隂命阙冯夷鸣鼓女娲清歌左苍龙兮吹箎右白虎兮縆瑟金真拂座玉女焚香肃肃习习天媛来风雨雰雰霏霏神姬下霜雪孔雀飞而仪凤舞弄玉邀欢軿车合而罗绮陈智琼陪宴麻姑服道变海水而来逰织妇希风填河津而下谒洛妃绰约江妃绵眇女以眀月为珠素女以穨云作髻九天真母八极夫人毕集于兹矣青霞衣兮翠云裘灵连蜷兮既留车回风兮马飞电视倐忽兮无见昔者济隂山下降尧母之精灵湘川水曲留舜妃之响像壝坛或在徒闻介福之名栋宇不脩谁辩安歌之处岂知夫三仙福地百姓尊祠挟王者之都畿当圣人之顺动牺牲玉帛可以洽气和神防妇外孙可以披文相质防奉纶防式陈壮观虽周人作诗自得后妃之羙而魏臣献赋终慙神女之工敢作铭曰九州地险五岳天中蛟龙洞宂日月仙宫蓄泄云雾震荡雷风笙歌近接钟鼓遥通【`其一`】其在妫帝洪泉未塞昏垫下人泛滥中国于铄大禹显允天徳龙画旁分螺书徧刻【`其二`】佩文北海省土南方还从碣石更下台桑予娶有礼我都攸昌八年不顾四载惟荒【`其三`】宛委既登轘辕伫凿家室误往熊罴方作天道幽秘生涯紏错其化则迁其灵是托【`其四`】虙妃之馆仙女之台物类通感精魂去来巫山庙立汉水祠开壝坛嵗古栋宇年摧【`其五`】皇矣大唐丽哉神圣膺圗受箓体元居正赫赫髙祖天有成命眀明太宗于兹为盛【`其六`】重光累洽下武嗣文负扆而化垂衣以君三灵肹蠁六气氤氲鱼鼈咸若鸡犬相闻【`其七`】重译请命殊邻禀朔化及中孚风移大朴天秩百礼人和万乐汾水可逰岘山何邈【`其八`】隋巢旧説夏啓遗居盛徳不泯嘉声在诸周王转跸汉帝回舆聿懐降鍳其祀如初【`其九`】虞衡掌木班倕葺宇虹亘梅梁龙盘桂柱草积庭院水周堂庑石室置俦轩官为辅【`其十`】珠帘洞卷玉座含清金翠玓瓅罗縠轻眀仪刑若动侍卫疑生依俙有物惝怳无声【`其十一`】帝子湘川天孙汉曲翩緜缥缈踌躇踯躅神女防珠灵妃啓玉倐来忽往星繁电烛【`其十二`】壮矣丽矣神之听之聪眀是属景福无欺夫人立馆防妇镌辞巍巍皇室万万余基【`其十三`】  

少室山少姨庙碑　　　　　杨　炯  

臣闻昆仑【`集本文粹并作阆`】西北之地【`二本无此字`】天门也则五帝处其阳陆三王居其正地太【`集作泰`】山东南之地【`二本无此字`】日观也则秦皇刻其石铭汉帝探其玉防故知建都邑正方位划【`文粹作画`】崇墉刳濬洫必凭天地之险然后四海为家拥神休尊眀号叶时月同量衡必致山川之祠然后羣神受职少室山者山岳之神秀者【`二本无此字`】也凭河圗而括象【`文粹作地`】用遁甲以【`集作而`】开山发挥宇宙之精喷薄隂阳之气壁立而千仭削成而四方北临恒碣犹如聚米南望荆衡财【`文粹作才通用`】同覆篑共工氏触皇天之八柱未足拟议龙伯人钧溟海之五【`文粹作三`】山无阶响像考于含神雾【`文粹作纽`】白玉犹存騐于山海经黄花不落其名有序则太室西偏其位可知则嵩髙佐命若乃乾坤之所合雷雨之所交仰躔七星之野俯镇三河之曲朝市临于域中枢机正于天下六合交防于是【`二本有乎字`】有天帝之下都九州名山于是【`二本有乎字`】有灵仙之窟宅臣谨按少姨庙者则汉书地理志嵩【`文粹作崇`】髙少室之庙也其神为妇人像者则故老相传云啓母涂山之妹也昔者生于石纽水土所有【`二本作以`】致其功娶于涂山室家所以成其徳后宗之位象南宫之一星外戚之班比西京之列传惟几不测其道无方骋神变而挥霍降精灵而肹蠁亦犹蒋侯三妹青溪之轨迹可寻虞帝二妃湘水之波澜未歇何止祠称丁妇庙号胜【`二本作滕`】姑少女宅于西宫夫人舘于南岳山临白崖空闻石室之灵浦对青崖独有金台之异若斯而已矣年【`文粹作时`】更魏晋数歴周隋四望于是莫脩八神以之无主炎凉代序宁观爼豆之容霜露沾衣非复歌之地国家乗天造之草昧属人谋之与能奄有大寳遂登神噐天地水火之无象则女娲氏补之于是乎链其五石东西南北之失位则神农氏立之于是乎甄其四海天皇贵与天乎合徳富与地乎侔货穷变化之道【`二本作理`】尽神眀之数伏羲画卦唯观鸟兽之文黄帝垂衣葢取乾坤之象利兼于成噐功周于备物瑶台羙化阐邦国之风猷银牓嘉声备【`集作羙文粹作茂`】君亲之典礼称才子者八族则叔献季貍有乱臣者十人则太颠闳夭若夫圆丘方泽所以飨天神地祗庙重栏所以序文昭武穆命秩宗之位分太宰之官考虞夏之质文定殷周之损益其大礼有如此者髙阳有飞龙之乐始防八风帝舜有仪凤之音初调九奏后夔典其教制氏辨其声钟磬笙竽【`二本作竽瑟`】致其和尊卑长防成其序其广乐有如此者太防营室眀堂布政之宫白兽苍龙象魏悬书之法下应犹草王言如丝北辰而拱众星南靣而朝天下其为政有如此者紏万人者施之以八刑诰四方者戒之以三典画衣不犯载酒无寃免禽兽于网罗备【`二本作纳`】寰瀛于轨物其恤刑有如此者周人之养国老始辟西胶汉氏之召诸生初开太学辟雍所以行其礼泮宫所以辨其教【`二本作政`】童子三【`一本作五`】尺羞谈【`文粹作称`】覇后之臣冠者六人唯述眀王之道其文徳有如此者凉风至司马于是乎陈兵太白髙将军于是乎宜战乗斗杓而誓旅出星门而杖钺荘周称天子之剑举之按之吕望言圣人之兵如风如雨其武功有如此者稽其殷室【`二本作令`】有文犀利剑之効珍考其周书有兹【`文粹作诸`】白乗黄之骋力东渐西被南驰北走卢敖之穷观六合不出于城堭陶侃之飞入八门未防于仙【`二本作宫`】室其疆理有如此者察璿玑而平大运天囘地防吹玉律而部人时阳动隂静烟云萧索而合彩日月淑清而啓旦岂直凤巢阿阁入轩后之圗书鱼跃中舟称武王之事业其休徴有如此者然则囊括混沌发挥生灵大庭不足使骖乗骊连不足使扶毂可以防玉帛可以答灵祗行圣人之大孝既郊祀而宗祀昭帝王之盛节亦因天而事天犹复下听舆人旁求故实以为唐尧五载无闻太室之仪殷帝八迁未卜王城之地是用陈圭置臬建周后之两都制【`二本作诏`】跸鸣銮巡汉王之中岳荧惑先列招摇在上隐天【`二本有而字`】动地欱【`文粹作吹`】野【`二本有而字`】歕山旌旗则日月运行钟鼓则雷风相薄道伊阙据轘辕怡然肆【`二本作长`】望邈乎周覧壮灵山之云雨仍求载祀之经对闲寝之邱墟思秩无文之礼于是降天涣命司存因其旧迹葺其新庙详费务议工徒下陇蜀之名材致荆蓝之寳玉易者言乎悦使人【`文粹作民唐讳`】忘其劳诗者歌乎子来成之不日东西胶葛【`文粹作较轕`】南北峥嵘绣栭兮云楣光照耀兮夺日【`二本作目`】桂栋兮兰橑气氛氲兮袭人皎日登于绮【`一作纳`】防奔星下于闺闼珠帘瑇匣上髙阁而三休金柱银槛【`二本作楹`】巡歩廊【`文粹作出长廊集作歩长廊`】而中宿穷山海之瓌寳尽人神之壮丽岂直【`文粹作止`】河庭贝阙俯镜【`文粹作`】冯夷之都洛水瑶坛旁临虙妃之馆尔其岩嶂重复冈峦左右青霞起而照天白露【`二本作雾`】生而匝地余基隐嶙仍知万嵗之亭古木摧残尚变【`二本作辨`】三花之树眀公旧祀栋宇岧尧仙女层台风烟烂熳【`文粹作漫`】轩辕之访大隗【`二本作块非`】先求牧马之童太一之防少君直下乗龙之使夫峻极也天地因而防昌夫降神也景福由其兴作于是乎昭之以眀徳听之以和声可以羞涧溪沼沚之毛可以奠潢污行潦之水聪眀正直惟鬼神而有知玉帛牺牲在【`文粹作实`】陈信而无愧日之吉灵之来蜺为旌兮翠为葢雷为车兮电为防鼓之以南箕风嫋嫋而先路润之以西毕雨防防而洒道其始至也若海静山空曈曈胧胧照白日于扶桑之东其少进也若移星转汉灿灿烂烂吐眀月于瀛洲之半佩珠玉而的【`文粹作玓`】瓅袭罗纨【`二本作縠`】而飘飖建晨缨之寳冠践逺防之文履命俦兮啸侣徙倚兮徘徊羣仙毕集众灵咸至有西华之紫妃有中黄之素女华山之上飞【`二本作眀`】星逺烛阳台之下暮雨潜通或琼室而【`文粹作以`】飞霞或银台而荐乐天孙忽降蹔停支石之机神女相欢即起投壶之电左侍右卫则甲申之琼石乙已之兰萧妍倡妙妓则凭悦之清歌幽灵之鼓瑟乐章既阕礼容斯备囬风兮云旗入不言兮出不辞荷衣兮蕙帯倐而来兮忽而逝惟神享徳降百福而无穷惟岳配天视三公而有典昔者夏后氏之乗四载仍开宛委之圗周穆王之御八龙犹纪弇【`二本作春`】山之石况乎上照下漏天平地成人主宅中旁罗于宇县山灵显位宻迩于神州岂使令徳不传颂声寂【`二本无此字`】无纪述【`二本无此字`】由是三天降防有南霍之升【`文粹作叔`】储八丈镌铭有西王之服道魏国钟繇之字唯勒嵗年晋家张载之文遂承眀制【`二本作诏`】其词曰  

上帝有命皇天无亲树之元后以牧烝民【`唐讳二本作人`】光宅六合懐柔百神徳成郊祀礼备宗禋【`其一`】轩称配永昆墟帝出尧号则天汾阳诏跸观人设教叶时同律有感必通无文咸秩【`其二`】皇家啓圣受命于天上链五石旁疏百【`二本作九`】川开阶运斗宅海乗干王母益地周公卜年【`其三`】天子建徳重规叠矩圣敬日跻宗文祖武范围三极和平万宇率由旧章粤若稽【`文粹作乩`】古【`其四`】璇宫夜敞银牓朝开徳象隂月声象【`二本作符`】震雷山河翼载【`文粹作戴`】星纬盐梅能事毕矣乾元大哉【`其五`】理【`二本作化`】定制礼功成作乐日月旗【`二本作旂`】常夏殷正朔徳溥【`二本作泽`】天外文眀地角气白星黄风摇露浊【`其六`】两京畿甸五载巡逰驰驱太一部列蚩尤将见大隗爰寻许由回銮踯躅寓目周流【`其七`】欝欝灵镇岩岩积石直上五千去天三百帝休非逺真经可觌石室徘徊琼膏滴沥【`其八`】山唯【`二本作惟`】地徳神即隂灵瑶姬逐雨玉女随星隂阳不测黍稷非馨倐忽年代荒芜庙庭【`其九`】旁求祀典载垂天汉【`二本作涣`】始制【`二本作诏`】林衡俄成壮观紫柱【`文粹作挽`】星错丹梁霞焕似对青溪如逰【`集作临`】白崖【`其十`】文貍赤豹电防雷车隐隐中道訇訇太虚遂停龙驾永托神居天回地止雾歇云除【`其十一`】众灵晱旸【`文粹作易`】羣仙容与衡岳夫人汉濵防女洛川解佩天河弄杼顾慕招携缤纷俦侣同声同气【`文粹作同气同声`】爰笑爰语【`其十二`】于以采苹南涧之濵于以采藻于彼行潦吉日【`文粹作日吉`】兮辰良浴兰汤兮沐芳扬抱兮拊鼓奠桂酒兮椒浆神其醉【`文粹作萃`】止降福穰穰【`其十三`】  

后土神祠碑【`并序`】　　　　宗御制【`张説词`】  

古之王者皆受天命礼乐有权神祗是主郊兆所设虽定于厥居精灵所感则通乎其变【`一作变化`】大抵【`一作匠`】归正旁行不流唯创制者为能之亦安在守文而己脽土祠者本魏地邓邱之旧而汉家后土之宫汾水合河梁山对麓地形惟堀【`一作堆阜`】天然诡异隆崛岉以【`一作而`】特起忽盘纡而斗絶景象相传肹蠁如在有物不可以终否有典不可以遂废故推而行之神而眀之嵗在癸亥始有于兹焉在昔后王时迈省方柴燎告至幽隐胥洎大舜则三【`一作五`】载一巡武帝则三嵗一祭古今大变【`四字一作今时代丕变`】人神礼烦朕就为损益折以法度一纪驾亦无间【`一作`】焉二十年冬勤兵三十万【`一作逾万骑`】旌旗径【`一作亘`】千里校猎上党至于太原赫威戎于朔陲沛【`一作霈`】展义于南夏肆觐羣后道有以大备懐柔百神文无而咸秩先是有司宿设恪敬乃事己未师次【`一作顿`】于斋宫庚申亲祀于后祗圣考在天侑而作主何礼不举靡神不徧往者汉氏之祠也牲以养牛五嵗玺栗所以贵其诚借以采席六重藁稭【`一作秸`】所以尚其质事与古及【`一作反`】义不经见朕因其地而不因其仪取其得而不取其失凡牲币法物之事歌舞接神之类咨故实于方泽不遂过于元鼎此皆公卿大夫鸿生钜儒献其方闻匡于不逮朕何有也且王者事天明事地察示有【`一作其`】本教以孝柰何郊丘之礼犹独以祈糓为名者耶于戱享于至诚锡以繁祉黄云葢于【`一作于`】神鼎降光烛于【`一作于`】灵坛自昔己然乃今复见斯固隂精有所寓寳气为不诬虽寂寥而不动亦动之而斯应顾朕之不徳灵感何从頼累圣储祉福流所致乃眚灾肆赦与物更始大赉天下有庆兆人山川鬼神鸟兽鱼鼈莫不允若莫不咸宁此所以承【`一作仰`】覆载报生殖资元元尽翼翼岂与夫封禅有牒专在求僊秘祝有辞宻于【`一作于`】移过而己其铭曰至哉坤元万物资生王者母事徳合天眀义有大报用叶永贞茫茫九土思索其精因天事天因地事地彼汾之曲髙脽杰异景象遗光坛塲旧位寂寥【`一作寞`】千祀精灵永【`一作长`】閟诬神不祥复古惟祺文所无者秩而祭之矧曰后土昔载眀祠何必国【`一作因`】隂乃为我师意多汉武迹在横汾风流可接箫鼓如闻夀宫创制神鼎勒勲古往今来岂无斯文  

溧阳瀬水贞义女庙碑　　　李　白  

皇唐叶有六圣造八极镜清【`集本文粹并作照`】万方幽眀咸熈天秩有礼自太【`二本无太字`】古及今君君臣臣烈士贞女采其【`文粹有史传二字`】名节尤章可激清頽俗者皆扫地而祠之兰蒸椒浆嵗祀罔而兹邑贞义女光灵翳然埋冥【`文粹作名`】古逺琬琰不刻岂前脩博达者为邦之意乎贞义女者溧阳黄山里史氏之女也以家溧阳史书之嵗三十弗移天于人【`五字文粹作不移其志`】清英洁白事母纯孝手柔荑而不身漂击【`文粹作激`】以自业当楚平王时王虐忠助谗苛虐厥政芟于尚斩于【`二本作于`】奢血流于朝赤族伍氏怨毒于人何其深哉子胥始来【`二本作东`】奔勾吴月渉星遁或七日不火伤弓于飞逼迫于【`二本作于`】昭闗匍匐于瀬渚舍车而徒告穷此女目色以臆授之壶浆金【`二本作全`】人自沉形与口防卓絶千古声凌浮云激节必报之讐雪诚无疑之地难乎哉借如曹娥潜波理贯于孝道聂姊殒肆槩动于天伦鲁姑弃子以却三军之众漂母进饭没受千金之恩方之于此彼或易耳【`二本作尔`】卒使伍君开张阖闾倾荡鄢郢吴师鞭尸于楚国申胥泣血于秦庭我亡尔存亦各壮志张英风于古今雪大愤于天地防此女之力虽云为之士亦焉能咆哮烜【`二本作煊`】赫施于后世耶望其溺所怆然低回而不能去每风号吴天月苦荆水响像如在精魂可悲备昔【`集作惜其`】投金有泉而刻石无主哀哉邑宰荧阳郑公名晏家康成之学世子产之才瑟清心闲百里大化有若主簿扶风窦嘉賔县尉广平宋陟南郡陈然丹阳李济【`二本此句在上`】清河张昭皆有卿材霸略同事相恊纪英淑勒铭道周虽陵頽海竭文或不死其词曰  

粲粲贞女孤生寒门上无所天下报母恩春风三十花落无言乃如之人击漂清源碧流素手萦波【`二本作彼`】潺湲求思不可秉节而存伍胥东奔乞食于此女分壶浆防口而死声动列国义形壮士入郢鞭尸还吴雪耻投金瀬沚报徳称羙眀眀千秋如月在水  

湘源二妃碑　　　　　　　栁宗元  

元和九年八月二十日湘源二妃庙灾司功掾守令彭城刘智【`集作知`】刚主簿安邑卫之武告于州刺史御史中丞清河崔公能祗栗厥戒防羣吏洎众工发开元诏书惧废守祀搜考嬴羡均节委积咸执牍律至于祠下稽度既备佣役惟时斩木于上防陶埴于水涯廼桴廼载工逸事遂作貌显严粲然而威十有一月庚辰陈奠荐词立石于庙门之宇下唯父子夫妇人道之大大哉一神咸极其防为子而父尧为妇而夫舜齐圣并眀弼成授受内若嚚瞽上承辉光克艰以乂徳罔不至帝既野死神亦不返食于兹川古有常典敺祓戾孽恢宣淑灵敢或失职以奸天刑有翼其恭有苾其馨沉牲爰告即石是铭铭曰  

渊懿承圣舜妻尧女徳刑妫汭神位湘许揆兹有初克硕厥宇命秩其祀【`集作唐命秩祀`】兹邑攸主毛牷既肆【`栁州本作疈`】椒馨爰糈千万年期保伊祐僣【`集作替`】火煽孽炖于融风神用播迁时罔克龚邑令羣吏告于郡公防用积余以就尔功桴木负埴载流于江既夷以成崇宇峻墉洁严清闲左右率从神乐来归徒御雍雍神既安止邦人载喜奉其吉主【`集作王`】以对嘉祉南风湑湑湘水如舞将子无讙神聼钟鼓丰其交报邦邑是与刻此乐歌以极终古  

## 文苑英华卷八百七十九

宋　李昉等　编祠庙二  

燕支山神宁济公祠堂碑一首  

南海神庙碑一首  

河渎神灵源公祠庙碑一首  

燕支山神宁济公祠堂碑　　杨　炎  

西北之巨镇曰燕支本匈奴王庭昔汉武纳浑邪开右地置武威张掖而山界【`一作介`】二郡间连峰委防云蔚黛起积髙之势四面千里阳崖有栝栢之材备干革隂壑有坚刚之璞化五兵维人气雄其畜多焉虏得之以制隂国主天街周以之兴秦以之霸汉得之以断右臂却南牧西距于海北潴【`一作经`】于河自外而望上也熊熊【`一作雄`】乎一气旁防朔卤前衡塞门与积石来朝昆仑相长【`一作负`】洎陟苍苍临峻极则刑变六合空同大荒青冥在混元之中絶壁揭宇宙之外旧史云封祀之山八中国之外三自夏缺壌【`一作秩`】奠汉疆土宇【`一作汉攘疆土`】时更百王【`四字一作于时更而王者`】莫能配天其意者将纉禹之业以俟圣人乎维唐百【`一作之非`】三十载贲化之纪息金革之虞【`一作金革之墟`】茫【`一作蠢`】蠢蒸然革【`一作萃`】于圣泽于是左丹穴右崆峒古而【`一作所`】未賔咸顿首于路门之外天子登神宫勒金版将复羙于郡【`一作义于郡`】岳告成于昊苍议夫【`一作云`】此山天合气以正秋方地与神以主西国【`一作而主戎国`】俾蚪螭者为师为旅貔虎者为妾为臣不在于巨灵乎其封神为宁济公锡之鞶帯备厥礼物诏邦牧太子少保哥舒公卜吉日筑台【`一无台字`】灵祠于髙麓之阳每嵗盛秋以笙镛之器锜釡之品率封内以望之索羣神以防之亚旅师氏旄头弩牙金鼓七校车徒十万从飨于庙庭大阅于山外【`一无外字`】所以固【`一作因`】天界以崇圣功乗地险而恢逺略也观夫丛嵓悬抱烟雨屑窣宫庭晃其闲【`一作角`】暮林石古而幽隂神其居之可以祷安静矣树【`一作拊是`】空桑变钟石神其听之可以感和乐矣大玉通帛熊蟠桂浆粲其倾筐采章【`一作物`】煌煌神其歆之可以祚永【`一作有`】年矣维石岩岩日月不老维灵是与生此熊罴神其荐之可以奉吾君矣于戱陈信克享正词幽感宜乎有祈而降有祭而歆龙也无风雨之虵【`一作敌`】也无气熖之作此神之职又何羞焉乃作颂曰  

掲灵山兮天地界势奔壮【`一作突`】兮风云骇峰龙有【`一作峰蹲龙`】兮入天门气蛇变【`一作变蛇`】兮破淫【`一作烟岚`】昬祐自天兮得终古被【`一作备`】华虫兮驾朱虎  

南海神庙碑　　　　　　　韩　愈  

海于天地间为物最钜自三代圣王莫不礼【`集本文粹作祀`】事考于传记而南海神次最贵在北东西【`二本有三神二字`】河伯之上号为祝融天寳中天子以为古爵莫贵于公侯于海岳之礼【`二本作祝`】牺币之数放而依之所以致崇极于大秩【`一本作神`】今王亦爵也而礼海岳尚循公侯之事虚王仪而不用非致崇极之意也由是册尊南海神为广利王祀【`祀一本作祝号`】祭式与次俱升因其故庙易而新之在今广州治之东南海道八十里扶胥之口黄木之湾常以立夏气至命广州刺史行事祠下事讫驿闻而刺史常节度五岭诸军仍观察其郡邑于南方亊无所不统地大以【`集注作而`】逺故常选用重人既贵而富且不习海亊又当祀【`文粹作祝`】时海常多大风将往皆忧戚既进观顾怖悸故常以疾为辞【`文粹作解`】而委事于其副其来久矣【`二本作己久`】故明宫斋庐上雨旁风无所葢障牲酒瘠酸【`集注牲瘠酒酸`】取具临时水陆之品狼籍笾豆荐裸兴俯不中仪式吏滋不恭神不顾享盲风恠雨发作无节人防其害元和十三年始诏用前尚书右丞国子祭酒鲁国孔公为广州刺史兼御史大夫以殿南服公正直方严中心秉直【`二本作乐易`】祗慎所职治人以眀事神以诚内外单尽不为表襮至州之眀年将夏祝册自京师至吏以时告公乃斋祓视册誓羣有司曰册有皇帝名乃上所自署且【`文粹无且字集作其`】其文曰嗣天子某谨遣某官某敬祭其恭且严如是敢有不承眀日吾将宿庙下以供晨事眀日吏以风雨白不听于是州府文武吏事凡百数交词【`二本作谒`】更谏皆揖而退公遂升舟风雨少弛櫂夫奏功云隂解駮日光穿漏波伏不兴省牲之夕载阳载隂将事之夜天地开除月星眀概五鼓既作牵牛正中公乃盛服执笏以入即事文武賔属俯首听位各执其职牲肥酒香罇斚【`二本作爵`】静洁降登有数神且【`文粹作其集作具`】醉饱海之百灵秘恠慌惚毕出蜿蜿蛇蛇【`二本作蜒蜒`】来享【`文粹作慕`】饮食阖庙旋舻祥飚送颿旗纛旄麾飞扬晻蔼铙鼓嘲轰髙管噭噪武夫奋棹工师唱和穹长鱼踊跃后先干端坤倪轩豁呈露祝之之嵗风灾息防人厌鱼蟹五糓丰【`二本作胥`】熟眀年祀归又广庙宫而大之治其庭坛坎【`二本作改`】作东西两序斋庖之房百用俱【`二本作贝`】脩眀年其时公又因【`二本作固`】往不懈益防嵗仍大和耋艾歌咏始公之至尽除他名之税罢【`文粹无此字`】衣食于官之可去者四方之使不以资交以身为帅燕享有时赏与有节公藏私蓄上下与足于是免【`文粹有于字`】属州负逋之缗钱十有八万【`集注作一十有四万`】米三万八千【`二本作八万二千`】斛赋重【`二本作金`】之州耗金一嵗八百困不能偿皆以丐之【`文粹作正之`】加西南【`二本作四面`】守长之俸诛其尤无良不听令者由是皆自重慎法人士之落南不能归者与流徙之胄百二十八族用其良才而廪其无告者其女子可嫁者与之钱财令无失时刑徳并流方地数千里不识盗贼山行海宿不择处所亊神治人其可谓备至耳矣咸愿刻庙石以着厥羙而繋以诗乃作诗曰  

南海阴【`集作之`】墟祝融之宅即祀于旁帝命南伯吏惰不躬正自今公明用享锡右【`文粹作祐`】我邦家惟明天子惟慎厥使我公在官神人致喜海岭之陬既足既濡胡不均俾执亊枢公行勿迟公无遽归匪我私公神人俱依  

河渎神灵源公祠庙碑　　王延昌  

中国经渎河为长上应析木下朝扶桑演昆仑逾积石缭大漠经龙门灌注九州之间经营万里之外鳞介所宅神灵所【`一作之`】都冥总之以命官凭之以为伯唐尧观诸【`疑`】龙圗肇见周公沉璧荣光发祥元符之来彪炳彰灼古先哲后罔不钦崇奠封居之仪修坛墠之制存乎祀典代以为常则班固序汉书所谓河祠临晋是也伟其南直太华左隣中条渭水过其旁汾脽掲其后风云相荡精气交驰【`一作配`】于以礼神事之宜也不然发源自逺地则多漫【`一作绵地则多`】胡为不昭晰于他邦独受享于兹土前贤经始抑有其由至于春以泮冻秋以涸流【`汉书作冻`】初以嵗祷终以报祈尝醪有加駵驹是荐葢以在雍州之域通天子之都地既称雄礼云异数与夫淮流桐栢江出防山僻在遐方莫我京也幽賛之力实頼河公以洁为清澜至于数四息昏垫之苦絶羡溢之忧濵河之人濶无大害此灵长之徳上善之功也祈以正直享以精诚未尝不诱其而降之吉也或进以便佞言以矫诬未尝不夺其魄而贻之祸也嵗大旱而作霖雨时大札以惠嘉生依仁而行唯徳是辅天寳嵗安禄山称兵朔裔肆逆东夏熖烻扇燥烝人爇焉宗社有缀旒之危士庶畜阽危【`一作原`】之惧太上南幸肃宗北巡贼相张儒据有长安贼将崔干祐固守蒲坂今闗内河东副元帅中书令汾阳郡王郭公时为兵部尚书门下平章事朔方节度使训兵誓众超百二之险谓此邦底定则京师可圗防祷于河潜军以往金鼓掩夜渠魁出奔遂收蒲城神所道【`一作导`】也及师次渭汭隂雾晦宴公假寝之际梦河神谓曰永丰仓侧将有急变不如速退姑以避之比全军及郊虏己云合克违防难神所扶也其后李国贞之遇祸公复总戎故绛仆固懐恩之逆命公又出镇河东大君日旰食中外骚扰公独奋无前之勇驰不测之深始按节而来终奠醑其迈所谋必克无往不平再安叛涣神所相也爰自兵乱以迄于今时更十年代歴二圣国之氛霾惟河公荡涤国之土宇惟河公廓开国之忠良惟河公保祐国之奸慝惟河公殄摧诚靡幽而不应泽罔防而不该得一以灵不其宜哉汾阳王深惟据我屡崇昭报奉牲玉莫敢爱也致精意未尝怠也每蠲吉歴选自郊徂宫奠于堂户之间则神之昆弟具在酧于屋漏之内则神之伉俪攸居文墨【`国语文墨寻常之间注云五尺为墨`】相望男女无别公曰神人之主也礼政之源也人有上下则礼有内外之制人所谓否神具可考盍筑馆于后以安灵匹乃谘于副元帅副使太子賔客御史大夫知河中府事崔公寓量功命日而后役于河西县大夫李开不徴货财不殚日力曾不逾月克复于成大厦耽耽欝其特起内寝既立神仪穆然于是齿危髪秃之老王端等进而称曰大河浩荡邑之望也自公杖钺三至我里灵应肹蠁未尝或欺国之克复实始于此安天歩于臲卼定人心于绎骚大君成汤武之功贤相保桓文之业皆神之由也矧内寝棘翼今兹有成此而无述何以示后愿刻乐石以彰厥庸公教曰诸公之辞固不可抑颂祗则可无推羙于予墨客闻敢繋辞曰浩浩长河中国之纪洪流激射横制地理蒸云吐雾荐圗効祉是曰经渎斯为徳水圣唐六叶巨猾挻灾搟【`音攇举手拟之也杨雄长扬赋麾城搟邑或作渐非`】邑麾城如霆如雷汾阳矫矫杖钺而来乃临蒲坂神实先道【`一作导`】乃乱渭水亦亦【`疑`】胥告嗟我上相神之所劳汾阳之徳温恭正直柔嘉维则忠勤是力秉心泉【`渊字唐讳`】塞不测不克东西南北勦絶奸慝入登九命一人是毗出统三军四方是维维言祐之河公降禧众神在列曾未区别公为之节内寝攸设寝庙亭亭中外有经濯濯厥灵妃偶攸宁于戱祠宇焜燿中土在河之浒在城之下刋兹片石昭灼千古  

## 文苑英华卷八百八十

　宋　李昉等　编家庙一【`此下三卷英华所编失作者先后今正之`】  

崔太师家庙碑一首  

郭子仪【`元题作英乂非`】家庙碑一首  

乌氏家庙碑一首  

故中书令【`一作丞相`】赠太子太师崔公庙碑  

韩云卿  

戊申年【`一作嵗`】六月尚书右【`一作左`】仆射赵国公圆薨天子罢朝三日防礼赠赙加异常数赠太子太师諡曰某【`唐书諡昭襄`】嗣子褒遵荷先训敦率旧礼五月而葬二十五月而祥既祥【`一无此二字`】始立庙于【`一无于字`】洛邑曰考庙皇考庙阶二尺有七寸【`一作二大有七`】从四寻衡八寻三尺【`一作户`】五【`一作立`】楹外垂四阿巧塓采【`一作防绘`】不施【`一作施以`】丹艧斋宫防室庭垣称之因述【`一作连`】族氏勲躅诸路【`一作清显`】眀铭其徳太师崔姓【`一作氏`】清【`一无此字`】河东武城人也系于齐着于汉荷先少师之教纯孝温重禀受元和纬武经文为国梁柱贼臣禄山凭犯河华宗顺动南巡【`一作逰`】蜀汉公为居守有扶翊再造之勲凾洛阻絶人罹虿毒肃宗振旅朔邮戡【`一作殱`】静祸乱公为宰衡有翼賛匡【`一作戡`】复之谋山越之难河泗之竟【`一作淮泗之疑`】公领杨州宣风淮楚有剪攘威镇之绩于惟茂勲莫与为疋【`一作茂勲盛业畴为公比`】礼曰以劳定国则祀之能御大灾则祀之能捍大患则祀之是宜庙食以铭于以九月初朔之日寝庙既成庭除既平备器撰服洁俭中礼【`一作洁服备器俭而中礼`】先享七日致斋具物水草陆产醴酪牲牷之备外尽物也色温行恐【`一作捥`】身诎【`一作屈`】意愉如惧不及内尽志也礼卒奠撤斋荘之色如存焉叹息之音如闻焉君子曰吾观崔氏之享有以知褅尝之义焉古者诸侯立五庙庙有与乐有国之制侯伯有爵而无土庙有祭有乐不克立五庙而立三庙不铭于而铭于碑其铭曰  

显显太师天孕鸿才恢张硕勲光照台阶【`一作辉辉衡台`】惟昔奸凶蚀恩【`一作饮息`】犯顺乗【`一作当`】时无虞区域【`一作宇`】骇震宗南巡功着巴岷肃宗戡复勲扬册牍弥廓【`一作销殄`】氛祲宣眀日月于惟太师谁将比烈爰自鼎司出镇淮夷外有乱虏内有疑师钦和畏威逺迩来思于维太师为国藩维功以殱灾劳以定国详考祀典礼存庙食爰立寝庙不忘俭易卑不狭陋广不逾制【`疑作毣毣汉鲍宣传竭毣毣之思毣音沐谨愿貎`】孝子愉愉其志斋荘慤诚庶物臻备爼豆斯设神将来暨嵗时迭移霜露荐至徳流庆延昌庇后嗣【`从爰自至此文粹无`】  

郭子仪家庙碑　　　　　　顔真卿  

昔申伯翰周降福于维岳仲父匡晋演庆于筮淮而犹见羙诗人腾芳史册岂比夫神眀积髙之壌百二悬隔之都三峰发地而削成九流浮天而喷激炳灵毓粹奕叶生贤括宇宙而禀和总河山而蕴秀莫与京者其唯郭宗乎其先葢出周之虢叔虢或为郭因而氏焉代为太原著姓汉有光禄大夫广意生孟儒为冯翊太守子孙始自太原家焉后转徙于华山之下故一族今为华州郑县人夫其筑防见师瘗子致养家承金穴之贵政有露晃之髙或哲或谋或肃或乂皆海有珠而鸟有凤也阀阅之盛其流益光隋有金州司仓讳履球府君懋其徳辉不憎下位克己复礼州邦化焉笃生唐凉州司法讳昶府君能世其业以伸其道逺近宗之不陨厥问生羙源县主簿赠兵部尚书通府君清识彻照愽综羣言始登王畿欝有休称道悠运促靡及贵仕垂于后昆没而见尊是生我讳敬之府君防而好仁长有全徳身长八尺二寸行中洁矩声如洪钟河目电照虬须猬进退闲雅望之若神以仲由之政亊兼翁归之文武始自涪州录事参军转州司仓雍北府右果毅加防击将军申王府典军金吾府折冲兼左卫长上原州别驾迁扶州刺史未上除左卫威左郎将兼监牧南使渭吉二州刺史侍中牛仙客韪君清节奏授绥州迁夀州累加中大夫防勲上柱国以天寳三载春正月十日遘疾终于京师常乐坊之私第春秋七十有八乾元三年春二月以公之寳开府仪同三司司徒兼中书令上【`集无上字`】柱国汾阳郡王曰子仪有大勲于王室乃下诏曰故中大夫夀州刺史郭敬之累君子之行毓达人之徳才光文武政羙中和生此大贤为我良弼顷以孽胡作乱黔首罹殃朕于是欝兴神武之师克扫搀抢之气而子仪帅彼劲卒赫然先驱取京洛如拾遗剪防残犹振稿功存社稷泽润生人是用宠洽哀荣义申存殁累追赠太保于戱府君体含之素履秉冲邈之髙烈言必主于忠信行不违于直方清白为吏者之师死生敦交友之分端一之操不以夷险槩【`一作变`】其懐坚眀之姿不以雪霜易其令用情不间于踈逺泛爱莫遗于贱贫拳拳服膺终始靡二故所至则化所去见思人到于今称之斯不朽矣传曰盛徳必百代祀其有后也宜哉恭惟令公先皇之佐命臣也少而羙秀长而儒姿性质直天然孝弟寛然无比骑射絶伦所莅以清白见称居常以经济自命弱冠以邦乡之赋骤膺将帅之举四擢髙第有声前朝三为将军再守大郡累典兵要必闻休绩天寳末安禄山反于范阳令公以节度使拥朔方众围髙秀严【`唐书作岩`】于云中破史思眀于嘉山先皇【`集无皇字`】帝之幸朔方赴行在于灵武击同罗于河曲走崔干祐于蒲坂今上之为元帅也首副旄钺防回纥于扶风摧凶冦于汶水追余孽于陕服长驱河洛弼成睿圗造生灵克清天歩乂凾夏之未乂安天下之未安一年之间区宇大定丕休哉徒观其元和降精间气生徳感星辰而作辅应期运以济时忠于国而孝于家威可畏而仪可象盛徳繄物寛身厚下用人由己从善如流沈谋秘于鬼神精义贯于天地推赤诚而许国冐白刃以率先霆击于雷雨之初鹰扬乎庙堂之上凡二歴鼎司两升都座四作元帅九年中书歴事二圣厥徳维懋易相二十而受遇益深葢尅复上都者戡定东京者一其余麾城搟邑得隽摧锋亦非遽数之所周也信可谓王国之虓虎生人之廕庥者欤非太保之迈种不孤则何以钟羙若是况乎友于着睦矕龙虎者十人贻厥有光纡青紫者八九勲庸举集今古莫俦昔奋号尊荣红粟才霑于万石恽家全盛朱轮不出于十人繇我观之事不侔焉于是乎清庙之典所以仁祖考鸿伐之刻亦以垂子孙爰剏制于旧居将永圗而观徳中堂有侐丕搆克崇感霜露而怵愓以増叙昭穆而敬恭斯在庻乎观盥颙若既无斁于永懐入室僾然必有觌乎其位哀荣既极情礼用申仁人之所及逺哉孝子之亊亲终矣岂唯温温孔父逺称谗鼎之铭穆穆鲁侯独羙龙旂之祀其词曰郭之皇祖肇之虢土逮乎后昆实守左辅徙华隂兮源长流光施于司仓凉州兵部克炽而昌载徳深兮笃生太保允懋厥道神之听之永锡难老式如金兮于穆令公汾阳啓封文经武纬训徒徏空简帝心兮含一不二格于天地恺悌君子邦之攸塈昭徳音兮芝馥兰芳羽仪公堂子子孙孙为龙为光锵璆琳兮乃立新庙肃雍允邵神保是听孝思孔昭亶居歆兮乃立髙碑盛徳羙防【`章移之鼓二切多也或作致非`】日月有既徽猷永垂映来今兮河阳军节度使乌公先庙碑　韩　愈  

元和五年天子曰【`文粹作以`】卢从史始立议用师于恒乃隂与冦连夸谩凶骄出不逊之【`集本文粹无之字`】言其执以来其四月中贵人承璀即诱而缚之其下皆甲以出操兵趋哗牙门都将乌公重当军门叱曰天子有命从者【`文粹无者字`】有赏敢违者诛【`二本作斩`】于是士皆敛兵还营卒致从使京师壬辰诏用乌公为银青光禄大夫河阳军节度使兼御史大夫封张掖郡开国公居三年河阳称治诏赠其父工部尚书其以享庙【`四字二本作且曰以其庙享`】即以其年营庙于京师崇化里军佐窃议曰先公既位常伯而先夫人无加命号名差卑于配不宜语闻诏赠先夫人刘氏沛国太夫人八年八月庙成三室同宇祀自左领府君而下作主于第乙己升于庙乌氏着于【`集作于`】春秋谱于世本列于姓苑在莒者存在齐者【`文粹无者字`】有余有【`文粹无有字`】支鸣皆为大夫秦有获为大官其后世之江南者家鄱阳县处于【`二本无于字`】北者家张掖或入夷狄为君长唐初察为左武卫大将军实张掖人其子曰令望为左领军卫大将军孙曰蒙为中郎将军是生赠尚书讳承洽字某【`新唐书作承玭字重润`】乌氏自莒齐秦大夫己【`二本作以`】来皆以才力显及武徳以来始以武功为名将军【`二本作家`】开元中尚书管平卢先锋军属【`二本作屡`】破奚契丹从战禄走可汗渤海上【`文粹作走可突于渤海上韩文举正云许孟客乌承玭碑作可突千又云渤海乃武艺也李邴本作渤海扰海上诸本脱扰海二字`】至马都山吏民逃死【`二本作徙`】失业尚书领所部兵塞其道壍原累石绵四百里深髙皆三丈冦不得进民还其居嵗罢运钱三千万余贯【`二本无此字`】黒水室韦以骑五千来属麾下邉威益振【`二本无此字`】张其后与【`阙`】仁智谋説史思眀降思眀复叛尚书与兄承恩谋杀之事发族夷尚书独走免李光弼嘉之【`二本作以闻`】诏拜冠军将军守右威卫将军检校殿中监封昌化郡王右领军使积粟厉兵出入耕战以疾去职贞元十一年二月丁已薨于华隂告平里年若干既【`集作即`】于其地二子大夫为长子【`集本无此字`】季曰重元为某官铭曰乌氏在唐有家于初左领右卫【`集作左武右领`】二祖绍居中郎少卑属于尚书不偿其効【`二本作劳`】乃相大夫授我戎节制有疆墟数备礼登【`二本作备礼登坛`】以有宗庙作庙天都以致其孝左祖右孙【`二本作右祖左宗`】爰飨其报云谁无子其有【`集作孰其`】无孙克【`文粹作光`】对无羞乃维有人念昔【`文粹作昔命`】平卢为艰为瘁大夫承之危不弃义四方其平士有怠息来觐来斋以馈黍稷  

## 文苑英华卷八百八十一

宋　李昉等　编家庙二  

马公家庙碑一首　　相国崔群家庙碑一首代郡开国公王涯家庙碑一首  

马公家庙碑　　　　　　　李宗闵  

元和十五年夏六月有诏天平军节度使检校礼部尚书兼郓州刺史御史大夫扶风县开国伯马公作三庙于京师秋九月新庙成冬十月有一日命公母弟推摄祭行陞祔之礼旣卒事推率其族人耋老相与言曰马氏之先以功名显于周汉之际下魏晋氏族世衰今公起自穷身遂爲方伯克有宗庙勤亦至矣愿得铭之于石以示后人俾其无忘艰难而世世享祀不絶其亦可乎咸以爲然公名惣字防元扶风茂陵人也昔舜伯益掌上下草木鸟兽歴夏殷周世不失职其后造父事穆王有劳赐之赵城氏后七世至叔带去周适晋事文侯后三世生夙为晋王卿遂专国事后八世与韩魏三分晋地建国称王后五世赵之公族有名奢者将赵有功封马服君其子孙因别爲马氏自奢七世至通爲汉武帝侍中以二千石始自邯郸徙茂陵于是属方【`疑作右`】扶风故号扶风马氏在三国时多仕于蜀更宋至宇文周连连有人公之五代祖曰士儒爲隋江亳二州刺史亳州生伯达入唐举进士爲懐河内尉乐黄老长生之说弃官从孙思邈游隠于茅山河内生頠举进士又举八科士于髙宗天后朝爲御史尚书兵部郞属天下罗织炽起以不证皇族罪用失其官已而叹曰吾虽不逢吾子孙冝有达者兵部生光粹五嵗而能诗举进士爲荥阳令功化甚美县人传之荥阳生皇考讳侅年十嵗则受左氏春秋日记万言后方以经明行髙歴仕诸侯由检校尚书职方郎中爲吉州刺史治行卓尤升闻于朝进褒州名加赐命服竟以官卒公旣孤追念世业以为五代祖有文才仕隋官不过群吏髙祖父怀至道曽王父有隂德欝积而未发王父皇考惠泽在人而皆存不议于朝殁而祭于重祥累庆其不在兹乎乃刻心自修以道迎天之休学明德成名声四闻于诸侯辟书交至公又言曰古之贫无以祭必求仁者之粟然则不以其道虽日用三牲不如鱼菽之为防也故在滑与中贵人迕在闽不恊于柳冕以是濵于死而厄穷十年公亦不悔宪宗即位知公之贤追刺泉防二州以御史中丞都防日南以国子祭酒观察于桂以徃升御史大夫师于百越征拜尚书刑部侍郎寻副丞相晋公讨淮西淮西平遂代晋公镇其地加工部尚书治蔡州居一年蔡人和且寜迁于许州而并有殷蔡朝京师留拜礼部尚书华州刺史而为镇国军元和十四年齐冦始诛朝廷以其地广人众易生摇动折其都府别为一道而分曹濮之田以益之命爲师齐人之不廷于今六十年民穷而无告兵骄而好乱公至则布以诚信示之法式纎悉而不茍寛柔而有威居一年人尽安田益辟三军百吏上下有节上闻之进封扶风伯加银靑光禄大夫复追赠王父爲尚书工部郎中祖母韦氏爲扶风郡太夫人封皇考为兵部尚书母郑氏为荣阳郡太夫人以褒宠之命立三庙备致祭以告成功鸣呼人之冨贵显荣以祀其先祖世多有之如公之超不失政终始如其志者斯亦难矣得不谓之大孝乎明着后世可以无愧铭曰  

今皇帝即位六月东藩臣惣使使者上言有司以臣名数谬登礼当庙祠皇帝曰昔我宪考聦明圣武兵卫四出扫定郡邑爱敬忠良为民父母实命汝惣作藩于东始平淮乱遂抚郓封庇二邦仍世不防民痛无告卒骄而顽苞奸窥隙以万以千汝来尸之莫不顺然朕初即位汝适报政畴汝爵邑书于功令惣拜稽首敢乱【`疑`】休命皇帝曰咨无汝私蔡人不龚汝则治之齐人不安汝则绥之勤亦至矣而赏何卑命汝爲伯即封于岐惣拜稽首非臣之力陛下先臣实有明德臣防其庆幸以守职皇帝曰咨我今有诏追荣尔先以昭尔孝啓尔土宇尔宗庙惣拜稽首死无以报乃命季推作庙京师由门及堂不偪不僣砻楹刻桷秩秩施施是卜是择仲月吉日三庙之主第升于室登降享献防防斋栗公犹居外推奉以行克荐诚敬如公在廷神祗安乐福禄来并维公之兴盖自诸生维艰维难乃克有成咨如【`疑作汝`】后嗣无忘此铭  

相国崔羣家庙碑　　　　　牛僧孺  

宪宗纪元十四年诏右相中书侍郎平章事清河公群立家庙于长安崇业里庙三室粤五月二十二日天子命以羊一豕一助奠太常出博士一人相礼仪即日加赠烈考金部公尚书左仆射极亲之荣锡教忠也先是丞相清河公诹日卜牲致斋盥洗朝服立于阼阶之东司仪告办宗祝讃事奉赠郑州刺史府君神主祔于第一室夫人乐平郡太夫人王氏配座室曰皇考庙奉懐州刺史赠太子少师【`一作今赠司空`】府君神主祔于第二室夫人魏国太夫人李氏配座室曰王考庙奉今赠太尉府君神主祔于第三室夫人齐国太夫人卢氏晋国太夫人王氏配座室曰考庙始迎严严卒事竞凌俛兴舒于愉愉勿勿瞻防俯慕肹蠁交格逮闇质明礼旣勿违君子于是观卿大夫之孝而知周德之所在矣庙第一室曰郑州公讳湛字湛然以德门淸阀冠当代之【`疑作以`】度茂质仪搢绅以全用具业识文武释褐常州武进县主簿累选頴川荥阳二长史动必中礼迁必以庸治官将私皦皦矩矩嵗终上能宰相啓公为寿州刺史未被诏而公捐馆为有德者之所哀痛第二室曰懐州公讳朝字守【`唐书世系表作懿`】忠即郑州公第二子也纯粹凝秀发爲菁华临莅不耀举适大当蜀天寳羯起虎臣扞难眎得士爲勇弱公以辟三府由试大理寺直摄监察御史四迁检校仓部郎中兼侍御史知郑頴两州节度使观察留后录刺史事时副元帅梁国公抱玉以全师军岐下饩馈廪食悉责于公急须草草一呼三索应卒尤翔了辨绰绰移试国子司业兼懐州刺史内殿召问赐金紫龙之以基址大用未防改检校左庶子充河西陇右粮料使是以志将畴谋陟岵以不及致诏恩重此露前能优赠秘书监大夫家风行孝具于贞元中右相司徒荥阳郑公余庆神道碑文第三室曰赠太尉公讳积字实方懐州公之嗣子也善【`一作习`】史书五言诗爲文而敏政建中牟德宗狩梁汉九州歳贡瑟缩不集上在廵责赋税急租庸包大夫表公尝从二府事澄磨割剔以靳靳于当时累请公以秘【`阙`】　殿中侍御史为判官居广陵杨子运江南以超行在公号忧国厄晡旦自力蹄驰檝飞职贡填路冦平谢免翛然脱履虽踪希象外而功行羶灼爲时湏速遂适无容矣三迁检校金部郞中司自陜以东水陆运防其年失仲弟哀逾于礼遂婴疾不起其后宠章七告身自司徒公册赠太尉至于初终宻行具于旧相令太常赵郡李公绛神道碑文夫以郑州之厚仁懐州之器业金部之忠孝三良百行施岂无集元和年清河公竟以全德文武恭忠温直宪宗外绥华戎内接万几条网品例踈贯折折不质不要天下瞻信立言者炽【`疑作识`】丞相之辅理而知三庙之遗憗逺矣古者道施于仁则镂于钟彛书于简编其或行浮而实未称者史氏阙逸乃必噫哀于谥诔发辉于文辞寄金石存景行以备纪事者以之补采今清河公祯祥圣代庸迹焯阐推始反本以崇宗祧防方丰菲一中于度牲牷豆斚无有缺时春秋禘尝尽忠尽敬犹以丕烈耿光未克篆籒泣奉家老状请陇西牛僧孺传而诔之铭曰昭昭成庙栌松桷栢斵之磨之谨古不餙二门眈眈瞻东应南周匝壖坦庭植冬阴三室峙扄肃槭严深济济孝孙以时飨之簋斚豆笾旣具而冝恪恭声闻如见如疑明德馨香百福已来厥初大风齐太之遗支茂秩累累而贤荣阳之仁河内之才太尉植行将开以先丹元感灵乃仪鳯凰丞相厥生辅我唐章忠孝懋宣兴时太平耀荣祖宗以尊显亲旣祭则礼【`一作祖`】以敬如【`一作加`】存牲牢具肥祝史賛神宗妇宗工整整平平祉祚之传若火移薪于万斯年爰有记云  

代郡开国公王涯家庙碑【`文粹作兴元节度使王公先庙碑`】  

唐制五等有爵服而无山川登于三事得立四庙备物崇祀以交神明敬先报本以辅孝治有国之令典也惟长庆三年前相国王涯【`集粹作公`】始卜庙于西京崇业里公时镇劔南东川上章曰【`臣`】涯官秩印绶品俱第三请如式以奉宗庙制曰可是嵗仲冬申命长男孟坚祔其主于三室明年公入爲御史大夫复以十一月躬行蒸祭间嵗公出梁州就拜司空礼崇异数庙加常祀【`文粹作祀室`】大和二年増新室旣成祔显考于宗【`二本作`】位告飨由礼观之者以为世程第一室曰上仪同幽【`集作豳`】州别驾府君讳元【`文粹作光`】政以【`阙`】　陵崔氏配第二室曰湖州安吉县令赠尚书刑部贠外郎府君讳实以妣赠扶风县太君马氏配第三室曰朝防大夫青州司马赠戸部侍郎府君讳祚以妣赠武威郡太夫人贾氏配第四室曰温州刺史赠大尉府君讳晃【`二孝作晃`】以妣赠鲁国太夫人博陵崔氏配初周灵王太子晋遇浮邱公化爲神僊时人号曰王家其后遂以命氏显于秦者王【`文粹作日`】翦三世将秦师子孙分居晋代间东汉有征君覇覇孙甲亦号征君徙居祁县爲着姓故至于今为太原人自汉渉魏益以炽昌凡十叶至后魏度支尚书广阳侯问广阳有二子神念神感神念南奔梁神感北仕齐惟仪同府君广阳侯五代孙也唐兴于太原实从义旗佐成王业故有开府仪同之宠惟刑部府君以功臣子理二邑不跻贵仕故有羡后大之祥惟戸部府君幼孤以孝闻于乡曲未冠以文售于【`文粹作于`】有司由前进士补延州临安县主簿防诏征贤良策在甲科授州饶阳尉嵗满迁渭南尉天后在神都而东畿差重遂由渭南转河阳适逄建万像神宫甸内吏分董其役因上书切諌繇是名益闻开元初以大理司直驰轺车聮谳大狱闽禺朔汉【`文粹作汉`】所至【`文粹作至止`】决平早以栾棘伤生晩成剧恙乐就夷旷故不至大官惟大尉府君生于治平时以文学自年十有五贲然从秋赋明年春升名于司徒又一年宗御层楼发德音悬文词政术科以置髦士府君防最髙授太常寺太祝未防【`阙`】以能通道德南华冲虚三真经进厔尉天寳中歴左【`文粹作右`】拾遗左补阙礼部司驾二外郎属幽陵乱华连【`二本作遣`】兵南服因佐闽粤改检校比部郎中行军司马时中原甫宁江南爲吉地二千石多用名德乃以府君牧温州朝廷虚公卿以俟髙第及闻永嘉人辍舂罢社荐【`集作搢`】绅间以不淑相吊焉虽位负于道而迈德垂矩后之人得以续祚不扬之其储休啓祐有自云尔生三子皆聦明絶人长曰沼以神童仕至检校礼部郎中次曰防以竒【`集作某`】文仕至国子祭酒今代郡公实季子也早在文仕籍射防连中咸世其家贞元中德宗闻其名自蓝田尉召入禁中视草厥后三典书命叅内廷宪宗噐之付以国柄翊賛有道虽册免常居大僚今年自梁州请觐上思用旧臣为羽仪遂领太常其公府如故以一心事六君显官重务靡不扬歴且夫起诸生至三公而心愈卑道益广出授黄钺以临【`集注作伯`】诸侯入服华章以谒家庙追崇极大位血食备多室享全荣而奉诏荐呜呼公侯之孝欤冝书庙噐以视桥公之三鼎其辞曰  

閟宇神庭防淸而严上公之仪四室眈眈牺以防牲粢以大糦交神尚敬合魄尚气子侄宗工骏奔奉事副笄侈俨恪居次孝孙兢兢执爵而升以祼以擩【`文粹作濯`】以伏以兴水陆具来羶芗毕登列于圜方其气増増乃初蒸尝【`二本作乃禴乃尝`】敬而追逺二昭二穆孝以尊本瞻瞻几幄蹜蹜堂阃礼成起慕涕落衮濡露践霜谁无永懐不如逹者哀与荣偕逄时庸谁不得位不如仁人以道为贵惟公之逹兮名以显亲惟公之仁兮德以澡身六朝之淸臣一代之全人冝其世家翼亮【`二本作翼翼`】振振罔不恭肃【`集作肃祗`】祗于庙门【`集作于庙之门`】  

## 文苑英华卷八百八十二

宋　李昉等　编家庙三  

东都留守令狐楚家庙碑一首  

天平军节度使殷公家庙碑一首  

淮南节度使检校尚书左仆射赵郡李公家庙碑一首  

东都留守令狐楚家庙碑　　刘禹锡  

今上元年七月十三日汴州刺史宣武军节度副大使知检校礼部尚书兼御史大夫上柱国彭阳县开国伯令狐公西向拜章上言守臣楚蒙被恩泽列爲元侯得立家庙以奉常祀制书下其奏于有司于是善相考祥得地于【`集作于`】京师通济里居无何新庙成公以守藩故申命季弟监察御史定卜牲练日越八月丁亥祔享三室塪墉以尚幽设幄以迎精礼无尤违神用寜谧第一室曰秦州上邽县尉讳濬以妣太原王氏配第二室曰绵州昌明县令赠吏部尚书讳崇亮以妣赠太原郡夫人河东柳氏配第三室曰太原府功曹叅军赠司空【`二字集作太子太保`】讳丞【`集作承`】简以妣赠魏国太夫人冨春孙氏配明年十月公由浚郊以介圭入觐直拜户部尚书进爵爲侯旣辞戎旃【`集作旗`】得以列侯谒三庙是嵗南至上不视朝又得以展时祭先期致斋栗然以敬旣斋尽志歆然永思奉其百顺陈以具物始跻而防恭终献而汍澜旣卒事顾丽牲之石冝有刋纪乃俾家老授其牒于所知云令狐晋邑也晋大夫魏颗以辅氏之功始封焉其易名曰文国语所谓令狐文子是也【`一作已`】其先周文王之昭毕公髙之裔毕万为晋卿始封于魏自万至颗盖四世其后三十七世蓝田侯虬仕拓防魏爲炖煌郡太守子孙因家遂占数为郡人蓝田之孙熈在隋爲纳言惟上邽府君纳言之孙道克肖而位不至惟尚书府君西州之右族光未耀而德已基惟司空【`集作太保`】府君志爲君子之儒以明经【`文粹作经学`】居上第调补阳安县主簿歴正平县尉汾州司法叅军陜西大都督府兵曹终于太原府首掾始以颛经进旣仕旁通百家爱【`集作爱非`】谷梁子清而婉左邱明国语辨而工司马迁史记文而不华咸手笔朱墨防其防防恺悌以肥家信谊以急人德克齿耋独享天爵故休祐【`集作祜`】集于身后徽章流乎佳城凡以子贵丞【`集作承`】泽降命书告第者始赠尚书祠部郎中赠礼部尚书三加右仆射四进太保五爲上公【`八字集作四字今称`】先夫人亦四徙封宻印累累邦族耸慕生三子皆才彭阳公爲嗣次子从端实肃给今爲检校膳部郎中叅河东军事季子前所谓监察御史今主柱下方书温敏而有文绰绰然真令兄弟惟彭阳公以才名翰飞叅侍从【`八字集作以词笔取科名班叅侍从`】由博士主尚书牋奏典内外书命遂登枢衡言文章者以爲冠拥节緫戎率身知【`集作和是`】众留于盟津变风于浚都言方畧者以为能夫浚师嚄唶难治乘衅窃发成习俗莅政【`二作本政`】五载饮和革心束马来朝慿熊【`集作熊罴文粹作人皆`】陨涕问公还期觞必祝之留为常伯旋命居守汴人闻公之东近而愈【`集作俞`】懐翘瞿【`集作翘翘瞿瞿`】尽【`文粹作咸`】西其首言遗爱者可纪焉贵而率礼老而能慕怵惕乎霜露齐庄乎庙祧睦其仲季施及乡党言孝悌者归厚焉勒铭于碑以代夷【`文粹作彛`】鼎铭曰己孤之孝莫如备物显彼【`二本作显`】新庙四阿三室时维仲月卜用柔日醆醴苾芬牲牷博【`文粹作肥`】腯笾甒在堂萧膋在庭孝孙蒸蒸躬【`文粹作恭`】若捧盈低簮委绅荐爼登铏肹蠁交感流涕【`集作涕流`】縁缨礼以备仪诚以致羙祖考来格锡之休【`集作丕`】祉工祝告记退循轩所乃授风人作诗以纪猗欤彭阳之宠光佐宪皇穆【`集作王非`】西省东防迭为侍郎国之大柄【`集作政`】咨尔平章敬宗凝旒俾镇雍邱入爲地官今【`集作令`】守东周彭阳之忠厚冝介福以寿东郊旣厘可复朝右绵绵其胄系于周旧由我显起必昌其后大和纪元作庙之首刻碑庙门龙集己酉  

天平军节度使殷公家庙碑　冯　宿  

能树休勲着茂功豊人爵列天秩焜耀当代恢张其门者几何人哉不有营缮乎先宗庙而后宫室不有禋祀乎怆春秋而感霜露太和甲寅嵗天平军节度使检校尚书右仆射陈郡殷公侑建家庙于京师永平里之东北隅礼也前此表陈其请诏报曰俞勿亟成功度思来格于是乎讨献尸奠盎之茂典征以茧粟浴兰之通制冬十有一月辛亥奉工部衞尉骑省三府君李氏周氏刘氏三太夫人神主克祔于其室自西徂东靡陋靡丰守经防古处约为恭追惟我氏之权舆二十一代祖封在东汉桓灵间爲諌议大夫出冀州刺史避党锢弃官挈家属南渡江栖于曲阿迈德流芳或隠或显粲于家牒播于人闻十九代至工部府君讳楷字文绚【`一作询`】髙宗朝四岳举髙第释褐拜雍州新丰尉累迁大理丞天授中以议狱平反为酷吏所防贬台州永寕丞今上太和八年七月诏追赠工部侍郎衞尉府君讳觉字元明十八明经出身以工部府君处明夷之时持法不挠谪居而殁未归旧阡茹荼调选求为寕海尉旣克营护祔于先兆遂大布之衣终身不言禄与工部府君同日追赠衞尉少卿骑省府君讳怿字易从少负志气博学善属文弱冠逰太学籍甚于公卿间天寳末知天下将乱乃捉装东归侍太夫人版舆徙居吴郡吴中士大夫得从府君逰者乡党以为荣本道采访使李希言辟为从事奏授试昆山尉浙东节度使薛兼训请爲谋奏授试右衞兵曹叅军并不就事具今东川节度礼部尚书杨嗣复府君神道碑元和至寳歴中累追赠左防骑常侍于戱三君皆位不允【`疑作充`】量道屯于时赠典累锡覃恩逮及天其或者将厥后必有逹人畴庸纉服在于兹者不然何陈郡公之厐鸿魁梧磊砢昭彰若此陈郡公大度宏略自诚而明垂髫而早闻立志负笈而见赏先逹佐轺轩不辱于絶域升礼闱有声于奉常尔其起草弥纶剖符恺悌五諌之益十连之劳徕征拜名卿出乘元戎奋饿夫为齐氓化乱邦为善部襁负始至壶浆遽迎锡命就加壐书亟降时以为贺公以为忧桂人洪人沧人郓人旣尸祝之又讴歌之异日郑伯来朝韩侯入觐执圭有委蛇之状捧爼申洞属之容扬名立身养亲继孝贤臣之懿图彰矣君子之能事毕矣夫碑之于神道者悬空【`疑作窆`】所用碑之于庙门者丽牲所资先祖无羙而称之之爲【`一作谓`】诬先祖有羙而不称之之谓不明古之人铭其功烈于鼎今人铭其德善于碑若然则转石他山搜词直笔垂攸乆于刋刻托坚刚以居诸皷音无穷钟庆不匮尽在是已其铭曰  

帝里西偏天街右方三室两厢克建【`一作搆`】斯堂于惟浸昌云谁经之郓侯殷君云谁处之祖烈宗文蔼然清芬扬名显亲教孝申敬是为率德可以观政莫之与盛比时备物追逺复始无违享尝兹用受祉固在元祀祝嘏言具粢盛旣饬罔絶敬齐如闻叹息有典有则顺考前典聿脩明禋事死犹生为能飨亲爰奉爰尊于惟皇祖持法不囘酷吏所挤竟孤其才佥曰哀哉穆穆王父天钟孝德啜泣封树归全兆域报日罔极猗那先子超度名軰逺图中辍贻庆后昆鉴不昧否道旣倾复迷非逺奉烝如在钦若报本飞章沥恳秉越有防干城嶷然永懐凄怆长荐吉蠲于斯万年  

淮南节度使检校尚书右仆射赵郡李公家庙  

碑　　　　　　　　　　白居易  

王建侯侯建庙庙有噐噐有铭所以论譔先德明着后代或书于鼎或文于碑古今之通制也维开成某年某月某日宣武军御史节度使检校尚书右仆射汴州刺史上柱国赐紫金鱼袋赵郡李公斋沐祗栗拜章上言请立先庙以奉常祀于是得请于天子承式于有司是嵗某月某日经始于东都明年某月某日有事于新庙外尽其物内尽其志三献百顺神格礼成其友居易以李氏南祖【`唐宰相世系表李乃赵郡李氏有南祖西祖东祖集作宗庙非`】世家名爵与仆射志行官业书于丽牲之碑谨按家畧九代祖善权后魏谯郡守八代祖延观徐梁二州刺史七代祖续马头太守六代祖显逹隋頴州刺史五代祖迁皇朝冝谷二州别驾赠德州刺史髙祖季【`集粹作孝`】卿右防骑常侍赠德【`集粹作邓`】州刺史曽祖府君讳敬总章仪凤间歴吏部尚书侍郎同中书门下三品中书令文舘大学士监脩国史封赵国公谥曰文宪才智职业载国史今祭于第一室以妣□【`集作□非`】国夫人范阳卢氏配焉王父府君讳守一属世难家故不求闻逹避荣乐道与时浮沉终成都府郫县令今祭于第二室以妣荣阳夫人郑氏配焉先考府君讳晤【`集作悟非`】歴金坛乌程晋陵三县令府君为人笃于家行餙以吏事动有常度居无惰容所莅之邑有善政辞满之日多遗爱不登贵仕其命矣夫登于第三室以先妣上谷夫人范阳卢氏配焉府君累赠至尚书右仆射夫人累赠至上谷郡太夫人前后凡三追命六告身【`二本作弟`】渥泽叠洽自叶流根从子贵也郫县洎晋陵府君咸善积于躬道屈于位储祉流庆而仆射生焉仆射名绅字公埀六嵗丁晋陵府君忧孺慕号踊如成人礼九嵗终制孝养上谷太夫人年虽幼承顺无违家虽贫甘防无阙侍亲之疾冠带不觧者三载余可知也执亲之防水浆不入口者五日余可知也先是祖考妣【`晋陵府君前娶夫人裴氏无子早防`】洎叔父兄妹之殡咸未归祔各隅【`集作处`】一方公在斩衰中亲护九防匍匐万里及期防事礼无阙违至诚【`文粹作诚`】感神有灵鸟瑞芝之应事动乡里名闻公卿言孝友者以为表率宪宗嗣綂三年李锜盗据京口公寓居无锡擢第东归锜闻公名署职引用初询以谋画结舌不对次强以章檄絶笔不书诱之以厚利不从迫之以滛刑不动将僇辱【`阙`】　　就幽囚者七旬诚质神明有死无二言名节者以【`阙`】  

拜右拾遗嵗余穆宗知公忠孝文行召入翰林特授司封员外郎知制诰迁中书舍人承防前膝【`二本作承顔色膝`】知无不言献替啓沃如石投水俄拜御史中丞戸部侍郎旣而望属台衡朝当晏驾时移世变遂出掾髙要佐浔阳旋为滁寿二州刺史大凢公之爲政也应用无方所居必化卧理二郡以去害为先故有盗奔兽伏【`集作依`】之感防察浙右以分忧爲功故有防隣活殍之惠尹正河洛以革弊爲急故有摘奸抉蠧之威文宗知公全才知【`文粹作以`】汴难理乃授鈇钺俾镇绥之初宣武师人骄强狠悍狃乱徼利积习生常公旣下车尽知情僞刑赏信惠合以为用一年而下惩劝二年而下服畏三年而下耻格肃然丕变薫然太和抚之五年人俗归厚至于捍大患御大灾却飞蝗遏水致岁于丰稔免人于垫溺噫防公之力汴之民其为殣乎其为鱼乎殊绩尤课不可具举天下征镇淮海为大非公作师不足以长束诸侯制加银青光禄大夫扬州刺史淮南诸州【`二本作道`】节度观察等使余如故诏下之日出次于外军门不击柝里巷无吠犬从容五日按节而东百姓三军挈壶浆捧箪醪遮道攀饯者动以万軰皆鸣咽流涕如婴儿之别慈母焉噫若非襦袴之惠及其防鸡豚之养及其老又推赤心置人腹中者则安能化暴戾之俗一至于此乎西人泣送东人歌迓【`二本作迎`】梁楚千里风变化移膏雨景星所至蒙福于时开成防昌之际上方致理公未登庸颙颙苍生还【`二本作还`】望而已盛矣哉大丈夫生于世也以忠贞奉于君以义利惠乎人以黻冕贵乎身以宗庙显乎亲以孝敬交乎神冝其荷百禄辅一德为有唐之宗臣者欤君子谓李氏之庙也休哉公之祭也顺哉然曰有孙如此有子如此可谓孝矣故其碑铭曰【`二本作云`】  

祭祀从贵爵士【`二本作士`】有秩诸侯之庙一宫三室皇皇西室皇祖中书曽【`二本作孝`】孙追逺昭穆有初显显中室王父【`阙`】　顺孙祗享尽慤【`文粹作孝`】尽敬肃肃东室先考晋陵嗣子奉荐孝思蒸蒸嗣子其谁仆射公垂公垂翼翼齐严谅直爲子爲臣有典有则载膺休命载践右职以孝肥家以忠报【`二本作肥`】国乃授侯伯纛钺旂防乃飨祖祢牲牢黍稷家声振耀国典褒餙六命徽章三世血食光大遗训显扬先德子孙承之埀裕无极  

## 文苑英华卷八百八十三

宋　李昉等　编将相一【`此下七卷英华所编失作者先后今正之`】  

太子少傅苏环神道碑一首  

赠太尉裴神检神道碑一首  

太子少傅苏环神道碑　　　【`卢藏用序张说铭`】  

维唐景云元年嵗在庚戌十一月己巳太子少傅许国苏公薨于崇仁里之私第春秋七十有二呜呼哀哉【`一无此二字`】粤明年三月己酉制葬我公于武功之先茔礼也公讳环字昌容京兆武功人也其先出自帝高阳厥曰黎实勤火正逮昆吾之子始封于苏以国受氏公其后也暨汉平陵侯子侍中嘉魏侍中则晋尚书遯聮华国图代载明德公髙祖周度支尚书封国公讳绰立言成务垂法后王言曽祖隋尚书仆射开府仪同三司雍州牧讳威嘉謩成绩懿于当代大父隋尚书职方郎中鸿胪卿讳防理综羣品识覃众妙烈考秘书丞沁台二州刺史追赠岐州刺史逰艺聚学素风不陨【`一作隤`】公系上圣之遐绪钟盛德之众茂资元和以体仁穆清明以成羙初孩而孤禀绛郡夫人之慈训防而岐嶷聦敏冠常始读山栖志一覧便诵及长博通经史尤善属词年十八进士髙第补宁州叅军转恒州司法丁绛郡夫人忧自中出渉寒从至京兆哭不絶声性以礼全形以哀瘠左庶子张大安以孝悌上闻服阕拜防陵丞转相王府录事王改封豫官亦随府上帝即拜朝防大夫尚书水部员外郎未几兼侍御史淮南亷按俄转【`阙`】官员外郎兼官尹丞歴水部祠部郎中兼判司礼事以亲聮出为朗州刺史转歙州刺史武兴令检校冀州刺史累迁汾鼎同汴杨防以累最入为尚书又拜右丞加银青光禄大夫迁尚书左丞戸部尚书又拜侍中京师留守兼理寃滞车驾还京持节河比安抚加金紫光禄大夫转吏部尚书东都留守寻追还守本职寻拜尚书右仆射同中书门下三品封许国公脩国史今上践祚拜尚书左仆射屡抗词乞骸优答不许拜太子少傅公长子颋歴给事中中书舍人尝与公聮侍紫墀接机黄阁前后之拜近古未有公体道贞固立志【`一作心`】简直多识前言遍详旧事自周隋损益家牒可纪公则绍之罔不毕综故闺门之内孝悌成则朋友之间忠信克举其在参佐也婉娈柔嘉丑夷不争其事藩邸也从容讽议賔僚是仰四为郎而弥纶之功布于省閤九为牧而循良之绩着于州郡周旋二辖焞燿文昌廻翔两宫耀铄岩庙版图国之信而五教在寛冡宰人之纪而九流式叙左右端揆尽讦谟之畧东西掖闱备忠谠之羙德逾盛而心益下位弥大而行益防用能髙而不危长守冨贵考父三命谦光数朝平仲一心中孚累圣非至德淑慎畴至此哉夫其仁恕笃宻清亷简惠躬俭约以自持蹈名教以检物禄以周给不积于家财以睦亲必均于众故义广而私谒之途阻名扬而兼济之道宣兹亦叔敖之贤国侨之懿也几深通志精晤黙识然文以蹠迹【`一作实`】靡绚其华学以辨防固伸于已故始终机揆举无遗防斯又子房之智孔明之能也造膝沃心务存匡救引过称善不近于名故声闻于天而口无择绩宣于事而心罔专盖叔子之仁孔子之慎也兼斯众善以享明德方将三阶载理两宫更曜天命不祐奄忽迁殂朝防其桢人陨所戴天子悼焉临遣大府卿李从逺策书吊祭辍朝三日有司备礼发哀追赠司空荆州大都督赙绢八百叚米粟八百石凶事葬事并官给赐东园秘噐大鸿胪卿监护官为立碑皇太子别次发哀遣洗马吊祭赙物二百叚羲和择日太常考行朱旂载路班劔啓行哀荣之礼备矣诸侯之孝终矣公家代尚俭载在缣竹是【`疑作其`】生也门无主賔堂无客其终也茔无封树隧无碑表大渐之始遗令遵行颋等泣血受命罔有逾越虽逼朝防不旌坟圹建碑于茔北一十五里故文艺之行经纬之迹虽备于国章布在人口惧违先训皆略而不书中书侍郎同中书门下平章事范阳张公雅俗之镇具瞻令德文章之雄谈者爲楷伟公道德之首徽猷可行刋石纪颂穆如淸风颂曰【`一作其词曰`】  

斤斤苏公正体【`张集作体正`】含道禀灵淳粹为唐元老忠以衞主孝以立身文以经国惠以安人司牧九郡九郡爰静平章百工百工爰整千载典宪三朝纲领上慕先人五代相国下垂余庆七子令德帝谓庭硕伊公是似【`一作以非`】接侍玉墀序拜金戺聮华叠润佐我天子于戯彼苍国云亡地頺五狱天折三公备礼诏群官防防掌史司德刋铭路傍  

赠太尉裴行俭神道碑　　　张　説  

星辰【`集作悬`】象所以殷时布气然而行不言之道者天也文武用才所以勤官定国然而收【`集有致字`】无为之理者帝也当高宗之休运任名世之良臣清九流而辟四海代天工而张帝德歴选前哲岂多乎哉公讳行俭字守约河东闻喜人也其先出于嬴姓伯益之后也秦则裴侯始封汉则侍中受职魏晋之代欝为盛门八裴方于八王声振海内三子尊为三祖望高士族自冀州刺史徽至公十二代中军将军防虎【`唐讳`】至公六叶代无遗德不陨厥问者已大王父伯凤周骠骑大将军光汾二州刺史琅邪郡开国公大父定高大将军冯翊郡守袭琅邪郡公诸侯受封山河传国天子共理循良克家考仁基隋左光禄大夫以隂图王克伏义防旧主遭时不利玉折名扬圣唐龙兴旌淑励节赠原州都督命谥曰忠尽【`集作盖`】春秋之褒也公清明本乎世德正性出乎胎教气润河灵貎雄岳立仁孝之道天生而知将相之器与年俱长以高防为文生絶事笃学累年不举房仆射异而问焉对曰隋室防乱家亡【`集作乏`】典籍舘有良书探讨未徧故少留耳梁公惊曰骥子志气凌云一日千里其早为通人之目也如是明经补左屯衞仓曹诏举转雍州司士选金部户部二员外歴都官郎中长安令明庆中与长孙太尉禇河南论及中宫废立国家忧患有公伯僚譛行于季氏出为西州长史又改金山副都护又拜安西大都护西域从政七八年间穷荒举落重译向化我之独贤邉之多幸干封嵗征为同文少卿寻除司列少常伯官复旧号为吏部侍郎加银青光禄大夫自居铨管大设纲综辨职差才审官序爵法着新格言成故事上元中长星出天秃髪入塞诏公为洮州道左军緫管又为秦州镇抚右军緫管并受元帅周王节度虽祭公有谏耀武之事不行而方叔陈【`集作帅`】师来威之道备矣仪鳯二年十姓生可汗匐延都支为【`集无此字裴行俭传作及`】李遮匐潜构犬戎俶扰西域朝廷慿怒将行天讨公进议曰敬败绩于茅戎审礼免胄而入狄岂可絶域更勤【`集作贯`】王师今波斯王亡侍子在此若命使册立则路由二蕃便冝取之是成擒也高宗善其计诏公以名册送波斯兼安抚大使公徃莅遗爱洽于人心是行也百城故老望尘而雅拜四镇酋渠连营而酒一言召募万骑云集公乃觧严以反谍托猎以训旅误之多方间【`集作闻`】其无备裹粮十日执都攴于帐前破竹一呼钳遮匐于麾下华戎相庆立碑碎叶盖羙克隽不杀而是讲【`集作用谋`】要【`集作安`】人以德而去害审【`集无此字`】廓氛祲于地表燀皇灵于天外充国有屯田之颂窦宪有燕山之铭订【`集作询`】兹逺略彼何防也迁礼部尚书加上柱国又特降恩命兼右卫大将军夷典秩宗神必据我文昌有将天道存焉调露中单于可汗伏念外叛大鸿胪萧嗣业防律诏公为定襄道大緫管军至朔州斥堠相接匈奴故态狃刼粮以馁师神将出竒张虚势以防敌僞为转运伏其壮士示羸师以绥行隠精骑以蹑迹冦果大下援兵奔防骄虏益骜自爲得色驱此车牛憇彼泉井于是箱中兵起千弩齐发要路骑飞一息而至群胡颠沛杀伤满野从此馈运路无惊者观夫大漠无倪穹庐靡所追之迯遯舍之慿陵费日老师兵家所病公潜使缓颊均其利心深图既入狼意亦改及委罪衙官隂送降欵公宻上其事人莫之知及如所期举国归附烟尘大起师徒惶惑公徐使令军曰此是伏念执温传来降非他冦也俄而啣璧辕门释防纳欵帝加厥勲命尚书崔知悌乗驲劳军备礼献凯册勲之日程务挺张防朂者行军之偏将也诉言子劳【`集作营`】逼逐【`阙`】降大军又属秉钧忌才上下其手公曰虽不逮羣师之让功【`集作力`】犹耻与二王之竞力【`集作功`】今而杀降后无来者乃封公闻喜县开国公而伏念温传皆戮都市是年也伏念弟元珍拥其余种复叛则天称制追正宿枉赠伏念太仆卿程张诸家别故夷族君子以为神理之不可诬也永淳元年诏公为金牙道大緫管未行遘疾四月二十八日薨于京师延夀里春秋六十有四长子贞隠早卒嫡孙【`阙`】嗣封藐是诸孤哀哀童防髙宗悼焉赠幽州都督赐凶仪还乡防葬官供礼部郎中监护窀穸之数率礼有加别勑留守委皇太子择六品京官一人检校家事五六年间待儿孙稍成长日停宠极哀荣礼之厚者泽周【`集作及`】存没义莫重焉太常议谥博古多能文武表式曰宪其年十月葬我宪公于闻善之东良原礼也神龙中兴朝思旧德赠公扬州大都督开元孝享皇帝辛【`集无此三字`】宰嗣延恩赠公太尉生不登于【`集作乎`】台阶没追位乎灵庠序四时于地下【`集作下之`】调三光于天上【`集作上天`】圣人神教意在兹夫公志坚虑精神勇识澈艺必讨本学皆覩奥又善测候云物推歩气象鬼无遁谋灵不藏用着文集二十卷造草字数千文皆寳传人间以为代法又撰谱十卷又为军营行阵部众料敌等四十六诀大圣天后令秘书监武承嗣就家取进以为宻秘述【`三字集作秘术`】岂比马卿浮华难留封禅之草刘安虚诞空传鸿寳之书而已哉加以汲引沉沦推奨气类虚懐而帯不设亮而城【`集作藏`】府洞开故虎旅云从词林响应若羽毛之宗麟鳯众川之长江河也在选曹见骆賔王卢照隣王勃杨烱评曰烱虽有才名不过令长其余华而无【`集作不`】实鲜克令终见苏味道王剧叹曰十数年外当居衡石后各如其言其在军麾择帐下之士则有张知运薛讷阎敬客元暕裴思谅王智方吕休璟刘意引偏禆之将则有程务挺张防朂王方翼崔智防党金毗郭待封刘敬同李多祚黒齿常之凡所进防尽为名将此则有道之人伦武侯之赏鍳也公之送波斯也入莫贺延【`阙`】中遇风沙大起天地暝晦引道【`集作遵`】皆迷因命息徒至诚防祷狥于众曰井泉不逺湏臾风止气开有香泉豊草苑在营侧徃来之人莫知其处此乃耿公之拜井商人之化城也公在礼闱勅赐善马及寳鞍令史奔驰马倒鞍破惧而迯罪公使诏之曰知汝误耳又平都攴遮副大获珍异酋长将吏请遍观焉有马脑大盘希代之寳也随军王休烈捧盘跌倒应时而辟叩头流血惶怖请死公笑曰事有不意何至重玉而害人乎此又文饶之含容邴吉之仁恕也公西擒都攴北防伏念前后锡马五百疋僮二百人金银器物三千噐锦织皮三百叚公受置庭中旬日防尽此又赵屠之待士田文之市义也若夫知人以为本感通以为行善贷以为常防积以为乐古之友道者从事于斯矣公元夫人河南陆氏兵部侍郎爽之女也陆氏卒继室以华阳夫人厍狄氏有任姒之德班左氏之才圣后临朝召入宫阙拜为御正中宗践祚归养私门嵗时致礼娲皇【`集作后`】补天进参十乱少康嗣夏退叶三从晋朝公卿列拜虞潭之母周官音注近同韦逞之家皇上临极旁求隂政再降纶言将留内辅夫人深戒荣满逺悟真筌固辞羸惫超谢尘俗毎读信行禅师集录永期尊奉开元五年四月二日归真京邑其年八月迁之于终南山鸱鸣堆信行禅师灵塔之后古不合葬魂无不之成遗志也长子参官至泾邓二州刺史聿脩厥德人亡道存次子延休并州文水令世载文雄家传草圣次子庆逺恊律郎深逹礼乐克和神人咸负长才同沦短运季子光庭侍中兼吏部尚书辅政邕熈致君尧舜孝理发乎陵庙仁泽遍乎松槚是故妻以夫荣母以子贵以【`集无以字`】尚书先赠方伯申命上公夫人旧封华阳増号晋国诗云文武吉甫万邦之宪上公有焉又曰彼羙孟姜德音不忘小君有焉孝经云立身行道以彰【`集作唐讳`】父母侍中有云合三德而为家横百代而济羙信可以言时称代镂石刋金者欤神道前铭薛令所撰具有后命俾余系述马迁世家益孟坚之一传刘寛表墓并伯喈之两碑报德敎忠俱传不杇铭曰  

天生亚圣此王国文综九流武参七德柔逺服叛穷西尽北赫我皇灵去其蝥贼仁则不逺智何不周如山之峻如川之流术与神合艺将道逰书来悬帐贼出登楼司马军阵官人纪纲帝加常伯国于闻喜室有令妻家成克子社金传世桓圭守祀神道【`集作爲`】上台永介邦祉  

## 文苑英华卷八百八十四

宋　李昉等　编将相二  

梁国公姚崇神道碑一首  

右仆射太子少师唐璿神道碑一首  

侍中兼吏部尚书裴光庭神道碑一首  

故开府仪同三司上柱国赐扬州刺史大都督梁国文真公姚崇神道碑　张　説  

叙曰八柱承天髙明之位定四时成象亭毒之功存画爲九州禹也尧享鸿名播时百糓弃也舜称至德由此言之知人则哲非贤罔乂致君尧舜何代无人有唐元宰曰梁文贞公者位为帝之四辅才为国之六翮言为代之轨物行为人之师表盖维岳降神应时间出者也公讳崇字元之姚姓有虞之后逺自吴兴近徙于陜今家洛阳焉烈考长沙文献公树勲王室建旟嶲府公纨绮而孤克广前业激昻成学荣问日流武库则矛防森然文房则礼乐尽在弱冠补孝敬挽郎又制举髙第歴佐濮郑并有声绩【`集本文粹作华`】入为司刑丞天授之际狱吏峻宻公持法无颇全活者众进夏官员外郎郎中侍郎朝廷曰能遂掌军国迁鳯阁侍郎监脩国史兼相王府长史始则天人让王承置醴之顾终以飞龙利见延骖乗之恩自时厥后恒当大任凡三处兵部尚书三入中书令一为礼部尚书左庻子又肃政大夫惣灵武库兵马又司仆卿知陇右监牧使出典亳宋常越许申徐潞扬同十郡景云初以藩邸旧寮封梁国公食赋百室公性仁恕行简易虗懐泛爱而泾渭不杂真率迳【`二本作径`】尽而应变无穷毎【`文粹作常集作亦`】推是心以御于物故所莅必甿庻风桀骜【`二本作狼`】化从言不厉而教成政不威而事理去思观颂来暮闻歌旣登邦政卒乘辑睦及在宗伯神人克谐今之中书是为理本谋事兼于百揆论道惣于三台公执国之钧金玉王度大浑顺序休征来臻懋德格天名遂身逊拜开府仪同三司崇其秩逸其志也初太夫人在堂公受任【`文粹作职`】西掖颇限扄禁求侍晨昏优诏旣许寻命【`二本作令`】还职公固请以泣制曰家有令弟足慰母心国有栋【`集作諌`】臣安可蹔阙其后部符江表敦谕起复纕麻外墨栾棘内毁变礼中权通识所贵神龙之首与闻兴复畴其井赋累让而停夫以革故鼎新大来小徃得防而不形于色进退而不失其正者鲜矣君子曰忠不忘亲仁也哀不违事义也譲功辞邑礼也济代全名智也仁以长人义以和下礼以安上智以周身宜其光辅四帝轩冕三纪池防琴筑优游暮齿传爵土于祚保禄位于终始矣享年七十有一开元九年九月寝疾薨于东都之慈惠里皇上悼焉国人慕焉抚牀辍舂曽未云比制赠扬州大都督谥曰文贞礼也十年二月葬于万安山之南原在疾也王人赐膳御医视药【`集作御药视医`】于薨也中使吊临羽仪哀送君臣之义厚莫重焉子异子【`集无子字`】奕思缀遗羙以寘罔极有诏掌文之官叙事盛德之老铭功将以宠宗臣扬英烈【`阙`】乃洒恩仙翰镂泽豊防日月照临于佳城烟云变态于神道寳其文字别爲群玉之山禁其樵苏即表三司之墓铭曰源深自虞别从吴避地鲁陜居家洛都神明逺契岳渎真符翊圣斯偶生贤不孤仁将勇济孝与忠俱学仞【`文粹作刃`】攅植文锋迅驱安卑位即聘长途惟实惟有若虚若无再三军国一二訏谟戎柄尤重王纶最枢兼司任切乆政荣殊黼藻弥焕丹青靡喻以寛容物以鍳分区外或形放中恒礼拘箴虽诫口诤亦忘躯但覩浑璞谁详瑾瑜伊咎尺寸管乐锱铢名遂身正【`二本作名正身遂`】言诚愿孚方辞汉禄更辱齐租旣积而防穷欢尽娱川归东极日去【`集作止`】西晡上恻旒扆旁悲路衢蓝田羙玉荔浦明珠载广休庆爰典谟丰碑乃立盛业其辅帝念频轸仙毫持纡防金刻石凤篆龙图七耀光动三泉泽濡铨【`文粹作钦`】能钦事理欝词敷求旧铭实慙恧防芜【`二本作慙防恧芜`】缅思云雾尚想江湖有道之德其何以逾延陵之墓空此呜呼存殁终始遐哉邈乎  

右仆射太子少师唐璿神道碑　苏　颋  

钦若于天者谓之代工覆冐于人者谓之成务则调元气法三象鼓洪炉冝万物其代工成务之本也简大僚所以服其事明先正所以诏其功卜熊罴所以占其兆从龙虎所以合其应匪徒然而已哉有唐元老宋公侯矣公讳璿字休璟晋昌酒泉人也昔在夏商大夫陈其氏姓泊迁汾晋季子聴其声乐岂轩之后唐之遗乎旣仕楚而闻魏亦家秦而灭项凉武昭王揽中州之杰居右地之盟七代祖晋昌宣王和佐厥威霸守其夷险故累爲郡之首族粤宣公逺我曽祖骠骑大将军开府仪同三司赠兖州刺史讳某世位大将军二千石大父洛阳令朔方郡賛特赠秦州都督讳某烈考咸阳令赠岐州刺史讳某操斧钺班珪瑞者耀洪烈于四世垂余风于百里于穆不已莫之与京公初而孤入则孝出则悌承于母兄之防及冠而立学以聚问以辨从于师党之言焉张嘉运先授于易森然可见者万象贾公彦次授于礼坦然可观者百度射防髙第初补吴王典籖歴绵州邑西尉同州冯翊主簿弗之好也尝欲屠郅支刺楼兰执浑邪逐呼韩始自谋于将帅终见器于公辅遂爲踈勒道行军从事防勲至上柱国授营州都督府户曹叅军寻以朝防大夫检校朔州刺史盖养能而成绩矣转安西副都护检校庭州刺史长寿中武威军大惣管王孝杰之复四镇实頼其谋表公为西州刺史渉沙薄乌垒矛精絶慰渠此之谓也公至则扶厥伤止其擅因所利补其阙故西州之士刻石而建碑焉无何迁灵州都督新昌军防御营田等使入萧关杀都尉絶梓岭讨符离此之谓也公至则城彼方要其险狎诸野垦其实故此地之犬者有备而无讨矣就加银青光禄大夫入拜左豹韬将军迁司衞卿未防摄右肃政大夫检校凉州都【`阙`】　节陇右诸军事叅警夜之肃严不时之敬事典之常【`阙`】　公是迁受南宪之宠惣四方之役邦家之急者繄公是任其年麴莾布支率种落数万冦于洪源也公训钲镯完甲兵以御之虏见积尸之凶我悬斩级之赏遁则忘草在而蒙棘他他籍籍不可胜云朝实休之除右武衞右金吾二大将军俾仍旧镇虽贵而不留中也先后稽六官之本思五法之要自我聦明惟天照鍳乃拜公文昌夏官尚书同凤閤鸾防平章事隠心而行正色不挠功多防管议切安刘中宗之践副君旁求中庶特转公大夫太子右庶子加金紫光禄大夫知政如故召绮里而称叔孙也属驾言北垂薄伐东鄙复公爲夏官尚书兼幽营二州都督安柬都防按河北【`一作翔`】之州军【`一作军州`】自廵辽碣贪夫亷而忌法战士逸而待冦且有伦要而无怨讟神功初征拜辅国大将军同中书门下三品迁持进尚书右仆射食实封三百户已而居守秦雍今之揆路古曰台司百寮师师万事理也分郡阙而兴之镇京师以留之岂冨人之始封亦鄼侯之大任位益髙而勇退年愈迈而思止抗闻旒扆宻奏封章乆之聴致仕进封宋国公朝朔望天子方崇文太学讲武宣扬延首鸿儒倾心硕老复以公为太子少师监脩国史乞言而书法也景云初匈奴请公主盟使臣爲约未坚致辞或绐国命公爲持进检校御史大夫朔方军大惣管以御之伏宸威肃戎令人莫闻于吠犬骑宁惮于射【`阙`】举则全师还而罢事将简弃轩冕神明芝木然邦有大礼乐大政刑率由典谟罔不资度享年八十有六景命不造延和元年七月戊子薨于长安懐真里第呜呼哀哉皇上闻哀撤悬出次挥涕追柳庄而承命【`一作亟赴`】思郑产而安归制赠使持节都督荆州诸军事荆州刺史赠物四百叚米粟四百石防事官给仍差官四品一人监防有加等也太常考行谥曰忠书不云殷之得传用训朕志而承其道雅不云周之命程是我戒我师而就其绪于戯惟公浚明前典允迪古训惣而成之入则献规出不言政石建孔光之比决胜千里通知四夷子房充国之亚爲将军尊重于位而谢賔客公之不敢专爲丞相开陈其端以归人主公之不敢伐如是则镂彛噐图旂常载史宫列盟府矣夫翠鹄犀象非不鸷也有其用则不全麟凤龙非不灵也无其时则不至若乃时已偕用不竭身已康名不灭者旣明而且哲也公上惟祖祢傍至功缌顷于槐里之间谨原之右卜其兆图其域各以族而为之度焉临薨戒诸子曰俭则自完孝不忘本吾之志矣嗣子陈州刺史先眘左千牛中郎将先择等克奉遗命能循懿业以年月日塟于旧茔亡夫人太原王氏从祔礼也昔禽息进里奚于秦而穆公之政厚虞邱进叔敖于楚而庄王之力霸故有世祝而代禄焉则我师臣计功子私风小彼秦楚之事大哉韦平之烈谋可乆者敢作铭曰  

稽古陶唐惟帝之初迁虞事夏俾侯而起居盘峻峙令德之祉亦曰绵系诞生君子君子伊何邦之宰臣宰臣伊何秉我洪钧登于庙堂王则是保服于戎狄公尝致讨事惟一心防乃三命从让頥老归闲体正天也不憗人之云亡大夫掌域郡公防防咸阳北坂渭水南渡其如邢山永此防墓【`王则是保疑作王躬是保`】  

侍中兼吏部尚书裴光庭神道碑  

张九龄  

夫道遵常习故盖人拘于凡也得精亡麤是天纵于圣也方圣上之防大师也岂籍誉于朝廷哉径取士【`集作才`】于无迹悬收功于未朕而终致大用克成休勋使祖虗名者见西子而憎貎工横议者闻鲁连而杜口乃知古谓则哲维帝其难今之得人遇圣为易能允明主之鍳不负真贤之实者其在正平中宪公乎公讳光庭字连城河东闻喜人也伯翳之后与秦同姓始封于裴因邑命氏在魏晋之际为人物之杰与琅琊王氏相敌时人谓之八裴八王自兹厥后弈代更盛大王父定周大将军冯翊大常琅琊公大公仁基隋光禄大夫追赠持节原州都督天之旣厌隋德矣见危致命不亦难乎谥之曰忠宪春秋之义也父行俭礼部尚书兼定防道行军大惣管闻喜县公赠太尉时或有奸【`集作奸`】王命矣禁暴安人不谓重乎谥之曰宪尊名典也公即献公之第七子降神元和含光不耀越在初服【`集作嵗`】已有老成虽逺大是图而近识莫悟学探帝载何事小名业综人伦岂矜一善弱嵗居太尉献公防幼以孝闻寻补文舘学生神龙初明经擢第授家令寺丞转太常丞加朝防大夫景龙中以亲累外转寻入为陜王友改右衞郎将丁晋国大夫忧柴毁骨立殆至灭性服免起为越州别驾未之就也复除右衞郎将无何迁率府中郎嗟乎有其道而无其用不可行也得其时而不得其志亦不可行也公负经纶之器韬王覇之畧自委洎外防栖迟下位出外从事十数年间坦然而自若者何哉盖知才有所必伸命有所必与非茍而已开元中圣上思光禄之休烈嘉太尉之元勲是必象贤其将大受特拜司门郎中转兵部侍防之文始应列宿鸿渐之羽可用爲仪迁鸿胪少卿以观其能也是嵗天子有事于岱宗诸侯防朝于行在执笾豆者不限于中外献琛【`集作賝`】賮者亦勤于骏奔莫不来享无有逺近而执正以公代晓邉事职在行人且曰夷性持【`集无此字`】翻覆黩盟阻德我今有事戎或生心我张吾师有备无患若何公曰不可夫封禅者所以告成功也观兵者所以威逆命也云亭苖扈非一时之事也受脤执燔非三代之礼也天方佑我光啓旧服憬彼獯鬻能违天乎无庸勦人可以谍告从之秋九月突厥果使其相执失颉利发与其介阿史德暾泥熟来朝公之谋也东封还迁兵部侍郎所父之职夏卿之亚存而举者悉以咨之公于是考遗训补阙典搜苖狝狩之礼详施防简稽之赋【`周礼大司马施贞分职简稽卿民集改施仁征`】颁九畿之政设九伐之刑以练国容以精军实邉鄙不耸帝用嘉之旣而拜中书侍郎同中书门下平章事兼御史大夫王出其言霈乎人有归也天宪惟明肃乎人知禁也寻加银青光禄大夫换黄门侍郎俄迁侍中兼吏部尚书文舘学士惣百揆之枢辖酌九流之泉【`集作渊唐讳`】奥叶文轨之殷受天人之和木【`集作水非`】火象鼎其惟实餗山川出云用作霖雨时哉之防无得称焉先是大化之行务以黙遵夫易简旧章在而不议吏道杂以多端公于是求革故之实契随时之义作秩序以平之设循资以定之谨权衡以选之考殿最以叅之奸回无所措其邪噂不能介其量多士动色群方改瞻仰之者邈乎如山窥之者间不容髪或曰执事无乃惠欤公曰大命敢不敬欤若然方将致六符于泰阶驱百姓于仁寿岂直睥睨先正【`集作世唐讳`】纷纶近古汨而随流守而勿失云尔哉二十年冬上幸河东祠后土命公兼左军师礼毕赐爵正平男加光禄大夫云【`集无此字`】抑人有言曰树善莫如滋积仁莫如重则臧僖之庆有后于鲁栾武之德未絶于仁冝公侯之子孙必复其始也公尝读易至干之屯升之渐喟然叹曰物恶有满而不溢髙而不危者哉旣而居不崇侈动无逾法虽百乗之家万夫之长冲如也谓日用不知存诸方册何天年未永瘼此台臣二十有一年春三月癸卯遘疾薨于京师平康里之私第春秋五十八朝廷哀伤冕旒震悼制户部尚书杜暹即殡吊祭【`集作赙`】物五百叚粟五百石防事优厚官供辍朝三日丁未有诏追赠太师谥曰忠宪使某官某监候防事以某月日葬我忠宪公于闻喜之旧茔礼也初知星者言上相有变良臣将殁谓请譲之公曰使祸可禳而去则福可祝而来也论者多之以爲知命夫天下之达道有五所以行之者三曰忠孝仁安君忠也荣亲孝也周物仁也此三者有一于【`集作于`】身鲜矣而公实兼之且媚于人者必好其威福贤于事者必羞其谤政公知其然则以直道匪躬之故忠莫厚焉礼为人子春秋以致享义于人臣夙夜以从命公知其然则以时告如在之敬孝莫重焉夫以衡石之任陶钧之力莫不责于下吏求备于一人以故舞文雷同疑狱嵗构恬而不改浸以成风公知其故则以信察御物之惠仁莫加焉其行已奉公皆此类也尝所著述率于箴规以为惇叙九族本枝百世【`集作代`】王者之盛也而义不可以无训作瑶山徃记维城前轨以讽之防而彰志而晦圣人之举也道不可以虚行作续春秋自战国迄于周隋以统之臣子义也天人之际备矣非洽闻通理其孰能与于此乎冝其存无幸人殁有遗爱嗣子积京兆府司录事叅军孝实克家动必中礼丕承厚命纡天鍳而増华敢迹前脩琢豊碑而不朽铭曰  

益作舜虞鍼分晋土庆流八族德盛三祖琅琊象贤懐文佩武光禄忠烈杀身报主尚书出将恢我王畧文教内敷武功外铄缁衣之弊惟公继作用晦而明处丰思约鸿胪好谋夏卿称职代天施化佐皇立极纳于宪府好是正直乃宅冡司谋猷允塞尽瘁事国夙夜在公居无阙正殁有余忠天子命我颂德铭功日月有旣令闻无穷  

## 文苑英华卷八百八十五

宋　李昉等　编将相三  

故相国杜鸿渐神道碑一首  

冀国公赠太尉裴冕碑一首  

故相国杜鸿渐神道碑　　　元　载  

皇帝正位建元之二年廵狩至陜郊季冬旋轸镐京乃春王正月临前殿延羣臣制诏太常卿卫公鸿渐研机味道图【`疑作国`】翰人师俾时不迷倚以为相史臣载与公同官西掖聮务中枢入则并金门跻玉堂出则偕车舆驰广路好我不浅德公亦深建于薨殂得入公之室睹公之奥节以危难而固义以颠沛而彰故得复公之道察公之行开而当名品物定辞观公之辨政消烦觧结逢机立断试公之与物药未扣犹陪行止弥留方殆必叅尝药祷名者世人之所重终不为天适见公不在居死者有情之至哀贒于贵生益知公之能达古史之云流美而不扬乃废职书而或畧近亦诬若然者则刋盛德于山阿藏茂勲于王府可也公帝尧之家于京兆春秋末诸侯耗尽炎黄唐虞之苖裔鲜有存者范宣子犹广称世阅盛夸穆叔而经秦渉汉百王千载名公大人骈衡继武宗朝叔考暹门下侍郎平章事以清节居东府垂拱中大父愼行荆州长史以文武式南邦开元之际皇考鹏举安州都督以大名莅淮浦公杜陵男子辽廓不覊性与道合旁通多可思挹溟海自涯皆返将窥语嘿杳然难防輙孩【`老子圣人皆孩之`】时人不居下位历扬州叅军华县尉大理评事司直关内度支副使虚已而不疵于物存诚而受污于俗天寳末将相交隙海内寒心家有襄陵之忧人懐崩角之惧公以为期死不勇必生非任莫肯念乱谁无父母于是始有济难勤王拯溺定倾之意禄山果慿豺豕凌虐京畿巩洛成陇荒淆凾为障塞命信臣捽【`一作率`】扼二华之险守河渭之隘以挫其锋分河陇材官防南阳当宛叶以遏其势朔方节度中书令汾阳王发縁邉利兵畧云中出井陉以制其后汾阳防公为戎副倚公以幕画公议无返顾计不旋踵戒器搜乗接食馈军斯须决机闲暇辨剧故佩铎凶徒未鼔而破阳逆守先声而屈时大兵深入后计在完勑公西归本军鎭抚喻告调发兵食保绥华戎防哥舒翰【`亦有内忌二字`】出师桃林以不计合战旣而从防约觧形离势沮六军拆北而莫济上将授元而不归强胡犯关长防指门宗西廵巴蜀驻跸槐里俾肃宗不从诏马下受辞征兵朔方东向问罪付以神器之重朂以兴复之谋肃宗承命感咽北驰惶怖邠郊无舘谷之犒安定絶薪蒭之饩始诛二守物情尚疑众才一旅邉郡犹惊遂逾平凉出萧关直趣丰安阻河为固公乗疾【`一有凉出二字`】西上奏谒于白草顿请借前箸以图安危灵州四临兵车之防长安新破人心正摇奸豪窃窥杂种圜目众情一呼而可溃危机视景而斯发北辕未改舍此奚之丰安僻界西垂北临沙瘼候吏不至疲兵径度傥军门晏关廻舟未具仓皇朔裔蹈防无所非防之上也因条列市租计入幕府文书守便宜山川要害肃宗抚公背曰灵武卽我之关中河内卿亦吾之萧何防恂虏在目中防雠不足殄也卽日大驾移幸灵州守则完郛战有全兵伐鼓举麾下令风生东极榆谿西洎先零莫不褁饭而趋揭弓而走重足挥汗惟恐居后肃宗虽受传国之诰平戎之约谦让未发守持益固愿以抚军讨贼贼尽归报遥禀威畧不正位号公与御史中丞裴冕率呼韩单于羗戎君长校尉部曲塞翁老将顿首劝进封章十上肃宗深自闭絶留中答公独排闼及霤披诚见意哀辞扣玉沥血洒【`一作泪`】地以为命不得废雠不可玩稽天后时物骇人防文武之业坠而莫振非天子之孝也上亦踌躇感动廻虑迁思公乃陈仪撰吉登帝大位于是义徒推毂廻纥横厉蹴踏咸阳网罗关外救楚请命夷防涤秽收秦复洛翊帝覇世皆公之力也定防之初旣以大功推裴郭畴庸之际竟以常资爲侍郎达者多公之逺名明主善公之能让披我荆棘在主簿而难忘张良布衣固封留而已足五凉四战之郊【`一作国`】荆州用武之地防稽淛河之险二都初定九服犹虞倾侧动摇三方尤急东西万里出入十年仗节拥麾更居迭抚公之在鎭河西无盗邉之警洞庭息三苖之祸海冦不动甄闽顺轨得公之効也如彼公之罢守袁晁防山越康元烧夷陵犬戎夺酒泉匈奴舒右臂失公之患也如此今上卽位以公先帝大臣明于治乱汉庭儒雅习于制度徃践常伯登于相府礼崩乐缺自公缀之国纲天宪实公持之爲上从容论天下事甚众潜迹密啓【`一作防`】明可否者非一愼深于削功隠于诡词永泰中西南大将暴狠滛虐腹心坐离师众四溃虽事迫理顺而形疑势拒皇帝悯百姓之不辜哀羣校之罹毒公奉辞授钺单车诣蜀辨邪正于一言安万夫之反侧始公未至皆鸱张内恐狼顾外视及公申令则饥【`疑作饱`】德饮和且舞式歌岷峨旣平防流已清衞公告成乃眷以宁帝曰丞相善谋能权蹈难履危勤畧忧邉雕弓弭斾防勲劳旋公拜稽首天子万年公有济世勘难之才遗物离人之政自深根以宁柢毎乗流而泪波及位极台衡勲高梁益未脱覊终悲晩暮虽陈乞已屡而优眷愈深来朝之明年首夏初吉以东都河南吴越荆楚保厘之任分鎭之务俾公居中惣统遥领是嵗仲冬月朔羸惫逊位及乎旣望生涯告尽留诫诸子申约道侣罢涂车刍灵之送黜聚偻豚楯之餙捐牢废礼不封不树觧绶脱绅税囊亲主【`疑作土`】待乆客【`一作得乆容非`】而稽变是留归而隔至从吾所好示祛俗累乃隠几防偶知常委蜕恬然而终晏然而逝非合气于漠得全于天骇形而忘损心具宅而无情死者其孰能至此极也惟公学奥九流技括众艺忘象遗数逹者知礼存于身而致于用也吉防悔吝防徽破诡应于化而鲜于物也技【`阙`】　　理悟神对冝其翼宣大政左右明圣位冠羣后声施来裔载不虞非防偶得累公责重忧深心昏意扰公则我以命起予以道未尝不体平神清忽在世表以过必告我躬是保实欲依公戮力仰答造然后乞恩归印相誓将老今左相齐公与子防拜齐公全才稀售懐寳鄙试尘垢粃糠陶铸名器颉顽委运俯仰随俗及乎培风抚翼立朝当国则骨鲠魁垒奋扬蹈厉端庄寤主饥渴忧世执邪遵法起坠振废方知逹观无早计月固不胜火逢指就而知人拆大木而惟我时称并用房杜所谓同登管乐式是百辟惠余小子为新非固服我甚忘防庱未卷高秋已行唯余与王相顾永伤鄙夫诔德齐公洒翰将愧强名慙蔡篆之以【`疑`】其词曰阳骄必折隂胜亦邪刚柔杂居贒圣之家堂堂衞公含和用中为保自易当难不逢首阳诚拙拄下非工餔糟末位致命危邦自西徂柬足趼头蓬简稽衣食赋政理戎经营指挥云合风从定计翊帝革暴锄防退殊独防进不争功出征入辅计文经武洗荡三蜀雍容两府神迈形局思深志违封禅留草东山不归台光折耀白昼徂晖依仁孔夙履信不暮自天之佑冝无悔怒天之荐瘥时丁耗斁【`音蠧`】如鱼思渉若废网罟或嵗大旱孰为霖雨生公则惠防公何苦形有必行死无不之谁存封域谁制防期平臯漫澶野蔓离披延陵已逹戈者何知  

冀国公赠太尉裴冕碑　　　前　人  

王者纂大业以拯时难君子合天符以成圣功在殷之傅说周之申甫汉之博陆其类也临大事【`一作患`】首大谋君子正位邦国是宪其道也琰圭火龙社朱戸其禄也古之人遇其时行其道济其业受其福呜呼裴公斯近之矣公讳冕字章甫河东大族着于系谱曽祖沣州刺史讳懐感祖滑州司马讳陟考长安丞赠司空讳纪自司空而上世累清德公全朴以受其形器混防以养其精利隤然大不为累方驾前古其礼容诚敬可陈于蛮貊施【`一作格`】于鬼神冝乎吉防变幽而偶圣君精义致用而审天道天寳十四载皇上避狄于华阳肃宗伪游于幽朔公以御史中丞奉诏翼赞元良释位【`阙`】　防于灵武与侯伯卿士官师亚旅考大德除残之运唱灵祗亿兆之心负金玺玉旒爲人请命于西土维天意羣谋是告而苍生灾害是懐于时册礼旣毕公乃自左庻子拜中书侍郎平章事从时望也帝曰予欲敎熊罴食猰防公于是乎请搜于岐阳朝于酆宫以干鏚陈师以蛮夷诛公定大业运开中兴帝曰予欲端百揆诏典司乃命公为尚书左仆射于是乎纲理庻工四方来同左右始终十有三祀初自县聮属署监察御史尝有奸蠧吏公按之时宠权臣之戚也党其犯而请于公公竟正刑书不爲势屈时论以公有不可夺之节故肃然由是歴侍御史尚书郎者五其中以直遇坎牧蛮溪者二以时当任兼宪台鎭梁益各一以勲封冀眞食五百户以秩开府仪同三司大厯【`一有十字非`】四年冬十一月今上念伊尹之一德思孔光之再起诏复入相旬有二日兼河南江淮副元帅东都留守是月辛酉薨于长安年六十七翼日册赠太尉明年二月于京城南毕原诏京兆尹防防事赠布八百叚防仪帛具俾出有司昔在天寳之季公尝为御史大夫王鉷譛毁无何鉷弟焊坐大逆有诏廷辨而凶首词引及鉷公自下列抗其矫诬朝廷谓之不党其后程元振僣用威柄有道从虎贲公停车致诘靣折及霤在黜无愠德仁遂行君子谓公诚尽于忠者在于礼外其身故临难不惑一其守故当事则明磅礴乎死生之间逍遥乎晦明之境公尝北使殊俗班命氊裘单于君长稽颡屈膝覩王商而知惧从魏绛而来服以言尚其直以动尚其顺以成事尚其济物以进退尚其得中孝弟爱敬格于天地惇信明义通于鬼神帝王得之以奉天时百官得之以脩典宪佐命者二后歴事者三朝皤皤华皓为国元老执璧奉珪【`一作觞`】在君之堂生食邑土殁垂惠爱岂禄以为尊者其孤正授辞家老请志于石以代三鼎林钟之义铭曰  

元精【`一作混元`】降灵建乎人极邈矣冀公顺帝之式鸿造覆育大钧埏植业济功成保和居直帝念髦硕二登辅翼为时养贤以及万国昔在上帝降命元老以仗恺元【`一以蚩作伏尤`】以明至道唐歴中否亦命我公顺人载【`疑作戴`】天戡黎代共德谢星陨仁沉海竭大厦梁崩崇山玉拆领防前古纲纬来【`阙`】憧憧丰碑耿耿鸿烈永传亿祀遗芳不防  

## 文苑英华卷八百八十六

宋　李昉等　编将相四  

太子太傅贞宪赵憬神道碑一首  

太师忠武公浑瑊碑一首  

尚书左仆射宣武军节度使董晋神道碑一首故正议大夫守门下侍郎同中书门下平章事成纪县开国男赐紫金鱼袋赠太子太傅贞宪  

赵公神道碑铭　　　　　　权德舆  

在汉孝宣厉精理道则有魏相通故事丙吉知大体百职脩明中兴有声惟皇帝在位十四祀得贤相成纪公赵氏受天清淳佐时缉熈本洪范之正直躬大雅之明哲左辅右弼调若鼎味降祥而生尽瘁而终时贞元十三年年六十一皇上震悼不视朝三日诏奉常具仪法册赠太子太傅又俾百执事为位哭于其庭吊祠礼赠【`集作赙`】率有加等二府之属或铭其德于夀堂或状其行于考功有司稽实谥曰贞宪公之盛业斯谓【`阙`】　　举其始中终之畧识于神道公讳憬字退翁天水西人其先成子之文宣子之忠文子之知人左邱明太史公实书之曾王父仁本皇司列少常伯同东西台三品以忠清励翼多所发明干封惣章之祭号为称职王父赠赵【`集作越`】州都督谊歴右司郎中干封县令司仆少卿烈考赠郑州刺史道先仕至洪州录事叅军惟祖祢含章故庆延追锡崇构丕矩复大于公公保抱之嵗生知色养覊冠【`集作贯`】之年则无防志及夫被儒服践法言敬直而文肃庄而温端诚博物错综古今非大中至正不接于心术寳应中宗崩肃宗幸梓宫有司议方中复土之制时西鄙日耸嵗饥人流公以王者追孝恤礼宜俭褐衣上防词约指明君子曰此刘更生諌昌陵之言也息江介名声籍甚始佐州司乃辟戎车自试守江夏尉三迁至监察御史其后翘车继辙贤侯虚左大凡难理之府皆待公为重歴殿中侍御史太子舍人【`集作中舍`】丁太夫人忧柴毁孺慕殆将死孝感导善气降为嘉生有芝煌煌秀于壌树之侧公黙而去之人莫知者旣免防征拜水部员外郎未防检校工部郎中副湘中七州军事居一年诏领留府寻践方伯以中执法锡金印紫绶罢职家居拜给事中执法叠懐和北狄有下嫁册命之礼复兼宪丞以副皇华旋轸未至迁尚书左丞畯人用彰皆以贞胜其初抚封上狩于汉中守臣之任忧寄愈切公恤隐布和仁而爱人舆师知训善吏乐职行之三年敎化明备底贡有艺赋政不烦絜矩以杜奇衺露章而无吐茹飞语雷动明诚山立受代逾年事实敷闻故有左曹之命讲贯旧章惟眞是视刑或失入议将必还公望日盛其勤靡盬故有和戎之役致赐谕防恊寕殊怜疆之言专对而不给纪纲之仆承事而不征保就安利北方咸恱故有在途之拜整南宫之纪律起郎吏之功绪风望素重法制尤精尝嵗终举吏可以长人者或以其细故深诋将以病公公乃移书自讼请下其考有博大之度无怨欲之私一台承式六辔在手持纲体要善否有章故积公辅之望贞元八年夏四月拜中书侍郎平章事明年五月转门下侍郎以厚德载物以全才宣化举直尽忠敷纳详【`集作将`】明正王【`集作百是`】度之本去一朝之便事有统纪心无靣从嘉猷匡【`英华被讳作谠`】言鎭定宏大谦厚而不伐持平而居易辟邪塞违贞厉而不校陟恪始终帝载用和戯【`疑`】夫先正【`集无正字`】帝伯歴左肃机东台侍郎充着休功再叅大政公皆践之是以仰之尝以为汉庭诸公罕备有【`集作其`】用以石庆之醇谨而不能关决薛宣之方畧而失于烦碎翟方进之通明而固其位公孙宏之节俭而近于名公备【`集作偏`】有其长彼实多缺唯丙魏所履我无愧焉向使天与之年尽行其道则天之所化可胜旣乎故其登庸也士之仁者相贺而不仁者相吊其全归也士之仁者相吊而不仁者相贺斯可知己至若睦中外之姻而均其禄赐严宗庙之祀而不理第室啓手足之日家无余财奉终卽逺待恩礼而后备难矣哉嗣子宣亮全亮元亮承亮等伯季以门子为宏文生叔仲始觧巾受禄皆禀德风防而孝谨以十一月景午时得吉卜奉公之防祔窆于河南缑氏县景山之原礼也以德舆叨居宰士尝辱深知职奉賛书备详盛烈俾刻金石闻于无穷铭曰  

晋有成宣代称忠勲先正常伯匪躬事君纉复于公为时献臣德不逾闲心不违仁贞其所履以翼天子大猷【`集作犹是`】是经中立不倚乃赋明命宜跻遐纪吾道方伸脩途遽已缑原苍苍宰树成行令名章章乐石在旁噫嘻太傅之风永代不忘  

故朔方河中晋绛邠寜庆等州兵马副元帅河中绛邠节度度支营田观察处置等使元从奉天定难功臣开府仪同三司检校司徒兼中书令河中尹上柱国咸寜郡王赠太师忠武浑公  

神道碑铭　　　　　　　　前　人  

天地防合以生万物【`文粹作嘉集作卉`】其成嵗功也则有肃杀震曜之助焉君臣保乂以熈百志其讲武功也则有经纶翼戴之辅焉龙蛇起蛰山泽通气与运相値有开必先斯太师所以宣力四代稽谟七德煇煌威灵勤身濯行【`集作征是`】霆征【`集作击`】风行乃缉熈于光明故雕戈淑旂以严师律黄流衮以正台耀湛露彤弓以觉报宴纳书追命以荣恤礼蕃锡始终如公之功公讳瑊字某其先夏姒之后爲淳维汉刘之代为浑耶或强以【`文粹无以字`】爲国【`集作或强与为国`】或分以保【`文粹无保字`】姓贞观中开置州壤就加官师曽祖元庆皇豹韬衞将军灵邱县开国伯祖大【`文粹作文`】夀皇太子仆赠尚书左仆射考释之皇开府仪同三司太常卿兼御史中丞宁朔郡王赠司空惟灵邱绍先公之职居次卿之重仆射以积厚充家宁朔以伟才雄邉贵仕崇勲乃列茅社流光追逺是加宻印回复介祉开先元臣功昭于前人【`阙`】　　　君建中癸亥翠华西狩公以大司马艰贞翼从部【`阙`】　　揣摩杀机勤劳行内为上心膂登坛授律誓命交感如汉拜淮隂侯故事而又加焉乃进左揆遂叅大政惣赋舆而爲之师长恢王畧而以之北伐凶党尽锐壁于武亭公以事钜师老则伤威重正合竒胜在于疾力寡击众鼓行无前殱夷溃弱如建瓴水中坚席胜又覆于咸阳长毂啓行旣辟于延秋防西平王以专诸侯之师清宫献防公乃抑其贾勇须彼成功窒士心之尅伐息兵火之气熖然后穷追斩级冦孽以平备法从于清跸【`阙`】入明于黄道告类荐功豋拜上台抚封尹正复【`阙`】虏硧【`文粹作防`】时北平王出大卤收绛台而公已惣成师下左【`阙`】于是【`阙`】忠力扬竒锋复离宫防坚垒冲阵压境传于蒲【`阙`】金皷之声气相合山河之表里皆复渠魁授首师帅恊【`阙`】安流以济方轨而前士不离伤【`文粹作离伤集作离`】工不易肆【`阙文粹作殄`】冦正刑四方咸龢论道正律乃平水土秉谊靖人【`阙`】脩班制休嘉贲于草木利泽逮于鳏寡言为军志动为史师贞元景子政成一纪进掌邦敎遂居右弼十五年冬疾【`集作病`】十二月辛未薨于理所享年六十四皇上悼叹不视朝五日册赠太师赙【`集作□`】禭吊祠有司备物大僚襄物明年二月甲申塟我太师于万年县洪固原太常迹其功德奏谥曰忠武礼也初公年十一以将门子仕于邉部【`阙`】弱冠五迁至左骁衞将【`阙`】始从朔方之师战黒山次从陇右之师摧石堡又【`阙`】　出临洮夺昆夷之善地而为之壁垒北絶大漠破猃狁之坚甲而焚其庐帐又从汾阳王临淮王讨反虏于山东南攻賛皇北取眞定射其特将李立节贯于左肩毙之又五迁至太常卿皆以功次其间开地于河曲以静九蕃宣威于陜西乃定三川凡王师之所以尅获都邑元老之所以发扬蹈厉公必居其先偏而当【`阙`】勍剧故以御史中丞为灵州左司马以御史大夫为邠【`阙`】刺史以工部尚书为单于大都防专征上郡榆林之地【`阙`】为左金吾衞大将军又以戸部尚书奉晋王出车之重【`阙`】时厥后投艰感慨能纳大忠以恤大事理蒲十六年再【`阙`】　台以司空兼侍中以司徒兼中书令大凡歴官二十【`阙`】　眞食干八百室居节制者五副元帅者四材力絶【`阙`】　　楼烦方内洽平乃进咸宁凡汾阳王九代之勲公【`阙`】　　四履之地公皆践歴悯册师礼法谥尊名公皆如【`阙`】　不至者夀而已矣惟公厚性寛中智谋深静秉义类【`阙`】赋明命植端诚以紏王慝讲功述职逺意长利执德之【`阙`】蹈礼之舆致其用以格天啓其心以沃圣恊建皇极爲宗工元雅好左氏春秋班氐史得考父之恭范宣之让骠衞之功畧黄韩之敎化又尝慕太史公自叙著作【`集无作字`】行纪【`文粹作已`】一篇词不矜大而事皆明备有子五人曰殿中少监錬太子中允镐太子司义郎钜栎阳尉钢【`阙`】阳尉【`阙`】着位于两宫以奉朝请试吏于县内以脩事任食德而才禀训而忠皆以纯孝致其哀敬令弟辅国大将军右领军衞将军武当郡王玘与诸孤等推烝彛景钟之义因识【`集作职`】表以闻有诏词臣刻石传信乃采其賛书侯表作神道铭铭曰  

北载斗极隂方尚武金朱轓锡命都府太师间代感防云雨四征庇人九合尊主昔未成童则能肆勤卓行深入致果忘身弱冠摧锋环列南军中兴之后书社防勲援抱两河转战三秦灵朔郇邠所居必闻出统蕃衞入司徼循时丁阨难节冠群伦逋诛煽结狂秽宫阙西平鞠旅公亦授钺旣临延秋如火烈烈休士退舍时惟不伐祲沴乖方蒲津未通北平释位公实抚封胥命长春克成厥功开壁劳军靡有不公以律则臧在和而克时惟太师有严有翼乃敷仁泽乃布条职时惟太师有功有德三公二府是奨是陟禭印易名以尊以餙材官介士卤薄凄恻大隧觧原终【`二本作中`】南之北万邦作宪永代是式追琢馨香与唐无极  

故宣武军节度副大使知节度事管内支度营田汴宋亳頴等州观察处置等使金紫光禄大夫检校尚书左仆射同中书门下平章事西郡开国公赠太傅董公神道碑铭　前　人  

汉兴五代孝武思理胶西相陈天人之际王道之端昌言大对统纪条贯纯嘏积厚逺而寝明帝唐九叶顺考古道陇西公兼【`集作都`】将相之重承尉衞之崇啓心宣力作率庆平陟恪宗工能积其烈公讳晋字混成河东虞乡人亷忠温厚絜矩通理秉义以立故不为利疚知动之防故每与告【`疑作吉`】防初肃宗受端命以合兵车思欲去元元于汤火致王度于金玉以文告威让逺猷密命之为重也故公觧巾披荆校文视草凡三徙官被以采章代宗御天下乃清吏职以为文宪弥纶陪贰事任百辟交脩则理道洽故公再入御史府三为尚书郎歴秘书邱长府奉常武侯之亚今上建皇都以纂鸿业思代天工俾宁方内故公出入屯夷昭明有融中居大僚以至柄用贞元五年春三月拜门下侍郎同中书门下平章事居五年除礼部尚书用耆硕俊德转迁兵部分正宏化以本官毕命为东都留守东都畿汝州都防御使安危注意以左揆持相印充宣武军节度汴宋亳颍等州观察处置等使十五年二月丁丑薨于位享年七十六罢朝三日追命太傅有司易其名曰恭惠职防法赙皆俊彛等所以视其践履而加优之也初公以祠部郎为出疆从事北方之强骄蹇防负伐功怙力征我厚币使臣指顾公摄其词词逹气直虏皆震伏殚威命于专对辉光华于外区仁者之勇沛然余力其为太府未浃日而理乃珥貂蝉实兼宪丞含章以承顾问秉直以司纪【`集作纯`】律脩起故事京师肃然其为华州征赴行内以祭酒亚相使于北河其徃也蓟门不出关东多垒习俗故态且相附离公则破其从约使循轨道其还也蒲坂旣阻王宫未清婪婪二逆恣睢相合公则折其凶谋因以郁没慿轼有劳扈跸而旋益用尊礼大其职业司徼循也五校严备持重而不苛防网辖也六职遵脩举直而不紊典礼乐也百神咸秩荐信而不黩其为相也上载元圣下熈百工柔惠小物恊寜大政推明常古之制章叙理平之业粹和而不耀敬让而不居言陈于前不可悉数拜章八上然后得请其抚封也尤为难理先是在宥推恩叅授兵柄至有恃防器以邀好爵者气不还风波相沿是邦再乱人用恫恐上以为陈留天下之郊也非素重臣不可以率先赋政公旣受命与一二从事记室儒服而前不待里言不恃悍衞寛信夷易闇然风行长城大蔡蕴在灵府悍将伏罪齐人乐业四隣诸侯折中于公居四年政成力疾累求入觐因条陈利病请制于未然上难其继以致没代噫夫一邦之人得公而理失公而乱刦介夫杀大吏犹原燎川溃于不可遏向公之嘉猷宻防如前知焉其明智欤董氏在春秋时书法不隐在战国时賛明命闻于诸侯自胶西而下淳耀溢大在魏有司徒昭在蜀有尚书令允扶义纳忠以干机衡其族旧矣公曾祖仁琬皇州博士祖大礼赠右防骑常侍考伯良开州新浦主簿赠尚书左仆射三代有令德而无贵任蕃祉所钟发为追崇宜哉有子四人秘书省著作郎全道秘书郎溪大理评事全素太常寺太祝澥等其承学也专其就列也敬斩焉而孤累然以哀日于先逺象数恊吉以某【`集作其`】年十月丁酉奉理命家法薄公于河南县万安山之原以前夫人南阳张氏继夫人京兆韦氏祔焉从周礼也惟公自筮仕至捐舘四十五年无伐善无违德歴官三十六皆以理効闻自建中以还居中分阃再调鼎实一人而已范文子所谓厚德者能享多福惟公有之全道等犹惧懿铄之不永于后与陵谷之有迁也以德舆奉行公之命书者三宜金石刻故迹其诔谥而为之铭其词曰  

后王财成隽乂昭明以建皇极甫申居内方邵理外周邦是式于惟陇西求福不回文武宣力调和公餗整训长毂柔惠且直胶西章章道可佐王屈相下国绵代储庆至公而盛位实配德孑孑干旟昔徃浚都俗旣纾息翻翻素旗今旋洛师人用凄恻惟是壤树资于四布万安之侧德煇在【`阙`】  

## 文苑英华卷八百八十七

宋　李昉等　编将相五  

齐成公神道碑一首　左仆射贾耽神道碑一首故中书侍郎同中书门下平章事太子賔客赠戸部尚书齐成公神道碑　　权德舆  

有唐文学政事之君子曰相国齐成公讳抗字遐举清方粹温絜矩秉懿明诚尽性切磨【`集作劘`】化育之道精义入神旁魄天人之际以忠事君以病乞身乃去台宰乃侪商皓然后彻琴瑟啓手足殁齿无违德以从先大夫于九原易名曰成不亦宜乎公定州义丰人自太公表东海桓公匡天下为国为家或哲或仁烈祖赠太师府君讳澣歴给事中中书舍人吏部侍郎止于平阳太守出入陟降中行山立至今言开元名臣者称公有遗直遗爱焉实生先公赠国子祭酒府君讳翧履道贞厉仕至左龙武军仓曹积厚于上流光于下其位不克故大受于公公既龀而孤哀过成人属幽陵横溃中夏如燬奉太夫人安舆违难于越得子州支伯之故地而偕隠焉诛草茅以顺居息悦山水以资仁智方茂天爵用观灵嘉招重问奔走以狎至虚已道从容而翔集吴郡张相君镒方以仁义理濠上得君为荣及进律于成师于岐累为命介若骖有靷建中中戎王谋大和防以休宁西方右扶风绵亘汧陇地当瓯脱且有成命正其经界公实佐中权登坛莅盟得其情数与之约结克就衣裳之防用销邉鄙之警自觧巾三迁至殿中侍御史俄属泾旅窃发群凶挺灾天兵展义于甸内王公死难于理所百舍奔问至于行宫拜侍御史有诏以萧黄门复布恺泽于东夏命公为工部员外郎以賛焉复命转仓部郎中李懐公阻命于满连兵未觧关中饥旱经费不足转粟馈军济时之艰患求才急病命使以转达迁兵部郎中兼御史中丞以董其任俄拜諌议大夫当轴者不相容坐婚亲细故出为处州刺史先是山越冦攘荡覆城寺公乃卜势胜之爽恺因习俗之便安三时不害百堵皆作朝典陟明拜苏州刺史吴实剧部大田多稼浮滛冐没吏禁或弛占著名数戸版不均公乃阅其生齿书其比要强家大猾不得盖藏公特单骑与之纾息己日乃孚厥猷茂焉迁潭州刺史御史中丞湖南观察使以向时二郡之理而大之其仁可知也左曹理本征爲给事中周郊寄重擢为河南尹盗有宋瞿昙者白昼椎剽为郡偷囊槖三川病之几三十年公法令严具网络张设名【`文粹作潜`】捕魁宿使无遗指顾之间擒擿如神乃作秘书章明文雅脩旧以起废乃作太常统和神人节事以辨志便蕃大僚其道乃光德宗皇帝方以尧舜氏聦明之道驭天下用贤人克相位拜中书侍郎同中书门下平章事熈九功之歌质百官之成损益文献化裁形器精防以折宻静而不伐或事隠于造膝或言行于沃心初天官氏每嵗表他曹郎二人阅多士试言第其甲乙春官氏俾考功郎【`文粹有中字`】选考秀之亲故者而进退之公以冡宰少宗伯为官人取士之本盖天子有司之重【`一有寄字`】至于避小嫌乱旧章适滋岐旁孰谓扄鐍蹇蹇坦坦之道岂如是耶然后辟康庄付【`文粹作`】衡尺遵公是之路去自便之私天下之人谓之理道寻有诏脩国史昔孔父无位以空文为一王法公当盛圣之代用宰司惣直笔其于褒贬劝惧明焉勤虑尽瘁积成恙累章乞告改太子賔客遭罹不淑赠戸部尚书时贞元甲申嵗夏四月春秋六十有五夫人河南独孤氏某官某之女贤明蚤夭继夫人兰陵萧氏某官某之女仁顺有礼法嗣子餗防恤毁瘠侍公裳帷以某月日祔于东都某原防祭哀敬君子以为有后惟公深而通肃而寛出处动静必以中正敬用五事畅于四支资性俨恪尤长鍳裁在岐也荐齐忠公映佐萧也荐卢恭公迈皆至丞相其他推毂下士为朝廷臣成天下重名硕望者不可胜书凡所论者皆研几析理雅夷逺洪州文宣王庙碑张萧卢三相国碑志本圣人敎化之迹推大政謩明之道固其性术讲贯而发舒乎斯文文集二十卷中伦体要尽在是矣公薨五年餗调为洛阳尉永惟先烈未刻丰碑以德舆夙承湖海之旧中忝掖垣之属他日举代靡形话言获于遗编实见隂德顾兹无似有玷知人濡涕含毫以表幽宅铭曰  

昔在营邱大风泱泱有倬平阳令声章章不践宰政贻庆子姓含曹含光大学追命厥生中书秉悊【`集作哲通用`】居政【`集作正`】鹏起扶摇鸾翔庆霄乃登紫防以瑞清朝吉凶糺纒寒暑结轖其生有涯其用无极夀堂冥寞冡树森植掲兹馨香终古是式  

左仆射贾躭神道碑　　　　郑余庆  

公讳耽字敦诗其先长乐人也七代祖元楷因葛荣之乱避地始徙家于浮阳隋开皇中改浮阳为清池今为清池人也烈祖逺则皇德州长河尉祖知义皇沁州沁源主簿赠扬州大都督考琰之【`唐宰相世系表作元琰`】赠尚书左仆射皆才光道溢噐位非偶积善有遂钟于魏公公天寳十载明经高第乾元中授贝州临清尉州县之职与公非宜兵戈甫兴时不韬才公诣阙献书授绛州太平尉太原节度王思礼察公噐重识高涵泳万顷署度支判官转试左骁卫兵曹试大理司直监察殿中侍御史职并如故遂迁检校缮部员外郎兼太原少尹侍御史北都副留守仍赐金章紫绶就加检校礼部郎中凡歴数使賔待益重竒才愈茂噐日彰天下士君子推公为栋梁迁汾州刺史在郡七年怛之爱忠利之敎序四噐导五常百姓日用而不知熈然致于仁夀乌足语其细欤征拜鸿胪卿兼左右威逺营使通夷狄之情序賔客之位其有素矣是嵗拜梁州刺史兼御史中丞山南西道节度观察度支营田等使加朝议大夫封广州男时守臣梁崇义恃汉水岘山之险负固【`阙`】强公受诏领麾下防江东讨降均州屯谷城所向皆防以功加银青光禄大夫上以慎理军旅以信夷夏邉封谧清而百姓晏安是时故山南西道节度使相国郧公震洎邠寕节度使张仆射献甫或为部刺史或为都将皆雄毅宏逹常流不及忌能飞语危疑是惧军帅之例罕有全度公前推信诚中发坦荡咸以事晓加之慰荐竟垂忠勲兼佩将相引张推毂受脤防公之恢朗洞识二人曷能臻欤在镇三年迁检校工部尚书襄州刺史御史大夫山南东道节度观察使防李希烈乱常朝廷致诛诏公为司徒梁公勉招讨副使以公懿德懐姿不冝为副冦难未平征拜工部尚书职崇喉舌【`阙`】　　　俄以本官兼御史大夫东都留守判东都尚书省事【`阙`】东都畿汝州都防御使又加东都畿唐汝邓州都防御观察使旧例居守不出王城公以射艺絶伦气【`阙`】　霜德宗知公信在言前优诏特许薄狩郊甸允所谓【`阙`】　特逹之德也迁检校尚书右仆射充义成军节度郑滑等州观察处置等使属有邻师戍兵护邉鱼服鹖冠异军三千公弛柝罢警门闼洞开虑其未安重延廊庑坦易信诚挺出今古海渟山峙【`阙`】　屹屹培塿畎浍安得不服其洪涛峻峤欤凡更四镇践履如一寻以风疾恳形封章御札名方与十金之医驰赐不允陈让俄而护瘳贞元九年入觐拜尚书右仆射同中书门下平章事朝廷为之寳岩廊为之重天下以之信向蛮夷以之懐来加金紫光禄大夫转左仆射依前平章事迁检校司空依前左仆射平章事遂婴风疾四表陈让不俞朝防御医盈门中使填路呜呼有盛衰也有昼夜也聚防之理常也死生之变大也愚智同尘贤不肖共辙孰能防之哉公爲御史先府君追赠太子中允先夫人鞠氏赠东莱县太君归本郡迁葬乡邦荣之先府君累赠尚书左仆射鞠太君赠齐国太夫人祖赠扬州大都督祖妣崔氏累赠博陵郡太夫人庙貎观德丰碑纪烈奉君亲而载劬啓手足而免夫始卒之道侯具韪而以永贞元年十月一日薨于长安光福里之私第享年七十六辍朝四日赠太傅诏鸿胪卿浑錬持节备礼赙绢一千匹米粟一千石诏葬长安高阳原夫人赠扶风郡夫人武功苏氏驾部郎中守忠之孙处士珣之女先公二十五年而殁至是而合焉秉周礼也长子畴太常寺恊律郎凋于青春次子疄太子议郎少子防京兆府叅军公好古在汾州时于戒行尼寺家童院得晋西河王分司马斌碑太康中尚郎索靖八分书翳荟芜薉之下字可辨者犹存太半有割太原四县以为邦邑之语公建于寺殿之前为尚书时懐魏郑汴军声未辑诏公宣遏而两家之难觧抑推君命且曰服寛信也公翫习经籍老而不倦九流百氏靡不该覧通夷裔之风俗尽山川之险易歴代沿革之自百王废置之由关塞通塞之因牧圉盛衰之异道程踈宻之凖要荒享献之数聚米画【`阙`】于指掌矧夫丹青神化缣缃纂述数十年来西戎【`阙`】我河湟其图籍志录泯絶防落非公强力精专蹂躏贯穿靡书不探虽贱必访则自汧陇而西传疑唱谬纷纷不己巳化为竒昧天意若曰降公之聦逹精博拯厥将坠【`一作堕`】欤兴元元年诏公撰国图贞元十四年先献关中陇右及山南九州等图又撰别录六卷吐蕃黄河录其四卷优诏褒异赐马一匹银噐数事绵防三百疋十四年冬撰海内华夷图成幷撰古今郡国县道四夷述四十卷贞元十道录四卷赐马两匹银噐数事绵防五百疋又内出银榼二盖殊渥也于戱渤海左涌洪河前激泱其地气必将有以孕育哲贤谟明盛时为纪为纲为栋为梁体贰为【`一作如`】仁万夫之望岂特河海地理云乎哉亦将上动昭囘下降星精为忠为孝为聦为明为君子为噐公有大度容物也浩无津涯而恪慎竞畏不有怠也有明哲保身也孰云肯綮而端方肃祗未尝离也公奉亲以孝事主以忠待天下以信博识以强力亷隅以砥砺居台座十三年秉戎律四镇垂十五年产不过中人日给有不暇之意非夫脱落尘机翺翔青冥孰能然哉夫郄縠之阅礼乐敦诗书祭遵虽在军旅不忘爼豆邴吉之不过污丞相车茵刘寛之无烂汝手叔度之涯涘元阳之不伐衞玠之理遣情恕公咸颉颃恢博得其兼备者已公考求六艺张弓挟矢允谓殊伦连堕防防之羽防贯五采之翚殪豮豕之兽图画歌咏噫嘻君子多乎哉文章之制博逹而清约盛矣著述有未就者殁有遗【`一作余`】恨痛疄等知公欤【`疑作与`】余庆有忘年之眷见托纪徽烈俾鸿代芬芳不歇表唐得贤臣之目焉铭曰  

圆方旣明浑沦粹精辰耀腾溢降为贤英郁郁魏公薰然淑清脱落细胷吞长鲸【`其一`】天寳之季前尘荐起懐防上谒言尘可止少年下位事不行矣命官綘防渥泽伊始【`其二`】车骑开府司空晋阳萃贤扬幕优游抑扬惟公耸然落落堂堂群议乃曰允膺岩廊【`其三`】剖竹西河众苏情结风俗丕变载欣【`一作胥`】载悦六钧服猛防鸿一发式是威武洸洸烈烈【`其四`】入掌九賔羽仪清都四夷荒职贡画地图帝曰汉中实惟尔区廷授龙节防旌硕儒【`其五`】惟毂汉南乃司冬官保厘成同白马登坛更践数镇抚人以寛或三四年遂成胜残【`其六`】徴弼中枢朝廷为实谋不外扬功宣造膝与物宥过意工言质天下日用曷由窥室【`其七`】知命兮死生齐松楸列兮埏成蹊海胷兮浑浑浩浩一指兮和天倪谬知言之重顾铭药石兮凄凄万物或几乎息矣惟公德兮竟隮【`其八`】  

## 文苑英华卷八百八十八

宋　李昉等　编将相六  

故丞相尚书左仆射赠太尉王公神道碑一首故丞相太子少师赠太尉牛公神道碑一首故丞相尚书左仆射太尉王公神道碑  

李宗闵  

上即位五年正月丞相左仆射太原王公以癸已【`一作未`】发疾其明日遂薨于位天子震悼慜恻命内谒者诣其室索其所以饮食寝作之端既详其无他状遂赠【`一作赙`】布帛菽粟率用峻等旣又不塞痛轸之意加内府之绢千疋以赐之为之罢朝三日命兵部侍郎一人持节驾驷马【`一无马字`】箫皷出自正殿直抵柩前册公为太尉塟有日官给秘噐及就途遣王人亟临视之命羽葆旂常辂车之餙皆及墓俟其返虞鼓声四节于里第而还示不与常制等也其子镇以宗闵晩陪公于相位之末稍窥公之行请铭其烈以垂其后且不宜拒遂铺其荦荦所能言者于金石云于公讳播字明太原人周灵王太子晋之后以歴世爲王因而受氏髙祖满汾州长史生大璡嘉州司马给事中司马生升【`一作升非`】咸阳县令太子少师少师生恕扬州仓曹叅军尚书左仆射公仆射元子也忠敬而本仁寛明而有制内而敏外肃而和贞元十年举进士第是嵗防贤良以直言校书于集贤殿其言平戎经国之术粲然可举调尉厔防狱首出御史中丞李汶爱之奏为监察御史【`阙`】云阳丞源咸季以赃免用疑文不冝调而调因谒于台遂捕劾之追奸胥穷律防奏流咸季刑曹郎【`一作部`】罢所居官给事中以省诏非是夺俸縁而坐罪者甚众自是风声不可遏矣为侍【`一无侍字`】御史时京兆李实文皇宠【`一作所`】委能祸福卿士凡其荣衰系所附背举朝迎避其锋公在途而实来揖公移文诋之其词可羞实遂奏公为三原令求其不足于礼以持之公至尹署洎群吏之舘还其邑敬府之礼无不具实旣出其筭反加畏焉县之编于戸者多中贵人前令率不能自爲其政施【`一作驰`】张牵之公悉召所谓贵人入坐堂中【`一当作其`】拜曰敬桑梓宜如是也邑人大骇从其所指爲长安令朝廷方恩于頔而以帝女嫁其子民有与于氏苍头同盗人马者前令捕民而纵其苍头公始至县即立取其奴与民均其法知御史杂事京师饥糓起价京西诸侯相率闭粟公移之简书征秦晋泛舟之説西镇惴惴收去条令粟流于秦元和四年为御史中丞嵗中知京兆尹六年为刑部侍郎充塩鉄转运使上言流人防赦而归独丰【`一作配`】囚爲隔遂无还者请率以七嵗爲竟至今用之寻加福部尚书益以御史大夫又以戸部尚书节度西蜀长庆初觐穆宗言中外之事遂留为刑部尚书复干塩鐡冬拜中书侍郎平章事仍其职匡维激发始以进贤为急上方有意河朔以财赋始出于下【`一作方`】十一二年公用相印为淮南节度使以其职随之四年言事者谓塩运之设宜留京师用制方上加检校司空去其使未几上念公成法又以使属公加司徒今上践祚急诏征公至即拜左仆射同中书门下平章事仍其使寻兼太清宫使累进爵至太原郡开国公食邑二千戸进阶至金紫光禄大夫年七十二而薨公入官三十二政逮事六帝出綂楚蜀之师入极台宰之尊前后三惣塩铁旣出【`一作去`】又复几二十年天之所覆地之所载寕有独私于公耶必有以当其然也一署吏苟不犯无能夺其任者嵗时奏课至于荣太史胥次迁亦如之故人用安其为善莫有欺公者虽逺至海裔若惣辔笞捶穷年不死一吏贬一职而羣务自济凡朝廷平淮取郓屠汴下沧景干戈不息者十五六年馈饷资费随其缓急而立办沛然若神给其间沟琵琶导頴河以漕轻舟师人坐受其饱防三门挽沉石以济巨舻关中遂亡其饥荐皇甫鏄之强敏而鏄反短公于上公犹不知上谓其长者论景忠信矫制释【`一无此字`】逗挠之将期必抵于罪时服其敢深渉徐境导龃龉而为忠槩人曰真宰相噐也权征之外有杂緍率贡内帑号爲羡进贞元中嵗不过十二万緍及公嵗贡百万緍凡国有大征伐不虑其费之有无洎丞相晋公专征讨之事兵食悉出于公公方【`一无方字`】从容以賛其成及沧景平公有叶力之助自御中丞京兆尹惣赋秉政未尝书笏为记善于啓奏天子不能自守其喜怒公以专志持务宻匡于上行已寡徒不喜伐露由是数帝任遇多被恩泽权利去晋如在诸已人多意公能诡合于时及公持相印与晋国洎一二公同辅于上趋向甚直雅符于道苟所举公是公必扶之即非是公遂嘿嘿不和由是上知公厚重而同列亦耸待之乃见公之所为与向之不知者期公盖甚戾也公旣屈于名而伸于富贵岂非盛德君子神明之所祐耶故夫人清河崔氏给事中锐之女嗣子镇【`一作式`】前【`一前无字`】秘书丞砥服名教不以丞相子自居其身次曰冰始叅【`一作授`】京兆府叅军事其噐甚逺【`一作宏噐度逺`】公之仲弟曰炎季弟曰起与公三人俱用文学奋于江左西逰长安七中甲乙时议伟之公向【`一无向字`】殁不防日而起以戸部尚书司国之计门闼之士交【`一作咸`】来哭贺群吏之执籍繁伙一如公之时其亦于世难求也其从事故相国程公异今荆州相国叚公文昌其他分居中外罗于【`一作诸`】台阁者不啻三十人铭曰在嵗太和惟帝圣神图任旧台【`一作臣`】乃相太原维是太原福禄其奔再持化权枢揆聮聮两綂剧藩楚淮蜀坤始自元和公秉货泉歴宪穆敬【`一作宪穆敬文`】洎【`一作顷`】兹圣君四帝财征去公孰亲惟煑惟铸惟范惟聚【`或作惟聚惟挽`】东扫北殄上之所怒带甲百万唯【`一作糇`】食唯巨俾公尸之不劳而具变通以时物无滞遗【`一作阻`】纲条一施莫越其规御众以仁中控其机信行恩驰罔有诈欺公之惟扬漕务其将公之留庭职与公并首尾贯聮已二十年相府使符随其兴殂公之敏智显爵自至不纷其外姑真【`一作直`】其里始承其风畏公之防及与之同泳公之义【`一作易`】仁人之迹殁而乃炽掲于兹碑不仆不倚  

故丞相太子少师赠太尉牛公神道碑  

李　珏  

天球河图有国之大寳麒麟凤凰王者之嘉瑞方于贤彦即又次焉天佑我唐才杰间出辅时兴化代有其人公讳僧孺字思黯陇西狄道人本子姓汉有牛崇为陇西主簿因家焉代为西州豪族八代祖仕隋为吏部尚书封竒章公佐佑文帝有重名于时高祖鳯及【`一无及字`】中宗时为春官侍郎掌国史曽祖休克集州刺史赠给事中祖父绍太常博士赠太尉父幼闻华州郑县尉赠太保公七嵗而孤依倚外族周氏岳岳卓卓有老成之风以防礼自处未尝戱弄年十五知先竒章公城南有隋室赐田数顷书千卷乃辞亲肄习孜孜矻矻不舍蚤夜洎【`一作自`】四五年业成举进士轩然有声时韦崖州【`阙`】网罗贤隽知公名愿与交公防文徃谒一见如旧由  

是公卿籍甚名动京师得上第聮以贤良方正举又冠甲科防中盛言时事无有隠避持权者深忌之出为伊阙尉名府贤侯羔鴈继至封章屡荐每为中执事所阻皆不满秩从潞帅郗士羙简授管记三奏不得请竟除河南尉防有次对大寮因言事觧于上前迁监察御史丁太夫人忧服阕除本官转殿中公以文高气直累嵗堙屈问望所属推羙于台阁间入省拜礼部员外郎时孟尚书简有重望以地官贰卿兼领纲宪荐公知杂转都官员外兼侍御史免宪职授考功员外郎集贤学士穆宗即位宰相称其能迁库部郎中掌书命召对与语上德之面赐五品服未几迁中丞每对延英必移时盖言天下事有武将直臣为宿州刺史豪夺聚敛以货数百万厚结权贵公按之为有力者排防不免竟以词坚理直上意廻直臣乃得罪由是上以清直知又面赐金紫拜戸部侍郎时望允【`一作允`】塞中书令韩以财投分公拒而不受上因他事得【`一作知`】之愈贤公遂作相持重顾大体不言细事尝谓同列诸相曰致理之本流品为先彛伦攸叙盖谓此也每惜名噐力与同列争方镇以不亷闻【`一作问`】者輙奏贬以贿赂求进者必阻之先是李司徒逢吉与杜循州元頴同作相穆宗寝疾议建储贰与公不恊后元頴出镇井络逢吉衘之思有释憾于政事堂谓公曰西川前有废邱谋上熟知之来日延英发其事公不知慎勿沮议公曰王导有言吾虽不杀伯仁伯仁由我而死正近此耳又安得不言哉逢吉喑呜而止敬宗年少嗣位公雅善敷奏每言一事必本末陈之上甚倚爱同列挟中助力赫赫妬公之贤公亦思避其鎽三上防求外任上以武昌善地建节幢兼相印以授之旣至问人所病害咸言鄂土踈薄嵗一脩城役工诛茅人用咨怨公黙许心计埏泥范塼未及三年尽换旧制崇墉坚壁人到于今頼之文宗嗣位二年公入觐诏复相位上雅知公名一见恨得之晩防宋相申锡以亷介闻巨奸郑注挟北军势卜射取财货富侔于国忌宋之直隂画诡计诬与藩邸通因内臣而上其变造作似是众皆符防上惊闻激怒下法吏议其罪谏官伏阁争不得公入侍宻啓上意乃寛止于郡佐公实右力今李崖州镇劔南西川上言西蕃别屯以维州降带甲之士甚锐其地要害得之足以壮邉部徐图河湟此其渐也上疑不决下南宫议百执事皆是西川奏公独曰国家近与昆夷软血四镇晏然今若自亏大信犬戎恃众见诘渝盟彼直我曲未可量也上曰丞相之言是诏还维州初德裕承籍地势自负机术公介特素不与之交及是大不平遂成宿憾公与李尚书宗闵同辅政出入殿省进退有度上偏目公曰卿才类霍光异日可属大事公惧满辞位再陈封章宠加端寮出镇淮海不改相印再登将坛扬州当江淮之冲习偷薄之俗公清净简易化人易风俾及五年臻于【`一作于`】至理仓廪实礼义行刑措政成脱屣归洛优诏屡降雅志不囬拜检校司空东都留守文宗将有大制置大除授必降中使假于他方入皇城宣宻防献可替否如在君前其信重也如此俄以左仆射征王人就赐官告特明异礼公感恩虽厚退身愈坚一对而归不诣相第亦有中阻未谐人情又加相印出为汉南节度使制出上悔之追成命公固辞上曰且不与卿周嵗别出都门特赐清庙噐六事皆范金餙玉如古时制宣曰以卿精忠用以贶别宠待之礼当时无俦公到防州均井税薄地征人用胥悦咸歌来暮武宗初纉极聴信未一行险者乗时而起凶德参防倒置天下事清贤名被斥逐惟公位髙德重最难摇撼□龃龉防至二年属大水壊居人庐舍公以实上闻仇家得以逞志举两汉故事生灾异防免降授太子少师时议不平又还检校司徒兼太子太保俄又改太傅再临东郊刘从諌死刘祯自擅以招义军阻命天兵诛讨五年方尅上喜甚素忌公者媒孽鍜錬诬公与从諌交上怒下诏旬日三贬公至循州长史凿空指鹿四海之士咸寃之公推运逹命恬然如得好官时逾岭越险二年在海上无所苦今上即位大明善恶三迁至少保转少师牵复髙位分司东洛池台琴酒逍遥自娱贤士大夫尚其轨躅未半嵗遘疾薨于东都城南之别墅自婴疾至于捐舘谭笑语言寔居自若口占理命纎悉无遗上闻为之轸悼聮日不视政公卿相吊正人雪涕册赠太尉遣大僚吊祭公端明啇重忠厚诚慤平居私室如见【`一作对`】大賔不喜释老唯宗儒教早与韩吏部皇甫郎中为文章友其名相上下晩与白少傅刘尚书为诗酒侣其韵无髙卑前后作镇皆佩相印辟署多名难其【`一作于`】进而勇于退俭必中礼贵而不奢知命逹理保和居易三领大镇接防军以礼貎不至交欢再入中书待枢【`一本有宻字`】使以公平不容请托有恩必报有讐不校韦崖州于公恩也嫁二女归名士荐长子豋用行李崖州于公讐也恤窜谲之穷途厚供待于逆旅其厚德欤亦难能也夫人同郡辛氏赠仆射秘之女贤明懿淑称于族有子五人曰丛曰蔚能嗣其业皆擢进士第蔚监察御史丛使府恊律曰奉倩洛阳尉二人未知名公以大中戊辰嵗十二月二十九日薨以大中已已嵗五月十九日塟小子不佞早栖门墙考选第叨殊等之科开賔筵忝入幕之吏国士相遇笔札见知周旋欵眷垂三十载刋石表墓【`一作德`】分也难辞公歴官三十一政作相一十九年逮事六宗光辅四帝承主恩必由直道觧相印实无罪名自少及长不失色于人佐时理家无悖入之货持身斤斤【`一作不挠`】履道甚夷尝病在髙位者不知止足终日抗论尅期拜章竟不及年俾孤羙志铭曰公之生兮禀星辰公之道兮侔古人【`一无此句`】公之才兮浑而真公之性兮威且仁公之文兮班马隣公之艺兮游夏均公之俭兮自我身公之简兮无杂賔公之贞兮肃人伦公之愼兮质鬼神公之相兮平如均公为邦兮政如春公不幸兮罹数屯公无辜兮介于循天开日明兮尧舜为君举直措枉兮幽寃必伸牵复髙资兮言旋洛濵逍遥琴筑兮无异隐沦屈指悬车兮歉【`一作`】然十旬数懐未遂兮羙疹来臻悲纒冕旒兮哀恸缙绅宠赠加等兮冠于台臣有司軄防兮归塟咸秦观者叹息兮国人酸辛袁安余庆兮令嗣兟兟陈寔道广兮门生振振乃纉徽猷兮刻干贞珉碑【`阙`】　字兮名德长新  

## 文苑英华卷八百八十九

宋　李昉等　编将相七【`赠官`】  

御史大夫赠右丞相程行谋神道碑  

赠右仆射王光谦神道碑  

赠太师崔倕神道碑  

御史大夫赠右丞相程行谋神道碑  

苏　颋  

御史大夫维弼之副尚书丞相粤官之长若庭坚是勑山甫为式凝纉之【`一作以`】懋追荣末【`一作未`】极可也圣皇执象増天报功元老恊斯捧日畴贵将诏颂其羙称用命伯婴与之佐佑存赵立孤可也广平之杰出者公名则字行谋世以字行始终不易源彼二烈泉乎百代门闾当华岳之峯碑阙倚桃林之塞迁自吾祖定成我居作郑人矣曽祖讳庆隋长子令祖讳德淹隋太康令考讳药王皇秋浦令子男树声太崇于官阀令长传业夙振于台揆况一变从道三称靡风乎公神灵特应金火殊发含照灼而更幽蓄坚刚而转锐常谓处山者猛不采藜藿成蹊者芳不言桃李静安独行泛覧羣书以管晏之谋迪训贻典用申韩之法征竒撮要髙深广大尽在是矣志大好学首中甲科初补潞城尉转赵之平棘换虞乡主簿任非待贤居是适用婴酷而罢居防几防率由于至性每不胜哀礼阕入为鄠尉时吴郡顾琮秉铨调餗致公宻啓授万年尉寻迁左肃政台监察御史里行歴二尉【`尉字一作殿字`】左右肃政丞侍御史廻复防拜周旋五人悉心果孚履尾奚惧獖豕旣制【`阙`】　　于威弧之张神羊既立挫三思于止戈之武固亦霜驱隼劲露落鹏槯岂避憸言俄招毁议出为幽州司马都督薛讷以元帅综戎仗权公为在端寮设文备甲兵缮食【`一作仓`】廪绩絶漠以奔严城洞啓迁定州长史未诣軄入除金部郎中景龙六年鸣牝肆孽分宰京邑先屠戚党吏部人相狃狱市皆纷征拜公长安令丕弊不辜大安所属无何除将作少匠少府少监餙蓏【`二字疑`】爱费闭奢曽不无益而成有豋加七命食千戸俾侯于广平国转刑部侍郎兼检校送王府长史司冦持平以议罪君王好直而请由是用刑不颇为善最乐也明年王正月我后时迈翠华顺动苍驾廵逰幸朔方而经周汉陟河东而观舜禹命公爲蒲州刺史本道按察伟储峙之饶悦股肱之壮期至人于道路寔君子于云天然后抟击守宰澄清中理上因聴政顾侍臣曰江淮之间风气果锐吏诸尤者朕已得之又迁扬州大都督府长史公刈作奸鉏挠法万商利于舟檝三具贞于鼓铸皇念勤矣徴拜鸿胪卿即殿中监国开賔舘威懐柔服之序王列御府备物致用之殷则九卿不如六尚书也公力主财巨细锱铢定豊省翘天地之苏【`三字疑`】来自西极溢水衡之贯献于北宫擢拜御史大夫朝之纪也夫端以宪軄流为法家含则弊于僶俛竦踊则嫌于激许狂徒【`一作徒任`】失得且观【`一作开`】兴替公之度盖不然森貎寡词彼惮严而惴察悮【`欵`】幽【`二字一作防`】藏宻我易躁而安动庻物和矣群司晏如加尸益荣金紫宣命赉予虗伫丹青尹政呜呼方恒位事歘谢期頥享年八十有三以开元十四载春之孟庚寅綂日薨于洛阳之审政里第宸极悼焉行必驰组请不释服曷云多矣【`一作也`】一尚德二尚厚三尚齿四尚旧以革而问遗中使者鸿寳金相【`一作医`】望自阙逮凶则抚赠左【`一作右`】丞相衾常【`疑`】布帛尽萃其家防礼塟数迈超夷等伊我公蹈规悬觧临事黙识至初【`疑`】为心至公陈力薄骄奢之行卑乃崇髙重明哲之谋尊而夀考匪有伦有要知至知终何以符契于君臣宠灵于存殁古未之効也以贞为谥然与其年暮春壬寅十朋啓茔双表昭归厝于郑之少华原礼也一子镇之防爲尚舍直长禀义方之诲成干裕之能以杖扶后起柴毁孤立凡厥所嗟上之所陨直清而羙者则御史彭城刘彦囬同郡宋询并谓劳人祗服盍承报国闻荐府庭朝夕栋宇遇甚恩结悲盈涕濡相与开陈诏命甄用词藻爰备刋勒宜存妙好顾秩重黎之司日其正兮礼者其不佞乎粗言铭曰  

程伯休父膺厥命兮我公之贞保氏姓兮我公之德宣歌咏兮至于天官翊明圣兮登以硕老资忠敬兮夀必待终名转盛兮卜而获兆典实令兮呜呼太史秉直少华南映望陪我京还即于郑  

赠右仆射王光谦神道碑　　权德舆  

天球白珩产于崇山扣之而清越格人庄士生于隤德用之而大其或含光而耀藏噐不发乃炽而昌是滋百祥蕴而为义方餙而为徽章故太原王公四筮仕而领通邑五追崇而登端右循政茂于官下湛恩集于身后有繇然也公讳光谦字某自东汉鴈门太守泽五代至晋中书令献之坦之葳蕤德名与吉祥【`一作禄`】侔盛自后魏龙骧将军长社穆侯慧龙五代至隋秘书少监邵以勲华文学复大其门秘书生隋扬州户曹叅军来【`宰相世系表作杨州司马孝京`】戸曹生皇青州司戸叅军子竒司戸生羙原丞赠太常卿庆贤三代沉晦迈其风训公即太常府君之长子也防而岐嶷长而淳懿絜矩愼独抱仁戴义闳深博辩之学稽古礼文之事炳然含章靡不通贯至若文舒之清脩亷实处冲之剖析防安期之恕懐祖之沉静合是家法而躬行之始以门防受署凡四徙官曰幽州三水潞州潞城二主簿绛州万泉县丞楚州淮隂县令所至之邦二千石必加礼慰荐而公牢譲勇退卑不可逾及为县令也务清净之理而去其烦苦推明诚之本而敎以亷隅一同熈熈生殖阜滋楚风丕变防至齐鲁因喟然曰彼天爵羙禄者在仁义与樽酒而已太邱彭泽岂多秩耶于是放懐于外啬神于内沉研象系之表盘礴天人之际其致知格物不可详已以开元二十九年春正月捐舘舍于淮隂年六十九其明年返塟于河南府偃师县北山之阳夫人博陵崔氏赠愽陵太夫人继夫人陇西李氏后夫人同郡武氏赠彭城郡太夫人餙终三加子贵故也公之才子五人长曰翊以博【`一作文`】雅典宪亮直方贞【`集作直方贞厉`】歴御史中丞在防骑常侍刑部吏部二侍郎御史大夫赠户部尚书谥曰忠惠次曰翺吏理详明官河南府翟阳县尉【`集作丞`】次曰翃循良恺悌勲德茂盛歴辰朗容三州刺史容管经畧使兼御史中丞河中少尹朔方节度留后汾州刺史单于副都防镇武军使徴拜京兆尹寻兼御史大夫再居大理寺卿爲福建观察使入爲太子賔客贞元十二年检校礼部尚书东都留守践履藩垣逾四十年阶至特进爵封本郡次曰向士行清脩为秦州上邽县尉幼曰翽文敏有干裕歴监察御史三原县令著作郎太子仆翺向皆不幸蚤夭翽亦命屈其志而忠惠公太原公惣集休祉为宗工荩臣初忠惠公与肃宗代宗从容言天下事甚众且曰文致太平在正名百軄危言悃愊痛诋【`阙`】　条防理道坦然章明沃心前席倚以为相者数矣虽位【`阙`】不致而其遗风直声暴乎天下太原公剖符赋政累刻金石防夷越剧贼开地靖人倅蒲也以沉防销急变防单于也以尺书柔犷俗中外官师淑声流闻保厘尹正式是东夏安危注意未始有极言代德者以公之保【`集无保字`】道未光而庆下钟惟其有之是以佀之之故也初以忠惠公扈銮辂于岷峨其勤匪懈赠公陇州刺史又以持节印册命专对于北方间关忠力再赠公秘书监后以太原公南服嘉庸三赠公为工部尚书以毂下肃清四赠公为太子少保以闽方报政五赠公为尚书右仆射噫嘻贤人教忠之业令嗣扬名之孝大君追逺之泽是三者可为至矣十七年太原公贞于筮得二月壬寅吉于是备八旒七章鷩冕佩玉之餙博陵彭城二郡太夫人以象服祔焉诏给卤簿官司防事庆灵集于一门光耀被于九原君子然后知积德丰报之不诬矣至若忠惠之子为守臣太原之壻居台司诸孙昌阜冠映圭组则列诸碑隂以备代家斵兹琬琰铭公德羙【`集作善`】其词曰  

有匪【`集作匪人`】君子兮德行醇备蝉聮烜【`集作咺`】赫兮峻阀义【`阙`】　灵兮惧腊毒之厚味树风百里兮驰蒲宻之极挚慈和安靖兮阖境如春仲叔容仪兮与古为伦全才不耀兮流庆后昆忠惠旣没兮太原顕尊五加追命兮贲兹壌隼旟龙劔兮以至师长泽流根叶兮恩及漏泉夀堂拱木兮以【`集无此字`】横苍烟随武可作兮臧孙有后崇冈乐石兮昭晰攸乆吁嗟王公所为不朽  

故朝防大夫检校尚书吏部郎中兼御史中丞赐紫金鱼袋清河县开国男赠太师崔倕【`宰相世系表作倕`】神道碑  

太师名倕字某清河东武城人太公望旣封于营邱子伋嗣侯伋之孙曰穆伯食邑于崔遂以为氏后十四世至秦末东莱侯意如东莱侯之子伯基始居清河又十五叶生琰为魏名臣又九叶生休仕后魏为七兵尚书七兵之弟曰寅为乐安太守公即乐安八代孙始以门子补郑州叅军力行好学于子道以孝闻处伯仲间以友闻读易至编絶以精义闻至德中戎羯猾夏王师出征公少有竒志思因时以自奋乃作伐鲸鲵赋上献旣闻【`集有尔矣二字`】果噐之防弟五丞相以善言利得幸尽付利权始有塩铁使之目愼选僚属表公为介转临晋县丞处繁应卒铓刄不【`集作无`】顿府罢再迁至太子司议郎韩晋公时爲户部侍郎掌邦赋急于用材荐公为监察御史主河东租庸之务寻转侍御史充京东平籴使建中初德宗始亲万机储精治本有汉宣与我共治【`集作理`】之叹谓大臣求可当良二千石者遂以公带本官权知袁州刺史朞月有成诏书扬就加真秩益以金紫居无何韩晋公为丞相制国用思公前绩乃传召之抵京师授检校户部郎中兼侍御史干池塩于蒲脩牢盆谨衡石煎和旣精饴防乃盈商通而至吏惧而循法民不絓网而国用益饶嵗抄防其所入嬴羡什百诏下褒其能转吏部正郎兼御史中丞具加五等之爵方倚以重任天富其材而不遐其福享龄六十有五贞元七年某月某日遘疾终于治所上闻悼之因降愍册赠郑州刺史赉钱三百万以备餙终之礼明年某月某日还塟于成周之师从世墓也累赠至太师夫人陇西李氏汾州司仓叅军咸一之女生才子六人长曰邠及公终【`集作卒`】时已为左拾遗后至太常卿次曰鄷后至太府卿次曰郾至外台尚书次曰郇今为廷尉次曰鄯至执金吾季曰郸今为太常卿同中书门下平章事惟夫人姑藏冠族以苹蘩组紃辅佐君子为令妻积三十余年以慈俭忠厚训诫诸子为贤母二十有三年当永贞初顺宗践祚泽流自叶长子邠时为词臣草册书以文当进阶遂上防乞移荣于亲优诏允之特封清河郡太君士林耸慕皆自痛其不及邠为太常鄷为大农咸白髪贵绶以奉膳羞诸季各以簮给事左右愉愉然先意无违言世荣者举无与比以子贵累封赠至凉国太夫人元和八年三【`集作二`】月十六日捐舘舍夀七十有九是嵗某月某日合祔惟太常及尚书既今相国皆有中书舍人为礼部侍郎凡五贡贤能得士百四十有八人言兄弟者许为人瑞崔氏之门六人皆入文昌宫其间三人歴八侍郎统而论之三代卿两连率二翰林学士一执金吾言冠冕者许为世雄与姑臧李范阳卢世为婚媾入于姻党无第二流言阀门者许为时表太常二子亦以才能同入尚书璜为吏部郎为司勲郎其他支孙未登金闺籍者诜诜然鱼贯而进文采【`集作业`】甚似而孝谨不衰猗欤君子之泽其所从来逺而有光乎开成已未嵗七月甲辰相君受诏于明庭始操国柄仲冬奉常事于家礼成起慕悄然永懐曰古者卿大夫庙有鼎墓有碑皆铭之以纪先德也今备位宰相敢不前人之耿光乃俾家老条白事功咨于学古【`集注作士`】者征其词尚信也又命宗祝卜柔日告于庙尽诚也仪甚【`集作其非`】备而敬有余斯所谓逹礼之君子遂刋勒如式掲于道周铭曰奕奕四姓崔为之冠瞻其门墙倬若云汉善积家肥子孙多才如彼榱栋必生徂徕太公之后弥二千祀烱如贯珠焯见图史允太师丕承德基构于其堂亦旣塈茨生逢艰虞戎夏交师献赋伐叛忠存乎词兵兴事丛飞挽四驰歴践剧軄视屯如夷乃主平籴乃分行使治粟为邦其道一致蒲实近地塩为利使车来思刬弊立程吏亷商通嵗倍其赢奏课连最德音褒明就加执法好爵兼荣天赋之才不与夀并生树德本殁扬淑声上闻轸懐侑乐为停赠襚之礼侔于公卿万石贻训根于孝友太邱种德乃稔身后家有令子妻为夀母二十余年人伦之首六子来侍如龙如虎众妇来馈维筐及筥佩玉鸣环交飨庭户申申秩秩不逾矩昔为甲族今为兴门天爵人爵蔚然两尊【`集作存`】先德防之黙【`集作黯`】如重云孕和含【`集作合`】粹濯润本根景亳之源图书之川阳陵帝坛磅礴廽环世安其神世嗣其贤聆德风者拜于碑前  

## 文苑英华卷八百九十

　宋　李昉等　编王爵一【`此下三卷英华所编失作者先后今正之`】  

周上柱国齐王宪碑一首  

唐义阳王李琮碑一首  

周上柱国齐王宪神道碑　　庾　信  

昔者轩皇受姓十有四人周室先封十有五国自尔承基纂胄保姓受氏虽复千年一圣终是百世同宗故知昔之东京旣称大【`一作炎`】汉再受今之周历即是鄷都中兴公讳宪字毗贺突恒州武川人也晋太康之世【`一作始`】防有黄龙魏孝昌之初奄荒莵太祖以百二诸侯三分天下凾谷先登鸿沟大定功业如此人臣以终公含章天挺命世诞生降太一之神下文昌之宿珠角擅竒山庭表德仪范清冷风神轩举耸动廊庙光华城阙未逾龆齓已议论天下事人或曰是谓弱木一枝【`十二字一作天下衣裘裳先能问曰是问谓若木一枝`】旁防数国长河一直自然千里风飚欲逺光景将升后魏二年封涪城县开国公时年五嵗也虹蜺满野是废当途之髙鸑鷟鸣岐实始维新之命国家光宅受图钦明秉歴大风初卷长沙始封周元年进爵安城郡公食邑二千户仍授使持节骠骑大将军开府仪同三司开府同于马骏秩拟六卿骠骑等于刘苍位髙三事宗子维城彼多慙色武城二年授使持节大将军都督益夀寕【`周书作益寕巴泸`】等二十四州诸军事益州刺史改封齐国公食邑万户公时年十有六王武子以上将开府未满立年荀中郎为十用都督才逾弱冠方之于公已为老矣加复营邱负海齐桓公受脤之城岷山导江汉武帝求仙之地自非名陵孤竹声振沉黎岂得南至穆陵西登积石幸无白虎之患寕待黄龙之盟卭筰畏威防卢仰德生为立庙刻石颂功成都有文翁之祀非谓生前汉阳有诸葛之碑止论身后比之今日岂可同年而语哉保定四年与大司马蜀国公围金墉城师临洛浦则广武营奔兵上邙山则河桥路防八川风俗五方名利铁市铜街风飞尘起天和元年徴还行雍牧公以日月之明威神其政漆沮旣从荆岐即乂少阳用事路不喘牛仲秋以殷民无惊水二年拜大司马仍理【`一作厘`】小冡宰营室殿军噐太监天官以邦国为基是司六典夏官以兵戈为主专谋七德是以噐械填委旣包吴汉之功宫殿峥嵘弥状萧何之法时以白露凉风务闲农隙督兵三万出自宜阳防伏龙之城平姚苌之垒马陵削树魏将路穷平隂聴乌齐师其遁天子冡弟礼绝群公仁义所徃事资道德建德元年进爵为王仍拜大冡宰姫旦封于曲阜不废居中刘交国于彭阳无妨常从岂直周召二南并居师傅晋郑两国俱为卿士而已哉匈奴突于武川爟火通于灞上公述职廵御治兵朔方马邑星飞【`一作廻`】龙城月动挠犂【`出汉书匈奴传一作□桃非`】之酒经略不前失烟支之山下马而去东隣逆命反道败德囚箕子于寒库骂文王于玉门天子将有孟津之师召公独议公报以诞应天命克成厥勲昔者秦昭起师于蜀直问张仪晋武用兵于吴惟谋羊祐于是中军无帅佥曰有归五年拜上柱国元戎东讨给王鐡骑二万先袭太原【`一作并州`】斗建麾兵天离转战虎啸风腾云飞电掩林胡枣栗讵得充饥晋阳荻蒿何能拒防又加王精兵六万长围晋州然后六军星陈万骑雷动中权始及前茅已战自尔即为前锋横行入邺观彼车絓槐本马惊旋泞积甲髙昆阳之城尸封塞富平之水莫不如彼建瓴同斯破竹一朝指挥六合大定是用光昭下武翼亮中都足以摅祖宗之宿愤觧生民之怨黩【`疑作雠`】方当待彼石闾部斯玉鼓经纬天地光华日月旣而赤乌夹日黄熊入寝实沉无祀桑林不祭宣政元年六月二十八日薨春秋三十有四季友之亡鲁可知矣齐防子雅姜其危哉公噐【`一作墙`】宇淹旷风神透逺玑镜照林山河容纳置鐏待酌悬钟聴扣声动天下光照四邻武皇帝以介弟懿亲特垂爱友而宻谋竒防加礼敬焉常谓左右曰孔子云自吾有囬门人日亲其齐王之谓也用之作宰则万方恊和用之抚军则四表慑伏岂直臯繇为士国无不仁随防为卿民无群盗爱翫书籍敦崇礼乐【`一作典`】管入耳则溪谷俱调文雅沿心则烟霞并韵养由百发落鴈吟猨应奉五行绨缃缥帙雍容举止抑扬谈论当世以为楷模搢绅以为轨范则少有壮志颇校兵书水降灵糓城授防飞风长柳月角星眉莫不吟诵在心撰成于手所着兵法凡有五卷六韬九法【`一作地`】不用吴起旧书三令五申无劳孙武先诫可谓有忠孝焉有壮武焉不自骄矜兼【`疑作谦`】光下物宋人献玉不贪为宝百成子髙守仁为富不谓以信致欺为善非乐天年不享呜呼哀哉以某年月日塟于石安县洪渎川之里原隰凄怆埋于盛德防年邱陵摇落蕴于才良永矣乃为铭曰  

悠哉朔方逖矣穷隂山连鸟道【`一作羽`】地尽林重黎业大伯翳功深胄其积德必有君临大祖拨乱防君有君【`一作有功实君功非`】廻地轴防动天文犹临赤水尚复黄云诸侯八百天下三分公之挺生寔惟天假翠防臣【`疑作神`】降文昌星下照于四国充于两社【`左传作问于两社`】舟檝江河栋梁华夏水通词锋风飞文雅纯深之性地【`一作义`】极天经忠贞之道事感百灵君亲惟一臣子惟寕忠泉出井孝笋生庭乃宰天官为国之辅是居上将为天之柱乃圣乃神惟文惟武防髙开辟威移云雨九宫神畧三术谟明天离转阵月德廽兵黎阳水骇官渡山惊冀州旣载东原底平溟波欲运弱木将危中峰岳防半海鹏垂凤沉丹穴龙亡黒陂临淄废市东武山移千龄万古英声在斯  

唐赠陈州刺史义阳王神道碑　张　说  

昔髙祖之起唐侯革隋命太宗之威四海正万邦作藩帝家用建王国二十一族尧之昭也十有一宗文之穆也王讳琮字某文帝之孙纪王之子龙种异品凤毛秀色仁义天啓德威日就学无不探艺无不防故齐王之以爵推恩周公之子以才分政惣角封义阳郡王弱冠拜归州刺史又守檀州又抚沂州若敖之旧荆人是惩单于之冲胡马自逺淮沂其乂邦国不空遭王运中防投于南海书称大去悯失土之诸侯礼不迯诛议无之王子某年月日遘六道酷吏薨于桂林之野春秋五十神龙之初兴废继絶追赠陈州刺史王生不得志殁受遗荣信乎才之短长不如命之豊约德之轻重不如艺之厚薄古【`集作有`】矣季子豫州刺史行休髫齓覊旅【`集作孤`】托身炎厉藐是余庆岿然独存泣血上请迎防逺裔开元四年二月至桂州王同气三人徃偕遇祸殡殓无主封树缺如嵗月茫茫尽为野草【`阙`】邻母而失处访樵童而莫识议者以为不可复得冝招防而改塟行休拊心苍昊誓不徒还乃扫亭舘设地席洁斋恳恻觊乎幽报遂频夜髣髴【`集作象`】曲示其端夣□【`唐书无此字`】王乗舟舟分为两旣而适野见东洲中防因忽悟焉隂隐防明率此类也又灵堂鎻茎一夕自屈管上有三指四迹一竒二并其旁鐡生文理布列成卦众骇其异使善易者张法蓍之曰屈者于文为尸出指者于义为指纵一竒二并三殡近阙【`集作阔`】若引涡上【`集作山`】揆之可以察先王之心矣考夣恊卜定处刻辰以某月二十八日于桂城东洲发见神柩举体咸备而一节阙焉行休甚痛惋若身【`集作自`】毁裂其夜又夣王告在南洛州【`唐洛书作南洲`】厥明直旧殡而南十有九歩沙洲痕下掘而得之安合如故他日北郭之外又【`集无又字`】并收二叔父焉于是乎验蓍之有征也孑孑三旐连轴归飞遥遥百越经途瞻叹零桂人士【`集无士字`】以为羙谈夫至孝潜通精魄昭应虚无之见推歩而有窈冥之体寻求而致虽前志所详未有幽感反覆若斯之昭晰矣以某年月日陪塟于昭陵栢城妃汝南周氏祔焉礼也妃考曰驸马都尉梁郡襄公妣曰临川大长公主宗周胄大君自出左右图史循环法度邦有好逑室无【`集作先非`】偕老以王之故薨于掖宫初永昌之难王下河南狱妃录司农寺唯有崔【`集作方`】氏女【`集无女字`】屝屦布衣徃来供馈徒行顇色伤动人伦中外咨嗟目爲勤孝王之【`集无之字`】二子配在嶲州及六道使之用刑也长曰行逺以冠就戮次曰行芳以童当舍芳啼号抱行逺乞代兄命旣不见聴固求同尽西南伤之称为死悌君子谓勤孝者仁之厚也死悌者友之难也感神者诚之至也此三者有以见义阳之义方贤妃之内训继体之崇德夫如是淳羙上归乎本朝盛烈延耀乎邦族安可阙而不餙碑版无文而已哉铭曰  

髙邱白云维尧大理凾谷紫气维周柱史百代福流千龄运起冨有海内贵为天子圣帝才子于穆纪王贤王祚倬哉义阳慎徽九德九德有常允厘三郡三郡以康明夷于飞州崖之下梁木其壊桂林之野不识阡陌无存松槚于以求之人莫知者哀哀孝子眷眷灵夣语妙常閤文防甄仲南洛占从东洲亿中旧穸移偏新棺改赠旣克返亦附山陵卜去其吉神心允慿人非地是迹谢名称青青松栢不不承  

## 文苑英华卷八百九十一

宋　李昉等　编王爵二  

拨川郡王碑一首　　定襄王郭英乂碑一首常山郡王田绪碑一首  

拨川郡王神道碑　　　　　张　説  

珠玉无逺而登辇辂之餙寳也松栝无幽而入殿堂之搆材也物贵其用人亦如之拨川王论弓仁者源出于疋末城吐蕃賛普之王族也曾祖賛祖尊父陵代相蕃国号为东賛戎言谓宰曰论因而氏焉公有由余之深识日防之先见陋偏荒之韦毳慕上国之衣冠圣厯二年以所綂吐浑七千帐归于我是嵗吐蕃大下公勤兵境上纵谍招之其吐浑以论家世恩又曰仁人东矣从之者七千人朝家大勲授左玉钤卫将军封酒泉郡开国公食邑二千户国【`集作周`】语曰犬戎树敦【`国语作惇`】守终纯固今其俗犷而轻死其法折而不挠故前代无降人中国【`集作土`】无童仆自公之【`集无之字`】防身向化首变华风泽潞之间如【`集作始`】见我州矣若夫河南沙苑坰牧所利每歳氷合敌骑是虞中军必谋于元老亚将固选于时杰神龙三年以为朔方军前锋游奕使景云【`集作龙`】二年换右骁卫将军开元五年兼归德州都督使皆如故八年迁本卫大将军改朔方节度副大使公之理兵也坚三甲【`集作革`】利五刃偶拳勇齐足力信赏罚分甘苦六辔如手千夫一心接獯猃犹蚊蚋卧沙塞犹【`集作如`】袵席犹【`疑作斿集作荐`】居露食垂二十年雨毕而成师氷泮而休卒寒气入于肌骨夜霜入于须鬓人不堪其勤公不改其节韩公之建三城也公洗兵诺眞之水刷马草心之山以为外斥而叛徒安堵郑卿之和黙啜也公授馆李陵之防致饔光禄之塞以为内侯而賔至如归九姓之乱单于也公四月度碛过白柽林收火防部帐纳多眞种落弥川满野怀惠忘亡漠南诸军韪其计也降户之叛河曲也公千骑奋击万众奔走戡剪畧定师旅方旋而延陁【`唐书作跌`】复相啸聚上军败于青冈【`冈字集作刚岭`】元帅没于赤柳涧公越自新堡奔命冦塲嬴粮之徒不满五百凶丑四合众寡万倍公杀牛为垒噉敌为饷决命再宿冲溃重固【`集作围`】连兵蹑踵千里转战全薛公【`集作合薛讷`】于河外反知运于冦手朔方诸军壮其战矣研磨之奔也邀于【`集作于`】黒山口覆其精鋭布思【`集作市惠`】之背也追至红桃帐掩其辎重乳洎之防刜兰池之狂敌木盘之役【`阙`】方渠之逋冦凡前后大战数十小战数百筭无遗防兵有全声【`集作胜`】是以六部迯遁三垂乂宁声露于天下业光华于世【`集作代`】载信皇威之所加亦武臣之力也故锦衣寳玉允答戎功甲第良田丕承王命【`集作丕承锡命`】帝锡【`二字集作语`】其智効累其【`集作未甚`】优宠黄头黒齿比价齐名积战多疮累劳生疹恩命尚药驰徃诊之晋竪已深秦毉无及十一年四月十五日【`集作四月五日`】薨于【`集作于`】位享年六十有六【`集无此二字`】制赠为拨川王称故国本其志也【`集作志其本也`】太常议谥曰忠由旧典昭其行也长子云忠【`二字集作卢`】袭官封继事业次子旧乆特拜郎将十二年四月诏葬于京城之南怀逺人也太常鼓吹介士龙旂虎帐貂【`集作□`】裘封犛殉马吉凶之义举饰终之物备长安令揔徒以防事鸿胪卿士【`集无士字`】序賔以观礼哀荣之道着【`集作极字`】矣君臣之义厚矣有命国史立碑表墓吾尝同寮敢陈【`集作昧`】遗烈铭曰○黄河接天青海殊壤举世安【`集作裕`】防俗谁敢倬哉论侯利有攸徃奋飞横絶抟空直上以众欵塞因敌立勲吐浑【`集作蕃`】万户吟啸成羣精感天地气合风云既封酒泉乃为【`集作位`】将军朔方隂塞直秉【`集作彼`】獯猃帝命先锋阚为虓虎上北尸□【`集作山北加电`】汉南击鼓数年之间【`集作十数年间`】耀国威武我有师旅将军鞠之我有邉甿将军育之柳涧亡师一劒复之兰池叛国三战覆之武节方壮朝雾【`集作露`】不待王爵送终宿恩未改时来世往【`集作去`】人亡物在【`集作人物如在`】铭勲谥忠以告四海  

故定襄王郭英乂神道碑　　　元　载  

维永泰元年十有二月甲子开府仪同三司尚书左【`一作右`】仆射兼御史大夫劒南节度度支营田观察使成都尹定襄王薨于灵池兵故也夫懿文德者非谓礼君臣正上下其谓经纶大难乎铄武功者非谓鞠师旅威中外其谓翼中兴乎公名英乂字元武赠伊州刺史旰公之烈祖也陇右节度摄御史中丞赠太子太傅知运公之皇考也产云赤亭树勲青海世传良将载在国史公河岳之粹将相之器学劒轻短后缦缨读书重金版玉匮天寳二载方筮仕辕门累授左武卫大将军节度凉国公见之曰代吾节制者必此子也其后十年累代凉公为节度矣禄山之乱中原也二圣伪游三秦贼据汧岐重镇非公不可制授公秦州都督兼御史中丞陇右采访使未几贼将髙嵩长驱幽燕深入汧陇公外申郊劳内设庭宴飨未属厌兵已合围贼党数千应时剪防繇是虏镝不鸣于陇外皇舆始都于雍上至德二年诏公为凤翔太守转西平太守加陇右节度兼御史大夫吐蕃之逼西河也诸冦以坚甲乗城我以偏师遇敌胜在于【`一作不`】战利当用竒选骁骑以袭虚张疑兵以应鋭前冲未及于龙岛后劲已覆于枭巢邉防昼至敌围夜溃进封西河郡公思明之防成周也南入陈蔡诏公兼御史大夫綂淮南节钺东捍陜虢诏公兼陜州刺史主阙外旄【`一作旌`】麾寳应之嵗上乗龙跃之运宠虎臣之绩进户部尚书加开府仪同三司仍捴戎【`一作旧`】职朝义之走河北也公雷电勇畧风抟劲骑驱熊虎【`一作罴`】之师开龙虵之阵一战而水破再战而邙山防十年逋冦【`一作诛`】万里如扫朝廷壮之诏领东京留守又兼河南尹俄拜尚书右仆射封定襄王加实封三百户永泰元年兼集贤待制夏五月天子以劒门巨镇推择收难歴选朝廷惟公是授即日加成都尹东西两川节度兼御史大夫仆射如故是时也入承日月之光出拥风云之气以孙呉为老生以韩彭为儿戯千里为之震动百蛮为之慴畏秋七月西蕃犯境公戎马骤防军人擅还禆将惧诛乗间谋叛公擐甲击鼔单车入深引西山之数骑望东川之外救短兵未接追冦横及虽刃以通中而气犹激射疆吏乗遽闻乎京师上投袂而惊仍【`一作弥`】加悼惜有以见圣主之深仁重武臣之壮节不问舆尸之过爰旌折首之功以大厯三年正月二十七日诏葬于武功之先茔夫人郑国夫人厐氏礼归敬仲诚及伯宗生则六珈受宠殁则九原同袝嗣子将作少监嘉珍愤积尝胆哀纒泣血餙衬蜀门归魂秦陇【`一作旬`】力树祁连之冡思崇岘上之碣以载职在史臣业专文律琢石旌羙俾奋大猷其辞曰○否遘天地运钟云雷定襄与时而来躬赴兵难志清国灾推毂陇西士卒云屯拥旄陜东羣冦雷奔五开幕府七凿凶门以寡击众以亡易存六践栢防南宪是张再登八座右揆有光同盟锡土异姓封王勲崇业大位重名扬召对蓬莱作镇梁益秋霜发令春雨流泽望在股肱变生肘腋南围既合短兵未进单骑骤奔群凶兢振血殷朱轮首碎白刃魂归万里悲恸三军踈松蔽日孤冡参云身殁寃气名髙战勲常山郡王田绪神道碑　　　丘　降  

维天以五星辨经纪维人以五常垂教化奉天者皇王牧民者侯伯故五星失次舍而天纲乖五常悖伦理而人纪壊非夫人神厌祸天地合德俾降英杰以静邦家则无以正纲纪成教化矣皇唐九叶今上驭厯之五载得佐命戡难之臣曰田公讳绪字某北平卢龙人也系自唐虞盛德载世祚于全齐醇仁酣和衰周鼎迁嬴璧返刘项角逐正者得之则齐王横去国陨身与义终始议郎畴立功逃赏兴让淳浇十数世家于北邉议郎即公之十五代祖也至皇郑州别驾璟生公大王父安东副都防赠户部尚书有遮敌防塞之勲而生不登贵位加之以齐王之秉节【`一作义`】议郎之遗荣濬源茂本故尚书克生太尉承嗣歴检校户部尚书兼御史大夫魏慱贝相沧德州节度度支【`一作支度`】营田观察处置等使尚书左仆射司空同中书门下平章事兼魏州大都督府长史封鴈门郡王殁赠太保累赠太傅复魏州大都督公太傅第六子也乘博厚之庆得坚刚之气君臣之大节理乱之形兆寔天赋不言而知侯王之姿见于童孺太傅朗识异而噐焉以诸侯之嫡拜京兆府叅军兼五领骑士深得将畧呜弓上马雄棱挺然无何太尉寝疾以或措置故事不归于公圣朝载懐辑绥永顾勲绩爰命从子俾侯于蕃既履四封乃迁六官【`一有休字`】付畀于天威惠在已主恩宠章赫赫煌煌孝未昭而忠隳正不悟而邪及志惟悖德动则无名是以河朔尘飞陇右雾塞青兖既叶幽冀未【`一作不`】同见多垒于魏郊发天兵于陇坻旷日持乆连年不平履危者若安处祸者皆乐然相视孰辨其非公断天下之疑逹天下之务以为君亲可报也世德不可坠也犯是二者生将何为于是欷歔涕流冀其感寤靡有虚日而无正言及京师变生翠华顺动人望愈惑坚不可离星【`疑`】辰之间戎帅薨谢师人将士退迫公理军公清望威名众所欣戴且曰吾先公太傅之冡子也仁而能断严不至残当去祸就福化危使安敢以死请期乎息肩公虽恳辞人实诚奉于是三军之禆将【`一作师`】列城之守宰及士吏卒伍大和防于旌门之外而聼命焉公乃陈其逆顺晓其利病西向稽颡如对天顔万人欢呼式忭且舞受公相誓如履夷逾【`疑作途`】曽不崇朝而献状行在于时黄屋南廵于邑濮元凶僣盗于镐京握兵者鳞差失节者踵武公挺身祸败防迹危难扫氛祲之未开定危疑于已变乃分遣寮属结约诸侯廻成德向阙之心合昭义勤王之志虽渔阳之劲悍北敌之猖狂公精诚吁天鋭气蟠地能走马实于魏壤覆朱滔于贝丘希烈势孤贼泚援絶讫于收复经啓自公巍巍硕勲孰与公比由是防书上闻未几而降优诏拜魏博节度管内支度营田观察处置等使银青光禄大夫魏州大都督长史兼御史大夫君臣之契运昭泰之符千载一时烛见兹日及六龙驾还九有风清然后议刑赏颁庆赐则公之茂绩结于宸即日加工部尚书节度等使如故上复以麾幢之任贤贤也腹心是托亲亲也亲贤之选简于帝心赐公姻戚尚嘉诚长公主公主肃宗文明武德皇帝之孙代宗睿文孝武皇帝之子今上之妹玉润贞质兰芳粹容德配元臣道光卿族降自九天归于列藩奨纳忠之诚重劻戴之绩由此见公之宠畀羣后也昔汉张敖曹窋皆因縁戚属称荣主第若公之分茅胙土树牙推毂上自振古迄于圣朝一人而已寻迁尚书右【`一作左`】仆射特封常山郡王食邑三千户明德也改封鴈门眞食五百户袭庆也公惠训封圻按部师律恢皇威以勉嘉师敷渥泽以润蒸人礼让兴行廪积斯实修整人纪綂和天常夷难戴君每为已任朝廷褒是休烈爰咨弼谐以本官就拜同中书门下平章事公既参庙谋又綂兵柄方将刳祸胎之未兆措理本于永贞张三光之明调六气之府致君尧舜身作防益岂独鎻结燕赵连衡齐鲁嘉言有闻而遽婴寝疾以贞元十有二年四月十日薨于戎府享年六十有三天子震悼不临朝者三日列辟相吊邦人大惨即日诏遣尚书职方员外郎房挺申赙襚之恩备君臣之分追是勲伐册赠司空诏书褒宠礼加常典不逾时而命公令子节度副使兼都知兵马朝散大夫试光禄少卿兼御史大夫季安纂厥戎政式光茂烈虽哀过乎礼而义贵从权宁息魏人藩翰王国禀君之命移孝则忠生而显荣殁有遗祉薫灼今昔在公一门越以某年十月四日葬我公魏州贵乡县金堤乡呉河原迩先太傅之茔礼也呜呼公精彩朗彻志气雄厉性通事表心达化权二十总戎三十作相俾魏慱为顺本功以之髙奉家国于正初孝以之大忠孝斯立福夀攸归向苍生失望国栋斯折今古之恨何胜言哉公有子三人长曰孝和朝散大夫使持节澶州诸军亊澶州刺史兼御史中丞充本州防御使少曰季直朝议郎殿中侍御史内供奉银青光禄大夫检校工部尚书兼魏州大都督府长史御史大夫充魏慱相贝澶卫等六州节度管内支度营田观察处置等使季安公之次子也十五授钺为唐名臣固河山奕叶之封奉贵主慈严之训光阐前烈其不朽欤公左右王家底静藩阃功勲【`一作丰功`】大畧书于惇史若乃垂休声于开国之地申罔极于元侯之恩刋勒丰碑光显旧壤门人之事也追慕感恩【`一有顾字`】直而不文其辞曰○三光昏霾两仪否闭爰资英杰用賛开济天人合符斯人命世【`其一`】塞直卢龙山横紫防元精委输庆发于公其勲惟茂其德惟崇【`其二`】建中季年两河难作淮圻怙乱燕赵济恶汹汹鲸奔狺狺兽抟【`其三`】翠华顺动闗右尘飞戎辂载驾苞茅不归且懐疑顾孰就是非【`其四`】时惟我公防迹艰阻率彼叛徒悉为王旅白日精贯丹诚自许【`其五`】婪婪燕冦啬祸称兵动摇夏东应援咸京旌旗蔽野犷虏连营【`其六`】公仗天威修邻叶志忠见于时泰生于否十万奸凶一败涂地【`其七`】帝嘉殊绩乃授藩维辑宁有土惠训成师威令自肃仁风载驰【`其八`】乃作宫师【`一作六官`】眞食茅土穷宠极贵封王尚主恩光显融独映今古【`其九`】既司右揆爰陟上台皇猷允穆俗阜爰来人望匡弼天胡降灾【`其十`】册赠司空念深宸扆道则致君人而知子帝命元侯传封四履【`其十一`】髙坟峩峩先陇之旁河扫通气沙麓连冈殁而可作公其不亡【`其十二`】  

## 文苑英华卷八百九十二

宋　李昉等　编王爵三  

泾原主帅南川郡王赠司空刘昌神道碑一首武陵郡王马公神道碑一首  

南平郡王髙崇文神道碑一首  

故四鎭北庭行军兼泾原等州节度支度营田等使开府仪同三司检校尚书右仆射使持节泾原诸军事泾州刺史兼御史大夫上柱国南川郡王赠司空刘公神道碑　权德舆  

惟南川郡王讳昌字公明贞师于安定十六嵗嵗直鹑火夏五月甲子寝疾病考终命制诏襚以司空印绶而吊祠法赠【`集作赙`】称焉于是内子诸孤宗姻家老尽诚信于内从事大吏伦侯亚旅展匍匐于外叶志防事拂露蓍象数皆得以条陈纤微必蒙于可报以冬十月丁酉还眞宅于京师其原礼也公之先彭城人楚元王交之后防国公基之族孙也大王父全庆皇汴州别驾王父逹徐州长史父庭玉试太常卿赠徐州刺史三代醇静不跻丰禄故天爵覆露发祥于公公角犀鷰颔魁岸硕大思謩泉深盛气阳【`礼记作扬注读为阳`】休清明以虚受荘重而强立禀于端诚之谓义发于虑宪之谓仁【`集有显字`】扬天声之谓武节修方任之谓文事再居陪卿三佐列藩以宫尹中执法以骑省亚丞相冬官宗伯比践六职再受钺而一抚封列王爵而食眞赋终于端右餙以论道其初守商丘授彭城下濮阳【`阙`】宁陵释陈围复梁地【`集作野`】皆急病肆力威功自着起沮伤以奋击化匡骇为休宁其守不可防其功不可遏投难而智勇俱殖酣战而竒正合发兵法曰有必胜之将书曰存亡在所用其信然乎始从河南【`集作东非`】节度张介然东讨林胡杀畧居多次从宋州刺史李岑扞城半嵗剧贼遁去又从临淮王光弼汧国公勉每用上効扬于军锋洎刘司徒佐始拥节旄锡宣武之号以族属勲力贾余勇无前凡希烈之自宁陵走汴走蔡以至于死皆公之为贞元三年以偏师八千承诏防塞亦既旋斾俾营甸圻有尤违者连斩以狥天子壮其忠槩未几徴还沃心前席飨醴命宥建行师之节制自禀新书分上相之赋舆留屯便地明年正月进律作藩彤弓甲物采备厚因六郡之气俗用十连之教理入觐宣室请城平凉屹为巨防乃拓故地而乂险走集以御冦徙邑居以便人夷墝埆而制井疆斩荆棘以列逵市货力具举农战交修邉闗弃地宴然富殖长防养老沛然生聚隣有坠师者济之弃甲者纳之凡泾人之所未习者皆优为之泾土之所未产者皆茂遂之昆夷摄【`一作慑`】詟爟火讫息彼西土轨道繄吾谋实然理命不忘于信实遗章备见其忠悃年止于六十五未极夀宠皇帝之所以恤然加等良有以焉夫人吴国夫人陆氏柔嘉绸直妇道明备长子殿中侍御史赠颍州刺史均教忠能仕不幸蚤夭嗣子右威卫骑曹叅军士泾慤善有驯行与支子右卫率府兵曹叅军士傪洎士良及士和等以德舆尝受面命类泾人声诗馨香始终其传信也熟将篆乐石载徴菲词中郎二碑窃善颂于无愧春秋五例冀终义于后经铭曰○亹亹南川得时经武大君有命式是西土西土濯征众心成城夀甲雕戈泾师以贞隼旗鷩冕泾俗以宁肆厥忠力秉兹义程凡在五符至于白徒制为田庐亦有贾区寔墉寔亩交賛令图嘉生油油比屋愉愉昔誓偏师士皆致果如使臂指可蹈水火孰云危事决胜在我狂猰内讧恶气蒙蒙浊河而南或守或攻陈壁既防夷门乃通时惟南川实冠群公乃分兵符乃镂彛器服物昭庸天休兹至劳勤心力大功利师则严终公惟尽瘁智气发扬昭明下平水土上助神灵辂葆参差丘封峥嵘立此坚石于昭厥声  

武陵郡王马公神道碑　　　熊执易  

大唐将军能扶賛神武斩艾不王者曰太尉扶风王薨二十二年而长子蔚州牧御史大夫武陵王钺自朔易归葬于万年铜人原贞元戊寅嵗五月六日克定焉礼也呜呼自代宗末洎今上贞元【`二字一作第三元`】二纪之间所求乎髙明昌盛之家伯仲肯构之力而能保勲烈于上继事业于下包前庆以滋大食旧德而日新者蔚州有焉公讳某字某其先茂陵人在尧舜揖让之盛则庭坚作士而五刑五流克明伯益作虞而草木鸟兽咸若在殷周质文之极则造父啓风【`疑作封`】而秦始大宣孟作忠而晋蕃衍此其泉源之奥焉洎炎灵反动伏波为汉室天柱文教中兴南郡为孔门【`一作圣`】木铎此其祖宗之表焉在皇朝松安嶲鄯四府都督陇右节度加郿鄜三州刺史右武左武二卫大将军扶风公食邑千户赠光禄卿府君讳正会公之曽祖也左司御率府兵曹叅军赠太子少保府君讳晟公之皇父也四镇北庭泾原郑颍等节度使开府仪同三司尚书左仆射知省亊兼御史大夫扶风郡王赠司徒太尉府君讳璘公之烈考也于戯在宗时太尉仗劒万里建绩二府实猎邉陲振扬公阃塞外诸蕃莫不内侮盖神贶灵庆公生伊西寔忠精是感也在肃宗时太尉乃唱大义以逾絶域提一旅以应王师既清西夏乃定有洛功盖郡帅勲在二京公与母弟绩恋于大荒来宁上国覩兹盛业寔勲烈有嗣也在代宗时太尉乃总大兵居上将载云旗控朔陲旄头销于舁糓蚁聚遁于虎落业挥而载气詟戎旃火烈其威金声方革北敌不敢迩邉者十年公实耳目旌门手足闺壸万钟之赋自我以财成七校之雄多予以畅遂寔父蛊裕而天宠浃内行积而公议归也故公自初命四迁至太子左賛善大夫歴光禄少卿左骁卫将军从祖司徒节制太原奏綂中军兵马拜左卫将军武陵王寻加御史丞丁内艰起复右卫将军兼云州刺史大同军使迁代州刺史石岭镇北兵马使代北军使为本道所请复将中军兼御史大夫迁蔚州刺史横野军使代北都知兵马使呜呼公之致身也以言乎天性则挺竒表于劲俗叶嘉庆于神州狥国可以彰忠克家可以明孝以言乎朝容则阶贵冑以綂环卫着通籍以履周行仍朱户可称赫翼宸居是谓严重以言乎邦正则本慈惠以抚三郡导滋殖以厚万人乗塞寝柝智也告终罢市仁也以言乎戎律则尽瘁以被乎战阵戮力以承其师帅书功在代郊【`一作书功代从叛`】可不曰勇哉啓手足归全可不曰果哉总众美而可覆恤平昔其故【`一作如`】在方【`一作蔼`】有茂实谂无媿辞夫人南阳郡樊氏故侍御史衢州别驾晁之女之死之叹母天莫移嗣子前汾州平遥尉澹次泳湘渐汭深免丧之哀心目皆瞿长女归濮阳吴曽次服沙门之教次归汝南周邕泊防女三人婉稚年以室处公之令弟皓右神武军将兼御史中丞禀天防以警紫垣綂禁旅而环黄屋贞忠一德向力帝家存没永违茹哀天壤次晞前太常寺奉礼郎次晔前扬州参军并耀文馆明经盛矣夫光禄之威憺西陲少保之道髙齐俗太尉之神扶圣祚君侯之惠敷朔郊将军之忠卫宸极君子曰田宗三王彼可全矣石氏万石我何谢焉呜呼非夫人明柔慈爱孰抚吾室非爱弟仁厚忠肃孰昌吾族而诸孤能承佐先轨惧陨厥问周爰叔父之仁防载王景行之遗烈敢稽代绪以表道周铭曰□将星有耀烛天煌煌武库多材我宗最良在昔光禄登坛保疆乃拥节旄以扼河湟左袵畏慕右地雄张降及司徒其道大彰遭德孔艰致命一匡既复区夏乃轨豺狼彤弓专征元戎啓行实倡九牧以定四方贤哉长嗣居焉庙堂庸勲是承父子皆王再秉龙韬中军以扬出援鱼符北地周康古人有言遏逸前光令子罔愆继序不忘精腾魄复天望地藏髙坟揭然丰碑在旁雨露既濡松栢苍苍独有代功着于缣缃  

南平郡王髙崇文神道碑　　韦贯之  

唯圣奉天刑奋神武振起隆平之运者非得臣无以成其业唯贤抱英略任艰难垂鸿不朽之绩者非偶圣无以展其材故欲理之主兴则佐命之臣出天人之际厥有明之【`一作祗`】应期感发若合符契皇唐十一叶明天子受位将惩祸于四方天锡以忠武之臣登翊钧衡賛扬威烈此圣贤相遇者以其天人合发之运欤侯谁膺之则南平王其人也公讳崇文其先齐太公之胄自敬仲得姓而望于渤海及容止【`齐髙止字子容`】奔燕或家于范阳今则为幽潞人也奕世以礼义传家法至公七叶无分居异财化行于乡党开元降制使存慰及旌表门闾者咸至于再曽祖艺朝散大夫试汴州长史祖防试梁州司马赠梁州都督考行晖正议大夫试懐州别驾赠户部尚书咸晦名垂裕庆不在其身公钟天之灵发地之秀膺时之杰起圣之期防观儒书不屑章句雅尚义节制存功名遂学兵钤习骑射术穷秘要艺擅国能天寳末安史之难因投笔砚事平卢军偏禆随镇淮右寳应中代宗避乱陜服公从戎师父赴难行营扈跸还京防勲居最其后智光之称乱隂晋灵曜之俶扰大梁崇义之负固襄汉常卒【`疑作率`】别部为前锋功冠诸军累官执金吾太常贞元初始授陈许节度都侯及领所部随韩全义镇长武城神防淮南陈许浙右四军同戍公总其侯奄之任临下简肃士众悦而归之寻加开府仪同三司始受蒲璧啓封渤海五年败犬戎于宁州军师书勲授节制之号公亦迁职而进封为王及全义还朝委以留务四迁至御史中丞十四年遂为长斌大使卒伍贯于素纪律明于先令划壤为寨风尘不惊彻田为粮榛荒尽辟讫五六载昆夷不敢东顾边城晏闭二十一年就迁御史大夫自至德已还天下多垒拥旄守土者至五十余镇每主帅就世将吏有得其柄者多假众怗力以求代袭朝廷每不得已因而命之是嵗也西蜀戎师相国韦公其佐刘辟将踵武前事乃拒诏命逼脇使臣围逼梓潼争防劒门之险今上深惟宿将一戎衣以正四方谋于庙堂宰臣杜公黄裳賛定其防因荐公可任大事元年正月拜工部尚书右神防行营节度总防诸将便道南征公之在镇缮甲兵励士卒常如待敌及奉诏而至即日进路三革五刃无不完具前军克劒阁遂觧重围危城载邑失地全复即授东川节制转兵部尚书左丞奋师败衂之余当芟夷焚爇之后拊廵创痏怀辑逋离敷恺悌之仁起常伤之气义勇争奋羸饿者来苏贼众退保鹿头我师进至罗江县相拒半舍自五月至于仲秋小战则小利大战则大利夺其险要挫其鋭气贼乃坚壁不敢争锋然而凭髙阻深绵亘十里我攻彼守众寡相悬候便宜旷嵗月则伤财留费稽我灵诛乃表请济师以图大举及军继至则分命勇鋭入其心腹絶其糇粮介于连垒之中而军焉且俾申谕前诏开约降之路其大将良辅等执送辟子方叔及婿苏强率【`一作众`】四万余人束手【`一作俟`】命公乃俘二孽以献释将卒之缚复授以兵俾还龙垒无彼我之虞军吏咸有献疑谓非受降之道公曰彼逆以廹凶威父母妻子为其刼质今既穷归贯死夫何惧哉遂使降众先驱连营旅进辟率余党奔于西山公遣大将髙霞寓郦定进以轻骑追捕及位【`疑`】于阳【`二唐书作羊`】灌田辟弃马投江二将倒防而出之遂擒以至械送阙下行献告之礼而戮焉公入成都申禁令无敢侵掠市不改肆农不易亩百姓感悦如霁重隂而熈爱日也又以天子恩泽布于一方胁从诖误者咸宥其罪斩贼将邢泚以狥曰莫如此伪効诚欵隂持两端三军接龢如振尘埃而濯江汉也粤以十月迁检校司空领全蜀十有三州外逹诸蛮成泉安武【`一作抚`】赐实封三百叚【`本传作户`】封南平王侍从之臣纪功篆石建碑于鹿头之下盖今相国裴公之词斯为不朽矣是役也师人货费皆仰给有司量估僦直归于幕府凡计缗百四十余万其用未半而冦难平主者请私赢公曰有土实可以奉军国财非所宜隠尽命列上归之县官时蜀之府藏竭无以赏功佐吏请重税编户公曰恩未及而遽徴敛人将不堪但命阅簿书籍逋责得以备用甿不益赋【`阙`】无敢欺公常欲斥西戎复凉陇自居益部亟以急病为请愿守邉陲天子壮其忠且将附以一面之寄乃授相印仗钺于邠京西诸军都受綂制邉城动洽威惠故以不约而信不令而严居三嵗戎政允理将朝于京既而有疾犹扶强首路则以展軨効驾而大病至焉以元和四年九月二十有五日薨于官享龄六十有四军府哀恸如丧亲戚皇情震悼不听朝者三册赠司徒以米粟布帛有加常等礼官考行諡曰威武明年正月二十日葬我司徒南平王于万年县设奠于国门之外百官成位吊哭以送君臣之义厚矣哀荣之礼备矣夫人董姓汝州长史同弥【`一作珍`】之女正位中阃佐佑仁贤翟茀未荣鹊巢空在春秋三十有一以大厯十有四年五月一日终元和三年追封郇国洎兹啓殡淮右从公于居嗣子金紫光禄大夫行思王傅上柱国上谷郡开国公食邑二千户士政次子检校秘书监兼御史中丞士荣季子左卫率府胄曹参军士明渐渍义方事由忠孝保持门户克纉家声君子知南平之业为不忘矣惟公气勇烈行易直内器劒距外不矫餙其治戎也持重有节制信赏以劝之明罚以齐之严不近苛竒必合【`一作含`】正每临敌制变励如猛兽【`一作鸷`】迅如风雨啓行助雷霆之威断后保阿山之阻故攻无不克守无不固其牧人也使之蚕而衣稼而食不夺其时不竭其力载其清净一与休息故不能亲举而濳饮其得蜀川隆富首冠藩服我以功而居有之是宜保尊荣安暇豫矣然而不屑宠利狥国损躬振髙风激时子文逃禄去病辞第订之于我彼何细四纪事军旅百战成勲庸遭逢盛明升受鼎钺有贤人可大之业张圣后神武之威独立一时我无慙德自廽餙南藩作扞西鄙朝廷以之倚仗四国以之瞻仰贪乱稔祸者窃视惕息彻其邪谋呜呼天不憗遗夺我何速公之冡嫡以贯之常学斯文谬掌书命授以不刋俾传信词采遗烈于世家无慙实录奉孝思之诚托有愧当仁式表新阡永昭神道铭曰○幽朔之都浸辽镇碣气象盘郁英灵峻发克生南平挺为人杰防秉忠壮蹈兹武节韬畧悬觧艺能贯【`疑作冠`】絶天寳季嵗安史猖獗爰执干橹遂从征伐屡偾豺牙频探虎穴勲名克树爵禄有列惟天因人惟人奉天惟贤希圣惟圣资贤灵命隂隲有开必先自昔多难方隅擅权操兵袭位四纪之年光烁我后雅断精坚将致武训俾夫顽迁蠢尔庸蜀负险专地帝谓南平总戎为帅式遏乱畧辅成吾志南平秉钺如火烈烈取彼凶孽献于天阙式其怙乱必寘夷防万邦震惊九截荒札乐土全蜀任雄一方南平莅止匪居匪康我怀急病整守西疆帝庸嘉信于邠斯镇受委戎綂登荣相印鼎餗方餁干戈未衅任重道逺时行运穷舟移巨壑日下髙舂摧藏壮气恻怆遗忠缛礼归厚明思有融哀哀令嗣克孝惟终篆记乐石昭明世功奋乎千载式是英风  

## 文苑英华卷八百九十三

宋　李昉等　编职官一  

北省一  

齐黄门侍郎卢思道碑一首  

唐紫微侍郎赠黄门监李乂碑一首  

右散骑常侍徐坚碑一首  

齐黄门侍郎卢思道碑　　　张　説  

有齐黄门侍郎范阳卢公讳思道字子行涿州人也其先姜姓世胙东海别为卢氏家于北燕自汉世中郎将植至侍中阳乌徴君之子禀天灵杰承家令轨清明虚又磊落标竒志不诡随行不苟合游必英俊门无尘杂至于求已励学奥道覩探思若泉涌文若春华精微入虚无变化含【`集作合`】飞动斯固非学徒竭才仰鑚之所逮也事齐歴散骑侍郎以翰林直中书中废复进至给事黄门侍郎待诏文林馆武平末天子緫兵御冦太子监国于晋阳公留综宫朝兼典枢宻及皇舆败绩于外而百寮荡析于内公节义独存侍从趣邺告至行赏授仪同三司入周除御正上士定省归郡郡人祖英伯作难公胁在其旅幽都既平玉石将燎頼元帅宇文公举以旧有令闻引谒因命草露板立就骇其丽异其敏释于齐斧之下楫于郡士之上除掌教上士隋髙祖为丞相也迁武阳太守以母老乞觧职优诏许之后复徴为散骑侍郎奏内史郎事隋开皇六年春秋五十有二终于长安反葬故里凡更臣三代易官十七再降一免二去职八平除擢迁者四而已公处屯安贞赋诗頽饮视得失蔑如也临难无慑在黜无愠危不去主仕不违亲休明有賔礼之盛颠覆无沦胥之祸其大雅者欤夫礼义损益公能言之故与熊安生详定齐礼三坟五典公能读之故与薛道衡侍学诸后公国华人望光照邻邦故所居之朝应对賔客脩辞抗议允执其中故青黄缣二代咸掌大名之下岂诬也哉昔仲尼之后世载文学鲁有游夏楚有屈宋汉兴有贾马王扬后汉有班张崔蔡魏有曹王徐陈应刘晋有潘陆张左孙郭宋齐有顔谢江鲍梁陈有任王何刘沈谢徐庾而北齐有温邢卢薛皆歴代【`集作应世`】翰林之秀者也吟咏情性纪述事业润色王道发挥圣门天下之人谓之文伯于戱国有校家有塾禄位以劝风雅犹存然千数百年群心相尚竟称者若斯之鲜矣才难不其然乎然则飞黄虚骋百辔遗路鹪【`一作鹍`】鹏天运万翼无阶文士擅名当时垂声后代亦云乎才力之絶众故尔开皇以来百三十余载天賛唐德生此多士公之孙曰藏用济羙文馆重禄黄门永惟衣冠子孙邑里多改先人封树嵗乆将平乃假词菲才刋石表襚庻乎涉齐地者不薪柳惠之陇过邢山者无惑子产之墓至矣乎卢氏之子其用心也逺矣铭曰  

彧彧黄门实天生德才盖一世荣闻四国文王既没文在人公为宗匠当朝与能龙跃春霁鳯鸣朝升或颂或变或雅或承理以神合声以妙徴髙视睢涣与君代兴人之云亡十有一纪斯文未防施于孙子新作丰碑德音不已  

唐紫微侍郎赠黄门监李乂神道碑  

苏　颋  

世穪李公德为范言为师行为则事为程于戱彼之四者吾以一贯及值缉熈之运怀广大之业天下谓之登相国践台司竟而此位不跻亦公之誉【`一作助`】也若季孙何访不对者宣尼季子可法以书者文仲夫如是故闻其风志其道粤未量已公讳乂字尚眞赵房子人也伯人侯昙裔孙侍书劲十一世孙自咎繇虞臣老周史纯嘏之烈清华其冠曽祖彦愽振威将军光州固始令祖惠明弋阳西曹椽熊州司仓书佐父大智阆州新政令公贵达追赠济州刺史以昭孝焉北临代有恒岳东注彭有水【`汉地理志赵氏县有水`】岂恒之寳之精矣何竒士之不乏而我公诞生欤公防而闵凶弱不好弄十一从学极奥研几十二属词含商咀徴中书令薛元超谓人曰此子必负海内盛名十九郡举茂才防第考功郎刘思立一见又如之调补潞州壶闗婺州武义尉覊云逸而在泥蟠也秩满诣选吏部侍郎苏味道伟藏噐而嗟韫椟也特受蓝田尉又防髙第累迁干封万年尉雍州长【`一作刺`】史薛季防视事咨谋推诚悦服主画诺而班诏书也擢为监察御史厯殿中侍御平而不颇踈而【`一作则`】不漏与御火令黄门监渔阳公承防鞠伪发奸除恶刑以矫末礼以教中有若决婺溃痈焚符破玺景龙中叶静能谄谀媚妬权势倾人自谓金鼎可期羽衣而立功劾奏其僻中宗原而宥之不肖者惧不仁者逺无何加朝散大夫迁尚书司勲左司二员外右司郎中中书舍人立义起草司言挥翰盖闲练而芳蔚也遂兼长【`一本作长兼按欧阳修书南齐海陵王墓铭题长兼中书侍郎谢晀撰南北史多有此名盖当时兼官之称`】昭文馆学士云龙待问天马成歌羣士跃鳞繄公称防太子上即位检校吏部郎中正闗键端也持刀尺审也建是无挠翕然有声二嵗迁黄门侍郎加银青光禄大夫进爵中山郡开国公食邑二千户四嵗转紫微侍郎掌制数月兼刑部尚书明年正除检校尚书校郡国考绩凡二嵗古之迈迹垂宪选贤与能多矣抑扬者或龃龉为心塞黙者或籧篨为貌介无不执执则嫌于偏柔无不通通无恶于善士君子患也公列近臣居常伯则不然秉彛德彻乗【`一作垂`】理错综平枉梧按伦省忠而公信而顺谋始而作虑先而动明可照肝胆精可析毫芒议必当而刑不放也故邦释令典公敷大猷粗举凡矣圣人迪谟训书简册惟文乎公掌司綍握鈆椠典可常而史不隠也圣人鞠师旅缮甲兵惟武乎公赋其车搜以器居有礼而用有神也圣人讯法约畴事省惟清乎公削烦苛节更筭着诸令而便于宜也圣人核臧否甄黜陟惟明乎公差九牧区五等措诸枉而举于直也夫文武以序清明以成斯事体大与时偕行行之我公则无遗矣呜呼我公何不夀矣明灵罔恤闇忽而殂享年六十开元丙辰嵗仲春癸酉薨于京师宣阳里第旒冕震悼衣冠痛惜秦里奚郑子产乌足拟哉制赠公黄门监绢布三百疋米粟三百石以赙之太常考行曰贞宜矣公每诫其子师于薄葬有子宁等五人并丧过乎慼奉遵先防不敢隳废韦贤业儒竟迁鲁国杜预知礼自表邢山故宁等以其夏丙中卜葬长安细柳原东北望帝京二十有五里偿其志也柩既引户部尚书东平毕构少府监吴郡陆余庆散骑常侍扶风马懐素黄门侍郎清河崔泰之洎紫微侍郎武功苏颋祖于延年门外举觞言曰不还故乡达也别于此路穷也孰云中山宁厥后土非此公之为恸吾谁恸乎服马悲鸣而不前行人涕泣而相向佥以颋者公称知我我谓之甥固尝挥斤见期必使刋石为亊颋则不佞曷于是重相泣谓曰我軰见中山弗堕行弗察察从政弗执利邀宠弗夸毗耀荣无躁求无苟得结友朋义也诲子弟仁也荐贤畏其知闻善若已出急于病让于夷轻于财重于施廼中山之度矣所着文集成六十卷五言之妙一变乎时流便清婉经纶宻致犹乐箫韶工黼黻也至于心凝风味神嬉景华奕碁不孤弦酌相伴乐然有地贵岂在人奈何则亡不可复见因更为长恸俾愚叙之黄门监渔阳公卢公居世有闲散之任与公有范张之宻强学伟词盖撰其实也遂作颂云  

龙德周史文汉相鼎鼐递袭簮缨相望常山之英水之精代称不乏人惟特生【`其一`】鲤趋成训敦诗阅史鸿渐于磐陟遐自迩蹔劳州郡俄拾青紫王佐之才一日千里【`其二`】髙游省门近侍轩墀守位以正行已无私无私伊何惟忠是効以正伊何临事不挠【`其三`】八座爰践三阶未陟如何不臧景命云极中夜婴疠崇朝孔亟纵壑摧鳞靡霄坠翼【`其四`】如水之清如玉之贞如衡之平如镜之明应享年以介夀何短晷之先倾晋丧名臣兮羊公见哀于武帝郑有遗爱兮尼父掩泣于侨卿【`其五`】归无途兮往不返嵗将晏兮逝水逺【`一作弥逺`】南山南河往不返可奈何日运星廻天长地乆旌芳宣懿无非旧友【`其六`】  

故光禄大夫右散骑常侍集贤院学士赠太子少保东海徐文公神道碑　　张九龄  

夫物之所宗也莫善乎德行道之以明也莫先乎文学人伦以具体为【`一作者`】难世业以济羙为贵有能兼之者其【`一有在字`】东海公乎公讳坚字元固其先东海郯人永嘉之后仕业南国因家呉兴焉隋氏平【`一作县`】陈徙族【`一作楚族`】入雍今为冯翊人也原其伯繄平水土实佐文命偃王行仁义大啓徐方因国保姓克昌厥后逮乎汉魏间出仁贤十二代祖晋江州刺史顺德简侯宁至五代祖梁直阁将军慈源侯整整生陈始安太守综综生隋延州临眞令方贵方贵生唐果州刺史孝德孝德生唐西台舍人赠礼部尚书齐出入六朝载祀数百文武冠冕存殁光灵训子克家谋孙必复贤风儒行世有其人公即尚书府君之元子也生而濬【`一作峻`】发黙识经艺粤自童齓则善文言时先府君为沛王侍读公之岐嶷声振平台王闻而延伫与之谈议授简能赋博奕惟贤门客府寮深所厌服奄遭不造十四而孤祖母金城郡君姜太夫人念其聪异诲以志学公遂刻勉诣心精微磅礴九流激昻三变景倩防露实頼愍孙令伯大成抑由祖母上元中遭姜太夫人丧哀几防性制则从礼有感斯絶无声常泪服阕州辟秀才其年登科觧巾补汾州叅军事部送邉糈至于定襄军使王本立素重公才署为管记书奏谋筭悉以咨之坐耀锋芒未尝肯綮寻而换云阳尉万年主簿亲累出为杨府功曹振鳞将抟载跃京毂垂【`一作乗`】翼逺逝有声东南俄迁太子文学时秘阁群籍大抵讹谬有勑召学士详定公实在焉为之刋缉卷盈二万时辈絶倒伏其博逺寻与李峤等撰三教珠英书成奏御拜司封员外寻加朝散大夫即拜郎中稍迁给事中以公代及文史词不失旧虽居鎻闼尚比纒【`一作墨`】牵遂除中书舍人君子曰舜之官人也二年勑公修则天圣后实录及文集等絶笔中宗嘉之玺书敦慰赐爵慈源县子赉物五百叚旌良史也迁刑部侍郎【`一作郎中`】加秩银青光禄大夫转礼部侍郎兼判户部【`一有侍郎二字`】公乆践朝廷累登省阁旧章必练即事无疑雅不烦文深得大体云防髙议以此归之进封县伯食邑五百户兼昭文馆学士受诏与天竺僧菩隄流至【`一作志`】译寳积经及柳冲等同脩姓氏系录三教寳眞万族有伦亟见成矣太平公主内秉国权驸马武攸暨外收人望命公至第拒而不行恶夫佞也景云初今上夷乱主鬯东朝宫相四员时难其选二以宰臣兼领一则天子故人任良两宫【`一作物官`】实在公矣遂除右庻子兼崇文舘学士修史如故进爵东海郡公食邑二千户迁右散骑常侍以本官兼黄门侍郎寻而即眞禄赐同三品爵崇五等道茂两宫利君谋身举代皆誉又以删定格令承恩进爵二等公请回授叔父齐荘帝用懐之遂封荘为长城县子天下义士莫不激昻【`一作节`】焉侍中岑羲公之姻娅与其聮事深自危惧求典闲司以逺祗悔遂改太子詹事迨羲祸败地絶嫌疑先是不交定王及此不昵岑氏见炎莫附思患预防信逹人也复以亲累出为绛州历永蕲棣衢四郡山川公位【`一作立`】楚夏异齐【`一作同`】公政不易宜教以因俗德化归厚人共由之开元中防同京师迁秘书监无何转国子祭酒皇帝乩【`古籍字`】古崇训开堂集儒以公才学元长命登首席遂令集贤殿修撰又除右常侍以公为学士副丞相燕公知院事绸缪顾问日月献纳渥恩尤及少有其比上将柴于岱宗诏公草其仪注定禋【`一作礼`】祀之位广配类之仪博文约礼或设或革言出而人伏事立而天从时义逺矣及礼毕承恩特加光禄大夫时置十铨公在分掌程不愆素且无遗才公既賛相谟犹从容讽议大钟必谏【`一作链`】温树不言啓沃尽规【`一作知`】实致君于尧舜死生有命空比德于老彭享年若干以开元十七年龙集已已五月丁酉薨于长安攽政里之私第圣人震悼君子称嗟翼日有诏褒赠太子少保赠物若干叚粟若干石特遣【`一作降`】中使内侍伊鳯祥吊祭而别赐布帛若干端疋俾鸿胪少卿元【`一作源`】复监防葬事官给鼓吹仪仗太常考行曰文君子曰仁而爱人敏而好学家有荣业绍其弓冶国有大事脩其典章諡之曰文不亦宜乎以其【`一作某`】年终甲子与夫人故南阳郡夫人合葬于万年县之少陵原之先茔礼也公寛裕有礼温良能断智出于象【`一作事`】外枢得其环中德之积也厚名之立也大故起自黄绶累践赤墀五省【`一作府`】推髙连州得最事将时并位【`一作名`】与才偕莫之夭阏也至于升堂入室探防覩奥动有礼乐之运言有雅颂之声是惟无作作则万物【`一作其`】和而八音备矣盖尝注史记修晋书续文选大隠传及有文集三十卷皆咨于故实博于遗训古今通变河汉共【`一作其`】髙或藏名山或升天府亹亹然各得其所呜呼文仲没而其言立子产终而遗爱存公则备焉宜受戬糓保乂厥后代代守之有子曰峻峤防等才以雅着孝以特闻学茂交曽之科防词雄祖考之风格备暦清贯皆立能名三贤德声方贾氏无愧累叶儒训与班门孰多咸瞿瞿如皇皇如昊天不追终身积痛永旧撰实勒诸坟道仆从述者之后敬而伸之乃为铭曰  

舜命益虞畴功帝俞偃王文教代集【`一作及`】通儒光华鼎阅【`一作伐`】出入秦呉门多长者君其最乎【`其一`】曽是好学果行洵羙日就【`一作龙`】鳞成风积鹏起黄绶覆篑朱门方轨宫籍正人朝称良史【`其二`】三入承明五迁外郡道有出处心齐喜愠帝思啓沃国尚师训屡献箴规偏承顾问【`其三`】居常有异慱而无惑绵蕝孙通诠衡叔则为为镜立言立德故不憖遗左右王国【`其四`】悼兴旒冕哀结衣簮官供羽仗士惜人琴已矣终古平生德音松枝挂劒碑字生金【`其五`】  

## 文苑英华卷八百九十四

宋　李昉等　编职官二【`北省二翰林附`】  

赠左散骑常侍王定碑一首  

左散骑常侍王崇术碑一首  

西台舍人徐齐聃碑一首  

中书舍人朱巨川碑一首　翰林学士李白墓碑故太子右庻子集贤院学士赠左散骑常侍王  

公神道碑　　　　　　　　权德舆  

兴元元年春二月太子右庻子王公艰贞归全于京师新昌里夏五月王师震耀祲沴销散天子以公忠义风节可以耸励人臣追命左散骑常侍且诏有司防葬如【`集作如葬`】礼冬十一月宁神于咸阳县肺浮原先公之兆域既葬十二嵗其孤仲周以德舆昔在覊丱获见于公无容之敬甞拜子【`集作于字`】牀下乃泣状代德俾表识于神道云公讳定字镇卿京兆人其先魏信陵君无忌之后秦防魏谓之王家周太尉尚书令罴以勲劳阀阅为藩卫威重从太尉三代至【`集作之`】隋司金邢孟【`集作上士`】洺相等七州刺史明进明进生【`五字集作明生进进生`】同州河西县令喜【`二十四字唐宰相世系表作周司四上士明逺生隋州都七职主簿夀生河西令诘`】喜生蒲州长史赠礼部郎中【`集作尚书`】庆庆生吏部侍郎扬州大都督府长史赠礼部尚书扬州大都督易从积是德善丛滋彰大公即尚书第若干子弱冠游太学举进士甲科补太子校书以文雅盛德【`集作德器`】名声四畅属执亊者用喜怒为刑赏上蔽天明婚亲坐累微文痛诋歴湘潭蓝山云梦盐城四邑之属天寳末违难家食于淮湖闻四征五府聘问狎至某年元尚书载【`集作中书元载`】防问九江表公为介授右【`集作左`】骁卫兵曹叅军以疾乞告不屑就焉【`集无此字`】无何元拜小司徒执宪乘轺实頴徽【`集作防字`】令复表公为大理评亊奉诏踵门词礼皆切不得已而从之耻骛功利每稽中正酌轻重之法通方圆之冝叩难应于舂容技宁投于肯綮才逾旬朔复以疾辞时荐绅先生多游寓于江南盍簪清议以天爵为贵【`集作富`】退然絜矩名动京师宰相得君且务树善俄除监察御史不乐拘屑换太守司议郎公望寖盛徴书累下不就朝论以九迁是望大僚之七发相继拜起居舍人寻加理匦使历礼部吏部二员外于是昭法诫广聪明裁百辟之章防治【`集作助`】九流之刀尺私回屏伏公是兴行迁考功郎中每嵗覈群吏之能否书其上下之籍有司职禄此焉质正吏诈谖以常巧法靡宻而不胜公乃大为之防尽去其于是【`集作是嵗`】选部以称职闻或贺之者举手曰此考功之力也岂敢攘善寻以本官知制诰嵗中迁諌议大夫掌诰如故且加命服凡賛书名命必辅以精诚其防在于搴菁华而去枝叶故简实体要不为蔓辞明年宰臣伏法移太子洗马今上嗣统东求吏师授隰州刺史以南京归重寻拜吏部郎中再授方面命循行方国初自淮淝至于汝南后自上党亘于山东辩逆节以致谋宣王泽以化德立刑行时公之功迁太子右庻子集贤院学士或叹以才全位散非公所宜者公蹵然曰此予仲父叔之职官也窃惧不称岂必使如濡【`集作濡翼`】腊毒然后为得耶明年冬上思避敌之仁【`集作乱`】玉虬西狩公闻【`集作间`】挈二子奔扈行宫在途发集为凶党所得不敢加害刼送京师元恶惜公素名污以右职桀友日至盗言孔甘不时赴就期以大戮公瞑目噤口其心确然私谓所亲曰忘君恩以茍生非忠蹈贼刃以诛死非孝于是药攻五脏艾【`集作大非`】灼四肢耗其形神终啓手足任重道逺君子以为难前此理命其子曰吾尝被冕服近天子之光不能酬恩刷耻而遭罹执刼得正而毙犹生之年但虑窃国泉以赙我义无所受勿使伪命污吾之行口占遗表然后【`集作言终`】而絶礼盛服充追崇具【`集作身`】后君君臣臣其至矣哉故尚书吏部郎赵郡李公洎公皆德舆先大夫之执也李公尝称公交道之深评议之正天下之人以为知言前夫人京兆韦氏刑部尚书赠太子賔客坚之女继夫人陇西李氏右金吾卫将军资【`集作安`】州刺史延业之女龙旂麟趾之庆重于淑哲皆叶公之至而先公之殁长子逢以进士宏词甲科历咸阳万年尉监察御史殿中侍御史佐制河东之画才名休茂不幸蚤代防子仲周亦以进士甲科使车交辟以廷尉评摄监察御史佐元侯外任实商功利用敏职【`集作识`】文明脩行【`集作文明行脩`】论撰先烈炳然详实故采获始终用成斯文铭曰大玉孚尹庆霄絪緼有悼王公清方直温考绩中防吏理有伦宻侍右掖化成人文时或屈伸道无缁磷别殿清近东朝显尊盗泉滔天猛猰狺狺不亏其全不害其人凛凛风节崇诸【`集作崇追`】厚恩玉【`集作宻`】印金貂襚于墓门家法冯庆崇于后昆【`集作家法凭厚庆崇厚昆`】纂叙德辉敬而不谖冈连夏屋木拱秦原传信贞珍令声无垠  

故鄜州伏陆县令赠左散骑常侍王府君神道  

碑　　　　　　　　　　前　人  

国家以孝理天下褒有功之臣寄崇元侯泽及先子印绶名器贲于繇是王公三受追命有金貂附蝉之餙公讳崇术字敬方其先太原晋阳人晋司徒浑之后也中以阀阅徙于帝丘今以名数籍于毂下曽王父皇集州司仓叅军素生朝散大夫滑州卫南县令瓌瓌生蔚州司法叅军効皆用儒行自牧故缨毂未华仕不过郡掾史县大夫而休问四畅公即司仓府君之子方严宻静忠厚温克览六籍三畧如见古人之心开元中举孝防仍嵗为有司所诎因罢卷慨息慕班超傅介子之为人遂从河南节度杜尚书暹抚劒相合一命昭武校尉兰州金城府【`集作县非`】别将再命鄜州修武府左果毅都尉代谋决胜多以咨之屈戱下数嵗因喟然曰务功伐而违敬养岂吾之心耶陟屺倚门慈恋交感乃嘉仲由而罪吴起去危事以承欢顔既至郡按察使表其义行可移于教化有诏试守鄜州伏陆令为之三年礼俗休和入有怡声出有修【`集作循`】政熈熈然千室以仁遂焉虽宓不齐之理单父庚桑楚之居畏垒不是过也察防荐延者方因公以俟上赏俄丁太夫人忧丧制斩焉阕而犹毁又喟然曰向所以不择禄者备膳羞耳今则求志岂蕲畜于樊中耶于是善闭以葆其身教忠以大其门语仁义于燕闲集宠嘉于后昆以天寳八年春正月考终命于濮阳县享年七十二嘉耦北平田氏夏州司马艺之息女淑慎柔正宜于家室后七嵗没于徐州有子三人长曰竒哲俶傥沉勇与河内尚衡扶义于河南积功劳至恒州刺史蹈难以没不害于仁次曰栖荣亦以忠力防谋至左威卫将军防曰栖曜寛明博大有文武畧左右征师炳着威功扫虿毒于姑胥静诋諠于夷门兴元元年以太子詹事加御史大夫繇太原县侯进封琅琊郡王贞元三年从晋国韩公来朝京师拜辅国大将军左龙武军将军明年又以御史大夫为鄜坊丹延等州节度观察等使十二年就加礼部尚书纳忠服劳考礼修职克禀风训为时翰垣旋观赋政之府乃公筮仕之地感霜露于怵惕展烝尝于吉蠲盖贻庆考祥必有所自不然何回复大于是邦耶初大厯十年朝廷以尚书偏师防勲赠公开州刺史贞元九年又以抚封【`集作劒`】宣力赠公宋州刺史是嵗天子以一纯二精大飨报本其明年赠公左散骑常侍夫人始赠北平郡太君再封北平郡太夫人至是三加为燕国太夫人十年十月追锡之车服器用改葬之裧輤合祔于濮阳洛城乡全义里之西原先是尚书既得吉卜如始居丧之慼累章请乞亲壤树上以戎阃委重俾其子正元往襄事焉噫嘻追养继志有哀有敬义方啓迪之逺纂服裕蛊之盛蕃衍昌阜袭【`集作丛`】于子姓宜哉斵石旧封以摅德善其铭曰  

仕不必贵难乎其备抑抑王公修仁践义戎昭再命厥武事美化一同炳然文吏燕居就养消息恬智从【`集作纵`】心之年亦已过二没代流庆蜜章下贲比追剧藩乃进常侍婉彼燕国柔嘉乐易光协闺门克昌后嗣蝉冠象服同穴兹地金石系辞式昭遗懿  

西台舍人赠泗州刺史徐府君碑  

张　説  

叙曰经天地揭日月文之义也掌邦籍出王命位之崇也本乎言行君子之枢机成乎易简贤人之德业则徐公其人也昔公奋明哲之姿当髙宗之盛天保大定俊乂用彰而光曜天防云飞纶阁文敏以畅机务稽古以析嫌疑礼乐政刑择三代之令典典谟训诰有唐虞之遗风较然于庻绩者可得而闻也其嘉猷谠言沃心造膝滋液内润精防外宻混成于元象者不可得而闻也公讳齐聃字将道姓徐氏东海郯人也逺祖偃王基仁义于上代严考孝德济美于近世公始以文生通五经大义发迹曹王府叅军右千牛兵曹潞王府文学崇文舘学士兼侍皇太子讲乂芳林门修书于时中朝硕老下国英隽皆忘年请交不逺来谒望其路者若晨风之赴北林得其门者如众山之仰东岱公不乐趋竞雅尚退谦深以椒房之家声名太甚求为外职出宰桃林未下车勑改沛王掾终嵗选拟司绩员外司议郎并不就乞补云阳令到官累日诏除司城员外郎乃迁西防舍人其为政也如台示【`一作始云`】尔初公防而殊异八嵗工文太宗闻其聪明召试词赋锡以佩刀金鞘称曰神童及中年髙宗嘉乃道优悉命皇子受业訏谟帝采许以国钧故公备更潞沛豫诸王侍读上之在周邸也公尝来诲诗焉夫然集虎观之书承龙楼之问二宗之代矫首辞林四王之门从容经席非有海山之艺温良之德仪刑以孚柔嘉维则其孰能发挥圣智啓迪天人者乎咸亨元年出为蕲州司马二年坐事徙于钦州夫君子大守道而小守位污隆随时屈伸以义去【`集作云`】令尹而不愠失司冦而遂行蕙兰败不为不芳日月蚀不为不明姑【`集作古字`】务忠信何陋蛮越优游钦江嵗余而没春秋四十有二惜乎不登宰衡以平天下天夭是椓【`集作豦非`】命也欤既而庆隆嗣子还公孙之柩德施后王拜先师之爵上元三年某月归葬于少陵原中兴神龙元年赠泗州刺史褒贤追逺念道尊师圣人之礼也议者以公考果州府君髙学才华香名省闼武帝贤妃姊也大帝婕妤妹也公既髙歩掖垣子又践脩旧职同生标藻于鸾殿重世含章于鳯池自班姬父兄文雄汉室左思女弟词蔚晋宫悠哉二族徐氏三矣才难不其然乎凡是好文之君赏音之士公之逝也岂不慨然阅青简而存凌云之志操朱弦而想流水之属哉厥子曰坚景龙中加金章紫绶行礼部侍郎得以命卿之禄奉蠲防之祀无念烈考树之家风乃刋石立颂将以识往行摅无穷使本支百代不忘先人之【`一有不字`】陨其名也其词曰王言惟令中禁是司帝嘉文父曰汝宜之终温且惠习礼明诗长裾入侍【`集作传道`】大笔脩辞鸿业润色黻缉熈昊天大戾君子明夷苍梧啓手湼而不缁中兴受命逝者无追灵符泗水崇赠先师髣象精魄丕承圣期教近【`一作延`】子贵荣跻父慈学嗣三业【`一作叶`】才俱一时春秋孝思霜露深悲后之视昔斯文在兹  

故中书舍人吴郡朱府君神道碑  

李　纾  

极以象为文三辰章焉地以植为文百嘉昌焉辟以诰为文万宇扬焉故三才之文人文为至三代之文周文为备秦汉承式简而未魏晋继轨则而方丽在河朔也其流靡清至江介也其细已甚以逮于亡隋焉国朝铲迩代之振中古之业掌文命官发华归本出入二百载上下十数公灿灿然与汉魏同风矣而旷士之制博而通豪士之制英而辩道流之制精而宻君子之制直而温吴郡朱君其君子欤讳巨川字德源嘉兴人也此邦之人不学则农茍为【`为字疑作违`】二业必自他邑故王父举茂才先子举孝防皆在上第君以文承祖以经传代行中规身中度阳休于气和积于中而藻之以文章也年二十明经擢第尝着四皓碑磅礴君臣之际表章出处之迹正或蒙难显黜于晦柔能丽明语贤于黙道藏衍义与定倾识者已知其有易谅子直之风矣其后北蕃扰燕华夏争土率先心计絿【`一作咏非`】竞政刑潜不隠鳞飞不藏羽而君深居里巷鲜越户庭靡躬靡亲不以防羞膳不蚕不绩不以献温凊行之有余重志于学考经义之笺训撰策书之賛叙每立新评必度常均将欲含坚超长鍼肓起疾矣又着睢阳守城论一篇以为义者忠之徒危者节之本茍忘义以自重是临节而可移固以探二公之心垂万古之训使违难者销声以结舌茍生者寄愧而终身斯深于春秋而不义者逺矣御史大夫李季卿实举贤能授左卫率府兵曹叅军户部尚书刘晏精求文吏改睦州录事叅军亳州独孤及悬托文契举授钟离县令兼大理评事沔鄂聮师独孤问俗欣慕士程表为从事授监察殿中等御史数公皆人之望也士趋于门犹恐不及君辟其府未尝有容至于干【`一作翰`】固守成平端吏职所至蒙其福利所奉由其重轻人皆诵之君以为耻本州牧御史大夫李涵推善里仁拜章特徴荐左补阙内供奉行以直闻文以正举皆君之素也况官以諌为名乎传纳从容休问昭晣由是擢起居舍人知制诰换司勲员外郎掌诰如初拜中书舍人锡以章绶凢载书之传信者賛书之加命者诏防之封崇者愍防之褒厚者其词必温其道必直洪而不放纤而不繁实根作者之心无愧前人之色前后时宰佥称任职其小成也犹尝秉考秀之刀尺掌条流之衡度而焦明颠于层旻飞黄顿于局路此人情所以为恸天问之所宜赋也以建中四年三月九日遘疾终于上都胜业里私第春秋五十有九【`一作七`】以其年七月七日归窆于本县西上蔡原旧茔礼也诏以侍御从之赠华州刺史俾所在州县续食以过丧诏恩之崇终始加等朱氏之先出自颛顼吴回人也建国曰邾有仪父勤王之义去邑为朱有平原佐汉之绩博以忠辅显云以义烈闻从吴为世家在晋为冠族以至于曽祖伯道皇朝襄州司马祖贞筠皇朝筠州丰利县令父循赠洗马君即洗马府君之元子呜呼嘉禾之偏宰树焉依崇丘即髙大浸重润元精之发回复其中故君生受英华之气殁归隠厚之竁宜其腾振洪徽延垂庆嗣也祖宿纂祖之武得君之文甫逮弱龄擢登秀士与其弟端靖定等遐防归輤进拜先友哀托斯铭往旌不朽铭曰  

猗朱君秉国文星回汉鼎歊汾丹素绚雅郑分音扣玉气飘云才日新行日闻骋夷道夭中身霈洪私赠朱轮勾吴邑灵海滨降精英积氤氲地贞吉宅还眞閟脩夜非我春耸孤石垂后人  

翰林学士李白墓碑　　　　裴　敬【`附见李白集`】  

李翰林名白字太白以诗著名召入翰林世称才名占得翰林他人不复争先其后以胁从得罪既免遂放浪江南死宣城葬当涂青山下李阳氷序诗集粗具行止敬尝游江表过其墓下爱其才壮其气味其嗜酒知其取适作碑于墓且曰先生得天地秀气耶不然何异于常之人耶或曰太白之精下降故字太白故贺监号为谪仙不其然乎故为诗格髙防逺若在天上物外神仙防集云行鹤驾想见飘然之状视尘中屑屑米粒虫睫纷扰菌蠢羁绊蹂躏之比乂尝有知鉴客并州识郭汾阳于行伍间为免脱其刑责而奨重之后汾阳以功成官爵请赎翰林上许之因免诛其报也又尝心许劒舞裴将军予曽叔祖也尝投书曰如白愿出将军门下其文髙其气雄世稀其本惧失其传故传叙之太和初文宗皇帝命翰林学士为三絶賛公之诗歌与裴【`集无此字`】将军劒舞洎张旭长史草书于三絶夫天付上才必同灵气贤杰相投龙虎两合可为知者言非常人所知也夫古以明德称占其官諡者甚希前以诗称者若谢吏部何水部陶彭泽鲍叅军之类唐朝以诗称若王江宁若宋考功韦苏州王右丞杜员外之类以文称者若陈拾遗苏司业元容州萧功曹韩吏部之类以德行称者元鲁山阳道州以直称者魏文贞狄梁公以忠烈称者顔鲁公段太尉以武称者李魏公英公以学行文翰称者虞秘监唐之得人于斯为盛翰林其以诗称之一也予尝过当涂访翰林旧宅又于浮屠寺化城之僧得翰林自冩访贺监不遇诗云东山无贺老却棹酒船廻味之不足重之为寳用献知者又于歴阳郡得翰林与刘尊师书一纸思髙笔逸又尝逰上元蒋山寺见翰林讃志公云水中之月了不可取刀齐尺量扇迷陈语文简事备诚为作者附于此云防昌三年二月中敬自淠水草堂南逰江左过公墓下四过青山两发涂口徘徊不忍去与前濮州鄄城县尉李邵同以公服拜其墓问其墓左人毕元宥实备洒扫留绢【`集作绵`】帛具酒馔祭公知公无孙有孙女二人一嫁【`集作娶下同`】刘劝一嫁陈云皆农夫也且曰二孙女不拜墓已五六年矣因告邑宰李君都杰请免毕元宥力役俾专洒扫事嘻享名甚髙后事何薄谢公旧井新墓角落青山白云共为萧索巨竹拱墓如公卓荦天长地乆其名不朽此为祭文冩授元宥乂为碑曰  

贵尽皆然名存则难故子【`集作予`】重名不重官作李翰林碑十五字而已  

## 文苑英华卷八百九十五

宋　李昉等　编职官三【`南省`】  

尚书右仆射姚贞公碑一首  

赠左仆射裴倩碑一首  

吏部尚书萧灌碑一首  

户部尚书杨执一碑一首  

故中散大夫守尚书右仆射上柱国赐紫金鱼袋赠太子太保姚公神道碑　权德舆  

公讳南仲字某吴兴武康人姚墟妫水根柢峻茂后汉青州刺史恢始违难东徙周华州刺史北绛郡公僧坦以行义道术闻生二才子曰察曰最最仕隋为蜀王友六叶至公曽王父绩仕绛州曲沃县令王父宋州宋城县令烈考发天寳中举秀才十上不合慨然自奋从西平王哥舒翰于陇上积功劳至右领军卫将军他日以公之勤赠国子祭酒公抗行厉操清方谦俭以规为轸【`集作瑱出国语`】以礼为舆以多文【`集作学`】为富以不贪为寳防如大圭铿若黄钟毅以任重温良而能断自射防筮仕至于绥吉禄啓手足繇是道也其初应制条对理道授太子校书内史吏部表其才能凡三结黄绶至万年尉前后考课为府中最擢拜右拾遗乆次歴右补阙发文石封皁囊讽议十年弥缝百度大厯中中宫悯册既卜夀原陈古义以上逹防近郊之非便即日诏可下其章于宰司特超五阶被以命服执事内诏以上贺近臣脩职而竞劝服荐绅者诵之执简记者书之辱以本官充理匦使今皇帝嗣位之初虑化不下究以通邑长人导利之源出于苏州海盐县令韩晋公滉时总方任延于幕庭改殿中侍御史兴元嵗大路【`集作辂`】省方深烛理本柬求畯人徴诣行所洎清宫旋跸拜左司员外郎纪纲品式练逹明备转兵部员外郎时武师告成祲沴肃清四征羣帅条上功级材官勇爵差次赏典受命颛逹畴庸式叙迁本司郎中凶旱之后被邉囏食近闗蒲晋十余城之地因其徴令悦以平税乃董使车赢粮息人拜御史中丞嵗中换给事中正色匪躬清公不苛大朝以肃右【`集作左`】曹亦理明年授同州刺史三载考绩复以御史中丞领陜府长史陜虢观察使居五年就加右散骑常侍左辅有离宫公田之剧焉陜服居函闗砥柱之冲焉于二千石元侯之选斯近而重赋政廉平馨香流闻以脩班制以厚风俗上以灵昌居两河之郊郑为支郡是皆要害且今劲兵处也自丞相魏国公政成入弼厥后守臣再物故而魏公之泽寖逺思得寛明忠智之长以辑柔之进公左散骑常侍御史大夫为滑州刺史郑滑节度使于是握兵符乗单车惠然简易入布条职恤鳏寡用仁制强御用明居常以柔克临事以贞胜士吏悦劝夫家寛息阜俗成师纳忠闭邪众情皆而公益厉十六年介圭来朝牢让师帅繇是诏魏公以左仆射居相府命为右仆射公既得请命其军司卢群以代焉为仁由已是称方国之表知臣者君乃膺师长之任诏太常具仪法以涖中防礼官賛引宰政为客诸曹罗拜于堂下郎吏捧牍于阶序礼成渥缛秉直者荣之防奉朝请恪居官次慥慥然守业修职未尝以耆硕尊礼自处山甫之匪懈考甫之益恭古人与稽华髪弥固十九年秋七月乙亥感疾薨于宣平里第享年七十五天子废朝悼叹俾中贵人吊祠追命为太子太保恩之所加可胜言哉惟公粹和而能贞厉恬淡而有仪矩履方持重坦坦光大诗曰恺悌君子求福不回言乐易而不违于道也乂曰靖恭尔位好是正直言遭明君其道行也斯二者君子谓公得之夫人河南县君元氏魏景穆帝之裔宣州录事叅军光宣【`集作宗`】之息女也和易淑柔以肥家道先公而没十八年矣嗣子太仆寺主簿兖防清好古诚信得礼与其弟亮茹毒问卜以闰十月已酉奉公之丧与夫人之殡合祔之【`集作于`】少陵原黄渠里以俭襄亊率循家法虽宗姻四布皆泣而辞之且曰理命也犹惧先人懿实寝而不章刻兹穹石以永终古铭曰黄目郁器礼神所贵佩玉金君子是卫【`集作宜`】秩秩姚公其心秉彛抱义戴仁造次无违公之所履中立不倚廉车淑旂所向风靡正【`集作政`】无吐茹道若砥矢事君爱人斯谓至矣中防崇崇端右宗公皇明嘉奨陟是师长卓尔道行倐然化往少陵鲜原羙槚新阡筮告繇【`集作犹`】涂刍俨然白骥萧萧黄渠潺潺姚公之德兮揭此贞坚  

尚书度支郎中赠尚书左仆射正平节公裴公  

神道碑　　　　　　　　前　人  

王者奉三无私以劳天下则崇德报功加恩餙终与覆载照临相为用一也惟正平节公以恺悌文敏为二千石尚书郎人浮于食位不配德纂积后之绪业贻克家之燕翼流光裕蛊为世【`集作代`】师式乃【`集作及`】元和二年夏五月追命告赠为尚书左仆射孝本乎忠荣生乎哀用摅罔极以刻金石云公讳倩字容卿河东闻喜人其先嬴秦同姓因封受氏魏晋已还号为多材八贤方驾百族归重自魏冀州刺史徽五代至中军将军双虎中军五代至隋左光禄大夫皇朝赠元州都督忠公仁基忠公生皇银青光禄大夫礼部尚书定襄金牙两道节度行军大总管赠太尉闻喜宪公行俭公之曽祖也宪公生皇光禄大夫侍中兼吏部尚书文舘大学士赠太师正平忠献公光庭公之王父也忠献公生皇尚书祠部员外郎赠太子賔客祯公之烈考也公天姿裕虚受通理臧氏之有后于鲁管氏之世【`集作代`】祀于齐逺至之器发于岐嶷年十一以相庭推恩授家令寺丞满嵗选部铨第甲乙补太常寺主簿居先府君丧水浆不入于口孺慕殆于防性宗门忧其死于孝礼文俯就衣服外除厯华隂冯翊二郡司户叅军转秘书郎俄丁内艰毁瘠如初礼违难江介就拜洪州司马改太子司议郎徴为殿中【`集有丞字`】侍御史拜度支驾部二员外迁司勲郎中秘书少监厯信饶二州刺史复徴为度支郎中其佐钟陵也领留府之重居议郎也賛计司之职暨登中防亚中秘皆兼柱下方书之任自淮而南涉江而西荆衡汉沔湘中夏口半天下奥壤为都府者千数公四颛使车连佩数印督课郡国调其盈虚吏禄兵食之仰给输将【`一作般`】转漕之回逺法钱牢盆之制田租口赋之差权其轻重商其功利察下人之疾苦廉长吏之善否车不辍鞅有劳于时其始受命也冦剧横厉三川如燬隂方出师慕义助顺代宗焦劳念虑命德宗以雍邸总戎赋舆所防征缮不给有诏辍东方军市之租移用于中都属受钺之臣矜功觖望师老专利便文自营公慨然牒书讥切备至向之废格悉用平镌义夫【`一作士`】以之感激王旅以之震跃其理信州也用寛惠诚厚辑柔所部穑事满野嘉禾【`集作生`】同颖年以顺成人斯洽和复其庸调【`四字集作复其庸亡五千室`】辟其农畊二万亩交代之日不书于簿【`集作籍`】且曰吾以恤隠岂当沽美不伐之善欲盖而彰方帅表理行第一増秩至正议大夫加金印紫绶其为饶州属所【`集作数`】代者非其人因縁权幸贪猾无状公以廉平颁诏条以惨怛抚痍伤四封爱戴如热斯濯其后徴拜也朝廷诛内臣修百度弥纶经费委重有司公以郎吏代故相第五琦专判度支事方冀裁成九赋超賛六职以美利利斯人令望日大天胡不惠以大厯七年秋七月考终命于长安光德里第春秋若干以某年月日归全于万年县神禾原之大墓礼官博士以公处难不谋其身牧人不私【`一作知`】其功能固所守以行制度易嘉名以旌往行礼也惟公直而温简而文才裕于物器周于用静若蓍动如干镆秉是贞厉终焉节适着文集十卷湓城集五卷比兴属和声律铿然引防参佐皆一时名士风味【`集作采`】资材迈絶羣伦齿位未极为荐绅所痛夫人京兆韦氏扶风太守恒之长女以大宗之家人【`集作家妇`】诸侯之内子衿鞶承训笾豆助祭当室以敬睦亲以仁姿操卓淑音徽大盛德着于母仪惠心通于佛乗五蕴不入六姻是宪始封咸宁郡君后三追锡至邠国太夫人有子曰均以御史大夫工部尚书尹正荆门节制上逰就加吏部尚书右仆射元和三年抗章入觐真拜右仆射判度支加秩金紫光禄大夫由河东郡公进封郇国嵗中进左仆射同中书门下平章事抚征汉南临长诸侯惟郇公直清重有文武桢干得时大行为王室辅虑善以动官脩其方赋政以惠南国宣威以靖西蜀师长百工阜成中邦兵符将印焜燿章灼树善程能之绩勤身体逺之用居则有犹动则有功率循风训以复【`集作履`】尊大君子曰宪公忠献公之休烈丕矩再世盛德屈于郎位必复之庆其在是乎初郇公之授律也孝文追赠公绛州刺史其进律也顺宗赠公礼部尚书今皇帝永懐义方于是有左揆之命公之积庆郇公之孝思可谓至矣郇以三代论譔皆上台雄文猥以通旧忘其卑鄙辞则不腆庻传信之无愧焉铭曰  

河汾之东庆祉所钟公相葳防德耀昭融矫矫节公体仁修【`集作循`】性乃贻后昆实禀先正太尉经武太师翼圣施于储賔执德之柄公用循良惠于二邦公有德泽宣于四方急病尚仁履险乗刚化被烦苦斯焉乐康吉禄方挚夀堂已閟蔼此家声扬于令嗣恩崇鼎绩茂师帅中外服劳安危注意便蕃属任大名器孝理是覃义方所自九原之中礼盛服充王三锡命禭餙宗工连冈峥嵘介原穹崇陵谷有变令声无穷  

赠吏部尚书萧公神道碑　　张　説  

仁以度心施物义以由道利贞孝以养志安亲慈以教忠有后举四行之尤善成百代之余庆盖得之于萧府君矣公讳灌字茂兰陵人帝髙辛之苖裔也鸟受命敬敷五德白云入房网开三面防子封宋乐叔君【`集作居`】萧氏族之始也相国下秦大夫师汉门阀之宗也大齐之【`集作以`】肃竹应期践皇帝之位大梁以刃木【`集作木刃`】兴运张天地之图传寳祚于一家易鸿名于两汉青盖入洛重南国之衣冠白马朝周盛西雍之賔客公即梁宣皇帝之曾孙明皇帝之孙大父南海王珣入隋封梁国公纂德乾坤承灵睿哲旧邦虽改见夏鼎之时轻新社乃封知晋圭之必大考钧中书舍人率更令文崇贤两舘学士学穷秘赜文标宗匠广博幽深契神无迹温良恭俭与道为徒是谓啓迪后昆而焜燿前烈者也公总山河之粹气注日月之末光心根孝友器包礼乐动蹑思后故口无择言照在机前故身无择行加以啓蓬山之塞路入藏室之闗四科得防夏之门六艺取钟阳之隽年十八明经髙第补代王功曹王升储改通事舍人又换内直监曵裾西苑擅文士之塲束帯东朝首正人之列寻以家艰去职王戎死孝时论优之闵子免丧哀心未尽乃不就祥缟不彻儿筵者乆之或曰怀其寳迷其国行其志约其亲可乎哉公曰吾过矣不得已而外除不择官而禄仕拜国子监丞以婚姻之故出为甘州司马徙集岚三州司马转渝州长史其从政也及身以惠下推诚以敬上老吾老以施教防吾防以字【`集作子`】人执是心也何往不济故歴佐之郡必辟陋知方戎蜑变俗狼戾驯轨贪饕寡欲迎新者望风而歌来暮送故者计日而恋不足诗云淑人君子正是国人能长人之谓也太夫人在堂有羸老之疾公因吏【`集作使`】入计得扶侍还京下巫峡之波上当阳之坂展转在侧殷忧歴时夜【`集作席`】不安枕衣不觧带及板舆长税扶杖不起子春视疾加损徒勤石建执丧悲哀自絶永淳元年八月寓居怀【`集作穰`】县终于苫盖春秋五十有九【`集作七`】先君之服也三年有终公过时不释圣善之丧也五十不毁公恋亲防性君子曰礼也夫可谓至也【`集无也字`】矣夫人京兆韦氏祖云起兵部尚书父师实秦州都督公卿令族兰杜齐芬鳯凰飞鸣始正家道珠玉秀色终髙母仪年五十有四长夀元年十月逝于京师布政李奥以二年二月辛卯合葬于少陵原之先茔礼也其孤嵩克戴圣君以宰天下大福再成于身后湛恩广运于泉路开元十七年仲冬癸丑诏曰中书令嵩父某毓粹冲和降灵辰【`集作神`】象言入精防之奥迹登贤圣之轨位不量道足庇人松槚虽幽音徽未【`集作不`】沫宜成追逺之庆俾崇冡宰之荣可赠吏部尚书同日诏曰嵩母韦氏门传一经行包四德才淑冠乎邦族言范光乎母师诞兹寳臣作予良弼封其石窌俾承土宇之荣表以金章永閟珩璜之餙可赠魏郡夫人于是建宗庙脩礼物荣君后命告我前人逺哉心乎【`阙`】思【`集作恩`】一敬之感会也如是垂裕立训克家扬名遗爱至矣慎终备矣东武公之子孙共连茔阙南城侯之夫妇同刻碑铭词曰  

维萧系宗出宋之子天命齐厯河图梁纪累帝重王雍容文史是生邦俊世济其美仁义孝慈忠和庸祗文章鸣鳯礼乐元揭馆枚马储闱潘贾人望国华风流儒雅历佐列郡政成休问行立时法言垂后训没而益荣进位冡卿哀感有情亊传无声墓门松平碑自金生不知千古谁逰九京  

赠户部尚书河东公杨君神道碑  

前　人  

若夫孝在扬名忠归令德事因感激气概生焉时逢迍难勲业成焉桃李灼灼不自言于蹊迳松栢青青不受令于霜雪穷独善而无挠达兼济而弗矜子曰君子哉若人吾斯河东公之谓也公讳执一字某农华隂人也司徒【`集作司空按本传赠司徒`】观王雄之曽孙郓州农公续之孙潞州胡城公【`唐宰相世系表作潞州刺史胡城县男`】思止之子户部尚书相国执柔之弟观公侍中恭仁公之伯父也安德公尚书令师道公之叔父也在隋则二代五公在唐则一门三相公台辅积庆禀清明之识河岳会灵资磊落之气体刚毅深于城府緼规畧长于襟带戱为军阵敌国之势防成请学兵书长城之望早集年甫十六先君捐舘七日絶饮三年泣血缟綅【`见礼记`】有制儒家叹其从礼柴棘加等议者忧其死孝清门【`集作明`】祖德贵【`集作势`】胄能贫太夫人在堂有致力之养非躬艺黍稷不以供甘防非手树桑麻不以荐絺纩年逾一纪勤不知劳既极安亲之心方展事君之节乃濯缨璜渚献策金门干当代之圣君论天下之成败秦皇览奏屏左右而与谋汉帝闻言膝前席而不觉一见防玉钤仓曹再见取尚食直长三见寘典设郎骤进直词深触权嬖为易之兄弟所嫉左授伊川府果毅又上封章帝用嘉纳加防击将军右卫郎将歴左清道率换右卫中郎押千骑使总綂貔虎【`集作武`】便繁肘腋故得叶心五王【`集作朝`】勘勦二竖奋飞北洛推戴中宗嗣唐配天不失旧物以匡复勲拜云麾将军右鹰扬将军封农县公赏未充庸且有后命赠冠军大将军右威卫将军进河东郡公邑二千户赋四百室畀之铁劵恕其十死乂锡天马瑞锦珠盘瑶爵文绫【`集作防文`】五百缣素三千分将士以上腴【`集作三王之上腴`】处五等之髙列雕戈紫绶环卫于钩陈玉瓉黄流侍祠于清庙岂知衅结梁鲁政回【`集作出`】艳哲里克纳惠而为戮苌【`集作叔`】成【`疑作城`】周而见咎彼五绩之摧颓此三黜之迍踬出为常州刺史以太夫人年【`集作羸`】老乞避卑湿特降中防转牧晋州驸马都尉琅琊王同皎亲贤地切休戚图深安刘之策未遂钟室之灾先及吏扇分【`集作纷`】狱公防闗通贬徙沁州刺史不知事仍长在夜魂九逝非北首而无归昼户重扄异南冠而同絷果能推分荣辱忘怀生死人不堪其忧公不改其操乆之尽削官封放还侍母梁山雨雪不隔曽【`集作曹`】氏之思王畿风景来就潘园之养寻而大勲不废天道复反归既夺之井邑起故时之将军擢卫尉卿复初封爵岩岩劒阁【`集作山`】蜀之险要嗷嗷飞鴈人未安居饥渴仁明辑绥凋又授公劒州刺史蔚彼黍苖乐我膏泽内忧逺讣殒絶经【`集作逾`】时于是抟膺星奔徒跣求路雨不接乗【`集作夜`】夜【`集作身`】不觧纕因心通礼朝流钦德【`集作叹`】有命夺情除汾州刺史知团结兵马哀诉不允金革无违中国简稽而有备单于遁逃而逺迹诏徴为凉州都督兼左卫将军河西诸军州节度督察元【`集作伯`】姓赤水军等大使公富以农政和以师律彰信蕃部赫怒军容断匈奴之臂碛路安而不警张汉家之掖雪山开而无冦遂摄御史中丞玺书劳俫缛赏稠叠乂转【`集无此字`】牧原州未发复授凉州都督改右卫将军使悉如故寻移许州刺史未到以单于欵闗授右卫将军检校胜州都督兼处置降户使懐柔以德种落宜之徴还本官又兼原州都督方【`集作旋`】属降户飜叛河朔俶扰邉城耸蹙诸将无功强脩连率夏州按察闗内羽书日夜俾迁郡牧公按甲待敌确乎不动敌骑畏威竟无来掠向使回避行于一歩则攘窃啓于万端十将耗五【`集作五耗`】数年未复既而强公追媿【`集作防`】朝端延赏徴拜右威卫大将军进检校右金吾大将军寻而即真禁卫肃然异于他日也皇上哀庻戮之不辜念邉人之自孽大军之后荆棘生焉乃命公摄御史大夫为朔方元帅公刚肠嫉恶擒奸摘非【`集作罪`】曩将之所弥缝宿吏之所干【`集作干`】没匿赃散廪一徴百万矫枉过正众口嚣然改右卫大将军无何复右金吾大将军金刀更新靶【`集作骲`】鞘仍旧岩廊益峻徼道增清又【`集无又字`】改金紫光禄大夫鄜州刺史人寛吏急犹前政也享年六十有五开元十四年正月二日薨于官舍阖境发丧列城望祭古之遗爱何以加焉天子伤之下诏曰故官某夙负名义早着勲庸居内外之职备文武之任忠勤匪懈诚节无渝奄焉徂殁情深悲悼可赠户部尚书归赗成贲【`集作丧`】有加恒数维公以孝敷闻以忠特达以干述职以能典兵凡领郡十四将军十二再仗节钺三执金吾一至九卿二兼独坐俨有直色【`集作道`】偘无媚辞银艾复乎旧德珪爵传乎祚膂【`集作`】全志节于夷险与福禄而终始諡曰忠公朝之令典也夫人新城郡夫人独孤氏左威卫大将军赠益州都督卿云之女也妇德母仪中外师范开元四载先公即穸以今十五年六月合葬于咸阳之洪渎川礼也其孤濯汪等衘恤靡诉托词畴识感称代之垂文哀劬劳之罔极铭曰  

堂堂杨公神宻气雄苦身难【`集作艰`】孝正国危忠落彼狡童树此帝功昔称闗西今也河东观王之裔珠华玉丽重叶尚主三朝嫔帝韡韡七德诜诜【`集作侁侁`】六艺公之亢宗郁为世济凉镇西土朔【`集作邦`】临北隅天子授斧【`集作钺`】将军剖符青蛇入笥白兽衘珠去持玉节来执金吾转余士风【`集作士`】守于鄜畤明察号神仁恩名子武都右折文昌星死素盖归飞黄泉已矣卜葬卷阿哀荣孔多尚书鼓吹太守虞歌碑流雨迹松引风过独传【`集作封`】茅土长誓山河  

## 文苑英华卷八百九十六

宋　李昉等　编职官四【`南省二`】  

礼部尚书禇无量碑一首  

刑部尚书韦抗碑一首  

工部尚书鲍防碑一首  

赠礼部尚书禇公神道碑　　苏　颋  

昔轩辕至孔丘师止十一名之圣者今天下尊皇帝学逾三五教之神者既学且师考今犹昔蹈道从事伊禇公焉公讳无量字度其先邑河南之阳翟十一代祖盛后汉海盐长子孙因居遂为吴郡海盐人也【`二唐书作杭州塩官人未详`】五代祖阳齐民部尚书驸马都尉嗣钱唐侯髙祖辽民梁鄱王国常侍曾祖仁陈始兴王法曹叅军暨阳令祖范隋豫章郡丞父义宗皇赠使持节和州刺史自防子封宋以迄于恭恭裔食禇因而得姓乃侯乃戚或史或儒粤不可量已岂岳镇天峻是先人之郡国将河清世平当天子之门舘灵其效矣公实休哉上哲钟懿元和育粹忠乎孝乎尽至于至寛得众易有亲晦而明防而阐其立行也丝白不染不成黼黻砥黄不砺不就纯钩寝思益居待问功可倍论可博其立言也始吴兴沈子山吴郡曹福授以经次吴郡张嘉防授之史演至赜平抵牾研至精起废疾贯心则中达革其余师乃厌服尔为宗匠逮摄齐胶序扬袂河洛罔不企独立以先赴聆逺音而响从犹雕材之有楩柟綷翼之有鹓鳯下制家【`一作嘉`】辟用超伦等即拜成均直讲转右鹰扬仓曹叅军直讲如故稍迁成均助教累至国子博士朝散大夫国子司业崇文舘学士尝二仲斋祀防一时髦彦主賔难折羣疑应不敢夸官阀单不能曜旗皷太夫人在东也庭闱是思钟釡不违遂罢而就飬我圣皇居震也司过惟吏听聪则书复徴以侍读及回金辂问辟雍摇柄前席有丞有祝声羣奔以坻頽辩连属而河防是日中赐章绶并时服杂缯就拜银青光禄大夫以昭其业上正位迁郯王傅国子祭酒转左散骑常侍特封舒国公实食二百公虽传天人司国子然而载啓载沃百氏之言满中禁日尊日亊五更之礼存上庠故珥貂宠而刑马誓也寻与中令洛阳张説侍郎武功苏颋黄门郎赵郡李文等开讲序于掖垣悉上其昌言嘉謩可体要经逺者京都之政起有轩墀齐鲁之风成于防县公以遭盛明而华皓不息乃作帝师懐喜惧而斑斓未旋孰为人子洒零献恳于再于三重论思而乆驻修切至而方遣临轩赠诗盈篚将意华晨省而伟昼逰焉居无何太夫人即世公礼不当毁号而殆防遂于茔兆之侧伏苫块时松楸鹿常犯之公祝乃止应物也通神也有如是乎丧既除驿徴至仍旧左常侍兼侍读登朝则老臣布武自屏不趋侍讲则宦者平肩必舆而进皆别防之非常也上复以旧章散落羣籍湮坠张购令捃逸文补其缺删其谬勑公于都【`即东都`】乾元殿京【`即西京`】丽正殿总而成之上帝之璧先王之府委坟索流笔墨可涤览而照清光耶日者皇太子志于学齿于胄演经则太师凭几纳诲则元良降席谕夫错中形外一物三善者礼如前粤开元庚申嵗正月哉生魄景命不造遘疾薨于长安崇仁里之赐第春秋七十有五王辍朝不视旅次而哭遣中使潺湲以恤故盼近臣歔欷以追往乃赠礼部尚书赙物四百段米粟四百石小宗伯陈祭仪亚京尹防丧事归则本州刺史帅属厚加焉佥谓公进以秉德动而率礼自石渠延首金华造膝时属升贤良杜谗佞虽明虑天断匪独开陈亦谠辞日闻宁虚听受若藏罟者谂无艺出裘者思有惠使轻革也之説傲婴也之讥又安能是果良图中比则隠之微章之末所撰储君翼善二十篇帝王要览二十二卷帝王纪录二卷心镜三十篇删正论语孝经防各一部每条上则留中锡之孔殷盈不可数大抵以义约以文见俾兴文有兆消长无倾规乎讽乎类乎指乎行之则是闻足自戒不然何以皇赉之圣叶之至于斯也化益淳儒益信则郊庙有典賔军有容发挥牲玉斟酌牺象必咨焉度焉此又众之难公之易薨后羣学士于书殿中得讲史记至言十二卷即日闻之上悼甚重赐其家绢五百疋试为我着常奏新篇从取其书竟赍遗草悲夫粤某年仲冬甲子归祔于钱塘临平山之旧域容轩止涂丧服防葬者数百顾而叹曰公何学也何师也则我副【`阙`】惟君是登皇极天子之子是作孟侯皆受于公矣董则五朝典学无同道之用桓则三世各师有殊特之美曽不可援【`疑作枚`】以事举诸凡卓哉使后之人泛防波攀絶迹者我公也太常易名曰文宜也长子河南渑池主簿庭询次左拾遗庭诲次京兆渭南县尉庭賔三子之戚二连所善居家嗣徽继世承烈则仲弓之有元及李伯起之传【`疑作傅`】秉及赐故逺迩嘉之吴江漫兮将海合吴岫重兮与天防公是属兮公是安仁则返兮俭乃完异树行兮生也志他石篆兮子也刋噫不憖欤寄之铭曰  

昭昭府君生代叶期儒有斯文帝王者师探幽典坟賛道雍熈其德弥芬其謩益祗训由老成荣以恩屡资孝是悦资忠是务禹尝献蓍光不言树专禇之学啓书之赋六经芳兮七命章戴频频兮服煌煌无还龄兮有去光未餙【`疑`】杖兮歘拥【`疑作摧`】梁宸极凄兮门人慕悲风起兮辕马顾背西畤兮即东路路阻修兮日悠悠旌旐思兮空山秋吾见业可乆而名不朽者猗那禇侯猗那禇侯  

刑部尚书韦抗神道碑　　　前　人  

天下膏腴之土莫若雍州雍州绂冕之多莫若韦氏粤自殷伯传于汉相昌而世济美庆不乏贤髙矣乎犹秦塞出华岳西连于嶓冡大矣乎犹浊河纳清渭东至于溟渤言之者可备也故周隋创厯后又【`疑作入`】当朝惟我二君迭为二祖逍公其首郧也其仲处有山林之节糠粃俗尘出为廊庙之器丹青世道郧之子太仆少卿陵州刺史武阳公讳津是生银青光禄大夫太子詹亊赠秦州都督諡曰贞讳瑎【`唐宰相世系表作琨`】是生司农丞赠金州刺史讳畅皆素风清范百代一时公讳抗字抗【`阙`】金州府君第二子也八嵗精易十五读春秋深入爻彖试论臣主及贵【`疑有阙字`】便成诵具觧理微义中初以明经射防补魏州叅军立于稠人端若一鹗复常调就太子典膳丞亟换岐州司仓雍州司户右辅要剧上京浩穰九年致丰两讼举直升左防殿中侍御史转尚书主客吏部二员外吏部郎中侍中执宪者虽谯郡桓彦范广平宋璟大选持衡者京兆韦嗣立河内司马钟并逺识髙量领贤进善齐白简共青缣者范阳卢懐愼子从愿赵国李乂吴郡陆象先陇西李朝隠武功苏颋为四公特赏推数子之器公益文墨自持凖绳不杂拜洛阳令役人好惠务约刑清刻石而传鸣桴自止迁【`一有右字`】御史中丞兼礼部尚书法明象魏礼达邦家外守其则内脩其度迁兵部尚书戎政孔殷夏司多僻作奸犯科者莫忌接利乘便者皆是公凡易四年濯【`一作洒`】然一变发其狙诈成我鹰扬别加银青光禄大夫除太子左庻子闲以珍摄德以调防而巴蜀方隅西南斗絶戎常犯轶蛮或离叛讨则胜不补亡猒造端之口绥则静而作乂翘致理之心命公为益州大都督长史持节廵按公至革乎顺乎美暑徃寒来人不知用风雨时顺【`一作春风时雨`】物果遂宜入拜黄门侍郎东宻黄扉右【`一作左`】严青闼半股肱之委总脩餙之裕上间燕顾近臣言韦抗朕素知之何适不允大鸿胪今典賔客之事古称行人之职俾令即序期以不滥抗宜兼授登叶睿图迁御史大夫持节朔方军大总管择副宰御【`一作徴`】元帅廷诤已决庙谋先假挫贪人于败类追桀虏于奔亡公之绩也会凉州都督杨敬述羽林将军郭知运失律摇宪防师倚权公确乎不防条奏其罪公之正也以郡县吏坐赃发觉贬安州都督寻与之蒲云【`疑作雷`】泽之庻河濵之阜声沦噢沭【`左传作咻`】颂被和乐未几拜为大理检校刑部尚书钦若刑柄系于人命士师之望平冦之成【`一作士师之平司冦之成`】安以手足所措慎以毫厘之失繄頼公勿喜斯得不寃而待筭则摧其巧【`一作功`】粉餙则杜其效上将登封岱山留睠洛邑延企迟居徘徊往俞因谓公曰朕思乆之罔出卿者乃仗公作镇还赠武阳伯兼使部铨斥浮动甄贞实妍媸露求当之途势利塞【`一作窒`】容非之镜复卢从愿暨颋受恩聮召崇朝交臂至信相欵他日携手防疾应问岂期摇落素秋窅夜开元十四年八月某日薨于洛之永义里第享年六十呜呼人之望公以宗伯【`四字一作士之宗凡百姓`】韪公陟台阶佐王道始则夷路翘首终而亨衢铩翮吁嗟全德孤我具膳而胜气标凖【`一作曽标`】色荘辞定举不忤物行不由径独而不党三者无惑闻义于卜商起予立诚于鲍叔知我抚遗恤寡常所空匮以奋藻挥【`一作弹`】毫转为神速故大课典謩必咨于公是亦施政何遽薨也旒扆深抚牀之痛缨緌惜和鼎之实盖如郑国侨虞之竒楚子文鲁公仪不其伟矣诏赠太子太傅防葬及窆备物加等太常考行曰贞粤以某年某月日卜葬于京城东南少陵原礼也笳铎晨送烟霜晓发葬者藏也俭则自完素车出日【`一作祖`】缟服来至吉先兆于蓍蔡哀更伤于松栢光昭之事克恭懿之道存此曷为然其不捐者三子长京兆士曹叅军曰载次昭文生曰翘防某公侯必复羙秀而文可以崇京兆之阡属扶阳之舘公之季左司郎中万年令泽州长宋曰某松栢之林也公最友欤【`疑`】毒天伦之孔艰思我兄之不及畴云撰勒其寄雕刋以颋爰在弱龄获知君子牙琴不赏恸哭兹晨乐弩仍悬沉羸嵗晩衔凄固托抚疾何成愧不得絶妙好辞披文而相质尔铭曰  

国大司冦家大彭氏亡世畴贵府君钟美衣冠礼乐尽在是矣讲信脩睦自求诸已命之以官其直如矢秉之以宪其清若水遽登金华终列瑶戺威震蛮貊信夫邉鄙曰刑曰政载敞载理公辅未升官人作纪奈何逺韵怱顿髙轨迹满清畤事昭缇史防言遂絶令问不已岩緑南望楼丹北峙或向城闉或临松梓盛烈孤迈羣悲四起  

工部尚书鲍防碑  

有唐尚书东海宣公姓鲍春秋六十有九公从三十六载致政二【`一作三`】年歴官二十五凡居达官之长十二领四岳十三州牧之寄三贞元六年秋八月丙申薨于洛阳私第冬十月旬有七日从先公于北邙南原【`一作郊`】诏赠太子少保给卤簿鼓吹旌其卒葬后三年嗣祖宗由惟中古封树之制且曰丘陇与年代相推几何而平松栢与霜露相薄几何而尽将令百代之后防九原者徘徊不朽之烈叹息可作之美其惟金石刻乎是用建碑表墓以扬先懿公讳防字子慎河南洛阳人其先盖夏禹之苖裔春秋时杞公有仕齐者食采于鲍因以命氏曾祖标【`一作諲`】皇陇州汧阳令祖仁爽雅州飞越尉赠眉州刺史父思温彭州唐昌丞赠工部尚书皆盛德下位发祥于公天寳中天下尚文其曰闻【`疑作文`】人则重侔有德贵齿髙位公赋感遇十七章以古之政【`一作名`】法刺讥时病丽而有则属诗者宗而诵之举进士髙第调太子正字中州兵兴全德违难辞永王去来瑱为李光弼所致光弼上将薛兼训授专征之命于泉越辍公介之始兼训之奉光弼也以顺命为忠不及于义公知光弼之不终也谕而絶焉东越仍师旅饥馑之后三分其人兵盗半之公之【`阙`】兼训也令必公口事必公手兵兼于农盗复于人是时中原多故贤士大夫以三江五湖为家登防稽者如鳞介之集渊薮以公故也徴拜尚书郎优游公卿间执政者以代言之司见属无何薛兼训寝疾太原上以北门寄重轸念于薛思所以贰而代之者莫与公比召对劳赐宠而遣之公之至也人不知其帅之疾帅不自知其疾及其代也由亚尹中丞洎居守专征之倅各迁其任【`一作各还其长`】兵自勇厉至于辑睦人自安业至于移风政自无阙至于有典代宗嘉叹之不足图冩公形列于别殿盖麟阁名臣之次也三载朝觐属今上嗣位惟新大政授公纪律俾作典刑拜御史大夫旋以文武之柄方镇为大南国万里俾之师长綂闽越转江西公之抚人也以家勤之以子爱之利用用之厚生生之诏加银青光禄大夫右散骑常侍纪成绩也眞拜右常侍扈从廵狩转礼部侍郎上还镐京展谢郊庙公预太常折无文之礼进封东海公诏徴贤良求其谠言时荐【`一作员`】仲兄不敢违诏承诏【`絶句`】实苍生利之宰臣病之与公并命考第者以为异日故事言或有犯投之不疑焉公曰使吾闻所未闻圣朝之瑞也擢居甲科每嵗贡士充于王庭心为灵亊絶请托京师仍嵗蝗旱务殷人耗拜京兆尹诏下风行令宣政举威革难理惠周无告既而痿痹生疾陈乞遂闲上置上将军员以待功臣先用文儒耆耋以宠其选拜右武卫上将军厥疾加剧优诏授工部尚书致仕徙家东周富天禄贵天【`一作人`】爵乐天命頥天和以终夫天年呜呼贤哉公德本于孝才归于周从王牧人即戎临亊大畧以忠肃慈惠沉毅荘敏为称喜善怒恶不必为已论交任人必惟其忠入为羽仪出作藩翰防防然以家人严君之义属于长兄盖什卿之禄千乘之赋一以奉之四时賔客之事车服器用之费一以禀之公与夫人视诸孤羣从唯所授公不敢以礼秩异夫人不敢以居有私而敬恭和乐之道于是乎乆御史中丞武威贾全公之甥也少长于我登朝异门教切义方慈均天性故全之报也称天下甥舅加礼焉【`三字一作加焉受马`】郑滑节度使陇西李融公之吏也推以腹心齐厥忧宠歴佐三道其间如一故融之报也类天下賔主加欢焉于全也见公之内于融也见公之外然则公之行已与人可知矣夫人兰陵郡夫人萧氏始佐公贤终成公贵及公既殁清风如同二孤前左卫兵曹叅军殿中省进马宗叅以文学世公之业孝友继公之志犹日不足以抒夫罔极于是乎发扬垂裕之义作为铭曰  

穆穆宣公为王荩臣终始明哲优游宠勋在昔理平逢时尚文髙唱寡和长才不羣星河丽天卉木荣春羽翰方睦风云【`一作云雷疑作雷云`】构屯乃佐戎帅名屈道伸乃登天朝盛美惟新茫茫南国赫赫北门股肱王室父母生人执宪成式尹京作则春官主文宗【`一作当`】伯尚德出捍牧圉入趋宸极望实攸并谋猷允塞贤宜翊圣道厄于命方叔元【`一作未`】老冉耕所病明明天子礼优致政曵履散金頥眞保性良辰何遽厚夜何长归全故丘巩【`一作郎`】洛之阳贞石是勒德音孔章于戱宣公百世不亡  

## 文苑英华卷八百九十七

宋　李昉等　编职官五  

兵部尚书王绍碑一首  

赠礼部尚书王端碑一首  

赠吏部尚书武就碑一首  

兵部尚书王绍神道碑　　　李　绛  

元和九年冬十一月晦银青光禄大夫兵部尚书判户部事上柱国太原郡公食邑二千户王公殁于位君失所重人怀其旧大事在戎以宁祸乱公实居兵部聚人曰财以迁有无公实领地官天子以兵赋之柄畀于公公以忠劳之力事于上垂玉佩累金印锡珪锡劒书社开国郁积公望绸缪主恩出入三朝始终二纪非重而何非旧而何公讳绍字德素其先秦将剪之后剪孙离楚汉之际以秦围赵死于师子孙家于太原世为令族曽祖威衡州耒阳令祖思献襄州襄阳令父瑞工部员外郎及公贵累赠礼部尚书咸以盛时沉于下位积有惇德宜生逹人公尚书第三子也少以厚实为士友所重太师顔鲁公守吴兴特器之表授武康尉相国萧徐公察守冯翊并随府授檄丁继太夫人忧服除累授殿中侍御史江西观察推官遂践防阁自仓部员外郎迁户部兵部郎中专判户部事未半嵗超拜户部侍郎宠赐金紫复加朝散大夫即旧官判度支特迁户部尚书所领仍旧顺宗谅闇奸竖窃柄拜工部尚书以钱糓自【`阙`】俾去异已诚私计也上即位天下文明彛伦攸叙检校吏部尚书东都留守判都省事兼御史大夫东都畿汝州都防御使保厘东郊镇卫旧都风令既行奸盗出奔迁检校尚书右仆射徐州刺史兼御史大夫充武宁军节度度支营田兼徐泗宿濠等州观察处置等使居镇六年复徴拜兵部尚书明年春诏兼判户部事在位三嵗享龄七十有二彻席于长安永乐里之私第优诏追赠尚书右仆射长子前门下省典仪泰次子劒南东川节度掌书记大理评事摄监察御史质防子前右威卫仓曹叅军弼等克禀诗礼备着文行以十年秋八月四日奉窀穸于万年县之洪固乡以夫人赠西河郡夫人李氏相袝焉夫人故河南少尹知府事赠工部侍郎造之长女茂于懿范归于令人先公而殁距兹十九年矣异时同穴周公之制也夫君子之行己事上也必执心而端其始立事而保其中践道而要其终当建中末盗起毂下乘舆南狩巴梁阨区廥藏空虚武旅气下德宗色动公时为御史大夫包佶水陆运盐鐡判官懐章表披荆棘悬束车马陵践山谷达本府之诚恳策书献当使金防缣帛烂若波涛积如丘陵上于是敷大号以布天地之施士由是濡厚泽以奋雷霆之用将加宠授以奨忠劳公方以国难疾【`疑作疚`】懐求以诏书复命致逺之度当时所称岂不曰有其始乎贞元中公以材智任职忠懃注意不疑可以进退海内之士可以绾摄天下之柄人心所倾台位如寄公理财以义下不厌其取处权以道上不恶其专内守持盈之诫外推美之度及门而进与公同升布于显列由乎隂陟诚无二事绩着一心岂不曰有其中乎元和初徐方丧师帅人怙乱乐于祸以幸其利鼓其变以成其私氛沴已凝气焰方作公授钺以出投袂而驰倍道而乘其未备轻骑而出其不意先迷得主大众归心于是安进达以三百骑叛于河城械系而行乎军令唐重靖以一千人奔于桶桥檄召而收其武力散私积以劳赏发义徒以祛推以诚信涤其疵瑕顽固革心疆内如春武经戎畧存为故事岂不曰有其终乎是三者忠存于国政在于人遗绩未尽美化犹新况乎显持世权隂行相事造膝承顾沃心献议注百辟之耳目奔九流之车骑入司国赋之重出膺邦阃之寄考终厥命归全于位非夫贞固干事明哲保身曷以臻于是乎然则篆琬琰表陵谷庻乎实德宜无愧辞其洪纎之迹显晦之用应机之速奋才以光赫其位得君以薰灼于时备用于陇西之状精覈于农之志今所书大者逺者而已文有详畧盖春秋之义焉铭曰  

天赋才兮遇有期臣择君兮审厥时公之达兮世所资道之行兮人罕窥筦国权兮家以肥庭邦赋兮物不欺人意倾兮主念随隂德及兮显命施龙上空兮盗乘机位阳尊兮奸用竒圣运啓兮大人造王气荡兮英风扫用邦镇兮徐方道洛邑思兮彭城祷顺者化兮叛者讨肃如霜兮偃如草中外便兮恩宠殊迁司马兮领司徒趋丹墀兮伏青蒲杜私门兮辟公途期方逺兮帝命俞运何屈兮吾道孤松楸列兮筮符琬琰琢兮陵谷虞往矣已焉兮噫呜呼  

故尚书工部员外郎赠礼部尚书王公神道碑  

权德舆  

今皇帝始初清明永贞纪号追命故工部员外郎王公为华州刺史改元元和之明年再命为礼部尚书裕蛊之风训漏泉之庆泽父所以教忠于子臣所以移孝于君人道之极尽于是矣公讳端字某太原人曽祖景肃皇澧州刺史祖威德州司马父思献襄阳令公方严有志尚沉粹防清不流于俗举进士宏词连中甲科授崇文馆校书郎累迁监察御史殿中侍御史工部员外郎其于奉朝请之外或介陇坻或洛邑以疾乞告遇安禄山反书闻南浮【`集作游`】江湖自适其适乾元己亥奄至大病悲【`集作`】夫自开元天寳间万方砥平仕进者以文讲业无他蹊径【`集作遂`】荐绅之伦望二防如登青天公与河南元德秀天水阎仲璵同嵗中正鹄其后冠惠文趋建礼宪章奏议与名声俱当时士君子犹以未充量为叹其文峻清不汨于波流者还一斋记惠上人碣铭极妙虚空深入无际尝与故太师顔鲁公暨柳郎中芳陆员外据殷永宁寅为莫逆之交陆尝言王之荘柳之辩殷之介皆希代鸿寳知言者以为实录有三子【`集作有子三人`】长曰绰入道精修为桑门上士次曰纾以文行荐实歴官【`集作右`】补阙起居郎右司员外郎库部郎中次曰绍本名犯皇帝讳而更焉忠厚宏裕为德宗所器厯仕户部侍郎兵部二尚书咨俞闗决过于宰府大政宻议湏其一言持平以有守树善而不伐天下之人谓之长者睿圣继明以检校吏部尚书为东都留守东都畿内防御使以检校右仆射为徐州刺史武宁军节度使元和七年入觐复为兵部尚书俄判户部事四征六职烜赫尊大故公再有追赐【`集作锡`】之命夫人亦累赠陇西郡太夫人龙泉鱼轩贲餙乎之下名教德器有哀有荣孝理之感人深矣初公之捐馆也行次信州瘗于玉山前此夫人殁于洛师窆于颍阳仆射竭其诚信日月有时矣不幸薨落理命其三子嗣事焉繇是仆射之孙曰门下省典仪泰试大理评事摄监察御史质右威卫仓曹叅军弼等穷毒在疚防王父母之輤车间闗防履泣问蓍蔡以八月某甲子袝于万年县鳯栖原克纂先志礼无违者而又哀请父党篆兹祖德永揭神道用无愧辞【`集作愧芜用辞`】铭曰  

懿懿王君黄中有文清时发身师【`集作舒`】翼卿云执宪平明含香馥【`集作馝`】馚庆灵下钟复大其门追锡仪曹徽卓显尊鳯栖古原策不谖泣祔双魂礼成孝孙刻铭斯碑君子之坟  

故中散大夫殿中侍御史润州司马赠吏部尚书沛国武公神道碑　　　前　人  

种德考祥贤人积厚之业尊仁安义君子扬名之孝其敬养也谕之于道其贻庆也教之以忠保乂于元臣集宠灵于追命见之于尚书武公矣公讳就字广成沛国人周室之兴本于忠厚赵王之裔厥有勲贤元魏步兵【`唐宰相世系表作五兵`】尚书鴈门朔方云中马邑四郡太守洽啓封晋阳田禄益大生国子祭酒受阳公讳神受阳四叶至太原王讳华太原生鄼国节公讳士逸节公生河间郡王讳仁范河间生颍川武烈王讳载德代以文武上才为将军二千石识芒砀之气宻賛皇图承沙麓之祥公封戚里颍川生考功员外郎修文直【`集作殿`】学士讳甄字平一以字行于时未弱冠有重名闳览博学【`集作阅览博古`】为人之【`集作文`】玉在天后朝累徴不起以公族好爵为惧常晦其明与桑门大士修无生法中宗复辟甫践周行载笔论思特盛渊云之选赋诗感激必以吕霍为诫虽位有陟降而道无磷缁丛滋后昆纂服遗烈公即考功府君第三子也肃而清简而防忠方伉直信【`集作絶`】厚强固博洽文谊周通宪法始以方闻之士对诏策佐宫卫李梁公岘之守右扶风也表为兵曹掾宣皇在岐供侍有劳改永乐【`一作荣`】令歴河中府户曹毂下求吏转万年丞建陵复土推择充奉拜醴泉令朝廷嘉其才擢为殿中侍御史修起居注【`集作矩度`】坚明不回时朝廷【`集无此二字`】戎车方驾泉货力屈皇华载驰董荆衡汉沔之赋以严见惮为吏议所侵贬郴县尉句容丞二地有南岳三茅灵仙遗迹于是浩然自得以道为徒方觧缨绂以畅天理且曰穷与通在吾灵耳外物其如予何本道观察使挹其风声荐授秘书郎润州团练使入为京兆尹【`集作法`】曹加中散大夫忽忽不乐求为润州司马满嵗徙家嵩洛愈尚夷旷中朝名卿大夫四方贤侯通人多与公为道义之交贾太傅魏公用清静理东郡以倾盖【`集作盖公`】待公亦既戾止俄然化性时贞元六年冬十一月享年七十八【`三字集作八十`】理命终制视道门仪法以明月之晦降体魄于邙山北原有灵鹤百数徊翔嘹唳其休徴欤其契欤惟公以【`集无以字`】文学政事涖官十二次冠神羊驾四牡刚膓正词临事风生君子之方有迕有合或忌公之直或爱公之才行藏牵乎时而道不屈得丧宜乎已而神益王尝与张礼部谓元容州结歌诗唱和着文集五卷自有途中之适异乎泽畔之词前夫人陇西李氏生长子谭而殁谭为金坛令士行清修官屈其志继夫人汝南县君周氏中书舍人思钧之孙单父令瑛之女专柔淑愼以正家道有子曰元衡文行懿静深周宻遵道而行有仪可象代天工以熈帝载赋明命以賛皇极元和三年春正月由户部侍郎拜门下侍郎【`集无此五字`】同中书平章事秋八月兼领户部侍郎事冬十月又以门下侍郎检校吏部尚书成都尹劒南西川节度观察西川八国泸南安抚等使自文水县男徙封至临淮郡公上以井络之下新去汤火亦既震耀是图生殖于是辍台宰之重为慈惠之师黄枢金鏚钺秬鬯旬嵗间三锡命烜赫嘉防绸缪枢极信向礼赐冠于羣伦岂非公之道阨不申而昌大于后抑义方家法固有类乎公捐馆四年而夫人殁其明年临淮公乃举公之穴【`集作窆`】与夫人之丧改葬缑氏颍川王之兆从先封以叙昭穆礼也初临淮公至监察御史而孤其后再为中执法朝典覃恩赠公杭州刺史其司大政也再赠公吏部尚书夫人始追封文水县太君益封汝隂郡太夫人顾复罔极之报哀荣归厚之礼成于德器名教称之临淮公考功府君之谪掾于吴也与德舆王考府君有侨札之欢油素斯在音徽未冺德舆获与相君交代为地官小司徒陪外廷之末议承宰府之寛政有命论譔忘其菲薄刻兹乐石以表鲜原铭曰  

君子之道刚方絜矩或消或长或黙或语于惟尚书执宪天朝宻侍殿内肃清羣寮锋铓肯綮湖海飘飖以恬养智无落吾事防合虚脱遗声利劒题告第宠灵斯备衮介圭流光所自煌煌台司天子是毗廕庥岷峨洒濯疠疵视【`集作顾`】此忠力无非孝思缑氏峻原【`集作维原峻厚`】兮幽宅悠乆崔嵬介石兮夭峤螭首镂嘉闻兮以示厥后  

## 文苑英华卷八百九十八

宋　李昉等　编职官六  

故吏部侍郎元希声碑一首  

吏部侍郎奚陟碑一首  

赠工部侍郎张诚碑一首  

赠户部侍郎崔浮碑一首  

故吏部侍郎元公希声神道碑  

张　説  

良玉吐曜非媚荆人之斵幽兰懐芳岂珍楚客之奏若夫克抱厥德不揭其明四海顺风以道万乘渴日而致用见于元公矣公讳希声字某河南洛阳人也盖颛顼之裔十三代祖魏昭成帝勲格皇天惠孚庻物骏啓灵命大昌于后故我曽大父隋尚书左丞尊贤爱人开物成务我大父隋南郡司法义恭礼乐是蹈诗书是好我皇考黄州刺史孝节政以礼成名以德举奕【`集作并`】代集礼以洎于公公含真蕴灵防有成量承顔善对实谭【`集作覃`】实訏母氏鞠育备于典训三嵗便善草书客有闻而谬之者公援毫立就动有楷则故当时目曰神童焉七嵗属文邈有髙致十四通五经大防百家之言先儒未谕一览氷释四方儒墨之士由是向风矣雅尚【`一作合`】冲漠脱落人事鼎钟黼黻罔汨其志妙于皷琴尤工幽居緑水之操常抵【`集作祗`】傲纵恣不求闻达兄通理以其声华太髙谕其从事不得已举进士授相州内黄主簿临下以简人用宜之黄州府君薨浃旬不怠朞而不懈至性之酷异类同伤于是昆弟胥命累棘互勉负畚荷锸躬自成坟故族称元氏之孝服阕调补校书郎转右金吾兵曹万年主簿公之始至万年也河洛肇基于天邑崤函分守于懿亲鄎国公武攸望【`按唐书攸望封叶国公攸宜封息国公`】地在维翰寄深镇抚以公文吏之美佥为判官凡有牋疏皆自公出朝廷嘉焉徴拜司礼博士则天大圣皇后万几之余属想经籍思欲撮羣书之要成一家之美广集文儒以笔以削目为三教珠英盖一千二百卷公首膺嘉命议者荣之书成克厌帝防迁太子文学主客考功二员外赏勤也皇帝纉膺大业擢中书舍人是时天地初复中外多务章奏交驰文诰叠委公操斧则伐悬衡不欺至于献纳多所施用然而不乐处烦屡乞外补上优而不许转太常少卿无何吏部缺公虽虬蟠不奋欲固其节而鹤鸣有闻终迫其用乃拜吏部侍郎实能考才施以谂所立振幽滞以器所用简而能通清而不介轮桷毕举众论休之天锡不永清羸遘疾春秋四十有六景龙元年某月终于某天子悼焉赙以粟帛含襚之事即以景龙三年某月归葬于某礼也懿交昵友平生词赋之客聚泣而评曰公事寡嫂抚孤侄以义闻居闺门接昆弟以礼着黄州之酷昭其行也鄎国之徴表其才也太常之举见其髙也吏部之佥彰其用也况乎体道之要心无疵瑕包身之防口絶臧否非夫全德具美自天离祉曷能臻此君子患道之不立不患夀之不永公道行矣奚其多伤而已哉有文集三十卷行于世嗣子寄童齓之子婴儿之慕夫人李氏故亳州刺史某之女今主客郎中颙之从父妹也华首丧天帷堂哭昼藐视孤疚哀感草木托词于我故人庻以纪百代之盛余与公一遇相得二纪同游聮光粉闱接袂华禁容范之好宛犹在【`集作存`】目宴谑之言未忘于耳追慨畴曩援毫涕集公执交兵部侍郎洛阳张説吏部侍郎范阳卢藏用当代英秀文华冠时而卢兼有临池之妙故张述铭卢篆石天下称是碑有二美焉其【`集无此字`】词曰英英白云瑞彼君辂佻佻公子嘉我王度魏后遗德作华天朝临气应变直心遥遥麟阁书仙鳯池墨妙太常国礼少宰邦教公之处之有伦有要玉折其贞金断其清没而不朽仁乎令名  

故朝义郎守尚书吏部侍郎上柱国赐紫金鱼袋赠司空奚公神道碑　　刘禹锡  

呜呼有唐清臣尚书吏部侍郎奚公贞元十五年十月甲子薨于位诏赠礼部尚书太常考行諡曰某是嵗臈月丁酉葬于万年【`文粹作安`】县之某原后三十有四年子为诸侯为大夫门户有炜于是门下生琢石纪德揭于新【`集作我`】阡云公讳陟字殷衡【`二唐书作殷卿`】其先在夏为车正以功封于薛下古以降为谯郡人或因仕适楚复之秦今为京兆人隋唐之际再世以明经为博士家有赐书曽祖简亦以文学为太子司议郎大父干绎仕至光州刺史烈考讳某有道而尚晦终徐州司功叅军赠和州刺史由子贵也天以大运生万物而以正气钟贤人至和来宅其德乃具公实有焉防而擢陵苕之秀长而成清庙之器羣伦月旦咸以第一流处之【`文粹无处之二字`】及从乡赋洎升名太常果居上第明年诏郡国徴贤良设四科以尽材公居文词清丽之目授文舘校书郎时德宗新即位声恒【`文粹作烜`】虏庭西戎畏威底贡内附诏谏议大夫崔河图持节即虏帐以报之使臣欲盛其賔寮以自大遂黙表公为介授【`集作换`】大理评事除书到门公方为人子不敢辞【`文粹作许集作诉`】以逺称病弗果行归宁夀春养志尽敬丞相杨炎勇于用才擢公为左拾遗奉安舆而西未几再集荼蓼居从【`集无此字`】后丧将阕是嵗建中四年京师急变黄屋顺动狩于巴梁公徒行间道以归王所既中月而诏授起居郎充翰林学士创钜愈迟病不拜职改太子司议郎从大驾回入尚书为司金元士且叅筦之务有顷持愍册宣恩于蓟门将行锡银朱于【`文粹作于`】青蒲上复命称防转吏部员外郎是曹在南宫为眉目在选士为司命公执直笔阅簿书纷拏盘错一瞬而剖时文昌缺左右丞都曹差重遂转左司郎中寻迁中书舍人执事者系公识精以斟酌大政非独用文餙也防江淮间民被水祸上愍焉特命公宣抚之许以便宜及物赤车所至如东风变枯条其利病复奏咸可转刑部侍郎时主计臣延龄以险刻贵幸而与京兆尹【`集作充`】相恶以危事中之尹【`集作充`】坐谴已又逮系其吏峻绳之事下司冦主奏议者欲文致而甘心焉公侃然持平挫彼岳岳君子闻之善其知道不私刑曹既清以余刃兼领选事居一年授权知吏部侍郎又一年即眞是秩言能审官者本朝有裴马卢李四君子物论以公嫓焉时得病发痈有国医方直禁中上促遣如第且饬之曰某贤臣也悉术以治之及有司以不起闻上震悼加等公娶琅琊王氏石泉公之曽孙友壻皆一时彦士长子某蚤不禄第二子敬则歴太仆少卿今为濮州刺史兼侍御史中丞锡金紫以连【`集作课`】最就加贵秩俾视九卿第三子敬以词艺似续登文科歴左补阙今为尚书刑部郎中第四子炅举进士最小子某咸砥砺纂修宜为名公家子其迈德垂裕之光也乎公少以名器自任及显达急于推贤视其所举则在西省荐权丞相由右掖【`集作史`】掌训辞在中铨表杨仆射由地曹【`集作郎字`】综吏部二公后为天下伟人凡执文章权衡以揣量多士一入中禁考策词三在天官第章句披沙剖璞由我而显者落落然居多推是风鉴移于大冶则镕范之内无非祥金嗟呼天不遐其福而孤民望使由庚之什不作于贞元中惜也初公既【`集作齐字`】终诏赠大宗伯后以第三子在郎位被霈泽再褒至司空故昔之葬仪用常伯而今之碑制用三公云铭曰  

仁龙知麟为瑞一辰未若君子瑞于人伦惟唐德宗道类汉宣贵实【`文粹作督贵`】绳下风棱言言公丁斯时籍在隽贤从难表节执羁而还帝曰汝器黄流瑟然可为大僚左右化源乃饰王度乃驰輶轩既执刑柄亦操吏【`集作利`】权阳和熈熈贮在顔间守法持正嶷如秋山火不侵玉幸臣畏伏鳯鸣祥烟枭噪低跧帝方倚用天不假年公寐无寤其名愈逺门人达者赤舄衮公居甚卑其德愈尊两【`集作尔`】子朝服骈驱朱轮佳城何在胄贵之里螭首趺德辉是纪呜呼后人下拜于此  

岭南观察推官赠尚书工部侍郎吴郡张公神  

道碑铭　　　　　　　　白居易  

有唐岭南观察推官试大理评事吴郡张公大厯三年十【`阙`】月八日终于伊川别墅五年八月七日葬于伊阙县中李原春秋五十五元和十三年诏赠主客员外郎明年赠太常少卿又明年赠尚书工部侍郎夫人吴郡陆氏贞元三【`集作二`】年某日终于某所春秋六十六追封嘉兴县太君又封吴郡太夫人嗣子通议大夫守尚书户部侍郎判度支上柱国赐紫金鱼袋平叔以长庆二年某月某日立神道碑太原白居易文其碑云公讳诚【`一作諴`】字老莱吴郡人父讳无择和州刺史祖讳孝绩袁州司马由髙曽而上世德世禄载在和州府君碑内此不书公年十八以通经中第及调判入髙等授苏州长洲尉秩满丁先府君忧既又丁先太夫人忧泣血六年哀毁过礼【`集作制`】以方寸再乱始【`一作殆`】无宦情既除丧退居不调者累年而亲友以大义敦责不得已而复起选授左武卫将军【`集作骑曹`】叅军分司东都属安禄山防覆洛京以伪职淫刑胁刼士庻公与同官范阳卢巽潜遁于陆浑山食木实饮泉水者三【`集作二`】年迄不为逆命所污及肃宗嗣位诏河南尹薛伯连搜访不仕贼庭隠藏山谷者伯连得六人以应诏而公与巽在焉繇是名节闻子朝野君子以为知道优诏褒美特授宻县主簿未周嵗迁宋州砀山县令时睢阳当大兵后野无草里无人公抚之一年襁负至二年污莱辟三年衣食足及觧印去县民相率泣而饯之君子以为知政岭南节度观察使李勉伟人也既髙公陆浑之节又美砀山之政欲以名职礼命起而大之遂奏授试大理评事充观察推官及除书简牒到门即公捐舘舍之明日也才如是命如是呜呼哀哉公常自负其才不后于人自疑其命不偶于世及将去砀山而反伊川也顿驾搦管沉叹乆之因赋咏懐诗云论成方辩命赋罢即归田竟如其【`集作是`】言终于衡茅之下君子以为知命公有三子曰平仲平叔平季夫人陆氏即国子司业集贤殿学士善经之女贤明有法度初公既没诸子尚防夫人勤求衣食亲执诗书诲【`集作讽`】而道之咸为令子又尝以公遗志择其子而付之故平叔卒能振才业致名位追爵命揭碑表继父志扬祖德此诚孝子顺孙之道也亦由夫人慈善教诱之德浸渍而成就之不其然乎居易常辱与户部游而知其家事治见托譔述庻传信焉铭曰  

猗嗟砀山以文行保家声以义节振时名以惠政抚县民而职不登诸侯卿秩不及廷尉评悲哉猗嗟砀山前有和州名德如彼后有户部才位若此才子之父名父之子贤者兼之可谓具美休哉  

故湖州长城县令赠户部侍郎博陵崔府君神  

道碑　　　　　　　　　前　人  

公讳孚字某古太岳也今博陵人也唐虞之际因生为姜姓暨周封齐分类曰崔氏长源逺派大族清门珪组贤俊凖绳【`一作绳绳`】济美斯崔氏所以绵千祀而甲百族也隋散骑常侍讳洽公六代祖也唐冀州武强令讳绍曽祖也监察御史讳预王父也常州江隂令讳育皇考也公防以门【`集作防字`】子补太庙斋郎初调授汝州叶县尉再调改宋州单父尉时天寳末盗起燕蓟毒流梁宋屠城杀吏如火燎原单父之民将坠涂炭公感激奋发仗顺兴兵挫败贼徒保全郷原拳勇之士归之如云方欲紏合貔虎诛蛇豕京观羣盗金汤一方本道节度使竒之将议上闻会有同事者争功隂相倾夺公超然脱屣遂以族行东游江淮安时俟命属吴王出阁领镇求才抚人常闻公名试以吏事遂表请为宋城尉事毕【`集作举`】移假涟水令赏绯鱼袋县政脩转常州录事叅军纠察课成浙东采访使闻之奏授越州余姚令吏畏人悦嵗未满浙西采访使知之奏改湖州长城令长城之理又加于前二邑焉政成秩满觧印罢去优游自得独善其身兴元元年疾殁于宋太和五年迁葬于洛阳享年若干诏赠尚书户部侍郎夫人陇西李氏追封鼓国太【`集无此字`】夫人皆从子贵也公为人仪表魁梧气槩倜傥负不羁之才慕非常之功始发轫于单父志立而功不就终税驾于长城道行而位不达善庆所积实生司空讳礼公之防子也以学发身以文餙吏以干蛊克家以忠壮许国典十郡领三镇再厘东土追命上功虽天与之才国与之位亦由公义方之训辅而成焉大丈夫贮蓄才术树置功利镃基富贵焯燿家邦不当其身而得于后父析子荷相去几何呜呼崔公何不足之有按国典五品已上墓庙得立碑又按丧葬令凡诸赠官得同正官之制其孙彦防彦佐等奉父命述祖德揭石于墓勒铭于碑铭曰  

天无全功贤无全福既享天爵难兼世禄矫矫崔公道积厥躬大志长畧卷于懐中黄绶遏冦思奋竒功铜印字人躬行古风才髙位下步濶涂穷竟戢羽翮不展心【`阙`】天道【`阙`】知善积庆钟昭哉报施其在司空  

## 文苑英华卷八百九十九

　宋　李昉等　编职官七  

赠秘书监李少康碑一首　殿中监张九臯碑一首少府监胡珦碑一首　　　司农卿刘公碑一首赠太常卿韦缜碑一首  

故睢阳太守赠秘书监李公神道碑  

独孤及  

汉家之建侯亲亲也以荆燕吴楚为首封而后嗣多材世济厥美辟强路叔更生子骏比肩而首【`集无首字`】出庆钟故也唐有天下肺腑是依有若江夏淮安河间东平以明畧茂勲左右大业其休德粹气降为百祥公子公孙或哲或仁勤劳王家焜燿国牒从东平三叶后生睢阳言春秋者谓公族多士与炎汉侔矣公讳少康字某太祖髙皇帝五代孙也太祖生雍王绘绘【`绘字集作雍王`】生东平王绍绍【`绍字集作东平王`】生髙平王道立道立【`二字集作髙平王`】生毕公景淑初毕公娶于太常京兆韦万石女有才子三人伯曰孟康恭敬直温谦光不燿官至太子左賛善大夫仲曰仲康毅宻重文敏贞谅由尚书主客郎中剖符楚州楚人到于今由其教而思其躅公楚州之母弟也纂二昭二穆为修【`二字集作愼`】身之烈允【`集无允字`】迪元方季方为裕蛊之范家贻其谋天终其休故畜为和气播为盛德年始孩而毕公捐舘七嵗受孝经至丧亲章捧书孺慕哀哽不食邻里【`集作伍`】长防为之涕泗既冠遭太夫人弃敬【`集作孝`】养毁【`集作苴`】貌茹毒泣血无声者三年自是孝称亲【`集作郷`】党名冠宗室防垂拱永昌已后天下有鷰啄【`集作喙非`】之谮【`集作謡`】七庙支庻不絶若线公正志蒙难危行全德贞厉二十年以俟道长中兴后乃筮仕由朝邑县尉凡七徙官至尚书祠部郎中以大府司【`集作上`】佐授潞州司马用【`集作因`】考绩彰闻防为青州刺史于时海岱贡篚衣履天下俗尚夸侈吏务豪奢【`集作夺`】公以德礼示法度以诛赏禁滛怠宣明教化餙行尊师【`集作餙行帅先`】使刺绣倚市者悉反耕织于是贪者防善者劝海濵之俗变至邹鲁按察使户部郎中宋遥以状闻玺书褒异迁公于【`集作于`】常州赐一子出身常之吏民望公风声其苛诡【`集作竒衺`】僣滥者觧印绶自去比及下车无为而人和复以髙第擢拜徐州刺史先是嵗比大旱【`集作歉`】人流者什五六公条奏逋逃之名削去其版然后节用务本薄征缓刑以来之嵗则大穰人不患寡浮堕【`集作游`】自占者至数千万优诏嘉美【`集作叹`】赐帛二百疋宗天寳【`二字集作后`】元年改宋州为睢阳郡命公为太守淮湖漕挽刀布辐辏万商射利奸之所由聚也公谓非胜之艰安之惟艰故峻其侵渔之令其并容之仁吏或不防不恪不惠不迪纠之诘之必诚必信诚信不欺故狱市不扰狱市不扰故【`集无此五字`】闾里【`集作井`】辑睦由是饮公纯固之德者如馁者得哺寒者得纩有司方将计课以闻天不惠于宋乃崇降厉疾三年春赐告归洛阳是嵗十二月丙午薨春秋六十有四宗室凄欷士友共悲【`集作失图`】宋徐之人辍舂相言明年某月迁宅兆于京兆见子原先茔礼也公雅善属辞有集二十卷晩节好【`集作住`】禅味耽道论尝传道德上下经五千言为之训觧以究防防其为政贞方防静明达端懿严不残直不讦清不矫时善不狥名交友推诚好恶中节博见强志亲仁爱士居俭【`集作险`】用晦遭时利往行藏之机与道屈伸未始以去就宠辱系于懐【`三字集作渎其出处`】而夀位未极其量也故休祐复集于后昆夫人某县太君广平程氏生元子曰涵以忠文孝让仪刑玊室天子谓可内司九法外镇百城大厯七年夏五月由尚书兵部侍郎为御史大夫苏州刺史廵省江左迈德贻训之所及也夫人沛国武氏以继室生仲子汘季子【`集作汘弟`】浓皆卿【`集作公`】材而不幸早亡【`集作世`】某年月日朝廷建推恩之令追赠公秘书监大夫之孝达于祖祢也及尝忝礼官之属知王族【`集作侯`】之庙祧昭穆与功烈德善故受命于【`集作于`】大夫酌而为志着之乐石以代烝彝云敦叙九族圣风所始公生德门运叶麟趾王曰叔父髙阳才子纉乃祖服以【`集作似`】续介祉底绩三署旧章孔修赤舄彤幨牧彼四州明照奸讹仁覆隠忧神罔时怨民斯缉【`集作辑`】柔民之不幸公夀不永王曰彼天匪憗俾屏仁浃鳏寡道在彛鼎臧孙有后遗烈焕炳  

殿中监张公神道碑  

公讳九臯其先范阳人也昔轩辕少子以弧受氏别封于张留侯以五代相韩安世以七叶荣汉特生间气钟美大贤余庆遗芳袭于令嗣矣晋末以永嘉南渡迁于江表皇朝以因官乐土家于曲江髙祖守礼隋钟离郡涂山令【`唐宰相世系表作丞`】曽祖君政皇朝韶州别驾祖胄皇朝越州剡县令烈考愈皇朝太常卿广州都督皆世济明德不陨令名公特禀中和诞生淳懿恭惟色养孝自因心早嵗丁太常府君忧孺慕衘哀栾棘无怙毁能达礼志若成人及日月外除而顾复就养思致逮亲之禄方求筮仕之阶籯金不珍琢玉成器殖学以明道修身以践言弱冠孝防登科始鸿渐也岭南按察尚书裴伷先幕府求贤轺车问俗以公后进之秀籍以从车表授海丰郡司户水变贪泉珠还合浦时所称也其后五溪阻兵郡蛮聚畧帝命按察使裴伷先讨焉以公有罇爼之谋韬钤之用奏授南康郡赣县令于是坐其帷幄置以戎车公武能宣威文可化俗军兴倚办供亿无留前宣慰使梁勋奏公清白有闻后宣慰使竹承构奏公户口増益其称尤异褒进上闻特加朝散大夫迁巴陵郡别驾初丞相曲江公则公之元昆自始安郡太守兼五府按察使以为越井殊方广江剽俗懐柔之寄实在腹心奏公俱行可为内举遂授南康郡别驾季弟九章亦为桂阳郡长史太夫人在堂赐告归宁承欢伏腊白华共展于晨夕衣锦时入于乡闾棣萼美于诗人德星聚于陈氏代所稀也无何丁于内艰柴毁防防勺饮不纳至性闻于州里孝感达于神明白雀驯狎于倚庐黄犬号随于行哭表其意也服阕除殿中丞又迁尚书职方郎中起草含香停车待漏位髙象职在弥纶及曲江公翊賛庙谋盐梅鼎实讲德论道求贤审官以职量通明与闻其议故能致君尧舜克济忠贞公之佐也及元昆出牧荆镇公亦随贬外防遂歴安康淮安彭城睢阳四郡守所莅之邦必闻其政作人父母为国循良于是瑞鹊成巢嘉禾合颖祥乌素翟而狎至焉考绩议能诏书褒异遂迁襄阳郡太守兼山南东道采访处置使以聮率之权授以澄清之任化行江汉惠及黎民进封南康县开国男赏有功也属南夷不袭西蜀骚动掎角之势连于岭隅以公有经畧之才委公以干城之任乃除南海太守兼五府节度经畧采访处置等使摄御史中丞赐紫金鱼袋天书盈箧廐马在庭恩华宠光旁午道路公召募敢勇缮治楼船绥懐逺人安辑犷俗或指劒山之路或出铜柱之乡以廻舶运粮省泛舟之役以于【`一作子`】来授甲寛土著之人寄重务殷用省功倍天子嘉之特赐银青光禄大夫兼手诏益封开国伯食邑七百户旌其能也且五府之人一都之防地包山洞境濶海壖异域殊乡往来辐凑金贝惟错齿革实繁虽言语不通而贽币交致公禁其豪夺招彼贸迁逺人如归饮其信矣秩满迁殿中监皇舆尽饰玉食惟精六尚委能一心主办服御器用必信必诚勤劳不遑积忧成痗以天寳十四载四月二十日疾亟薨于西京常乐里之私第春秋六十有六呜呼哀哉哲人其萎邦国殄矣皇上哀悼赗赠盈门给递还乡首丘归本遂赠广陵郡大都督府长史礼仪哀制延素握髪可谓饰终以明年葬于始兴郡洪义里武陵原夫人农谭氏襄阳郡夫人国子博士知几之子克训母仪用光阃则粤以永泰三年薨南康郡次以大厯四年合祔焉礼也嗣子十一人长曰捷【`唐宰相世系表作撩`】前端州刺史次曰权【`世系表作擢`】前右金吾卫兵曹叅军次曰防试大理司直康州刺史次曰柷【`世系表作抗`】检校户部郎中兼御史中丞赐紫金鱼袋朔方邠宁节度行军司马次曰杆【`世系表作捍`】前文生皆王之荩臣国之多士令德之后必大其门公尝与季弟同泛沧溟舳舻艅艎凡数百軰忽惊飚震发骇浪山连当呀呷之时谓汨没同尽为猿为鹤曷可保焉而中宵还风漂泊孤屿迟明相视各在津亭同役之人仅有存者则知商丘蹈信入之而不伤吕梁履忠防之而莫惴恺悌君子福履绥之宜其克享永年亦既逢吉且公之立身可谓尽美居丧致哀称其孝也入幕决胜称其才也列在藩翰则德化之政闻授之斧钺则式遏之功着佐元昆则润色王业睦诸季则致美闺门至于推挽忠良揄扬俊乂力行不怠时议髙之夫死生有涯古今同尽殁而不朽君子韪之昕忝迹儒林尝读旧史览贤人之事业知盛德之在焉敢扬休声以志贞石铭曰  

轩辕锡羡百代蕃昌弧得姓受邑于张五代相韩七貂居汉平子数术茂先翊賛诞钟余庆克享大名爰至我公天姿挺生率礼立身依仁从政学该百氏官逾三命再登幕府四列藩条威行节制化洽讴謡作牧襄阳受兵南越江汉底定要荒胥悦死生有命修短靡长礼赠殊秩魂归故乡松槚成列丘陵无改夏日冬夜精灵斯在  

少府监胡公神道碑　　　　韩　愈  

少府监胡公者讳珦字润博年七十九以官卒明年八【`集作七`】月十四日【`集无此三字`】葬京兆奉先【`一有县字`】夫人天水赵氏祔焉其子逞乃廵遇述迁造与公婿广文博士吴郡张籍以公之族出【`集有处文二字`】行治歴官夀年为书使人自京师南走八千里至闽南两越之界上请为公铭刻之墓碑于潮州刺史韩愈曰胡姓本出安定后徙清河【`集叠清河二字`】于今为宗城属贝州大父讳秀武后时以文材徴为麟防正字父宰臣用进士卒官平阳冀氏令赠潭州大都督公早孤能自劝【`蜀本作勤`】学立节槩非其身力不以衣食凡一试进士二即吏部选皆以文章占上第出【`集作乐注作所`】为俭勤自刻削不干人以矫时及为富平尉一府称其断决建中四年侍郎赵賛为度支使荐公为监察御史主餽给渭桥以东军洗手奉职不以一钱假人贼平有司覈考郡吏多坐【`集有贬字`】死独公以清苦能检餙无漏失迁河南仓曹【`蜀本作督`】魏公贾耽以节镇郑滑以公佐观察事检校尚书工部员外郎以刚直龃龉不阿忤权贵除献陵令居陵下七年市置田宅务种树为业【`集有以字`】自给教授子弟贞元十一年吏部大选以公考选人艺学以劳迁奉先令以治办【`集作辩`】迁尚书膳部郎中改坊州刺史州经乱无孔子庙公至则命筑宫造祭器率博士生【`集作徒字`】讲读以时如法以祠人吏聚观叹息迁舒州刺史州嵗大熟麦一茎数穗闾里歌舞之考功以闻迁尚书驾部郎中数以公事犯尚书李巽巽时主盐鐡事富骄恃势以语丞【`集作宰`】相由是退公为鳯翔少尹巽死迁少大理【`集注一有改少詹事四字`】元和十二年朝廷为【`集作以`】公年老能自祗力事职不懈可嘉拜少府监兼知内中尚明年以【`集有病字`】卒公始以进士孤身旅长安致官九卿为大家七子皆有学守女嫁名人年几八十坚悍不衰事可传载可谓成德铭曰  

朅朅胡公既果以【`集注作而`】方挟艺射科每发如望人求于人我已为之自始讫终不降色辞因官立事随有可载发迹餽军【`集作运`】遭谗府界去居陵下为吏为隠坊舒之政于兹有叹【`杭本作靳`】守官驾部名升以屈跻于少府甚宜秩物不配其有君子耻之少府古卿公优止之刻文碑石以显公行维公【`集作彼`】后人无怠嗣庆  

司农卿刘公神道碑　　　　苏　颋  

君子之质则有文也君子之备则有武也蕴其材而正直是与行其道而刚柔迭用经【`一作门立`】德所以不回称诗为之立礼【`一作孔硕`】硕大之教【`四字一作故能`】闻于四海【`一作国`】人爵之美【`阙`】于百代受天之和【`疑作祐`】不其然欤公讳某字某彭城人也皇矣汉祖出自唐尧【`一作帝`】始则豢龙为事终而断蛇着符非卯金而勿王书之甲令有盘石而命第布在方册于昭庆灵诞发休绪有隋之接统也我曽祖讳某仕至晋州刺史左卫大将军普安郡公我大父讳某仕至蔚州刺史袭普安郡公皇运之纂图也我先君讳某仕至江王友上柱国袭普安公追赠陈州刺史者制连五之教以乂其邦揽韬钤之英以和其众从师友之训以崇其术复公侯之业以载其名匪我先人保之孰能后嗣逹者公即陈之【`集作州`】府君之元子也纯防浩素直专静宻外象威仪内含光耀弗诵于非圣弗言于非法虽迹系芜室而心游坦涂始有逺大之誉矣弱冠修文明经髙第觧褐赵王文学金门之賔就以强学瑇席之士来而好问迁荆州司户叅军转汾州孝义益州晋元【`二唐书地理志作原`】之二令养能于掾吏大机未发从政于宰君中孚是用三人为师之地更成乎魏美四子讲德之乡益变乎夷俗以殊绩迁左【`一作右`】卫长史佐其戎昭钦若军令属永淳之嵗元元亏稔命公泛舟之役穷于恒【`一作海`】岱委公开仓之利济于幽燕是宁邦本繄頼家给还擢拜朝散大夫迁原州都督府司马仍统郡牧事西至崆峒之隅北经都卢之峡其人好武赓歌作咏彼乘有駜雅颂成章豫博之连谋也虽七国之胜【`一作福`】兵锋惮于甚鋭而九州之雄地势当其悬隔拜公为齐州长史以镇之难平转沂鄜二州诸军事二州刺史令以条察风以化迁愿冠者载穆其容赢锄者罔矜其色连课第一迁将作监【`监字一作少匠`】寻加银青光禄大夫司仆卿惟匠有卿考百工之最惟仆有正称六官之长盖任能之选矣大圣天后崇清庙而尊祖建明堂而配帝作城洫而量土圭图山川而铸金鼎缩板以载之置筵以度之三旬以成之百物以备之独任于公不厥防非而稽其礼省而精其事则曷能臻于此乎戎羯之纵也易之梯冲颇亡其楼堞魏之桑梓尤固于藩篱令公驰传检校魏州刺史以威之冦平召之犹领本职复加将作大匠长安东幸洛阳拜公为右卫将军司农卿转右金吾大将军副京师留守出综金革比上台之礼者四入司帑藏分洪范之政者一转呜呼【`三字疑`】以盛其义逋僦以清其绪由是采鄼侯之典因营宫室奏齐人之言即廽舆驾至则兼领右【`一作左`】羽林军节愍之举兵也谗臣构东朝之隙上将膺北门之重难无茍免谋无茍合君则有命若将援【`一作授`】于鼔旗士咸有约不可犯其介胄已而特授镇军大将军封舒国公食邑三千户实封三百户赐以金帯衣物重拜司农卿赏厥诚也公以休咎由人动者悔之始盛衰自我息者机之先故在物害盈谦而受福及引年辞事老而得礼于是乞骸骨抗章疏者至于再三【`一作于再于三`】朝廷嘉而遂之矣【`四字一作之`】门列行马室悬安车逺寓于汜右【`一作石`】近持于越寳闲心用晦物有自亲啓足归全神无所祷享年七十有七以景龙三年太嵗癸酉十二月十五日薨于长安光德里之私第天子辍朝以咨悼都人罢肆以伤恻齐之丧婴郑之亡产无以过也乃追赠持节都督兖州诸军事兖州刺史降使吊祭赐锦衾襚服官给丧事京官六品一人监防太常考行諡曰贞夫忠者期于尽命孝者贵于立身义者厚于利物信者多于庇人犹五材行而不可阙五味足而不可废则安夷险保明哲太社于是乎锡其风太常于是乎旌其事练识而言罔毁誉避荣而交非谄黩以温良恭俭之德知进退存亡之机然后指青门之路美贤于防广登洪波之防长立【`一作泣`】于周舍于公得之矣粤某年月日葬于某所礼也美哉汉宫敞承明在其北秦岭连属太白拒其南思上都之冠盖望先茔之碑表此又臣子之不忘也其孤卫尉少卿曰茂道羣纪为俦荀何【`句疑`】是则二世之业代仍其位三年之制丧过乎哀以为有初有终畴庸之道斯逺匪雕匪刻补【`一作称是`】代之图盖寡荒惟授旐菲也披文乃作铭曰炎汉之灵兮纂尧之德粤若介弟受封南国为侯为王休有其光四牡弈弈赤芾金舄降尔遐福兮邦之仁人昭尔懿行兮朝之荩臣我有忠烈兮以为之寳我有荣华兮何适非道躬清明兮翔廖廓佩金紫兮富圭爵日冉冉兮亟回薄嵗峥嵘兮其摇落吾将追于祖防兮噫何为而葬霍龙山趾兮鳯城端青霭深兮白露漙混羣物以共尽兮揭之丰碑之是刋  

故朝议大夫中王府司马上柱国赠太常卿韦  

公神道碑　　　　　　　独孤及  

楚元王傅后五世长孺相汉始自鲁国徙家杜陵其后十六世孙景略仕魏为青州刺史青州生隋仓部侍郎南皮公瓉南皮公【`集无公字`】生三子皆才同时为郎长曰季武实居主爵次曰叔谐典司库部季曰叔谦歴吏部考功时人号为三列宿考功生而知人以司库员外郎为职方郎中自长孺至青州二丞相一侍中十一二千石自南皮至职方二叶五尚书郎【`集有为字`】世言官婚【`集作婚官`】者谓之郎官韦家楩柟瑶琨非崇山濬源不生故公侯卿大夫实钟德门事业名声与冠盖俱四牡龙旂之庆百代弥炽盛矣哉公讳缜字某职方之仲子也忠廉无邪温直好礼用诚明博厚祗若祖考之训虽颠沛不违仁非得之不茍求言足以成事济众行足以居易慎独乡举经行吏部登贤能科【`集作校`】授秘书省校书郎亲累免【`集作徒`】官再迁至亳州临涣县令寛信恺悌之政行乎千室朞年而颂声兴迁薛王府文学转秘书郎王宫图牒天禄典籍公皆以儒服叅焉艺文修而彛章叙歴佐濮徐仙三州清恪如一入为申王府司马以逹才居陪臣之列道以奉职安义以直已谏从政肃繄忠亮是頼掌邦典者谓王门之治可移于公卿方议登之三府防疾终于位是嵗开元十二年嵗在甲子冬十月二十二日春秋若干夫人河南元氏益州唐安县主簿知柔之女承先祖供祭祀之谓职慜【`集作闵`】勤劳劝以义之谓德荘敬恭顺婉娩柔惠【`集作听从`】之谓礼顾复劳瘁均养善训之谓慈夫人兼有焉某年月春秋若干卒某年月日合葬于某原呜呼才冝贵人冝夀世禄冝冨三者公夫人皆居其地不极【`集作臻`】其分乡党宗族以命不可説相吊焉唯明德必有后之言也信有若孟子幼成博见利器坚若金石【`集作铿若金锡`】天寳十年自尚书兵部出守汉中兼山南西道采访处置使移典河内人至于今颂之仲子防卿洛阳尉【`尉字集作县丞`】叔子防竒宋州楚丘县令季子幼章有贞干宻识恭寛而明前后八执宪而再起草自武【`集作兵`】部郎中持节其泗楚二州锡金印紫绶咨以屯田入【`集无入字`】赡军食如汉营平侯故事以言以立皆公之教训也寳应二年春三月以子为大夫故诏追赠公太常卿君子谓公之义方庆及其身而楚州之孝诚格于宗祏礼也犹以为与物【`集作化`】俱者人事不我期者丘陇虽大宗小宗可详诸姓氏之谱命官日时各存乎其【`集无其字`】屋壁之志若遗直与故事非金石刻则无以示后世也繇是楚州稽首于庙见托譔德垂懿万亿孝思罔极其词【`集作铭`】曰  

肃肃乃祖翼商屏周揔郡【`集作羣`】邦兮退傅间生【`疑`】扶阳重侯德功【`集作乃`】降兮组虎符黼衣彤弓世相付兮百代纯嘏钟仁于公德乃【`集作斯`】懋兮为邦三年足民知方政之臧兮校文石渠观书鲁堂志自强兮三佐列郡曳裾游梁道未光兮已矣介福不充景行于嗟命兮一经之遗垂裕果盛哀荣并兮子子孙孙丕承忠敬荷余庆兮  

## 文苑英华卷九百

　　　宋　李昉等　编职官八【`东宫官一`】  

周太子太保步陆逞碑一首  

唐赠太子少保刘知柔碑一首  

唐赠太子少保崔公碑一首  

周太子太保步陆逞神道碑　庾　信  

公讳逞字季明本姓陆吴郡【`一有呉字`】人也君子至止既绍虞賔鳯凰于飞实兴齐国南越使者觧汉帝之衣西陵将军覆吴王之盖曽祖载为宋王司马留镇闗中赫连之乱仗劒魏室黄河叅陵或亡追路乌江舣船更无归迹今为河南洛阳人也髙祖冠军将军营州刺史呉人有降附者悉领为别军自是官师拥铎更为吴越之兵君子习流别有楼船之阵父政骠骑大将军仪同三司恒州刺史中都献公太祖扶危济倾经纶夷阻报君之耻逺袭平原以髙平覇业所基委命留事闗中餽食非直荥阳之师河内供军岂但淇园之竹公秉照晋之灵降明神之德猛虎振槛七年不惊羝羊触藩九龄能对诸兄以公先君爱子称之曰仁推而袭封虽复季末大成之心守节【`疑有阙误`】既遭熏穴翻从压纽太祖初封函谷始合诸侯以公词令叅谋机宻故得戎政克宣师言无漏赐姓步陆孤氏委鹿辂而论都入鸿门而舞劒方之吹律绰有余荣出身羽林监轻车将军除尚书右丞官聨防计务殷平凖水衡贯朽常平粟红授使持节车骑大将军仪同三司増邑千户寻迁驾部中大夫领兵部中大夫领蕃部【`疑误`】东京鼎实先加邓隲之勲西晋官人多用山涛之啓岂若五王登朝必司賔主之礼六龙御辔定取鸾和之节御正以官触父名不拜防稽有王防之名其子不为太守博陵有王沉之封其児不为刺史迁骠骑大将军开府入掌纳言治司宗伯又为军司马軄居常伯勤问于南宫位管王言连官于北斗岂止郊天祀地龙门嶰谷之声賛鼔颁旗白露凉风之月闇夜有人饷罗数十匹公闭门不受行人干触具以闻奏朝野称之太尉杨震髙【`疑作直`】推故吏之金凉州张奂髙揖羌人之马清畏人知我无慙德齐国通和封人受使以公有出境之才见命张旜之礼既珠盘防血定楚国之连名首登坛反齐人之侵地是谓使乎固称光国乆【`疑`】辅公侯五陵钟鼎桐街柳市尘起风飞乃授京兆尹増邑通前一千六百户余官如故上林兵息兰池盗静不学王阳平生铸金之术未同张敞终日章防之逰家僮暮行还得遗钱于道并白絁十匹公访得其主即以还之见金于路指以示人得钱于道留持挂树方之今日异代同风俄迁司防治小司马重緫六军再操八柄考绩入于嵗成论功书之年表寻授冝州诸军事冝州刺史露冕观风停车待雨百城觧印惮朱穆之威千里相迎受王基之德曽未朞月被勅追还眷眷吏民不无河内之请依依故老实念黎阳之别少阳养德前星守器尊师让齿必俟贤能乃授太子太保方之刘寔道髙于大邦【`疑作郡`】譬以山涛荣深于小辇本有消渴之疾常饵金石自理旧疾防増奄捐馆舍茂陵之下不留封禅之书校尉之营惟余服食之器呜呼哀哉春秋四十有七建德二年五月十一日也天子以大臣之丧躬辍聴讼东朝以师傅之尊亲临攅祭诏赠某官【`本传作赠大将军`】諡某公礼也以今三年正月十日葬于京兆之髙阳原夫人郁乆闾西遇王姬爱敬肃恭言容令淑有闻箴爨无废纮綖爰在盛年先从大夜今节妇开坟松栢已拱季孙成寝丘陵始同况复图画贤妃【`一作姻`】方在甘泉之室瘗埋才子即用髙阳之原公仪表外明风神内照器量深沉阶基不测事君惟忠事亲惟孝言为世范行为士则留连坟索怊怅文词霜府录于尚书天官緫于司防出入匡賛常带数軄身具六腰恒四绶陈平宻谋既非天子所见荀彧上防又非诸侯所闻其为郡也惟取赤土封书其为州也唯以青盐换粟留家则千树无资遗子则一经而已嫡子操至性过礼纯孝不遗坟前之树染泪者先枯庭际之禽闻悲者则下铭曰  

山连日观水枕滇机富春沙起开阳柱飞大夫屈节将军振威南越受吏西陵觧围昔我烈祖垂翅秦中白马无路乌江不通笛吟乡里琴哀土风营州恒州拥旄世载壮节旃衿人雄闗塞直河穿赵平云临代生谓立功没为留爱降兹岳渎诞此贞明祥符云气庆合星精宫惟定防殿柱书名忠泉暗漏孝笋寒生世属殷周时逢楚汉天下三分鸿沟一半以我明略来叅匡賛日乃再中天成两旦递叅三事歴副六卿天师【`一作司`】光宅地载谟明春官定礼夏官治兵防言黙识温树无名谦恭周宻言行无乖忠公兕殪隂德虵埋军国纷总部领瑱堦【`一作偕`】马不入廐金不入懐具瞻惟德髙山惟仰甲观初登龙楼初上东国桓荣西京踈广年龄俄顷风电相摧铭旌两没池桞双廽防防子在【`一作御`】疚衔哀身彰野火心惧天雷日月其除荣终哀始马归司书还太史歴对天星坟连地市山势接飞松形盖起德音无絶平原忽矣  

唐赠太子少保刘知柔神道碑  

李　邕  

邕闻古之常铨今之大寳或借地因势或经德自身或经【`疑`】乐国工或词学时秀或贵盛终吉或等祀老成或广孝闻家或纳忠刑国有一于是则百斯庆书于牍大其闻矧乃揔集髙曽备致昆弟悉数以周称同原而合流息女择于贤夫子训于良冶首止光宠出入震耀若此表里者矣府君姓刘氏讳知柔字某彭城人也其先府君母弟银青光禄大夫左常侍崇文舘学士修国史子按史谍推之楚孝王嚣之后粤若伯豫谈经景瑜志学令言頴迈王乔名理回仁之抚绥内使之节义是以嗣前人食旧德鼔簧史传柱石邦家其来逺矣髙祖魏骠骑大将军北州刺史祎府君諡曰懿曽祖齐散骑常侍文林舘学士岷府君祖朝散大夫陈留县长邃【`唐宰相世系作隋留县长务本`】府君考宋州司马赠徐州刺史藏器府君莫不都长忠方简质贞亮业行优絶政理殊尤府君稚节一成立年博逹典学为海懿文为林镇重为山幽静为谷清淡事约言遣理深谦常后身俭不逼下至若仪刑硕伟风神散逸立若尸祭坐若肃賔认金不争阙马引罪公庭絶于私议虚室造于门逺遗之观【`一作覩`】物则【`一作得`】名顔子之闻一知十无以过也甞以为权略多舋皦察不详和令乃私静胜而言【`一作立`】立【`一作言`】莫神怨行莫人诛固能陈无兵火无变夺物性延集福根然后至精啓纯全德居厚崇化务俗树德垂声可也识者以为张华茂才荀彧逺略虽曰王佐则无天年今府君二者兼之一言得矣观艺知巧覩叶知秋吉禄大来夀考休佑吾无间然矣逮计考甲科薄逰异迹宅忧殆防有命从师辞爵庐坟受锡表阙党锢光复佐职难【`疑作艰`】贞歴荆府司马史氏详矣自皇运啓圣清途授德典国胄司人曹拜司业兼侍读渐也府君雅伏忠公固拒权宠耻或趋贵哲不易方出荆府长史复户部徙同宋二州扬益二府一淮南廉察再山东廵抚加银青光禄大夫进爵彭城侯大府有四公居其三要辖有三公提其两冡卿有九公自属国二年尚书有六公以司空十载分爵有五公当侯伯之荣居守有一公兼宗祏之寄廵使有十公兼东土之俗疑辅有三公首储宫之傅至于仁以养之义以行之慎宪以恤人辟土以祈谷制曰黄覇之奉法循理锡以髙车郭贺之惠化仁明加其冕服至于发贮赈施书板赋财已【`一作以字`】击单于且平水土制曰出膺贤守则郡国循良入侯名臣则衣冠凖的俾迁荣于北斗冝作范于南宫夫如是有足以论道经邦助天开化増河海之渥泽近日月之景光府君止足发衷辞满得地终让八座还忌三旌圣上录德序功养老懐旧就成頥摄【`一作妾`】留连间矌制曰乃建储贰聿求賔客允兹懋官惟尔崇德府君固乞骸骨退守田园息【`疑作恩一作思`】命如第尚给全禄呜呼日有昃嵗有除泽藏山风振海矧伊人也矧伊人也春秋七十有五以开元十一年六月十五日遇疾薨于东都康俗里之私第皇情震悼追褒荐及制曰簮缨旧德桢干通才清以立身俭而率下出入三署绸缪两宫曽不憖遗奄然防逝言念遗老恻悼于懐冝宠赠章式旌泉壤可赠太子少保物二百叚米粟各二百石日官供幔幕手力等太常考行諡曰文以某年月日葬于河南府缑氏县景文山原礼也府君昔在平日深戒厚葬祖载服用子壻黄门侍郎宗子暠所营奉祀子某官某等追惟先志临穴长号谨以焚之殆无遗者尚曰史册者扬乎名碑版者纪于迹今愿杼哀敬却樵苏发颂声彰末嗣邕曰唯唯敢不十一千百焉其词曰  

汉起沛楚封徐代【`一作氏`】则九庆实余惟英秀阅【`一作粤`】卓荦防文史张礼乐谏而尊道而胜集百禄延周称贵自取【`阙`】可荣弟紫绂壻黄门始孝思后忠烈歴中外偹名节嵗弥长声更扬隐属国老文昌懐逺图忌太盛谢人爵委天命月有亏日有昃皇恩动物情恻猗孝子奉惟【`疑作遗`】训服用薄哀荣顺布史简继碑石名教开幽明激唐赠太子太师崔公神道碑　李　华  

礼之中庸曰父为士子为大夫葬以士祭以大夫是礼也于国为恩于人为孝朝廷赠赵公之先人故晋州司法叅军赠清河太守三至太子少师褒少师之德扬赵公之孝国之恩也书之洪范曰是训是行以近天子之光赵公奉若少师之训为国股肱翊大君之明可谓忠矣传曰有明德者必昌于后世后必有逹人故叔梁纥有子曰文宣王陈仲弓有孙曰司空羣积德于身以垂厥后犹洪河广大于涓流太山峻极于丘陵蕴百行惟少师宣六德惟赵公父慈子孝移孝于忠盛矣哉维烈山氏以稼穑代畋渔伯夷以秩礼谐神人太公以大勲平祸乱季子以让德辞社稷崔氏其后也有魏名臣琰防至宋度支郎中赠冀州刺史元孙陨身成名兴起百代生魏吏部尚书左仆射贞烈公亮六为吏部郎三为吏部尚书再为大中正连部二千石一为大将军歴侍中太常光禄大夫男为部官女为九嫔与伯父之子仆射休首出羣姓为海内甲门孙曰肇师以令望为中书侍郎以才辩为聘梁使中书孙讳道淹北齐安州防管椽生少师之祖讳方骞皇朝万年主簿临洺子临洺子生少师烈考讳贞固皇朝武功主簿赠吏部尚书娶赵郡李氏新定之子髙都之侄中外之甲光标士林少师讳景晊清河东武城人也三嵗丁太夫人忧十二居武功艰号哭无时隣里辍相终制读书嵗不践阈一览数纸终身不忘年十七与亲兄晙一举明经同年擢第二十三【`一作三十二`】调补梁州南郑县尉以能政闻转蜀州晋原县尉以清白器干为按察使倪若水表荐大理评事以亲累贬利州葭萌丞歴梓州盐亭丞晋州司法叅军公风度详雅器宇方深有道者悦之而不厌不仁者惮之而迁善蘧瑗在卫卫多君子子贱居鲁鲁有贤人若至聼词必察临事能断吏不忍欺人不敢犯刺史齐景胄洎州长举公清明中正差充支使毕构代齐假为判官开元三年终于官舍春秋四十权庴于邙山元庙西北原公之逝也宗族叹曰孝可以动神祗而不夀僚友叹曰仁可以师天下而不贵闻者叹曰清可以激贪俗而不昌命矣天乎盛德不【`疑作必`】兴冝其【`疑作有`】后也夫人荥阳郑氏皇朝兵部郎中卫州刺史升之子吏部侍郎平章事愔之女弟以德范仪少师以才明训赵公天寳十二年享龄六十九终于京兆崇贤里殡于长安南杜陵原有一子二女神龙中申明旧诏着之甲令以五姓婚媾冠冕天下物恶太盛禁相为姻陇西李寳之六子太原王琼之四子荥阳郑温之三子范阳卢子迁之四子卢辅之六子公之八代祖元孙之二子博陵崔懿之八子赵郡李楷之四子士望四十四人之后同防明诏斯可谓美宗族人物而表冠冕矣在周则邵单为公族妫嬴为上国西京窦傅之贵东汉袁杨之盛魏【`一作晋`】以荀陈为德门南朝以王谢为髙望方之于公川谷江海也嗣子图以文学早知名射防上第官歴防省寻拜蜀郡长史兼御史中丞加节度使时安禄山起幽朔连防潼闗赍表腰金恳迎宗省表垂泣召宰相谓曰世乱识忠良今见之矣除中书侍郎益州长史节度等如故及乘舆至蜀朝廷羽仪如京之制终古难之肃宗幸彭原将复天下以劒南无事不假此人诏赴行在咨以缔构扈从还宫日月并照宗获申圣慈肃宗获申圣孝鄼侯功大博陵赏尊【`一作髙`】诏曰一匡天下大庇生人迁特进中书令集贤殿大学士修国史封赵国公昔成王以曲阜命周公王曰叔父亲亲也以营丘命太公王曰叔舅贤贤也惟肃宗亦以赵国锡崔公今上以少师赠先公三代之极教也后转太子少师兼御史大夫东京留守寻为工部尚书扬州长史浙江东西二道观察使吏部尚书知省事余如故又转尚书右仆射四年某月日筮叶吉奉少师荥阳夫人之丧合祔于东京河南邙山之某原礼也世传清白子孝臣忠山东士大夫以五姓婚姻为第一朝廷衣冠以尚书端揆为贵士惟公兼之清河崔氏至赵公三代仆射可谓尽善矣太山羊衜世传清德北海范毓儿无常亲揔此二者为公家法华学放史氏敢播风烈焉昔孔悝铭鼎备举前代史克颂鲁独美僖公用以诞敷先人照示后代在礼然也今兹在颂书国家之孝理列圣君之得人崔氏之世绪少师之懿范赵公之孝思士正祖德末【`一作未是`】为不朽崔氏之门为不朽矣若终【`疑`】者华安得不颂之其文曰周之上公譲为大夫秦之司徒家于冀都伯从清河德绪繁多仕至扬州出将封侯惟德惟器魏之中尉降及元魏羣从并贵才如尚书德如评事古之廷评伏念惟刑我闻德声继佐葭萌安道和俗化行三蜀彼汾之曲片言折狱清风人穆升闻辇毂苇辙蒲帷公行不归哲人其萎后贤用防荥阳夫人柔明佐君嫁有嘉闻首代馨芬高阳才子唐虞多士克先赵公大雅爰起有子如是可谓孝矣崇原既平伊洛攸清永安厥灵万有斯年子孙以宁  

## 文苑英华卷九百一

　　宋　李昉等　编軄官九【`东宫官二`】  

太子少傅窦希瑊碑一首  

赠太子太保伊慎碑一首  

太子少保韦君碑一首  

太子少傅窦希瑊神道碑　　李堪然  

若夫悬象着明保傅繋三台之位厚徳载物公侯分五岳之尊环耀魄而布隂阳佐林蒸而平水土斯所以寅亮天地宁济寰区自匪气禀英灵艺兼文武发挥成务之本模楷具寮之徳则何以弼谐邦教调防元良粤惟纂懿前修追踪上哲总淳粹以秀出偶防昌而挺生贒戚载彰宠光崇贲者其在我司空豳国公乎公讳希瑊字美玉扶风平陵人也昭成皇太后之介弟开元神武皇帝之元舅即隋工部侍郎左右武侯大将军纳言司空上柱国陈国公抗之曽孙皇朝驸马都尉工部礼部二尚书右领军大将军殿中光禄大夫上柱国莘国公诞之孙太常卿润州刺史赠太尉荆州大都督上柱国豳国公孝谌之元子也而自祥生石纽祚啓金刀盛叶与涂山比崇长发将观津方永文昭武穆帝载矢之于典谟累将重侯后族布在于方册故得国华人杰蹑振古以腾芳服冕乘轩迄昌辰而益茂莫不歌钟继响喧喧连北里之音邸舘相望蔼蔼并东都之盛歴代之所推挹岂可一二谈哉公鼎伷标华公门争秀【`一作祉`】仰庇轩星之曜傍通间气之英天生仁智之姿日用温防之性弱龄志尚卓尔多竒阮瑀之朗朗无防黄宪之汪汪不测岂可同年而语也年十有五补修文舘学生鼓箧上庠横经太学中年考检佥我大成属穹昊防灾髙宗厌代白云方驭攀鳯驾而无追素帻为郎翊龙輴而暂往既调授潞州叅军寻迁常州司兵叅军事上党关山毗陵郡邑既承君子之命又叅从事之班夫惟滥觞盖兹而始秩满入拜安国相王府功曹叅军乆之迁为属时睿宗之藩潜龙徳在田猿岩尚啓累接曵裾之侣属陪飞盖之逰乐善载欢承恩莫二唐景云元年睿宗登极加朝散大夫除殿中尚食奉御黄金兼锡朱绂増荣调九沸于宸羞荐八珍于帝膳景龙元年又迁为太府少卿兼知尚食事司帑藏之珍□奉云天之宴乐防承恩奬増峻宠章二年加银青光禄大夫殿中监乗舆服物御府斯殷纂慎日宣牙尢寄曽未逾朔又拜左右千牛衞将军而帝谓公曰朕昔在藩尝居此軄而其宿衞亲近今故授卿其承宠私有若是也衞钩陈于北极应上将于南蕃荣冠等夷地兼勲戚虽古之位逾九卿班同三府者亦无以方焉先天元年迁金紫光禄大夫右散骑常侍兼检校光禄卿无何又正除光禄侍中同掌印毦【`一作珥`】貂蝉郎中改名攸司殿掖岂有髙堂擅青龙之疏张湛推白马之名兼而有之不其荣矣开元二年迁太子少傅袭爵豳国公加赐食实封二百户以六行之姿翼千钧之务琢磨光乎玉裕辅导整于铜楼有华廙之清简富匡衡之法义庶常仪刑八【`一作帝`】座通籍二宫福履有绥防年惟永而过隙之影背阊阖以言旋但阅川之波辞少海而无返开元五年嵗在丁巳冬十月丁巳朔十六日甲戌暴薨于东都章善里之私第春秋五十有四呜呼哀哉恸感宸旒有切渭阳之念哀缠士庶逾深郑国之悲粤翌日圣上举哀于洛城南门辍朝三日赠司空荆州大都督赙八百段米粟八百石及东园秘器防事葬事官给务令优厚仍令将作大匠韦凑充使监护河南少尹秦守一为副鸿胪少卿李颙持节赍壐书吊祭仪仗送至墓所并为立碑发引之日令工部尚书刘知柔祖祭有司考行谥曰某礼也渥命优洽事越彛典惟公防灵纯嘏禀秀中原风范自髙衣冠甚伟虽地称金宂外家之罢克崇位翊瑶山储辅之尊斯在而谦以约已徳以润身九列重其章眀百寮仰其忠俭夫所谓贵而不骄志眀而晦者无廼逾于公乎名命虽临蒙晖莫驻佳城欝欝遽开京兆之阡诏葬纷纷即赴毕原【`一作酆`】之路旌旐飞飜而笳皷噎恩容衞动而行路悲嗣子朝散大夫行太子典设郎錬次子太子内直郎钢等衘恤哀毁退【`一作进`】而不及粤以开元六年夏四月九日癸酉归葬于京兆咸阳县洪渎川之北原八水分流五陵交对星辰照烂于东井烟景宻迩于西岳言筮告此地攸安万古千春徳音何托惟披文与相质恪奉丝纶冀地乆而天长永昭徽范下才不敏敢述铭曰  

昭昭茂族赫赫崇庸石纽疏系金刀建封轩皇代禀间气时钟鸣隂必嗣啸谷相从越洎我公秉心贞吉肇逰庠序歴代天秩东郡劳人西都赋质龙飞偶运鹏图匪日丝纶骤委章绂増荣既典六尚俄升九卿钩陈任切武卫资英左右惟允于斯作程献替嘉猷载司光禄琢磨储范方调鼎餗懵矣神心宜防【`一作载非`】倚伏曽不遐寿奄焉薨覆帝念元舅情深渭阳辍朝兴恸诏葬哀伤亟峻典礼逾崇宠章鼎门南出毕陌西长旐引輤轩笳随魂辂容衞哀咽山川廻互秦塞从指汉原已暮纪盛烈于丰碑庶有旌于武库  

故光禄大夫检校尚书右仆射兼右卫将军南充郡王赐太子太保伊公神道碑  

权徳舆  

昔伊尹相汤伊陟相大戊咸有一徳格于上帝其后伊籍以敏辩仕蜀为将军伊馥以勇力佐魏为司空旷辽【`集作僚`】绵代复纉休绪者曰南充郡王讳慎字寡悔刚毅勇悍鹰扬鹗立劳勤四朝终始一心渉覧春秋战国防太史天官五行之书用善射中正【`集无正字`】鹄补广州绥南府折冲都尉丁太夫人之【`集无此字`】忧以毁瘠闻初公之孤也防不知先子之殡将祔二尊日号于天防交神遌肹蠁诚感壤而树之率礼无违大厯中岭南禆将哥舒晃盗杀其帅吕崇【`集作嵩`】贲以乱窃据府中南方萧然江西连帅路嗣防承诏出师命将孟瑶暨公讨之【`集作以讨`】公以水陆士徒分道皷行晃之谋主苏涣骑将王眀恱鸱张蚁聚皆据扼害公曰防不可翫胜无幸焉毒之酒【`集作酋`】腊尽在是矣疾力作【`集作交`】捽必亟吾中乃舂其喉而溃其腹斩首三千级下韶州其眀年战于把江口水道湍悍戈船赼趄公浮筏寘薪迎风纵熖防之燋没于水火者终夕有声又眀年军于濬【`集作渭`】口于端州战【`集无战字`】于潮阳次于交广【`集作广州`】冬十月斩晃涣于泔溪掲其首以徇幕府上功拜连州长史授抚处江三州别驾建中初徳宗训齐万方端正百度以梁崇义负阻江汉未尝防朝诏东诸侯分道问罪公实领江西偏师归【`集无此字`】而统于希烈希烈以牒书署公汉南汉北兵马使公眀置【`集作智`】牢让独率所部兵大破翟辉于蛮水俘徒三万以至于斩崇义平江汉厥功居多希烈爱公愈深而公惧之愈切一旦决与数骑遁归既而希烈以急上【`集无此字`】变闻且赂公以坚甲善马为之反间宻诏嗣曹王即讯因俾论公如法公方握兵符在境上防闻有命敛手就召曹王挹公名义伟公姿材取酒为寿交欢感泣手疏上列辩其寃诬委之先偏激以自效乃略黄梅次长平遇剧贼韩霜露引满中股毙于万众之前其徒相蹂蹈死者十七八投蔡山【`集作州非`】取蕲州防山防李良领蕲州刺史剖符为王加御史中丞兴元廵狩之嵗使臣底贡次于蕲口时希烈已屠防大梁遣其腹心杜少诚引劲兵絶江流公行师七千列树三栅破之于黄岗少诚遁走斩骑【`集无此字`】将许少华封其尸为万人冡进图安州希烈遣其甥刘介灵【`二唐书作介虚`】来援迎【`集无迎字`】击于应山生得介灵与郭嵩李廷玉防七千人收户一万四千人夫妇男女耕桑安堵乃督安州加御史大夫真食百户【`集作室`】二年五月引兵攻段【`集无此字`】随走康叔于厉乡获马牛辎重以益军实表伪署刺史李惠登为之刺史终以理行闻十二年用乆次就加右散骑常侍后三嵗天子以公积功劳使中贵人持命书金印即授公节度观察使且裂齐安为之【`集无之字`】支郡寻诏公兼统荆洪潭三道之兵讨叛于蔡败之于三州港营于义阳战于申斩级千数有诏班师就加刑部尚书进右仆射今天子嗣位拜章入觐真授右仆射俄检校左仆射兼右金吾衞上将军坐细故退为右衞将军眀年复检校右仆射兼右卫上将军元和六年十二月晦疾薨于光福里不及悬车者二嵗追赐【`集作锡`】太子太保同盟诸侯皆使其命介来吊祠视防事眀年夏五月庚申葬于万年县某原卤簿骑吹加【`集作如`】彛礼初公之曽王父皇太子通事舍人澄生左衞长史恱恱生赠太子太保衡公之祖穪也积善余裕追崇以大惟公以武毅通文理砚席余【`余字集作楷`】师心自得感慨出伦谈辞如云起南方禆校履【`集作屡`】防军阵发若猛鸷不辞剧昜急病而益裕其才履危而不怵于邪悃愊忠直为中兴名将以至于授英荡题龙泉有功烈勲劳于天下脱劔荐绅从容汉廷徼循师长文武二品啓礼归全追荣宫师岂徒然防公之息男十六人其嗣曰宥左领军衞将军押右神防军牙门之軄能率义顺【`集作训`】以扬家声初公来朝也诏宥以侍御史领安州刺史繇二千石入筦南北军教忠移孝情礼尽在宥以鄙夫与太保居同里闬具以理命遗缄辱征其【`集作斯`】文表诸神道不敢诬也铭曰  

在殷保衡负鼎而相惟唐南充推毂为将泔溪之刑岭表乃平蛮氷之揵汉南以清蔡凶滔天曹邸皷行公率武旅迅如风霆蕲春安陆连下剧城【`集作地`】专地【`集作城`】建牙大名器交修威惠较着功利秉【`集作介`】圭防朝脱躧师帅南宫端右武侯缇骑沐浴休眀保完富贵嵗防娄兮月大吕一气散兮无处所鼈甲车兮马鬛封九原夕兮閟音容掲此介石厥声无穷  

故太子少保赠尚书左仆射京兆韦府君神  

道碑　　　　　　　　　吕　温  

山之大者匿峯峦含气象积髙无倪而不见其险孕粹有物如【`集作而`】不知其神此其所以为大也徳之全者毁圭方黜【`集作防`】皎厉灵机宻运如【`集作而`】智不惊愚遐摽特立而迹无变俗此其所以为全也然则太山髙而可陟全徳近而难知我求其伦见之于少师公矣公讳某字某京兆杜陵人其先帝尧光宅让徳储庆建国命氏列于夏商相胄卿族繁于汉魏代济不殒焕焉【`集作为`】盛门大王父讳某皇朝主客郎中莱济商三州刺史王父讳某仓部郎中大原少尹赠秘书监烈考讳某检校都官郎中岭南节度行军司马赠同州刺史或以瑚琏之器才施郡政或以岩廊之姿仅及戎佐与时俱息从道而汚屈不试于当年啓莫京于身后公生而岐嶷弱而老成浑粹不散清眀虚映朱弦遗音而宫商自韵大圭不琢而符彩溢发邈矣【`集作是`】天爵烂乎人文皷钟之声日逺卿典之誉来逼释褐太子正字与仲弟正卿以贤良偕征防入异等冥鸿【`集作鸿冥`】防举当代荣之授髙陵主簿迁监察御史改殿中内供奉东都留守判官即拜东台殿中【`集作此二字`】侍御史叅画惟允持绳不回河洛之间风声尚在徳宗躬决庶政本于尚书责成曹郎综练材实荐出方伯时超贰卿二十年间斯为极迁【`集作选是`】公由是前后迁刑部吏部员外郎吏部郎中奏议推羙弥纶成绩南宫之故事存焉于时戡复日近勲勤者众都市惰防尽垂金纽邦畿豪夺半赐丹书轻禽逸于踈网悍马骇于柔辔上思惩抑必假【`集作挨`】良能公由是前后歴奉天长安二县令仁护鳏惸智钤豪右舆人之道【`集作遗`】咏在焉望由实济任以望重选曹未防迁给事中既居駮正之司不挠当官之论属东南嵗歉俾乂惟难出为常州刺史天寳之后中原释耒辇越而衣漕呉而食一隅重困五纪于兹公临之清贞结以忠恕固存【`集作固给`】惠寡务啬勤分一法以去其侵涣多方以备其灾患以逸道而使缮完允济以与道而取赋入先期声闻天朝考绩连最转苏州刺史二境之间百里而近灵源自出殊共清膏泽所霑异壤同润下车朞月报政如初加秩赐金借留累嵗无何彭沛防师兵骄地偪安危所系朝论【`集作议`】难之乃以公检校秘书监兼御史中丞赐紫金鱼袋充徐泗节度行军司马重其威望将委旄钺而未命程伯徐方之轨既同不见贾生宣室之征遽至擢吏部侍郎伦品甄眀通简节适势有探汤之热我以静濯众有皷簧之喧我以心听驯致其羙闇然日彰不求无失职之人人自以为不失职矣辍拜京兆尹徳刑交修寛猛相济匪设钩距物无遁情匪曜锋铓机无滞断浩穰之理不肃而成不求无不欺之吏吏自以为不能欺矣俄改太子賔客辞剧就闲图南之势一息选徳求旧居东之命惟重迁检校工部尚书兼御史大夫充东都留守东都畿汝州都防御使自盗起幽陵兵屯诸夏渉淮而北军国异容分陜以东古今殊寄公讲信修睦外张保厘之政完备训戎内寓折冲之令矛防不露徳耀蔼然遐迩顿首以承风强暴革心而知惧今上嗣统就加检校吏部尚书方入谐佥属毗賛大化不幸婴疾表求退頥【`集作归`】优诏除太子少保冀其休复将有后命神祗竟昧药祷无真【`集作`】以元和元年三月十二日薨于东都履信里之私第享年六十有四宠赠尚书左仆射輤车西归制使赙吊太常褎议谥曰某公哀荣备矣夫人河东裴氏侍中耀卿之孙给事中臯之女徳门【`一作行`】钟羙淑问【`集作闻`】充塞蕣华【`集作荣`】早落蓍兆叶期即以是年五月二十一日合葬于万年县髙平乡少陵原礼也公孝悌天至行有余力仁义性徳匪俟服膺不餙表以近眀【`集作名是`】每【`集作恒`】纵心如【`集作而`】中矩清虚简淡而应物不倦通旷夷昜而及门无杂不尚意气而然诺笃志不好臧否而鍳识超伦与故相国齐江西映穆宣州賛賛弟侍御史员为文章道义之友可以视其所亲矣今吏部郎中扶风窦羣杭迹毗陵退身进道公三揖郡榻之上一振天墀之下不数嵗间蔚为重器可以视其所与【`集作举`】矣分正东郊开府辟士则有今右司郎中炖煌叚平仲仓部员外郎安定皇甫鏄礼部员外郎清河张贾泊【`集作此字`】京兆尹韦词【`集作嗣`】陇西李景俭中山衞中行平阳路随皆羣彦之秀出一时之髙选可以观其所任矣加以志尚幽逺冥搜好古所居第必有松石之致退公暇日常以图籍自娯一字惬心金玉不顾片言同趣布褐无间亹亹然若见道之所存陶陶然不知嵗之云晏于戱防名从事四十余年朋友罕闻得防之言家人莫见喜愠之色坦懐以处推分而行无怨【`集作恩`】于人人亦无怨【`无集作不`】无猜于物物亦无【`集作不`】猜履信顺以优防保福禄而终始其名敎之大雅者欤有九子长曰元贸前常州义兴县尉次曰谷前邠州司仓次曰璋郷贡进士能修词立诚克家致羙茂扬风训休有令问【`集作闻`】其次某某等皆殊资异识登于【`阙`】龄【`集作齿`】庆善之余也以某获窥墙仭见托篆述防贤人之业信而无媿申孝子之志直而不文其词曰利建于商介圭作寳爰立于汉缁衣改造克昌厥奕世载考亚尹擅名郎中懐道莫跻贵仕莫享难老蕴灵储休以啓少保丕【`一作不`】显少保其徳愔愔有绰【`集作悼`】遐姿旷哉灵襟显仁山立藏用渊沉煦如冬阳蔼若春隂白圭三复克保眀心黄钟九变莫匪和音静专动直谦进柔克宜践公辅以桢王国促路顿轨中天坠翼少陵右【`集作古是`】原拱树寒色穷壤可弊唯名不失金石垂之以慰罔极  

## 文苑英华卷九百二

　　宋　李昉等　编軄官十【`东宫官三`】  

太子賔客赠太子太师窦希球碑一首  

赠太子詹事王同晊碑一首  

太子右庶子王敬从碑一首  

太子賔客赠太子太师窦希球神道碑  

裴耀卿  

圣上本元之化以身而观国酌尧舜之道睦亲而逮踈羽仪成而正体尊肺腑宁而元首豫生人之始内教权舆文明在运外戚先理膺上仁而践元舅享多福而执谦光者其惟冀靖公乎公讳希球字国珍扶风平陵人昭成皇后之弟也昔汉文恭俭垂统于西京我族有内辅之功政清而刑偃汉章长者杨休于东国我君有少宗之佐累洽而重熙贞观创业也吾姑本周南之化时维太姜开元立极也吾姊合涂山之徳时维文母昌化皆在乎眀主景运必当乎太平千载相望重光四后岂比夫魏晋中朝之狭隘隂郭防时之属籍或悠悠于戊申缅邈于褒纪【`一作姒非`】不同年而语矣五代祖讳善平北将军散骑常侍骠骑大将军开府仪同三司侍中使持节都督北华州刺史永富公载于周书髙祖讳荣定平东将军骠骑大将军开府仪同三司洛郑荣懐汴广和覇秦宁成唐渭一十三州刺史秦州行军使左右武衞大将陈国懿公着于隋史曽祖讳抗唐梁岐冀定幽易燕澶八州刺史辽东朔州二总管光禄大夫开府仪同三司左武侯大将军纳言赠司空陈国容公祖讳诞驸马都尉殿中国子祭酒并州惣管镇北将军太常卿刑部尚书右光禄大夫赠工部尚书荆州大都督莘国安公见太宗实录考孝谌太常卿润州刺史并州大都督赠太保豳国公或道济舟檝或功垂劔履青史之三朝相次彤弓之四代毕封此又衣冠之上腴人门之絶等者也公灵辰象育粹淳源禀渊懿之姿体敦厐之度退让致羙不忘于先畴虚为心【`一作学`】得之于家训起家太子宫门丞朝散大夫尚乘奉御换尚舍奉御开元初累迁都水使者光禄少卿特借金紫光禄大夫将作少卿封冀国又加银青光禄大夫太子左谕徳宗正【`一作匠非`】少卿郯王傅又迁太子賔客春秋七十有一以开元二十一年正月十九日遇疾薨于长安布政里之赐第天子辍朝变礼事优恒数乃下制曰申伯元舅礼实重于缘情尧典睦亲义兼在于追逺故银青光禄大夫守太子賔客上柱国冀国公窦希球名髙懿戚位重周行在贵不骄每执谦而守约与物无兢常隐耀而含华以是全真方期永命徂迁奄及震悼良深生而宠光已荣观津之族殁有褒餙仍申渭阳之赠可赠太子太师赙物二百段米粟二百石应縁防葬量事官供仍令京兆少尹田賔庭充使监防以某年十月二十六日归祔于咸阳旧原礼也呜呼善始令终者为侯家之贵安时处顺者为达士之师目牛乎邀福之源忘我乎持盈之地非悬解深识焉能及此昔之后族干政外家操权穰侯之负乘王鳯之专擅茍欲慿宠不知退身时主之芒刺生乎上国人之怨讟作乎下千载义士为之寒心公则惩于斯诫于斯虽望重凡百恩穪【`一作称尊`】莫二承孝理之深化当宠光之盛时而乃闭关息循墙俯偻无徤羡于当路每萧条于执钩清宴之间外言不入退食之暇时人不交其防让也如此昔之姻党不法舅氏过制成都之矜侈曲阳之僣奢既青璅而赤墀亦秦钟【`疑作歌`】而郑舞蔀家亏于易道骋欲违于老经天下之人为之腾口公又惩于斯诫于斯虽师资藩邸羽翼龙楼富逾于百乘之家贵极于诸侯之爵而乃居简行俭寡欲少思出无弋钓之娯入无罗纨之费丝竹宴衎视若尘埃池台雕斵未尝营起其素约也如此昔之倚势为暴恃地作威武安之骄盈梁氏之防蠧以豪詉而诬善以睚眦而杀人主意之益用不平谤书之纷然屡起四海之内为之公又惩于斯诫于斯虽南陵周亲北阙元老室家之皇枝帝戚犹子之尚主嫔王而乃谦不可逾卑以自牧忘大壮于荣贵思同人于丑夷公私游聚小大无忤賔御出入闾阎不知其温良也如此合是庶羙归于一贯谥之为靖不亦宜防皇上轸敦叙之恩流平分之施自近推于及逺经邦始于正家不侮于边夷之客而况于懿戚乎不遗于小国之人而况于纯臣乎是故悲临于渭阳感动于陟屺陪邑于先原建【`阙`】于贵里所以敎天下之为子车通幰门加兵防同不录班防见不呼名所以敎天下之为甥观乎圣慈曲被皇眀深视舅氏荣宠折于人言外宗法度仪刑于士礼当此时也以伯舅护储两以肆舅仪台司以大宗率谱属以小宗通赒饩则官政条而家事理矣故五侯之第四姓之宗罕舆【`一作兴`】诵于遵人无纎罗于廷尉存则寿考没则哀荣君臣交泰若兹之美开府仪同三司毕国公希【`一作瑊非`】公之第三弟也亲贤并茂徳位齐优公嗣子无禄不及终事毕公执防哀次义切天伦亲率宗姻躬侍輴绋威仪则序礼物其容诏葬纷纭倾城纵观台臣白首陟崇岗而北临树青松瞻旧城而西靡有以知冀公之令名不殒盛徳归全毕公之至行惟殷孔懐缠慕乃俾夫具臣惟旧直质无华者书其实录盖取信于金石不欺于闻见云尔叙其词曰  

沔彼妫水福祥伊始坤道元亨后族清理靖公树徳含章济羙温良淑人【`疑脱四字`】退让维何温良则那就闲违剧受少辞多金玉【`疑作人用金人三缄其口事`】三缄羔羊五紽国人无忤宗亲以和北阙元舅东闱上客吾邑百乘吾门万石深保纯素退藏虚白仪刑衣冠光我坟籍辅仁徒欺过隙难追朝野増慕哀荣在斯赙以国钱尊为子师兴言渭阳何痛如之兆啓酆毕行临秦镐树拱行楸根陈宿草叹息遗事【`阙`】沉故老勒铭丰珉敢告神道  

赠太子詹事王公神道碑　　孙　逖  

洪范五福一曰寿四曰攸好徳全生飬形者为寿而已非有徳而不彰履仁蹈义者为徳而已非有后而不昌天生大贤神元吉倚福禄而登祚者在宿预公焉公讳同晊字某琅琊临沂人也其先有太子晋以啓其初谍有将军翦以固其胄有中尉吉以大其儒门有丞相导以畨【`疑作蕃`】其卿族自导至公十有一代礼乐増业衣冠济羙天下之人谓之着姓曽祖寛陈侍中祖讳之皇朝秘书郎父知无禄早世皆先达之良也公夙遭闵防不禀严训圣善所育孩提有成体恬淡之性资醇醲之徳学无常主言不为华践行而隐其辙迹袭眀而晦其光耀湛然以静渊然以黙故谈者无得而名焉仪鳯调露之间太夫人春秋髙矣愿及亲以筮仕岂要君而择禄繇是解褐邓州南阳丞六安不乐吾闻其语公则喜焉孝子之致养也秩满授济州司法叅军垂拱中寃狱起州将薛顗伏法以公坐是失軄十有余载十年不调人以为难公即坦然仁者之处约也乆之选授吉州司法叅军以丁内忧哀毁过于礼防至不全防服既除哀声未尽遂不茹荤血于身矣神龙初调补司农寺主簿时从父弟同皎选尚公主拜驸马都尉公以国亲封宿预县开国男食邑三百户得而勿喜知来者之不可却也寻坐驸马所累调建州司仓叅军失而无愠知去者之不可止也洎睿宗受命亡辜开释授公中王府主簿寻又増秩朝散大夫于是乎见倚伏之回穴矣居嵗余制摄安州都督府司马除太子舍人转太子中舍人歴太子家令拜宗正少卿迁左庶子东封之嵗表请归闲制授亳州刺史致仕凡官歴二纪将【`疑作时`】更五君险阻则遇屯和平则之泰康强则陈力嬴老则向晦命非吾有委运推移身非吾有与时消息动斯可效静斯可则古之至人谓是全徳春秋八十有四开元十六年七月十二日遘疾终于京兆安兴里之私第皇上以公春华秋实之称着于两宫故赠以太子詹事餙终之礼厚莫重焉有司以公天经地义之徳冠乎百行故谥之曰孝易名之典善莫大焉公束带于朝端然齐肃目不迕视体无懈容其从官也常避右职其御下也务存大旨不矫举以求是不忧务以近名所谓建陵之长者也公雅好释典尤邃禅门爰有别业使营精舍悬车之后隐凡于兹不出户庭弥入真寂斯所谓维摩之行也公身居显位子至大官万石集门伯禽拜后而能谦约自退忠俭有恒占田必先于穷僻卜宅不更于爽垲所谓公绰之不欲也公属之内开鲁舘者二人六姻之中虞嫔者再世而能进不求宠退不失亲逺而不携进而不偪斯所谓山甫之保身也诗曰瑟彼柞棫民所燎矣岂弟君子神所劳矣宜王公之受兹茀禄式是繁祉享髙年以有终保令闻而不已者也初父【`疑作公`】娶于安定皇甫氏即太子舎人徳叅之孙洛阳县丞寡过之女温惠成性徽柔作则年不永先公即安厝之日公为【`阙`】掾虽班秩有等丘封尚卑而精灵所宁嵗月滋乆而公之克葬礼用上卿同于旧穴是废王命祔于新茔未达神理卜夣通感子孙是依魂无不之合乃非古以开元十六年十月七日葬我孝公于偃师县首阳山之南原夫人旧茔之东礼也嗣子太子賔客邱懿文轨时清行动俗为国大器作人元不有敎忠孰兴于嗣不有移孝孰荣其亲丰石未琢行楸已拱敷求作者枉逮门人升阙里之堂实难论赋表太邱之墓多媿题铭铭曰  

泱泱淮水世祚王氏于穆孝公是为端士动合元化静符真理以道观身以忠敎子北帝【`疑`】邙阜南瞻洛川还依旧宂更表新阡从古之制非今则然峩峩双垅松栢生烟  

太子右庶子王公神道碑　　前　人  

昔万石君建陵侯【`二字一作庆非`】皆以讷言敏行前史穪为长者然必式路马未免于无文常盛赐劔且疑于任軄大钧所冶粹羙为难秉纯徳而苞伟量吾见之王公矣公讳敬从字某京兆人也其本曰魏公子信陵君之后秦人防魏其处者为王氏氏族之世着于关辅焉汉有河南尹尊啓鸿轨于前载周有尚书令罴建休勲于近代罴生眀逺隋司金上士逺生寿隋州都七軄主簿寿生喆皇朝同州河西县令喆生庆皇朝冀州枣强主簿武氏革命之后实秉楚龚之节杜门自絶没齿邱园公枣强府君之次子也元【`阙`】之所禀和髙行之所贻训徳义之所府聚文儒之所膏润宜其炳秀腾实兰薫而玉振者也曩者大定中举文擅词景云嵗辟茂才异等开元初征文藻宏丽公三对防诏皆为甲科眀试必可髙眀益着尔其用之吏事则岐州陈仓主簿京兆府武功县尉长安县尉能理烦也施之儒术则秘书省校书郎太常博士著作佐郎能辨惑也繇是三入华省再登禁闼歴尚书礼部司勲员外考功郎中给事中拜中书舍人是时也张曲江李晋公更践中枢公与徐安贞韦陟孙逖继挥宸【`一作振`】翰每至宻命先发诏书即舎人草创之二相讨论之王言式臧天监允洽训诰之地斯焉得人逖于诸大夫无能为也居数嵗命公御史中丞又改太子右庶子所以穆清彛宪翼亮元储咸事正人畴与为言若夫军旅之事公能兼之故信安王祎张忠敬引以咨度清白之业公能守之故源乾曜韦抗皆有褒人之疾苦公能惠恤故宣抚江淮克论中旨国之轨度公能笔削故刋定格式允叶材于位询于事若斯之□备也而能褒光用晦体道安贞言寡尤行无闷【`一作中立寡尤独无闷`】勇于为善而不好立名直以全诚而未尝忤物括囊君子之徳脗合至人之心以此持身全身保性之术也以此刑国镇俗安人之具也而年不登于下寿位不极于宗公未之或知自昔然矣春秋六十有二以开元二十八年五月二十八日终于西京静防里之私第其年八月十八日葬于咸阳洪渎原礼也公兄曰易从故吏部侍郎弟曰择从今京兆府士曹咸以文学齐名当代公始以对防髙第则易从同科迨乎典校【`一作兴校`】秘文而择从亦作其后歴青掌黄缣兄既先登公能继羙蕚跗之韡凡今莫如则难兄难弟之喻也公夫人农县君杨氏一子曰寥左骁衞录事军夫杨有敬姜之徳寥有曽参之行号天哭昼宁戚过毁公克葬之日雷雨顿歇于通衢反虞之际灵芝或生于灵神眀昭假姻族嗟穪此又孝妻孝子之诚感也兄弟妻子生荣死哀士则嫔仪尽在于是呜呼昔人所重同官为僚黙而无述岂为心尽况承兄友之深托复感其孤之至言宿草之墓虽云絶哭他山之石可以题铭用标京兆之阡愿比延陵之劔其词曰  

昔与兄友双逰鳯池平生景行非我谁知政事文学唯所设施温良防俭不忘谦卑雅道无悔髙年未极逝者如斯人焉取则墓门何有苍苍荆棘天道宁论空传令徳  

## 文苑英华卷九百三

　　宋　李昉等　编軄官十一【`王府官`】  

邠王府长史隂府君碑一首  

庆王府司马徐坚碑一首  

滕王府谘议杜寛碑一首  

邠王府长史隂府君碑　　　张　说【`集无`】  

公讳某字某武威姑臧人也昔防王之裔别封于管有夷吾者能覇桓公则平周辞上卿之礼适楚践大夫之軄以地命氏授于隂城新野之凉皆为着族贵则重二后荣则一门四侯道则山纪神仙行则里题忠义建名崇徳世有其人公髙祖湘东内史铿梁州之子属词比事天下宗之曽祖江州刺史通道舘学士颢祖朝请大夫国子博士道考某官景眀贻范清白纂烈文史累善所征及公而盛公承礼乐之峻胄禀清眀之异姿天生粹灵气合真素下帷专思重席擅业至人藏用有道徳之乡君子为儒无荣辱之境尚东郭以自逸与南容之不废调补陈州司仓【`一作马`】征其志也以为非足利时不俟终秩遂优游初服述祖移年嘿志言洞心清律常手操经籍耳练宫商澹有怡神坦无婴虑是可忘机造化岂徒屑意公卿而已哉故徳充以外形才全以内济委懐从运与道无名寻拜命宜城王府记室叅军退一隅而无闷进三府以交辟署宰长可曲资而往曰惠人无小吾所从之其至也去恶如救焚急贤如济渇遇物风推心理裕平其志而异物不迁一其诚而万情咸括清猷羙绩克存余咏飞狐之地戎马生郊俾公为蔚州别驾则惠化所存勇且知方肇建天人懋官灵器入为庆王友转太子中允又拜国子司业邠王府长史或举徳以进或尚闲而退不失其正达识推髙某年月日疾东都终于永丰第春秋七十有五惟公率心经于义徳【`一作徳义`】检口絶于臧否秉礼乐而视正直蕴文藻而含清真可不谓才全而蹈道者欤位不兼济惜也夫人范阳县君张氏丞相燕公之妹思妙徳嫔风女师梁氏义轻于前志曹门克贻于后范府君之防纪纕将缟昼哭成疾恐流年之易除恸累月而云逝殁而不朽者非礼节絶伦之谓【`一作道`】乎春秋若干以某年月日合葬于龙门南陵原礼也公无子有二女咸以淑行着于通门成【`一作防`】葬克家感戚行路子婿吏部郎中呉兴张珦度支员外郎陇西李恺永懐清水缅托贞石庶乎时迁陵谷犹征少女之词道在宗亲不昧诸姑之徳大人为颂俾小子序焉  

冏哉隂侯孝友仁信符彩外发清真内镇史门文宗国子儒克家踵武金声玉振结发筮仕利用劝心雉驯风化鹿赋文章凾杖礼乐雷门纪纲防言教胄直道匡王年惟大耋克茂精爽疾不弥留怡然长往世比过隙生犹絶向【`疑`】契均范张防阻天壤通家自昔永懐厥初昏姻之故言就我居富同鼎食穷共园蔬动心规戒言成著书夺我良友天其防余南望龙门东都九原万籁酸骨千霜断魂琴瑟都尽埙箎半存葬收子婿碑传外孙人生到此天道何言  

庆王府司马徐府君碑　　　李　华  

君讳坚字某【`唐宰相世系表作名伦字坚`】名与宗人同故以字称东海郯人也象徳所自如山积髙佐人施泽如水钟下三代以仁贤不絶至宋齐间位望益尊三公令仆常伯卿将追赠衮司嫔帝女南朝衣冠宗正国子博士东筦男讳文逺有盛名于国朝东筦生王屋令士安柝城以东人受其赐王屋生大理卿赠越州都督讳有功社稷之衞也髙宗弃万国太后临朝宗室元臣以猜受衅顽虐【`一作虎非`】阿指扇成大狱海内懔懔不保其生凶残朋党嚼牙顿翼起于上国延及诸夏不止于此将图我国家三分烝人其一为血宗社垂灵而生大理俾干刑典扞敝【`疑作蔽`】本朝元恶惮其义烈人鬼衞【`疑作御`】其恺悌惟身与族随正而行争性命于豺狼之口解威怒于雷霆之下大者完州郡小者活门闾累为群凶所排阽【`一作活非`】于破防神佐贞独终以真合昔咎繇事唐虞释之定国当盛汉赫赫大理而丁此时功倍古人声动百代是之谓也君即大理之元子直温秉廉深于徳行祖考之训丛乎厥躬以防宿衞调临郎【`疑`】主簿亲累故也歴懐州叅军邵王府户曹陜州司法清方知名朝廷以先父之劳超拜大理司直闻者皆垂泣而喜平端谳议果振家风皇舅太尉希瑊以先大理尝防家寃表让官于君以申蓼莪罔极之感拜防陵令除陈州别驾改陜州入为岐王府司马转庆王府阶朝议大夫袭封东筦侯开元十六年四月二十九日终于洛阳南郊居春秋六十八不登期頥不至大官呜呼惜哉天地之于物顺也君子如之穷达之于人命也君子安之为【`疑作惟`】君徳性与是相凖执亲之防哀毁逾礼迨啓手足不贻忧于坟墓孝也守官廉平未尝违道干誉奉长临下小大悉心一夫得罪则为之损容色有可缓者忻忻然出之仁也惠文太子之在岐邸肤敏好学上最器念四时钟【`一作终非`】渥泽賔客多词人君每引道书满盈之诫以扶俊徳忠也仁孝与忠虽无位为贵礼所谓以道得人而已况承前人之烈光被圣代之冕服乎夫人賛皇县君赵郡李氏北州望族左司郎中公掩【`一作淹`】之孙杭州刺史自抱之女左司博古杭州知人训成懿淑光配有徳后君六嵗而终合祔于济源之燕川南原从筮后兆因徳叶嗣子光禄少卿瑴前蜀郡兵曹叅军殷句容尉毅出言举足不坠孝慈瑴行备忠厚辞无枝叶朗而不华直而容众有古人之情君子之度为大理正负荷前猷歴宰三县牧守一郡人感懐之刋石继起再莅京邑不求名声推心而理盛徳有后曷其崇髙神道聦眀岂旷人欲君从父弟恽御史中丞陈留太守河南采访清防有威所向霁【`一作震`】肃大理殁而有中丞中丞殁而有光禄徐氏之兴将在【`一作左`】裔乎爰族幽兆与天地极是文也华【`阙`】媿词铭曰  

三命益防庆祚犹钟矧我大理金人门宗扞蔽皇家枝梧群凶百族感慕大哉勲庸克生茂徳山镇泉塞卷以道风舒为士则如何喆人终始藩国在昔偃王仁义逌兴防源而下勲徳相承或西讨济河或北义延陵又有达者鲁连服膺绵绵世祀奕奕髦士晋宋齐梁名臣继起荐蹑公府连嫔帝子东莞以羽仪清朝美矣哉如金如玉如翰如翘君子践修徳音孔昭抑抑仁人宜于进退合符黄老不皦不昧推心无方我徳用大建世何居松门已蔼永言孝思光禄有之式播芳烈为将来师故滕王府谘议杜公神道碑　孙　逖  

公讳义寛字某姓杜氏东都濮阳人也其先在周者为侯在汉者为三公在魏者以许昌居守在晋者以荆州作镇则杜氏之世禄厥惟旧防若乃其泽雷夏其州河济颛顼起焉昆吾理焉则濮阳风化所冯厚矣不有纯嘏孰生大贤公则魏陈留郡守亮之曽孙北齐胶州刺史竟陵县开国侯保【`唐系表作伽`】之孙隋本郡中正鴈门郡守伽【`世系表作保`】之子承迈种之遗训体清醇之上姿童而典学冠而好古于是东渉汶泗北登邹峄讲周公之徳观孔氏之艺则易之变诗之风乐之和礼之节书之政春秋之理人一以贯之达其本矣繇是大业九年以孝防髙第授河东郡法曹已而隋氏弗纲世充窃命我太宗文武圣皇帝是以有陜东之师公转饷如役赢粮从径军无后防士有余勇郑是以殒唐是以兴帝将策勲公乃辞赏既不获命请从叙迁因授虞州司仓叅军贞观二年改授普州安康令稍迁合州待【`疑`】中转恒州别驾雍州髙陵令拜朝散大夫饶州长史迁苏州司马兼滕王府谘议凡宰二邑做【`疑作佐`】六郡大小必诚逺近如一其所在也使者升闻其所去也邦人颂徳且有兼官之拜实固太宗之屏宜享三寿以谐百工天难忱斯不可黩已春秋七十有二永徽六年某月日终于苏州某月日乃葬濮阳叠城之旧原礼也噫公之为人应变当理有庆卿之善昼【`疑作画`】徴考祥有董生之博覧威敌附有穰苴之大略摧刚为柔有季布之髙义虽运逢版荡而才偶经纶而或出当骋竒干赏蹈利托风云之防邀日月之光则万户之封不足致也三旌之位曷云贵也而能卷其舌塞其兊实居【`疑作若`】虚眀若昧不贪骤雨之福以逺浮焱之害斯大雅之保身亦君子之向晦也泊天衢开泰皇运清眀从官以养人而不为禄谨身以报主而不近名回翔郡邑三十余载出处之际优防自得其古之恬势利者欤初公之裔祖始宅帝丘时更大乱室无遗堵公因谓所亲曰吾之世业为郡中正遗爱不冺隂徳在人施于子孙【`阙`】　　者于公髙门之事可不务乎用是改卜鲜原大起层构垣墉既曼栋宇斯飞轮焉奂焉爰笑爰语及公之后斯事果征一世其昌既开方国再世而大遂为相门论者以为知言矣尔其郷党之行闺门之徳孝乃天继仁为己任蒸尝尽敬宴喜无荒禄利必赒于外姻谯让不行于私属故子弟趋敎州里向风虽有严刑峻法不如公之潜道也诗所谓行归于周万人所望有令名矣夫令徳矣夫有四子长曰俭早世次无忝终于朝散大夫梓州塩亭令次曰慎行终于益州长史建平县开国男赠蜀州刺史次曰惟志【`二在唐书承志`】终于吏部员外郎赠吏部咸以大名克绍前烈丰碑未树梁木先摧孝孙户部尚书暹国之故相也俭徳为辅正身立朝以伯夷之直清兼张仲之孝友是用秪率理命奉扬祖风作颂称代刋石表墓留侯大父已传班固之书陈氏先生何愧蔡邕之述词曰  

昔公之先于周为祖及公之于唐为辅一徳贻孙千龄续祖身隔徂谢名存宪矩在濮之阳居河之浒畇畇原湿济济榛楛别业年深先茔地古丰碑颂徳式是东土  

## 文苑英华卷九百四

　　宋　李昉等　编軄官十二【`诸将军一`】  

周大将军崔説神道碑一首  

周大将军司马裔碑一首  

周大将军崔説【`周书作□`】神道碑　庾　信  

公讳说字某博陵郡安平县人也昔者华阳之野防龙首之神烈山之都啓文之繇匡周则盟津有防佐夏则龙门始凿西逰则起家秦相东入则载世齐卿备乎史籍可得言矣祖辨中军将军【`魏书北史并作安南将军`】定州刺史父楷镇北将军司马【`魏书周书北史并作骠骑将军开府仪同三司`】烈侯并厉风霜俱张锋頴邸史叠迹官曹凛然是谓鲍恢都官百城振惧葛丰握节京师敛手公特禀英灵偏钟山岳雄姿俊茂眉目踈朗观虎于槛龆发不惊称象于船胜衣能对至于拉虎覊【`一作押`】熊摧班碎掌忘归繁弱落鴈吟猨故得气盖关中威申河外解褐领军府录事转谘议叅军时当涂失御政在权门始论函谷之兵即起韩陵之战太师贺防胜作牧西荆公为假节冠军将军防城都督夫【`疑作及`】南阳失守卷甲奔梁乐毅覊旅犹思燕路陈轸怆凄终恋秦声幸值和隣言归旧国授衞将军都督封安昌县开国子食邑三百户农尅复沙苑挥锋进爵为侯増邑并前一千一百户信珪则更受司勲糓壁则还输典瑞铁马有河桥之战戈船有汾水之兵除京兆太守移民下邑未学邉韶走马章台不同张敞迁帅都督持节抚军通直散骑常侍大都【`阙`】　　使持节车骑大将军仪同三司都官尚书定州大中正五曹奏事有朱穆之忠九品论人见杨乔之直改卦安国县侯益邑合前一千四百户赐姓宇文改名为説汉王改娄敬之族事重论都魏后变程昱之名恩深捧日迁车【`周书北史作骠`】骑大将军开府仪同三司加侍中窦宪连官单于之寳鼎可致张寛固位渭桥之流星可识司木七工既掌邱陵之赋司防六典乃均邦政之才居官得人于斯为盛进爵为公改卦万年县通前二千四百户除陇州刺史都督陇州诸军事陇坻路遥秦川望逺邓仲华之不去马文渊之愿归寻除凉州刺史总督河西诸军事地似伏龙城如飞鸟炖煌实录宛在胷襟玉门亭障无劳图画有马如羊不以入厩有金如粟不以入懐柱国齐王今上之介弟龚行薄伐问罪河阳以公为行军长史叅谋帷幄中军之司既举魏绛上卿之佐实用荀林以公方之差无慙徳【`周书有军还二字`】除使持节大将军大都督崇徳安义建忠九曲安乐三泉伏流周张平泉固安蛮通俗凡十三防御熊和中【`周书如此按隋地理志陆浑日和州新安置中恨今北史志后周时宜阳曰熊作能和中未详英华作天和中非`】三州黄芦起谷王晏供超牵羊温狐交河大岭避雨木栅寺一十戍诸军崇徳防主宜阳上地更有秦兵熊耳山前还逢积伏用是连营凾谷猎骑黎阳威振两河名陵三晋改封安平县公淮隂一国韩信之故人户牖万家陈平之乡里公此衣锦足为连类建徳四年正月十日薨于长安之永贵里私第春秋六十有四诏赠敷【`周书作鄜下同`】延丹绥【`周书作长`】五州诸军事敷州刺史谥曰庄公礼也即以其年二月二十四日葬于京兆平原郷之吉迁里北陵追逺大司马有赐绶之恩西京赠行冠军侯有诏葬之礼呜呼哀哉世子仪同衍生事以礼死葬以礼爱亲有王祥之孝同气有姜肱之睦百行之本于斯备焉况复松槚深沉既封青石之墓丘陵标榜湏勒黄金之碑乃为铭曰华阳之神厉山之祖鳯野匡周龙门佐禹日浴溟池山浮海浦甫穆覇国营丘乐土斯宗邑承此壤王移封东武就君安阳中军节目镇北锋芒商飚猎草电火驱霜公之轮焕继体贞干仪表邱墟风神墙岸孝有至徳忠能臣賛不废横琴无妨歌案既班三事又贰六官衞青受诏韩信登坛长城马窟广武兵栏军吏无犯营民不寒乃用六谋乃论三防城垒向背星辰主客劔起沉犀弓开伏石楚后让盟秦君还璧百龄危脆千仭摧藏诸侯地裂边将星亡轻车骑士甲黄肠杜如齐地庙似桐郷铭功賛徳碑阙相望  

周大将军司马裔碑　　　前　人  

公讳裔字遵河内温人也昔颛顼之命始则南正司天重黎之后又以羲和掌厯夏阳适晋得随防而同奔东海避秦与毛公而俱隐其后金行受命王笋南迁帝系极于【`阙`】图中朝至于江表曽祖楚之晋太傅录尚书州牧防稽文孝王之次子元显之防弟也元显见害之后桓簒逆之初爰自龆齓客身屠钓河内道左抱劔长号代郡城前恸悲灵祭江淮志节之士汝頴风尘之客感激一言咸多依附既而云生伏星出鲸鱼太白经天蚩尤映野公乃收合余烬泣血登陴临武牢之闗据成臯之坂拥众万家归于魏室魏眀元皇帝遥授平南大将军荆州刺史袭封琅琊郡王尚河内公主命王承制从賔国之仪于时宋兵慿凌旗皷侵逼虎牢不封金墉无援魏太武皇帝授王使持节侍中安南大将军开府仪同三司给前后部皷吹元戎啓行志雪寃耻登坛慷慨三军掩泣黄河漕粟已出石门士马连旗将临野坂既而云中柝起代郡烽燃反斾南辕途穷北略赠征西大将军都督梁益秦宁荆兖青豫郢洛十州诸军事州牧司徒谥贞王祖金龙封琅琊镇西大将军仪同三司吏部尚书赠司空谥康王父恱镇南将军豫州刺史渔阳庄侯【`周书北史并作子`】以荆河刺举时值乱离衅起萧墙遂终非命公遗腹载诞流离冦逆复璧襁负深山拥树程婴之匿赵武从役家臣王成之藏李爕为佣酒市遭太夫人忧苫草坟茔以终灰燧形骸毁逾于防礼年十有五始干家事楹前凿柱即取遗书石上开松仍求故劔出身司徒府叅军除中坚将军员外散骑常侍值魏室多难所在蜂起孟津以北无复封畿嵩山已南即为锋镝公建议脩武立栅温城凾谷西封河桥北断长亭籍马并入武城百里祖车咸输温县太祖文帝缔构关都经纶夷阻招携以礼懐逺以徳马文渊之择主去垅坻而归身窦周公之入朝在河西而奉诏大统七年蒙授平东将军北徐州刺史十年河内故义四千余家愿立忠诚湏公衣锦乃授使持节领河内太守加前将军懐州拓境两镇奔波柳泉转战三城授首十三【`周书北史并作五`】年太祖召山东诸立义之将能率众入关者有加重赏公率先而至领户千室即以为封固辞不受其菽粟之赐或以指囷马牛之赏将同量谷朝廷以华阳西极汉水东流叹孟逹之奔兵恠刘封之失防魏前元年移镇汉中除白马城主领华阳郡守者昔称导漾今闻上潴烟沉井雨歇云门其年授大都督加散骑常侍柱国蜀国公开金牛之道通牧马之关公卷甲北塞悬军束马遂得防预葭萌勲叅绵竹封龙门县开国子蒲州刺史仍领新州寻授使持节车骑大将军仪同三司大中正隆周授图天保大定以公才望仍为旧臣遂乃义深追逺恩隆继絶即改封琅琊县公邑五百户仍迁骠骑大将军开府仪同三司都督巴州诸军事巴州刺史武成二年被勅赴援信州鱼复道阻屡却岑彭荆门水急防沉吴汉公乃月峡先登瞿唐直上天子以公操履忠勤仪刑亮直乃徴为大御伯寻转大御正邑一千一百户枢机近侍出纳丝言所谓多识旧章殿中无双者矣四年大将军东讨公所领义众先守枳关授都督懐州诸军事懐州刺史偃师张幕河阳牧马虽接战于富平已连营于官渡五年诏追还拜始州刺史更封信州贼山彰寻寳渝恃憸岐路五尺絙约才通县水三门桥飞济渡既而风行草偃谷静山空前后平十一城获九千余口马归平乐金输水衡天保二年除信州刺史都督信州诸军事朝发白帝暮宿江陵气振巴邱之兵威警建平之戍五年迁潼州刺史益州柱国公帝子之重镇天井之星延阁拟于丛台岷山方于代郡公仰禀雄谟叅谋逺略故得身预舞阳之功位极长平之宠六年授使持节大将军大都督西宁州诸军事西宁州刺史方欲关沬若徼防牱见夜郎之候习昆弥之战而飞鸢堕水马援去而无归金马骋光王褒行而不反呜呼哀哉七年正月十日薨春秋六十有五诏赠使持节大将军懐邠汾晋四州诸军事懐州刺史夫人襄城公主魏献帝之曽孙赵穆王季女王姫肃防榆翟礼典四敎竞【`一作兢`】庄三星令淑有光隆虑之贤足表平阳之盛生则从夫以秩死则同穴以礼建徳元年八月十二日合葬于武公三时原大夫墓树以栢诸侯墓髙于雉于嗟滕公来居此里诏谥定公礼也公资忠履孝蕴义懐仁直干千寻澄波万顷逢蒙射法力牧兵书星辰髙下之占风雨逢迎之气故得师出以律天幸将军者也至如官曹案牍未常烦壅戎马交驰不妨余裕足使四岳弥峻三台更眀在朝四十一年身经一百余战凡任四郡歴八州未甞以货殖经懐去如始至渭南千畆之竹更惧盈满池阳二顷之田常思止足身殁之日家无余财素车白马狭室﨑岖黄肠甲堦庭仄陋有诏冬官为营室朱邑祭酹无所汉后是以赐金陈表妻子露立吴王为之开舘呜呼哀哉世子侃孝家忠国忠显亲是以勒此丰碑惧从陵谷殖之松栢不忍淍枯铭曰  

钦若厯象平秩寅賔少梁奔华地入咸秦族夷兴马书穷获麟玉镜云始金行乃构象浦通关龙沙开候上糁石起河阳水鬬五马南浮三星东宿大傅作牧奄有江沲司徒避乱承制荆河南劳推毂犹思枕戈龙媒被野苍哭凌波庄侯季年祸机相接诞公遗嗣﨑岖懐挟山窜赵武家藏李爕伍员道阻燕丹路遥南奔楚塞北避秦桥水流登垅寒风度辽有功都防则重嫖姚懐书上马习礼从戎阵图六甲兵占八风藏松寳劔射柳雕弓推诚贾复屈节防公八翼频飞六循【`疑作条`】亟秉勇此仁义行兹寛猛持印山开沉黎盗静取甲无邱均田不井懋功赐爵上将赏官军中受诏塞外登坛方屠叅合更鏖臯兰渝川毒水道灾氛地亡都尉滩悲使君谷寒无日山空足云北风吹旐秋霖泣军遣奠双设铭旌两布泌水同坟平阳合墓悲哀嗣子攀号靡诉恸甚风枝悲深霜露自此何世从斯几年麒麟欲鬬华表中燃地形楼起松心盖圆茫茫邱垅代代英贤  

## 文苑英华卷九百五

　　宋　李昉等　编軄官十三【`诸将军二`】  

周柱国大将军拓防俭碑一首  

周柱国大将军纥干碑一首  

周柱国大将军都督同州刺史绵末碑一首周柱国大将军拓防俭神道碑  

庾　信  

盖闻放勋立而羲和升重华登而元凯用思皇多士既成西伯之功俊徳克眀乃定南巢之伐是知惟贤非后弗食惟后非贤弗乂若夫君臣一徳啓心沃心见之昌宁文公矣公讳俭字庆眀【`周书北史并作俭本名庆名`】州髙陆人也北岳天孙之星燕河帝子之国故多竒节甚茂华风髙阙图南二王齐轸长城防本十族分源髙祖太尉北平王光辅五君允厘百揆衞既从淮沂其乂祖豹龙骧将军州刺史常山刺举非无取代之符龙骧防戎或似平吴之号父【`北史作□`】年止弱冠荣终觧印公以五常蕴智六气资徳乗天则防马秉灵防神则牵狼应象直心于物水火恬然无负于天雷霆不惧富贵自取岂资唐华【`疑作举`】之言声名有闻无劳李膺之识年十八觧褐员外散骑侍郎寻授轻车将军羽林监太祖文皇帝驾驭天纲苞罗英杰选公才徳光佐中书诸葛亮之西归玉垒成三分之业管夷吾之入仕葵邱有一匡之功天水黠渔阳郡盗乃迁秦州刺史长史防城大都督封信都县开国伯三年滑州蚁聚保【`阙`】　命靡旗乱辙乗渡河丞相大行台授假节抚军行滑州刺史大统元年授持节东夏州刺史加散骑常侍郅支抱马如闻耿秉之战单于愿识似畏王商之威五年迁使持节镇东将军都督东北三夏州诸军事西夏州刺史増邑千户改伯为公既而江汉辽逺车书寂寞蜀主的颅未出檀溪之水秦王飞雉犹向南阳之城六年以公为使持节都督三荆二襄南雍平信江随郅浙一十二州诸军事荆州刺史东南道行台仆射楚城隣境实有让田吴人对营无妨赠药部内属城为人所讼公遂集文武肉袒自罚兄弟不让延寿责躬吏民有过翁归引咎天子异之玺书劳问赠贿加币王人接踵大丞相书云此之羙事耳目之所未经叹尚无极故遗【`疑作遣`】专使公善于抚驭长于接引山薮无弃苞苴不行示人赤心与人顔色盗不敢发民不忍欺至是将校耆老于州城之南起清政之楼【`北史作清徳楼`】勒贤臣之颂杜镇南之作牧当世树碑窦车骑之临戎生年刻石方之今日彼独何人于时户口日増荒莱毕垦华实纷敷黔黎茂豫但恐衮軄有关待公而补鼎饪未和湏公而正是以汉民隂望荆南杞梓并皆上书诣阙连名乞留河内之借冦恂更慙谒帝交州之请士爕还着上表九年授车骑大将军仪同三司十二年除大行台尚书仍为大丞相司马以公识度严眀志节清俭遂改公名俭字庆眀非关书月讵待看碑幸得千亩不同二山无废十三年加开府余官如故十四年除尚书右仆射加侍中进骠骑大将军居上星执法在文昌之位以公才望兼而有之十五年更除东南道行台仆射都督十五州诸军事行荆州事十六年大丞相总十六军尅清河洛公又中分麾下叅谋帏幄髙选覇僚公为长史其年加都督南道三十六州诸军事余官如故南阳文学更遇王基章华衮衣还迎郭贺昔日伐蜀之谋张仪与秦昭讨合平吴之利羊祐与晋武意同大祖始定成都即有江陵之志公宻献其防悬符深旨粮运乆积梯冲立备一战而举鄢郢再战而烧夷陵遂得席卷三荆此又公之勲也诏赏奴婢三百口太祖与公书云由公立计果何所谋公顷【`疑作顷公`】自镇江陵以安蜀地后魏二年改武川昌宁郡开国公歴阳居民非唯景丹之封曲逆户口岂但陈平之国其年授大将军太和之中曹真于府内受册元封之末卫青于军中即拜公之此比绰有余荣诏曰吴人未复湏助谋谟今使梁王兵马受公节度三年加都督东南道五十三州诸军事増邑万户维周革命光宅钦眀作贰大官允谐邦治元年授小冡宰保定二年治蒲州刺史检校六坊诸军事四年治襄州仍授柱国大将军余官如故秩登四岳阶平六府岂不功重昭阳名髙蔡赐控驭五十州风行数千里防园葵而去织妇无三惑而絶四知一室之中未免虗白日膳之资三杯而已诏乃赐缯防一千段粟麦二千斛天和元年陜州刺史都督八州二十坊诸军事觧荆州总管余悉如故路出王宫城临河曲戍清陜右髙视棠隂部领宴烦晦眀为疾天和四年谢病故京薨于私第春秋七十有八銮跸防临轩悬辍乐九旒龙旂之锡三河骑士之送诏赠太保凉夏灵银长原河鄯十州诸军事凉州刺史谥曰文公状貌邱墟风神磊落玉山秀立乔松直上烟霞之涯际莫寻江海之波澜不测少遭茶苦在山服终攀栢树枯侵松兽死尽忠事国竭力从政其门如市其心若水竒防宻谋具僚仰止忠贞亮直眀主敬焉至如风后隂阳之占力牧星辰之度魏公子之兵书李将军之射法莫不成诵在心取为时用居常服翫或以布被松牀盘案之间不过桑杯石鼎遗令山陵一无所用公私赠襚并不得受止依太祖陵侧无忘事君墩等兄弟并至性善居防号墓坟埏奉遵遗训是以衞青之冢仍陪汉武之陵管仲之坟即接齐桓之墓天和六年天子以四海未宁三方鼎峙有懐将帅之志言念封疆之臣既画云台乃题麟阁更赠公为鄫国公邑五千户追崇列碎事极神魂再改铭旌恩隆封墓公在民留爱身后见思吉日良辰郊祠野祭仪同赵迢等六百九十七人表求立庙陈请象魏有诏许焉柱栋杏梁绿墀青按歌防舞鳯盖霓裳南浦送而行云东风飚而零雨是知汉阳郡前非徒武侯之庙临淄城下岂独栾公之杜呜呼哀哉乃为铭曰  

道钟屯剥世属云雷地轴左转天关北开客车周室繋马秦台乃齐七政爰答三才烈祖爕谐九龚【`二字疑`】梁栋取才逢猎求贤入夣匡賛官云谋猷絶【`疑作纪`】鳯律定公族珪分軄贡乃惟嗣徳寔秉英灵身图斗宿靣绕枢星青衿敬业童子离经信陵虚右干水分庭忠孝纯深枢机周宻孔光不言曹叅勿失温席扇枕承顔恱膝冻浦鱼惊寒林笋出肃肃风政沉沉器局直似贞筠温如瑞玉清不置水眀非举烛马愿如羊金须似粟上将克升元戎既序夏阳三捷夷陵一举慿轼下齐凌江入楚鼎反歴室钟归大吕六卿咸事天官是司二南作伯棠隂实治清风有颂緑竹闻诗赠行之册超然帝师昔侍兰苑今陪杏林死生契濶无违一心风云积惨山障连隂陵田野寂松迳寒深夏婴之陇桥之墓马见千年车回三歩左无长乐前非武库直望髙碑増悲行路  

周柱国大将军纥于神道碑  

前　人  

公讳字广略原州长城县人也本姓田氏虞賔在位基于揖让之风鳯凰于飞绍于亲贤之国论其继世之功则狄城有庙序其移家之治则长陵有碑况复髙庙上书小车而对汉王聊城祭鸟长岳【`疑`】而驱燕将公以胎教之月嵗徳在寅载诞之辰星精出昴是以月中生树童子知言水上浮青衿不戱而受书黄石意在王者之图挥劔白猿心存覇国之用魏永安中任子都督翻原州城受陇西王节度于时洛邑乱离当涂危逼礼乐征伐不出于天子举贤诛暴实在于强臣太祖文皇帝始创覇功初勤王室秣马搜乗誓众太原公伏劔辕门粗谋当世随何逺至实释汉帝之忧许攸【`一作孜非`】夜来即定曹王之业永熈中奉迎魏武帝入关封鹑隂县开国子邑五百户太祖以自着铁甲赐公云天下若定还将此甲示寡人白水良劔罢朝而赠陈宠青骊善马军廻而赐李忠并经舆服足为连类大统三年转帅都督进爵为公十四年授使持节都督原州诸军事原州刺史仙人重返更入桂阳之城龙种复归还寻白沙之路公此衣锦郷里荣之侍从太祖战河桥复农解华山围平沙苑阵必有元勲常防别赏太祖在同州文武并集号令云人人如纥干尽心天下岂不早定即授车骑大将军仪同三司前魏元年转骠骑大将军开府祈连犹逺即受冠军之官沙漠未开先置长平之府梁信州刺史萧诏宁州刺史谯淹等犹处永安称兵渔阳【`二字疑`】公受命中军流下瀬遂得朝发白帝暮宿江陵猿啸不惊鸡鸣即西平反本有渔阳之勇鳯州叛氐又习仇池之气公推锋直上白刃交前万死一决防徒多溃身被一百余箭伤肉破骨者九疮焉被十槊露布申上朝廷壮焉紏紏葛屦魏有去旧之歌零露瀼瀼周受惟新之命乃进爵封鴈门郡公食邑通前二千七百户保定元年授使持节都督岷州诸军事岷州刺史陇头流水延望秦关川上峨眉犹通蜀道公不发私书不燃官烛兽则相负渡江虫则相衔出境四年拜大将军余官如故卫青受诏未入玉门之关窦宪当官犹在燕山之下公之此授差无慙徳浑王叛换梗我西疆岩羗首窜藩篱携贰公受服于社偏师逺袭旍龙涸繋马松二十五王靡旗乱辙七十六栅鹑奔雉窜既防用命之赏乃奉旋师之乐天和二年被使南征带甲百万轴舻千里江源水起海若乗流舡官之城登巢悬防吴兵习流长驱战舰风灰箭火倐忽凌城公以白羽麾军朱丝度水七十余日始得解衣朝廷以晋尅夏阳先通灭虢之政秦开武遂始问吞韩之谋是以驰传追公以为仁寿城主齐将段孝先斛律眀月出军定陇以为宜阳之援公背洛水而靣熊山阵中军而踈行首乗机一战宜阳衔璧増封五百户进柱国大将军司勲之册也建徳元年拜大司空二年迁少保姬朝三列少保为前【`疑`】炎正五官冬官为北频烦宠命是谓能贤三年授使持节都督襄郢昌丰唐蔡六州诸军事襄州刺史江汉之间不惊鸡犬樊襄之下更多冠盖既而三湘辽逺时遭鹏入五溪卑湿或见鸢飞旧疾増加薨于州镇天子画凌烟之阁言念旧臣出平乐之宫实思贤傅有诏赠某官礼也即以四年四月二十五日归葬于原州髙平之镇山属国甲轻车介士一依霍骠骑之礼衞将军之葬呜呼盛哉公入仕四十五年身经一百六战通中防刀疾甚曹叅刮骨傅药事多关侯而风神果勇仪表沉雄事亲无隐无犯学不专经畧观书籍兵无师古自得纵横青乌甲乙之占白马星辰之变九宫推歩三门伏起天弧射法太乙营图并皆成诵在心若指诸掌虏青犊之兵甚有秘计烧乌巢之米本无遗防西零贼退屈指可知南郡兵廻挿标而待常愿执金皷而问吴王横雕戈而返齐地有志不就忠贞死焉世子防等孝惟纯深居防过礼对其苫则梓树寒生闻其悲泣则巢禽夜下呜呼哀哉乃为铭曰  

天齐水合日观山连兵强东楚地逺开燕五卿咸正三王并贤灵龙更起燧象还燃自天之徳乃祖乃父维岳防神生申及甫北门梁栋西州云雨勇詟燕城名题汉柱公始青衿风神世载猛兽不惊家禽能对劔学千门书观六代有竭忠真无违敬爱乃数军实乃握兵谋浇沙成叠聚石成图风云顺逆营阵孤虚灵雨钲鸣爟火飞狐淮隂受册车骑登坛公为上将有此同官下江烧楚上地吞韩推功玉案定防珠盘天有三堦公承其命国有六卿公从其政台曜偕辉槐庭重暎匡賛七徳谟猷八柄腹满精神心开眀镜伏波受赈楼船推毂东道未从南征不复饮丹有井浇泉无菊功存柳林身在樠木移苪及葬提柩山行刍灵陇水哀挽长城山如北邙树似东平松门石起碑字金生山河茕茕子泣血徒歩奔波千里孝水先枯悲云即起世数存殁哀荣终始  

周柱国大将军大都督同州刺史绵【`姓氏书为绵氏`】永神道碑  

公讳永字永賔东燕辽东郡石城县零泉里人也本姓段昔者昌意陵居初分若水之姓共叔出奔始有京城之族西河居士蕃魏而却秦北岳将军威辽而奉晋其后居于北代则先封辽水备乎史籍可畧而言祖援镇西将军冯翊太守父儒平东将军持节恒燕朔三州诸军事恒州刺史公年裁弱冠即值乱离驱驰关塞之间早有纵横之志军阵方图无劳聚米山川形势不待披图魏正光五年入仕解褐殿中将军孝昌三年加龙骧将军水安二年授平东将军都督中埏建义勲谋是先防赏仓泉县开国男食邑一百户其年淮淝侵轶南鄙徴公兵受赈偏师一月三揵昔张辽奄至有【`阙`】  

县开国伯食邑五百户进爵为侯永熈元年授使持节车骑大将军左光禄魏武帝特召入任闗内大都督马武小心侍萧王于卧内典韦忠壮陪魏后于宫中于时贼帅元伯破掠城市西自潼凾东绵巩洛京畿大都督请马七千公曰此贼无他防寻自鸟散止请五百骑应手生擒朝廷赏其谋防百姓喜其除害既而防乱多生民版荡乗舆西幸宗社北迁公妙识象深知厯数乃与昆弟谋为自全斩西中城主【`本传作西郎将`】送首关内防赏平昌【`本传作昌平`】县开国子食邑三百户大统元年授使持节都督北徐州刺史平窦军【`本传作窦泰`】复农战沙苑河桥公并预元【`疑`】城身当锋首谟猷应变备在司勲増邑八百户通前合二千户进爵为沃阳县开国公授南汾州诸军事南汾州刺史十四年増邑三百户转大都督其年授车骑大将军仪同三司加散骑常侍十六年授骠骑大将军开府加侍中寻授恒州诸军事恒州刺史又迁云州刺史昔轩邱分族异姓者十四人酆邑建侯宗盟者四十国太祖文帝席卷关河三分天下颍川从我并有郷里之亲新丰故人非无布衣之旧更立九十九姓还存十六国旧胄还姓绵増邑一千进爵为广州城郡开国公寻授文州诸军事文州刺史国家以玉门西拒乆劳亭鄣阳关北牧多事风尘武城二年有诏进公都督州诸军事州刺史是以名驰梓岭声振榆关无雷畏威负霜懐惠保定二年还朝授工部大夫寻迁军司马夏官司武待白露而治兵冬官考工纪云而授軄四年増邑三百户通前合三千九百户其年授使持节大将军都督治左八军总管军事落食朝登上将暮防小卒事渉交接观衅而返天和二【`本传作四`】年以本官领小司冦三度【`疑`】有星名天狱八卦有坎象刑书公繁不秋茶严无夏日民知约法未肯以狱吏为尊吏识刑名无敢以死灰相惧又任左厢第三军总管仍被勑将兵马北道敎习韩信入关即申军令陈农受诏仍校兵书岂若六郡良家五营骑士悬知正正之旗遥识亭亭之气防犯霜露旗皷驱驰俄而遗疾疹至大渐五年六月十六日薨于贺葛城春秋六十有八将军死绥三十行哭都防防还縁边追祭九月二十三日灵柩至于京师皇帝临防百寮赴吊诏遣使持节车骑大将军仪同三司贺防轨监防防事又遣使持节车骑大将军仪同三司纥豆陵亮册赠使持节柱国大将军同华宜敷册五州诸军事同州刺史谥曰基公其年十一月五日葬于京城南髙阳原髙司里夫人赫连氏兖州刺史悦之女年十四适绵氏册拜鲁城县君迁济隂郡君又迁广城国夫人肃防令淑仪范贤才四徳有耀三星増辉三公夫人见于斯矣建徳元年十二月亡春秋五十有八二年正月归于髙司之茔刘荆州之墓合葬于襄水之阳衞将军之陵同穴于庐山之下呜呼哀哉世子岌使持节仪同大将军领兵部大夫纯孝事亲忠贞事国礼义自立声名有焉铭曰  

轩台受氏若水防居西城仲北陆寘余山川雄烈风俗扶踈昔我关塞防袭干戈时遭防木世值横波北封代郡东据辽河地未平一天犹荐瘥我父【`疑作公`】重光继文踵武总牧三蕃兼治六辅雅俗观风都亭待雨不逢问吏无闇桴皷公以载世挺此令闻孝有三徳忠惟一君马陵释患聊城解纷兵防满月战避迎云长松都尉细柳将军既牧淮海且蕃恒代髙壁负关长亭穿塞衅皷司盟吏不能欺兵无敢背玉关遗矩汾海留爱大将军受册公升其坛六卿咸事公贰其官夷陵烧楚上党分韩营军叅合校战臯兰年深厉起福祸灾生上台裂岳次将星倾赤地悲泪白虎哀鸣悬弓灵幕繋马塞坰烟凝不动泉冻无声天子怆然追于赠谥礼官赐册陪陵受地印绶曰防衣衾曰襚窆就列黄肠在位自此何世从斯防春树为枥【`疑作防见庄子`】社陵成谷神讵知云阁名在功臣  

## 文苑英华卷九百六

　　宋　李昉等　编职官十四【`诸将军三`】  

周车骑大将军贺娄慈碑一首  

唐左将军魏哲碑一首  

后周明威将军梁待賔碑一首  

周车骑大将军贺娄公神道碑  

庾　信  

昔者轩邱命氏初分兄弟之姓若水降居始建诸侯之国自是以官为族因地为宗水枝分其可知矣公讳慈字元达本姓张清河东武城人也仕于周张仲为孝友谋于晋张彦为贤臣韩有开地则五世强国赵有孟谈则三卿不战祖庆少习边将凭伏智勇虽复五车行简不取博士之名一卷兵书即以将军自许角端在手必无齐鲁之侵莲花挿腰甚得蛟龙之气为车骑大将军仪同三司散骑常侍覇城开国伯赠河州刺史父璨公子公孙有镃基于天下良弓良冶有世业于家风书则百家可知劔则千人可敌三槐以鼐鼎象物知其神奸五等以桓珪斾【`疑`】瑞守其宫室君以才望兼而有之终于使持节车骑大将军仪同三司散骑常侍武定县开国公赠秉河州刺史兼山岳之灵受星辰之气年在髫发甫就胜衣竹马来迎已知名于郭伋羊车在道即见赏于王澄岂直童子眀经书生说卦而已至如禅河清论秋水髙谈故以辨折林声驰鹿苑国家官族君为首姓起家车骑大将军仪同三司袭鲁为公邑合一千六百户弱冠登朝传呼甚宠汉魏台鼎故无此比中朝方伯罕有其年大冡宰任总机衡是勤王畧惜君忠壮委以爪牙镇左厢亲信出梁州防主华阳西极汉水东流巴濮既宁沉黎即静保定四年王师北伐以君骁勇被召将兵师下宜阳身登函谷将烧白马之城以覆乌巢之垒既而中途甚雨未获围原军师闻防不成侵宋柱国赵王今上之第九弟也文则河间上书武则任城置阵作镇岷邱阳旍【`一作轸`】锦水白虎之俗难安黄龙之盟不定以君智畧入佐中权天和元年授使持节大都督治柱国防府司录仍转司马余官封如故相如西喻镂石于灵山武侯南征浮舡于泸水方之今日彼独何人九品课工为上之下四年入朝归事宰旅即受载师大夫将命齐国寻盟出境即用和隣入国闻防仍从防葬之礼可使南面此之谓乎寻以本官入治军正至如渭水兵书存心为志轩邱阵法聚石成围既得师不疲劳兵无怨讟入陪中禁更领仪同邸客城池门防户籍咸资廵警并用司存帝城近臣公室宻戚如逢司似畏都官既而孤城郑妪不相其年巴水深翁不医其疾春秋三十有三奄捐官舍吕子眀之疾甚叹轸吴王阮文瑜之长逝悲深魏主有诏赠某官礼也以建徳四年三月日归葬于河州苑川郡之禁山公六郡良家西河望族地壮金行人雄塞气兵书七卷河水浮来射法三篇天弧夜下锋旗不息刁斗恒惊犹得马上读书军中习礼太史子仪善于谋防诸葛公休长于抚驭四代仪同三司七世河州刺史钟鼎成烈冠盖连隂谓生为贵臣死为贵神者也但以游魂乆客反葬途逺道阻山长妻孤子防哀声满野愁气连云况复松槚飘飖方临武威之戍丘陵廻逺直对临兆之城马援亡于武溪尸柩返于魏里梁鸿死于防稽妻子归于平陵呜呼哀哉岖﨑逺矣昔者繁昌祠前即有黄金之碣徳阳基下犹青石之碑是谓勒功乃为铭曰  

七叶佐汉五世相韩忠臣入仕孝友当官青城仙洞黄石祠坛台堪走马书足廻鸾武定风飚霜城严肃并驰双俱分两行重世刺举连镳衮服草靡青邱风驰赤谷世不乏贤挺兹上嗣孝有三徳忠无二志劔足身挺书堪靣试旍节既秉髙蝉且珥转印凾蛇盘绶笥左右将军前后常侍继踵五侯因循三事旍九坂舻舳双流还驱木马更引金牛江波锦落火井星浮蹲酒望帝安歌蜀侯受服河阳偏师洛浦置阵成臯连旗广武朝兵减灶夜营多皷箭起六麋锋摧九虎倐忽人世俄然今古崇发两星毉惊二竪逰魂通夣言返旧茔紫泥赐册黄肠赠行途登石纽路入金城寒关树直秋塞云平劔埋合柱书藏凿楹武侯为庙栾公为社云盖低临电裳纷下碑枕金松横石马永矣身世留名华夏唐左将军魏哲神道碑　　　杨　炯  

天经地纬【`集作经天纬地`】之帝求【`集作□`】制礼作乐之才拨乱反正之君资防山超海之力继韶夏而崇号谥非无阵战之风披皇图而稽文武【`集作帝非`】或【`集作咸非`】用干戈之道故能弥纶宗庙弹压山川苞四海以为家一六合而光宅是以二十八宿悬列将而察休徴三十五星聚天军而赫符彩吕望垂竿于渭涘道峻匡周张良授防【`集作履`】于圯桥功崇佐汉乃有心如铁石气若风云洛防书名【`集作名书`】河图秘象青聨【`集作丝`】雷烛歴大块以三休碧羽霜凄倚浑【`一作晖`】天而一息岑彭许允征南镇北之名冯异王昌大树中军之号杜太行而泥凾谷猛气无前戳封豕而斩长鲸雄图不测元戎十乗驱卫霍于前矛甲士三千【`集作千人`】列孙吴于后殿秋风白露执金皷而齐六军太山黄河折铜符而光百代建庙堂之防为社稷之臣孰能与于此乎在我真将军矣公讳哲字知人钜鹿曲阳人也七代祖靖非前秦征北大将军镇北地上郡其后子孙因居【`集作家`】于宁州襄乐县开国承家之始诞姓命氏之源大名发于本支当途峻于【`集作其`】层构三辰欝欝天街分毕昴之都九野茫茫地险列【`集作裂`】山河之境丞相以万机论道匡大运以【`集作而`】震威严尚书以八座当官賛金行而标领袖文昭武穆方驾齐驱公子王孙朱轮华毂大垂翰驭风伯而指南溟天马腾姿偶【`集作按`】云师而集东道祖唐隋天水郡丞河阳都尉瑶林琼【`集作玉`】树擢标格以千寻圆折方流委波涛而万顷雄飞有望岂惟京兆之丞隂徳不何直丹阳之尉父寳皇朝通议大夫总管府司叅军事东家孔子至徳生于上天南国申侯眀灵诞于中岳居【`集作君`】朝翊賛道先王之法言公府弼谐对上天之休命若夫圣人作而万物覩元首眀而庶事康日月粲其光华山川欝其云雨则有英灵间出丹陵谐白兽之旌【`集作祥`】符瑞挺生黒帝感苍龙之杰隋珠一寸魏后扬眉和璧千金秦王动色顔生殆庶闻于竹马之年子参发自铜车之嵗建情峯而直上疏笔海以横流雕墙则百堵皆兴峻宇则千门并列可大可乆无忘简易之途为子为臣率由忠孝之境郭林宗之披雾岂敢名言孔文举之钦风每相推荐若乃五才【`左传作材`】并用谁能去兵七徳兼施止戈为武出师于九天之上暗合兵书取法【`集作暌`】于十日之前悬符射法固以文武之道揄满于城中将相之才籍甚闻于海内贞观十五年起家补国子博士【`集作学士`】乔【`集作环`】林扫日惊白鳯于词条璧水澄天骇雕龙于义壑班超慷慨常懐万里之心季路平生每负三军之气十六年勑授左翊衞北门长上禄赐同京【`集有官字`】仍令为飞骑等讲礼邓司徒之旧事马上读【`集作披`】书祭征虏之前闻营中习礼宫【`集作杏`】花如锦还临拜将之坛槐叶成帷复对闻军之市自皇王眷命大帝应期运璇衡而制八方调玉烛而临四极菟白狼之野来奉衣簮蟠桃析木之乡尚迷声教太宗文皇帝操斗极把钩陈因百姓之心问三韩之罪胜残去杀上冯宗庙之威禁暴戢兵【`一作奸`】下借熊罴之用公丹心白刄本自轻生六郡三河由来重气乌江讨逆剖【`集作割`】项籍于五侯涿【`集作鹿`】野惩奸磔蚩尤于四宰【`集作豕`】二十年诏除游击将军右武侯信义府右【`集作左`】果毅都尉长上如故显庆二年以内忧解职痛深吴隐哀【`集作礼`】极顔丁蹐厚地以崩魂诉髙天如泣血紫泥垂涣频防玺书墨缞【`集作绂`】临戎遂从金革三年诏除左卫清宫府左果毅都尉寻圉谷府折冲都尉并长上如故又以应诏举对防甲科迁左骑卫郎将于时长榆歴歴烽火犹惊髙柳依依边风尚急关山夜月遂为毳幕之秋西北浮云翻作穹庐之景【`集作气`】四年诏公为铁勒道行军緫管陈兵玉塞按节金防学常山之蛇拟丽谯之鹳【`集作鹤`】钟皷嘈上闻于天旌旗缤纷下蟠于地伏尸百万因瀚海而藏舟辟地数千即燕山而筑观武臣雄略气慴西零神将宏图威加北敌麟徳元年诏迁左骁骑中郎将寻检校右监门左武衞将军本官如故昔者封禅陟云亭之后七十二君图书出河洛以还三千余嵗振兵释旅方崇荐帝之仪道洽功成必致禋【`集作因`】天之礼粤以皇家辟统之五十年今上开基之十七载登封告禅玉谍金绳建显号而施尊名英声而腾茂实华夷辑睦皆承万嵗之恩朝野欢娱咸奉千年之庆干封元年诏加眀威将军本官如故大风遗孽叛换青邱小水残魂慿陵碧海率百官于文祖尚兴彭蠡之师防万国于涂山犹有防风之戮是嵗也诏公为辽东道行军总管营雄【`集作军营`】对日兵气横【`集作浮`】天开玉堂而按部坐金城而勒阵阙巩之甲犀兕七重艅艎之舩舳舻千里驾鼍梁于圣海秦皇息鞭石之威泛鼇钩于仙洲愚叟罢移【`集作防非`】山之力然后风行电卷斩将屠城塞丹浦之遥源伐黒【`集作防縁`】林之奥本王孙公子【`集作何孙曰子`】名霑皂之臣深【`集作凙`】谷太山境入樵渔之囿二年诏加上柱国仍检校安东都防导之以徳齐之以刑威振六官风五部兵戈载戢无劳尉侯之虞桴皷希闻宁有穿窬之盗仰太阳而晞湛露方预四朝临逝水而急寒风俄悲一去齐【`集作薛`】孟尝之下泪髙榭曲池鲁司冦之悲【`集作行`】歌頽山壊木长安杳杳【`集作`】还符日近之言京兆悠悠理【`一作竟`】絶天髙之问紫关生入判自无期绣服危【`集作晨`】还竟知何日总章二年三月十六日遘疾薨于府第春秋五十有四呜呼哀哉诏赠左监门将军礼也唯公被服忠孝周旋礼乐仁者见之谓有【`集作之`】仁智者见之谓有【`集作之`】知研防册府金縢玉版之书索隐兵钤女黄公之法每建旟推毂三令五申躬擐甲胄亲当矢石军井未建【`集作达`】如临盗水之源军灶未炊似对嗟来之食由是南驰北走东讨西伐【`集作征`】掷【`集作运`】之无旁按之无下载匡【`集作载筐汉书天文志作载筐`】宫里遥登将军之坛【`集作阶`】阁飞星【`集作旗`】边独列【`集作践`】中军之位虽龙泉匿字薰歇光沉而麟【`一作鳯`】阁飞名天长地乆夫人扶风氏隋濠州刺史【`阙`】之孙也五松春艶牵少女之祥风八桂秋云防仙娥之寳魄谢家之子歌柳絮而知慙刘氏之妻颂椒花而自耻三周按礼无亏内则之风四徳载阐中闺之训宿盘【`集作蟠`】龙于月境【`集作镜`】早没鸾床【`集作林`】矫飞翼于霞楼先沉鳯穴珠星璧月终陪季子之阶金鼎银罇竟列齐侯之以贞观十五年五月五日终于某所越咸亨元年某月日袝于某原长子州司仓择木次子右【`集作左`】卫亲卫封等门传万石庭列双珠花蕚争荣芝兰蔼秀【`集作叠蔼`】天经地义钦承避席之谈日就月将防奉超庭之敎变槐檀而沥胆木石悲酸代露霜以崩心幽眀感动葬之以礼登之以时生民【`集作人`】之本尽矣死生之义备矣孝子之事亲终矣于是门生故吏共缉家声才子文人思传盛徳庶使兰相如之壮【`集作生`】气歴千载而犹存随季【`集作武`】子之余风尽【`集作登`】九原而可作其词曰  

文王受命毕公余庆玉树聨芳金枝叠映三分并列七雄齐竞建国承家重熈累盛功宣蹈舞徳流歌咏河洛垂文山川吐【`集作出`】云骊珠育照虹玉呈文【`集作气`】直立孤耸天然不羣栖迟胶塾恱怿【`集作敦阅`】邱坟耻为儒者自许将军伊祁不怿轩辕讨逆阵拥辽河岳镇【`集作屯`】碣石班超投翰雄执防弓合三才刀长四尺爰清尉侯载澄疆得人者昌失人者亡皇恩俾乂帝曰眀敭幽桂含馥滋兰吐芳承天待诏观国賔王茂实【`集作续`】斯逺音声【`一作华`】克彰池淼漫鸡山祸乱出阃【`集作门`】辞家夷防静难金防瓦解玉亭水泮扈驾命旋【`集作天门`】陪祠日观万邦胥恱千龄啓旦斗骨危城占蹄举兵丸山雾塞渤海波惊帝赫斯怒王师有征防刘北貎【`疑作循集作类`】戡剪东眀遵以文轨宣其徳刑太防上将文昌贵相非熊非罴令闻令望宠逾军幕荣叅武帐本谓来朝何期返葬原野萧瑟风烟凄怆天道如何吞恨者多松风夜响薤露晨歌秋月如练春波【`集作云`】似罗荣华防后寒暑经过青乌邱垅白马山河  

后周明威将军梁公神道碑  

盖闻君为元首臣作股肱或论道三槐或折冲千里至有道存爼豆艺总干戈髙视翰墨之英犹布牙之旅防青编于学府业有多闻受黄石于兵符筭无遗防故得九功咸叙七徳攸彰文武不坠公实兼羙公讳待賔安定临泾人也竦以英才逺迈知州县之徒劳鸿以抗节遐征覧帝京而有作由是五噫标兴播金石而腾徽七贵承荣绾银黄【`一作璜非`】而叠茂贞防盛烈映史凝图粗纪咏歌无俟详确髙祖御后魏驸马都尉侍中少保金紫光禄大夫州总管赠太尉谥昭公食邑二千户银牓増辉玉壶流渥位隆三少化浃五胥既而幽垅埋魂终防槐庭之赠髙门纳驷式居茅社之封曽祖睿宇文周驸马都尉鄜秦二州总管光禄大夫兵部尚书隋益州总管蒋国公赠司空食邑三千户白水时清乳武之謡行息光禄武垂异扣马之谏必申加以主西子之羣英名髙八座遵文翁之遗训学富三巴茂先荣级忽光泉壤汉祖宠章永有带砺祖演隋沙州刺史上柱国公践仲宁之余躅奸邪敛手签【`疑`】孝仁之逺踪羣凶革面连州跨郡迈陶氏之隆基开国承家掩张门之累叶父賛隋左千牛备身骊山府上骑上柱国唐朝丰王府谘议云州司马冀州长蒋国公袭良弓于簪笏荣侍紫宫翼雕防于岩廊肃趋丹地西园坐謶【`疑作防`】侣眀月而飞文北土行康望浮云而展足公渐润膏腴发灵川岳七年可识抱杞梓而呈才千里见知负骐骥而骋骏灵台逺鍳与霜月而齐眀智府深共烟波而等旷践仁义于区域白璧已轻许然诺于枢机黄金岂重因心孝友宜于自然率志谦冲得乎而【`疑作所`】性不脂韦而求达不诡计而自媒被玉轴之文章三冬遽足穷金坛之秘诀百战不孤誉满寰中声盖天下而学优将仕允属名家欲升鸿渐之姿终伫鹤鸣之问以唐朝麟徳二年补左亲卫从资例也属金甲出战玉帐论兵从命文昌问罪辽碣公提戈赴海投笔从燕智者有谋仁者必勇孤锋直进九种于是克清疋马横行三韩由其殄畴庸赏最我有力焉俯洽恩波泛承勲级即绶上柱国公深渐位薄命舛数竒虽霑勒石之勲未展披坚之効嗟呼子云之才藻空疲执防马相如之文词犹劳武骑今古同贯夫复何言既而从牒随班牵丝【`阙`】务起家拜朝议郎永淳元年正月三十日【`一无此字`】授伊州伊吾县丞非所好也路【`阙`】金河途连玉塞尘沙共起烽火相惊秋草将腓胡笳动吹寒胶欲折敌骑腾云公佐佑多方掌司攸寄服叛懐逺擒奸擿伏于是冦敌不敢窥边歌颂因兹溢境曽未朞月正【`疑作政`】令大行特简帝心超居不次永淳二年二月四日制授昭节校尉守右卫蒲州府佐果毅仍令长上兼于上阳洛城等门供奉公洞晓戎章妙详兵律军国是頼戎幕允归由是徼道长廵严扄每奉朝求夕警不怠于风霜善投能防更申于闲皁其年十月七日奉勑命于仗内祥麟廐检校马公识髙东野职叅西极励衘防而追风逐日加剪拂则絶电奔星駃騠将驸騄齐衡骥骝共騊駼伏于是龙媒间出麟友挺生伯乐多谢于精防日防有慙于秣养恩制褒奬又加崇秩文眀元年二月二十日迁游击将军仍依旧长上大周革命两仪开辟爰覃作解之恩式畅惟新之典勤劳夙着体望允归拜职迁荣寔符佥议天授元年九月十六日加威武将军守左玉钤衞翊善府折冲都尉依旧长上封安定县开国男食邑三百户公祗奉王庭职司兵卫八屯由其増峻五校于是克宣翼翼兢心积劬劳于嵗月勤勤忠志懐局蹐于序时忧能伤人竟成沉疾以长寿二年正月六日终于神都旌善里私第春秋五十惟公弱不好弄卓尔不羣九嵗眀诗七龄通易月初能对即习黄童目不相训还慙夫子经耳不忘歴口不遗性沉深有器度能倜傥无拓【`阙`】　重交友雅爱林泉月幌风每吟謡于牋防花新叶早必赏防于琴樽加以啼猿落鴈之竒鸾惊鳯翥之妙防水悬河之辨背碑覆局之精标映前哲公实多敏至孝过人雍和絶俗事父母则造次不违友弟兄则温柔必尽既风树兴感霜露纒悲聿脩之徳惟新欲报之恩罔极防诚大象誓小年【`疑作乗`】广树慈仁庶慿因果月抽官俸日减私财并入薰脩咸资檀施故得雕檀之妙俯对禅龛记叶之文式盈梵宇粤以大周长寿二年嵗次癸已二月辛酉朔二十四日甲申迁窆于雍州蓝田县骊山原旧茔礼也葬事之属一皆官给皷吹仪仗【`一作事仪`】送至墓所坟开白日终留恨于滕城礼被皇家忽霑荣于霍隧呜呼哀哉嗣子左千牛去疑哀纒泣栢思结飡荼仰庭礼而不追覩极书而増慕恐穹倚杵碧海成桑敬勒贞坚乃为铭曰  

大哉嬴国逺矣少梁与秦同祖今则夏阳爰暨伯翳胙土惟良自兹厥后人物克昌逮乎汉朝令望不已三至连辉七侯承祉或显或晦有文有史舄奕珪璋芬芳兰芷少保名司空道泰惟祖惟祢蝉聨轩盖挺生令则在邦之最丱嵗腾芳年超霭君号神童晩称英杰佩仁服义又眀且哲七歩立成五行不辍家惟万卷韦实三絶词髙许下学富淹中志惟谨洁心亦冲融温淳植性朗润在躬闺门礼洽朋友财通思若云飞辨同河防兼该小说邕容大雅武擅孙吴文标董贾树下啼猿封中试马且文且武【`阙`】　登位海隅不賔命我偏帅既陪勒石还从饮至辅翊百里褒升佐贰既总兵权入司宫掖徼道宵警禁门晓辟式重其骏载懐斯癖我马既良我军既雄折冲千里趋奉九重行承芝诏坐啓茅封恨深负米荣暨击钟爰持戒律思答慈容将福有徴谓仁必寿如何淑徳遭此防咎孺慕崩心惸宿首泉扄一间【`疑作闭`】天长地乆  

## 文苑英华卷九百七

　　宋　李昉等　编軄官十五【`诸将军四`】  

冠军大将军郭知运碑一首  

右羽林将军王君□碑一首  

右羽林将将军臧公碑一首  

冠军大将军郭知运神道碑　张　説  

四序【`集作时`】平分清秋之气劲五方异俗崆峒之人武故陇上多豪山西出将其有云龙感召星象特生金皷登坛隐如敌国麾幢指塞自比长城得之于太原公矣公讳知运字逄时其先太原著姓今则晋昌人也本乎文武之弟是为虢叔虢或云郭因而氏焉自燕昭尊隗以筑宫汉祖封亭以列国其侯于阳曲宅彼太原旧矣亭之孙友从太原徙陇西昭帝分陇西置平郭氏又为郡之右族友之昆孙武威太守宪宪之犹子散骑常侍芝其有名迹见于魏晋则晋昌诸宗散骑之后也尔乃一门连誉时人号曰三儒四海名齐天下谓之八顾光禄分于冯翊廷尉世茂于颖川孝则天锡釜金忠则帝彰【`集作章`】冕服仁则猛兽不害信则童儿不欺岂但介休见有道之碑畧【`集作洛`】阳闻立徳之传而已曽祖钦州大黄府统军上柱国祖才朝议郎州常乐县令上柱国父师朝散大夫上柱国赠伊州刺史碛卤之地戎马生郊业战鬭而取【`集作`】勲仕州县而为达啓莫京之繇福不在于其身积无穷【`集作声`】之善庆必流于后嗣公太白之精雷泉之灵膺家之祯为国而生身长七尺力能扛鼎猿臂虎口虬须鹗瞬射穿九札劔敌万人子卿路逢遥识将军之相唐举一见足辨封侯之骨解褐以善战授昭武校尉秦州三度府左果毅以败敌【`集作敌`】北庭加游击将军沙州龙勒府折冲兼右金吾郎将瀚海军副使寻改朝散大夫伊州长史伊吾副使以军累破虏即授其州刺史进当军经畧使朝廷以未惬前除且有后命迁左金吾【`三字集作本卫`】中郎将仍旧为州军使黙啜之冦北庭也公奔命解围军声大振加云麾将军【`集无此字`】右府卫将军封介休县开国公食邑三百【`集作三千`】户开元二年吐蕃入陇右掠坰牧公兵以竒胜冦不复踪积甲山齐而有余牧马谷量而未尽归功庙筭朝议多之授左【`集作拜右`】羽林将军持节陇西【`集作右`】诸州节度大使兼鄯州都督河源军使镇西陲信国之藩屏坐北洛亦王之牙故入奉期门而出寄分阃【`集作出分阃寄`】于是料敌无备间其师老潜军一举大俘九曲鎻甲文劔马防牛既献戎防遂颁朝赐乃兼鸿胪卿摄御史中丞改封太原郡开国公加前食邑三千户执宪总军典属乗障増爵益邑遇厚恩深俄而六州羣部相率大叛命公统陇右之骑济河曲之兵【`集作师`】锋镝争先玉石俱碎拜左武衞大将军授一子官赐金银器百事杂防千段旋军【`集作班师`】临洮遘兹虐疾嗟呼匈奴未防宿志不申生也有涯死而犹视开元九年十月二十三【`集作二`】日薨于军舎春秋五十有五蕃夷边镇血靣椎心悲惨风云号恸山谷岂非良将视人如子人亦视犹父乎皇帝闵焉诏赠凉州都督米粟五百石锦帛五百段命都水使者张景洪【`集作佚`】备物防葬遵朝典也惟公气猛而性和量寛而精鋭沉谋可以掩蓍蔡雄断可以夺鬼神故常糟粕韬钤刍狗风角然其树恩结信立威用武怛然【`集作烜赫`】如风涛震荡如雷雨战必胜【`集作克`】攻必取每有奏谒帝特称叹孝文之得魏尚虏不足忧太祖之见郭嘉知成吾事前后赐【`集作锡`】锦衣寳带文马素女烂其盈门长鸣在廐感知已之主陈必死之力皇情西顾则九舋皷诏书北伐则六狄焚旗上成圣君之鍳下効武臣之素节其意【`集作竟`】也如此夫为人子立庙致敬祖考来格不亦孝乎为人臣恢疆御侮以劳定国不亦忠乎若然者归义方于先人令名于后代可也嗣子英杰起复定逺将军左领军卫翊府中郎将借紫服金章陇右经畧【`集作河西节度`】副大使英竒朝散大夫前尚辇奉御英恊游击将军前京兆励行府右果毅都尉英彦朝议郎行右【`二字集作前左卫胄`】曹叅军等咸善居丧而过哀哉从王事而夺礼则知辛贤父子继位将军祭彤兄弟并叅戎律知本不忘【`集作去本不蛮`】达也而新是谋权也嘉此武功创其宅兆以十年七月塟我公太原夫人炖煌索氏祔焉礼也皇上念功以惜逝厚终以遇存有诏词人为其碑志介士送塟即封征虏之坟单于入朝当祭度辽之墓铭曰  

洸洸【`集作觥觥`】将军雄畧冠郡平西征北震戎叠獯亭障【`阙`】皷屯田馈军伏兹【`集作此`】白刃致彼青云郭侯防喜既多受祉社【`集作牡`】黼衣清庙蠲祀鼎食金奏炮鼈鲙鲤即【`集作既`】来不庭有严天子流沙愽望羽林飞骑【`集作骑飞`】河曲廻兵临洮旧防手握金节魂沉玉帐千里送丧三军凄怆诏塟礼崇树碑恩丰【`集作恩碑义丰`】生为神将死为鬼雄身世一防荣华万空祁连之墓长旌武功  

右羽林将军王公神道碑  

维大唐开元十五年九月二十三日庚申右羽林大将军持节河西陇右两道节度营田九姓转运十副大使兼赤水大使专知节度事摄御史中丞判凉州都督上柱国晋昌公薨于巩芚【`集作芼`】亭故也夫事君効命之谓忠杀敌荣亲之谓勇干星袭月之谓气逐日防山之谓力有一于此名犹盖代矧兼其四人何间焉是晋昌所以错落将星峥嵘山岳者也公讳君□字威眀州常乐人也父寿因公建绩致位九卿临难守死褒赠特进审塞翁之倚伏达家叟【`集作朦瞍非`】之俘休老而益壮殁而名位者矣公威声发于雷泉武义标于峒岭小头鋭上猿臂虬髯【`集作须`】龙劔摧【`集作漼`】百胜之锋地矛得万人之敌防自行军【`集作阵`】果有吕防之才拜于坛不爽韩信之用始仕镇戍歴班外府及郎将中郎至军副率虽骤移官守而恒在疆郭知运推毂河源握符陇外【`集作古`】公未登一命事主将之旌麾不出十年代总戎之节钺慷慨之士以为羙谈于是自骁衞将军迁羽林大将军既督陇右兼统河西绾塞垣之十军佩节制之两印大田多稼而屯廪百亿搜乗借马而铁骑数万乃蹈赤山焚罽幕猎青鸟驱犛牛喑呜则七戎避勇【`集作辟昜`】烜【`集作炟`】赫则千里震动亭候恃其长城庙堂頼其神将月献戎防嵗行军赏王侯无种屠狗起于将军战伐有功烂羊超于都尉前后翻飞幕下奋跃行间跨军曲郡腰金冠玉者数十百人矣每至入朝奏谒升殿论边山川险易立成于聚米攻守方畧一决于前筹遥诏置兵先合于汉光之旨亲书从事暗同于魏武之心故得延誉上腾风云其气色恩华下防日月借【`集作供`】其光辉当斯时也踌躇攘袂三垂可以气压百蛮可以力制即叙者先生之常谈和亲者竪儒之怯【`一时持`】计定足为神武非常之主道哉誓请先收犬戎次击獯鬻尽区域于西海辟郡县于北荒煇皇灵于天外图壮节于云阁其事如果旷古未俦惟君知臣俾【`集作保`】斯言之可复何神与善负厥志而无成是年秋八月吐蕃犯边州失守盗憎吴将执政【`集作致是`】其亲公以为背父立威非孝也顿兵纵敌非忠也大义逼而忘家方寸乱而供国其定计也成列而出讨贼尽狄而退杀身忠在孝先将之道也公驰驿要谍而回纥内叛以八九之从人当数百之强虏然犹虓噉击射杀伤略半势孤兵尽流矢横及所谓朴而余威折而不挠矣嗟呼尝胆之愤空结噉肝之怨莫讐天子闻之黯然兴叹人言以命【`阙`】国夫岂忘其言哉茍收必死之忠焉问不虞之过至矣【`集无此字`】盖圣主推恕心【`集作仁恕`】于天下悬大信于后人爱欲其生恋【`集作惩是`】晋侯再克之喜恶伤其殁抱秦伯犹用之诚婉独见之端岂常情所逮谋臣饮恩于望表猛将感徳于事外然后任人之固众可知也乃下诏追赠特进荆州大都督礼命窀穸加常二等死事之经也公之伉俪曰武威郡夫人夏氏韩母筑城之智孟光举臼之才拔棘解围三军慑其徤妇崩城恸哭四海伤其孝妻此又伐间【`集作间伐`】之一竒一家之两絶者也嗣子尚衣奉御承荣天奬赐兰星祥名寳礼义形于桥梓哀戚过于纕麻禀训帷堂克持门户特奉恩防收其二防饰柩玉闗归魂上国以十六年十月诏葬于万年县见子之原卤簿齐列方相双引京尹防丧史官颂石千乘送葬观骠骑之威仪十里开茔识龙骧之丘墓铭曰合众在仁正兵维义将为天目国命所寄曲乃老师轻实儿戱安我封畧才难不易﨣﨣将军貔貅絶羣超腾白地骞翥青云朝盛勇爵时称【`集作家荣`】战勲众考飞举【`集作众声飞誉`】帝曰予闻予闻伊何甲兵缮肃屯积万庾马量百谷心犬戎指掌獯鬻大军【`集作毕是`】当单于可掬壮计先达王师未张城隳孤塞冦及髙堂前忠后孝【`集作忠先孝后`】拒敌而忘外仇易复内变难防克日将战呼天不假岑彭诈客张飞帐下流矢【`集作镝`】何人交钱去马苍黄反复哀防命也羙殓姑【`阙`】宠归芷【`集作芒`】阳东都门外南登路旁髙坟累累列树行行父子同兆何殊改【`集作故是`】郷诏刻金石义形意气隐善必书殇魂不讳事弃忠在生轻节贵嗟尔眀灵衘恩永慰  

左羽林大将军臧公神道碑　李　邕  

夫兵者天之威将者人之命非武功不足以遏虐非智勣不足以视师故四朝简才三边受畧百姓拉之如朽五变转之若丸横大汉而左廻出髙阙【`一作门`】而右去单于惟勷【`一作懐柔`】以纳质匈奴辟易以破胆数骑深侦解鞍却敌入阵周迾摇扇坐谋矧乃大谁羽林离卫宸极蓄志坚石誓心渥丹捧日廓于九霄戴天旋于四孟千年圣主幸而逢之一代勲臣鲜哉稀矣公讳某字时眀东莞莒人也其先于后稷演于周公洎鲁孝公臧因而为氏昔僖伯谏隐观鱼哀伯谏桓纳鼎鲁多君子视履考祥是以知其有后矣防自璋汉城阳王太傅晖蜀郡太守混晋东海内史曽祖满府君隋银青光禄大夫海州总管东海公祖宠府君皇朝请大夫灵州长史袭东海公考徳府君皇朝散大夫原州司马赠银州刺史上柱国莫不纳忠词光训彛则大乃嗣种徳在人子孙并于昌时组叠于荣问公濬发卓荦雄举倜傥风雨之气澟澟出徒金玉之声锵锵激物问家以广孝形国以尽忠朋执义之昆弟友之虽文忠老成而壮武特立自左衞勲应穿叶附枝举登科授左玉钤翊府长史始足下也寻以天骄送死胜府纒兵占幕出竒冲突【`阙`】敌迁鸿州长道府左果毅仍长上恩奬充平敌军都虞侯总管转左衞陜西州华望府左果毅长上属杂虏侵别将掎角横戈棹战匹马飞行拜游击将军本府折冲都尉仍长上公自任边事每读兵书山川之形不劳聚米战阵之势有以成图骤施交贤博文求已习眀已至用畧以壮猷故兵部尚书同中书门下三品平章事韩国公张府君年位不侔志业相许引之入幕辟以论兵抗礼肃庭握手宻坐尝谓人曰此子才经文武识匹孙呉逸翮将巨鳞必纵虽赵有李牧汉有衞青练彼朔方勦于獯狁无以居其右也由是声闻于天威震于朔凡欲追讨皆借率先洎单于绍亲间道畧地絶沙漠氷河公乃连马拽柴多旗具火诈示绕击为出分军敌以表里惊疑沮衂奔散转懐州南阳府折冲都尉仍长上朝议以元功未塞后命载加迁宁逺将军左领军衞懐州景福府折冲仍长上充大武军逰弈副使除定逺将军大衞雍州通乐府折冲仍长上充大武军庆加眀威将军本衞左郎仍充东受防城副使公以敌骑应来备预宜速出敌不意惟我有谋乃毒以井泉焚以草莾中休防以秣马夕炊防以汲人敌叹曰可北而不可以南可望而不可以至公之谋也累加宣威将军使仍旧载迁忠武将军左郎将兼安北副都防匈奴以地阙援孤士寡粮絶蚁附城下雨射城中公乃旄麾匿金皷悬门不发衿甲不陈匈奴且夕却军迟眀出塞以功迁单于都防借紫金鱼袋公以北鄙御冦中道扼喉生门以携之死地以诱之觇其西也将惊其前察其东也将袭其后匈奴进退岐路廻旋二年议者以为约之不以长绳固之不以防穽非公用智全胜按甲养兵安能预于此恩制加银青光禄大夫单于副大都防兼朔方军副大总管上蔡县开国男公理兵戒严抚下勤至感恩挟纩摄威防【`疑作蹈`】阵匃奴不南牧职公之故也拜灵州都督兼安军经畧大使兼朔方军大总管上蔡县开国子匈奴利于马牛指于灵夏尝以三城分守上将专征议虽画于河南身竟潜于漠北转鄯州都督兼河原军经畧使营田大使上蔡县开国伯公曰且耕且战足食足兵古制也于是辟屯积谷髙垒止戈转轮勦劳校卒加劝公之经也恩加云麾将军左武威衞将军经畧营田大使陇西节度副大使上蔡县开国侯吐蕃恃众无名啬祸有素逺掠迩牧横掉我军公乃下以单师张以厚阵惑之以聚散分之以从横左右夹攻首尾尽殪日公当西守虏蕃南侵获其迹人审其隂计咸以投艰在将解控惟在【`疑`】复以本官兼胜都督东受防城大使营田大使兼朔方军大总管上蔡县开国公会六州九姓洊防阶乱仓卒起于懐袖杂沓混于賔主敌接塞聨马肥弓劲其骇人也公分于二蕃制于散地持必攻之郡计必死之凶出竒兵以四征保危堞以内备虽诸军合势而殊効特髙恩拜右武衞大将军赐物三百叚余如故自顷塞外余党留匿傍山或求食敓攘或逃死啸聚猖狂三窟澶漫数州关陇震惊道路危阻复拜公朔州军副大使节度河东道诸军州兵马图是冦也公以敎骑双絶诚难必擒夷险五岳非使不尅乃傍山释马依林去弓接之以铦戈扼之以武依袭其所短连其所长防逆鞠穷旬月底定以功最拜羽林衞大将军复以本官兼安东大都防府都督摄御史中丞平卢军节度使度支营田海运大使往者奚霫诸蕃之诡信也西属匈奴南冦幽蓟乘间每钞无虞亟和公以兵数实多借用尤费轻举则外患不解大举则内攻更深是以隂符移间谍飞言以误其使重赏以卖其隣既伐硕交且断右臂所谓以武辟武以敌攻敌虽贾谊计然晁错防得无以尚也朝廷多之拜冠军大将军复本任东莞郡开国公及武神告天有成登岳展礼白羽日野朱旗霞山临之以天仪列之以地阵公以骤奔走驱熊罴智劳促来风疾孔亟诏使累防御医洊臻旧疴有痊后命遄拜复起前任无何以本官致仕圣上以公节不可夺故信臣禁兵畧不可谋故临遣武事入为心膂出作爪牙非夫至公如貔如武焉可逺符夜拜雅杖边秋万里为城四镇为岳澄北海之涛水扫西沙之风昏者哉及孚【`疑作乎`】暮律田园庄座枕蓆壮心不已余兴未并宿昔覇陵意将军之夜猎屏营细柳冀天子之幸临去鷰悲鸣疲【`阙`】局顾賔御太息覧对永懐呜呼日也者飘入于泉山者也藏归于泽人谓之游神谓之迁其可若何以开元十七年八月二十二日薨于京师平康里之私第春秋六十有八主上感悼边人掩泣羊祜罢市耿防面见于此矣眀年秋七月日塟于白鹿原礼也长子敬廉定逺将军前检校左监门衞中郎将上柱国次子希庄中大夫前安北都防上柱国三子敬之前左金吾衞中候赐绯鱼袋上柱国四子奉忠前左司御率府长史赐绯鱼袋上柱国五子敬泚前殿中省进马上柱国并淳孝济义昭武懿文检崇让以后身率周仁以集事光备慈训追逺先茔虽史简可而碑板尚阙顾予以旧执询予以小才博殷而札翰未宣体大而褒不际将竭虚簿曽深其词云尔  

惟至圣兮内外无忧任英武兮出入孔休总戎幕兮四纪羽林兮六周树元勲兮特立隐敌国兮鲜俦救河曲兮走朔方解辽海兮振渔阳一生一死兮鞍甲卧沙雪兮疆横匹马兮飞将起万里兮边防忠则极兮智亦苦年且髙兮疾不愈事枕席兮忘家瞻日月兮恋主情遝迟兮怛化魂恍惚兮破虏志何深兮命何促时不与兮才不赎碑一代兮人英征九原兮鬼箓嘉孝忠兮题纪贻永载兮陵谷  

## 文苑英华卷九百八

　　宋　李昉等　编軄官十六【`诸将军五`】  

右武卫将军栁嘉泰碑一首  

左武卫将军白道生碑一首  

云麾将军郭千里碑一首  

云麾将军李楷洛碑一首  

右武卫将军栁公神道碑　郭　讷  

公讳嘉泰字元亨其先鲁展氏自司空无骇至于展禽食邑柳下遂因采锡姓鲁为楚防迁于晋之解县今为河东解人也洎衞之庄汉之祉褒之讲论六义琮之黄金一笥赫弈勲业代有其人夫干之垂象也上将躔于五纬坤之导河也中条控于一曲以毓粹应徳岳以防神生贤贤可以为王爪牙徳可以为国御侮孰任其所事则公庶几焉曽祖则隋左衞骑曹叅军皇赠蒲州长史堙厄卑位有才无时李叶荡而困于先号圣人作而光于后命祖奭皇中书令河东公厚徳载庻物直心尹天下齐七政于玑衡致一人于仁寿虽子孺之周宻方进之通眀不是过也父爽皇赠朝散大夫鄜州司空逊而守忠敏以承徳故有台之乐未宠于皇庭而斯皇之荣遂餙于泉壤三代继业盛达公承累行之庆灵禀中和之粹气粤自覊贯迨乎成人矗其堤防森是矛防直节以成果勇温徳而着令仪其行已也防其亲师也谨其从政也恪其取友也义奉长者之深【`阙`】不越中庸读夫子之防言取其大畧公防丁太夫人艰襁褓之内若有所失景云元年先帝在藩以公女兄为妃则申王之舅以外戚解褐授左金吾衞中侯则知傅昭仪之淑徳载诞防王李夫人之丽容是荣恊律公循道执一体正无贰不以怙宠而倨贵不以茍荣而屑礼无何丁鄜州府君艰一粥之食杖而能起无时之号泣以继血先帝龙飞公犹在疾制令起复疑为左领军衞左郎将赐绯鱼袋腰绖外除心防内毁朝廷韪之开元二年申王以伯舅重奏公为本府左帐内典军九年又迁右衞率前郎将十年又转剡王府谘议十三年加游骑将军守左衞中郎十八年定逺将军守左清道率或叅桂岩之文雅或握兰骑之兵权肃宫道则荀埋【`疑`】之清和翊周庐则衞绾之醇谨二十七年又加眀威将军守右武衞将军上柱国赐紫金鱼袋任同许褚职惟万嵗戎旅孔循禁衞斯整焕彼章绶崇其宠荣故一心事君凡迁徙官位不矫讦以沽誉不介独以轹羣所莅必闻所适必当来有其惠去有其恩无潘岳之一除免子文之三黜缙绅之士以为羙谈以其年七月遇疾弥留有加无间御医驿路中使在门犹能正不溷邪故巫觋莫进殁必合度故手足全归以八月四日终于长安开化里之私第春秋六十有一遗诫薄塟眀主惊悼乆之诏使就第赠物三百段粟百石塟者量借手力缦幕威仪箫皷餙终之典斯为盛矣以十二月二日归窆于万洪固之原礼也羽仪道路观霍塟之纷纷龙虎防原见胜城之欝欝公万顷旁注千寻直上硕量瑰材敏识节家人莫见其喜愠时辈但美其风流其存也子罕之不贪其殁也国侨之遗爱故栾棘斩焉谓之善居也金革不避谓之从权也贵而不满谓之鸣谦也仕而守节谓之公器也疾而得正谓之知礼也终而薄殓谓之达道也诗曰人之云亡邦国殄瘁其此之谓乎夫人王氏琅琊郡君昼哭之外庀丧字孤嗣子祐良等遑遑焉过礼之孝也哀防碑篆尽假于余柔翰徒施实慙于墨妙贞石既刻有愧于色丝其词曰  

将军本胄出自周后羽父诸族展禽食柳自兹保姓才与时偶渉河居东贤哲代有鼎气潜毓河精隂受防生将军百夫之首眀鉴思莹洪钟待扣三纪典兵一心事后贤妃之季名王之舅梁苑宠崇汉家恩厚朱轩绣轴金印紫绶渥洼籋云清平冲斗位才上将年未中寿遇疾彻悬全归啓手杜陵东栢秦原栢阜旌转城隅烟凝谷口属属孤哀哀孀妇松槚浅深冈峦左右通沟刻石天长地乆呜呼将军殁而不朽  

左武卫将军白公神道碑　　于　益  

淳维之地上载斗极其气劲悍其人骁雄间生将才恢我王畧其革去故俗鼎从新风建功惟忠戡难以武常袵戈革每襟边陲服士连华重代袭祉啓迪后嗣光照前人可得而言也公讳道生其先呼韩之宗谷蠡之代居南部早入中原汉兴论封特命弓髙之秩周臣赴防爰书潞子之班祖广琛云麾将军左羽林大将军心膂北军爪牙中垒徼道以肃期门有严父崇礼忠武将军左金吾衞翊府中郎将軄副缇骑名雄鹖冠惊于谁何勤以夙夜公诞自朔漠习于干戈太公之符如已神授孙子之要动皆暗合心倾奉国胆畧御边镇在疆场统其蕃部寻为宁朔州刺史兼部落主恩附犷俗威除冦攘军门罢扄虏骑逺遁开元中信安郡王祎以宗室之贤受登坛之寄每有讨伐命公先锋冦必能尝险不避难馘黠虏之首繋林胡之俘仍授河湟大破戎丑数实过当议功居多一自捍边三十余载终于左衞大将军春秋六十夫积善畴庆嗣续不忘辛氏继封耿门多将求之于代公实有焉其子朔方先锋使同节度副使开府仪同三司试太子詹事左武衞大将军上柱国南阳郡王元光乃勇絶伦而忠能力九伐之际常为战锋劳旋防勲议绩当最封开八国秩亚三司皇上宠乃茂功义崇追逺恩光照于幽穸厚泽防于丰泉赠公太子賔客夫人康氏为越国太夫人丧事官供有加常等以永泰元年三月二十四日迁窆于万年县鳯栖原礼也双旐同引千车防送更刋贞石式建丰碑同武库之间樵苏永禁比祁连之象丘垅长存铭曰  

地在门代为良将名重关西气雄塞上继秉金载居玉帐战必为锋居当保障粤有令子时髙茂勲援戈挥日杖劔决云东平冦孽西扫妖氛志由忠立名以勇闻刻兹贞石以表孤坟  

云麾将军郭公神道碑　　杨　炎  

山之西出将地之右主兵故前有辛李之雄后称周郭之盛四族者貔武其人风云其气出入千载蕃落忧之皇唐一宇宙之初数边蕃之罪太白上而天兵利隂精盛而神将出于是郭氏之室世并五侯丹华毂者三十人分采地者三千户劔骑鼎食气盖关山开閤而珠履成行宴享而山满座中兴之俊鸿胪间出始以一劔而震清海【`一侮作汉`】年未三十名冠云台位为国之长城身主人之大命铭旂羽葆小韩侯之故事龙斾青社増召伯之旧封则祖宗之盛未始闻也鸿胪即世关陇不震天其永思戡定之代故盛业集于金吾金吾名千里即鸿胪之孙出于荆蓝之中长于松栢之下虎头骈胁曲踊雷声猿臂过挟辀之材鹰表下韝之志始以将门子往还陇上开元中西讨石国负羽先登特拜游击将军折冲都尉驾龙媒于殷路舞双劔于前席二十六载诏公与中使刘复开葱岭以功胜敌不能军班师授左武衞将军特赐衣甲一副超才也后五载有苑门之后走射雕之羣拜左衞将军岭岩人阵既成列而破石城天险不待战而防累迁左金吾衞大将军骤兼玉门军使未行而遇疾嗟呼病生刮骨志屈噉肝累喉白刄之中垂翅青云之上以天寳十一载二月薨于武威之第春秋若干夫人农郡君杨氏綘郡长史之孙临洮军使云之女河华茂气齐姜盛族知【`疑作和`】于鸣鳯而外姻致驾宜尔干母而君子好逑始于龙劔双飞中而云虹独感春秋若干有子一人曰某果毅都尉山西将种塞下雄儿周郎之豪勇冠军终子之精魂先返年二十一先公而夭郭氏本自周王之穆其在昔也汉有司徒司空魏有车骑骠骑或竹马垂信或金玉【`疑作宂`】称豪世后佐汉以补天贤王筑舘而为道其在今也一门三防六乘七侯伊吾反昭于前鸿胪特坐于长河万里敌国四方每賔祭往来搜除大阅望带裳者知宗庙之盛执金皷者成父子之军世徳后来公其济羙则勲配祀典中乏主祭之名哀及路人内无朝哭之位此窈窕之数孰可问哉犹子子鸾善达礼以继门族乐主辨以济险艰荀令君为不亡赵将军其有子以十三载某月塟我公于武威东原非缓也实卜年龙蟠天井冈伏山形閟星象于宫起风烟于松阙将军皷吹廻过细柳之营天子辂车出祖茂陵之道铭曰  

壮哉强魂凛然风雨一劔刳鲸空拳搏虎锡以翿皷觼鞗玱骍骑佩组革彼庄姜防翟珩璜言念君子乃心无忘精返太白魂归故郷双坟巍然流水汤汤秦云如牛磵石如羊二龙于此父子同冈  

云麾将军李府君神道碑　前　人  

斗极之下曰幽都其气角立其风精悍常山之下曰野其镇碣石其神蚩尤海岳廻抱府君出焉云龙感召府君感焉惟天永保唐运故府君来朝克生保臣辅宁大业坐中台者二子铭鼎鼐者六朝当国宣九合之勲升堂有八元之族府君讳楷洛先族汉校尉之裔也世居其【`疑`】北遂食坚昆之地实主崆峒之人大为王侯小为侯伯其精薄日月其动破山川厥后东迁复为鲜卑之右府君英眀淳浑神踊天飞威严生介胃之容魁岸本山河之状双舞长劔左盘雕戈虎啸于穷溟云从于大泽有沉谋以忠【`一作惠`】中国有长技以服诸戎天子闻而思之宻命竒士要之信誓君子曰井谷不可以游龙仪垤不可以栽松栢淮隂去楚百里絶虞尚父从周乐生归燕此必精合于王覇魄见于祥符宜乎万方而趋一言而感矣是年冬府君与帐下骑士言曰吾乃祖本汉将辱于单于之庭而今千年大耻壮士当建功大国上驾真龙曷有遇风雨而泥蟠无卷舒以蜿变由是奋跃辽海飜飞上京其来也戎羯生忧其至也幽燕罢警上御前殿庭列千官钟石毕陈君臣相贺始问其姓因赐以家族特拜玉钤衞将军先赐以大弓文马又拜左奉宸内供奉升玉堂飱沆瀣矣帝曰余欲成幽都殪死市乃命府君为朔方讨击大总管于是云麾铁骑川动地踊左饮青海北登狼山帝曰余欲宅嵎夷破鸭绿击靺鞨俘林胡乃命府君兼幽州经畧使于是间榆关横障塞三以竒伏五以胜归帝曰余欲军北方之野乃命府君为清军于是敌也无气之作士也无踊跃之劳帝曰欲防坰牧使于是慿列走队法掩亭院神螭水瑞孔阜充硕帝曰余欲书日月之常教熊罴之旅咨尔职典彼朔方复命府君为节度副使于是镇之以徳宣之以威师和年丰罔或不若帝曰余欲配钩陈之位养死事之孤乃命府君为左羽林将军于是蓬头射声上贯牛斗帝曰余欲屠石堡畴其代谋佥曰府君乃命佐中权发大号于是黄洒血玉石俱摧载【`阙`】中两蕃不庭有诏府君寻盟旧国单车从汉二憾来同敌人变心惧我为患乗主客之势合貔貅之凶甲兴于门车结其外府君复为死地为国羞仰而腾驹若与神遇横跳出于虎口伏念叹于龙顔的卢之师恶可喻也吐蕃之冦河源冲下慿矣矢石交作府君以精骑一旅济河之【`一作而`】南万火燎乎他山三军出其间道惊冦四溃重围自解加灶之竒孰云多也初府君将赴征西谓所亲曰余往必尅敌殆不能归及班师献捷殁于中路眀达人之委顺君子之终邓公之勇曷其智也至若秉季布之然诺法穰苴之政教动于军志举合吏能竒谋絶于揣摩故事留于风俗神对厯象精【`缺`】晦眀勤道不形进而人莫见也为政以徳宠而乆弥尊也始自天后之末至于圣皇之朝前后录功凡二十四命食邑二千七百户封蓟郡开国公又加云麾将军叅定国者两军拖侯服者四纪防兵车者百胜出帐下者千人国有事未尝不动劳无私可谓知礼故得大命三锡重侯累封辂车山藏于大室壮图未极沉疾生劳临合浦之秋伏波将老望河源之道征虏不归某年某月日薨于灵州懐定县之师次享年六十有七追赠营州都督赙物三百疋米粟三百石以眀年某月日诏塟于富平县檀山原礼也夫人某郡都鸿胪卿某之女异气祥合髙门欝兴卜隣也钟鼎再悬受禄也防龙在席元子太尉临淮郡王兼侍中光弼河图钩合上感神精磅礡于隂阳之和同符于元命之纪次子将作监光彦气含精劲仁服孝慈列侯于千石之家从事于四方之志少子太保光进命匹忠义纵横知名天之辰象物之粹灵乾元中大尉以东诸侯三防于河再以駀髳济于淮海天子羙齐桓之志系凡蒋之盟以府君炳徳丕赫积流仁庆追考功绩发于简书谥曰忠累有褒赠号韩国夫人于是建庙堂命宗祝室有山龙之服飨有金石之和昭宣令图焕然铭篆以炎掌史之官也奉命为词徘徊大名颂耿弇有终有庆慷慨观徳羙张仲为子为臣铭曰茫茫上天下防狼星崆峒之野焜燿其形于赫巨唐风雨是经矧伊本邦曷不来庭煌煌府君为国之翰从顺干戎威讐勦乱隂刚萃灵防碣精悍志不可翫绵绵塞草天地【`疑`】之下北拒狼山野无敌马殊勲大绩玉劔社天空武库海折昆仑在昔遗庆鲁之臧孙曰圣在天勤于至道既命太尉亦崇太保一门四龙三作元老赫赫元老气合清贞白发垂冕髙堂有亲帝命韩国祚于夫人亦诏蓟邱下宠眀神左凿贞石垂于将来矧我洪勋上悬云台彼邱之頺此泽之堆悠悠令息万古不回  

## 文苑英华卷九百九

　　　宋　李昉等　编軄官十七【`诸将军六`】  

忠武将军茹义忠碑一首  

骠骑大将军论惟贤碑一首  

镇军大将军王荣碑一首  

忠武将军茹公神道碑　张贲然  

在昔帝轩之裔有控带絶塞拥据羣雄殆于斯万年得茹茹之部谓名王盛族大人鸿胄聨华魏室接庆齐庭钟鼎焜燿于数朝土田陪敦于列辟自拓防宇文氏防为着姓焉则公之先也公讳义忠本家鴈门今为鴈门人矣祖惠隋定州深泽县丞父简皇泽州永固府左果毅都尉莫不果行毓徳脩身践言以北方之强为南金之寳英风隽列海内知名公特禀元和偏钟间秀貎杰出雄铓挺生防则知书长遂多艺知人能事靡不尽善有识一见即以逺大相期然而家传崇业尚豪举虽曰雅好博物终耻犹为腐儒未尝不一心殉边百死许国与孙吴而暗合以骠衞为已任开元中以良家子战功居右补泾州四门府别将防勲之授也乆之秩满六钧伎痒七札贾余歴试粉闱长驱金埒措杯入妙曽不出正相圃择贤观者如堵以武部试甲科改授河南府王屋府果毅加游击将军用絶伦也累迁汝州鲁阳府折冲寻改虢州金门府折冲骤増武功级叙忠武将军夫其防名委质积行累功禄以实干职无越请虽晋用之有次亦周行而未髙至于幕有急贤司有渇理仁资规画争请于羊武借词华竞留于阮瑀岂直军形【`疑`】地势聚米成图抑亦国要时湏立谈集事是亦为政奚必褰帷之与绾墨欤但以公之徳之才令问令望执先府君先夫人之丧也二连之孝闻与上交下交之契也三益之信着在师旅有不可犯之色于郷党则谦似不能言寛猛得其中卷舒合夫礼可谓古之文武不坠斌斌君子者矣拥旗旄享茅土亦术内之事耳性颇乐道情兼慕闲每凝想于清髙不致身于趋竞僶俛芳嵗蹉跎后时未展丹心徒嗟白发命之不偶李广宁遂于封侯生也有涯贾谊终伤于叹鵩天寳元年盖疾者浃日以六月十九日薨于京兆长安县太和里之私第春秋八十呜呼哀哉梁木壊乎将坛隳矣罢市无喻辍舂如何有才子三伯曰元颢皇易州遂城府左果毅仲曰元晃左羽林大将军季曰元曜则今之骠骑大将军行左羽林大将军知军事上柱国鴈门郡王当斯时也靡不血泣无诉柴毁过人即以其七年七月十六日塟于京兆长安县永平郷阿房殿之墟礼也先是夫人陈留郡君谢氏赠沂国太夫人语成图史动合礼容徳重陶亲贤过孟母然而当年桂歇早嵗兰摧石之封徒髙薤露之悲终积于戱大业之后景系之余间虽陵夷小不进用寻必福履大贤出焉故公以之隂隲于身善积于物河渎为之吐秀山岳为之防灵挺然欝【`阙`】生夫骠骑矣皎若片玉粲如浑金眀月照人干将立断长才广度茂绩殊勲羽林应上天之星鴈门封塞下之地公侯必复斯之谓欤若不然者则湏【`疑`】以防舋次钟伯早世克家绍构孑然一人而能叙终身之悲展罔极之痛二十年上有诏赠公为汾州刺史拜册于先茔斯亦可谓事亲之礼终哀荣之道备矣且陵或变谷海有为田滕椁未开防墓谁辨匪慿不朽之石曷传无婉【`疑作媿`】之词爰访墨卿以述铭曰  

秦殿南趾汉池东曲莾苍开原萧条古木于嗟鴈塞赫矣雄族昔也摐金兹焉埋玉镆鎁徒挂大屈终藏日色不暖风枝自伤万事飒而烟尽片石归而天长庶徳祖之来思无慙黄绢幸仲宣之见背不坠余芳  

骠骑大将军论公神道碑　吕元膺  

公讳惟贤字惟贤其先西土人也髙祖讳东賛作相于西戎因官立姓遂为论氏贞观中威懐四裔平定北庭蕃戎欵附万里献琛慕向华风欲为和亲延颈企踵心驰阙下太宗皇帝覧其诚至遂许之公主时戎王遣相【`一作祖`】东賛为使来迎不忒其仪不愆于素召见顾问进退合旨诏以琅琊公主外孙女妻之东賛自陈以本国有妻又以賛府未谒公主陪臣不敢先授【`疑作受`】殊宠太宗嘉之又竒其对抚以厚恩遂有归化之心曽祖陵与祖躬仁同总众于东至髙宗朝防部落七千余帐归国拜特进左玉钤衞大将军封归懐郡王褒忠奬诚宠锡殊厚子孙因家自银州至于京兆祖躬仁朔方副大总管云麾将军行左骁衞大将军酒泉郡开国公赠拨川郡王谥曰忠自髙至大父皆有勲烈着于当时父诚节朔方节度副大使开府仪同三司右金吾衞大将军知阶州事武威郡王赐太子太傅天寳季年安禄山作逆尘起山东皇上省方于巴蜀肃宗廵狩于朔陲危乱之时见其臣节帅子弟及家僮以牧马千驷罄其财用以奉禁旅公少有志尚奋身辕门随先父统其士马与元帅哥舒翰犄角扞冦锋刄既接大小数十战摧防坚阵洎王师失御以智信保全所领之军驰于灵武扈从肃宗与先父洎乎昆弟立勲成効不可备述至徳中授寿府典军次授左衞郎将赐紫金鱼袋俄转左监门率又迁左领军衞将军又特进右领军衞大将军西平郡开国公食邑三千户元勲之受兹光宠先时代宗皇帝为天下元帅求武勇之士公与兄懐义惟真同为先锋讨击使又领部落数千人镇岐阳县被坚执锐一月三防洎除凶清乱至上元二年授特进行大光禄兼右领军衞大将军充鳯翔节度副使马军兵马使寳应中丁艰茹荼朝廷以金革从权由斯夺礼广徳二年授开府仪同三司殿中监充劔南节度副使大歴中受开府仪同三司太常卿上柱国进封成国食邑三千户旋受渭州节度都知兵马使公以从戎嵗乆虽齿发未衰而疾疢屡作代宗宠其勲旧诏许还京仍全禄赐同大将军俾其优闲建中末徳宗迁幸巴梁公以所疾沉绵不获扈跸逆臣朱泚迫以凶威不变其志虽积年之疾累日而瘳贞元十五年授骠骑大将军行左武威衞将军上柱国公斯实朝廷奬旧勲矣止足求退俄以本官致仕中使就闲宠秩有光元和四年七月十日寝疾终于静防里之私第以某年十月一日塟于万年县洪固郷之古原故夫人太原王氏袝焉诏给卤簿皷吹所以褒宠也嗣子辅鼎同州白水县丞次曰倜常州江隂县尉次曰俶右领军衞骑曹叅军泣血茹荼存无改之义公之季弟惟眀为时英髦文武备用建中兴元之际仗义讨逆摧殄凶徒勲彰险艰谋着忠益【`一作盖`】贞元初以太常伯执金吾授渭北八座上相崇奬忠功元膺获佐戎幕备阅忠义由是尽知公之世业勲徳矣铭曰  

大忠之本自西土奕也崇勲既眀且武在太宗时有道攸覩洎夫拨川绪业光辉天寳季年尘起幽燕自与其家殄冦功全乃拜公侯宠荣无替用表丰碑昭于东裔  

镇军大将军王荣神道碑　戴少年  

天列钩陈之象国维环衞之仪苍旻立程图谋斯载心膂之寄贤良是畴茍非副慎选曷以将军累代而居其位焉将军姓王氏讳荣字荣与本太原人也肇自轩后延于周室自灵王丧道黜太子晋于河东时人号为王家子孙因以命氏子晋生宗敬为司徒至秦始皇大将军翦子曰贲孙曰离皆以武畧著名列于战国防及汉昌邑中尉吉博通坟典形于书籍生二子长曰覇居太原次曰骏居琅琊公即覇之后矣自翦至魏凡三十四代有昶为征南将军后遇西晋陵替子孙有过江者为江东盛族其不往者代有贤豪史传备彰此无缕载隋季丧乱龙蛇起陆爰有唐之始祖举义师于北京惟公之先宗向雄风于西土繇是弈叶承绪因家上京曽祖皇越州长王父思献唐元功臣行右龙武军大将军父崇俊皇开封仪同三司行左龙武军大将军事莒国公兼京功徳使赠太子太保庆有所属世无乏贤猗欤将军即太保之元子也髙门有嗣羙玉无瑕识鍳精通知谋周达忠孝立志温良餙躬总角精乎两经弱冠穷于三畧文武不坠刚柔得中风姿逸羣果断在已公门家子也肃宗皇帝羙公先父有勤劳于国有训导于家爰自妙年授公左龙武军司戈广徳初转本军中未几迁同州伏龙府折冲赐紫金鱼袋本军衞宿衞皆特防恩煦宠于勲贤代宗之初蕃戎豕突烽燧西举銮舆东廵公之父子俱为侍从翼戴往复公家是先特拜公陜府元从游击将军守左龙军冯翊府左郎将上柱国太原县开国伯食邑七百户公以恪居韶淑之年志出云霄之路勤守职业色养无亏虽居长上以公代有勲绩将施延赏之恩特赐故右龙武军将军李敬照长女以其令淑有闻日内而防【`疑作烽`】为公之夫人也恩逾国戚宠过常伦服琉礼义无非常赐渥泽霶濡未之前闻公谦冲有防俭无替并谓祸生不意家衅洊臻公柴骨棘心居苫枕块左右坟阙荐奠朝哺覩之者涕零闻之者恻怛可谓至孝之至防仁【`疑`】之数年后迁右神武军翊府中郎将寻改右清率府率建中末贼泚胜奸乗其不虞祸起肘腋宫室蜂虿车驾郊畿公乃奔驰扶轮躬奉矢石出殁生死羽衞君王是知仁者必有勇也上嘉其诚特封武威郡王食邑三千户实封五百逮于克复城阙载酬厥勲兴元初拜奉天定难功臣云麾将军守右监门衞率府率寻充左龙武军南仗使八年转左内率府军职如故公家之事知无不为昼警暮廵考课尤著者有诏补本军通直将军职其将迁望亦増重松竹之操森然可观贞元来特拜左龙武军事居文眀之代翊舜禹之君嗣业既彰军风载振昔农杨氏四世三公太原王君三代三品于戱徳宗皇帝奄忽升遐顺宗钦眀践祚皇极公以册立之重拜御史中丞寻加镇军大将军赐一子正员八品改赠先父太子太保殊常之泽并集公门虽承湛露之恩不易履氷之诫霜仗増肃天门益雄规谋昭彰职事修举前后伦类莫之与京于是书芳躅于武经冩丹青于麟阁俄乃紫防迁位皇室荐哀二帝山陵六军扈跸羽仪争胜公也推先焕采寳厯新升恩加近侍迁本军大将军兼御史大夫佩玉腰金朱门防防昔马援有伏波之号班超定逺之名虽门望同途终华裔别实岂若登坛柱国授钺中朝昼列彤庭暮严清禁涣汗之重孰云比肩至如君尽其臣忠子及于父位万乃有一公其获诸公之性也矜孤愍穷寛仁厚徳不伐其善无施其劳忠孝仁义全乎始终财帛洽于姻亲粟禄霑于乡党享福君【`疑作居`】崇固其宜矣公当拜命之始将军疑有事于南郊献锋锐者盈于九门执玉帛者来于万国公为六军之首将持百代之名敷陈盛仪逈出羣格羙望充于朝野嘉声达于圣聪因赐二子出身用旌厥徳公竭其筋力罄于心神靡盬自哀积勤致疾天医继路御饵盈庭虽上命以惜贤竟膏肓之罔救公累官十任歴事五朝谋猷克申威惠斯在犹以遗训贻乎子孙身后之仪靡不详告有始有卒公其得之公尝谓知已曰大丈夫誓当开拓疆境扫涤搀抢诛锄奸凶廓清华夏致君尧舜之上荣名管葛之前岂可保位金门坐安天禄而已何乃寿龄不永事与愿违未尽所试奄辞眀代呜呼元和二年十月二十一日薨于道政里之私第享年五十有六万乗眷勲勤之徳彻食伤嗟三军思抚育之情攀辕恸泣意夫卞氏之玉絶迹于良时隋侯之珠韬光于幽壤翩翩盛徳足继前脩亹亹余风乎后代亦可谓殁而不忘者也来年十一月二十四日丹旐既举青鸟告期有司上闻锡塟殊等出天厨以飨奠俾中贵以临丧卤簿溢于郊衢笳箫震于阡陌宠光存殁泽被幽眀栖神于鳯城东南龙首原先灵之左礼之至也夫人陇西郡夫人李氏妇徳柔眀母仪贞顺视孤惸以洒泣抚灵榇以销魂追思餙终罄竭家产嗣子朝散郎前行左内率府录事叅军太原县开国公谅及王女等或婉淑冲和或贞刚励节各禀家训脩于令阃絶浆岂独于曹叅负米犹思于子路终天罔极叩地何追虑嘉躅之遗闻请脩文以记徳予以素承交契见托临终辞之不俞聊载贞石铭曰  

颙颙圣君兮谔谔良臣惟徳是辅兮皇天匪亲国有环衞兮天有钩陈心膂之寄兮畴咨哲人将军之孙兮将军之子开国承家兮提纲振纪君臣浃洽兮永冀终始形图彩阁兮名列青史彼苍者天兮殱我中贤皇王轸悼兮士旅澘然于以展思兮式荐奠筵于以餙终兮卤簿旌旃龙首之原兮鳯城之前萧萧白杨兮窅窅黄泉立石刻名兮纪勲纪徳名播羙兮千年  

## 文苑英华卷九百十

　　宋　李昉等　编軄官十八【`诸将军七将校附`】  

唐左羽林大将军史用诚碑一首  

周右卫郎将杨令一碑一首  

唐右卫郎将葛威徳碑一首  

唐上骑都尉髙则碑一首  

唐昭武校尉曹通碑一首  

唐左羽林军大将军史公神道碑  

奚敬  

将军讳用诚字君谅河南人也曽王父讳惟静开府仪同三司检校太子賔客兼侍御史河南节度先锋兵马使大父勒银青光禄大夫试太常卿兼侍御史河南节度兵马使烈考播银青光禄大夫检校国子祭酒河东节度兵马使兼御史中丞普宁郡王三代为将克昌惟武垂庆后世传芳于公公即中丞第四子义感得一时之俊沉谋有周身之防贞元初艺成絶伦纵游郡国名藩重镇争致邀迓乃不屑就其道益光襄阳节度樊公泽虚心好才与能乐善闻公有纵横之畧刚决之姿由褥礼以接之选右軄以署之而能恪勤厥位练习武经繇是樊公益所委重累迁至马军兵马使防吴少阳卒其子元济席防器以窃据淮蔡诏命唐随节使李公愬总齐军士以讨伐之命公为游奕兵马使指顾麾下号令前驱率先啓行深入贼境遇敌必战所向无遗防贼将领徒千人草创营垒旗号日兴桥栅而公伺其军食无储是刈是获备其干糇防张蚁聚控扼要害公度其孤虚可以攻取以少击众如其前堂堂之势若然中断杀伤奔溃靡有子遗生擒贼将众皆请杀而公不听以客礼待之曰吾不能杀义士从其归死于天子乃送其人于阙继而陈章疏恳请全活宪宗皇帝英眀听断诏下许之还赐军前驱使俾领先锋将兴公偕行遵其锐卒沍寒之夜凌犯雪霜击破贼城官军坌入先擒元济以槛车献于宗庙得正刑典由公之生致贼将化为忠臣覆其妖巢以功补过朝廷推赏累宠旌节授公银青光禄大夫检校太子賔客兼御史中丞仍赐上柱国诏曰素抱将才能通武训防名戎旅委质藩方敷七徳以招懐推一心而抚纳遂使戴天之大节因事斯彰奉国之名谋逢时乃合奋其勇士溃彼凶徒坚壁洞开罪人斯得永言实效无忘窹思其图尔劳是举朝典旋以东平不防将议征讨诏命李愬为徐泗节度俾行天诛愬以公沉勇夙彰思同王氏列名表请委以亲兵充行营都虞侯公恪勤无私战阵有勇破贼栅者有六收县邑者有三敎令必严刑戮不滥仁而有法其若是欤贼平迁检校国子祭酒诏曰平齐之役诸军指期众校合战各奋义勇同树勲勤永思积日之劳颇愧逾时之赏故于奬授有所超迁时属边事重难非公莫可诏统麾下镇防朔方居三年朝议以频建茂功位未充量趣徴赴阙除左羽林将军诏曰沉勇英决挺直将才制胜出竒合于兵法风励勤王之节甞从伐叛之师赫然殊功于是累振诸侯方岳多有荐北路亲军寄雄心膂统率貔貅之众申眀羽衞之严宜奬壮猷且兼峻秩敬宗皇帝以张韶作乱祸生不测环衞严整狂贼诛夷拜兼御史大夫嵗月滋深竭诚尽瘁迁大将军知军事疏封列爵褒宠勲贤劳绩既彰优荣斯及封武昌县开国子食邑五百户上方倚注信臣锡宴别殿论功校艺公实居多方委爪牙之雄未兼铁钺之寄竟以积劳成疾忧国忘身太和四年嵗在庚戍冬十一月乙未薨于升平里之私第享龄五十九皇帝轸悼废朝赙礼加等粤辛亥二月十五日甲午葬于京兆府万年县长乐郷宋侯之西原后三月诏赠工部尚书表勲臣也夫人李氏从夫之贵封赵郡夫人淑慎眀贤而能正妇道即哀尽哭动合礼经长子宗简福王府叅军次子宗授一子出身防子福郎小女平娘孩啼孺慕絶及【`旋`】懐抱以敬昔因朝奏相遇诸途语及战伐之事备闻功业之本其子以理命见托固徴斯文而表诸道盖不虚矣其词曰惟天生人必以类分定乱以武克生武臣洸洸史公振辉羣伦正直不回刚决无隣沐若膏雨煦然阳春济以寛猛施之威仁三代为将道家所忌为将四世弥彰勇毅制胜料敌善利全活擒生度材任知寒天雪夜万里齐辔攻讨贼城致之死地干戈将戢弓矢载櫜懋功既立爰议赏劳谦【`阙`】愈彰宠锡弥髙贵婚华宪辉映贤豪王者之师胜残去杀由不得已在惩桀黠惟公训齐确然不防令亦寛简政不苛察羽林震衞克壮其猷推心诚膂练习貔貅忘身奉君劳积生忧运促潜夺名无建侯追荣八座宠锡威武塟于九原轸悼眀主勲名独在骨肉归土表行丰碑垂休万古  

周右卫郎将【`集作宣威将军`】杨公碑　张　说  

公讳令一字令一太州仙掌人也隋司徒观王之孙周孝眀髙后之归孙今司衞卿之元子维有隋接三统建万国我髙祖以同姓为王维皇周敦九族叙百官我诸杨以外戚而贵公体黄之纯粹承河山之丕绪孝乎内炳忠焉外灼【`集作均`】性与天和道合仁爱收恤孤老分产踈属泰于周施约于妻子加以乐善而好学防尊而容众能辨乐和思柔酒徳容止可度温温如也文章可观彬彬【`或作粲粲`】如也渊英皎穆当世硕士与之游焉而曰君子若夫汉魏防族有恩泽之封公卿门子有良家之传【`集作侍`】公浮云世禄匪石儒风防乎王道之纪纲眀乎人事之终始年十九举进士髙第授潞州叅军转千牛胄曹迁洛阳尉从班次也居无何拜朝散大夫行通事舎人俄而加太中大夫检校天官员外郎夫行人之在周礼方国是接公脩其政令帝曰予嘉郎官之着汉仪列宿是应公司其典故时称邦则国家左贤右戚一武一文以公地望羽仪寄深虎旅除宣威将军行右衞翊府郎将僶俛从事非其好也初公时为郎也辽蕃肆扰作患幽冀皇上燠体下人故我有神兵之役选达权靡盬之吏佐猛毅维城之师乃下制以公为兵曹焉实有宻賛军政独飞长防岂云卒乘辑穆戎机式序若此而既防俾雷霆飚动勦匿殿邦威兎懐黄龙马未汗而狄尽人不疲而兵戢者公与有力也及班师振旅册勲逾时帝用咨有司之违古念有功之未录将迁徳命霈多勤有日矣方当翼大化増三光之眀熈天秩垂九徳之声昊天不惠疠气流行如何斯人胡不眉寿年四十一圣厯元年夏六月辛丑遘疾而卒呜呼哀哉梁木惟施予道不究呱呱稚嗣仰号苍穹哀哀严亲惴临渊谷遐迩寮旧既乎钦风未识之徒罔不尽【`一虫作盟`】朋悲而冀【`一作増`】矣天子悯焉吊之以玉册赠之以锦衾羣公伤焉诔徳于素斾图像【`集作体`】于青史粤乙卯假塟于合宫县平乐郷之北阜郭门十里邙山西冈峦万古之阡都邑九重【`集作原`】之地隧寄新垅魂懐故域藐是诸孤未遑归塟平生志事孰已焉防厥弟五人比才连誉曰践一献一循一惟一尚一等因心则友世称万石之闺门死丧之戚吾见伯淮之兄弟佥曰我图后事日月除乎防云此地陵谷居乎防乃布哀友生托词懐旧迹徳表墓示之来昆其铭曰  

洪河南注少华西峙氤氲灵防生此君子生此君子惟国之纪宣慈惠和礼乐文史敦锡宗类汲徴丕勤能【`集作然`】济物若不由已克眀从政【`集作训`】诞膺【`集作敷`】厥羙脩辞比阙润色东里挥翰文昌列星顺晷交防禁衞为王爪士允武允文翁归是比畴曰御冦谂军北鄙攘敌黄龙济师苍兕将王黙繄公是恃帝懿乃勲将图膴仕仇仇执宪不我力以役役大劳未受多祉景命无禄洪基中圮父兮葆鬓孤兮稚齿孔懐靡及凡伯瘁止陟彼邙山邱墟嵗磥荒垅【`集作章`】无际羣哀所起于嗟杨侯托居此矣沕潏绵曼徳音不已乆客思郷永懐桑梓  

唐元域府左果毅郎将葛公碑  

前　人  

公讳威徳字某曰葛氏京兆泾阳人也其先嬴姓咎繇之后夏有葛伯氏族兴焉宁陵之傍尚传侯国绥山之下独有仙祠婴则威服五城袭则绩称二县鸿胪秀于吴防散骑崇于晋京【`集作景`】在其子孙是冝繁羡公生而开朗长而英防非因马郑之学动合礼经不待孙吴之书暗同兵法有拳勇尚气槩顾盻棱华风神都爽五驭善于东野六射劲于西霜少以嫖姚之才入光供奉之选御桥骖驾犯清跸而不惊辇道啼乌应鸣弓而自落便蕃左右星嵗重深赠上柱国拜元城府左果毅天下大定李广之用无施云中荐贤冯唐之言已老春秋六十有五神功二年某月终于落师藁殡邙阜夫人太原郡王氏夫人郭氏实生大将军福顺一见圣主再纽乾纲重位冠乎北军茂功藏乎南史故象服临祭鱼轩以朝天子深嘉叹冯勤之母羣公列拜贺虞潭之亲享年七十有五薨于京兆之三真里公爱敬奉亲则可【`集作可字`】移于后代义方训子福禄【`集作禄字`】来及于先人塟有日矣乃下制曰礼着餙终情惟悼往询前列抑有旧章前左羽林军大将军葛福顺亡父某字某谦素此艺能未展才术奄从凋湏而嗣子克家式昭勲业既念功以追逺亦自叶而流根宜申奬赠俾慰泉壤可赠游击将军守左骁衞翊府郎将开元九年二月九日塟我郎将君军前夫人王氏后夫人郭氏祔焉礼也章芾以遂辂旗在列庙食备其牲牢法塟陈其箫皷孝慈之道着矣哀荣之礼备矣寻彼平生之事忽如絶光繋乎碑版之才永存遗烈铭曰  

【`阙`】　　　角立杰坚神鋭玉劔气雄金皷六艺爰设射驭为武百行虽多【`集作名`】忠信为主时不兼命位不充才善流庆答身谢荣来太原棣棣寔惟嘉偶羽林桓桓克大其后  

唐上骑都尉髙君神道碑　　杨　炯  

南方火徳阳精赫雷电之威西陆金行秋令毒风霜之气达其变圣人所以定天下之文象其宜圣人所以观天下之变或衣裳六合舞干戚而扫防刘或钟皷八纮用甲兵而诛暴乱若夫皇天失纪彗孛飞流后土不绳【`集作纲是`】山河崩竭蚩尤食石交【`集作灾`】害于生人项羽防山慿陵于上国天子闻皷鼙之响思将帅以龚行将军属甲胄之容揽英雄而决胜则风云潜感豪杰挺生得七星之武曲破军受五运之金多木少四时繁弱射连尹于嶅山万辟太阿杀顔良于官渡然后达人知足徒兴【`集作从`】白髪之歌烈士狥名不受黄金之赏与夫弃其笔墨汉家封万里之侯穪尔戈矛【`集作干戈`】周王命百夫之长岂可同年而语哉君讳则字规其先渤海人也后代因官遂家于泾州之定安【`唐书作安定`】县神房阿阁太山横日观之峰金阙银台沧海蔽天虚之岸风土形胜关河表里三分六州之大业师尚父賛其经纶一九合之元勲齐桓公拓其疆髙柴至徳籍东鲁之声名髙鳯沉研盛西堂之学校英才磊落而秀发人物蝉聨而间起三光不坠察髙星于太紫之宫八柱无疆奠髙岳于中黄之域曽祖冲北齐鹰郎将周右屯衞清宫府别将成军夜火教战秋风九天后一之兵六合拥前三之阵张生【`集作良`】入汉行观防楚之徴防子奔周坐见亡殷之兆祖赦周褒郡南和县长陶元亮摄官于彭泽道契羲皇陈仲弓歴职于太邱徳符星纬飘风骤雨不入【`集作过`】灌坛之郷暴武苍鹰潜出【`集作变`】瑕邱之境考才朝议郎止开府孙子荆之天骨亮防不羣王夷甫之道心神锋太峻议郎清秩悬符处士之星开府崇班上接台阶之位君雄心独断猛气无前用兵书六甲于自然知射法三篇于性道早图星象管公眀懐察变之心防识旌旗【`集作畨`】陶防祖有行师之畧属隋人板荡天下崩离朱阳夹飞鸟之云紫极现【`集作恕`】雄鸡之象陈兵争战窥玉防于中州姚石坛窃金符于防县我髙祖黄云大帝白水真人风雷海岳之神精天地隂阳之正气娲皇受命杀黒龙而定水灾汉祖乘【`集作□`】机斩白蛇而开火运君夜观乾象昼察人情审荧惑之謌謡验【`集作考`】嵩山之防记关中王气不劳徳之言沛国真星无待殷馗之説贼薛举豺狼枭獍梼杌穷竒守幽【`疑作幽集作凾`】陇以行灾负关河而作孽天王按劔出军于玉帐之前猛将分麾受律于金坛之下以义宁二年王师薄伐赵国公长孙无忌精兵若兽利器如霜问君以帷幄之谋待君以心腹之寄营当月晕因八门之死生阵法天星乘五将之关格防华盖歴眀堂以我和而制其离以我直而摧其曲败楚师于栢举未足权衡执秦桴于崤陵无阶等级此实君之功也其年诏授朝散大夫赐物三百段排患而释滞功成而不居比踈傅而辞荣追留侯以髙蹈三灵革故君子于焉待时四海清平谋臣以之归第自太王基命成康隆玉版之图髙帝受终文武盛金刀之业家给人足天成地平犹劳水旱之余尚想京坻之积咸亨三年春奉勑于河阳检校水运使【`集无使字`】搜粟都尉河堤使者铜桡铁舳苍鹰白鹤之舡竹箭桃花贝阙龙堂之水引红粟于淮海泛归舟扵秦晋遂使齐臣献纳先陈不减【`集作涸`】之名汉后丝纶即有常平之号望千石之气可以疗饥开万箱之储自然知礼此又君之功也其年诏赐上骑都尉嗟夫河流曲直天道盈虚鬼神莫之要圣贤莫之预髙台下泣孟尝君之恻怆可知梁木兴謌孔宣父之平生已矣上元三年春三月日终于乐邑里之私第享年七十六惟君魁梧动俗符彩惊人忠孝天资温良日用一门兄弟尽同钟毓之车千里賔朋时命嵇康之驾每至白云生海素月流天未尝不顾眄山河抑琴酒冯异【`异字集作公孙`】之大树对诸将而无言【`集有禽字`】子夏之名山谢时人以不语【`集作而长往`】四林游刄八水忘筌能祛有漏之因早得无生之法虽十年俱尽陆士衡之长叹【`集作叹逰`】有徴而千载犹生蔺相如之壮心恒在即以冬十月丁酉塟于定安东南二十里之平原礼也陶公相宅郭璞占坟靣丹鳯而背兆青鸟而徴白马三百篇之后卜筮何从二千石之荣子孙无替长男仁叡中男仁楷少男上护仁眆等或体穷三变潘陆不足以升堂或力敌万夫关张不足以扶毂有元方季方之长防传学诗学礼之门风金友玉昆忠臣孝子穷号积于心髓创钜纒于肌骨星辰已变昊天无报徳之期霜露潜移君子有终身之感塟之以礼垂制度于三王思之以时别蒸尝于四季然后按贤之旧徳叙潘岳之家风戴逵铭北海之文张昶刻西山之石若使邓将军之一见自得嘉名魏太祖之来观悬知絶唱其词曰金阙千仭银宫百常发挥雷雨震动隂阳山水形胜人神防昌九州覇业赐【`集作四`】履勤王乐只君子邦家之光惊雷气大昴征祥运属飞海时逢吸霜中原逐鹿西岳亡羊汉起髙帝周兴太王乃披荆棘即【`阙`】坛场国步犹阻黎元未康将军不拜使者相望阵合星斗兵符玉璜殱夷判逆刷涤边荒化穆三代时清九皇犹思礼节尚试尧汤漕通淮海水泛舟航苍鹰鹢舳紫贝龙堂功立身退乃悬车杖乡百年俄项万绪悲凉昔时华屋今日房平天惨惨半月苍苍地谓西郭山言北邙曲池无处松槚成行  

唐昭武校尉曹君神道碑　　前　人  

君讳通字某其先沛国谯人也近代因官遂居于州之常乐县故今为县人焉颛顼髙阳之子孙曹叔振铎之苖裔山河白马汉丞相开一代之基谯沛黄龙魏武帝定三分之业承家【`集作苖`】卹岳峙星罗居雍州【`集作之字`】西境断匈奴【`集作之字`】右臂门容驷马旌旗玉塞之雄坐列三貂人物金行之秀祖某隐居不仕父显荡冦将军河庭寳玉广都鸾鳯或闾阎之内礼敌于诸侯或抱皷之间威振于千里功则可大以官族而为官徳亦不孤惟将门而有将君天才卓越雄略纵横陶谦性好于幡旗王濬志在于长防东方谏议口诵孙吴诸葛武侯坐吟梁甫属有隋之末四海分崩皇运之初三光草昧五星同聚田横犹在于草【`集作每`】中九代飞荣隗尚屯于陇右贺防盛操符誓众斩木称兵以雕题凿齿之余负劲努强弓之勇遂欲驱驰我塞北挠乱我河西天子不怿于庙堂皷其雷电使者相望于道路申其吊伐武徳元年乃诏侍中杨仁防出使先之以徳义陈之以兵甲七旬干羽不籍有苗之师万国侯王坐见防风之戮君深知逆顺独断胷懐去危即安转祸为福非如马援遨【`集作来`】逰二帝之都不学窦融自保三分之重勑授昭武校尉鲜卑丑类慕容残孽迁扵大棘之城止于小兰之界虽谓其羣下愿闻礼于上宗【`集作京`】而拜以将军遂夸大于诸国贞观八年诏特进代国公李靖为行军大总管登坛拜将授行师开太一之三门闭隂符之六甲决胜于爼豆然后折冲万里信贤如腹心故能匡正八极君当仁不让闻义则行从王粲之戎旅弃班超之笔砚系单于之颈有类长沙斩楼兰之王更加平县【`集作乐`】诏除上骑都尉车师旧国俯桃【`集作枕`】前庭戊巳遗墟斜连后壁负天山而版荡拥蒲海而防刘圣人之徳非欲穷兵黩武王者之师盖为夷防静乱十四年诏兵部尚书侯君集为行军大总管军营玉帐武畧珠韬旌旗蔽于日月金皷闻于天地安人保大实慿帷幄之谋斩将搴旗诚借武夫之力君懐髙义思报国恩从来六郡之子是惟【`集作为`】万人之敌梯冲所及攻靡坚城矛防【`一作弟伐匪`】所临野无横阵一举而清海外再战而涤河源饮至防勲抑惟恒授诏除上柱国君备尝艰阻频有战功天子闻之累加徴辟慕田畴之节羞卖卢龙之塞髙鲁连之义请从沧海之逰遂乃散发乡亭拂衣邱壑为赵魏之老在羲皇之上【`集作年`】关内诸公深知郭解洛阳人物髙谈剧孟家僮有礼皆使拜賔门客多才咸能市义南宫养老坐闻鸠杖之荣东岳逰魂俄见鹤书之召以龙翔元年某月某日终于里第呜呼哀哉夫人某官之女也流湘防祉河洛腾休符玉石之坚贞贯风霜之惨烈镜飞天上窥祥鳯【`集作死鸾鸣`】于银台劔动星文秘蛟龙于玉匣以某年某月日终越某年月日合塟于某原君孝实因心忠为令徳鲜花匝苑【`集作树`】尽兄弟之欢娱好鸟鸣林展交逰之宴喜太初朗月俯照金鞍叔夜清风来生寳劔故能战必胜攻必取西零种族遥惮武臣北汉酋豪见称飞将虽死之日犹生之年园令独慕于相如汉帝长懐于李牧长子防击将军和政府右果毅都尉上柱国永雄次子朝散郎行西州柳中县主簿上骑都尉知君等三余广学百战雄才就养之方兼申爱敬慎终之道不忘哀戚虽雨崩【`阙`】　　　子之格言而防齧前松【`集作末禾`】有文王之故事即以某年月日改塟于木城之平原长妇某氏即永雄之妻也某官之女柔风淑誉习礼闻诗上奉舅姑旁睦娣姒温家之妇方欢白玉之台卢氏之妻空对黄金之椀先以永淳元年某月日终至是即陪窆于茔内右翊衞轨兵图日用劔术天知六郡许其良家三川养其声利思祖徳愿叙家风托无媿之铭防涉载劳于千仭访他山之石东西向逾于万里烱効官昌运负谴眀时始以东宫学士出为梓州司法倾盖相逢当仁不让庶使见曹娥之碣杨修叹其好词读元寿之文髙祖称其佳作其词曰  

大矣丞相天地翼【`集作寅`】亮烝哉侯王子孙蕃昌条分叶散源濬流长金城北见【`集作峙`】玉关西侯山泽骈罗冠车【`集作衣冠`】辐凑防神生徳兴贤诞秀曰有人英材标国桢髫年学劔丱【`集作弱`】嵗论兵以身许国东讨西征皇家啓圣拨乱反正贼游魂不防王命亦既授首河西大定蕞尔湟中车书未同帝赫斯怒攅其英雄风行电【`集作地`】转谷静山空二庭遗孽交河路絶天子闻鼙元戎按节王师无战海外有截归我田庐功成不居嵗云秋矣日月其除寿非金石命也如何孝乎兄弟塟之以礼蓼蓼者莪人生若多言犹在耳邈【`集作邈若`】山河  

## 文苑英华卷九百十一

　宋　李昉等　编职官十九【`都督一`】  

周河州都督普屯威碑一首  

唐并州都督尉迟恭碑一首  

周上柱国宿国公河州都督普屯威神道碑铭  

【`并序`】　　　　　　　　　　庾　信  

公讳威字某河南洛阳人也旧姓辛陇西人基若水之源纂商邱之胄邑于大亳实定其居封于小辛乃成其姓是以山川被髪辛有得见事之机八封占爻辛廖有知人之鉴佐治以东都上将魏帝解衣武贤以西国功臣汉王推毂祖大汗武川太守考生河州四面总管大都督陇右贵臣河西鼎族公侯踵武岳牧连镳并得声振长榆名雄高柳公秉灵山岳诞载星辰结发嶷然龆年成徳澄波万顷建标千仞锋颖既高光芒已逺青衿学劒既为人主所称童子论兵即在中军之策永熙元年入仕防授直荡都督太祖文皇帝雪旧君之耻连西伯之功始裂鸿沟初登函谷公擢衣沐发杖劒辕门撤洗足而相迎下賔堦而顾问自此即居帐内仍为直寝授宁逺将军羽林监白土县开国伯邑五百户大统元年从迎大驾进爵为侯増邑三百户加冠军将军散骑常侍转大都督公善于用兵长于抚御自攻洛阳定农战河桥平沙苑冒刃冲锋前无横阵况以木六钧函七属门多悬胄箭必中鞍山积器械谷粮牛马军吏计功司勲赏策授使持节银青光禄大夫进爵为公増邑八百户昔者受律赤符韩信当千里治兵白帝张飞拟万人皆此于今日公之谓也五年授使持节都督州诸军事州刺史浮于【`一作于`】江海达于淮泗篠簜既敷瑶琨即序十三年授车骑大将军仪同三司寻迁骠骑大将军开府仍赐姓普屯即为官族入陪武帐出揔戎韬置府于阳关张于瀚海故得上书于汉即用同宗争长于周还无异姓十六年授鄜州诸军事鄜州刺史公颖烦两牧风政神明虎去西河枭移东郡河湄瑞气特表亷平鄜祀神光偏明正直及乎魏终天禄周受惟新明命已迁彜伦或革周元年改授大将军抱罕郡开国公増邑一千户军中受诏非论北伐之功大将登坛无待东归之策置阵太平开隂晋之道连兵广武纳荥阳之城校战丹山移营白壁莫不勇冠三军名凌五将保定四年授宁州揔管掌其北门既为郑国所委捍其西鄙无惧秦亭之逼是以筑平纲之城衞人拱手戍荥波之泽梁氏寒心朝廷与公有内外之亲令公从戚里之贵乃以魏文帝女为公夫人遂得长门之左别开公主之园濯龙之傍便有王姬之馆五年被征入京拜少【`本传作小`】司马期于司武以公为魏绛佐于中军以公为荀首岂直谓之鹑火称之缙云而已哉其年被使领兵出西凉州奉迎突厥皇后纪制【`疑衍`】裂繻来卿为君逆称族而行尊君命也天和元年授柱国拜大司寇楚之柱国方之南火轩之司寇譬以西云总授于公能官人也建徳二年授少傅四年授河州总管都督七州诸军事即为河州大中正公之桑梓本于此地再为连率频仍衣锦襄城龙种更及池台桂阳仙人还归乡里故老亲賔酣歌相庆安车驷马天下荣之宣政元年授上柱国更加少傅配于上相即陪扈之图居于京师实有圯桥之策改封宿国公食邑并前五千五百户射鸿旧圃舞鹤余城既浮酸枣之河聊对淇园之竹来朝建章则天子降席出游戚里则羣公下堦是以行满天地名闻四海方当光辅五军参谋七政天厉弗戒薨于所居春秋六十有九柳庄告殡倾社稷之臣郑侨云亡得诸侯之礼诏赠某官諡某公礼也以今开皇元年七月某日反葬于河州金城郡之苑川乡山行陇底地入塞原望积石以縁河临崆峒而下坂甲黄肠﨑岖亭鄣及云奠彻方劳榆沈若夫树反壤也封夏屋焉终须颖川之碑乃见华隂之碣世子仪同永达孝性有闻居丧得礼嗟海变而田成惧山飞而地絶勤石墓田仍铭云尔少典之孙王之子贯于月金承于水降及于周公侯复始风俗气山川表里河连积石山带崆峒秦亭北上汉使西通金行气壮地势人雄棱棱高节凛凛踈风祖考藩屏浊河清渭两地谟明双流光贵水无别色云无异气为吏为民惟懐惟畏公之嗣世实秉英灵降神中岳回文列星鸾翔凤顾珠角山庭臣深义本子极天经洛城战阵河桥旗皷箭饮石梁劒燃铜柱并丽六麋俱抽双虎玉门开羣阳关置府再为上台两为少傅模范帝师经纶国步允袭峻徳钦明审谕不吝车茵谁言温树天道茫昧年龄倐忽上将星开功臣鼎没九原陵阜三河甲卒地险林营危马窟西州永别北阙长辞山张虚盖野祭空帷陵原地逈松路风悲铭于碣石勒以贞  

唐并州都督鄂国公尉迟恭碑  

许敬宗  

盖闻岳灵昭恊其神者申甫纬象腾斌含其精者伊傅用调芳玉増耀金符譬八柱之承天犹四溟之载地是以邠郊创厯防契非郦【`一作熊`】之兆沛野开基郁防攀鳞之杰莫不凝徽简策篆勲戈鼎此裂【`一无此字`】河西而济美期砺岳以畴庸若乃经啓睿图弥纶圣业扈兵师于丹水夷饵石之祅渠振文策于乌江扫防山之巨祲抑七佐镕铸五臣致我后于勋华轶前修于樊灌名高絶代其在忠武公乎公讳恭字敬徳河南洛人【`唐书作翔州善阳人`】也原夫玉灵长控昌源于弱水琼基峻逺峙层构于轩台叶粹气以擒贼威横朔野奄崆峒而擅武迹跨中原亦犹江马南浮图基巨丽溟鲲北运激势扶摇是故轩冕传华半神州而交蔚忠良秀美帝里而驰芬与夫由余去危斥剪敦而作覇日防受顾光珥貂而累华考诸声实固不同年而语也曽祖本贞后魏中郎将冠军将军渔阳郡开国公赠中外六州诸军事【`一作使`】諡曰懋道粹黄中寄侔丹化袭徽章于珪瑞飞茂绩于钟镛大父益都北齐左兵郎中迁金紫光禄大夫入周济州诸军事济州刺史雕锼杞梓黼藻人伦用匪齐钩亟深微管之寄价符赵璧愈擅入秦之美考伽隋授仪同三司衞王记室皇朝追封常宁安公赠汾州刺史幽州都督材纬三端镳武库位阶一命顿辔文房下调悲于季叶饰壤昭于昌运故知壮气犹生贯千秋其尚想名臣不作瞻九原而増悼再缛部符之赠式冠封坟之典公邓林抽颖昆峤疏源非假七龄早郁凌霜之干爰滋九润先孕聨云之寳瞻言广术企列防于髫初属相倾义俯回戈于度内雄姿岐嶷覆篑裁规沉勇潜贞涌泉韫量饰躬由礼检性依仁匪衞祓于齐挑函翘诚于孟荀言泉河防应千里而无违侠气飚腾轻百金而有裕加以钤符秘劒术精微偃月疏营右泽左陵之势浮云鴈阵鵞张鹤列之竒莫不夙契灵台暗穷神奥由是誉光日下声盖秦中而翠虬骧雾必先阶于尺木紫鷰追风初发踪于步武爰膺执防之选以効弃觚之节防授元师都督拜朝散大夫转议正大夫加银青光禄大夫大业十二年也未展雄飞载羁下列何意乎九苞呈瑞俪彩司晨一角効祥俦踪警夜俄而运钟旒冕【`疑`】政弛永【`疑`】衣大浸襄陵长虹贯日公乃行吟梁父希管晏以思齐屈迹淮隂俟萧张而佐命皇家补倾极振頺纲提劒风驱援旗电扫刘武周不稽天气寔暗人谋怒穷辙以抗威临焦原而自逸公见縻昏伪迫以驱驰取譬辛毗甫依袁而免戾同夫马援聊寄隗以偷全尚鞠丑徒据其危堞太宗俯离凤邸亲御龙韬军次介休将屠伪邑早钦英畧深嘉义勇飞箭以述皇威投金以申同徳公鉴穷无象识照先机虚【`一作雪`】西楚之如狼陋张角之吠犬遽归真主期乎定人擢授秦府统军于时帝道维新王途多故瑞鸡之野式静云雷献蜃之川未均霜露蕞尔凶狡久肆回邪载动神兵龚行天罚救楚妙筭虽独运于冲襟授律宏规固思慿于猛将乃以公为行军总管遵彼前矛【`一作旌旄`】追奔若顺海乘兹破竹溃敌如决河积甲齐山中岳由其咸定封尸筑观王城于是乂安饮至镐京策勲居防所赐金帛盖以千箱其后六统偏师五为总管北殱猾夏南廓滔天戮鲸鲵于洙泗溺骖防于漳所向风靡赏钺彛班时外难初康内衅方兆春坊阶乱构祸深于戾园李屏穷凶为蠧尤于傲象公早叅帷幕思固宗祧骤起圣懐累明大义九年六月二凶伏辜虽天道祸淫盖頼君之筭也擢拜左衞大将军兼太子左衞率贞观元年授右武大将军屯兵数万咸令统领职歴二官兼司七校龙飞静拆揔禁旅于瑶山马珥临戎肃严兵于锜禁于是威驰银牓宠峻金吾拜上柱国呉国公食邑三千户实封一千三百户若迁【`疑`】黼曰【`疑`】疏峰奄衡巫而廓镇雷导风【`一作服`】驱【`区遇功`】防江汉以咸池余砾涵辉明珠韬媚是称奥壤独擅雄州伫寄惟良以敷景化连帅之重佥曰尔谐贞观四年授襄均邓淅唐五州都督襄州刺史班朝惊俗载屏丹帷虚犴迁绕宁因赭服布中和而驿化浃旁润以驰威惠泽潜通吐浪由其絶渚仁风普畅啸谷所以浮江弛风牍于东臯歳储京庾契成麟于西序家知礼让道彼湘沅俗均邹鲁里称冠盖既洽甿謡地接股肱伫求人瘼八年授光禄大夫行同州刺史封建功臣改封鄂国公册拜宣州刺史昔炎周裂壤荣阳茂十邑之庸有晋畴荣壮武峻重封之典校其优劣讵可扶轮累迁灵鄜夏三州都督懋兹宏徳函牧大藩控十角于星街信覃塞揔百城于天堑义偃朱方端委之风裭危冠而变俗氊裘之长弃呜镝以归仁泪乎紫封流渥朱轮徒传莫不情深借冦恋切留黄可谓柔逺以徳人称遗爱者矣既而俯鉴忘筌景文成之茂躅深惟满器躐太之高踪漏促铜仪循良夜之不怠体安玉杖谅坦路之难追奏拟青规辞荣绛阙特回天睠赐【`一作肆`】其诚请于是册拜开府仪同三司礼秩加等已而从容廊庙怡畅邱园架巘图莲疏池防箭后堂歌吹通逸响于南隣别业林泉接芳隂于西第加以陶风元穆勲胄兼之里遂高阳门承通徳故能聨姻瑶府结庆璿枝荣亚元吉宠班右威清楼耸构遥通女之津黄阁凝扉近接天孙之馆长筵绮合韦珠与谢玉交辉广庑云浮籥共摐金递奏庭乌効祉燮曜槐端隟骏流年俄潜【`阙`】　嗟乎巨川既济奄迁舟于夜壑高台遽倾倐摧梁于夣奠粤以显庆三年十一月二十六日遘疾薨于长安之私第春秋七十有四皇上情切宗臣痛深国老举哀别次罢朝者累辰昔平仲云亡趋轮轸恸宣尼告逝述诔申哀未足方此撤悬喻斯辍祭追赠司徒词曰饰终之典实属于勲贤追逺之恩光归于令望故开府仪同三司上柱国鄂国公敬徳志局标举基宇沉奥忠义之节歴夷险而不渝仁勇之风虽造次而必践乃诚申于伯府茂绩展于行阵西汉元勲韩彭非重东京【`阙`】将呉邓为轻着恭肃于轩陛驰声猷于藩岳方隆朝寄之荣便追止足之分阐雄林而兼济植高操而孤往道映千古举光百辟与善俄褰殱良奄洎永言遗烈震动于心宜崇礼命式旌幽壤可赐【`疑作赠`】司徒使持节都督并蔚岚代等四州诸军事并州刺史余官封竝如故所司备礼册命给班劔四十人及羽葆皷吹赠绢一千五百段米粟一千五百石陪葬昭陵葬事所须并宜官给并赐东园秘器仪仗皷吹送至墓所仍送还宅并为立碑仍令鸿胪卿琅琊郡开国公萧嗣业监护光禄少卿殷令名为副使务从优厚称朕意焉又下諡诏曰名以实称事光于前典諡为表礼缛厚于尊言故博闻强立少傅擅文成之美行刚服逺冠军膺景植之赐故开府仪同三司上柱国鄂国公赠司徒并州都督敬徳襟宇宏邵机神秘逺气茂英果情驰义烈阐雄图而赞业标峻节以拟功道叶宗臣望隆时宰爱升九命之宠宜享三尊之位福谦从説悼往増酸奉上危身诚许国之贞操安人和众亦经邦之懿范祥式兹典锡以大名可諡忠武仍遣使持节备礼告柩以显庆四年歳次己未四月丁未朔十四日庚申陪葬于昭陵礼也惟公资和清粹禀锐雷霆勇冠六军不失独夫之色志澄四海期于万里之外登范车而绎虑抚陈室以栖情苍璧内融负青冥其非逺白珪外审体黄裳而愈固艺或微而咸综枝虽末而旁该象弭初弯先穿卧石鱼文且击遂引飞泉擅扛鼎而推雄掩防轮而効捷观其事亲孝事君忠居身节与士信识通其变逺鉴穷于未形智括其神临事期乎不测非外物之攸奬咸冝体以自然运属艰虞披荆而扶帝业功宣草昧借箸以沃神襟载扈升陑爰叅誓牧掩孙呉而高视韩白以长驱是以舍代偃齐似青邱之吞夣泽推坚衂锐犹黄间之穿鲁缟祥符捧日亮尧景而増辉道契从风燮虞薰而演化故能丹书誓策青社疏荣位兆衔诸【`疑`】资五申而统律寄深锡壤按十部以宣风年暨抽簪礼优执酳悬舆胜躅昭茂宠于安车纳驷高门峻朝章于行马斯所谓道烈可纪令终有俶者欤有子右领军将军宝林凤羽摛姿龙媒骋逸丞相之子道懋传经王公之孙望高倒屣掩八屯而効职副九列以腾芳履孝名克隆华阀显亲穆誉爰树丰碑纪徳卢山载表茂陵之域题贞毕陌式分京兆之阡庶令过客披文立名可则故懐斯惠望拜知归其铭曰  

商周龙跃尹望鹰风云冝感鳞翮曽骧于赫皇祚禔祯防昌锡兹元弼勲烈推光茂徳初诞英徽早畅狼宿摛精文恊贶弃繻关下受符圯上秘策金韬腾猷玉帐贞心孤邵猛气横飞长戈叄捷雄防双挥蛟分承影鴈落忘归韬竒伫睿屈迹乘机衅起射天妖凝鬬日明一光啓半千秀出道契披捧功宣授律冀北先驰图南载逸受脤威专征耀武马陵削树鸢方铸柱云卷鸣祠风讴啸雨静祲破竹销氛玉弩戎衣式定河带同盟望高四履宠峻千兵裂壤扮邑分麾抑营纲罗方邵蹑迹良平出建隼旟入叅凤辇名班贽玉贲光仪铉朱户吟笳青门树冕金装甫散璇霜遽践昔恭丹扆载奉薰琴今陪禭空悲谷林纷纷礼褥杳杳光沉阍桐永閟宰树方深信瞻言史策逺振徽音  

## 文苑英华卷九百十二

　宋　李昉等　编职官二十【`都督二`】  

泸州都督王湛碑一首  

潭州都督杨志本碑一首  

泸州都督王湛【`集作谌`】神道碑　杨　炯  

惟汉高祖应天顺人祭蚩尤于沛庭斩大虵于丰泽则丰沛之豪杰乘于【`集作庆`】云矣惟汉光武龙飞凤翔举新市之八千破王寻之百万则南阳之佐命动于【`一作于`】天矣我高祖神尧皇帝以唐侯而建国从晋阳以【`集作而`】起兵恊和万邦光宅天下则太原之衣冠有大勲矣公讳湛字懐元太原晋阳人也十一代祖卓晋给事中母常山公主河东有汤沐邑因家焉葬于长夀原故乡有太原之号皇业伊始公以中防从事【`集无事字`】赐田鄠杜间今为雍州人也昔武王定于下人太子賔于上帝基【`一作因`】酆镐而开国籍神仙以【`一作而`】命氏霸则司徒所让位天子所不臣昶则孝弟于闺门务学于师友岂直横江斩将南登建业【`集作邺`】之台土食金沟北徙邙山之宅自兹厥后数百年间国移三统周人共推其代禄家徙五陵汉朝不易其冠冕祖宗迈后魏中书侍郎彭城王府司马周春官大夫都督晋阳侯祖亮本州主簿司木上士隋赠信州刺史大名革于东魏天命集于西周宗伯所以辨其仪林衡所以平其守父绰秦孝王府掾仁寿宫监离石郡通守晋阳侯皇朝石州刺史逆贼刘武周攻陷郡城因而遇害赠代州总管諡曰烈侯礼也天造草昧王业艰难周师才至于太原蕃兵遂入于离石负户而汲不能定西戎之祸拆骸而防不能解南楚之围仁者杀身以成名事【`集作君子`】有死而无贰公承圣贤之末代【`一作代出`】属丧乱之多天子乘舆方清秣陵之气诸侯斧钺莫救骊山之烽国有命而何言邦无道而斯隐大业之季本州察孝亷非其好也高祖乃操斗极拜图书再驾临于孟津五星合于东井公解衣而济策杖而行郦食其之长者逢汉祖而长揖袁曜卿之茂才见曹公而不拜从平霍邑授紫金光禄大夫入长安加左光禄大夫歴丞相相国二府典籖叅军事高祖受禅擢为通事舍人通直散骑侍郎封金水县侯食邑七百户稍迁虞部郎中丁烈侯艰去职寻起为陇西别驾【`七字集作寻起为西韩泗州治中转隆陇二州别驾`】商鄜二州刺史上柱国荆州大都督府司马冀州刺史定其封邑誓以河山【`一作山河`】萧相立功于万代留侯决策于千里愿持一郡洛阳之任耿纯兼摄八州江东之拜陶侃龙朔三年迁使持节都督泸荣溱珍四州诸军事泸州刺史江阳县地【`一作郡县`】泸水提封叅伐下而为益州岐山上而为井络尺兵再戢黄昌两日之歌槃木斯来景伯三年之化功成露冕歳及悬车叹踈广之知足慕祁奚之请老干封二年上书乞骸骨诏公禄赐同京官仍朝朔望天子歴吉日恊露辰郊上祀清庙诏公行太尉事国之大事摄在有司苍璧黄琮六玉以昭天地路皷隂竹九变而祠祖考名遂身退居常待终山川则羣望并走星象则中台夜拆春秋九十有三以咸亨三年【`集作永涥二年`】七月十七日薨于京师永崇里諡曰敏【`集有侯字`】丧事官给赐物三百段粟三百石葬日车服往还有司监护公幼钟偏罚毁过人八歳读书至无母何恃废书恸哭欧血数升逮事继亲孝闻州党恩深母子比王元之事亲夣感天娄【`集作夫妻`】等行【`集作衡`】卿之至孝年才一纪有若成人吏部薛公见而称叹颖川之司马徳操早知刘廙谯国之夏侯泰初深叹【`集作明`】乐毅兵次霍邑力战有功高祖嘉之赐良马一疋进围京城为伏弩所中高祖临视赐物三百段流血及屦未絶皷音左轮朱殷岂敢言病武徳之始奉使岭南冯盎等稽首称臣献琛奉【`集作执`】贽舍人薛卓遇害北庭诏公责问单于谢罪赐黄金五十斤杂防二百段南逾涨海北度隂山太中大夫去尉佗之黄屋高车使者作匈奴之铁劵离石之难也枕干而寝见星而行号泣不絶声者千里水浆不入口者数日同武陵之任袭入构诸羌异河内之张武空持遗劔呉逺由其得铭王裒以之攀栢冀州境内旧多淫祀褰帷按部申明法禁诏书迁秩百姓攀车立庙生祠树碑颂徳亦犹栾巴典郡山鬼潜移张禹牧州江涛不起公出身六十载遗爱二十【`集作十二`】州遂罢方岳之官仍居上台之位始于拨乱伊尹之辅成汤终于太平轩辕之得风后然后拂衣高蹈躬览载籍着遗诫十八章盛行于代法文王周易之变象尼父孝经之篇穷性命之理尽天人之际庄周著论生也若浮史佚立言没而不朽越文明元年二月十七日陪葬于献陵礼也长子朝散大夫行扶风令遐观等生刍一束泣血三年不逾圣人之礼能行大夫之孝京兆载开其新阡昆吾用昭其旧徳百年宫室宛在章台之东五校军营依然茂陵之下其铭曰  

昔在汤武阿衡尚父下及高光萧何邓禹皇天眷命赫矣高祖惟岳降神克生元辅攻城野战张飞关侯竒策密谋荀彧【`集作攸`】贾诩始陪营衞仍叅幕府旌节龙沙轩旗象浦出临方岳入调风雨其生也荣池台钟皷其死也哀陈兵复土孝乎惟子无父何怙刋石勒铭永传终古  

潭州都督杨志本碑　　　　严识  

惟天子主万邦家六合内有八揆四岳外有州牧侯长所以奉若天道绥厥兆人润饰宏业光发徽颂昔汉宣帝悯叹息之声晋武皇缉垂拱之化以为统世御俗政平讼理与我共此者其惟良二千石乎于戏杨公徳迈其职振文翁黄覇之风粹迪郭贺贾琮之道精底慎财赋而行其礼典肃恭明神而敬事耆耋旌别淑慝卑【`疑`】克畏慕可谓其庶乎博施于人而能济众者公讳志本字文范农华隂人也其先出自周姬有伯侨者享封于晋食邑于杨命氏立宗权舆自此矣夫源濬泉则派流括地盘基穷【`阙`】则峯岑入天是以徳富者其胄露繁英多者其族云蔓故朱轮渥彩通侯震于十人白环深庆太尉传于四叶天才雄逸自得曹植相推地望増华耻与王珣为比曽祖晋陈内使舍人临海王府长史开蓬蒋遂交爱等九州刺史武康节公隋赠上开府仪同三司青冀等五州刺史有集行于代有诗入文防集精词伟赋诡艶瑰音偶邹阳之曳门代徐邈之居省割珪符于比境异俗知归闻皷吹于中霄累朝加赠大父林甫陈贞威将军广州都督隋上开府仪同三司渠芳等五州刺史上郡北平等五郡太守皇朝营州总管绛州刺史上柱国冝春郡公邑五千户自呉飞楚声轶湛卢从赵入秦价先和氏江南旧国委崇章于大树关右新君延茂秩于开府既而隋纲就弛唐防行徴公坐听虵分暗【`一作皓`】期龙跃同荀彧之去绍来议深根等马援之辞归陈聚米高祖神尧皇帝深多决胜寔念畴庸册命且隆法【`一作降`】三光而析壤循良是属寄千里之专城烈考琮皇朝秦王府库直太宗文宗文武圣皇帝赠感旧赋一道诗三篇歴茂梓二州长史沔绥二州刺史上柱国叶赞经纶预叅康济耿纯自结早申献帛之诚呉质旧游时蒙枉骑之眷幡旗长防门卷纷纷芝兰玉树阶庭韡韡公吸太和之英液禀高明之淑气松骨始萌早抱凌霜之操瑶精在璞更烁成虹之彩岐嶷自深惟友【`一作燮友`】惟孝蒸蒸然纯至日茂岂待乎浸润之功而后滋也年甫六稔即丁内艰号不辍声泣下成血絶浆絶粒毁剧成人大连少连曷云克迈自是名韵激射艺实汪洋希风者刮听而弥仰挹道者洗瞩而欣契杜安登学贵戚咸遗其书王粲在门中郎遽倒其履格不期峻而且【`一作在`】高标削成量不期深自有天琛水恠施之于夏屋则可以洒桶编栌棑之于大川则可以冲涛截波矣年三十以右亲衞调补石州司法叅军鹏图未骋鸿渐初升惟敬五行以成三徳习于公之待封宪陈氏之特寛楼烦之南咸知审克离石之境自以无寃转桂州都督府法曹叅军清棘犴察梧囚明慎用法而不留狱都督周道务以公氷襟同洁石性浑坚庇恶木而深耻饮贪泉而不易奏充岭南市阉口珠玉使侁侁五峤皇皇百越路穷南服境淑西屠握水冲之钱权御府之产歴剖蚌泣鲛之巨涨窥结緑瑚之怪宂自异时魁杰之士以事而临其地罕有声背于黩节全其贞将军北旋犹见猜于薏苡大夫南使亦受遗于金装而公散国财市蛮寳混之不浊涅而不缁易生人之所难凛然有伯夷之风矣以外忧去职百里而趋三年无改长舆哀【`一作良`】苦国主念以増忧次翁服竟郡守逼而方释服阕授始州司法叅军公九章惟精故三政居理小大必察洽于人心紫防军大使驸马周道务奏充营田判官考菑畬相坟衍申李悝尽力之教行商鞅急耕之赏采落花动深曳棘故军頼滋殖人无阻饥转州高邮县令加朝散大夫迁雍州吴原令道徳齐礼风移俗易野翟依驯灾蝗折去铄库兵以为器弹鸣琴以坐堂淮海之邦众斯恱矣奏雍州司士邑人斯附矣迁邱州司马兼库平军灵关道度支运粮使【`一作侯非`】七羌九兵【`一作邱`】时闻暴梗征师链卒式张威防宻往通蜀穷关抵駹歴严道之邛崃縁汉嘉之折坂滑壤沮涂【`一作坦宁`】且疑泉覆淫澍不开莫殊天漏公审摇中算广蓄边储率担夫竦餽卒膺隒堕【`一有膓字`】腹陉危鱼颉鸟颃轠轳不絶军戎以济岂慙流马之功才干方申犹兼展骥之任转始州长史限以劔阁阻以石门张载勒铭之所范睢通栈之地邑户迁逃里踈寂版籍徒纪征赋缺如公绥之斯懐集之斯至坟无辍享之鬼家有恋本之夫邦国不空既頼王祥之绩吾无忧矣寔惟蒋济之能制公检校棣州刺史俄而东抚叛蕃北防猖狂鹗钞虎飞海慼云拂残破城邑杀畧吏人激伤血于燕冀铺割觜于恒碣两河之土崩矣百姓之心摇矣则天皇后有命分麾寘懐扑燎班告羣后时惟念哉公拜书雨泣杖节雷申画郊圻慎固封守威以震敌惠以保甿故得境内无柝声野外无尘影犹祭之有勇虏不敢窥若李广之能飞冦恒警避贼平授使持节鄿州刺史蕲州芜回楚风轻亟机连黄石之山江带青林之浦公敷国典洒朝恩斟化源撰猷懿镇动以徳阖郡知方息竞以义众事攸教贪残尽去自使乳虎浮江灾疫不生即有牵牛入界寻除都督潭衡等七州诸军事潭州刺史建麾渉境先求异行停舆决讼应变如神兴废唯降其一书得失每询于三老且青阳旧城白鹭通浦控引江岭括集山谿交贺所竞冠盖斯杂示之以无欲盗子恱化以归农激之以至淳浮客感携而请赋故年景未及于周次风化穆着于衡湘矣公以老浸生危官疲神耗深惟退身之诚频奏乞骸之表制曰潭州都督杨志本歴官歳乆悬车礼及宜遂请老之诚以就归闲之美可听致仕于是高谢方镇卷懐条察俶图轻舸特【`一作将`】去江潭言念安车展游田里而灾禽集舍息马归山长沙捐夀昊天不吊维长安四年秋八月十七日薨于州馆享年七十有七号黎沸境恸庶蒌庭莫不若丧慈亲愿行衰绖虽仓慈既殁激深慕于图形郭伋云亡注隤思于配杜亦蔑兹尚矣惟公姿范端凝精符朗秀器含经济而纬以斯文才抱圆通而干以洵直虚受以广纳资用晦以冲谦游其域则童幼警其卑野贱忘其窭泳其波则骄伐以酌损刚戾以克柔瑰节霜明伟尚烟竦横徳辉以烁邦族锵嘉闻而满区县学成渊海隔风雨而恒观辨若奔涛铸键机而不发常慕汲黯宁为管仲维迹在公匪懐私已率诚任道深祈利物位愈高而魂益厉绩既凝而心更勤食不贰味居不重席俸禄必散于孤亲车马共敝于同友寔汉元以来未有不若斯人也夫人昌宁郡君河东长孙氏周尚书左仆射郐国公侯之孙也体备柔闲道钟清懿言而可式动必由礼纎累不挂于心浮伪岂回其首肃侍巾栉勉执綋綖邈邈承姑获茝兰而必献拳拳训子见俎豆而斯宁义渥旁周仁光下逮允厘中事载穆其序端仪丽轨抑不可选欤悲夫朝露未晞云无处所同辟司徒之室初得赐封在季武子之阶终闻许合以大定元年卒于蕲州官舍春秋六十九粤神龙元年八月二十五日合祔于咸阳旧茔礼也田疏毕陌树郁平陵立石前倾依然哭鸟之象野坟旁野别为埋鹿之标有子前永州司功景前左勲衞【`一作镇`】等凤毛齐整【`一作熠`】麟角早成孝思既深观行无缺勤兼叔度遥迎蜀汉之丧洁比濬冲不受源州之赠封树毕矣晨昏已矣永言报之诚罔极矣将宪乎铭鼎景钟之迹兹所以昭徳纪功之义乃防集洪懿俾勒于翠石敢旌不朽焉其词曰  

文烁电龙交先风三军可指千里易穷畴克光配洪惟我公侯宗磊落襄系丰融世有象贤门传清白牧守连起采章重赫义叶奉图宠深同席徳迈不匮庆流斯积昭哉嗣服穆穆厥声恪慎克孝资忠以贞回涯江淮朗节霜横儒林直秀吏道旁精爰视决曹志清丛棘人有哀泪形无愠色肃传皇皇饮氷翼翼屡酌贪水宁罹薏典农燕塞转食邛邮稔应铜雀邛来木牛自此康海旋移蒋州人安伟化虏慑雄谋昔离蕲服去思犹咏今镇湘潭来歌转盛府吏归殖江神断娉辞恳今行恩愈谢病如何迅息不享期颐鹰随牵旐虎送还輀短矣清室孤魂久既询邹母双棺合兹昧真宅穹崇邱冡客土新封行椒旧拱惟哲嗣兮精孝泣呉天兮思量仰构代兮昆吾琢贞石兮岑竦  

## 文苑英华卷九百十三

　宋　李昉等　编职官二十一【`都督三`】  

夏州都督太原王方翼碑一首  

赠太尉益州大都王仁皎碑一首  

广州都督甄亶碑一首  

赠广州大都督冯象衡碑一首  

赠安州都督王仁忠碑一首  

夏州都督太原王公神道碑　张　説  

良玉礼神用之西序之器拾之南山之璞冏然不有其珍也君子安命进之扞城之雄退之去国之老隤然不失其正也语夫杖运以行道属辞以比徳亦何代无其人哉公讳方翼字仲翔太原祁人王周之后也王子以败狄受姓征召以遁世为名司徒之济艰难义形汉室太尉之图举甲心尽魏朝闻蒋济所言则知尚书志力兄弟继美览周书所载则见颖州忠烈子姓【`集作侄`】皆封臣节奋于百代家声借甚于四海大王父司徒定公秉隋氏之崇也王父驸马开府文公裕先朝之懿也考特进慎公仁表皇室之甥也公门揔四岳之灵帝子分五潢之气是生时杰郁为人纪公雄姿沉毅凛难犯之色虚懐信厚坦招纳之量识畧精断达应变之权神守密静坚不夺之节孝友内兆于免懐忠敬外灼于既冠加以思叅造化诚合鬼神文其诗书武其韬畧推此才也以从政焉永无遗矣【`集作无匮`】夙遭家难衰过柴瘁京师号曰孝童王母同安长公主引贵游之诫示作【`集作其`】苦之端俞【`俞字集作今太`】夫人徙居郿墅储无斗粟庇无尺椽公躬率佣保肆勤给养垦山出田燎松鬻墨一年而良畴千畆二年而厦屋百间日举夀觞厌珍膳矣处约能乆不亦仁乎在困能亨不亦智乎永徽初始宰安定诛豪暴以育人察奸宄以申寃异政三举清风一变除潮海都督【`集作护`】府司马以母疾辞职为姜恪乘便逐徒朔州尚徳府果毅歳余王本立上书理公国之惇孝不宜摈抑有诏征还而亲不待心与哀絶气属礼存诏御医孟黙朝夕诊视免丧逾年仅堪履立乐成公东讨新罗荐为将师诏公持节鸡林道总管军停不行授沙州刺史未至改拜肃州以为慢防啓冦非重闲也乃大筑雉堞严备橹械人知有恃戎亦来威仪凤歳河西尽蝗独不入州境隣郡辏稔提絜如云公倾私泉以资乏引激水以立硙举火百圶日哺【`集作餔`】千人遂有芝草丛生丰年屡降人之咏徳刋石存焉裴吏部名立波斯实取遮匐伟公威厉飞书荐请诏公为波斯军副使兼安西都护上柱国以安西都护懐寳为庭州刺史大城碎叶街郭回互夷夏纵观莫究端倪三十六蕃承风谒贺洎于【`二字集作自洎汗`】海东肃如也无何诏公为庭州刺史以波斯使领金山都护前使杜懐寳更统安西镇守碎叶朝廷始以镇不宁蕃故授公代寳又以【`阙集作求`】不失镇复命寳代公夫然有以见诸蕃之心摇矣于是车薄啜首唱冦兵羣蕃响应猬毛而竪公在碛西献捷无虚歳蹙车薄于弓月陷咽麫【`唐书同一作防非`】于热海剿叛徒三千于麾下走乌鹘十万于城【`集作域`】外皆以少覆众以诚动天葛水暴长祭撤而三军涉渡叶河无舟兵叩而七月氷合由是士卒益勇戎狄益惧玺书下问皇灵逺烁迁夏州都督征诣奉天宫热海之役流矢贯臂陈血染袖事等殷轮帝顾而知之视疮歔欷曰为国致身乃吾亲也妖贼白铁余据城平以反奉诏与程务挺讨擒之善公有发石懐城之计反风焚栅之感封太原郡公元珍冦边受命讨击公以无甲乃发思造六片木排袴关劔解合画为虎文北至关先【`集作开光`】与虏合战若驱猛兽防臯比莫之敌也敌马奔骇获其二啜桑干舍利两部来降初公善书与魏叔琬相辈工射与赵持满齐名帝每瞩之赐比鸣辇赏深悬帐尝独行夜入有怪人长丈直来趣逼射而仆焉乃朽木也太宗壮之授右千牛及持满伏法暴骸公哀而收葬为金吾奏劾高宗义之释而不罪履道坦坦多如此类适将任帝夔龙为国方虎天下膏润羣生云雨惜哉不辰悄焉遘侮嗣圣之际天后临朝有凶人诬奏公废后从兄常懐怏怏司刑御史舞文矫制不名等法迁于崖州路至衡山寝疾捐馆春秋六十三垂拱三年闰正月二十九日葬于咸阳原君子曰斯才也斯望也难乎免于斯之代矣周公圣而谤屈平贤而放贾谊才而谪李广劳而丧彼天命之紏纷此人情之惆怅神龙中兴以陷酷吏例复官爵孝为人极忠为令徳神之听之始枉终直信矣有子故光禄少卿璵今秘书监玽皆笃行纯孝慎终思逺説少也防防友升堂今老矣岂能旌墓迁司汉籍感激论都尉之书邕叙彪情追美树杨公之碣铭曰  

上徳惟公气秀才杰孝世美忠广前烈日月必【`集作心`】照江河思决难地必通暗机先彻卓荦文艺峥嵘武节勤【`集作叹是`】由宰邑借恂临郡海女避途山虵可问师律三揔军声六振鋭气入营长云出阵严肃将威烜【`集作恒`】赫天外玉弩方擎【`集作檠`】云旗卷斾天道茫茫自古多伤功存西域身弃南荒易箦中路悬棺反藏寳刀生衣玉映无光后有才子先贒不亡  

赠太尉益州大都督王公神道碑  

前　人  

维天命帝子万邦维坤配干母万物以亲九族后父之属尊以叙百官开封之班最执谦徳而光重地者则祁国公其人也公讳仁皎字鸣鹤太原祁人王子賔天啓灵仙之族司徒衞汉大忠义之门盛徳之后仁贤继出曽祖景孝隋屯田侍郎祖诠歙县男赠汾州刺史考文洎赠右仆射缵戎烈考【`集作前列`】啓迪后人公之生也膺汾霍之祯体敦厐之度礼乐狃于世【`集作代`】袭忠孝萌于自然克寛克恭不激不傲鍳穷未兆而养之以防智周无际而处之以黙故实【`集作质`】胜于文行过于誉其隐徳也三年不鸣其防等也一日千里初以翊衞调同【`阙`】换晋州司马应将帅举授甘泉府果毅迁左衞中郎将上升春宫后正妃壸擢将作大匠事时【`集作符非`】工练八材孔修转太仆正卿驺训车攻六飞如舞先天内禅引伸外戚懐柔畏满厌剧思闲公既深辞以职事上亦优之以散秩乃加特进礼异羣公乃拜开府仪同三司防上柱国封祁国公邑户三千实赋三百公于是寓情宴喜简迹朝行入告嘉猷密而人莫窥也隂荐多士晦而人莫知也不自异于当路毎同尘于流众常语所亲曰明明天子择贤共理琐琐姻娅则无膴仕不识不知乐我而巳善矣夫人臣位极遇莫大焉王曰外舅厚莫重焉而能明道若昧进道若退事不事而悬解为不为而理防一以无目牛之全一以无亢龙之悔所谓言合古行中权欤后之人慎终始而保福禄者固将防通波而蹈高轨享年六十有九开元七年四月戊申薨于京师皇上悼焉设次大临辍朝累日荣之以华衮宠之以饰终追赠太尉益州大都督赐东园秘器唅隧赠赐率加常礼乃命尚书彭城侯刘翼柔摄大鸿胪俾之监护京兆少尹崔琬介焉中命詹事南安侯厐承宗持节吊祭左庶子自知慎倅焉公卿命士更吊迭喻溢巷填街为之缟素粤以十月初吉葬我昭宣公郡官执綍祖奠国门如前防夫天作圣合必起大邦故轩妃美于西陵周妇表于东海公繁衍之庆祚二十或哲或谋或肃或艾永锡之类也如是元女祥发望云业叅链石内被螽斯之徳外偃关雎之化门风之至也如彼长子惟力戴君毕心御侮奉云雷之防悬日月之功庭训之致也如此高阳有才子八族我盈其二武王有理臣十人家出其两稽诸旧史罕或前闻若乃积三盛事而重之以絶徳篆于金石垂于亿祀【`集作万`】宜哉其文字光华撰录防要则皇帝所为也臣奉诏作之铭曰于穆祁公诞灵信厚有倬其庆天子外舅高以卑牧盈将冲守忠焉孝乎没而不朽人之忠孝其徳不回天界纯嘏大福来时贵逾九列荣并三台祚之社帝曰钦哉祁公之徳柔嘉维则令仪令色小心翼翼如何昊天丧此邦式休闻其永丰石是刻我思肥泉孝心罔极  

广州都督甄公碑  

君讳亶字道一中山无极人也昔胡公绍舜奄有大邦楚子县陈逃威乐土当烈王之世【`集作王`】也有陈通奔周王以为忠将美其族言舜居陶甄之职命为甄氏锡姓因生如圣之读形声转注以真为音处则称刘【`一作留非`】明归晋者以异变而为郭盖承虢者有冯通之裔邯仕汉为太保大司马承阳侯邯十六代而生鸾仕齐为常【`集作太`】山太守司隶校尉无极县伯撰笑道论行于代鸾生隋汾州刺史族族生隋沁州刺史绍绍生隋新市令恊恊生单于大都护府录事叅军赠宋州刺史封惟祖惟曽在商在夏世济其美永观厥成君即宋州府君之第四子也博综经史脱畧流俗情之所遗对咫尺于千里气之所重轻百金于一诺曰兴曰比阶应刘之阃奥或草或真藏钟张之筋骨誉满乡曲声闻厥庭天后临朝再加辟命皆辞以亲老不赴逮疾革易箦骨立庐墓复有制征焉刺史独孤庄率府寮敦谕起于坟左乃授左金吾中侯生尽其养岂违亲许人没尽其哀方委身狥国或用或舍有以见大君之仁时止时行有以观大孝之节君臣之际其逺矣哉寻除左千牛长史检校武【`集作始`】军长史摄右台侍御史兼灵武道行军长史摄右屯衞郎将副临洮军使转右骁衞左【`集作右`】郎将为临洮大使拜兰州刺史兼榆林临洮等军大使除夏州都督兼盐州防御使征授幽州都督衣之以紫摄御史中丞为河北军州节度大使君政成周月惠则在人患是绥风表以去职未几复除夏州都督属山戎矫防俶扰王畧兵落天上思回行以出竒虏坠【`集作堕`】计中守便宜而未进时以为逗留贬抚州刺史朝廷明此举也未到官迁广州都督兼岭南按察五府经畧讨击故春秋五十有七开元五年七月二十六日【`集作八`】终于官舍以某年月日归葬于恒阳之王公南山原不忘本也君三承辟命再摄宪曹八典戎族五司藩翰事之去就所归必执其中职之高卑为政各当其适【`集作选`】观夫果于亊喻于义下学而上达强兵以知类畏克厥爱道无常师有商也之才有求也之艺习礼必本饰之以菁华积行必崇茂之以枝叶以此探赜则投刄皆虚矣以此効官则操刀必割矣是故羣士之所鞅掌而君之所绰约常情之所戚戚而君之所荡荡由是言之抢榆之与海运鸣琴之与星入从可知也惜其志懐慷慨雅多大畧授桴作气有七纵之能孤劔无前当万人之敌竟不得横絶漠骋雄算刮狼星【`集作望`】之祲镜乎太清卷瀚海之波静而可扫骎骎之足受羁骐骥之途堂堂之貌必畵麒麟之阁彼哉有遗恨矣其孤某等望之不至求兮不得永懐名广慰罔极铭曰  

有鳏在下陶复河濵元女作合相攸于陈楚为不道祚以永沦周宠忠节氏以初因丕惟承阳致君论道施及无极建家戴考【`集作逮家载考`】彼汾彼沁伊时之寳宰兮牧兮亦孔之好积庆濳演俊乂挺生标格磊落气志清明八司戎事厥谋有成五刺方伯厥政有声山有杞梓工思其度国有孙呉君思其畧弃徳珠浦遗氛沙漠惜哉不当今也可作恒岳临北滹沱注东仁不忘本孝亦令终夀堂盘薄牧子充穷勒美松坠穆如清风  

赠广州大都督冯府君神道碑  

夫积徳垂裕之谓仁逺追名之谓孝仁则庆钟厥后孝则荣及其亲尝三复于斯言今于冯府君见之矣府君讳衡【`集作君冲一作象衡`】其先长乐人也释赵归秦本家上党分燕徙越又据高良自逺祖荣懐化侯业【`集叠业字`】以至于大父赠荆州都督益先考高州使君智戣咸以勲绩建旟本郡甲兵雄于一方政化杳于千里君蕴含光大之徳守冲黙安贞之志秉难进易退之操诣【`一作臻`】希声若讷之道为而不有故物誉难得以称静以居常故世荣无因而及以圣厯之歳终于本州【`集作城`】子防家艰丧礼盖阙夫人麦氏备女【`集作母`】师之六行履先姑之四徳处顺思柔以成妇道及衞亡共伯而鲁重敬姜誓以泛舟之诗遵其防门之礼季子今冠军大将军右监门衞大将军上柱国渤海郡开国公力士始髫龀来仪上京既违徙宅之欢爰从倍年之训感三州之深义易百代之因生舍冯亭之本枝从高徯之令族千秋仕汉遂去田宗随防在秦别为刘氏遇风云之感防承日月之光耀【`一作辉光`】茅土答其勲庸貂珰宠其忠信太夫人逾越岭峤就养高堂孝子展白华之勤慈母欣防衣之贵精诚所感振古难俦噫欤资孝为忠隐心后动引桑霍之深诚慕金张之周密敬以衞主爱以安亲而善不彰惠不逺【`集作百不遂`】者未之有也由斯言之则哀乐存乎心不以至音改祸福惟所召不以偏覆及诗云鲁侯燕喜令妻夀母明神劳善人而夀其母也夫人以开元十七年享年八十有七五月十二日夀终于京城【`集作兆`】之来庭里舍天子悼先贤【`一作贤母`】之晦徳嘉侍臣之克孝思赗禭之未崇创窀穸之将及于是诏赠先府君潘州刺史备礼饰终招魂合葬是歳也大享宗庙遍谒园陵锡类之恩施于乡士重赠府君使持节都督广韶循康等一十六州诸军事广州大都督夫人受邑旧邦啓号南海从言加赠改封越国夫人哀荣被乎【`集作于`】始终宠光洽乎【`集作于`】中外为子之道何以加焉于是与兄右【`集作左`】衞中侯元璡左领军衞郎将元珪等惟旧业之难名感新恩之荐及思建碑表以永芬芳夫毓至徳以庇后嗣仁之厚者也令名以崇祖考孝之大者也仁为五常之先孝实百行之首贯经教而莫比标人伦而独出宜其镂美金石式旌坟隧无忘清徽昭示来叶何必防稽江上独有纪孝之碑安陵庙前空传尚徳之颂其词曰  

明珠紫贝产于南国代所珍兮允矣君子不耀其徳克全真兮庆流我后高骧上【`集作回`】翥中贵臣兮朱幡象服宠及泉路荣其亲兮孝道不陨勒铭表墓留芳尘兮赠安州都督王仁忠神道碑　李　邕  

观厥君子大司莫盛于礼乐时事大窦莫及于宠荣非夫周于财厚于行外无鬼怨内无人非将何以享而福之兼而有之寅亮邦家武衞帝室者也府君讳仁孝【`题目作仁字`】字揖太原祁人也其先系于有周氏于子晋文武不坠子孙其昌掌兵覇秦为相宁汉累叶交映两朝相辉梁之狐鸣司徒匡复于将乱周之龙跃开府扶翼于已兴曽祖景孝府君隋屯田侍郎祖诠府君皇朝明威将军歙县开国男汾州刺史考文济府君侍郎御史吏部员外朝散大夫东台舍人并典学懿文夷道全徳高举时秀丕承国工府君至和有纯上徳膺茂轨度恬简品鉴朗防笃诚博达英迈竒伟诗书异等容貎出徒飘然清风蔼然颢气安步名教咏謌典坟虚心以游不思而得至于缉熙逺畧绳准嘉言寳匣干将玉台明镜未云比也解褐濮州司法叅军要囚有伦乱狱不作泣下丹笔情深赭衣俄转湖州司兵叅军邮亭利权豪富僦市脂膏不践玉帛何阶须开元皇帝之濳春闱也以府君后之季父时之正人呉札识音周瑜能听迁太常主簿寻以地近姻戚望出衣冠仍加朝散大夫试本寺丞属国家有事上张皇大礼洽革旧典节制新仪超上柱国而即真焉及皇上御极元妃升后迁太子仆六马肃若其僚仰止朱祓皇皇鸣佩载迁鸿胪少卿四极梯航万酋匍匐且和匈奴未系单于转太常少卿九乐备陈三礼大举观诸侯之防知天子之尊除左千牛衞将军昼巡盖常夜拜是功上谓府君曰昔太上皇尝居此职时相委任是属亲贤府君兢惧满盈诚恳辞避鸿私屡抑嘉愿莫从雾露不宣腠理成疹诏使旁午御医崩奔呜呼杲日或亏良歳多谢命莫能续天将谓何春秋六十有一以开元十年三月癸酉朔捐馆宇于京兆兴宁里之私第皇帝震悼椒宫感恻制赠安州都督赐物二百段米粟二百石丧葬官供加纁束帛勑万年县令韦令监护即以某年八月壬寅朔安厝左翊太原旧茔礼也长子右衞长史嶷次子尚衣奉御嵩司农主簿昆京兆府叅军崇岧屴防崟等并昭奬光训宪矩令猷文翰发于国华礼则隐于人纪追惟广孝永言孔亟推心陵谷泣血松楸是用合谋有成作为不朽直书盛徳曲访小才锡类每深注情弥极文章莫及览对何言其词曰  

千年流庆百代象贤山邱藏泽海水成田文武震耀冠盖蝉聮业杨史竹名雄鼎鈜【`其一`】施及时英骏发后族体大志气和徳俶秀举清流高标雅俗地位双升才名两复【`其二`】太常礼乐储宫调护属国风偃司戎山固先帝昔官圣恩今喻匪亲曷保惟贞是附【`其三`】三旌未涉六疾爰臻拥福何崇转祸无神丧葬公备哀荣礼陈宠加黄壤赠及朱轮【`其四`】松栢旧茔纁今饰诏使频繁椒宫惨恻河山动容风云变色兹焉永懐古之遗直【`其五`】光有子克荷良弓臣孝家节文章代工推心匍匐泣血无穷托碑板以题述庶哀敬而永终【`其六`】  

## 文苑英华卷九百十四

　宋　李昉等　编职官二十二【`节度一`】  

太原节度韦凑碑一首  

河中节度李国真碑一首  

魏博节度田布碑一首  

唐太原节度使韦凑神道碑  

君子之事上也进思尽忠退思补过所以慎其初也不为义疚不为利迁所以成其忠也有始有卒往哲所难彭城文公韦府君庶斯道矣君讳凑字彦宗京兆杜陵人也翊商命族佐汉传封龙旂承祀盛业百世曽祖讳瓒隋仓部侍郎司农少卿尚书右丞南皮县伯开皇中受诏监河漕之运以实关中利国济人名书隋史祖讳叔诣皇朝薄州刺史员外郎散骑常侍库部郎中贞观初奉使招夷越之酋以清岭外息兵殷土事具实录父讳福【`旧唐书上作世系表名福字福`】永徽中为城门郎为外姻所累贬授桂州长史赠润州刺史清风克绍盛徳难名育道储祉以贻后嗣君承积善之休烈光膺太和之纯粹文学政事懐适时之异材孝友忠贞禀过人之至行永淳元年解褐授州司兵叅军致逺之渐发于初筮延载元年授资州司兵叅军亷察使房昶覩君剖断之迹叹曰鸾凤栖于枳棘岂惟有司之过亦使车之所急也于是状其殊绩上表闻荐俄拜杨州法曹叅军绳愆纠慝正色无私志在澄清岂避强御长史青河清潜悉以郡事委焉大定元年授上方监丞寻加朝散大夫转相王府属兼通事舍人时夏官尚书姚公兼王府长史尝称曰韦属识见逺文彩优详恨相知之晩也长安三年迁职方员外郎神龙元年转兵部员外郎歴职方司郎中长安令迁将作少匠仍兼通事舍人景龙二年转司农少卿三年除贝州刺史其草奏也必因事而作程其敷纳也抑有仪而作表周行之誉久而愈芳既副象河之荣遂光分行之寄景云元年复入为鸿胪少卿仍加银青光禄大夫二年转太府少卿兼通事舍人节愍太子之追諡也君谓有死不校太子之道苟弄兵而不诛虽衘命而难宥申生以遇谗自引考行为恭衞据以擅命出奔易名为戾以今方古斯为甚焉于是抗疏论奏明言至理仍于轩墀之下对仗自读睿宗瞿然悚听仗下后引君入阁赐坐再三询乃令与执政议其可否佥以为恩命也行难于返汗惜遂事于已往知谠言之在斯所谓有犯无隐临大节而不可夺也初神龙之末恩逾赏僭氛祲既清府库犹竭时议兴造寺观土木竞起役人不时上书切谏疏奏未报昌言固争上悟其忠竟用嘉纳乃诏有司量事节减息人省费动盈万亿君前后所论郊庙大议及时政所急凡数十上多见录用或编于甲令或载在策书仁人之言其利溥矣先天中又歴陜汝二州刺史陜服汝坟境壤相接惠先道路二郡以安开元二年迁岐州刺史属銮舆顺豫大搜岐下君徭赋均平储峙简约牲饩烹餁不徼赏于珍华扉屦资粮不取恱于余羡阖境无扰人到于今称之四年迁将作大匠六年充东都留守八年迁右衞大将军上谓君曰皇家故事诸衞大将军共尚书交互为之近日渐贵文物乃轻此职卿声实俱美故暂用卿以光此官勿辞也九年正月迁河南尹累封彭城郡公十人以厉官【`时洛阳主簿犯赃`】有犯出为杭【`唐作作曹`】州刺史十一年转汾州刺史其年又迁太原尹仍充太原以北节度大使北都留守河东道度支营田大使并检校北都军器监操节钺之寄慎守御之方师徒无勤边鄙不耸虽李牧之驰名塞下魏尚之善守云中无以过也上懿其绩手诏劳勉锡以时服恩贶屡降及遘疾诏遣尚药奉御宗处驰诊疗粤以其年十二月九日薨于太原之官舍春秋六十有五诏书故太原尹韦凑体识沉正宇量淹通立徳可师风自逺累居中外克着声绩而大耋不永昃离俄谢兴言感恻用轸于懐宜洽宠光俾申荣赠可使持节都督幽州诸军事幽州刺史物一百疋米粟各一百石给灵轝递还葬日借幔幕手力太常諡曰文礼也议者以君忠肃恭懿寛仁信义惣虞书之九徳并孔门之五美而不翼亮百揆光昭三事盖以满盈为忌谦让辞避不然岂才不适而命不至道不行而时不利也先夫人范阳卢氏刑部尚书从愿之妹也辅徳正家克循法度载诞元嗣无禄早终继夫人陇西李氏长安令绾之女也能继徽音以享偕老初尚书卢公以亲懿之故式瞻景行将有刋述以纪嘉休既而镇抚汾浍澄清梁益轩车载辖是则未暇及入护储闱而辞疾归老事竟蹉跌斯文不就天寳八载府君之嗣子尚书右丞见素痛霜露之滋深惧英华之易逺于是征究决谅【`疑作代谋`】询谋宗党托词琼瑶以事实伯喈之颂叙长源于厥初考甫之铭垂俭徳于来裔其词曰  

粤我初谅【`疑作谋`】以徳受氏黻冕轩裳世济厥美辰象吐秀山川叶祉实生文公克纂先祀入孝出悌抱质懐文雅操有素清标不群志惟诗礼业在邱坟如玉之洁如兰之芬发迹州郡饰躬以进既登省闱体声益振守以恪恭不忘畏惧有犯无隐词直而顺象河是副功宣亚卿建旟受委遂典专城政存简要徳着仁明是则之美时惟尹京揔戎军政彼汾之典卒乘辑睦戎夷恱服永享惟【`疑作难`】老受兹戬谷天不愸遗遽终百禄哀荣式备诏葬言旋宅兆斯吉光隂屡迁岩岩终阜泱泱渭川刋石纪徳于惟亿年  

故通议大夫守户部尚书兼御史大夫持节朔方镇西北庭兴平陈郑等州行营兵马及河中节度都统处置使兼管内观察使权知绛州刺史赐紫金鱼袋赠州大都督府李公  

神道碑　　　　　　　　权徳舆  

周道亲亲夹辅王室分唐叔以懐姓九宗职官五正故其后文侯受秬鬯之命文公受大辂之锡禄勲推恩敦叙昌大理道之所繇也国家宪章文武选建明徳元功侯籍延耀本枝初祖景皇帝之支曰郑王亮实生淮安王神通用亲贤功徳左右休运淄川郡王孝同淮安之昭也左【`集作右`】衞将军燧淄川之穆也劔州长史赠太仆少卿广业承祖称积厚之庆而生尚书尹【`一有正字`】三王都揔六师八师四履投艰难服勤劳【`集作投难服劳`】有猷有守以至殁代礼贲于追命泽流于代官有由然也尚书讳国贞字南华天资风采为宗室仪矩冽如寒泉嶷若崇山修身筮仕动有休裕开元十三年明皇帝肆觐东后柴于岱宗以公族侍祠调补锦州叅军事暴雨忽至江流泛【`集作羡`】溢公自下位能御其灾既坚旧防仍复故道累迁岐州录事叅军太师苗公太尉房公继为二千石皆所引重御史大夫张倚采访关中表为支使天寳末林胡覆三川犯秦关诏除殿中侍御史为襄阳郡司马且分【`集作介`】戎政公以侍板舆辞革车换房陵太守表课尤异征拜长安县令风政肃清改秦州刺史成命中止复为长安令寻迁汴州刺史未及行复辍为京兆少尹天子以公积有诚効可居大官累命为河南京兆成都尹劔南西川节度使其抚周郊猰防方炽公与大尉临淮王议曰河洛为天下冲且无车赋比屋安堵冦将甘心焉不若虚其邑居挈以骏【`集作骏非`】迈赢粮善地可俟师期繇是太尉伯河阳公次于陜伐谋销患君子推其智其在京毂兵火之余人命将泛【`方勇切集作沉非`】物力亦屈而百役烦苦出于伤痍公曰元元愁叹受命惠养傥不能旷然丕变岂副明天子郁悼之心耶列上蠲除悉防可报凡调于人者去其十九清静【`集作净`】恺悌百姓称之其【`集作其二`】镇岷峨裔人乐祸杀嘉荣二州刺史以开边隙公命将疾攻举无遗类明年昆戎围我三城分遣鋭师据便城壁戒严持重徼其极而击之贾余无前酣战尽殪悉献虏获军无私焉隣壤不靖偏师叛换将盗兵符已据城寺出军压境指顾而平凡三整武经而巴蜀轨道拊循安置四封畏其威柄用者沮公勲猷征为殿中监命书既下不俟驾行囊被单车无道里费取倍称之息五万甫达京师上嘉而赐之俾拆其劵防有叚子章者恣睢就戮方帅以告语闻诏公宴见前席嘉奬且曰利兵积谷皆卿之素也其无骇庈父之谓乎朝野嘉其首公而服其防已临淮王移镇海岱长毂在郊西边北朔合淮阳圻父五诸侯之旅主盟中权尽护诸将于是拜户部尚书同州节度都统使又以职颛戎重则风俗不阜加管内观察使权知绛州刺史公外揔方畧内修班制当强弩之末无半菽之粮不忍加赋飞章木下犹以宪度为巳任推剽者毙之【`集作不`】行师诸校诪张望至是夜暮变起或以跳驱谕公公曰吾之不敏当死节安下官敢贰偷以烦刑吏【`集作史`】乱之剧【`集作刘是`】也公竟及焉议者尚其防矩而哀其不淑时上元三年建卯月春秋四十八是歳改元寳应至夏五月宁神于三原县之北原诏以州大都督府【`集作府字`】印绶告第悯其劳也公本讳若幽上元中天子以特立之操为宗工表率锡嘉名以更焉公忠俭诚厚方严密静用儒行宪令修明事功大玉不刿楚金必割凡歴官二十四自解巾至握节勤职十七其以内庭持书中执法亚丞相佩两印以雄外服者又七命焉刺房陵之后五六年间车不辍鞅赋职任功名声章明及公以司徒揔舆师令弟若水以内府司赞谒而大夫福履所介日陈夀觞懐黄佩玉左右温凊极鲁侯之燕喜迈张仲之孝友宜锡夀宠为人伦龙曽未中身遭罹凶害前史称霍去病亦有天幸然则命之所赋有幸焉有不幸焉斯不可问也夫人扶风郡君窦氏鸿胪丞光之女杨府长史御史大夫觎之妹【`集作姨`】也淑明柔顺克叶公志家肥族睦抑有助焉公薨若干年而夫人殁有子四人长曰锜材器硕茂防亷忠【`集作真`】肃遵修训则复大其门入作卿士为侯伯贞元十五年以御史中丞剖符润州宣风以礼俗成赋以殖财用大绩茂焉中邦頼焉明年就加御史大夫十八年进礼部尚书抚封题劔如公渥命次曰镒蕲州刺史次曰丰士鄠县令防曰丰器长安县尉皆有干裕而屈于年位今尚书永惟先公丕矩未刻金石以徳舆当叨史职久掌替书知王族大僚之事业见托论譔欲不敢没其美亦不敢溢其言铭曰  

尧睦九族汉封同姓烈烈淮安乘时佐命淄川而下三叶储庆乃生我公绍续先正时惟宗英忠智亷清所至风行所居理平山朱组既靖蜀京鏚钺雕戈乃主夏盟交修藩衡纂服大陟降【`集作恪`】左右勤劳翼戴隐微之间乃与祸防夷途始半白昼中晦桓楹羽葆久閟鲜原煌煌密章肃肃丝言盛徳复祉藂兹后昆列郡是式介人维藩大江南服考礼修职五曹十聮克嗣先徳董是经费陈之艺极本于教忠懋此宣力伊昔祭器食铭丞彛礼则有变魂游在兹连冈陂陀宰树参差悠悠终古永斯碑  

魏博节度使田布碑　　　　庾承宣  

于戏节义立则人伦之风厚忠孝彰则君亲之恩大罔极之报非死不尽臣子之志非尽不明决去就于至诚择利害而无挠其生也挺身为万夫之特其终也成名于泰山之重凌视千古高居上游斯人伊何魏博节度使田公布子敦礼之谓也初公烈考曰正辅佐宪宗扫除冦逆为侍中魏博节度使今上嗣位镇州军吏以节度使王承宗死上闻诏正除中书令代焉居一歳兵乱遇祸公时为泾原节度诏追至京闻丧公卿献议以为讨镇莫若用魏魏强而近又公恩徳积洽于魏以钺赐其子布布复有能则魏之士欣戴而効死焉诏从之公泣血号天而辞不能者再诏不许乃曰报君恩复父讐在此举也如不济则无其生以谢之别兄弟妻子屏门之内辞賔客朋友于西阶之下丧舆遂北至魏则徒跣行号以见将士将士耆艾者父兄事之齿类者骨肉亲之毁家以结人心辞禄而赡公用明求报之道竭励士之方冀其恊心以副私志异哉魏之风俗久悖声教魏之将士素染狼戾懐安自固忽感激之勇节积骄成惰无战鬭之刚肠初犹哀公之诚悦公之赏虽未心化蹔忘旧风无何奉诏出师抵冀之南宫县尔贼而振威也时讨幽镇诸军庶事草剏计司荒畧供馈大亏公乃以本部六州之租入权以自济氷雪方盛飞挽阻艰众相与言曰顷常出頼朝廷供给优赡军府因以完济令者瘠已肥国尚书无乃太公忠乎旋以沧景丧败王师不振诸军顾望莫有鬭志贼使间谍腾肆飞语以不固之志加懐怨之心望风听声将欲谋乱咸【`集作或`】有见者宜图其休全身保军以俟后举公仰而号曰天子征兵以讨叛乱吾特授旄钺复其家寃将军虽死国典斯在岂蓄缩完守为不忠孝之臣乎众知公不可迫因师行而遂溃中军不同其谋奉公达于魏城众又言曰魏土不知朝化久矣刑赏礼乐皆自已出近以保富贵逺以贻子孙苟能从众之谋则捧戴如旧公知其不可以道化又难以力服时太尉之灵座在魏之官署公阳以入临人不以虞恸哭伏劔众惊至而絶矣春秋三十八噫相国李公愬先公师魏众以贪乱李不能制闭域以自固重币以贷死及公初至悖气尚存邀赏挠法一唱万和况镇之军于魏旧有救败徳两军相观如亲戚焉宁有一人之忠义化六万之肝胆三月之将帅移六十年之旧风强其陆梁计其相观同騃愚蔽知其不可从其李石有言曰重耳教训三歳而后败楚勾践生聚二十年而后防呉以中古之慤信晋越之训伏尚且迟之况今魏乎闻者信之及公终也贼众感义而退守王师闻风而愤激达于朝廷天子壮其节而哀其死为之废朝公卿洎百执事咨嗟凄悯乆而不絶及丧至则吊周懋恤礼备而恩加焉赠尚书右仆射以长庆二年八月二十六日葬于万年县白鹿原公之大王父曰廷辉安东都护司马赠右仆射王父曰玠相州刺史烈考中书令赠太尉而勲高位崇至公而名重节立盖以茂徳为濬源大忠为厚阯克生贤哲焯燿邦国初自魏之禆将以谨干至大将自侍御史以讨叛劳至大夫掌平蔡功为金吾将军以长材镇要冲为河北节度以多畧静边陲为泾源节度在禆将则办寃囚大尉无淫刑矣领征军则备贼之惊突诸军因之立功矣为金吾抑同列而不遏谏官圣朝有容直之美矣帅河阳也则省将而多战卒防贼而守诏条于是乎兵实而人安矣镇泾源则观其力穑教其骑射于是乎籴贱而人能矣其大材敏识有名臣之体要深谋善计得良将之精华善而不伐高则思降无豪贵之厚【`集作侈`】欲慕亷让之高风惜乎壮年有志不立岂天意用斯人以激其怠隋警其奸凶者哉伏劔之辰手操遗表陈凶逆之根本明将帅之仪矩圣君因得辨邪正可谓始终之善者也其遗孤及门吏知余夙奉周旋感激名义谓盛烈于万斯年铭曰具体皆人能耻者谁轻死重义谓之有思豺狼贪婪力不能支部下将贰诚无所施上亏国恩中寃父私两志莫遂顾生奚为明者独断勇夫不疑忍耻偷安犬彘等夷腼顔冒宠复何人斯诚贯心膂竟违我期【`一作诚实心尧竟而我欺`】利刀贯胷血殷丧帷军士喧骇逆党忸怩义风激征车不衰自居所重贤人得之地察天明称为神祗雅有节钺流闻边陲青史长存声香葳蕤  

## 文苑英华卷九百十五

　宋　李昉等　编职官二十三【`节度二`】  

魏博节度使田承嗣碑一首  

岭南节度使韦正贯碑一首  

昭义节度使辛秘碑一首  

魏博节度使田公神道碑　　裴　抗  

理天地者隂阳统邦国者文武才得其位政由其理则元后作圣九有以宁其或组蹔解而复维运偶否而终泰是以周十世而生方叔唐八叶而传太傅保乂藩服昭宣王度嘉言大猷郁为国祯太傅讳承嗣其先有妫之后自敬仲奔齐五代而昌因采田而氏焉异才茂徳继踵而至其后议郎畴哭刘虞墓让卢龙勲义声洋洋焯于古今公则议郎之裔今为北平人也曽祖堪随州从事祖景皇郑州别驾烈考守义皇安东副都护赠户部尚书皆恭肃明哲纯懿贞良纂迈徳之仁传有后之庆公则尚书之第六子也元和间生其徳直方刚毅中正根于天常钟海岳之灵抱清淳之气防尚击劔长而事边度山川之险易计戎狄之勇怯沉机潜运藏用待时开元中林胡犯边公始以兵术闻节将急而求公乃假公平卢先锋使即日以偏师敌之公大破夷落斩首万计朔漠之人恃公为雄戎帅以捷闻特拜公左武衞郎将策殊勲也仍前平卢先锋使擒俘斩首一月三捷戎陬气慑边徼尘清改左武衞中郎将迁左清道率拜左武衞将军昭武功也天寳季年逆帅安禄山窃幽陵之甲以叛驱刼忠良易其守心跖犬吠主大肆凶逆料天下敌已唯公一人遂乃临以刀锯邀其质任爰授兵要置之腹心公迫以凶威计无从出窃谓所知曰昔龚胜闭口君房杀身无补于时自挤沟壑乃呼天饮泣忍死从权将图不朽之勲以显大忠之节时冦防洛阳遐迩震骇大纵虏夺以弭凶徒唯公禁戢属兵托以戒严他盗时大雪满营间无径术逆帅巡行诸部躬自劳寒至公之营疑其无人公乃介胄辕门出卒罗拜阅数伍籍不缺一人逆乱之徒尤加敬惮爰及刑狱取决于公寇逆乱常法令苛惨织乱诋告每陷忠良皆以阿防入法为巳诚察理辨情为携贰公将谋知免且欲雪寃每至议谳必归情实至于免鼎镬脱桎梏者不可胜数冀其违忤稍见踈逺而逆帅以为平允得当仁徳归厚信重奬助又倍于常其后贼乱锋起互相吞戮禄山流膏安庆絶凶思明陷刀朝义传首羿浞既平日月贞明公云龙交感霖雨将作誓尔有众同归圣朝诚意克从大节斯立时代宗在宥天下降衷于人载览归欵特加诚顺即日除户部尚书御史大夫莫州刺史复以莫州地褊不足安众特迁魏州刺史贝博沧瀛等州防御使公荣惧感泣澘然涕流荷天之休誓答造【`一作圣主`】中以状闻上收其忠锡以旄钺真拜魏博等州节度观察处置等使初懐恩之讨朝义也深结归命之帅隂有【`一作畜`】将叛之心及恃功不防逆节方兆虎据汾晋冦于太原乃分使河朔连扇羣帅邀我同恶示以师期羣帅献欵决计于公公曰吾侪所以修睦仆固者将欲藩翰王室懐宁逺迩竭股肱之力报亭育之恩乃翫兵左道自任奸慝有死而已吾蔑从之俱精练成师以顺王命臣子之职也由是羣帅感悟率徳相从械系行人显与之絶暨声问达于四境干纪之师索然气夺是以懐恩丧子于榆次弃甲于西河北走边庭埋魂絶域抑有由也蹈危而正可谓文武三杰精刚百练者也惟帝念忠拜公尚书左仆射赏有功也迁大司空旌有徳也初公之临长魏郊也属大军之后民人离落闾阎之内十室九空公体达化源精防理道简易刬烦苛一年流庸归二年田莱辟不十年间既庶且富教义兴行魏自六雄升为五府拜公为魏州大都督府长史仍加实封一千户以陟明也而缁黄耋耆诣阙陈乞请颂徳褒政列于金石帝曰俞以命先臣门下侍郎王缙譔纪功烈锡魏人以碑之其明年请立生祠而尸祝之公执谦冲抑而勿许茂厥丕绩秩迁太尉畴咨补职爰立作相公拜赐荷宠若坠泉谷誓将率先啓行斩伐不臣殄彼昆夷复我河湟然后挂冠都门告老归第呜呼有志不就昔人所痛致君之道未展大夜之期俄及大厯十三年春二月遘天伦之戚茹痛而疾秋九月甲午薨于戎府享年七十有五天子悼舟檝之沉覆邦人号榱栋之崩摧罢辍市朝哀恸中外谏议大夫蒋镇册赠太保临吊礼有加等夫人富春孙氏齐庄之徳备矣开越国之封列鱼轩之贵降年不永先公即世其年十二月十四日得吉兆于魏州贵卿县金隄乡呉河里之原迁夫人之殡归同穴之期而祔焉礼也公孝敬忠信慈仁睦友造次颠沛一以贯之在家如严君抚人如慈父违其子而进犹子逾十起之爱传八命之荣则宋穆不独贤伯鱼有慙徳积载余庆并时而昌子十一人长子维皇魏州刺史次子朝左神武将军知军事检校右散骑常侍兼御史大夫三子华皇太常少卿驸马都尉尚永乐长公主永乐薨复尚新都长公主赠工部尚书四子绎皇试大理评事五子纶皇监察御史里行七子绘八子纯不幸早世九子纷皇河南参军十子绅殿中侍御史内供奉十一子缙殿中侍御史内供奉皆文武奕世忠孝传家或至大官或阶清级诞生检校尚书右仆射同中书门下平章事驸马都尉鴈门郡王袭实封五百户赠司空绪则公之第六子也纂承鸿勲不忝前烈开戚里之贵继茅土之封绣毂朱轮光辉日新圣朝覃孝里之恩轸闻鼙之念复追赠公太傅复赠魏州大都督相国烝烝孝思霜露増感复以生祠故事具表上闻天子彰善崇徳乃许追立爰命词臣礼部侍郎吕渭征譔休烈厥功茂焉相国生工部尚书兼魏州大都督府长史御史大夫充魏博相贝澶衞等州节度管内度支营田观察处置等使季安继踵象贤克荷丕构玉立氷洁孤高不羣骎骎逸足长途万里勲贤接武今古罕伦呜呼开国承家之义显矣翼子谋孙之道光矣没而不朽非公而谁抗賔事戎麾出入三世目覩芳躅耳聆嘉声不愧之词诚非谄上敢刋乐石传于无穷词曰  

维岳雄气钟于崆峒委和孕灵降生我公于惟我公其徳崇崇处暗不昧在明则通【`其一`】运属昌时功居显位天子命我莅于东魏荣传曵履宠拜端揆乃领司空俄登太尉【`其二`】爰立作相俾屏我王训节制师威不庭方为国之纪为人之纲教义聿修徳音孔【`其三`】上天降灾夺我元老邦国殄瘁谁云夀考梁木其壊嘉言是寳陇月阡松荒烟蔓草【`其四`】堕泪碑在生祠庙存泽流福子庆被孝孙日下甘棠风清徳门刻此金石传芳后昆【`其五`】  

岭南节度使韦公神道碑　　萧　邺  

韦氏之世系尚矣陶唐氏之后有国豕韦者实为商伯周衰迁于楚之彭城故汉兴韦孟为楚元王傅繇孟五世至丞相贤韦氏遂显大贤封扶阳后徙平陵及子成别徙杜陵子孙家焉遂为京兆人云成生寛寛生育育生后汉尚书令浚浚生梓潼太守豹豹生东海相着着孙胄仕魏为詹事胄少子曰穆后着号为东眷八世至隋郁城庄公讳元礼距四岳入唐有为陜州刺史者讳岳子于公为曽祖是生京兆少尹河北采访使府君讳恒为王父少尹生赠刑部侍郎衡州别驾府君讳平奉天之难冦兵围逼时凤翔已害其师张镒且应贼矣公与从父弟臯能扞朱泚于陇州斩其使者乃折其势公乃间行西走奉天夜缒城下蜡丸发表具献功状徳宗把手喜泣曰富贵惟卿所欲口授御史中丞公辞以素卑无赀愿从州县禄竟遂其志改万年尉从上至兴元道苦风疾废居优游散地既慊当世其后宜有达人娶彭城刘为麟女而生公讳正贯字公理防而神灵【`一作玲珑`】长而聪异目所击览不忘于心耳剽音声洞识节奏季父太尉公臯特见器属且必能大其家门故名之曰臧孙年十有五先君殁于衡阳奉丧归北裴仆均在江陵故少公为表弟欲擅有外家吉凶之事且致赠焉公泣曰不专于孤有诸父在如将听命恐伤叔父之义不敢拜赐之辱蜀使俄至他日反告太尉深徳异之既除丧调补单父尉太尉有大功于国家徳势甚盛韦氏子姓可以坐掇朱青公深自惩刻遂博极羣书自三代已降损益制度无不稽其典要相国韦公处厚及韦湖南词皆以学识相高每与公论当世之务咸服其深切事情虽贾生不能过也长庆初遂弃官改名对贤良极谏防登乙科授太子校书敬宗朝又以华原县尉再登详闲吏理科迁万年主簿考京兆进士能第上下颇得一时之俊寻授监察御史里行为北都留守推官入台为真监察避同侪素嫌辞不与齿除河南府司录旋为天平军节度判官得改员外郎所奉之主即故相国令狐公也丁内艰服阙故李相国绅请为浙东团练副使赐绯鱼袋后辞职居洛授检校主客郎中知盐铁福先院非其好也擢万年令泽州刺史又改太原行军司马兼御史中丞加金紫从狄仆射之幕征为太府少卿改泗州刺史歴光禄卿晋州刺史入拜司农卿时内尚食供亿县官有阙为其奏累贬均州刺史陞夀州团练使公当官剸剧率有良算虽繁剧之来千变万态一以成机应之故日用公事珪棱歳校能有余裕所谓循良高妙无迹可寻者耶今上初即位以里行征拜京兆尹京师称难治者日有生事随时抵巇间不容髪未易以绳墨一面律也阔狭少失其机则见立败虽有神明之用【`一作明`】无及已公能勺药其间妥【`一作安`】然无一事如弄小方州云奉南郊备赦令上下百役抑豪弱无不得其平居二年乞退除同州刺史长春宫使加左散骑常侍兼御史大夫百粤之地其俗剽轻猎浮淫之利民罕着本又逺天子之法税调裒急一舞于吏手故细胥假校益豪民用是困从公至锄侵牟之窟削冒名之吏尽反为民烦促顿舒流庸尽复先是海外蕃贾籯犀象贝珠而至者帅与监舶使必搂其伟异而以比弊抑赏之至者见欺来者殆絶公悉变故态一无取求问其所安交易其物海客大至越人尚鬼事有寘冥者不质于医而交于神寝以成风公丑其邪命撤屋涂扉禁絶纷纷之祷或曰将不利于公不听他日秋水大溢将没民居讹言毁神而致公譔服登城向水酹酒而声曰苟如云云长史身存无嫁下人俄而敛退卒无害焉鍼盲反正皆此类也政成亟上疏请觐优诏留之越三歳寝疾薨于位实大中五年七月二十三日享年六十有八天子为之不视朝一日赠工部尚书明年二月庚申祔葬少陵原之世墓比薨医问相属比葬吊赠之使交逢凡在岭之南军吏与民及部属鳏寡士子魋髻之族闻公之丧皆哭失市与宴【`阙`】笃孝睦亲羣昆弟之贫与子姓之孤者收接如归婚配慰荐惟恐不得其所居弟诲之丧伤哭变白恻动君子与朋友尽诚信于然诺践报之道不怠如癖名人伟士多与深善乐后隽特露精诚比比得之力仁谊惩华侈下席【`一作疾`】之日家无池馆疏属出涕平生行事可知已娶监御史博陵崔升女先公而殁二子长曰参文太子校书次曰温文华州参军一女始歳方大病嘱其后曰无厚葬无用皷吹无烦諡于有司志我墓者无如故人赵君桧焉若夫碑则俾我外侄萧邺为之铭庶乎实而详也其敢以辞遂为铭曰雄操京兆奄宅大州太尉之后唯公得侯儒衣极挚公慊人优业术益然及亲勇谊善植牧全始卒无媿融鸿清洋式弥乃嗣兹图石刻以永厥懿商伯以迁汪洋其源至汉始着聿为盛门徙居杜陵承继遂蕃用儒持家世世显尊歴隋入唐或轩或庳起坠诚难肖隆匪易尚书之生实属【`音烛`】太尉之后【`此句疑误`】有庸有基可席而位公独后之刁孑自致追念显考诎于其身如不我力曷顔于人由卑至钜能以才振小大之治有脊有伦  

昭义军节度使辛公神道碑　牛僧孺  

辛氏于陇西为望家其后因官从帝或雍或洛源濬洪将微复张以及于仆射皇考璿璿益以儒业自喜优游高放不乐取求制科高第乞官山水朝廷除处州遂昌令嗜不念归再移仍南及亡累赠至左散骑常侍仆射讳秘字藏之即常侍府君第四子也以能通五经开元礼三命至华原主簿书判入等为长安尉太常卿故丞相渤海高郢以唐制尽将礼乐委博士奏乞用公朝廷与之不能得去讫六年再为祠部兵部员外博士犹如故朝有礼天地奉山园之使既谢上必奏曰臣唯乞得辛某自副几不以礼乐累陛下上高之连可故公再为礼仪使判官虽当时耆年鸿生语及礼即唯曰辛某在若不敢出口元和皇帝初元年高选刺史公出为湖州时观察使李锜不奉诏举江南六州兵获京口窥采石渡临江索流因命心腹将率壮士高职重贿钩其胆且约曰若等当以其日同起取五刺史欲斩以号令在锜镇实多年交有素故刺史不得兵马及难作顔防用李云驱市人举常一战败走李素受缚于苏项钉舡艎唯公以儒雅贼未急迫公乃夜起抚左右曰使若等有父母妻子成其家皆天子恩也若能随李锜为贼乎左右皆泣曰唯公命乃开罗城门收湖下子弟得人数百公亲以衣衣之以食食之烝里掩出劘垒始呼大战州东斩将屠营值旦悉先殱登城号令中外恬然于是时武功冠江南锜为之失势就缚天子亲命使以金印紫绶赏公急诏征为河东军司马兼御史中丞其实将以大将节与公以故未毕就拜为左司郎中更京兆汝州刺史本州防御谏议大夫出为常州刺史治职检身专【`疑`】问昭升取河南尹时天子大举伐赵既释复征司空度率五诸侯取蔡连战四年伊瀍之郊属刻百役公抚困应须怛怛宁宁上大喜出少府节以豹竿防纛驿走就授先一日立百辟于朝读白纸诏命公以昭义军节度使潞州大都督府长史检校工部尚书兼御史大夫公褎衣儒冠带劒持节潞自卢从史不禀不供急敛自守人已大罢及栢乡连营三歳决死公之至止开城入府量仓数藏酸寒防落公私之具尽可哀痛左右前后计于公请乞救于上公曰天子以兵定残贼空内府赏死士于今数年矣吾不能如卜式辈以家助献讵敢复以请求苦上耶于是约出入啬用度俸不入家聘不赉金宴不侑乐食不兼豆更四年诏征府有贯十七万食仓有斛七十万刃铦函坚帜赤幕青十五年冬行于洛及关以疾不任朝觐天子命中贵人郊劳归第以十二月已卯薨享年六十四上悯惜震悼罢朝赠尚书左仆射赠赗有加公于得入仕以业儒书于得著名以典礼乐于得勲赏以立武功于善终始以谦退勤俭于中外亲既有名而贵于属且近者饷给无所加踈而贱虽千百里旷不相面颁与无所加【`疑`】大官十五年居不易宅死亡之日家不歳计公之于孔门可谓成人矣子男八人少穆少逸少恭长顺仲邕行质仲和行检或儒或文仕遍侯国夫人河东裴氏先公而卒将葬而公叹曰人之居无常而坟墓因焉吾家之兆及于四代三卜矣且使吾死有吾岂止墓而守者焉吾死无吾于地固无择而已矣他日吾死于此亦遂葬而无用迁焉遂定乎万年县洪原乡少陵原及将亡前为文自志其墓又重前説殁有书一通缄置几上既开之即送往饰终之制具尽于此既俭而周于礼不违时之名人无不多其能终而达其不挠耳诸孤恭命无敢坠失既【`一作暨`】葬防谋曰先人徳行官业冝刻于石以闻不朽陇西牛僧孺时号专业文陈郡殷台书迹絶妙且其人吾家之婿且练吾先人行事敢不告求僧孺实纪录而台实书既序而铭曰  

礼灾秦汉于绵蕝存晋卑刘僣俎豆礼倾慕古惟唐求野据经公尝博士缀辑搜寻三代之仪济济复兴祗职六年区别严竞儒道克施亦志武事慿江锜反公实郡吏掉棘张空以出不妨万鸟周网血赫湖塘江南之功焯出有光邹鲁诸生因公张皇忧恭慎法奉守王度入郎出牧尹洛将潞茹刚抚弱销剔人蠧居不易第服不易初财分先族以俭遗孤恬于将终执笔自志男良女淑既夀而贵谓之为人易此而何诗以备传不朽不磨  

## 文苑英华卷九百十六

　宋　李昉等　编职官二十四【`节度三`】  

邠宁庆等州节度史孝章碑一首  

义昌军节度使浑侃碑一首  

邠宁庆等州节度观察处置使朝散大夫检校户部尚书兼御史大夫赐紫金鱼袋赠右仆  

射史公神道碑　　　　　刘禹锡  

仆射名孝章字得仁本北方之强世雄朔野其后因仕中国遂为灵武建康人曽祖道徳赠右散骑常侍封懐泽郡王祖周洛银青光禄大夫检校太常卿兼御史中丞北海郡赠太子太保考宪诚早以武勇絶人积功至魏博节度使终于河中晋绛慈隰等州节度观察使检校司徒兼侍中河中尹赠太保其薨也大臣中书令晋国公裴氏为之碑其名益显公即侍中之元子母曰冀国夫人李氏防而聪悟父母贒而加爱焉及长好学迁善秀出侪辈邺下诸儿号为书生元和中太尉愬为魏帅下令抡材于辕门取大将家翘秀者为子弟军列于诸校之上公独昌言愿效文职太尉深竒之遂假魏州大都督府参军长庆二【`集作三非`】年常山众叛害其帅沂国公田司徒于帐下沂公发迹于魏人犹懐之诏命其子布以尚书授钺统魏兵问罪于此【`集作北`】疆且报家祸布既啓行士气不振涣然内溃独与冗从之旅偃旗而归百愤攻中卒自引决先侍中时为中军都知兵马使兼御史中丞全师在野閧然推戴之请为假侯以镇定中贵人飞驿上闻穆宗夜召翰林学士草诏书以真侯命之实有魏土从众而合权也是歳公自摄官转本府士曹参军兼监察御史赐朱衣银印推恩以及子也一旦跪于父母前进苦言曰臣切惟大河之北地雄兵精而天下贒士心侮之目河朔间视犹夷狄何也盖有土者多乘兵机际防非以义取今臣家父侯母封化为贵门君恩至矣非痛折节砺行彰信于朝廷无以弭识者之讥寤明君之意节着于外福延于家乘时蹈机必不旋踵言讫泣下数行父俞母赞天性交感三心既叶万众化天子闻而嘉之曰彼真孝【`集作有`】子乃授检校太子左谕徳兼侍御史充节度副使累迁至散骑常侍兼御史大夫赐金印紫绶既贰军政事如命卿弛张损益得以参决革故态人知向方太和二年沧景节度使李全畧卒其子同捷窃据故地诏下以文诰弗革遂用大刑先侍中表请率先诸侯使元子以督战制曰可公承君父之命乃捐其躯一举而下平原压沧垒由是加工部尚书及王师凯旋上表愿一识承明庐允之遂赴北阙下得觌于便殿上曰向吾始征沧州议者皆曰彼魏之姻也虏隂为冦谋吾发使数辈以侦之其还也佥曰尔父沥欵于賔筵尔母抗词于下愿絶姻以立效其经始啓发出于尔心今沧海砥平策勲之日宜贵尔三族命尔父为侍中迁镇于近地加尔礼部尚书相衞澶三州为镇以君之俾尔一门大荣以夸天下公拜稽首谢父迁让已爵礼无违者翼日诏下于明庭人咸曰史氏之宠光古无有也牙旗碧幢方指东道侍中以帐下生变闻泰极而否当歌而哭迎柩于路仰天长号因葬于洛阳之北邙山冀国夫人祔焉寝苫枕块以所仇同天为大酷未几诏举金革之义起为右金吾将军累表陈乞有司以违命督之舆疾即路间歳擢授鄜坊丹延等州节度观察处置等使居四年迁镇于滑一歳入为右领军衞大将军旋改右金吾大将军又授钺于邠土孟秋至治所首冬遘疾拜章入觐不克展和銮鞗革之仪薨于靖恭里之私第享龄三十有九当开成三年十月二十日上闻而悼之不视朝一日赠尚书右仆射明年二月归葬于洛都夫人琅琊王氏祔焉继室深泽县君博陵崔氏有一子曰焕生七年而孤仆射之丧自复魄至葬当门户备祭祀建碑表皆县君之能且命其家具事功来请曰嫠不恤家而忧幼嗣不知其先人之宦业乞词以传于后也君子以为知礼谨书之铭曰斗极之下崆峒播气钟于侍中孔武且贵奉上致命冝昌后嗣仆射承之良弓不坠耳烦钲皷心悦文字虎穴之中生此骐骥太和纪元沧景不防子弄父兵跳踉海壖有隣隂交猬起鸡连诏下薄伐艮隅骚然时惟侍中实统魏师蓄鋭未发众心危疑仆射为子陈谋尽词兴言涕零有感尊慈絶姻効节精贯神只沧波底宁王命褒之乃迁元戎来镇近畿乃胙元子别建旌麾一门四节焜燿当时倐忽变生魏郊纷披乔木虽大盲风不知干云之台列缺焚之哀哀孝嗣丁此大酷迎护帏輤葬于东洛诉天触地血染纕服礼有金革诏书敦促不遂枕戈骤膺推毂雕隂白马暨于邠谷虽荣三镇不荷百禄绮纨之间珪组累累如彼晨葩日中而萎有妻名家有子稚齿行号执礼归窆蒿里洛水之阳脩【`集作循`】邙之趾尊穆敬恭【`集作尊卑穆敬`】幽显同理旧松新松【`集作栢`】亦象乔【`集作桥`】梓刻石纪功垂千万祀  

义昌军节度使浑公神道碑　路　岩  

叙曰天业光昭寳臣间出云台重沓旂常纷纶吾巨唐乎镇宁社稷缵忠烈勲居第一代代不絶其浑氏乎能遵祖法不失家声立朝守土所居可纪其康公乎公讳侃字复贵其先姜姓之后汉郡浑邪王之裔始居于崤比后迁于河南今为代人为山西右族七代祖潭仕隋玉铃衞大将军生回贵以兵从我高祖神尧皇帝佐平暴乱拜豹韬衞大将军【`唐宰相世系表有灵丘伯三字`】生元庆为右玉铃将军【`表作镇国大将军`】灵邱伯【`表无此三字`】生大夀为太子仆【`表作大仆丞`】赠广府大都督生释之为开府仪同三司太常卿宁朔郡王广徳中拒扞西戎身殁王事赠司空公大父讳瑊朔方副元帅河中节度检校司空中书令咸宁王赠太师有大勲绩其秩禄封赏埒汾阳西平皇家中兴此三人力也父讳镐义武军节度易定观察使检校工部尚书赠太子少保取陇西李氏女实生公公为儿时则柔敬敦厚笃志于学九歳由文生擢孝廉第释褐参同州军事既冠益以通敏密静称于人【`一无此三字`】因从先少师于藩方不忍去庭闱诸侯有以币以马聘者一无所就元和十二年先少师奉诏以中山兵伐叛而卒与冦遇以数千当数万力战而归坐黜循州公忧蹙内结晨夜在侧从容道否泰之理以解发于至诚少师为之洒然少师薨屏勺饮壊容貌几不全者数矣严护逾大江长号动神明亲友见者莫不凄恻忧其困絶往往罢吊既而外除大戚不衰遂退不肯仕居处饮食若执丧者是时朝廷循【`集作脩`】勲臣后或言曰咸宁功累代不可及其子身当圣朝以谴终未复无以示天下执政立言之天子感其事趣诏尽还少师爵土由是勲阀之家皆喜长庆中又有言公之材行不宜在闾巷者上亦以追显咸宁功徳未足遂授公右龙武军仓曹参军歴太常寺主簿太府寺丞由是以吏事自喜明习文法咸宁王股肱王室卑体下士召置幕府得一时之人少师仕官早成不废法度有誉于士大夫间公又修洁谦逊辞礼闲雅由是仁人与之游长者访其庐矣称述日甚闻于庭中擢为左赞善大夫转太子仆能勤其官改太府少卿始用利器货泉事聚不顿锋铓益为试可一日昭献皇帝读国史至咸宁王卒叹浑氏时无大官者欲用公未有縁即日以银鱼袾裷赐之俄拜金吾衞将军宠以金紫公愈益小心俯偻不暇武宗时至太仆卿以谨良选宣宗即位改少府监以缮理称又拜左金吾衞大将军肃环衞明年迁司农卿练经制毎以处逸乐悖勤劳非忠也求出补吏不惮剧郡久之夀阳歳数饥有盗贼上选能理者丞相举公可用公至则猛纠缓化晓告慰养先是有货茶盗鬭变难制至是皆解散走匿又陂之水溉田数百顷为力势者幸其肥美决去其流以耕公隄防约束水复盛溢沃野之利歳歳増多征为殿中监服用如法顷之为昭王傅多称惜之再为少府监迁检校工部尚书金吾大将军日在彤庭宣宗器其能遂赐高牙畅毂镇于回中公门有将帅风习知四夷事以故绥边之绩不日而成西戎【`阙`】种王防数为边害公曰西戎剽刼亦常事不烦兵鏖可以信取谕以咫尺之书果相率遁去居无何又遣其舍人董英粲归诚且贪锦绣物公必其善意乃许互市竟不敢负约反覆初有戍卒子为族长所掠奴畜之至是董英粲輙购而归之曰用报徳关城无警早开晏闭矣边兵之衣辇自京师吏縁为奸纩帛悉滥公始周察变法犯必收按至乎聚给亲往观之旧调军食仓廪庾回【`户内反`】逺不克往取率为空名又度其途以便之自是寒无皲瘃戍益伉健既衣又食之抚士至矣萃战马凡五百二十匹牛骡称是修金革器五万具备丁壮卒三千人聚新粟五万斛边备完富戎心震悚天子使使者赍诏即军中加公检校刑部尚书以报之居歳余复召为大金吾升三品阶三领缇骑日益亲贵今天子即位谋沧海帅视公曰无以易尔咸通二年遂授义昌军节度使其理如在经始至则表蠲水旱逋甚众先是井为海染人不可饮遂阏河以汲舟行则决决又輙塞公视而计之泒凿扄蓄舟来不留绠不息厥功亟就于今頼之有田十顷游惰者不顾公乃勤辟悉为膏腴既饮之又食之养人至矣穷民有鬻子者为之赎归故校有孤女者时其配偶丧不办葬骨暴于野皆为调棺柩具粟帛邮亭相逺道里患苦作室其间以庇来往歳比不稔给军未赡峙粮十六万石以为储蓄大抵能推诚于下辛苦率先民愁未解公费未足孜孜虽人之求去已疾谋致家温不如也以故感神贶来瑞鸷百姓文武吏讴謌借留护戎者奏其状天子嘉焉诏曰幸卒教化之许留旬歳五年秋受代朝廷方图其功防其冬以疾闻明年三月二日薨于大宁里私第享年六十九其年十二月某日葬于京兆府万年县洪固乡胄贵里于戏豹韬以义兵显宁朔以边患死咸宁以殊烈【`一作勲`】着少师以威名用洎公以材能选陈力无旷废浑氏之风类是自穆宗后天下少事由是公未尝有鬬战功始则以至行好学恂恂若儒者中则以精力辨疑为循吏终则以和众静边名之良帅不矜舆马之饰不嗜粱肉之味家产稍赡则以振昆弟賔客士有贤者虽贫贱必与之均敌名以修饬光位以功效进自解褐数十年歴九卿为二千石继父位临方面荣当代焉保身守道一无涂污于戏浑氏隂徳代封之庆则大于于公虞诩战勲忘家之迹则优于平阳去病子孙支属之荣则高于万石耿氏然若公之材未大施设不继乎台鼎不迩于期颐斯慊慊于五福也薨之日天子轸悼不朝赠大司马葬之日给太常仪仗博士定諡曰康斯可以自见于后代矣长子曰术詹事府司直早终次子征特徽普卓皆防父病笃召从父弟右威武上将军佶泣告曰先少师以后事托吾季父尔必继之佶涕泗遵用礼仪备具他日持故吏行状托余斯文是以叙而铭之曰  

命氏自姜有后于唐咸宁达人实护玉璜功徳愈甚其绪乃昌少师冝之龙节煌煌尚书有继卓然丱歳执丧之日厥生几逝浑氏有子天子下制擢为大官如翼高戾帝前谨恭俾牧于东盗走年丰后为元戎彗烟息波两有显庸厥庸惟富施之无穷冝久飨乐神报何薄厥徳有本颂之靡涸实铭于斯不销不落  

## 文苑英华卷九百十七

　　宋　李昉等　编职官二十五【`节察团防使副`】  

福州团练薛謇碑一首  

宣歙池等州团练王质碑一首  

河西节度副大使安忠敬碑一首  

四镇节度副使杨和碑一首  

故福建等州都团练观察处置使福州刺史御史中丞赠左散骑常侍薛公神道碑  

刘禹锡  

薛在三代为侯国分于邹鲁间传世三十有一为齐所并其公子犇楚锡土田于沛汉末避仇之成都曹魏平蜀徙家汾隂遂为河东临晋人自奚仲为夏车服大夫距今数千年乘轩服冕舃奕冠世言氏族者署为关内甲姓天意若曰始有功于车服锡尔子孙世世有之【`一作仁`】公讳謇字某曾祖寳以名家子且有学行歴尚书郎雍州司马邠州刺史王父防【`集作绘`】有隽材刺三郡金密绵皆以治闻累绩至银青光禄大夫封龙门侯烈考承矩以父任歴仕至大理丞公幼承前人之覆露补崇文生歳满调主簿书于亳之谯苦二邑又尉于东畿之河清贞元中上方与丞相调兵食思得通吏治而习边事者计相以公为对乃授监察御史里行充京兆水运使局居鴈门主谷籴具舟檝募勇壮且便弓矢者为榜夫千有余人隶尺籍伍符制如舟师诏以中贵人护之声震塞上每发粟泝河北行涉戎落以馈縁边诸军及乘障者虽河塞回逺必尅期如合符一歳中省费万计累加侍御史内供奉赐绯鱼袋有司条白其劳入拜殿中内史未几淮海节将以戎倅缺闻事下丞相御史择可者佥曰公政事已试遂授检校户部员外郎兼御史淮南军司马寻转驾部郎中锡以金紫遇府迁申命真相赵国公带中书侍郎代之公主行台留务赵公文茵及境视置邮供帐及郊视将迎部伍下车视帘帏器备乃曰信竒才也此不足以展骥朝廷知之擢为泗濵守既报政就加御史中丞俄迁福建都团练观察使闽有负海之饶其民悍而俗鬼居洞砦家桴筏者与华言不通公兼戎索以治之五州民咸悦元和十年某日薨于位年六十七赠左散骑常侍夫人赵郡李氏无儿早世继夫人陇西李氏检校礼部尚书河东节度使説之女子凝为嗣季子茂以诸侯礼议返葬故里蛾眉原从周也后二十有三年元曰开成凝为平卢从事谨按甲令砻碑石来乞辞以于【`集作于`】悠久初公治粟于朔陲愚方冠惠文冠察行马外事聆风相厚谓可妻也以元女归之明年愚入尚书为郎职隶计司因白计相公召来防府行有日矣遇内禅惟新愚以縁坐左贬间关外役竟不克面然而公之为徳善灌注心耳孝悌为根柢诚明枝叶之【`一作为枝叶`】直方为天质礼让縁饰之所至蔼然繇此道也公初下世故人丞相李太师志其墓畧曰深庄重干敏絶人此与游者传信之词也岂诬也哉故作铭曰  

河汾奫沦鼎气歊云散为昌光凝为贤人常侍之生其宗孔硕从祖昆弟诜诜三百文馆入仕幽龙未光尺木为阶俄【`集作秋`】然欲翔司防知材续宣朔方边师万喉俟我赢粮泝于黄河路出戎疆募乃勇士皂衣挽航膺索臂弧穹庐在旁敌闻公名惮不敢安北已南列城相望率有储峙皆成金汤入居殿中分巡辇下淮海军大往为司马军中之治可移诸民乃牧于泗乃亷于闽闽悍而嚣夷风脆急恩信绥之委然如蛰闽方不淑天集其福公薨于寝頳以复天王废朝赠之金貂莓莓晋原郁郁中条大墓旧阡松楸萧萧笳皷以归徳音孔昭  

故宣歙池等州都团练观察处置使宣州刺史兼御史中丞赠左散骑常侍王公神道碑  

前　人  

常侍讳质字华卿始得姓自周灵王太子晋賔天而僊时人曰王子因去姬为王氏自秦汉以还世多显名由今而上十有一代名杰仕元魏为并州刺史子孙家焉遂为太原祈人并州六代孙名通字仲淹在隋朝诸儒唯通能明王道隐居白牛谿游其门皆天下隽杰著书行于世既殁諡曰文中子文中生福祚为蔡州上蔡主簿上蔡生勉举进士试贒良皆上第仕至河中府寳鼎令寳鼎即公之曽祖也祖讳怡渝州司户参军考讳潜州天长县丞赠尚书吏部郎中公其季子也始文中先生有重名于隋末其弟勣亦以有道显于国初自号东臯子文章高逸传在【`集作乎`】人间议者谓兄以大中立言弟游方外遂性三百年间君子称之虽四夷亦闻其名字公性有逺志常自忖度我大名之后不宜无见焉遂力学厚自淬琢于春秋得之【`集作其`】公是于礼得之约侨居淝水上躬督穑事善积于已而淮楚间羣彦多与之游公慊然自少无进取意与游者激之曰卿文儒家子笃志如是盍求发闻【`去声`】俾家声不頺今夫以文字芒洋当世者谁如华卿庸自弃耶入谋于闺门咸以外言为是因决策而西上在贡士籍天和内充不以时尚屑意角逐攻取初无此心如楩柟生于深林未始自贵而度材者一盻歆然在懐故以不争而速售既登第东诸侯交辟之从至者记室于岭南授正字参谋于淮右进协律郎其后佐许下暨梓潼南梁率为上介官至兼监察御史司宪闻其贤征入南台转殿内歴侍御史改尚书户部员外复为知已所荐迁秩授【`集作检校`】司勲郎中摄御史中丞紫衣金章充山南西道节度副使入为尚书户部郎中以方雅特立除谏议大夫防宋丞相坐狷直为飞语所陷抱不测之罪大僚进言无益公率谏官数辈日晏伏閤上为不时开便殿公于旅进中独感激雪涕居多由是上怒稍解得从轻比公终以言责为忧求为虢州刺史宰相行去又重违诚请増之以兼御史中丞用示异于人也大抵【`集作凡`】以智谋而进者有时而衰以朴厚而知者无迹而固公雅为今州牧赞皇公所知人不见其迹方在虢畧赞皇入相擢为左曹给事中凡有大官缺必宠荐居数月迁河南尹又未几镇宛陵是三者中外所注意不旬歳而周歴之时论不以为党河南帝之别京其治尚体度风采而别白区处之宣城国之奥壤其治在束吏惠下苏疲羸詟剽轻而劳徕澄汰之公两得其道不由一揆率身以俭而素风存任人以诚而羣务举遇中贵以礼而故态革内防其志下尽其忠外无以挠其【`集作于`】理三者具求政之有粃曷由哉在镇三载开成纪元年十二月八日薨于位享年六十三监军使上言有诏轸悼不视朝赠左散骑常侍明年八月十一日葬于河南府永宁县洛川乡史原从旧阡也初公娶于荥阳郑氏生三女而殁今盖祔焉一子曰庆存方龀矣犹子前太原府参军扶执宗长书来请曰扶也早孤防【`集作荷`】世父常侍之覆露今其嗣防未任克家姑封琴书司管籥以俟其长窃惧世父之徳音不思有以于后者以诚告于从叔大司农复命曰愈谨砻贞石以乞辞无忽余昔为郎与常侍同列巳熟其行实及读墓志即今丞相益州牧赵郡李公之文自称为忘形友其在宣州李公再入相议以第一官处之牢让不取羔鴈所礼则河东裴夷直天水赵哲陇西李行方呉郡陆绍梁国刘贲【`集作蕡`】博陵崔珦人咸曰得士夫州少与也而见器益州寡合也而见亲六从事材不一也而乐用是足以观徳庸可勿铭焉铭曰  

隋有文中诏征言当时伟人咸出其门粹气纡余钟于后昆常侍恂恂文中来孙发源高麓中泳后大兰芽茁然秀出藂荟善不近名其声日彰行勇于退其道愈光哲者知之寘于【`集作于`】周行以正持宪以文为郎以和佐戎以惠临邦以直司谏以公駮政守于三川顽民底定乃镇于宣先驰淑声邑中婆娑曕我斾旌问谁询谋济济君子问谁出纳防防亷士道本乎心畅于四支治本乎正形于百为黠吏敛手齐民眉江清【`集作淮`】薮空夜柝弗施公卧于齐邦民恓恓【`集作凄凄`】公衣陞屋邦民行哭牙璋斯来柳翣言旋棠树未老周人慕焉熊耳之阳泱泱洛川佳城在兹既固且安松楸飋然石马矫然过者必敬宛陵之阡  

河西节度副大使鄯州都督安公神道碑  

张　説  

公讳忠敬字某武威人也轩辕帝孙君【`集作居`】弱水安息王子以国为姓世高之逮汉季自河南而适辽东高阳之受魏封由隂山而宅凉土高阳王冈【`集作同`】生尚书左仆射河涧公原晤其【`集作真`】河涧生建节将军西平公缬徒【`集作从`】正西平生龙骧将军黄门侍郎广宗侯薛晤征累叶勲华载于魏史高祖何藏器广宗之子也周开府仪同三司宁逺将军肃州刺史张掖郡公曽祖罗方大隋开府仪同三司皇朝赠石州刺史贵乡公祖兴贵右武侯大将军凉州刺史徙封荥凉归三国公考文生不仕凉公皇运经纶首平李轨大举河湟之地逺通城郭之国宠锡蕃庶冠絶等彛水出渥洼之神文马者二千乘山得崆峒之曳朱轮者四十人公育荣盛之门郁豪爽之气孝友天至清华玉立幼聚童儿必为军阵之戏长交英俊唯谈韬畧之书始以良家子仆射韦公待价引于帐下安息将建竒绩解褐授游击将军临洮府右果毅复以善部统御史大夫唐休璟处之前锋洪源谷立异效迁右威衞翊府右郎将兼新泉军使进本衞中郎将赤水军副使兼赤水新泉两军监牧改防州刺史营田使换松州都督防御使迁左司御率兼河西节度副大使临洮军使转鄯州都督使如故其在军州倾心下士视人如子无约而亲附不言而条理其在农牧大田多稼如茨如梁思马斯材有驈有皇输力四朝歴官三纪名参禁衞身任疆塲以静惣繁以逸待冦我无亡镞之费敌有不战之屈兹所谓一方之干城者也享年六十有六开元十四年十一月二十八日寝疾终于位知与不知莫不陨涕十五年某月葬于乌城之南志公乡附先茔也公寛以御众卑以自牧直而无讦亷而无刿朋友不闻臧否之言家人不见喜愠之色加以心净三业躬勤八戒推是而行何往不济初甘州有舍利涉【`集作沙`】多禅师道塲之四果也尝云檀越徳充于内神护于外虽冒锋镝永无害也及百战之后啓手归全西州士人闻之激励有子仲璋如璋季璋金璋重璋庭袭芝兰丧过栾棘敬奉窀穸备礼仪于文武撰述家风刻功勲于金石词曰  

玉关气爽金波秋彻凉野萧条寒山积雪授灵产义精劲才杰孝固纯深忠惟刚烈负羽从军奋飞青云麾幢按部惠流时雨惣军扶郡入文出武三十年间式遏戎虏疆塲务静非公莫镇金皷气雄非公莫震神山与铗龙池取骏霹雳陷营冲风入阵勇将知时仁兵善持反耕去战王者之师牧马如云屯庾如坻西军方壮东首长辞振古同嗟没而不死所谓明徳永传神理钟鼎题门珠玉名子信言丰石令闻不巳  

四镇节度副使右金吾大将军杨公神道碑  

杨　炎  

昔我乃祖世族关西左华右河前虢后晋食唐虞之地首韩魏之封大辂鞶玱弓之锡此之谓保姓在帝高辛氏在周为司徒在秦为上卿在汉为太尉此之谓世禄太尉之道齐宣父大夫之文似相如此之谓世徳内史之采金虎赤泉之断江龙兖州佐命于齐骠骑重侯于晋建公能官其业此之谓武功公名和字惟恭河东人也为高祖骠骑之曾孙大父讳言隋朝散大夫国士经术之奥高论上庠泊河海风尘呉舆败露出补棣州蒲台令考讳楷河州大夏县令以神明之化出绾桐乡骥局于辕蛇蟠于沼公贤明本乎祖徳精劲因乎地气好兵有秦韩之俗受学得孙吴之书发迹洮陇成功西极仗劔出万人单车入絶域则羣凶下拜室胡隧则漠地空所以利建侯成辂之赏凡三破石国再征苏禄开勃者三诛达覔者一始自弱水府别将至执金吾十五攻常冠军锋大小百余战竟终牖下初开元中北蕃方盛南寇于阗公以中军副皷行而前云火照于王庭雷霆起于帐下故羸师破竹后骑建瓴灌夫之勇也二十七年有诏四镇诸军大出汉南垒问罪苏禄洗兵滇河旌甲数万人城池五十国公以麾下为前四罪之名有百牢之馈郦生之竒也后五载有累姓之后来朝京师金甲善马织文大贝告于庙之室旅于大库之庭公览传常遗风乌孙故事井泉可数谈笑成功上壮之赐弓甲一副廐马二疋伏波之美也明年元帅封常清署公行军司马都虞西讨石国观兵海隅歴莎车临大夏见条支之卵饮郅支之头烜兮赫兮云卷万里博望之畧也自武衞将军四镇经畧副使加云麾将军兼于阗军大使其他兵甲之富寳玉之林公镇以清静同其习俗如皷簧琴政用大康又迁金吾大将军四镇节度副使金紫之贵樊缨羽旄雄风凛然壮图未极方将戴衣冠于地表防风云于天庭梦厉成灾明淫生戾以十四载五月薨于镇西之官舍春秋若干夫人晋阳贾氏彼美孟姜顔如桃李灵劔始合泛于碧海之浔鹓鶵渐冲坐于金莲之界嗣子预有覇王之畧好倜傥之竒初以右武衞郎将见于行在天子美其谈説问以中兴遂西聚铁关之兵北税坚昆之马起自城开天郎特拜左衞将军兼州都督关西兵马使又迁伊西北庭都护策茂勲也诛门人以息羣盗设勇爵以酬诸戎钟皷再考骍旄既备可以答明君告宗庙于祖考有铭篆之功问于蓍无松榆之旧以月日舆次于某葬我公于某所礼也乌戏昔齐方草昧而兖州隋室始创而骠骑兴当今受命而武卫作岂公侯之美必复将辅佐之迹有归欤中丞以炎听于亲宗服于祖业捧持简牍见托斯文丘陵苍苍归于万世地连汾水之旧其【`疑`】望虞乡之古祠逺苍龙松寒石马晋人堕泪如防岘首之碑汉将焚舟遥识祁连之冡铭曰  

伟哉忠壮万夫之冠熊视三军鹰扬霄汉星殒月窟魄沉海畔寥落英风功名相半我有令子王之宝臣勋参十乱名画麒麟光华玉帐出入朱轮祠于上蔡奉我先人反葬何乡言归晋土蒲坂之北汾隂东浒云雨千峰山河万古蟠青虵兮负腾虎埋金劔兮何时覩  

## 文苑英华卷九百十八

　宋　李昉等　编职官二十六【`留守少尹附`】  

东都留守韦虚心碑一首  

东都留守顾少连碑一首  

河南少尹窦府君碑一首  

东都留守韦虚心神道碑　　孙　逖  

夫作春秋者必见于行事论将帅者盖知其为人余为郎时南皮公实掌小司马之职接武官次亟闻话言故思其人询其事可知而见之矣公讳虚心字某京兆杜陵人也甄六气之纯粹协九畴之正直沉静端慤仁慈隐厚忠之属也清贞本于至公孝之终也毁瘁过于宁戚斯所以行成于内名于世者已越在童冠升于胶序介然独立异于诸生国子博士范颐尝与均礼然【`疑`】考功员外郎李回秀擢以高第及夫岐下参卿河东主吏能于细谋其长御史贾虚舟举以劝中丞侯令徳与从常辨习于学也如彼材诸位也若此欲无显得乎明明天法廷尉攸序命公作大理司直大理丞以至于卿肃肃王度宪台是式命公作侍御史以至于中丞长人之官以视百姓命公作歙曹二州刺史荆潞三州长史以至于太原尹司会之府允厘庶绩命公作仓部左司二员外户部兵部右司三郎中左右丞兵部侍郎以至于工部尚书其余掌吏部选采访处置使东都留守皆丈【`疑作大`】任也又能兼之清风畅于台寺隂雨膏于郡国所居致理所去懐徳徳以处事事以度功功成而义不愆事正而名不悖故今之任职者祖南皮焉初景龙中西域羌胡或谋背诞天威逮捕吏义【`疑作议`】咸刘公理其狱旬时伏念以为刑者所以明徳除害也诛其桀黠可以除害舍其胁从可以明徳繇是全活者千有余人洎皇帝二十四年銮驾还长安之月【`一作日`】有坐殊死在繇系者时迫季冬将寘严法公为之请曰攸徂之庆方喜来苏好生之徳宜加在宥上可其奏咸许从流此则苏公之繇狱释之之听理也曩者窦懐贞奸佞之尤欲行私惠刘幽求勲庸既茂将复私雠各有爱憎公尝按验皆举直以明枉不诡随而曲从秉心惟一蹈尾无惧其后荆有大贾利合权门有贪吏婚连相国公亦既条察先讦奸家或命出其罪给邮置于三舍或挞记其过啓刑书于五宅此即山甫之不吐石奢之无避也尔其富人兴利导俗闲邪于夀春则引芍陂以溉田于庐江则县舒城以止盗茭牧之地实艺稻萑蒲之泽遂均庐井此即信臣之方畧少卿之理化也若乃择贤亲仁度材委政谓唐林璟卢从愿先逹之宗也故辑宁关右尝与偕行谓赵良器刘琯后来之选也故亷问淮濆举以为介此则栾武之从善赵宣之任使也畴若予工实谐俞往上方倚相适防云亡享年七十以开元二十九年某月日遘疾薨于东都宁仁里之私第皇帝悼焉州大都督府印绶赠物一百五十疋米粟一百五十石赐諡曰贞明年某月日葬贞公于京兆之高阳原祔先茔礼也昔者豕韦作伯扶阳仍相寘徳于后莫之与京公曽祖叔谦事太宗为考功郎中与兄叔谐季武同在郎署时人谓三列宿大父曰知人事高祖歴司库员外郎赠职方郎中公烈考曰维事睿宗歴户部郎中终于左庶子赠绛州刺史季弟曰虚舟事皇帝歴户部司勲郎中今移左司唐兴已来歴华省析薪齐美棠棣同升于述职为奉先在尝僚为克友人物之盛凡今莫俦先是庶子府君之为户部郎署天庭之内首种行柳公及令弟能业其官曽是封殖益以蕃庑比行年而不朽将树徳之偕滋僊台誉之棠歌勿翦君子有以知韦氏之昌阜未可量也贞公之轨度所可逺也有美如是可无述焉肆其孤有方増永世之业先人之志俾余论缀故作是铭曰  

龙旂翼商勲绩惟光祚其昌簪绂斯皇东郊处守北里居方时清任大运促人亡贞公之徳柔和谅直始终不忒存殁为则高坟有平丰石有勒芳名可久永永无极  

东都留守顾公神道碑　　　杜黄裳【`韦夏卿撰铭`】  

昔康王以成周之众命毕公保厘东郊承二后之业周礼以天官卿为冡宰汉以大司马为将相国朝以尚书仆射师长百揆此四者人臣之极公尽更之有不至追而命之公之徳盛羙公讳少连字夷仲呉郡人也夏后少康以禹葬防稽次子为越王以主祀汉封裔孙其为顾侯缵禹之绪厥后蔹蔓世居河南中原战争复徙呉防自晋司空和洎梁给事中耀至公十三代矣衣冠礼乐为江左着族曽王父讳君卿皇朝柳【`一作郴`】州司马大父讳克忠缙云郡司仓参军赠邠州刺史烈考讳望赠秘书监秘书府君慕梁伯鸾于陵仲子安贞履道不辱其身该通六经旁贯百氏究天人之际尽性命之端公蕴山岳粹灵承祖考休庆瓌姿伟度识达行方志存逺大道契先觉每躬率耕稼厉精坟典齿列上庠升堂覩臭时小宗伯薛公邕深所叹异以为东南之美尽在廊庙之器不孤擢进士甲科犹谢诗人错薪之义丁秘书府君忧居丧柴毁殆至灭性既祥而哀未忘也久之以书判高第典校秘文秩满授登封主簿时议以皇居在镐砥名之士登近甸者俗不为东畿殊不知乐嵩少之游奋鸿鹄之翼先是邑有暴虎公以为天道【`一作神祗`】可以诚感猛鸷可以仁服乃堙塞陷穽移檄灵岳于是人安其居兽不为害其通理遂性也如是及休告东洛居守郑公叔则辟为从事非其所好终以疾辞其明年书判超絶登第亚相于公颀推义行诏拜监察御史京师内乱銮辂时巡公节见艰危步至行在陈少康灭浇之计墨翟设拒之宜帝纳其忠拜水部员外郎翰林学士随难南梁迁礼部郎中加朱绂银绶学士如故赞丝纶之密命参帷幄之谋猷屡献嘉言克昌天业乘舆反正畴劳计功退保冲谦口不言禄以东呉播越叶于方墓表求迁奉辞志哀恳徳宗以公职在近署重违其请乃命长男主丧中使监护水陆县道敛禭之饰悉令仰给葬于偃师县高邑乡邙山之趾泽漏泉壤哀荣莫俦寻以本官知制诰赐紫【`疑衍`】金印紫绶迁中书舍人公在翰林仅将一纪富平以周密自着万石以谨审见称故造膝而言诡辞而出谠言硕画人莫得闻帝深嘉之方将大任以文昌理本歴试其能凡三践列曹再登八座一为散骑常侍一为左丞虽分职各殊领者数矣公之在地官也辨土地之名物稽夫家之众寡四人不渎五教允敷敛施以时贵贱有节所以法通制而济经费也公在秩宗明典礼以正威仪变乐府而和上下错综经术辨论俊造黜浮伪而尚敦素所以观人文而化天下也公在天官综六典以佐邦理纠八柄以驭羣司登降庸勲权衡流品抑贪冒而进贤能所以代天工而立人极也珥貂骑省以直方备顾问以謇谔处朋侪时有权臣怙宠人多附丽公面折其短数而絶之羣臣为危正色不挠旋持左辖旁惣机曹之事凡三典賔贡三掌铨衡藻鉴表于知人情通播于令问万邦辐辏五都浩穰命公尹京兆以为设钩距涂赭衣前人【`一作使`】之所为不足以为四海式于是布和平尚简易始务仁人之惠无取赫赫之名政大体去有余慕迁吏部尚书复行太宰之职转兵部尚书兼御史大夫东都留守处纳言之位仪亚相之府行二南之化申九伐之威以洛苑闲田汝坟旷土乞田积粟务穑劝分贞我师律载清东夏孟元阳有溵水之功为当时所掩公密荐于先帝言虽不情【`一作成`】识者美之呜呼昭假其功馨香其徳冝升玉而底太阶天不慗遗梁木斯壊以贞元癸未年【`一作歳`】十月四日薨于洛阳让里之私第春秋六十三都人罢市而洒泣皇上废朝以兴悼乃命有司葬日给卤簿箫皷追赠尚书右仆射饰终之义备矣太常考行諡曰敬夫人同郡陆氏常川司马绮之女也蕴中馈内弼之美女仪之徳冝配君子光我闺门石窌未封先公而谢有子曰师闵克家光烈早歳继明以防萃甲科歴咸阳尉次曰师安太常寺太祝次曰宗彧宗宪志文好学不坠先业凯风之思有感人声【`一作听`】师闵等考卜先逺以明年二月十五日奉公洎夫人之裳帷合葬于亳邑附先茔礼也以黄裳陪南宫之班列接西掖之周行忝于史官颇知系录叙事询于故老铭徳孝【`疑作存`】于硕儒追琢丰碑【`一作珉`】永播徽烈其词曰  

洪惟哲人含道研几大方不器正得【`疑作徳`】思惟磅礴山立危昻凤姿耽耽广厦浩浩澄陂元化及物圣主为时嘉猷式赞密诰是司十余年间造膝诡词显仁藏用孰得而知天地有公辅相其宜综纲清辖揭礼高闱貂蝉峨峨亲侍玉墀帝思其人则曰汝为乃齐九赋乃张四维清浊是分集于灵祈祈名【`一作多`】士天【`一作在`】下观颐正直摧刚诚明防私孰云烈【`一作强御`】御【`一作视`】若婴儿量人气折触角用羸因智图难尹正邦圻无念鳏寡克宣明夷【`一作威`】尼父有言栽者培之无赫斗枢迭为官师重光叠耀近古攸希分政于东训保厘方俟元宰韦来膺斯【`一作期`】呜呼不淑栋干其萎神昧于仁胡可度思宠赠端右恩覃泽宇深邃龙光逶迤徳音孔昭视我丰碑  

河南少尹窦府君碑　　　　张九龄  

叙曰正其本【`集作身`】君子所以慎徳敏于行吉人所以寡辞或道之或处之是亦正命之将行利有攸往则时不家至而人劝言不面命而事济不为迹而实以阜蕃不务【`集作沽`】名而声以遹骏夫如是者存乎其人故河南少尹窦公盖有之矣公讳某扶风平陵人自后魏大将军侍中永富公至烈考瀛州刺史赠刑部尚书莘国公六叶矣皆赠华卿族见重公朝四国于藩四方于宣龙旂承祀六辔耳耳公所谓盛徳必祀承简子之始大积善余庆是僖伯之有后故生则灵和【`一作知`】长而纯固既白而受采亦黄以通中天假不器之性人服自然之理而况于文雅縁饰志业孔修引伸足以长人动用足以利物既学从政其归易简形有万殊道以一贯人致一意而已我乃万目尽张故其始也以明经上第授彭州参军事询谋郡将器异甚厚所遇深【`一作森`】然其言固矣【`一作巳`】如山之为始于覆篑如江之导终以方舟于是累迁至于薛王友赞善大夫燕王筑馆以待士汉储立苑以招賔当其推择莫非贤俊议者惟允而公在焉然犹韫匵随和十城空其价踡局骥騄千里未之骋及其用也再入尚书郎遂为洛阳令三台雅望一时精选旧章资以弥纶利器呈于盘错出宰百里实惟【`集作曰`】三河其赋政则必反于其身亦既诚信被之于物是为惠懐故虽二州余弊憸巧而难理五都【`集作郡`】尤剧权顾而多姧莫不可使由之令自求之善处中于下韝能合于游刄至于厘举风俗之谬裁正人伦之经务劝衣食之原调均徭赋之事本为巳任无间人言故视事逾四年通而不倦遗徳在百姓乆而益彰非夫明允宣和优柔博约自我之不忒为人之攸暨亦曷由臻兹厥有洛阳所谓贤令者则周纡王涣孔翊祝良公实续之谁其似之属天子建中都营新邑咨尔亚尹俾其董司朝选其人公首斯举以故稍选河中少尹且有后命废府而复迁河南焉以公之归从人之望官则改次政无易方以佐理王都以表则天地而年不克祚位不光宠遇暴疾而卒悲夫是歳有唐开元之九载春秋五十六公以孝友为体一变而迪忠信以明恕为用再变而至循良故所行无择所事无巧有恒其徳终且温温不伐其功昭然赫赫所以遗爱固结必在何武之去称诵思深惟恐子产之死已而神道欺而不福物情丧其所頼人之不辜今也云亡及丧之西归则人吏致哀道路相属得人心如此其防可知【`集无此句`】冬十一月葬于北原后之人或者游于斯叹于斯彼其与归我乃不朽矣其子八人长曰某次曰某家有太邱之徳里以高阳之名夙遘闵防能哀伤以殆防匪躬革其道惧功伐之不传俾予为文以叙孝子之志铭曰  

绵绵瓜瓞少康遗烈灵则长兮莫莫葛藟王孙承祀世其昌兮而我实续如金如玉载锡光兮咨亚尹之徳柔嘉维则惟【`一作`】令问兮惟别驾之功邦国不空甿胥咏兮不竞不絿不刚不柔以成政兮徳之攸好神之所劳实降祥兮有美无度曷不祚今则亡兮我著名节俾无冺防惠无疆兮  

## 文苑英华卷九百十九

　宋　李昉等　编职官二十七【`刺史一`】  

周柱国楚国公岐州刺史慕容宁碑一首  

周兖州刺史广饶公宇文常碑一首【`兖州当作商兖州下同`】唐恒州刺史建昌公王义童碑一首  

周柱国楚国公岐州刺史慕容公神道碑  

庾　信  

昔在殷书懋赏周礼议勲诸侯计功大夫称伐惟师尚父昆吾载寳鼎之铭王命尸臣栒邑传雕戈之赐故知太上立徳明试以功存有显爵之荣殁有大名之贵昊天不吊其惟楚国公乎可以旌徳景钟勒勲彛器式昭盛美载扬洪烈者焉公讳宁字永安昌黎徒河【`周书作何`】人也都尉防六县之卿名山称五岳之佐燕太祖文皇帝慕容皝以当世英雄奄有河朔赵之南境且建王城冀之北土仍为兴国公既皝之苗裔家世燕陲髙祖侍中使持节都督中外诸军事太保录尚书北海王慕容超之世蕃屏王室详之燕录可得称焉曽祖尚书府君因魏室之难改姓豆卢仍为官族祖仕魏文成皇帝考早亡朝廷以庸勲攸属恩深追逺保定三年有诏赠柱国将军少师涪陵郡开国公食邑二千户公禀气中和降神川岳岐嶷表羁贯之年通礼称绮纨之嵗夙着竒节幼表大成兄弟分果备知推让賔客解铃曾无恡色永安元年太宰尒朱天光魏室满【`疑`】辅握兵淮右抗权江南公时任别将便从征伐自是长城碣石必先行阵秦南陇西毎当矢石权【`疑`】降乘胜莫不前驱策勲行赏常居第一永熈元年补子都督并加鼓节军仪除桑干太守转补都督其年以魏皇西幸奉迎大驾赐封河阳县开国伯增邑三百户俄迁大中大夫改伯为侯增邑合九百户仍授使持节都督显州诸军事显州刺史四年迁鎭东将军金紫光禄大夫其年秋河桥之役先登破阵迁为车骑大将军仪同三司五年沙苑之功加封合前二千户俄授敷州刺史加散骑常侍外深推毂内侍集书十五年授右衞将军十六年授大将军后魏元年重授敷州刺史公以先经刺举固辞不就三年改封武阳郡开国公除尚书仆射职惟赞奏任居封掌分左右之俦兼典举之选属以江南阻兵渚宫边敌军机警急锋镝纵横公奉命星言元戎啓路惣秦人之锐士兼荆户之广卒水龙竞双刀之势步竒陈四分之威夷陵既烧黔中方定旋军反斾解甲休兵其后凤州内叛成都外絶公又惣督众军搜乗即道兵不血刃并皆擒获迁其酋豪纳其降附皇朝受终文祖革命神宗选贤与能改创制爰降册书授公柱国增邑四千户二年授同州刺史衿带关辅唇齿秦晋编户殷积邸閤储峙藩篱是任亲贤勿居公建旟作牧褰帷行部六条斯举百城咸劝三年授公大司寇又以公勲庸特着册封楚国公食邑一万户盖因破万俟仁等于荆陜即其地而封焉逖纠王慝弛张刑政式遏冦虐于是御之以寛猛柔逺能迩然后平之以冲和舜任咎陶不仁者逺晋举随防羣盗皆奔保定四年授岐州诸军事岐州刺史沉痼弥留保定五年三月四日薨于私第春秋六十有二诏赠某官諡某公礼也十月庚申葬于洪渎之川驰綍毁宗客车专道甲被属国之兵介士陈轻车之骑克善令终生荣死感呜呼哀哉经德秉哲体道居贞履贵思冲居盈【`一作满`】念损澄波千顷不能变其清浊高墙百仭无以测其污隆立身行已居安如坠亡躬殉义视崄若夷至于将畧应变出竒设伏太一风角之占常从星辰之候艛船战阵之录强弩驰射之书莫不动防机神发符雷电梯冲所向地靡百楼之城长防所临野关三门之阵是以斩将搴旗四十三战尊官厚禄三十七年武彰七德之义謌诵九功之业迹纪庸器之文行昭易名之典昔臧文既殁穆叔称其立言郑侨云亡宣尼泣其遗爱德阳青石之墓千年未平板江白虎之碑百代无毁敢因斯义乃作铭曰  

辽水之东冀州之北既曰都尉兼称属国敛气余勇雄边遗则孝实天经忠为令德冠冕世禄羽仪祚俗被燕丹风渐英蔺劬劳行役辛苦行阵勇过溺骏气逾瓦震王国克生思皇多士温温恭人谦谦君子拥旄仗节出蕃入仕五朝建旟千里时逢改特【`疑`】名载策勲淮隂召拜昭阳破军职司刑政狱慎深文沈羊不饮萑盗无闻巴庸薄伐江汉专征军惣六校兵兼七营运长击短后实先声增垒威敌减灶潜兵钟鸣夜漏晞露朝阳邑里萧索宅帷荒凉丰碑下柩题凑迁防宫临樗里台倾孟尝卜兆戒期逺辰告筮德遗身后名昭殁世馆舎长捐泉扄永闭晏婴悼齐柳庄悲衞风秋北原日没川逝葬田旧顷客土新封泪堕片石劔挂孤松清徽令范千载余踪  

周兖州刺史广饶公宇文公神道碑  

前　人  

唐朝以元凯并进十有六人周室以昭穆先封十有五国发源纂冑叶枝分开国承家珠聮璧合是用克明俊德思皇多士盛德有后公其裕哉公讳常字子元豫州荥阳人也周宣中兴然后树贒建戚郑武有国然后保姓受氏荆衡之赋千乗莫敢加兵虢桧之封十城翻为献邑况复郊门致骑先迎内史之賔南宫旦朝独识尚书之履祖思庆建威将军山阳太守建威取曹仁之号可以定名山阳有王畅之贤足观风俗考顼银青金紫方于温羡传祗镇南征东比于刘荀顗报功之册则槐路是仪赠行之典则荆河惟牧公弱龄早惠幼志夙成立必正方言无勦説青衿智勇即埋云梦之蛇童子仁心已爱中牟之雉始游庠塾不无儒者之荣或见兵书遂有风云之志出忠入孝事尽于心脩身立名理穷于性天统三年起义华阳先登广武浮潜逾沔入渭乱河防授永安县开国男辅国将军自尔长从太祖入为帐内都督河桥接战秋水则三月不流洛城挥锋金墉则一月路断西京不賔羌戎侵轶城如飞鸟地有伏龙公以金仆裁抽灵鉟蹔举蜂目已奔狼心遂革迁平东将军帅都督十五年袭父封魏昌县开国伯转大都督魏后三年授使持节车骑大将军仪同三司黄权受诏嘉其入魏之功窦宪当官赏其平戎之策公之此授勲庸着矣进爵广饶县开国公邑五百户保定三年授都罗州诸军事罗州刺史仍领金州兵马应接上庸公于文谷路溪涧峥嵘岩崖豁崄山穷水断马束桥飞中垺既开双城即欵往者申息尽掩江黄无援涔阳极浦亟犯风尘夏首西浮频遭锋镝公以伏波受脤楼船誓众入横江之阵进下瀬之兵越客文身湛卢终去呉人长鬛艅艎遂逺建德四年授使持节开府仪同大将军公孙敖下光禄之塞诸葛诞勒丸都之山公之处焉差无慙德四方杂俗天下殊风以君亷能使兼观察驰传拥节旌持斧既乗騘马仍被绣衣羣盗累足贵戚敛手乡亭留宿幸无归忌之疑公车奏事宁有反支之日是使阳球司无所申威鲍恢都官因人成事高祖武皇帝以仲春誓众甲子济河公仗劔六军披图八阵譬彼张辽前锋而报魏主方之耿弇先战而待萧王及乎九州攸同四隩既宅遂得功参勇爵名入司勲授上开府增邑五百户加以举功行赏推恩分邑兼乘而反光乎谯郡之城载宝而归照于临漳之水即日赐姓宇文与国同族娄敬上书于鹿辂项伯舞劔于鸿门公之此荣足为连类以公绩着屯险诚贯风霜其年授使持节督东徐州诸军士事徐州刺史宣政元年授都督南兖州诸军事南兖州刺史作牧济河风行于雷泽建旟海岱化被于淮沂防帷入境贪残者解印冕旒从政仁义者郊迎岂直白石开渠青盐换粟祥云入境行雨随轩而已哉在任遘疾薨于方镇皇甫嵩监御斯牧贤能刺史荀中郎连率此则中兴方伯英声茂实公之有焉诏赠某官諡某公礼也以大象二年十一月十日归葬于荥阳之某山旧墓九原凄怆赵文子其何言驷马悲鸣滕成公其已逺若夫勒鼎刋碑铭功颂德陈其令范必在生前嗟乎此之树碑异乎洙泗之水此之勒石异乎燕然之山呜呼哀哉乃为铭曰  

高阳之子少典之孙苍林逺遘若水遥源公侯复始钟鼎逾繁承基纂胄建国开藩我壮我武既公既侯缁衣出郑卿士归周鱼陵北上荥泽东流河移酸枣雨粟陈留祖守南邦考镇东部两龟回印双虵结绶日察隂风星占长柳是曰世载其名不朽事亲之道孝以立身事君之道忠以立仁今君嗣德一此君亲如松之茂如竹之筠功参荆棘职主兵戈北临青岭南通白波直云横塞长星渡河陈开沙断师移灶多举功行赏封疆受位宫室镂珪山河分地决胜千里谋深计秘建武功成名连星次建旟济漯拥节龟防既蚕桑土实抚梧桐野无异器河无别风呉亭楚障莫敢弯弓倐忽身世俄然松槚路转铜鱼山迥石马武侯之庙栾公之社望此高碑凄然泪下  

唐恒州刺史建昌公王公神道碑  

杨　烱  

王氏之先代为佐命秦之霸也则王离灭楚国而三将连衡汉之兴也则王陵诛项籍而五侯同拜南阳定命【`集作克定`】应图防而作司空西晋聿兴合謌謡而济天下昔者伊尹伊陟但保乂于商朝太公桓公唯夹辅于周室萧何之后居食禄而无闻邓禹之孙在当涂而不嗣未有夏殷三统金木五迁册命重光轩裘【`集作裳`】代袭则我琅琊之郡有冠盖之里乎建昌之县有公侯之子乎公讳义童字元稚其先琅琊临沂人也永嘉之末徙于【`集作于`】江外皇运之始迁于【`集作于`】五陵今为雍州万年人也祖僧兴齐会稽令梁安郡守南安县开国侯禄位千石珪符五等营室回于羽仪山河入于盟誓父方賖梁正閤主簿伏波将军梁安郡守隋上仪同三司以惠和之性【`集作德`】有文武之才伏波将军从征等于马援仪同三司开府均于邓隲家余积庆郡不乏贤代临本州则元賔之父喜形于色继为本守则张翕之子送【`集作迎`】者如云自齐国逊位于梁庭及隋人内禅于皇室夏禹之鼎宝命集于周朝御龙之家世【`集作代`】禄归于范氏公台阶茂绪昴宿精灵五百岁之贤才一千里之皇佐忠规武节【`集作畧`】学府词林元方闺门敬其有德少游乡里称其善人实惟清庙之器是曰皇居【`集作家`】之宝韵谐金石奏虞廷之八音德合珪璋列涂山之万国黄河一曲之水莫测其源赤城千丈之岩未阶其峻羣童忽聚缀帛而引旛旗父老相呼授履而传兵法隋授左勲衞率非其好也汉东离析海内风尘天子溺于胶船诸侯问于金鼎能扶天下之危者必据天下之安能除天下之忧者必享天下之乐我高祖神尧皇帝就之如日望之如云发三河之雷电【`集作霆`】平四海【`集作时`】之厯象武王之仗黄钺一月临于孟津高帝之执朱旗五星会【`集作聚`】于东井公瞻乌于屋射隼于【`集作于`】墉陈平则间行而去楚郦生则长揖而归汉奉符系组观轵道之降王偃武脩文见山阳之散马初拜车骑将军稍迁右屯衞将军录有功也考于周典崇德报功稽于春秋策勲舍爵车骑万队备凉土之羌戎衞军千兵掌京师之屯禁于时天下【`集作保`】初定边方未辑二十八舍尚有呉越之妖氛一十三州犹积东南之杀【`集作反`】气武德四年诏公为江南道招讨使皷琴而送受命而行乘使者之輶车掌行人之旌节陆贾至于南海先责尉佗随何入于九江即征黥布诏除泉州都督封建昌县男食邑三百户斗牛星象舜禹精灵境接东瓯地隣南越言其宝利则瑇瑁珠玑叙其风俗则丹鸡白犬公门容驷马位列三刀防薏苡之讥嫌絶简书之流谤岂知【`集作直`】广州清节酌贪泉【`集作水`】于石门合浦神君返明珠于涨海贞观三年诏还【`集作除`】散骑常侍行果州刺史授期天帝肇迹人皇南充国之旧都西岩渠之古邑冈峦纷纠天彭双阙而作门珠贝浮沉【`集作沉浮`】巴水三回而成字公入参师友出居方伯金蝉右貂朱旗曲盖才临蜀郡即闻来暮之謌初践益州已听中和之乐七年诏迁银青光禄大夫行恒州刺史西街毕昴北岳恒山天开太一之宫地列并州之镇境分灵夀魏将乐羊之所封邑对行唐赵王惠文之所筑公政成朞月风行万里邓晨一郡汉帝称为主人李广数年匈奴号为【`集作其`】飞将行尝计日郭伋不负于童儿郡异中平王观无私于任子既导德而齐礼亦胜残而去杀三禾在殿将拜郑两鴈【`集作鹰`】随车坐悲虞国享年若干以十五年冬十一月二十五日薨于洛阳之清化里公家【`集作门`】传将相世【`集作代`】有忠贞属离【`集作裘`】乱之多值风【`集作云`】雷之草昧河宗两日负鼎而谒成汤渭水七年垂钓而逢西伯将军再命刺史三迁仲暠栾巴牧人之良翰【`集作干`】厐参虞诩将帅之宏规立事于当年名于后代兄国卬谷州刺史【`二字集作牧下同`】弟国稀仁州刺史荆枝擢秀棣蕚生光何止平舆之二龙是为贾家之三虎唐虞之际四岳分居赵魏之间八男为郡公虽勲参缔搆位惣班条金友玉昆良田广宅而能吐食【`集作养`】下士倒屣迎賔无笑客之美人有拜賔之童策名委质善始令终生当封侯克成丈夫之志死而可作无忘事君之道越十六年二月二日葬于【`集作于`】伊阙县之万安山诏赐杂物百段给仪仗往还礼也亭连长乐城枕高都守阙塞者汝寛适伊川者辛有北瞻洛汭尚想元亮【`集作凯是`】之境东望邢山依然国侨之基夫人杨翟县君河南褚氏即太常卿杨翟康侯亮之女中书令河南郡公遂良之妹也宋公子之流派【`集作别`】褚先生之苗裔夫人之礼传淑女之诗有文在手归于鲁国有鳯和鸣适于陈氏邑之石窌县以封丘夫尊于朝妻贵于室仙人暂别初悲寡鹤之声宝劔才分终合双龙之气以某年月日薨于某所越某年月日祔【`集作于`】建昌公之旧兆长子师本太穆神皇后挽郎袭建昌公歴韩王府祭酒岐州司士参军定州安喜县令誉闻州里学富丘山以卿子而为郎以象贤而开国朝游楚泽暮宿燕宫东临石柱雍为积高之地右会长星唐是中山之邑出游隣国不以陪臣见朝上谒邦君不以属官相待洛阳朝觐适见双鳬东都墓田行悲驷马以某年月日终于某所越某年月日即陪葬于先兆次子师表左千牛备身迁尚辇直长歴许州临颍博州堂邑沧州乐陵緜【`集作锦`】州万安果州西充五县令能传祖业克嗣家声有言偃之文章兼仲由之政事晨陪紫极绕钩陈之六星旦奉黄麾屯玉车之千乘至若繁昌土宇魏文帝之墠坛堂邑隄封汉陈婴之侯国河分九道渤海东临江五津昆仑北指莫不爱人以礼为政以德钟离意之禁暴不用尺刀【`集作五兵`】公孙述之有神能持五县次子师嶲州都督府台征县丞次子师楚防州都督府云安县令芝兰有秀羔鴈成行滇北数十尹莫大邛都之县邑东七百里唯有巫山之峡言其县职黄【`一作防`】龙入于阙门叙其宰人【`集作邑`】鸾鸟翔于学舍咸能生尽其孝【`集作养`】丧【`集作没`】尽其哀积粟万钟思负米而何【`集作可`】得榱题三尺泣吾亲而不见卜其宅兆麟鳯匝其冈峦陈其簠簋春秋变其霜露思传旧德式建丰碑戴安道作颂于郑蔡伯喈披文于郭泰魏武王读而称妙非所望焉夏侯堪见而陋之固其宜也铭曰  

厥初兮后稷导生人兮知【`集无此字`】稼穑降及文王精翼日兮衣青光平东迁兮郏鄏晋上賔兮帝乡秦三将兮继代汉五侯兮克昌比狼【`集作琅是`】山兮峻极等淮水【`集作海`】兮灵长惟祖考兮鼎盛佩金璋兮叠映彼山川兮降灵生玉树兮青青成张良兮昴宿乘傅説兮箕【`集作尾`】星出忠兮入孝武纬兮文经陈嘉谟兮制千里摛藻思兮掞天庭有隋兮丧乱土崩兮瓦散皇运兮权舆人神兮攸赞值笙镛兮变响属天地兮贞观河两日兮事殷井五星兮归汉带长劔兮暐晔拥幡旌【`集作旗`】兮照烂周命兮惟新云雷兮尚屯控东南兮荒景负江海兮未賔陈礼乐兮命使动輶车兮辚辚用虵符兮泽国颁武节兮山人专一方兮革面重九译兮称臣天垂兮星纪地连兮交趾山草树兮潜移蜃楼台兮欝起迁合浦兮太守为广州兮刺史临涨海兮明珠饮石门兮贪水偘冲天兮八翼代出身兮万里全蜀兮奥区枕邛笮兮倚巴渝有灵台兮古迹有充国兮旧都丰貂兮左珥介士兮前驱濬三刀兮持节昌两日兮剖符降鸣鸠兮大夏骋神马兮长衢毕昴兮分野兰堂兮四下汉皇帝兮国都耿将军兮坛社若恒山兮诏邓犹朔方兮命贾李北平兮汉飞郭并州兮竹马瞻太阶兮坐蹑惜天年兮不假伊天姓兮颍川有美人兮婵媛桂生兮因地女嫁兮因【`集作移`】天见乘龙兮奕奕覩飞鳯兮翩翩知蘧瑗兮有礼笑虞邱兮未贤始衘悲兮昼哭终共尽兮千年卜谋【`集作谋应`】兮习吉陈防酒兮嘉栗车徒俨兮在门旌斾纷兮竟术循洛桥兮南渡从国门兮右出树萧萧兮有风云惨惨兮无日指丘陵兮一闭与天地兮相毕悲孝子兮纯深孰忧思兮可任诉高天兮泣血蹐厚地兮崩心树碑兮神道无媿兮词林歴阳之都兮水没圆峤之海兮山沉俾外孙兮幼妇生白玉兮黄金  

## 文苑英华卷九百二十

　宋　李昉等　编职官二十八【`刺史二`】  

后周青州刺史齐贞公宇文彪碑一首  

唐赠荆州刺史成知礼碑一首  

唐维州刺史安附国碑一首  

唐河州刺史冉寔碑一首  

后周青州刺史齐贞公宇文公神道碑  

杨　烱  

惟黄帝大电之精以太清而张乐惟高辛招摇之象以人事而纪官于是乎生我司徒敬敷五教翼赞虞帝而咸熙庶绩惟殷汤受天明命以统九有之师惟微子崇徳象贤以为万邦之式于是乎生我丞相约法三章光辅汉室而威加四海大齐宣皇帝商周之日号西伯以称臣太祖高皇帝尧舜之朝避南河而革故司空临川献王懿亲明徳论道经邦中庶子平乐侯开国承家丹书白马于是乎生我齐贞公惟魏之寳惟周之干开上帝而格天地【`集作皇天`】变隂阳而平水土详求典载歴选台衡或大泽而康帝图或高丘而济王业诸侯五百伊尹出于庖厨甲士三千太公起于屠钓未有上从轩后下及今【`集作全`】齐圣主明君三居域中之大帝师王佐累极人臣之重古所谓殁而不朽者抑斯之谓与【`集作乎`】公讳彪字明俊兰陵人也即宣帝之孙高帝【`集作皇`】之曽孙临川王之孙平乐【`集作陵非`】侯之子禀神河岳借庆王侯攀两曜之末光乘【`集作得`】五行之秀气温厚亷【`集作恭厚`】让当时以为达人宣慈惠和天下谓之才子属三方鼎立九土星分禄去公朝失诸侯之盟防政由梁国建天子之旌旗士女同叹于商墟鬼神共谋于曹社公杜门屏迹心不自安与门生故吏数百人归于后魏宣武皇帝以客礼待之诏除给事中假龙骧将军正光五年兼彭城府长史假节则将军比于王濬长史兼于杜袭龙骧可畏晋后任之于【`集作以`】渡江骐骥不【`集作所非`】乘魏氏【`集作皇`】托之于【`集作以`】留府六年除通直郎散骑常侍中书侍郎永安三年帝北巡迁抚军将军银青光禄大夫散骑常侍散骑通直起于天兴之元中书侍郎始自黄初【`一作延和非`】之代宣王抚军之号仆射光禄之名竒才惣于文武重任归于将相徐方叛逆以公为行军长史兼统别部仍加皷节彭城宋邑海岳徐州峄阳孤桐羽畎夏翟昔称都防今实边陲鲁伯禽始得专征周穆王遂行天讨公手执旗皷坐谋【`集作入侍`】帷幄以陶偘部分之明当阮孚戎旅之重有如荀美独负逸羣之才不学江逌空有连鸡之称【`集作喻`】徐州平迁黄门侍郎州大中正黄扉蔼蔼【`集作赫`】青沉沉有若张公之万户千门博观图籍太湖为浸防稽为山若有荀朂之十郡一州诠藻人物累迁大司农秦称内史汉曰司农管夷吾陈不涸之名耿夀昌立常平之议时播百谷后稷让于虞【`集作唐`】书阜成兆民【`集作人`】列卿拜于周典普泰元年迁车骑将军加右光禄大夫永熙二年出为颍川太守人【`集作地`】称汝颍俗尚申韩有郑伯【`集作国`】之别都有周公之朝邑教之徳化无囚歴于八年【`集作三年`】任于【`集作以`】贤能旁润逾【`集作余`】于九里于时齐武王居中作相实有迁鼎之谋周太祖在外持兵深懐事君之道昭公失位由季氏之执权襄王出居成晋文之霸业三年秋八月武帝幸长安以义兵从顺大统元年授开府仪同三司封灵县开国子邑三百户金堤石印清济浊河爰赐土田以为藩屏汉之宰相始开封邑周之列辟【`集作侯`】实兼卿士二年拜车骑大将军九年迁五兵尚书十年迁中书监领骠骑大将军加开府仪同三司进爵为公増邑一千户天子有诏不入军门匈奴未防不营私第蔡谟兼五兵之署【`集作省`】邓隲比三台之仪掌中书之纶翰加上公之冕服十六年迁侍中骠骑大将军以下并如故昔惟常伯今则侍中切问近对拾遗补阙冕旒无象先问顾和玉佩【`集作佩玉`】不存即徴王灿废帝后二年公不贺出为使持节华州刺史侍中并如故桃【`集作成`】林国邑太荔城隍三秦六辅之奥区五岳四渎之襟带倪寛之为内史唯事溉田薛宣之守冯翊但知拱黙【`集作埀拱`】寻加特进余如故官品第一朝廷【`集作当朝`】所敬辟吏如五府之间班列在三公之后唐虞之继文徳也稷契谟明于两朝魏晋之顺大名也裴王建功于二代周武成三年进封青州齐郡公邑二千户赐号东岳先生诏曰尧有四岳朕惟公一人赐杂彩二千段甲第一区雍州良田百顷其优礼如此尧命羲仲星鸟嵎夷之官周赐姜牙穆陵无棣之境三王不袭同盟固于泰山百代相因旧国传于负海惟保定四年公薨于长安私第天子罢朝羣臣赴吊丧用官给呜呼哀哉五年赠少保使持节光桂三州诸军事军事州刺史諡曰贞公礼也公少丁外艰州党称其孝齐武皇帝见而叹曰可谓吾家曾闵外祖太尉公王俭谓其子侍中骞曰成汝宅相者在此孙乎公之北归也后魏宣武帝勑曰昔微子去殷项伯归汉卿又得之于今公泣涕横流跪而对曰臣家国不造鼎祚沦亡进不能匡正退不能死节今复【`集作故`】托身有道何敢比徳古人帝因此重之及周太祖作相西朝王侯之下皆望尘而拜公与之抗礼太祖尤相敬待屡有谘询【`集作问`】尝从容曰国家之子房也公体淳和之至性负廊庙之大才孝通神明忠定社稷马伏波来游二帝晏平仲能事百君在魏则贾诩茍攸在周则太颠闳夭惟司徒克慎厥始惟丞相克和厥中惟公载徳克成厥终三后同其政道子孙训其成式辉光助于日月徳积广于宇宙以某年月日葬于少陵原国迁三代年移十纪杜当阳之碑石沉汉水而无闻仲山甫之鼎铭入匈奴而不出曽孙皇朝右金吾将军同州刺史得照宏才大节玉振金声入当天子之右军出临帝京之左辅承积善之余庆袭大宗之不迁愿述家风思传祖徳是用勒铭刻石【`一作勒刋丰石`】相质披文载于景钟大夫称伐之义书于太常诸侯计功之道追题瓦屑郑康成北海之门重刻碑隂张平子南阳之墓其词曰黄帝摄政勤劳耳目举于版泉【`集作居于轩辕`】战于涿鹿咸阳黜夏登坛受福表正万邦缵禹旧服【`其一`】逮乎微子周之国賔降及萧叔宋之懿亲高祖丞相王迹是因宣皇御史社稷之臣【`其二`】太隂所立皇齐诞圣既创元基仍集大命谋孙翼子重熙累盛天禄永终南风不竞【`其三`】惟公载诞克嗣家声千丈多节三年一呜待时而动以族而行才归晋国璧入秦庭【`其四`】符坚拜首降天之使陶豫策名勤王之事任隆起草荣高近侍赫奕禁门雍容貂珥【`其五`】日暮青夕郎之职法驾毕陈黄门次直帝王之盛成【`集作咸`】在农殖如京如坻我黍我稷【`其六`】呉王旧国采山铸钱公为中正佩以韦夏禹遗迹今来颍川公为太守示以蒲鞭【`其七`】齐称东帝周称西伯诸侯谋王天子下席公子忠义如彼松栢【`其八`】发自新邑归于陆海魏徳虽衰天命未改功成晋郑为而不宰宠茂山河于是乎在【`其九`】亚夫真将去病元勲持兵对揖絶漠行军尚书武库抑有前闻待中重席曾何足云【`其十`】当途逊位有周经野三【`集作二是`】国唐虞【`集作衢非`】两朝裴贾出守冯翊人无讼者受封于齐实匡天下【`其十一`】晨占赤乌【`集作鸟`】夜辨黄熊曽参易箦期于令终子囊城郢没有遗忠明君【`集作主`】辍祭羣臣防同【`其十二`】黄屋左纛轻车介士朝发桐乡暮归蒿里积善余庆由来尚矣公侯【`集作之`】子孙必复其始【`其十三`】  

唐赠荆州刺史成公神道碑　　前　人  

成氏之先有周之后姬文受命三十八王郕伯象贤二十一代汉之少府国家维城晋之广杨王室藩屏公讳知礼其先上谷人也子孙避地徙【`阙`】曽祖休宁后魏汾州刺史齐特进左右卫大将军宇文朝江州刺史隋成阳郡公諡曰武勲格皇天泽充区域该备宠荣兼包命赐祖少遐北齐民曹郎中宇文朝地官上士袭城阳公建国之属以训五品以亲百姓君父绰隋金紫光禄大夫唐深州刺史上柱国天子大夫金章紫绶天王使者皂盖朱轮公诞保灵和受兹介福讲之以学合之以和纯粹以积其中文明以宣其外出于口者必是先王之言萌于心者莫非君子之徳戒慎乎其所不覩恐惧乎其所不闻岂时止时行左宫右征在朝济济在家雍雍祗服业克丕堂构袭城阳公歴箕州平城洛州邯郸二县令武乡里闬榆社隄封公宰平城日宣三徳悲歌相聚袨服成羣分宰邯郸雷震百里仪刑嘉诲范乎人伦令问广誉塞乎天壤将蹈九列平三阶岂意【`一作郡生或作茂遂并非`】太和交薄而天道难谌降年不永春秋若干以某年月日终于某所夫人宜城县主圣神皇帝之堂姊王姬外馆之长女夫人道峻于闺房名辉于邦国我大周叙洪范作武成大赉而万姓悦拱而天下理法号惟旧制赠荆州刺史生则唐尧不用没则周武追封为龙为光有始有卒立名于后以显其亲反葬于周不忘其本以某年月日归葬于碣石恒山燕南赵北礼仪光被宗族相临大夫吊桓子之丧天子归惠公之赗蘧瑗之葬不害良田孔子之茔不生荆棘长子司衞少卿兼检校魏州刺史太辨中子左鹰将军太方少子朝议大夫行司汉主簿太琬等门承四代徳盛三贤有终身之忧尽生人之本玺册褒赠宜宣无穷景钟勒铭若古有训呜呼哀哉其铭曰神岳之英大川之精如山之峻如流之清行之斯立言之斯成登车发耀在邦有声传于旧国旧国惟平宰于二县二县惟宁余闻旧説天鉴孔明谁谓灵诞丧落淑贞永锡不匮克其名册书光宠没有余荣系曰列星象兮昞天光白露为霜兮沾人裳彼苍天兮殱我良列星象兮昞天晖白露为霜兮沾人衣九原可作兮吾与归  

唐维州刺史安侯神道碑　　李至逺  

夫招摇东指寰区识天下之春溟涨北临川谷有朝宗之地况乎皇明发而万物覩天衢亨而四隩宅故以骤险浮深同文协轨者也若乃壤隣骄子家号名王握葱野之瑰竒潄蒲源之粹液井蛙自许既累嗤于越子风鸿且遇仍嗣美于秺侯则大将军安侯其人矣侯讳附国其先出自安息以国为姓有隋失驭中原无何突厥乘时籍雄沙漠侯祖乌唤为颉利吐发畨中官品称为第二王庭虽局方冠射雕之勇帝乡何逺空郁冲牛之气父朏汗望日月于中衢奋羽毛于边服势同鹊起功随豹变贞观初率所部五千余人入朝诏置维州即以朏汗为刺史拜左武衞将军累授左衞右监门衞二大将军封定襄郡公寄等连城荣起合垒析圭胙土时议称之侯运偶千年才标一日服太阿而善断览介石以知机有顾鹑笼实懐先觉乃心凤扆奚叹后予于是防迹泥沙翻飞霄汉亦以贞观四年与父俱诣阙下时年一十有八太宗见而异之即擢为左领军府左郎将寻令与鸿胪丞赵徳楷谕旨于吐谷浑虏安鸋鴂之巢敢恃螳螂之斧旅拒成命逼迫行人遇困加威胁举步逢艰阻侯以命有所系静以体之节不可失贞以守之虽矢屡移而铁石无改既而加兵一荡凶氛四彻竟获全归佥以为苏武郑众不独高于前代矣壐书叹述迁本府中郎将赉布帛五百段又加秩为忠武将军行本职十九年太宗銮蹔抚清海俗于三韩驻跸聊麾骇天声于六汉侯公参末将绩预深涓【`一作元戎`】诏论功授上柱国封驺虞县开国男食邑三百户永徽元年拜右领军将军余如故荷元天之广运承湛露以晞阳蒲璧开南面之尊兰锜盛北军之宠门驱驷马匣纽双薄暮归来辉光不独于三子辨色而入前后方参于五侯叠盖流轩徽枝岌嶪足以震辉都鄙讴謡氓庶寻丁定襄公忧执丧无替于少连让爵自先于季札及其字人按部和风布政使幼艾不懐酋渠不惊非树其长莫谙其俗以此高乎兼本官复拜为使持节维州诸军事维州刺史朝咨良牧之能物喜吾君之子入防戎政缛共宿于星庐出变夷歌扇重晖于日域龙朔中随府易名政【`疑作改`】为左戎衞将军总章年进为右戎衞大将军刺史勲封并如故日观崇岩云封峻霄三五之声已邈八九之迹难追天子防坛场防圭璧报功崇徳腾茂实于石间侯亦励熊罴从金皷前清后御罄忠勤于玉帐咸亨初追讨斯阀仍本封进爵为子加邑四百户方当降锡上罇行升右地啸洪崖而自狎揖浮丘以曾举而殷相肇梦晋寝成妖古谢今形仙禽致是非之难寒凝暑退大椿属摇落之期哀哉奄以调露二年二月十八日寝疾终于神都春秋八十有三永隆二年二月二十三日葬于雍州长安县孝悌乡之原礼也惟侯绪茂膏粱基循鼎胄绛河潜润毎孕倾都之寳丹野成章必矫冠羣之翼弱便英迈长实逺劒连三术道防史【`一作吏是`】以前驱徳包五善揖楚臣于下席从吾所好方尽鋭于戈矛在物或遗故无资于笔砚加以动防规楷性非因习泣画象于离宫真资孝敬感飞泉于异域雅蹈忠诚利以义通功以济物故能夙攀阊阖函奉钩钤効心膂于中年享高明于暮景左右深率从之竒始终无纎芥之隙行师则训兵以律受任则执礼无违非才优体二道恭感一惟微惟熙至公至平者畴能与于此哉悲夫琴心辍奏去高堂而不留筮氏观创幽穸而期兆皷秋风于古树谁识将军思白日于荒隣空懐中散賔御膂兮寒野暮池馆静兮浮云隂可作无时与归何想长子故右玉钤衞将军北平县公思祗【`一作斌`】藻身淑慎流声奕叶繁滋遽委危露先飘次子鲁州刺史思恭等趋表阙以擗心涉礼庭而收泗荐兰之诚徒切集蓼之哀永萃思所以髣髴【`一作心诉`】形容揄清懿托问词于广陌播雄名于大隧乃为铭曰  

阆风透迥河气灵长于昭化毓实延英芳棱飞玉塞势轶沙家承有土祚厯无疆分源何从飚南入【`一作急`】削祍荒庭杀凶大邑孝乎何取忠焉是袭花绶遥遥云冠岌岌敷命河首逢覊海裔云天变色乡关无际虎噬徒交壮心益励卒延裒谦岂嗟拘滞作固兰陛仍分竹符盟申带砺礼盛传呼岩廊夕警秘宇晨趋还便后殿出必前驱本枝隐蔽宣条求瘼惠起人謡清惟主诺野乃闻劳门非借恶是听夏声谙知戎落旋増厚秩亦追崇封逸豫斯扈【`一作邑`】车服以庸庭纷舞籥室韵歌钟宁悲昃景遽落高峯梁木【`一作李`】应悲井田俄殒广川去楫修途废轸倐兮已丧萧兮而尽神乎不测天乎何忍永背青臯既安夜泉台构壤山门反驾野吹方噎荣辉不借徳虽隆于九原神岂奄于万化  

唐河州刺史冉府君神道碑　张　説  

昔者尧舜既没文武将坠天纵孔圣诞敷皇极于是乎恢六艺而正王道举十哲而阐微言雍也为徳行之目求也为政事之首吾见乎龙翰凤音【`集作雏`】百代而共贯虎符犀节重世而増华明徳之后知其必大公讳寔字茂实其先鲁国邹人也古天子有相氏宅于相土实曰冉姓盖氏族之兴旧矣不常厥所今为河南人焉五代祖雎阳公讳道周尚齐南康公主位平南将军散骑常侍荆州刺史信州都督高祖讳轸仕梁太子左内率荆州刺史齐梁之间荆巫重镇世善其职江汉宜之曽大父义城公讳黎在梁云麾将军湖州刺史入周拜骠骑开府仪同至隋开皇中为旭州刺史大父黄国庄公讳安昌隋啓平城祚之谷璧唐分蜀国瑞以桓珪其后改封于黄授信州刺史歴潭州惣管赠防州都督烈考天水郡果公讳仁才秩金紫光禄大夫婚皇室汉南县主泾浦【`疑作蒲`】沣表江【`集有陵字`】永凡六州刺史伟矣哉承家善庆歴代名臣风流载于史官勲业藏于王府公即果公季子天王自出内禀胎教混成之姿外被门风式瞻之训从容合度次造皆法生而知之孝悌也学而知之礼乐也徳义如山文章如泉缙绅之士仰焉宗焉弱冠太学生进士擢第遭家不造府君捐馆五日絶浆三年泣血虽麻葛就礼而栾棘加人服阕调并州大都督府参军事丁太夫人忧过哀终丧有如前制应八科举策问高第授绵州司户参军转州大都督府仓曹参军又举四科敷言简帝除益州导江县令鸿渐二镇翰飞三蜀府中之孙子荆郡内之岑公孝用能据淮距海我庾如坻岷山导江入境先叹加朝散大夫除鄜州长史仍加关内道支度使去青城之洞府来白帝之鄜祠命服有辉使车何重除州司马入谢于武成殿主上以边庭有事喜问陈汤宣室清言思逢贾谊公【`集作召`】上对醖籍谋虑深长眷甚前席恩加后命因改恒州长史于时四镇未复三【`集作二`】蕃犹梗屯田绕塞戎马生郊代郡藏符临冀北而诚重汉家张掖比西河而还轻乃徙拜凉州都督府长史仍知赤水军兵马河西诸军支度使地壮伏龙城雄飞鸟位居半刺史惣全边公仍利沟洫懋藨蓘庤茭藁积糗粮均转输程力役寛御悦使授方任能人胥忘其久劳兵不逺其长戍【`集作道`】虽金方气候【`集作映`】风雨【`集作雨雪`】不交之地碛路沙霾草木不植之所莫不丰滞穗于坰牧厌甘瓜于戍时朝廷頼之迁使持节河州诸军事河州刺史仍知营田使崆峒连五郡之壤积石控九河之源公夙奉皇华政闻行路【`集作露`】高车未至阖境相欢既见君子温其如玉率性仁爱由衷易简推是心也物感斯应覩肃恭而无竞见礼义而兴行不言而庶事熙非教而羣下顺故得大田多稼人知歳丰饷军廪师处勤余裕计偕入朝侍宴于长夀殿上谓公曰河州军镇要冲屯田最多卿以足食为心朕无西顾之忧矣侑以防币锡以文袍【`集作衮`】及公还州也壐书劳勉王人相继国家经【`集作径`】流沙梁弱水收西域防南庭连百里之兵以济事于外不一日而乏者则公之力也无骇入极可谓费防父胜之杜预平呉盖知羊叔子功尔冝登元老作贰大朝止于边服实孤人望享年七十有一证圣元年二月十日寝疾终官舍天子悼焉凶费丧归悉命官给是日河湟耆老山谷羌夷反首面号奔州邑虽国亡子产吏哭祭遵岂能【`集作云`】过也恺悌之化人之父母及其没也哀亦如之信矣夫夫人金城郡君陇西李氏江夏王道宗之女也冝此象服烂其盈门嗣先姑之徽音立庶姬之范则蕣华前落藁瘗城隅以证圣二年正月合葬于河南之定鼎原礼也天使马悲啓滕公之室人防鹤舞闭玉女【`集作王母`】之坟松栢接于邙山丘陵对于伊阙石麟将鬬华表何年有子曰祖雍景龙初擢给事中兼侍御史内供奉追惟皇考孝于奉亲忠于事君恭于立身惠于临人惣是四行旁通具美贻厥孙谋以燕翼子故老之口既絶竹帛之文又防名兮柰何刋石兮来裔词曰  

倬哉冉氏世有仲弓铁冠绣服给事于中克昭遗懿树之家风于皇严孝高明有融徳罔不遵艺何不涉嗣武先正思文载叶建旟千里逮君六叶顾印房虵盘绶箧官以勤积业因时峻宰号神明掾称亲信骥足既展轩即【`集作亦`】轫邦国海康京师河润出车西域我君谟【`集作谋`】之屯田北假我君获之六军有馈其谁度之一人无忧其谁乐之猛兽避徳均迁所涖灵鸟依仁霸升执事以今视古名齐绩类天不憖遗山頺此位陇首回望秦川断肠吏人攀綍哀厉随丧虚灵奠野行临帷堂庙立边郡魂归故乡王姬祔葬礼之终也水合蛟龙坟同石马地积霜露烟攒松槚千载九原高碑泪下  

## 文苑英华卷九百二十一

宋　李昉等　编职官二十九  

赠丹州刺史先府君碑一首  

括州刺史赠工部尚书冯昭泰碑一首  

豫州刺史魏叔瑜碑一首  

常州刺史平贞眷碑一首  

赠丹州刺史先府君神道碑　张　说  

府君讳隲字成隲范阳方城人也张子曰挥帝轩之勲木赐【`集作锡`】姓上矣诗有卿士孝友史有留侯世家八叶至东汉司空皓公子宇北平太守始居范阳四叶至西晋司空华公子韪【`一作祎`】散骑常侍乃侨江左昆孙太常复归洛河故河东有司空砦洛阳有散骑里后司空至府君十二代不失仁义矣王公讳戈周通道馆学士考讳格【`集作恪`】无禄早世府君防生遗育四代单绪家世尚儒不及伯鱼之训外祖为理遂读咎繇之书以明法歴饶长子二尉介休主簿洪洞丞以所愿乎下事乎上以所愿乎上交乎下反身与人何往不顺台选贞白覆囚山南人谓是行有典刑矣昊天不吊年五十二调露元年十二月乙卯捐背于县廨夫人长乐县太君冯氏父威蓝田丞敬循法度践涉图史顾复防孤将就成立家道不殒夫人是赖享年七十有二倾背于东都康俗里第光瑶说不天夙遭闵防又集荼蓼先王制礼不敢从灭以景龙二年七月已卯安厝于万安山阳祔从周礼也惟先君不禄俸不奉亲不机杼不资身僚旧无鸡黍之接况非其类乎族姻无鱼菽之受况其人吏乎是全其髙而善其独也过四十始阅六籍观诗得之厚观书得之恒观礼得之别观乐得之和观春秋得之正观易得之元曰君子多乎哉事斯一言而已矣每诵道记三复三寳曰至人之心有以垂世又闻之太夫人云吾有子五十载非其疾无一日之忧太夫人亦云吾事夫子三十年耳无忤声目无暴色先君子之违世也其忧恋者尊堂在殡欤圣善在堂欤我诸孤无日敢忘及王母终养二祖封崇亦尚克家成遗志【`集作训`】矣若夫安亲孝也宜家义也翼子慈也轨迹隠乎含光故当代罕耀馨香发乎潜徳故明神终劳先大夫久而益荣殁而不朽盖此景云二年天子嘉侍臣之匪躬念前人之蕴徳二月乙已诏曰故官某毓徳髙迈蔵器下僚代载儒雅家传清白河东佐邑长不欺之风山南覆囚溢无寃之听徂谢永久丘坟不饰唘兹令贞事先朝宜崇追逺之恩以表名之志可赠使持节丹州刺史王泽漏乎泉壤国礼崇乎宗庙汉帝论士恨不见李牧之为人曾子思亲泣无逮楚王之厚禄道存运往痛矣余悲缅寻前之所以闻无声于四海视不见于百代者匪铭颂欤柏麟蔡邕其则不逺呜呼霜露交积松槚滋深兄弟永懐相顾将老胡伯虎岂敢掩大人之情陈季方何足知家君之徳小人衔恤非曰能文莫假辞于他者务传信于我也铭曰  

猗严考用妙体太和竭髙志贞夫一戒其多孝于亲正于家刑于训清厥心晦厥迹畏厥闻【`集无闻字`】寳如何其谦俭孝【`集无孝字`】慈皇哉褒徳永世有词  

故括州刺史赠工部尚书冯公神道碑  

金之为寳百链而惟精玉之称徳久幽而不昧圣人美焉君子比焉可铄也不可夺其刚可毁也不可汚其洁伟哉冯公秉斯操矣公讳昭泰字遇圣长乐人也说学于故史岂不闻舅氏之厥初乎毕公建徳乎周毕万大名乎【`集作于`】魏别封之裔遂氏冯城秦则丞相并时汉则将军重世积仁钟庆王者郁兴间晋南浮因燕北号家变成国为天下雄勲业竞五覇之先子孙齐二王之后公即昭成皇帝之十代孙也髙祖大将军随州刺史长山公谦以防恂之才翊戴周武曽祖兵部尚书左仆射魏国公世基以曺参之力经济隋文大父尚书右【`集作左`】丞检校御史大夫少府监州刺【`集作长`】史安昌公命长命以佳吏之名勤劳皇室考仁髙亮无禄子道不究故公防而袭安昌公焉清明激澈标格峻坚夏翟耿介无矫饰于韦寒松青冥不受令于霜雪专经覩奥习法精理起家左奉格【`集作裕是`】改让贤府果毅换文州司马为酷吏所陷罢官久之调荣州长史属城慢法按而绳之入计防府讐家横讼明勅杖其愬者迁公宋州司马朝廷翕然知有王法复假左台侍御史江南道防察使类防髙等加朝散大夫进潞州长史堆崖受湍独醒见嫉转湖州长史公束湿不回聚蚊交讪【`集作讼`】贬为饶州司马未行降使详覆拜鄂州刺史制曰公志气刚劲操履贞洁歴佐藩条咸有声称诘奸缪不避强御苦节清威若凌霜雪顷因谗毁遂有贬降使者按问皎然明白俾从优奬特加宠命其在江夏异政风行入为太子家令兼知内外铸钱事国泉是殷盗镕乃絶河朔淫雨帝思作乂俾公检校邢州刺史散有赒无人忘歉嵗帝乃玺书劳焉其防曰卿忠于事君简以临下忘私狥公之美歌謡所载擒奸摘伏之竒吏人攸仰虽陈朔之贬黜邪慝王业之斥除贪残无以加也一郡清静副朕意焉其后以戚思【`疑作恩集无此字`】累移睦州刺史复为郡小所谮左授泉州司马未之任又贬荣州司马公砥节荒服天髙听卑旋除温州长史俄复旧阶拜括州刺史水国瀐洳告疾言归景龙三年六月十三日终于苏州之逆旅春秋六十有五正人叹息旧吏【`集作莅`】伤感公清白传家信义髙世门有竒士室无长物夫其善于钩距长于衿带法严令峻人寛吏急当官而行不畏【`集作避`】谗慝之口除恶务本不求恺悌之誉出入从官十有六职以谤获贬者五洗谤特迁者四不曰忠乎将无悔于九死不曰直乎焉往而不三黜故人谢而名益着迹逺而风可懐也皇上志其持法不挠赠大理卿本其坐树无言諡之曰节窀穸之事一以官供哀荣之礼被于存殁于时天子严谒山陵训人追孝推心庶物防泽幽泉公长子少府监绍正次子给事中绍烈并构层堂仰延荣赠乃赠公工部尚书君子曰孝必锡类忠则不坠臧孙达其有后乎郑公业为不忘矣夫人琅琊君右【`集作左`】相邢公及善之女垂拱一年三十六而夭后夫人彭城君鸿胪卿善因之孙女景龙三年五十有五而逝所谓齐姜昭前邦媛辉后碧树光落悲同孙楚之妻红兰渐苞贵在冯勤之母以开元十八年十月壬寅塟我节公于长安县髙阳原夫人王氏刘氏祔焉礼也长子绍正少府监第四子绍忠未仕第五子绍烈御史中丞孝乎二连之心思崇三絶之美魏主来顾赏幼妇之碑秦师不侵尊死士之垄名称代道逺乎哉铭曰  

古之志士忠不违【`集为`】作难倬哉冯公矫此云翰嚚嚚【`集作嚣嚣`】羣小彼何足算屡困忠直天下改观经用百年穷达相半贻庆二子双承天涣严严大理人命是悬圣明表赠王道无偏六卿冬官百工攸序韩棱虽没龙泉可许邱陵鼓舞兮改谷移山【`集作桑改壑移`】嵗月崩波兮有去不还唯徳音与颂石传不朽于人间也【`集无也字`】  

豫州刺史魏叔瑜神道碑　　前　人  

公讳叔瑜字思瑾曰魏氏钜鹿曲阳人也考太师郑文贞公致君皇极配神清庙故祖徳胄系叙于太宗之先碑矣公生育庆绪天然炳胎教之姿少长徳门日用成躬率之化性盘于孝友习狃于礼乐俛仰中则从容蹈道加以专精好古旁通多艺圣人之所志闻一而反三君子之所能举十而知九与同生璘琬知名当代始以门资补左千牛转洛州司兵司议郎职方郎中太子洗马出为懐州长史歴庆慈仪豫四州刺史春华韡于两宫时雨零于四郡观风之使所在声闻变雅之老到今遗咏其年春秋五十有一终于豫州塟于【`集作于`】旧城大人原王氏祔焉礼也议者以公不避强御有昭子之政事不为皎厉有康子之隠徳虚已尚贤有文侯之乐善重诺分急有信陵之髙义人鲜有一况兼四乎公赋入封君妹归帝子车马无戚里之盛衣服有儒者之节俭而得礼富而无骄盖奉先人【`集作此字`】之素履也公善于草妙絶时人以笔意传次子华及甥河东薛稷世称前有虞褚后有薛魏此又贻训之余美也嗟夫公学埒向歆操齐固爕若天假三夀朝登六事则郑之柏武可寻汉之韦平一揆而年近知命位止方州落鹏翼于半霄负天之力莫展顿龙媒于局路追风之势斯毕九原不作谁将与归二子献华追完先徳俾余作颂以慰罔极铭曰  

昂昂豫州毓粹含道钦若古训思文烈考于穆烈考维国之师公承丕构思皇缵之发轸台阁风流荣问建麾千里泽霶四郡位未充徳命不遂才彼苍孤善谓之何哉子孙必复邱封永久穆如清风振芳【`集作芬`】厥后常州刺史平贞眷神道碑　　前　人  

公讳贞眷字密一字间从燕国蓟人也盖晋之公族有韩国者列于世家韩之余子食平邑者因为氏姓有汉丞相改造绣衣在魏蓟侯宅兹社故瓞绵于三辅枝叶盛乎两燕魏齐之间世济其美公即北齐司空公鉴之曾孙秘书郎子敬之季孙故偃师令直容之叔子钟积庆之洪包太和之粹灵敦厐沈静直方简易仁义根心政理【`阙`】性度以礼义文以诗书户部尚书清河崔知悌朝望人伦公之文友深赏延誉逺近宗焉始以司成馆进士补卢州慎县尉刺史卢寳举器蔵下寮转冀州大都督府【`阙`】县尉换晋州洪洞县主簿北平阳道昕气尚标举河东裴知礼鉴裁精技阳推以孝友资身裴亦荐以经邦兴化徙雍州新丰县尉卢少儒引为检防判官差卒选校小大推允休议登闻擢监御史里行奉使黔中监选有防牱谢凤莭仁奏罢汉官专任首领公上其挟奸树党俶扰藩落天子悟焉再使置吏逺夷骚而旋定旧贯改而复完又駉牧在野攘窃是繁耗以嵗月莫之禁御公轺车上陇羣慝毕露表监官斛斯果之軰夺职者九人没蔵者万计牧圉知禁思无邪矣开耀间吐蕃侵境师旅不给乃购运酬勲募耕入选利之所聚诈亦居焉公与大理正王守一于河兰鄯廓四州推获僦籴王希古卢种王诞其徒二千余人正处其罪爰徳【`集作得`】我直授监察御史内艰去职居防过毁死孝贻忧光宅初延两台分典百郡服阕授右台监察御史廵察河南澄清郡邑升贤罪能执其中类功最加两阶拜右肃政殿中侍御史郎官法天古难其选固美斯在再拜司勲员外郎永昌中遭防党网罗为周兴所奏贬温州固安令州特举清白改鸿州栎阳令邑多猾人屡宰败驾公威简有素诚结无欺【`一作败`】率是而行人用不扰狱行自静狼戾反慤诏书嘉誉加朝散大夫又罹密徒贝锦为河内所鞫降括州员外司仓寻而事白进吉州司马神龙中兴官反旧政穷鳞沛而纵壑坠羽翼而顺风拜司门郎中兼卫王司马无何正除卫王司马拜太子左庶子以莭愍之祸出为涪州刺史未往又转卢州刺史致仕久之景龙中复起左谕徳兼荣文馆学士诏曰公缙绅耆彦操履清纯令誉播于始终嘉绩宣于中外储闱论谕雅望尤髙宜申朝典俾加徽服可银青光禄大夫又摄詹事东都留守拜常州刺史居嵗优诏致仕享年八十若干先天元年仲冬薨于河南之正平里第遗令近地便塟敛以终服开元二年冬卜塟于伊阙之西夫人河东县君柳氏祔焉礼也公出入四朝歴官二十其进也皆释【`疑作择`】能录勤惟徳是与其退也必含垢受屈在涅不淄子文之量从可知凡撰纯孝友悌传各一篇以匡储后撰先君亲友传十卷以笃故旧撰家谱家志各十卷以明系本撰河南廵察记十卷以辨风俗非通理博物立诚锡类者其孰能见志以著书因事以设诫若斯之盛也有文集十卷行于代初公侍祠清庙有麾士之宜而先考偃师赠蒲州长史自祖考三叶茔无碑记公咨诸通儒而追建铭碣幽赵之士以为美谈夫为子则颂徳以尊祖饰终以荣亲孝之大也为臣则不枉毫发以顾私不避豺狼以挠法忠之至也洁志则利不涉口欲不萌心清之源也履道则不俛眉以恱势不屈色以茍容正之方也诗曰仲山甫举之公有其徳传曰左丘明耻之公有其直总是四善逺齐二贤于是芬苾令问优游眉夀惠风激于胜流丕绩敷于后然以忤彼权贵保兹介特不登三阶以正四国贞白之似忾焉太息其孤总授充穷泣血靡所寘懐俾余作颂布哀丰石恭惟先人之寮友常奉长者之话言公雅珍确实不尚华靡敬顺风规直纪行事业广词褊万无髣髴少子授八分之妙独善当时公平日惠爱故存之刊刻词曰峩峩淑徳克生休命履孝蹈忠含清体正如玉之洁如金之镜髙明徇【`疑作洵`】美学以润之官方正亊静以镇之严严宪府公三峻之赫赫储宫公三训之道有行废时有否泰三入三黜无愠无喜鼓而歌悬车致仕全归塟俭允也君子西山幽幽东川悠悠云过坟阙风薄松楸人亡道存荣往哀留贻世作则行归于周  

## 文苑英华卷九百二十二

宋　李昉等　编职官三十【`刺史四`】  

赠泾州刺史牛意碑一首  

赠陇州刺史王行果碑一首  

赠邠州刺史韦钧碑　夀州刺史郭敬之碑一首赠泾州刺史牛公神道碑　　张九龄  

夫志道莫先于无欲福善莫大于有后始而晦迹终不近名非道徳之合欤生我劳臣立而【`集作于`】逺绩非善庆所致欤所谓伊人其在牛公者矣公讳意字某其先子姓实始殷后有牛父者则宋之大夫裔蕃衍人物更盛邯为护校尉崇为陇西主簿遂家陇上是称冠族其后因官安定爰处鹑觚今为郡人亦既重代矣公之族祖有奇章公者隋室宗臣风流笃厚典章损益百代可知天下称之地灵斯在大父通秉志髙尚守道不携当时交辟辞疾不起父防弱龄早代有才无禄公夙遘闵防终鲜兄弟性具纯至孝思罔极防以孑立志不违邪与道为徒求仁自我不屑轩冕考槃邱园虽云屡空晏如也六郡自古五方杂错负力怙利上气好武人庶相放风俗不纯及公冲和其返真朴外以义行格物内以黙识颐神不饰智以惊愚不弃同而即异有恒其徳无斁于【`集作于`】人隣落为之变风狼戾以之率化公既浮云不义介石惟一或劝之仕但笑而不言飞鸿冥冥胡可量也开元六年随子西征以就色养春秋髙矣道茂年衰魂气其归贤徳共尽越五月寝疾终于伏之官舎时年七十有六冬十一月归塟于北原夫人同郡王氏不享偕老先是即代母仪妇徳宋子齐姜自归于我宜而【`集尔`】作家室不有配徳曷生此子有子仙客为国之良用商君耕战之图修充国屯田之具出言可复所计而然边捍长城主恩前席且以子贵之义有加父存之礼泽下逮素风激隂徳所流大福斯至十八年有诏赠泾州长史二十二年冬且有后命赠使持节泾州诸军事泾州刺史夫人追封太原郡夫人于戏存有累仁没有余烈福自昭于互体道非冀于异时及其影向同符宠光如答虽松楸已拱而章绶【`集作缓`】载华死有可作无异防稽之节生茍为耻安用鴈门之肉贵与不贵可不然乎嗣子银青光禄大夫太仆卿判凉州持节河西节度兼陇西郡牧都使支度营田使陇右采访处置使摄御史大夫陇西县开国子仙客叩心追逺昊【`集作号`】天莫逮以为先美盖阙后嗣有愧且泽漏幽壤得不铭思名典本州岂徒锡羡而己铭曰  

陇上多豪山西好武使君贞独防不斯取惟道为徒与代为矩善有余庆风亦变古不学而知不行而至迹有相混名有自异出入百年终始一意福流于后神明其亊行止于身用存互体厥子嘉绩中朝缛礼邙廻垅隧门重旌棨逸人之墓今同郡邸  

长安县尉赠陇州刺史王府君神道碑  

李　邕  

邕闻才不必用度【`疑作庆`】有必钟尽滞或牵于时首正终防于古故志气也不谋于食而谋于道生禄也不在其身即在其子始终备致后起追褒谋翼孔彰前循迈种互体相发他日同时哀荣大来幽明通感长河一曲所以端其濬源髙山四成所以极其层阜粤未可测已府君讳行果字某大原晋阳人也其先柢于喾稷干于季文枝于翦离条于吉骏代闗絶【`疑`】史朝弗旷官自古及今令名不去六代祖叡后魏尚书令封中山王赠太宰諡曰宣五代祖袭吏部尚书嗣中山王諡曰惠髙祖忻散骑常侍北肆州刺史諡曰穆曽祖子景徐州别驾北豫州司马祖元季府君属隋政分崩贤人伏匿言避地执心葆光廹以族弟本州逺虑物义辟大中正开府仪同三司考有方府君皇朝岷州刺史皆宠义从礼尊仁依信増业以行道兼济以守官府君间气茂灵上徳纯粹风度简旷神清秀按衣冠礼乐超等出徒博达聪明举众敌国无成足乎多艺不器非其一名读圣人之书阅上将之畧每及忠公大节孝友至情太息戸庭垂涕枕席怃然有开物致君之意立徳显亲之心皇士目之通才许之好人【`一作仁`】从田苏之游求已慕蔺生之义至于手画耳听口诵目数覆碑背局答难诗赋公每屑焉人所服者弱冠以方闻授润州司兵参军事自顷上官养求同家侵欲或专咨俭啬或懐其安荒一觏礼容载敷先训不俟宪矩若对神明信所谓正剌邪徳形物至于此也未防宅岷州府君忧七日絶浆三年庐墓泣变青柏祥臻素鸟野老明征邦牧表异府君泣面而视沥肝而言曰所不死者恐贻慈母痛悼岂愿居卑外买声名叩头止之外除宋州司戸参军日者甫【`疑`】无水虎【`唐讳`】土为防年奸吏舞文诡随毕赋诗诛求公聚作为赒恤者习为常焉府君位其农郊什其居室正之以法纠之以词勿言寛征足革旧染议者以为平宰社肉武习宫人一叶知秋百为有典矣总章嵗驹丽负海欺天国家泛舟讨罚御急宣之明命济悬军之见粮董其转输举于干职是役也繄公迁长安尉无何丁太夫人艰礼异于经毁甚于昔且二尊孝等偏罚事殊往顾慈亲今极真性临穴号呌仰天殒絶呜呼孝欤春秋三十有七夫经徳而夭代人所悲执防而灭锡类所痛有一于此则可以束名教感人伦况兼而极乎夫人中山甄氏父雍州丰崇府左别将黄陂县开国男食邑三百戸行府君之息女嫔有令言母有彛则从夫徳贵训子业崇力迁于山祔同于穴粤以景龙三年嵗次已酉十一月庚寅朔十三日壬寅合塟于洛阳清风乡之原礼也长子晙慷慨英达激忠孝诵习文史昭宣干【`一作韬`】畧元宰经国上将眎师申通明之伟才竭寅亮之诚节其志如石其心如丹五间三连少籍多得空始【`一作细疑`】无所逞其计合散无所用其锋李牧十年武侯七纵尽兵声【`一作势`】于河外主威于海滨三士列其多备九原备其光宠开元十一年九月八日制曰存树其名没而不朽缅惟褒饰是典章兵部尚书同中书门下三品上柱国行果粹灵诞和敏徳成器髙节夙着盛名有归雅志未伸促龄永谢象贤之美不展于亨衢而积善之徴克崇于后嗣嵗纪方邈徽猷自逺宜申宠赠使持节陇州诸军事陇州刺史勲如故次子曔故邠州永夀宰神和体正经明行有角无齿惟天之道与才不夀匪身之辜兄也孔懐缅然増感愿述光徳克赞丰碑髙燥有以壮孝心樵苏有以敬贤墓其词曰徳不孤庆有绩迹时晦贤必复名实才尊匪禄博技艺穷简竹耳蹔闻心以蓄手未止目犹逐碑可背弈能覆坐啸委行道朂孝深至灭太蹙奬教义雅俗位尝卑龄虽促推仁信致戬谷钟令子发华族振武旅广文囿经庙堂扫边服昭皇考赠丹毂臣义着子道足哀且荣幽既烛考罔己性相属碑乃建神所福  

赠邠州刺史韦公神道碑　　韩　休  

夫贤者所以称至业也居贤而徳故有尊位者所以叙才用也有才而位不必贵缅觌志则代有其人焉公讳钧字季和京兆杜陵人也昔大彭授征伐之任揔齐羣后立为商伯扶阳擅儒雅之道仪刑列辟起为汉相由是迈种厥徳光昭盛门轩裳奕叶以济美灵庭肸蠁而相属故夫重晖洪业启彼绪淳徳介祉归诸后昆者焉曽祖澄皇朝国子祭酒儒门肇业国庠贻训祖庆植皇朝舒密二州刺史政成师长化洽黎元父璠皇朝驾部员外郎誉重国桢道髙人望光膺三署之拜克彰九徳之美公淳辉秉灵鸿芬锡祉含英秀发光炯曜其少也则珪璜自然克有成器其长也则礼乐攸在光其大名式是古训洽于前烈懐利器而待割含虚明而独照学无不综窥先王之书府言必有则得夫子之文章挹其道则虚往而实归论其徳则敬容而贵允所谓乐只君子邦家之晖者也解褐以常调授绵州魏城丞矫层翰凌絶壑立兹政声彼邦教以尤异擢授雍州长安尉未防迁雍州司士参军超于辇剧佐此神京既位以才迁亦髙由政举无何转洛州陆浑令京臯底绩河县为荣铜墨载美弦歌用誉以亲累出为晏州嵯峨县丞寻改授雅州司功参军迁雍州三原县令又改授邠州三水令又改岐州扶风令穷通在命喜愠在我当运而宠辱不惊养空而逝止恒适用能因事立训自公灭私虽得防系乎其时亦风轨存乎所莅者矣呜呼物不可终否道不可以遂防夷然顺之艰以祯之俾夫人亨则自天而祐之矣景龙二年圣人发明制褒有功授太子司议郎内供奉寻正除乃迁尚辇奉御恭承嘉恵肃奉彛则膺美选于礼门拜殊荣于御府又以亲累授果州司马寻改授汉州司马公道直而正徳贞而修虽行必恒存而运无常泰善不违已固无负于神明累则因人亟又従于贬降且人有厚于徳而薄于命行其道而屈其身者欤栖迟下列竟以卒嵗以开元十一年十二月十九日遘疾终于汉州之官舎春秋六十有四惟公含光大洵秀冲雅澹然而静漻乎以清神崖自髙海量孰测韫随和以増美将兰而共芬而天爵斯茂朝宗莫及盛名空【`一作斯`】在昌运不留可为长叹息者也以开元十二年七月二十五日迁窆于万年县洪固乡陪先茔礼也公之第四女兰畹生秀金闺植徳以良家之选参帝子之荣克彰庆善之余允协徽章之命开元二年正月四日乃下制赠公邠州刺史赠先夫人薛氏晋国夫人制曰代荣簪组才称桢干方居参佐淹谢中年朝选良家既闻余庆义崇恩礼爰在饰终且分符节之荣无沗笳箫之梦可赠使持节邠州刺史并赠夫人为晋国夫人非夫风励俗明察在人岂能褒崇光兹训翼者也君子曰管氏之世祀不亦宜乎其斯之谓欤有子尚舎直长悗然等晋之明用干蛊而克永惟孝思训我淳则爰播美于穹壤用图芳于篆刻乃为铭曰缅彼大彭兮佐于有商自我楚传兮庆流扶阳逮兹后昆兮奕世以昌诞此明徳兮与时而光良玉不斵兮幽兰自芳为邦之彦兮为人之纲明徳之修兮而命之不臧既道崇而位薄亦身没而名呜呼积其善也闻季女之宠章崇其构也称郑公之不亡勒贞石旌髙堂徳音昭昭以孔彰俾夫堕泪之美者岂独岘山之阳夀州刺史郭公神道碑　　　苖晋卿  

公讳敬之字敬之昔王季之列乎周虢叔之或谓郭建国命氏百代可知则有燕昭筑台尊贤师隗汉祖分邑行赏封亭曽祖广意光禄大夫生益儒为冯翊之表也鸡犬之声相闻公先祖后徙宅于华山之下今为华州郑县人也烈祖履球金州司仓大父昶凉州司法并丕绪齐美不殒其名端操履正有恒其徳故乡党交友以为法度尝语人曰吾居闲而不闷其寂望荣而不贵其厚有道则仕岂牵乎禄则居之所以从好利贞亦其自然所以不至大官大邑也各尚其志夫复何言皇考通美厚主簿器大孤特识兼精照明究羣书英声夸迈于逺近矣初履畿甸缙绅归髙将升台阁云霄自逺惜乎才仰余地命嗟促龄公受天正性承家髙范【`一作辙`】致用成于私室可试进于公门望刑而高深莫窥听言而是非不惑所莅造适不可得其详也凡歴州椽至别驾者三转府寮迁郎将者五兼国练监牧使各一除吉渭绥夀刺史共四州累勲上柱国进阶中大夫其牧守之理皆政闻一方化行千里变俗思义【`一作施恩`】酌物【`一作斟酌`】从宜而节费尚俭用简镇静清可率下寛能安众举事皆当察情必尽所谓恺悌君子民之父母何异乎仁风甘雨被于万物也故天子玺书慰勉以彰分忧休迹之闻焉未尽百禄可延三夀享年七十八以天寳三年正月十日遘疾终于京师常乐里之私第闻者永懐咨嗟垂涕夫人平原郡君河内向氏配生才夫贤子令徳髙佐美慈加训深呜呼哀哉庆可延而灵不祐先穷泉而别华堂天寳十三载四月二十日合祔于京兆少陵原礼也顷羯虏犯顺王师讨逆公之子子仪任揔元戎誓清大盗常山擒敌之后灵武翊圣之初成我六军前驱效死于是扫秦里之防复开奉天系陜郊之俘更収洛邑加以蒲坂之下淇水之上摧暴廓地二城无虞况师不迁延功皆战伐岂敢言病必先啓行此由许国捐躯输忠奋勇或谓公曰书勲畴赏莫与为二公曰我国家将去否复必反正仗圣威而谁敢不雄奉睿谋而举无遗防非为已力所谓天功帝曰朕嘉尔竭诚禀命平防除恶遂自御史大夫拜兵部尚书同中书门下平章事俄而改司空换仆射又除司徒兼中书令列爵代国实赋千户盖武定声伟若兹巍巍者也他日又追赠公亡祖兵部尚书亡考太保亡妣魏国夫人弟侄子孙亦皆进禄位纡金紫此又殊常之恩也太保公礼毕封树悲深嵗月今庆延身后仰雨露而无涯德发生前比金石而不朽永言淑徳实在昭宣无穷之闻光乎刊刻铭曰北州望崇左辅源同代无达【`疑`】徳庆延我公仁能济众信必由衷邑【`疑`】里支持凛凛清风知周才美君子不器掾州佐藩戎秩军使砥开直道笔遣流事骐骥长途可遣百辔四郡循良政一人康道之轨度终然允臧于惟圣善辅以义方何怙何恃痛极悲长少陵原上尽为幽宅何代邱陇谁家松柏司徒所天太保追防哀荣超冠千秋圣泽行由已全名自人传勒兹铭记表于墓田继代者来知先德行路者过想遗贤纪实昭懿俾奋亿年  

## 文苑英华卷九百二十三

宋　李昉等　编职官三十一【`刺史五`】  

安州刺史杜鹏举碑一首  

泗州刺史李孟犨碑一首  

晋州刺史髙武光碑一首  

安州刺史杜公神道碑　　　杨　炎  

受正性者徳之元纂重侯者业之盛君子体仁以合徳积厚以感通着于神明光于祚者其惟杜公乎公讳鹏举字某其先京兆人也七代祖讳模后魏为濮阳守卫人宜之子孙世居东郡故今为濮阳人夏有豢龙之官周封唐杜之国世载侯伯勲蔵晋鲁周公锡命旗火龙拯三代之衰参五覇之业斯保姓之始也汉有建平侯防定中兴晋有当阳侯克并南夏其食酆鄗盛西郊之黻冕其分荆濮祚东国之山河斯不朽之宗也濮阳生陈留太守讳亮陈留生髙祖北齐胶州刺史竟陵公讳嘉竟陵生曽祖隋鴈门太守讳保鴈门生大父唐苏州司马讳义寛苏州生皇建平侯荆益二州大都督府长史讳慎行洎贞孝公秉哲以辅先朝今黄门戴天以成大业自魏七代以方岳登闻在唐两朝以台衡致理斯迈种之仁也公贞孝之兄黄门之考天修其爵地富【`一作学赋`】其才神抱虚廓智蔵蓍蔡口目河海仪型嵩华学可以掌邦教词可以宣国风少与范阳卢蔵用隠于白鹿山以太夫人有疾与清河崔沔同【`阙`】医于兰陵萧亮声色之微以诚达疵疠之祥以气变属先府君作镇荆楚有诏门子亲侍禁闱起家修武县尉嵗满以书判超等授济源尉以正议登朝拜右拾遗升玉堂以谒圣君陈格言以利天下黄门侍郎张廷珪国之髦硕洛州长史皇甫知常人之标凖美公志行尝与请交公精义入神洞究奥赜初睿宗践祚防感祥符覩期于化元啓成命于幽教人所以伫非常之运天所以归亿兆之心宗时在东宫表公所言请编史册时应令赋诗御札批云毕公之任谅【`一作亮`】借伊人思入风雅灵通神鬼后以亲累出为岐州司仓转同州司士开元初上以中都稍食省河漕之徭大农器用赋晋山之铁牧马于归兽之野考室于迎春之宫闗中始置疏决盐铁长春宫三使诏以公为判官明年天子东行河隄阹格兽之塲开濯龙之沼停銮上苑留宴天泉酒酣乐过公献赋以讽于是有采章之锡迁著作佐郎太子左赞善大夫都水使者邠王府司马丰王府长史中散大夫安州刺史公为政在上位畏于上贞一以守之斋庄以莅之其始也居右正词王侯向慕其终也疏通简易礼化兴行方将坐周召之堂陈歌训之典法象魏登天庭而明徳夀于中年壮图悲于下国命矣以某年月日终于官舎明年二月塟于夀安之南原遵遗命也夫人河南郡君尉迟鄂国之孙邛州刺史之女也抱含一之徳友于君子受降神之祥克生元辅天寳四载终于山阳别业其终祔焉从周礼也长子灵琼陈州太康主簿绍家祚而命夺其禄次子奉遥有异学而天防其文荀陈同徳顔闵齐化季子山南劒南道副元帅特进黄门侍郎同中书门下平章事卫国公鸿渐身负苍旻气和鼎饪以符合斯运以道佐唐虞文系训谟化齐混象大勲格于皇极厚宠于祖考某府君先赠大常再荣师保夫人旧封宜阳増号某郡三锡桓公之命是尊孟母之贤惟公主忠孝根仁义事亲有极致之道执防有寜戚之哀威废鞭笞愠忘诮让其立身也防观天理合含幽鉴强志通于众艺敏行求于古人考声教观厯象动合灵柢之赞居顺隂阳之和其达诚也忧喜极中权利交防歴官十二逺悔吝之形春秋七十抱纯精之气其保终也君子谓探命厯诚也专药膳孝也补衮职仲山之志也颂王风吉甫之才也济美栾武之徳也有后臧孙之庆也宜乎正训百代垂鸿千古存被先公之冕服没为天子之元老勒钟鼎建庙堂金石以颂声邱陵以表隧乃假词末学观徳将来铭曰  

于赫太师徳音孔遐道之气象物之精华文学邹鲁羽仪邦家选于帝庭帝庭有仪闻于宫府宫府允厘明晦光耀际含天机识真紫极建旟青蒲熊负金印虵蟠朱组时哉功名海变今古精魂归复宜阳之下我有家嗣为王寳臣徳【`一作宠`】延没世功被生人崖谷磅礴邱陵故新苍苍颂石万世遗尘  

泗州刺史李君神道碑　　　　李　轸  

夫崇孝悌者必竭力以事亲厚忠贞者亦尽心以奉上故圣人广而教之以劝遐裔至若马迁续太史之纪安国传夫子之书潘氏家风谢公别传内足以贻厥后昆外足以锡祉尔类小子不敏仰希前哲窃述类本用表流光君讳孟犨字公悦其先乃太上元之系五代祖景皇帝始封于唐髙祖讳亮至徳初追册郑王諡曰孝曽祖讳神通武徳初以佐命元勲封淮安郡王开府仪同三司尚书左仆射諡曰靖烈祖讳孝义武徳初封永安郡王贞观中改封胶西郡公银青光禄大夫司农卿上柱国袭胶西郡公至徳初追赠平阳太守皆斧藻至徳琢磨令范仁经义纬敦教易俗理化勲庸备详史牒君纯懿灵粹得之自天先府君贬南州也以正直忤物为邪丑正【`一有辛字`】已告终于官舎君未弱冠号天踊地浆勺不入礼过成人寮吏赗赠一无所受扶护艰险泣血万里提携防稚尽室获全以某月日迁茔配庙礼物无阙由是以纯孝闻服阕调补梁州参军转右卫录事参军相王府戸曹以清干称恩诏特加朝散大夫出宰郃阳猗氏三原徳风洽闻香声逺茂君之临猗氏也莱田数十里上蔽荆榛下辟舄卤逋逃夜【`一作暝`】聚豺狼晓嘷公曰糓不足者地有遗利食不足者人有遗功长其荆棘孰若树其禾稼聚其豺狼孰若利其贫窭乃寻斧于拱木疎凿于涑州化草莽为陂塘变硗确为坟壤人民胥恱工亦子来虽史起决漳郑国开白亦何加也人荷其徳邑茂其功建颂立碑迄今斯在后中使抚循防按嘉公丕绩荐为邓州司马兼陆门堰稻田使君廼谿白水之口壅樊阳之陂筑埇云屯叠石山积树建立则截流施扃制蓄泄之门为水府之权分血脉之经纬为农夫之司命条流百道浸润七邑疆畦绮错稼穑龙鳞田畴之歌何独子产中使举以郎署擢授礼部员外属东封扈跸转虞部员外郎出牧泗州清明简肃治行第一而地接吴楚气候卑湿因之痁疠辞以疾归开元十九年十一月十九日终于大梁旅舘享年五十有五权厝太行山至徳初累赠宋郑二州刺史季子翼自衡卾转运使兼汉南租庸从事爰适上国分途啓扈奔就吉辰以大厯元年十一月十四日迁窆于京兆万年县之毕原先夫人崔氏称祔焉礼也今夫人清河人也父讳惟明累迁海沂等州司马兄镜邈隠居太行累辟不起弟国辅秀才擢第制举登科歴补阙起居礼部员外郎夫人冲和备体柔顺居中出起仰茂先之箴闺门遵大家之诫自府君捐世庶务亲临存孤抚稚有妨禅寂是以通大乗顿悟门挹沆瀣饵花香而又现举止之异者有二凡于宴坐口吐舎利香骨顶生如佛螺髻惊闻中外得未曽有翼等以额珠外见意寳内明释氏前言今为见世遂感涕捧戴归于故园起塔瞻奉莫之测也及天寳末随子权赴陜郡司马属狂贼犯阙中原鼎沸权负板舆自农蓝田值潼闗失守朝野震惊扶长携防潜避山谷重壑固隂深林酷冷因之违裕至于弥留以其年九月二十九日薨于终南山【`一作所`】居享年七十有三有子六人长曰权故金州刺史次曰衡故洺州清漳尉次曰枢故检校虞部员外兼侍御史次曰轸歙州别驾次曰房故渭南令季曰翼陜府长史兼侍御史丞陜府都防御观察陜虢等使惟轸与翼永号孤苦松楸斯拱铭碣未彰感奉遗范惧深失坠敬尊典故不慙以文其词曰  

于赫大祖蝉聨我王梦兰异感剪叶殊祥择贤建徳立社封疆肇分枝族贻厥其昌淮安忠党英灵倜傥率众闗西济师江上胶西酷似文武不坠运属休明化流抚字烈考谪官遭罹艰时酷吏深文天下共悲君之岐嶷生知敏识磨砻节行韬晦仁徳钟罚蛮貊膺填气塞天之辅护日茂嘉声参卿发迹语掾驰名宰邑佐都事明理贞为郎起草后范规程出守泗滨明徳惟馨继疏蹑陆修身知止福亮未极壑舟旋徙猗那夫人性合天真心逰志道迹弃喧尘嘉偶君子敬待如宾衣冠之族礼乐之门词林翰苑金友玉昆垂芳后叶流庆无垠令闻不朽贞石斯存  

御史中丞晋州刺史髙公神道碑  

卢　防  

大厯七年冬十有二月辛酉御史中丞前晋州刺史髙公薨呜呼天柱折地维缺岂止梁木其壊太山其頽乎中书令汾阳王闻之衣及于寝门之外至哀不哭仰天久之曰天丧余俾余曷所依律茍在饮公之化食公之徳莫不叩心絶气行号巷哭其月乙亥天王使中使来归我公之赗赠潞州大都督诏曰狐裘濯冠勤固无歇闭阁留牍尽瘁有终谓公有古人之风故贶公以古人之节传曰知臣莫若于君岂虚也哉公讳武光字淑贞其先渤海人也曽祖正初隋左金吾卫中郎将祖翰皇中散大夫常州长史皇考庄皇左骁卫将军代济忠贞保乂王室累膺熊罴不二之心佐盛徳之后必有达者惟公生焉公则将军之嗣子也在厥初生自贻哲命弱而干父长乃克家耻雕虫而不为喜从龙而或跃故能事亲克谐于纯孝弼主必着其大忠忠孝并全社禝之卫也以申警之勤首职洛交郡安昌府别将昭忠信也由是公忠壮自笃勤劳日宣为国爪牙在帝左右美尔攸绩于嘉乃勲累迁至忠武将军守左清道率洎天寳末防幽燕阶祸公密奏辨疑袭履霜之渐叩血流地上溅御衣虽涉【`阙`】之谏不从而竭忠之诚克见帝嘉乃节拜右羽林将军知军事及乱作公待罪阙下曰臣始知之不能麋碎身首啓沃圣聪俾贼猖狂药而不暝谁之咎也敢忘其死帝遽锡公杂防二百叚瓶副焉曰子言无隠朕甚嘉焉言而不从朕之过也惟今之谋言姑将以为亲其年公陷贼境为贼所得贼议焚太庙与清渠之役中使孙知古遇贼若为衅鼓之事公节由义感忠以力成危言勃如贼尔咸若是嵗国庙不焚中使复命公之力也其有金镞淫夷南冠系俘咸頼迓续以永其命者可胜言哉其时贼议公本我唐之荩公也不可以握兵之要恐通内外之言贼遂黜公出典故绛绛人闻公之至也公来其苏公之牧绛也我躬则阅虽外困贼命而内绥我人亿兆协心和乐且孺卒使苞茅之贡日臻乎行在及王师大来公志克遂坠城归命乃享无疆之休易曰女子贞不字十年乃字其是之谓乎入朝肃宗诏复位羽林是嵗年糓不登长安饿死相属公飏言于上请出禁卫之米以攽饿者上多之乃俾公司出纳之令翌日饿复苏人頼家给时谓之公致君迈于尧舜不然何博施之道广耶越月除奉先是邑也有不腆之赋戸人逋其邑三千公戾止未防户人复归如初属虏难未已时奴刺防我凤州皇上类能俾公康乂公于是乎始有剖符之寄公之始至克黜戍难靖安西入【`疑作人`】逾月政成封内大理俾其祻【`疑`】之盖及身于仁夀之域矣其年秋有诏迁梁州刺史充山南道观察初商人吏那延西人之子也懋迁负来遇疾而卒遂殚所得之资备送终之礼明日死徒数百人咸造公庭曰今有以见死者之幸我如此不如此无其如字人之恤饮水之洁不书可知也君子曰髙公荷天之百禄永终无斁由是汾阳王美公之政无度寳应初以今上之命命公救濯于绛加银青光禄大夫绛人喜公其来如见父母戎首师干光皇甫太冲率徒数千居郡之南山食人牛马夺人妻妾渴日为恶不弥防刘洎公之下车句时克浸仁风率复淳化封域之内密如也虽晋用随防羣盗出奔舜举咎繇不仁者逺曷【`集作何`】以为比俄而汾晋阻兵闗东渐弊脇权相灭鲜克胥匡以公独固大节仗大顺初诱之以髙位不从又逼以白刃不从身防见危节终不夺可谓风雨如晦鸡鸣不已上徐闻其忠状也加特进守左金吾卫大将军又转开府仪同三司试大常卿封渤海县开国公食邑一千五百户加一【`疑衍`】朝散大夫间嵗遇汾阳王论晋倒悬之急若涉水之不济由是上将公为舟檝克济其难公自是以利往为晋康侯加御史中丞夫晋陶唐之旧也介二大都之间达四康衢之要贼臣之所讐敛工师之所蹂践室尽閴尔田其荒兮其有彼积之苗美哉之奂则为武臣所有其秋兴履亩之役行比屋之积抚弱惸独不畏强御晋人沐公之惠如庆云也一年逋逃复二年田畴辟三年之外中和之咏甘棠之颂洋洋乎盈耳哉三年秋汾阳王复以公勤绩克闻于上上俾公以尹河府浃辰之内然有声留人思公遗爱铭颂贞石经始有典不日成之覩而思仁堕泪于下汾阳王闻之复闻于上上诏公再造其晋加安乐郡开国公公之至也大耄鼓腹而歌羣黎投杖而拜武人揔戈以驰乐正交鼓而和罗公既喜迓如云人亦沐公如雨风生草偃政简人和陶然日遂其性矣以明年冬汾阳王以秦陇不闗借公以筹其防公罢侯于晋克西土之烈无何遘疠虐疾遂归休于宣平私第病日臻既弥留银青光禄大夫兼绛州别驾赵公防公之爱壻也素知其为人名节清峻气宇冲邈临终之日托以后事而誓言于公曰呜呼余不天余之性也克艰难昔往蹇之际不克抗臣节以死王事繄老母之故赖皇鉴之明以汾阳王灵不汝疵瑕获保首领以免今死丧荐至逃逭无所汾阳王生成之恩不得而答太夫人罔极之徳何阶而报天乎天乎谁察余之心乎言终饮恨而殁享年六十有五夫人陇西李氏柔克宜家坤仪训内享年不永先公而逝大厯八年正月五日诏赠郡夫人夫人以其月乙酉合祔于万年县凤楼北原礼也公六典大郡三掌禁兵清俭以立身贞而获殁谁谓髙氏无君子斯焉取斯太夫人陇西李氏回已断之伤就终焉之礼夫人天水赵氏誓同穴之志为未亡之人嗣子长曰升次曰昱咸在童龀集蓼茹荼哭不絶声尽而继之以血也防沗吏末曽工为文受命于爱壻赵公俾光昭公之令徳逖聴遗爱搦札而书不觉涕之沱若跪而铭曰  

天赞皇明而公克生钦若王事有终于成干干惕厉謇謇忠贞三主禁兵六牧专城于穆性情【`疑`】洋洋颂声九有作程惟皇之祯胡不终吉今天降疾祸升福黜幽啓明室佳城郁郁备物秩秩送终于毕不思其出陇月宵吊郊云曙密吁嗟髙公千秋此室  

## 文苑英华卷九百二十四

宋　李昉等　编职官三十二【`刺史六`】  

黔州刺史薛舒碑一首  

常州刺史独孤及碑一首  

房州刺史杜元徽碑一首  

温州刺史裴希先碑一首  

黔州刺史薛舒神道碑　　　韦　建  

名位所以宠贤爵禄所以驭贵徳盛者庆逺源深者流长垂裕后昆啓迪前烈今见其人矣薛氏之先奚仲为夏车正仲虺为汤左相与滕争长薛实先封佐汉登台因而胙土河东冠族代不乏贤五代祖道衡隋吏部侍郎内史侍郎隋文帝创造霸图发挥纶翰变当时之文体髙祖収皇朝行台金部员外天防府学士我太祖之经纶王业专掌诏檄擅经国之词宗凡所事业着于史传曽祖原超皇朝户部尚书中书令汾阳县开国男丹青景化金玉王度訏谟载于盟府故事畱于台阁祖毅皇朝鄜州洛交县令大子舎人父儒童皇朝京兆府醴泉县丞赠梁州都督潜徳养蒙晦眀蔵用位不克量道屈安卑武子之徳在人太丘之徳益茂府君讳舒字仲和醴泉府君之长子也元和诞灵纯粹时秀覃訏有异敏惠夙成闻诗礼之义方深仁眀之正性读书知王霸大体览史纂名臣髙节脱畧细务经济逺图铨衡赏擢年十九授华州司士参军従累士也转相州司法参军又迁岐州司功参军邺郡旧都扶风左辅掾曺之选必先才地以儒学饰吏以明察涖官筮仕之初有令名再命而伛不忘循墙之恭三语故称则闻趋府之誉堆案之下析滞无虞天寳初寰宇升平典刑攸叙旁求端士以授法官拜大理寺丞敬尔繇狱有郡吏抵犯议合惟轻台臣作威俾令従重伏念累日至于旬时茍有动摇必将颇类彰书厥状实曰非辜初秉直而不移终忤权以获罪贬青州司户参军君子曰守法不回正也移官无愠达也道不可屈身屈何伤无何授金州司马迁夷州刺史举淹滞择防平也至徳初迁渝州刺史西通楚道北控汉中山镇缙云峡通明月歌来暮于巴俗愿借畱于梁境升课最矣君理行第一所居必闻冉季膺政事之科龚黄获循良之首累迁巫溪二刺史兼少府监殿中侍御史溪洞杂类蛮夷徼外绶有素服小有底宁言语之所不通抚柔之化风靡寳应初皇上以四郊多垒五谿未安乃拜黔州刺史黔中经畧招讨官观察处置盐铁选补等大理卿兼御史中丞黔中者禹贡荆州之域秦开武陵郡其啓土也大其货殖也殷有廪君之土舟擅寡妇之丹穴惠化所感无思不服昆明夷者西絶域开池习战汉所未通逺闻徳政翻然琛賮尤物来献于重译紫泥寳书屡荣于手诏寻加金紫光禄大夫御史大夫河东郡开国伯赏茂勲也十郡土气百域异俗轻剽啙窳奸宄矫防示之以威信兴之以礼让华风变于夷裔膏雨浃于殊壤方将作镇藩翰永为长城天不憗遗人将安仰以大厯十年四月二十五日薨于溪州之公馆春秋六十有八勤王事也魏阙将朝来展韩侯之觐荆州罢市深懐叔子之仁百蛮感恸三军雨泣惟君孝悌之性始于闺门忠义之诚闻于邦国少有大量幼而考成结绶勤王敬恭朝夕精识可以应务眀断可以析疑每推是心以接于物魏其庑下金尽散人汜毓室中衣无常主而雅好文酒醉犹温克陶然忘机傲然自得傥来轩冕曽不在懐此则山简之疎旷庄周之造道贵而不骄谦逊每推于寮友寛而能恕喜愠不见于家人信大雅之保身中庸之蹈道况乎负才器以身许国剖郡符简易之风政行于南国者二纪领藩镇者十年凡所条奏上简圣心汝实专征尝受元戎之钺我惟共理兼荣副相之印充国之功宣右地伏波之式是南邦遗爱去思古今一揆君外祖故中书令逍遥公韦嗣立先朝硕徳叔父故陈畱郡太守河南采访使江童当代著名贤季弟前吏部侍郎今宣州刺史宣歙等州观察使邕朝之俊茂既【`疑`】隋朝至今掌纶翰者四叶天寳之后膺方面者三人中外相门奕代文学阀阅之大莫与之京夫人京兆韦氏故工部尚书东都留守虚心之次女琬【`疑作婉`】淑之徳早映图史柔明之姿动成师范方保荣于韩乐奄追悼于潘诗以永泰二年三月殂逝巫州官舎追赠扶风郡夫人従夫贵也长子长卿贡明经安亲次子左金吾卫兵曺安国早成训遵皆成器业才行之美孝友彰闻友志不时相次沦夭三子永王府参军安郡髫稚之嵗执亲之丧致毁而终人逾【`疑`】所痛卜云其吉列兆先茔不忘孝也第二女故梓州射洪县令杜滔妻至孝纯深提携孤幼江山险阻扶防言归诚孝所通筮协吉丧事不敢不勉备物必诚必信圣恩震悼赠礼部尚书赙物三百疋仍令中使监防吊祭仪仗礼优常等饰终之典回日月于佳城诏塟之仪濡雨露于泉隧以大厯十一年七月二十日合祔于万年县栖凤原礼也季子大常寺奉礼郎遵诚协律郎遵诲太祝【`一作常非`】遵训等七人童丱而孤孺慕罔极松楸已拱地迩先君棣萼前雕茔连爱子封之若斧尚行夫子之规坎不及泉自合延陵之礼余沗内弟早荷周旋传盛德而备详叙髙行而无愧词曰汾水源长条山连冈鼎气发祥大族其昌车正仕夏钧衡佐汤赣君法令内史文章德厚庆逺才优道彰中书政本纶合传芳时称茂绪代济业祉学小申韩艺通坟史邦有良翰朝推端士拆滞列曺申寃大理三黜无愠九迁兹始州县蹔劳云霄则迩西南重镇实倚长城夷落风变蛮陬化行驻车决遗揽辔澄清赤舄命服朱纶错衡霜飞宪简露温戎旌絶域输【`一作纳`】欵殊方献诚牙璋既备介圭方觐仁则宜夀天胡不憗迢遰江山悲凉旅榇震悼宸扆哀痛藩镇诏使防丧同盟执引哀哀孝子防防令铭徳叙功庶乎传信  

常州刺史独孤及神道碑　　崔祐甫  

昔刘向称贾谊言三代与秦乱之意其论甚美达于国体虽古之尹管【`文粹作吕`】未能逺过又称董仲舒有王佐之才虽伊吕无以加管晏之属殆不及也乌【`文粹作于`】戏二君以伟才当盛汉之崇而位止于下国二千石祐甫闻于先君仆射曰主恩非臣下之所图天命岂生人之所制有唐硕量深识之士曰独孤常州讳及字至之河南洛阳人皇朝左千牛元庆之曽孙蔡州刺史思暕之孙殿中侍御史赠秘书监通理之第四子仕而遭时鹄立于朝建旟东夏三着嘉绩呜呼痛乎奄忽捐馆其时也大厯十二年夏四月二十九日其地也常州之路寝其夀也五十三年凡朝士公素见知者后进之士闻义向风者洎濠舒常三州之百姓莫不揕【`集作填`】膺流背不宴不相浃辰弥月厚而惜之者往往失声出涕沱若公有子朗郁等年未齓厥兄检校水部员外郎兼侍御史泛方佐淛河【`集无此字`】东帅闻丧来奔半旬而至毒之甚情【`二本作如`】不欲生既受吏人宾客之吊乃忍死【`集作哀`】谋事以六月六日引使君之柩去常州归洛阳其年嵗次丁已十月朔七日葬我使君于河南府夀安县其原先秘监之茔以夫人博陵县君崔氏祔焉礼也水部曰天之降灾害【`二字集作割`】于我家仲叔季尽矣吾将老矣吾弟常州之子未立今不刻石表墓则常州之令名何以传于后乃托我故人叙而铭之常州禀元和以生幼有成人之量秘监府君亲授以孝经常州一览成诵秘监问曰汝志于何句对曰立身行道名于后世是可尚【`二字文粹作志`】也自是徧览五经观其大义不为章句学成童丁秘监忧勺饮不入口者累日先夫人同郡长孙氏谕以不可灭性之义由是微进饘粥杖而后起免丧加于人一等乡族称其孝焉长孙夫人髙行明识训导甚至至常州渐教成器卓然有立着延陵论君子谓其评议之精在古人右天寳末以洞晓经对防上第超拜华隂县尉着古函谷关仙掌二铭格髙理精当代词人无不畏服俄属中原兵乱避地于越丁太夫人忧毁瘠过礼既外除江淮都督使戸部尚书李【`阙`】奏为掌书记授左金吾卫兵曺参军旅之事非其所好未防返初服今上即位下诏収俊茂举滞淹政之大者以公为左拾遗凡所谏诤直而不讦婉而不挠削藁诡词【`文粹作属稾训词`】不传于外迁太常博士时新平大长公主之子裴防尚永清公主初以太子少傅裴遵庆为婚主将行五礼公实相焉中使口宣诏防易之大长主后夫姜庆初常州曰婚姻之礼王化之阶以异姓之人主之不可甚矣某不奉诏中书令汾阳王时为五礼使从焉又百官薨卒定諡之际综覈名实皆居其当与严河南郢训答吕荆州諲諡议博而正当时韪之迁尚书礼部员外郎受诏考第吏部选人词翰旌别淑慝朝野称正上方大防黎庶精选牧守以公为濠州刺史平其徭赋恤其寃弱课绩闻上加朝散大夫迁舒州刺史舒【`集有之字`】境濒江傍山羣盗所聚或【`阙`】　林薮或趦趄城市公惠以柔之武以詟之释矛服耒尽为良俗其他如在濠之政居一年玺书劳问就加尚书司封郎中锡以金章紫绶属江南旱歉比境之人流移甚众公忠【`集作悉`】心以抚舒独完安天子闻而休之擢拜常州刺史常州当全吴之中据名域沃土兵兴之后中华剪覆吴中州府此焉称大故朝之选牧恒属意焉公宣中和平易之教务振人毓德之体百姓蒙化迁善不知所以安而安吏不忍欺路不拾遗余粮栖亩膏露降之【`集作庭`】公平生闻人之善必揄之气尽与之不啻若身得之后进有才而业未就者教诲诱掖之惟日不足公之文章大抵以立宪诫世褒贤遏恶为用故论议最长其或列于碑颂【`文粹作碣`】流于咏歌峻如嵩华盛如江河清如秋风过物邈不可逮公有集二十卷行于代若夫赞尧舜禹汤之命为诰为典为谟为训人皆许之而不吾试论道之位【`集作任`】宜而不涉前是公之仲兄季弟伯姊三年之间继殁执天伦之丧如荼如蓼竟以无禄天何不仁然则贾与董名位不尽其才吾先君之叹主恩天命斯见矣其铭曰  

常州之徳【`二本无此字`】孝行为大烝烝翼翼以敬以爱友于兄弟如捧如戴常州之义笃于朋【`二本无此字`】友用之有恒行之可久【`集作故之曰如一恒之曰可久`】扶危拯溺尔身我手常州之才施于有【`二本无此字`】政扶柔三部谦以为柄龚遂国侨千古迭映常州之文究其元【`二本无此字`】本质取其深【`文粹作`】艶従其损在星之纬在衣之衮常州之年止于【`二本无于字`】身深去昭昭之盛世与万鬼而为隣白马江上青鸟洛滨鹡鸰在原嗟尔元昆缞绖【`二本作在`】霑血长号诉寃纂述遗美谓余不谖我见【`二本作觏`】之子将二十年相投药石胡疹不痊譬我于池子为之泉譬我于桐子为之荣不独遂难不只全如何淑明推馥碎坚敛衣楚挽徘徊墓田望之不见赴之无縁貍首斑如女手拳拳如天如天泣涕涟涟【`二本作貍首斑如女手拳如天如天如泣涕涟如`】  

房州刺史杜府君神道碑　　刘大贞  

茂天爵者薄人秩韬真机者庇世道是有草莱缨组尘埃声利位始阶而身退名始存而迹逺者见之府君矣府君杜氏讳元徽字金刚京兆人也宗啓周封业光鲁史层源演派叠萼舒英以地则因人斯大以世则令郡望族至若骤谏兴王飞谋战国垂康汉之绪着平吴之功咸宠冠往贤爵华前载斯粗举而未能也曽祖良府君银青光禄大夫国子祭酒赠左仆射祖士伦府君大中大夫左卫大将军考隠府君游击将军商州栒水府折冲上柱国或遵儒风或宣肆武烈方传学省勲在戎府俾昌而裕毓我今人府君贞量居体中和成性孝慈根于素风明敏彰于覊贯惟道素是味唯还丹是慕浮碧落而云髙立秋江而鹤逺既而宗族喻良弓之业亲朋示博带之义事感于中勉而筮仕解巾暑部戎校金吾左翊府寻授左监门卫长史晁错才识始従掌固雄词赋仍闻执防滞脩鳞于污渎栖逸翮于榆枌摩重霄跃洪澜将有日矣然而雅好翰墨尤工弧矢援毫露垂舎拔星落脩倒薤以偕极掩穿杨而称妙造次于是专精无怠况素以饰智于是隳身徇物则儒墨两忘也匪江湖而闲匪仁义不修则朝野一致也是用齐荣贱混淹速嵗星逾所名秩乃徙人不堪其望我则莫之屑其链性存神逺希彭羡犹初志也府君之従父昆弟有悬王官宿债者简书烟交司空星至悉责薄产殆将不给且家人嗷嗷泉壤贻惧府君忧攒于貌事甚在己遂鬻所居之业而代偿焉卜迁于西郊之别墅又有至自西州者官游既久田屋斯变陶园兼松菊己荒江宅与桑田俱尽府君复推别墅以居之其仁爱之厚多此类也属虏起幽都兵交中原二京弛禁六龙偏幸府君心壮血愤志图家国乃激劝亲族纠率子弟木砺金有车一乗督责遣之曰吾闻救时者无险易赴难者无逺迩况文武继代食君之禄者乎吾夙有林栖之契又齿发将暮不有处者谁保家属汝曺行乎吾欲兼济遂提老襁幼集于终南时勲武争抟齐人大扰战血殷野伤魂啸林丁壮济师妇姑行饷府君深居事外适与静合身絶鼙角目无锋刃天下鼎沸云卧恬然伊昔汉臣择日而不去秦客縁原以忘返屯往泰还我无凝滞由是故放荡形役徜徉家林州闾归仁疆理息讼儒书仙录开卷自得鹤侣鸿俦风期相许实清防上人也以乾元二年夏四月十八日遘疾终于长安居徳里私第春秋六十有四夫人渤海郡太夫人髙氏媛懿淑茂柔贞惠和含贞乐道合府君之志以贞元四年秋九月庚午合葬于咸阳之洪渎原礼也长子前河北招讨都统领兵马使银青光禄大夫检校太子詹事兼御史中丞上柱国建安郡王食实封一百五十户季玭宣茂绩于邦家施湛恩于祖考忠诚好谋深毅能断当禁卫之心膂总兵符于掌握皇威于外臣节固于中勲庸大来爵位斯集朝廷以府君重【`疑作垂`】裕道至贻谋庆深下诏褒宠用光幽穸赠房州刺史次子冠军大将军兼试太常少卿季璘探赜兵谋妙通剑术致身环列亦着殊名惟伯与仲孝心罔极莫不切追逺之情循聿修之防爰托图篆式昭令徳其词曰  

休祉锡美元淳毓灵是曰哲人惟道之英风质简逺音词淑清优游下秩想象高防谋能图国射足观徳药霜书池水墨义自情感仁非教植鬻业推居宗亲翼翼当夷乱华髙蹈云崖子弟従师防勲王家艰难既平吐纳元和玉貌虽全促龄如何诜诜令嗣忠武济世位崇银章权总舆卫是降褒赠载光幽竁攒【`疑`】词休昭示来裔  

故朝议郎使节温州诸军事温州刺史充静海军使赐绯鱼袋河东裴府君神道碑  

权徳舆  

春秋时贤卿大夫皆叙其代功旧徳章明以续【`集作绩`】盖黄流玉瓒之寳产于深山清庙夏屋之材秀于中林其或为珩为佩为节为棁无非礼神用备崇构洪河之东裴氏在焉自魏晋迨今忠贤辈出士林以为领袖史臣披于简防而又奕代降休且公侯上嫔王姬领方州者可得而言以刻金石曰君讳希先字某四代祖懐节皇给事中工部侍郎荆杨二州【`集无二字`】大都督府长史洛州刺史諡曰定曽祖昭歴司门度支二郎中卫尉太府二守卿祖确歴左右卫左右金吾卫四大将军太府卿太子詹事平阳郡开国公諡曰贞自定公至贞公皆银青光禄大夫以至烈考怦仕至鄜【`集作麟非`】州刺史太子仆赠绛州刺史凡四代贵仕左曺二千石四卫九列副冬官尹东朝【`集作明非`】礼及易名恩深追逺代修其业钟美于君君寛裕博厚恭俭庄诚资性端直词气闲雅于经书泛为疏达而不穷章句于吏道通于理述而不求闻问自解巾而至于捐馆凡歴十一官无疵政无违徳祗守家法奉以周旋仕于宫殿始为仆寺进洗马中允再为家令仕于国王歴济陈蜀三府初为骑曺掾次为长史次为傅其初又为夀安丞后牧临卭乃迁永嘉班宣六条抚柔二郡恵和所被夷越向方其在朝也以晁错之智王阳之道而滞于散地括于久次其分符也仁慈爱利而必易【`集作不茍`】简奉法循理亦不细苛居三年以疾受代贞观六年冬十一月没于钟陵【`集作林非`】之私第享年若干明年八月返葬于长安少陵原之旧茔以夫人永年郡主祔焉礼也惟郡主宗之孙今皇帝之従祖姑也储是庆灵生而洵淑窕窈徳象婉娩听従备柔嘉之行成肃雍之道初天寳十三年诏选资地才令以府君有安仁武子之美而下嫁焉齐庄以主中馈和乐以宜姻族作配君子礼同家人严祭祀服澣濯者三十六年而没春秋五十八嵗贞元五年也钟陵之守臣以闻上不视朝率礼有加呜呼以公之率履永年之仁淑宜其繁祉夀考子孙绳绳而生不极其道殁无主其后此伯道之痛硕人之诗所由作也遗命以兄之子某为副乃列其祖代官伐请刻丰碑辞之不获乃系词曰  

河东右族蕃衍绍绩代功世禄昌而炽兮乃生永嘉剖符承家实而不华谕于义兮二邦静谧礼之善物朱轓赤茀亦为贵兮有齐永年作俪仁贤佩玉鎗然四徳备兮天汉之尊平王之孙烂其盈门恭祀事兮返彼壤少陵之上终古凄怆金石识兮  

## 文苑英华卷九百二十五

宋　李昉等　编职官三十三【`长史一`】  

周陇右总管长史赠太子少保豆卢永恩碑一首唐同州长史宇文珽碑一首  

唐齐州长史裴府君碑一首  

周陇右总管长史赠太子少保【`本传及碑中止云赠少保`】豆  

卢公神道碑　　　　　　庾　信  

君讳永恩字某昌黎徒何人本姓慕容燕文明帝皝之后也朝鲜微子之封孤竹伯夷之国汉有四城秦为一侯其先保姓受氏初在栁城之功开国承家始静辽阳之乱自天市星妖连津兵覆尚书府君改姓豆卢筮仕于魏祖代左右将军魏文皇帝直寝父长少以雄畧知名不幸早世周朝以公兄弟佐命义存追逺保定二年有诏赠柱国大将军涪陵郡公是知春雨润木自叶流根西伯行而【`疑`】推存及殁公以山岳精灵星辰秀异气侔钟鼎声感风云观于秦兵尚称童子对于楚战犹在青衿太祖文皇帝乗时拨乱奄有覇业颍州【`一作昌`】従我旧爱无望舂陵故人相知惟有普泰二年闗西建义授殄防将军奉迎大驾赐封新兴县伯邑五百户开新安之郡还移杨仆之闗觧农之围更入刘昆之郡援桴并辔并预前驱大统三年有沙苑之战四年河桥之役介胄虮虱戎马生郊公应【`一作灵`】变愈长风颷更勇隠若敌国强人意授龙骧将军中散大夫八年授直寝右亲信都督寻转大都督加通直散骑常侍十六年授使持节车骑大将军仪同三司魏元年授骠骑大将军开府仪同三司邓隲以汉朝亲戚始授中台黄权以魏国功臣初登上将公频烦宠授朝野为荣三【`周书作二`】年都督成州诸军事成州刺史寻加侍中外揔连帅振威百城内叅常伯荣髙八舎于时陇坻黠羌时穿上谷榆中郡贼或聚渔阳公卷甲星驰长驱千骑回洛凶徒望风草靡州豪杰束手归军后魏元年改封龙支【`乃抱防郡也周书作来`】县侯三年朝廷使大将安政公随突厥【`一有天子二字`】吐蕃【`一作谷`】浑归国河鄯二州属当路首公领骑八千以为戎防南通丹粟西望白兰闗塞无虞公之勲也周元年授都督鄯州诸军事鄯州刺史其年改封沃野县公増邑千户二年授陇右总管府长史武成元年都督利涉汶三州诸军事利州刺史五千兵破文州阳阵蛮仍平泸水以保定元年【`一有遣`】将兵破巴州恒獌獠度泸五月葛亮有深入之兵长坂九回王尊有忠臣之路霜雹不惊水草无乏天幸将军斯之谓矣其年授司防八法斯掌九赋是均事总嵗成功参日要三年还授陇右总管府长史公屡弼英蕃频相大府北海入朝仰以对问东平谒帝因而定礼遂使马首懐燕不无乐毅蕃臣拟汉或多因【`疑作田`】叔兄楚国公以参和挹让庄赞乐推建国开都奄荒南服求以先封武阳郡三千户益公沃野之封朝廷以兄弟相让不无前史推恩分邑有诏许焉増邑并前合四千七【`周书作五`】百户既而六气相犯五声相触灵夀不终游魂且变薨于官舎春秋五十八【`周书作四十八`】诏赠少保幽翼定相等五州诸军事幽州刺史諡曰敬公礼也天和元【`一作六`】年二月六日葬于咸阳洪渎州大夫墓树以柏诸侯坟高于雉呜呼哀哉公资忠履孝蕴义懐仁直干百寻澄波千顷留心职事爱玩图籍官曹案牍未尝烦委【`一作拥`】戎马交驰不妨余裕兄弟公侯国朝亲戚宜春有汤沐之盛濯龙无流水之机渭南千亩之竹尚惧盈满咸【`一作池`】阳二顷之田常思止足立身则十世可有遗子则一经而已刺史贾逵之碑既生金粟将军卫青之墓方留石麟乃为铭云  

朝鲜建国孤竹为君地称髙栁山名密云辽阳赵裂武遂秦分寳珪世胄雕戈旧勲名称宾实言谓身文挺此含璋降兹岐岳有犯无隠王道正直唯爱唯敬永成恱色枕籍礼闱留连学植【`左传作殖`】策参帷帐功披荆棘韩阵挥戈齐城凭轼豹防乃建龙韬同啓校战岐阳申威陇坻城垒画地山林聚米上马谕书临戎习礼贾复开营防公屈礼従容传防占对造请用此防平终兹寛猛緑林兵息潢池盗静名振赤山威髙青岭兽浮河飞螟出境灾气出陇毒水侵泾朝倾地镇夜落台星石坛承祀丰碑颂灵渭城前柏昌陵下庭湏知地市为读山铭唐同州长史宇文公神道碑　杨　炯  

诸侯计功其铭曰仲山甫诫【`集作诚`】于百辟大夫称伐其铭曰正考甫恭于【`集作于`】三命所以其先祖所以示其子孙上古之初刋于礼乐之言中年以降述于宗庙之祖【`集作碑`】文质既殊条流遂广山河永配金石长存或旌原氏之阡或表滕公之墓观百林之字者孝防之旧业于是乎不愆不忘读黄鸟之词者文范之余风于是乎可久可大公讳珽字救珉河南洛阳人也宇文归之逺派宇文翰之余秩龙火【`集作烛龙`】昼夜于钟山【`集作东山`】鹏云南北于溟海自中州圯坼上国崩离魏氏赐【`集作忘`】其寳图齐人弄其神器则天有成命周虽旧邦天下以业重三分昭事上帝武王以功成八百隂隲下民车书混一于域中子弟星罗于海内方于刘泽乃【`集作即`】天汉之懿亲匹以曹洪即当途之近属及其【`集无此字`】隋室迁鼎重运握符固亦坛社仍存山河不替曽祖显和后魏将【`集作冠`】军【`本传作冠军将军`】朱衣直阁东夏州刺史车骑将军散骑常侍长广郡【`本传作县`】公周赠使持节开府仪同三司延丹绥三州诸军事延州刺史周书有传对天命保乂王家霍去病初封冠军周亚夫始为车骑剖符之重任在于六条建国之荣礼髙于五等祖神举使持节骠骑将军开府仪同三司京兆尹柱国大将军并潞肆【`隋地里志属鴈门郡`】石四州十二镇诸军并州总管东平郡公赠少保周书有传材优辅弼业赞云雷晋则羊祜仪同楚则若【`集作共`】敖柱国王章之拜京兆天子闻其直言郭伋之涖并州诸童符其恩信考谊隋文皇帝挽郎皇朝益州青城瀛州清苑二县令钩深致逺直道之词不汲汲于富贵每干干于日夕广都蒋公琰非无社禝之能太邱陈仲弓自有闭门之徳公庆成弧矢气袭芝兰州则赤山之精照牵牛于北列【`集作斗`】鼎则黄云之寳入天驷于东方资大孝而立身蕴中和以【`集作而`】成徳词参变化稽百代之阙文学富图书阅三冬之旧史司徒袁粲许之以栝柏豫章处士祢衡目之以椅桐梓漆初任国子生擢第授道王府参军兼郑州参军事横经太学射防王庭高阳才子宣慈恵和之誉武公新邑济河洛颍之间兼摄务殷参卿位重王徽之任达国士行车刘简之博闻中郎寓直秩满授遂州司户参军事天开并洛地泄江源财【`集作才`】雄翕习于外区栋宇相望于近甸尹子【`集作兴`】为政知陆续于赋人黄谠临官识包咸于数子寻迁绛州翼城令大梁星野少泽封圻城故绛以深其宫都新田以流其恶实惟繁剧载伫循良鲁国有司无擅徴之事南阳郡吏罢休沐之娱州府状闻乡亭颂徳亦由礼让之化绵竹于是乎作歌风俗之夷浚仪于是乎刊石稍迁符玺郎寻奉勑检校鸿胪本官如故环济要畧掌天子之符玺刘熙释名表京师之心腹是分麾节式赞王侯国信不差郊迎有序迁尚书职方员外郎夏书禹贡辨其川泽周礼职方明其物土清晨伏奏防承题柱之恩闲夜洁斋惟有张灯之宿诏除朝散大夫晋州司马寻迁长史平阳旧县姑射灵山玉印仍存瑶城未改习凿齿之逢宜武三命而践侍中管公明之谒冀州四见而登别驾诏迁同州长史河西辐辏渭北膏腴秦地之下邦汉京之左辅使君何以为政端右宜其得人江统知贤直言则陈晋阮宣子唐彬【`集作林`】荐善通理则汝南王叔度王祥纠合屈公辅之宏材荀羡逸羣杜冲天之劲翮享年六十有五以永淳元年六月二十一日终于华州之别业呜呼哀哉公元亨利贞文行忠信礼乐之君子儒林之丈夫当在顔冉中求自是风尘外物友于之义伯淮与季江同寝朋従之道鲍叔与管仲推财优游大学之中籍甚平台之下辎车就烈【`疑`】化洽于二同油轼当官政成于半刺道尊徳贵而大位不跻有志无时而天年不永即以其年十月迁窆于郑县安乐乡之西源嗣子某官等诗礼预闻箕裘早学生则尽其养刘殷积粟于七年殁则致其哀唐颂絶浆于九日占白鹤相青乌郑伯所封有咸林之采地晋侯所辂有河外之城邑其川渭水而玉璜其镇华山而金石沓习【`集作习习`】旟旐纷纭【`集作纷纷`】野田范巨卿则素车来哭韩元良【`集作长`】则缌麻设位大夫受梁鸿之命终陪烈士之坟妻子従田豫之言竟托神人之墓【`集作冢`】呜呼哀哉铭曰  

国日东【`集作有`】部承家【`集作家承`】北平遂荒中县奄有神京时逢日漙运改天正二王之后三代之英【`其一`】惟宗惟祖有典有则大魏将军隆周相国于穆显考其仪不忒礼乐宣恩闺门表徳【`其二`】五才钟秀百福与贤蜀都【`集作郡`】曽子汉代顔渊公之广学其积如山公之大辨其流如川【`其三`】亲则郕霍地居周郑人物防同歌謡鼎盛设官外职天子有命束髪登朝参卿军【`集作改`】政【`其四`】江汉之流【`集作表`】河汾之都礼优悬榻任重前枢【`集作驱`】六玺为贵皇天降符九州为广益地开图【`其五`】平阳土守下部风俗秦晋闾阎山河轨躅缇油之化海沂之典始聴鸡晨行复骥足【`其六`】长筮短吉往防来宾朋永诀徒御相哀华馆无家【`集作象`】堂不开青龙水曲白马车回【`其七`】漠漠古墓郭门之路槭槭寒桐平林之东天光少日地气多风凡生物而必死唯君令始而善【`集作令`】终【`其八`】  

唐齐州长史裴府君神道碑　李回秀  

盖闻仲弓之徳太邱播其英声休徴之道琅琊阐其茂绩是知利之所博非待殖林而贵名之所遵无假列爵而重若乃地兼崇禄门擅清华迈掲氏之五公冠张侯之七叶森森栋干闻谢树之生庭落落瓌竒见韦珠之照乗其于裴府君具之矣公讳希惇字防实河东闻喜人也有若颛顼遵昌源于长流有若大费啓洪基于敷土后子保河汾之邑非子据汧渭之封千乗由其克昌三牢【`疑`】所以能覇至如司空领袖吏部清通势压八王名髙百秩家风祖徳亦何代无其人哉曽祖静虑【`世系表作澄字静虑`】后魏著作郎谏议大夫散骑常侍金紫光禄大夫汾州刺史諡曰文仪刑雅淡籍甚当时业茂烝鼎功标彛器祖尼后魏给事中奉车都尉通直散骑常侍赠辅国将军隋州刺史道着岩廊功光朝野属词留于骑省追旌彼【`疑作被`】于外台父之隠【`按世系表希淳乃之爽之子隠乃之爽之兄`】隋侍御史上仪同三司驾宪二部侍郎扶风河南二郡赞治皇大仆司农二少卿武安郡太守始州刺史通直散骑常侍益州长史防稽县开国男諡曰安望重缙绅荣兼出内寄隆咨岳任切象河八命遵其衮裳五等列于蒲谷公承积庆之繁祉禀中和之正性清光初廸照金玉于灵台雅量甫成郁松筠于识宇逺慕先王之道继通贤哲之徳止水以待物仰髙山以立身涯涘莫窥宫墙罕测谈谐讽席业优学肄然则幽林之芳必荐于三阁井里之宝自运于十城解褐授普安郡丞转蓬州别驾君山该博屈伏六安之丞仲举峻清来従誉州之辟方义比徳千载一时除冀州南宫县令两河旧殊常之地中冀为絶北之野民俗昌阜政化大行肥野防问而识贤孔丘及庭而称善徙瀛州乐夀县瀛壖之境风壤所接人民知方不言自理稍迁雍州鄠县令王畿之地帝京是属子羽舍困于栎阳无伯祈星于缑氏防能之化复如在昔拜齐州长史歴下咽喉华泉襟带州将欣其四见王化合于万里公铨藻品第股肱拜国百姓乂安一变邹鲁奏课连最己申考功之名奉计京师遽有永明之拜既留郡邸遘疾弥留上药难逢莫触【`疑作蠲`】二竖之害中使罕遇不赌十全之术以永徽元年三月四日终于长安春秋六十三至景龙年中纉戎帝箓礼穆王姬以公嫡孙迁尚主之故乃下制追赠使持节商州诸军事商州刺史魏后恱平叔之才晋皇贪司空之族宠成外馆荣被宗祔惟公豪迈不羣风韵弥邵澄清内英华外发辨防言泉韬光于若纳之防学该书围晦迹于惟疑之地总六艺之隅奥括百行之枢机质负珪璋门维轩盖祖孙流誉聚颍川之徳星乡邑称髙载平舆之月旦威仪棣棣声望雅雅犹邓林之徙植若咸池之疏派公之宰乐夀也既去之后吏人追思美政遂为立碣不其颂歌无间于刊勒榆次纪石止事于身后歴职着闻皆此类焉夫人京兆韦氏赠扶阳郡夫人祖恭故上大将军隋州刺史建安公父仁基故绵州别驾龙州刺史殷伯兆其绵构楚传开其茂绪朱绂隆可【`疑`】及之晖黄金着经艺之绩夫人笄纚式典遵寝门之雅训匜盥有行叶宜家之缛礼言容孔备国史聿脩堇荁是奉苹藻无匮加以深悟空寂大阐迦维究随顺理开决择分六姻景行九族式瞻有妇徳焉有母仪焉以干封二年十一月二日终岐州司士官第春秋六十七粤以景龙二年十月二十六日合塟于咸阳之北原礼也嘉耦是合未穷绛县之夀同穴终窆遽开京兆之阡勅万年县令卢齐卿监防塟事并给帐幕手力羽仪鼔吹仍送至墓所赠授制莽【`疑`】率礼加于兹日轻车介士盛仪方于昔年有子六人长曰思进位隋县令赠蒲州长史大仆卿次曰思约位荣州威逺县令次曰思礼位宋州谷熟县令次曰思政太学生次曰医王位太子仆少曰思温太学生荀氏八龙且知慙徳东莱千里不足方驾懐仁服义海内所推曳组簮缨朝中归美并父従运惟未及卜宅风烟销歇霜露霑濡嫡孙选鸿胪卿驸马都尉上柱国魏郡开国公行极天经才为世出门题金榜家振玉箫雕轩绣毂结彻于平阳之第青巾紫绶交错于沁水之园当年之盛如此永慕之心如彼夫计功称伐里蔼于旧闻勒铭刊颂义炳乎来裔岂可使恂栎靡述衞鼎无声爰访世亲俾叙鸿烈其词云  

惟霍之镇积玉含章彼汾之水神鼎敲光岂独灵异亦诞贤良培风直上籋影髙骧家声祖徳川流岳峙家声伊何载于国史祖徳伊何冠乎人纪翕习交映芬芳不已公之生也克壮其猷胜衣志立弱嵗名遒华如琬琰絶代莫俦郁若兰蕙亦孔之休如登之堂月将日就词髙文苑理穷辨囿研味风骚掎摭科籒一日千里一年三秀筮仕之班应务陟歴为邑累谏列郡成绩忘其忮求晦兹矫敌令闻令望知柔知锡【`疑作如金如锡`】蔵舟易失传薪不停未闻九转俄怆百龄功着口实徳范明经安仁愿诔子玉思铭黑水西流黄山东出季武成寝滕公见日烟隧苍茫风柏萧瑟人世虽谢徳音可述  

## 文苑英华卷九百二十六

宋　李昉等　编职官三十四  

扬州长史王公碑一首　果州刺史李公碑一首桂府长史程府君碑一首  

梓州司马杨公碑一首　溜州司马郑公碑一首陇州司马杨志诚碑一首  

扬州大都督长史王公神道碑　苏　颋  

生甫及申思皇多士必訏谟以亮采惟肸蠁幽赞者不曰才乎君安其才居其业奉丹霄之下济词白日之中辰者不曰命乎霸城王府君讳某字某爰事英主皇皇我神武金【`疑`】期宝臣籍我公辅及挥纶翰乘刀尺宜其尹天下登宰衡虽克扬其休而不践厥位何也府君之始魏安僖王弟信陵君之绩秦灭魏谓之王家者遂命氏焉其后世居霸城族着京兆故得魏藩公子锡称宗是犹齐国夫人因昌保姓况神臯之表里刑盛俊城之相承绂冕固以倜傥卓荦为龙光五代祖罢西魏尚书令赠大尉相州刺史扶风公纪于周史高祖明逺隋雍州大中正化郡守司金上士银青光禄大夫书大旗勒大鼎猗那成绩繁衍重世曽祖夀隋州都七职主簿隋氏沦胥炀皇板荡竟全孤竹之操不败幽兰之芳祖喜【`唐世系表作诘`】皇朝晋州司仓参军同州河西县丞父庆赵州房子冀州枣强二县主簿文秀儒雅韬光铲迹雄雌之叹则闻鸾凤之栖未逺公八嵗工诗赋十五读典坟十八歴渉代史十九初逰太学二十升甲科三倾五城一日千里诣选部册天门出九流之先当万夫之特授亳州城父尉且未光也无何枣强府君不禄毁将形骨扶杖于家者三载哀不絶声倚庐于墓者六祀古曽子死事之中今老莱生事之极思奉檄以尽养顾瞥【`疑`】裾而足耻庭闱何适有南山之隠路黉塾不倦有北海之儒门教子弟学成志立盖云十数而府君云卧林栖傲然肥遁迫于从父之命就以贤人之辟授华州华阴县尉复册甲科转京兆府华原县尉换华原丞廉问之举屈为之佐殊尤之荐用冠于首擢拜左台监察御史王宪斯执国刑不纷一嵗遭内艰如在先考之戚禫阕制复旧幸臣左补阙何辉图怙势作奸颇盈罪恶府君直言正色莫避权宠简墨条奏当朝允之迁殿中侍御史无何拜尚书户部员外郎转祠部主爵考功三郎中邦有教谓之安国有祀谓之事则人祗之政罔弗恪邦有等谓之爵国有功谓之课则赏罚之防罔弗齐自非贞廼应物敏于成务畴能振景拔萃川渟岳立主上旒冕而思一以寰宇腹心特重其掖垣故近宻委于侍臣缉谐连乎小相拜给事中转中书舎人剸犀兕者其议可以断割赋鹪鹩者其言可以逺大况天词往复行于中防人望虚伫期以上台姑试之剧备观周美迁兵部侍郎回翔要津拂拭夷路消长容其正忠邪顺其直戎昭者有毕力之师彛序者无旷负之人以东南封圻淮海殷杂虽陆摄水标填于委输而风果气鋭惩以剽轻巨镇何有繄公则赖乃出为州大都督府长史阳秋信风雨若不竞不絿有伦有要化之为最理念于兹呜呼景命不融流年孰返以年月日遘疾终于府之官舎享年六十府庭防恋闾巷聚哭攀舟檝以咨嗷越江关之重复名流常化雅俗追嗟呜呼以为当代所归礼谢于陈在岂谓逢时共许爱深于产卒夫灵龟明镜可以决疑驷马拱璧不如进道牵于彼则疑已释存乎我则道已用府君是以寘毛髪之愆征膏肓之疾加以博闻好古精义入神有夫子之文章得吾家之书籍【`阙`】富山藏当工篆体间以琴徳不挥頴而好事者珍每  

成声而知音者寡【`疑作赏`】身殁之日所纂集二十卷自弹琴几数张俾后代美其华防其实垂芳尘之庵蔼采嘉颂之洋溢其高致欤粤开元十五年龙集于卯仲春日晨卜塟于京兆咸阳洪凟原礼也周之堇原汉之槐里丹碑已刻青槚成行子八人长曰有次曰寔并行齐曽闵声轶元季征昔有八子之名丧有二连之善府君之仲著作佐郎敬从者季太庙丞择从者敬也瑚琏之器择也金玉其相称之真披文之实记吾人早逰学序曽比义于青襟晩哭寝门匪致能于黄绢辞所不获强为之铭曰  

高惟雍兮大曰京迁王氏兮着霸城或公或侯散佩垂缨子子孙孙府君挺生【`其一`】徳有必综才无不括胜情风翔伟量河濶帝曰俾乂求贤如渇公其裒然藏器以达【`其二`】三才【`疑`】清宪清宪攸欢四趋明光明光孔彰并跻双掖双掖忠益皆掌二柄二柄方正【`其三`】爰回司廼莅扬都政既成矣公尝迈乎辅我皇极奋于天衢奈何不藏违世而殂【`其四`】世阅人之不息兮人违世之遂即独四塞之山川兮尽千年之封域噫古之不朽记载是力撰懿图芬兮清虚广直【`其五`】  

故果州长史李公神道碑　　张九龄  

公讳仁赡字某赵郡房子人其先自段干木至伯仁侯皆以淳徳茂功奋于上世始于藩魏终而将赵其名不陨逺【`集作遂`】济于今五代祖后魏中书侍郎始豊【`唐世系表同此集作对非不同`】懿公璨璨生徐州刺史始丰慎公元茂元茂生赵郡太守府君讳凤升【`表作子之字凤升`】生驸马都尉直阁将军府君讳道宗道宗生齐尚书兵部郎中府君讳山夀公即郎中府君之子仍世致美在邦攸宜故我公禀灵中和履道元吉以学则探其奥防见圣人之心以行则践其嘉言合君子之度以故动为人誉名乃日宣义府孔修徳舆云逺故未可量也隋大业中举孝廉洎唐兴调棣州司户参军磁相二州总管府户曹参军莫不事人以直反身于诚处卑能安敬长则顺故光辅郡将周爰我咨自州徂州或啸或诺既而迁金乡晋陵二县令敏【`集作精`】识以庀事善教以长人四封用孚三英以粲彼蒲与宻独何有焉以课最迁归州治中郢州司马加朝散大夫行果州刺史盘栢参佐未复公侯道非吾行徳不【`集作无`】必贵遂以没代岂命也夫某年月卒于官舎享年若干及丧至自蜀而塟不归赵乃卜宅于许封树汝坟子孙遂家亦既重世至开元中公之孙曰察以古诸侯之禄奉先大夫之祀昼逰本郡辉光前烈非清白以遗善庆之余保艾尔后人亦何以臻此于是履霜为感恭惟春秋之事刻石是图俾扬祖宗之业斯善继者也叙而志之铭曰  

长史英英作为世程动合雅度休有令名以之入官从事而升【`集作允`】以之佐郡为政孔明悠悠上天曷不贵徳终于参佐孰云邦国孝孙其昌余庆乃彰宰【`集作冢`】树苍苍徽音不忘  

桂州长史程府君神道碑　　李　邕  

观厥品目异等业尚献臣天与才名神福夀考而中留官序小徃代艰位不极乎多能绩未宣其利用戢骏翮韬良工悲声起于絶泣涕形于抱玉自伤楚老岂独公明而已哉公讳某字某广宗新安人也其先出自颛顼重黎之后周之休父入为司马汉之不识擢居卫尉至若昱辅魏主婴立赵孤奉日以纳忠杀身以明节精诚发于寤寐义烈冠于人伦宜其贻谋克家宠光形图业与时并名与功偕者也五代祖响府君陈袭重安侯隋萧县宰四代祖育府君隋车骑将军曽祖皆府君隋涿郡主簿大父府君皇朝安阳令考大辨府君泗水六合二县宰撰东征记两卷藏之秘省莫不托宿元徳从事老成典学积于蓬山能赋秀于词苑府君令始家则光有国庠博通全经悉数贤行孝曰曽子文似相如下笔不休违言无择陈平长者把臂每多田苏好仁引防相重解褐徐城尉始入仕也旋应王臣升第迁宋城转栎城簿王畿政重帝告事先握札云飞聴讼风靡载擢来庭长安二赤县尉撙衔御黠夙驾承天惊暗若神应封犹响籍聴擢左台监察御史仁克寛仁无害耻为谇刻雅欲优闲朝廷许之转詹事府司直歴城直歴城门郎长杜武进朝邑曲沃好畴云阳宰六县皆代工开化顺时布和慎简里胥周省条簿其清水鉴其坦砥平从心术以外形随手妙以旁发人乐新政俗劝古风载迁魏州司马静守宪矩审喻寀寮官师有章人吏不黯【`疑作黩`】属右族黜免彻嗣姻连奏引谏书丑诋宰辅选其颇正其奸贜志士寒心明家质首左迁府君饶州焉谪子昕崖州舎城尉俄转府君桂府洎岛夷干诛天师问罪凭险毒送死阻兵昕乃不俟檄征自促鋭阵挺身而当矢石面而覆防雠马旋泥中人走岩下愤气虽作救兵莫临劒交于胷戈达于腋其命则殒其目不瞑呜呼争首谓忠供养谓勇仓卒归尽零落无成有感路人愍悼慈父沉悲生疾积痛伤年猿堪断肠乌可衔木人非命也天何问焉以开元十六年十月五日奄徂化于官合以某年月日反塟于其原旧茔礼也夫人广宗潘氏封某县君即银州刺史宝勣之息女柔慈孔嘉贞淑丕训是佐君子宜谐永年桃李早零栢松同祔子皓曜防等并才彦惟有名教克开优防翰墨之塲造次仁义之域宅忧殆灭追孝有望匍匐昭亲哀迷纪石邕以披顔友道列坐词人谈笑未终存殁相诀情也有恸涕之无从虽不工于文将逹其义词曰  

曽源积兮流弥长高闱庆兮龄亦夀命不泰兮时未将何宠禄之中否从政理之孔臧坐疎属之婴累重爱子之飞章遭一门兮二谪备周嵗兮两防寄永懐兮身后唯没代兮名  

梓州司马杨君神道碑　　　陈子昻  

君讳越字复珪农仙掌人也其先帝高辛氏之裔周有天下晋受其封至宣公伯乔早基扬国若乃彤弓玈矢鬯赤茀则礼命之乐歌之崇天王之宠光保元侯之福【`一作休`】祉其后十六世【`一作代`】有扬宝者天赐黄鸟授以白环若曰令君子孙世登三公迨震秉彪赐四代五公烈光照于汉室盛徳充于海内金圭铭鼎至今为农世家也高祖椿魏尚书右仆射开府仪同三司司徒公进位太保加侍中给后部鼓吹致仕归邑赐安车驷马传制三【`一作二`】人可谓国之元老帝之师臣功成名遂社稷之宝曽祖思善齐通直散骑侍郎赠中书侍郎祖敬通镇逺将军郑州治中邛州别驾父居同隋蒲州芮城县令皆国书旧史列于名节公即芮城县君之第二子也少而冲嶷苦节真素家无玉帛室有琴书闻少连之风而悦之庶乎身中权行中清上以际乎天下以敦乎物不应州郡之命有金玉之心尝叹曰以明珠弹千仞雀吾不能也是观宝龟之象心灭朶颐探金虎之爻志在幽履遂去家遁于嵩山经十余年丹仙白云之志然矣属太宗文武圣皇帝初临天下物色幽人【`阙`】山傍道网罗遗逸君子若曰天下有道可以见矣于是始以角巾应命褐衣谒阙陈大道之闳謩论至言之阃奥【`四字一作公于天下`】帝曰俞尔言乃可底行若嵗大旱用汝作霖雨今南山近塞北汉连兵石州边烽皇化未谧汝往钦哉辑乃人御乃敌以息匈奴之患始解褐授石州方山县令樽爼在堂干旄在阶布大信于獯戎示折冲于袵席威名震曜乃升闻也有诏【`一作勅`】征授宪台监察御史綉衣始拜珥笔升朝台阁以之生风豪贵由其敛手又勅授中书侍御【`一作侍制`】未几又迁秘书郎直中省如故逰凤皇之池观蓬莱之府是天下之荣践也又转【`阙`】宗正寺丞居嵗余帝思南史之才将崇东观之美又迁起居郎骁骑都尉龙朔中天子将观兵于东夷以复先帝之业凡居中者多出守旁郡是嵗授公朝散大夫除冀州司马同知州事于时天下雌韩而雄魏将壮武帝【`疑衍`】而柔文公始厌承明出临外郡探丸垩而犯禁崇奸欲尝朱博之能以亲【`疑作观`】龚遂之政公深钩潜往英机立断短服赭裾于是乎理麟徳中兼授梓州长史盖在华之南区彭之北鄙豪俗侈靡政削【`阙`】缓【`一作瞹`】攅六国之遗甿杂三巴之中壤公下车问道观风立政先之礼让教以诗书抑浮窳禁冗食堂叩钟磬家擅山川莫不为之节制行其典礼来暮之颂复起于斯时高宗大帝方接千载之统升中太山玉帛云趋朝者万国预陪金跸拜侍瑶坛白云既封皇庆斯洽加朝议大夫余如故太上旋命御驾来归殷楹梦奠遇病薨于官舎时年六十四呜呼哀哉遗令薄塟不藏珠珍孝经一卷尧典一篇昭示后嗣不忘圣道即以某年月日塟于西岳习仙乡登仙里西麓遵遗令也嗣子嘉宾等哀号哭血柴骨恋心维罔极之恩思荣永锡之道以为君邱于役无助冥因季由之叹空勤负米于是考群圣之典择众妙之门求所以昭报幽扄賛祉冥籍则云金仙慈救宝手来迎若徳崇于此则功济于彼是用归诚真谛祈祐能仁箱铁围而写容描金莲而得象于登仙麓之茔则造阿弥陀像一区座高三丈并众变菩萨天人毕备全金涌出象宝装严云仙鬼神周罗上界珠幢羽盖围绕中天盖所以丕显尊灵光昭惠叶逹人之事毕矣孝子之事亲终矣铭曰  

岩岩太岳浼浼长河歕云滃雾涵灵贮和阳侯之国宛其中阿子孙瓞轩盖骈罗四代五公自于伯起蝉聨彪懿令问不已二千户侯三十刺史世济其荣至我君子峩峩君子皎有令光不宠我组而括其囊洗心岩遁抗迹云翔冥鸿来逺白驹在塲解我薜萝绾我墨职边朔多虞猃狁孔棘之子之往允威允得干旌在阶烽火罢色行行騘马绣衣之光烈烈董狐司史之良而我君子总其徽章出同严助政穆王祥雄魏既康郪蜀独侈揽辔言迈题舆载理尺兵允戢乱绳攸靡天子登封拜服玉趾大礼既毕西归迟迟嵗亦秩止天不憗遗呼呼甿吏号泣涟洏曷其往矣来暮歌思防防孤子棘心哀疚永号昊天泣冥祐莲花之国金池玉霤崇此香缘生彼荷秀全金既涌众宝斯装考坟其后叔茔其旁香花围绕松栢成行千秋万嵗祚祉无疆  

中散大夫行淄州司马郑府君神道碑  

张　説  

五岳可渉唯徳也谓之崇高万物皆化唯名也谓之不朽若夫行欲盖而徳彰道无求而名立尝闻其语今见其人公讳某荥阳人也华州刺史襄成公伟之曽孙蒲阳太守太济之孙荆州刺史干符【`集作浆`】之子在昔周王敦序九族封【`集作邦`】懿亲于郑维时郑伯敬敷五教赋善职于周其后蕃衍儒门光华士族盛行西域名震京师入则天子授经出则单于抗礼公掲日月表山川体二气之清淳纳百代之层庆越在岐嶷异于常童既以冠带逰皆长者初以门子宿卫解褐凉州参军转嘉州司士又宰钟离尝阳二县皆秩满兼摄江陵朞月政不改俗官不易方羣盗出奔逺人来附其所处也入境开恺悌之风【`集作声`】其所去也扶路有鬰陶之思非夫忠信以结之法令以济之易简以业之仁义以肥之孰能顺人如此其理者乎【`阙`】皇玉册授天金坛拜洛顿网而鹤书下辟门而羣龙至公待制公车诏义宣室自以奇士承一顾之恩许其正人参四率之属乃墨制除太子右清道长史寻加中散大夫行淄州司马负士元之才于是拜职遇丘明之疾从兹挂冠洛汭闲居漳滨沉锢优防卒嵗福应愆期岂惟朋友之哭将见神仙之吊享年七十有九神龙二年夏六月十五日终于洛阳之私第冬十一月【`集作十月`】一日归塟于荥阳之旧【`集无此字`】原成先志也公执亲之丧三年泣血以闻州里不亦孝乎先人余业一物不有以让兄弟不亦悌乎加以赈穷纡急阳【`集作隠`】徳隂施惠人由己反身持物是用气类益亲声谈载路善击劒好投壶尽五射之妙巧防六书之体势此盖行有余力则以参能位不充量天之命也有子曰博古曰博雅曰嘉庆【`集作征`】曰嘉征【`集作庆`】曰嘉重生极其养没过乎戚恭惟皇考安宅灵邱盛徳备乎【`集作于`】卑位家风缺乎国史伐石他山寄哀词客子产遗爱得无叔誉之言公业不忘实有荀救之叹式撰鸿烈垂之后昆铭曰  

大君有命桓公封郑世执王政其后不竞为韩所并以国成姓沉水截河溢为荥波荆山之阿胜气实多髙门峩峩衮服委他猗嗟君子世【`一作代`】济其美动如义市居成仁里凤集文忠猿啼弧矢善政当官惟人所安救危拯越劳而不伐大运奄忽芳留形没高垅既封深泉又重径无人踪荠苔嵗浓哀哀邱陇堕泪青松  

陇州司马杨公神道碑　　　前　人  

公讳忠【`集作志`】诚字某农华隂人也厥初生人为姫伯之祖因邑命氏有杨侯之其后东凌奋而开国西汉盛而移闗门庐隠隠亘连桃塞之上碑阙岩岩蔽满华山之下明徳之后世有人焉大王父隋直阁将军岷尉抚豪道五州刺史邢国公讳贵大父故左卫副率慈汾二州刺史静公讳誉考故常州刺史工部侍郎鸿胪卿金紫光禄大夫散骑常侍太子少师赐开国【`集无此二字`】仪同三司上柱国郑国懿公讳宗敬若夫家声代业累徳积仁故以克隆前统光启来叶矣公禀纯嘏之粹灵渐轨物之名教端操以正己崇让以与人厉精以探道善问以毓徳学无不逹艺无不周成童有倾瞩之望既冠为宗匠之表年十三调太宗【`集作常`】挽郎寻补潞王典籖大夫门子执绋桥山王国词人曵裾睢苑皆一时之选也明庆中诏郡国举贤良公对防天朝无能出其右者迁太子通事舎人举髙第徙国子监丞坊监清流才地择东朝束带银牓増华西序彯缨环林益润高宗接千载之统嗣百王之业封岱岳禅云亭稽于旧章俟兹通博乃除公礼部员外郎祠【`集作祀`】事克明大典欣叙建邦分职得人者昌吏曹居六官之首求郎尽一时【`集作防`】之妙又转公吏部员外郎凖的文昌羽仪丹地丁太夫人忧去职公至行纯笃几于灭性虽杖经外除而【`阙`】瘠加等门人记其丧礼天子忧其死孝服毕授州三水令曵尚方之舄鸣单父之琴志道不矜其大才勤政无陋其小邑善声流于籥惠化在【`集作帀`】于周原又应文擅词扬举防试天下第一敷陈圣谟启沃明主究天人之际建皇道之极如有用我者其为东周乎朝廷纳贾生之言排汲直于外乃拜公陇州司马未及赴官遘疾卒于长安之私第春秋若干王祥未施于邦政陈寔近【`疑`】终【`集作止`】于邑长位不允徳其如命何神龙初中宗克复丕业格于文祖乃睠从臣缅懐先正以公二子在章绶之列遂追赠公使持节防州诸军事泰州刺史非夫立言不朽隂徳阳报安有邈诸孤而崇【`集作隆`】家既没世而荣号哉夫人天水赵氏殿中监武权公某之子【`集作女`】也受训公宫作合君子言容贲于国史徳行循于法度六姻之内宗焉始有辅佐之力卒延门户之寄初公之捐馆也九子呱呱哀缞丧位赖夫人是顾是复日就月将徙宅依仁【`阙`】门成训三十年内八子登朝庭交虎绶之华门接鱼轩之轸某年月日封梁国太夫人景龙二年五月七日终于长安之延夀里间者遭家迁播几筵靡托而今防国昭洗情礼获申以先天元年十月二十五日合塟于少陵原礼也第二第三子夫人在堂而没长【`疑`】子第八子夫人在殡而亡今并列于茔兆用嘉魂魄长子故兵部郎中子前卫将军此永懐徽烈思勒铭颂郎中昔尝绪言意感延州之许将军今复哀托情深旧馆之悲高迹难名短词草采诸故老恭存梗槩云【`集无云字`】其词曰  

昻昻杨君秉心渊懿太河灵岳含光毓粹学少姸精文遒逸思行为时范言为故事存蕴令徳没扬虚位庆善克家哀荣乃备嗣姑称姒敬妻曰冀复有母仪千载一致贞坟圡陇同封此地芳烈悠哉金生碑字  

## 文苑英华卷九百二十七

宋　李昉等　编职官三十五【`别驾判官附`】  

高平别驾权幼明碑一首  

曹州别驾张无择碑一首  

岭南节度判官宗义仲碑一首  

故朝议大夫高平郡别驾权公神道碑  

独孤及  

开元天宝之际宗始以八柄付三公由是台司得专其废置其中或因宠凭位【`集作慿宠固位`】惧天下有异己者诸附离之者皆出入三防若公才令名以望见惮则稍稍优其俸而黜其职故天水权公幼明由新安令为绛郡司马高平郡别驾而没同于道者皆窃叹之是嵗天宝六载秋八月也没后二十有二载嵗次己未春二月返塟洛阳故茔夫人新郑县君荥阳郑氏祔焉县君某官某之孙某官某之子【`十字集作某县某官某之孙某之子`】以仁俭好礼辅佐懿徳柔明之风训齐闺门夀六十五大歴二年十月某日终于丹阳初公娶于博陵崔氏生子曰骅而终新郑以继室生四子曰駃【`集作轶下同`】曰申曰器曰舒不幸短命骅駃申器悉忠信好学善属文位未显而令名归之庆之垂训之流也至是既卜宅兆骅等惧日月逝【`集作逾`】逺后裔不知先人之徳善谓及忝声华【`集作乡举`】之旧故使录而铭之云公讳【`集作彻`】字幼明陇西天水人也权氏之先出于颛顼其逺祖殷武丁之少【`集作小`】子生而有文在其手曰权因以权受封且受【`集作命氏`】焉至周为楚武王所灭国除其后有仕陇西者遂家于天水歴汉魏晋宋间子孙世为都尉郡守至裔孙翼与王景畧同佐符坚官至仆射翼生【`二字集作后仆射数世至`】景宣景宣生士玢并知名于时士玢生万春歴华州刺史封千金县公华州生【`集作嗣`】右领将军曰文奬领军生【`集作嗣`】永兴令曰懐育公永兴之嗣也奕叶之明徳粹气丛乎其躬故融而为仁行播而为文学童子时舅氏崔湜奇其文尝谓有何无忌之似其乡举也考功郎中苏颋拔诸羣萃之间连尉湖城汾阳新繁渭南河南五县开元二十三年拜监察御史防监祭太庙先时同【`集有防字`】事者约相与偕赴及将赴祭约者有故不至遽不暇告公曰人约我矣岂可先已而后信乎遂不赴坐是降为河南府法曹君子义之初选部旧制每嵗孟冬以书判选多士至开元八年乃择公廉无私工于文者考校甲乙丙丁科以辨论其品是嵗公受诏与徐安贞王敬从吴巩裴朏李宙张恒【`集作烜`】等十学士参焉究其升奬皆当时才彦考判之目由此始也于时天下无兵二十余载缙绅之徒用文章为耕耘登高不能赋者童子大笑公攘臂其间以仁义为己任片词只字动为学者所法时軰荣之而居家清方惟徳礼是仗润身饬吏不过经术不矫持操以媚贵游【`二字集作贵游媚幸`】行威作福者忌之由是官徙而阶不迁从法曹数嵗而后有新安之拜及至歴降郡安平任愈疎逺安贞守中【`一作中正`】未尝易方虚舟其心与位升降春秋六十四而终盖道之行止与时不并论者以汉梁叔敬桓君山为比公所着文二十卷其立言之宗赵郡李华尝【`集无此字`】编而叙之矣【`集无此字`】若世系事业则书诸文其文曰咺兮权公有徳有言忠恕廉清道直而温行有余力足言斯文居高厘绩勤约是守与明与信宁黜无【`集作不`】茍迹屈志申义彰身后冉政游学左诗潘咏风流遗烈足以遗子九原与归末由也已  

曹州别驾张公神道碑【`集作故通议大夫和州刺史吴兴郡张公神道碑`】  

白居易  

张之为着姓尚矣自汉太傅良侍郎肱晋司空华丞相嘉以降勲贤轩冕歴代不乏肱避地渡江始居于吴故其子孙称吴郡人嘉以孝悌闻于郡故其所居号孝张里嘉之曽孙裕在宋为司徒即公五代祖也司徒之孙俦在赵【`集作隋是`】为吴郡都督即公曽王父也台州临海令讳鹍即公大【`集作王`】父也袁州司马讳季【`集作孝`】绩即皇考也或以人物着或以防【`集作阍`】阀称迄今为江南右族公讳无择字无择未冠丁袁州府君忧庐于墓昼号而夜泣者三年矣有灵芝醴泉出焉既冠好学能属文从乡赋登明经第应制举中精通经史科补文馆校书郎调左金吾录事换【`一作投`】杭州录事参军在杭州前后诘伪制吏者三十八人驳假年侍老者三千人举而正之人伏其明防刘幽求来为刺史举课上闻诏授绛州录事参军绛之郡丞有主婿者估宠侮法豪夺人利公数其罪露章奏之章下丞相府丞相姚元崇奇之致书褒美寻改太原府功曹参军给事中张昶为江淮安抚使表公正直奏署郡【`一作部`】从事吏部尚书陆象先为河东按察司使状公清白奏授懐州获嘉令在获嘉以不茹柔得人心以不吐刚得罪繇是左迁鄂州司马移深州司马转虢州长史时上方思理诏求二千石之良者时宰以公塞诏擢拜和州刺史公在郡奉诏条防人隠而已不知其他无何水潦害农公请蠲谷籍之捐者十七八时李知柔为本道采访使素不快公之刚直密疏诬奏以附下为名遂贬苏州别驾幼艾【`集作老防`】攀泣而遮道者数百人宿信方得去移曹州别驾嵗余谢病归老于家天宝十二年正月二十八日终于东都利仁里私第十二载【`集作某年`】二月十二日塟于河南府伊阙县中里原享年八十三噫公生天地间八十有三年可谓夀矣其间当明皇帝驭天下四十有五年可谓时矣有其才得其夀逢其时然职不过陪臣秩仅至郡守凡所贮蓄郁而不舒呜呼其命也夫公之文学尝为贺知章贾彦璿许之公之谅直尝为李邕张廷珪称之公之政事又为刘姚张陆推之夫以八君子之力援之而不足以一知柔之功推之而有余阨穷不振以至没齿呜呼其命也夫古人云道不虚行又云其后必有起【`集作达`】者故公之子大理评事诚以节行闻于时公之孙户部侍郎平叔以才位光于国报施之道信昭昭矣不在其身即在子孙相去几何哉长庆二年某月某日平叔奉祖徳掲而碑之【`四字集作碣之`】居易按据家状序而铭之其词曰  

有木有木硕大而长破为桶栈【`疑作伐`】不作栋梁有骥有骥规行矩歩辱在短辕不驾大辂呜呼噫嘻公亦如之将时不遇我而我不遇时勿谓己矣天锡多祉既贤其子以济其美又才其孙以大其门茍无先徳孰启后昆岭南节度判官宗公神道碑　豆卢诜  

夫工文者或懦于勇烈善武者或昧于政理徐则失于断疾则寡于谋至若文而有勇武而有政徐而能断疾而能谋者公有之矣公讳羲仲字羲仲其先南阳人也高祖出宰榆次因家太原昔宋襄公之母弟敖仕于晋至伯宗为三郤所害州犂犇楚其子家于南阳以王父字为氏公其后也逺祖均东汉为九江太守累迁司徒六条分而千里云行五教敷而四方风动厥有成绩罔或不臧自东汉迄于圣代英贤间发吏牒详焉曽祖隋雍州牧鄱阳将军讳义国之选也烈考皇灵州录事参军讳良献人之望也皆纉成前绪垂祐后昆秉徳不回世济其美公则灵州府君之仲子也允武允文惟忠惟孝丱嵗失趋庭之训絶浆有类于参乎弱龄丧倚门之慈泣血不殊于柴也曽未弱冠克自激昻不安顔子之贫遂投班生之笔乃慷慨而言曰文武不坠在人之遂从安思顺破鱼海败五城授上柱国又从哥舒翰破吐蕃収九曲前后讨伐稠叠勲庸累迁防击将军左武卫中郎将暨乾元中秦州防御使都督杨公公之懿亲邦之硕徳也懐郭有道之深识行祁大夫之内举以公才兼文武徳备刚柔表为司议参军尚贤也至上元初杨公为同州刺史又表公兼韩城令当县团练使任能也搀抢未攘猃狁孔棘既因之以师旅又加之以饥馑防盗蚁聚于我疆黔黎鸟散于他境城壁頺圮户闭隳嗷嗷彼方望公如嵗公于是完城郭修器械均赋敛峙糗粮城郭之完也则矗长云以倚天器械之修也则腾劲霜以扑地均乃赋则流人不召而来峙乃粮则军士不戒而备农狎于野商复于肆去其烦苛敦其简易曽不期月而人知所庇解印未防朝廷多之迁澄城令无何杨公拜御史中丞岭南节度乃谘参公谋授以参军时宦官吕太一怙恃宠灵凌虐神主前节度张休为之弃甲公于是稽韬畧演遁法算之以孤虚考之以风角潜军间道克复旧藩甲士不勤而凶党歼矣所谓不战而胜者也乃大贡方贿丕叙庶绩朝议嘉焉授大理少卿且监察御史仍充节度判官懋赏也棘署亚卿表其赤心而刺外栢防柱史俾其白简以正邪方将振翼南溟竭诚北阙曜威灵于象郡布渥泽于龙川岂上天不惠降此大戾阅水去而不留藏舟淹其长逝以永泰三年四月六日寝疾捐馆于上京务【`阙`】里第春秋四十有二以其年五月十八日塟毕陌原礼也公之元昆曰夷仲早世而殒公之季弟曰昌仲为光禄寺丞抚孤追往号恸靡及唯公礼以检身忠以奉国其事上也敬其临下也简御众以寛抚孤以义率性而仁爱及物因心而孝友过人从官之禄利散霑于疎属承家之资产悉付于同生宗族之所嗟称寮友之所景慕者也夫人昌黎郡君豆卢氏太原交城令元伟之孙宁州真宁尉广洽之女也调谐琴瑟志厉氷霜施衿结缡作嫔君子婉嫕淑慎宜其家人伯道无儿岂独悲于晋史共姜誓死宁专美于卫诗痛失翼于凌虚思招福而遗有终愿削发禅寂纳衣空门愍幼女之未嫁抑深心而少止嵗月逾迈陵谷有迁愿播芳猷纪之贞石诜也不侫知其为人哀彼谭公念兹归祔乃为铭曰  

于穆君子问望不已文武并茂忠孝兼美徳所立兮奕奕韩邑嗷嗷疲人命公为宰厥政维新化所及兮小臣不帅肆虐荒裔师徒不勤渠魁自殪资令谋兮圣朝懋赏俾崇乃秩卿月照庭堂霜辉质沐鸿休兮天地不仁殱我邦彦百身莫赎孰不兴怨行之积兮孀妻孤女魂断骨惊爰纪贞石永播芳名美无斁兮  

## 文苑英华卷九百二十八

宋　李昉等　编职官三十六【`州官`】  

赵州录事参军陆孝斌碑一首  

州司户吕处真碑一首  

瀛州司户李府君碑一首  

赵州录事参军赠齐州司马陆公神道碑  

张　説  

公讳孝斌字顺姓陆河南洛阳人也其先帝妫启姓陈胡立族敬仲之孙有齐国宣王之弟封陆卿盖命氏之所由兴也秦并诸国陆氏分适燕吴在燕者魏文成帝时东平成王俟生平原简王丽重世济美为国之华公即简公七世孙也曽孙彦升北齐以文艺高选仕秘书郎以至徳表所居号终孝里祖亮隋鹰扬郎将父淳感盘桓利贞弓招莫进同志诔行諡为惠康自成简至惠康【`集无此六字`】孝弟仁义世不殒矣公诞灵冲和禀识髙朗简而中礼易而达节笃学励行着实飞声文史者宗其渊府徳行者仰其墙仞举国子明经选绛州参军始州司法【`一作徳安府法曹`】其在官也示人亲其亲长其长不苛察而小无废不皎异而大有成知识日明尝憺如也丧亲过哀因中风废卧疾累年不赴楚邸肇封大罗云逸虽沉疴未弥而佥望允【`集作光`】归授楚王府兵曹参军实有躬降师宾之礼目系仪型之训府罢换赵州录事参军以病去职圣厯元年匈奴入赵公危邦不处尽室以行望河南而将济至黎阳而疾甚年六十有二十月丁未终于姚村之逆旅归殡于滏阳之郭北光天二年皇帝践祚以故吏赠齐州司马惜哉用公之道行公之志上可以存三光下可以平九土存则位不充其徳没则荣不逮其身命矣夫夫人范阳郡太君卢氏故岐山丞元瑾之女恭俭之徳备贞信之教兴妻道母仪自家刑国享年七十有六开元六年十一月丁未终于洛阳之宣教里八年五月丙子合塟于漳北之神岗礼也初咸亨中王师征辽公参是军事友人太原王守义遇疫于海东路艰防阻兵危势急公独颠沛致丧归其井邑其在安州朝廷以公精达法理乃命覆囚剑南梁岐寃系动盈千百丹笔所详十全八九其舍生徇义返己施仁皆此类也礼莫重乎饰终于是见其不朽矣善莫大乎余庆于是知其有后矣四子伯玉仲容叔献季良泣血衘恤视天若坠俾予作颂式昭遗懿铭曰  

旷哉陆公覩奥臻妙文雅外炳清明内照从政本仁资忠移孝不言而理正身作教才何富之命何负之居丧柴毁遭疾栖迟垂彼云翼落此盛时殁后荣进终延赠宠徳之休明位匪为重嗟嗟千载贤士之垅  

州司户参军赠庆王友东平吕府君碑  

张九龄  

夫官虽序贤志道者不常有位才虽屈命福善者未必无后子夏文学之达以为富贵在天于公决狱之平则云子孙由我盖不享当代生数犹奇流庆后人体乃用亨之防也则盖有无【`集作原`】焉公讳处真字防永【`集作求`】东平人曽祖北齐幽州长史府君讳赟祖隋贯州中正府君讳伽考沧州清池令府君讳师昔伯夷在唐实典三礼四岳佐禹用平九州虞夏以功而逮【`集作见`】封申吕因邑而命氏惟时厥后奕代丕承公正性之有自来直道之不充诎嘉勇退之为【`集作惟`】徳避近名之未善【`集作然`】越在弱龄栖迟事外用光本于藏耀履行期于灭迹不逺于仁行之斯至不茍于义方之自正【`集作止`】佐一郡而即安居九夷而匪陋如不然者公何掾于东裔哉起家授州司户参军晏如也言旋初服遂从所好外物之槩不杂于风尘逺子之言惟闻于诗礼所谓温良淑慎无竞伊人者欤天册二年夏四月遇疾终于家春秋五十有二开元四年冬十一月塟于邑城西南四里原夫人北地傅氏祔焉夫果于立诚静以俟命力不足者则不疚运不至者则不忧物情之难及我而易是以名利众之所欲也则澹泊之徳义人之所鲜也亦克蹈借之如此而神不劳福不流未之有也有四子长曰知今左威卫司戈次曰悟中散大夫使持节鄜州诸军事守【`集无此六字`】鄜州刺史次曰智左威卫执防次曰爽左卫长上惟悟至大官此其教忠有旧服义无斁好爵是兴【`集作与`】余庆所贻入为王门之长出居邦伯之列属恩推子贵名彰身后事有光于冥漠徳乃发于馨香三命为大夫百代称先子孝理所赐邦族为荣开元十七年有制赠公庆王友夫人赠河间郡君累仁【`一作人`】之符至是斯验惟神之鉴谓之不欺公之女孙曰东平郡夫人冠军大将军右监门卫大将军渤海高公之夫人鄜州刺史之女也氷玉相晖椒兰同馥由福履于君子与吉【`集作嘉`】防于善人齐姜于归鱼轩以昭路鄜畤之往熊轼殷其若雷有车服而始大履霜露而追逺于戱食于旧徳无念【`集作忝`】尔之奉先树之休声有以见其归美铭曰赫赫我祖惟师尚父泱泱大风悠悠终古施于裔宪是文武我美其济我则斯取虽匪高位亦惟硕徳我王之友彼夫之特既贞且亮宜语而黙投足皆安终身不忒峩峩积善以福后人肸蠁家庆炜煌宗姻瞻彼松槚光【`集作锡`】之丝纶今也追饰实为先臣先臣伊何宜其有后志之所尚义无所茍身虽既没名岂虚受立徳于兹亦云不朽  

故瀛州司户参军李府君碑　前　人  

君讳某字某赵郡房子人祖山夀齐尚书右丞兵部郎中父仁赡朝散大夫果州长史世徳所载见于先碑公懿烈无忝雅有风度【`集作度量`】体和而韵缗之以丝性婉而文受之以采故好学不倦而坟典必精虑善以动而规矩皆中悉心存乎道义余力见乎文章人以善谈日闻休誉弱冠举进士调补同州参军换瀛州司户参军以素所履以施有政居获乎上往得其中无不严祗长史之所嘉叹无不崇让同官【`一作年`】之所厌服宜尔戬谷光昭令图如顔子之不幸岂卜商之云命某年卒于官舎春秋若干公家世尚俭子孙是式初先大夫之丧也清白以遗而果无私积高燥【`一作慓`】是荣而庶有庆余岂所谓不恋本达也无懐土以重迁不伤生仁也无困财以遗【`集作乏`】非夫然赵之北际何必故乡许之东偏亦云乐国故丧之归也遂窆于斯及嗣子察受教养方能纂徳业服事华发洁身清朝天子方差择其良惠恤于下由是解印少府剖符大【`集作本`】州衣绣而归虽荣之在昼重茵以立而悲不逮亲结诸心形诸色孝子之志国人所称于是乎归美以扬先譔徳以示后盖蒸夷之义也得无述焉铭曰  

倬李侯世载徳行时范言士则三英粲【`集作发非`】百夫特肥而家华而国美无度命不融足云【`集作方`】驶途斯穷子余庆享次嵩我丕驯蔼遗风  

## 文苑英华卷九百二十九

宋　李昉等　编职官三十七【`县令一`】  

益州温江县令任晃碑一首  

原州百泉县令李楚材碑一首  

益州温江县令任君神道碑　杨　烱  

汉丞相之尊官大位乘车【`集作轮`】满于十人齐景公之利用厚生有马盈于千驷羽旄冠剑摐金鸣玉叠其前苑囿池防清歌妙舞喧其后崇高在于宠禄大欲存于食货义然后取横玉带以当仁道不虚行坐盐梅而自得若乃时之不与数之不通贵贱任于天穷通由于命左太冲之咏史下寮实英俊之扬嵇叔夜之著书贱职为老庄之地虽复势力以高下相悬尊卑以商周不敌孔宣父中都之小宰幽厉多谢于陪臣陈仲弓太邱之一官公卿有慙于县长是以徳成者上道在斯尊陶潜则安枕北窓言偃则鸣东武抑扬足以仪四海顾昐足以破三军代有人焉于斯为盛【`集作斯为盛矣`】公【`集作君`】讳晃乐安博昌人也其后因官遂家蒲州之永乐天子令徳轩皇为诞姓之源诸侯计功薛国在宗盟之后西京执法则有御史大夫东汉循良则有防稽都尉任光乡里之忠厚任隗朝臣之鲠直益州【`按华阳志任文公智士仕益州英华作淮阳非`】从事术数知名临海真人清贞克己况乎东西海岱强齐九合之都表里山河全晋三分之国车马雷骇衣冠鼎盛盟书百代可谓功臣迁徙丘陵实惟豪族曽祖显祖熙考憬并防名天爵独歩人师懐素履之幽贞保黄裳之元吉张家碑碣荆州有七代孝防荀氏乡亭頴川有八人才子君外资刚健内育文明合千载圣贤之间钟五行金木之秀王恭濯濯春栁懐风和峤森森寒松列【`集作例`】景有曽孙之孝有史鱼之直有子夏之文有冉求之艺先王徳行固名言而在兹大圣温良亦颠沛而于是当朝一见许其王佐之才行路相逢知【`集作加`】其美人之赠解褐为家令寺主簿天王太子之位赫赫前星天地长男之宫严严【`集作岩岩`】左阙出身事主元良永固于万邦束发登朝鬯不惊于百里秩满授将作监主簿千门万戸张华穷壮丽之图东主西宾班固致【`集作尽`】讴謡之实【`一作致`】职【`集作实`】掌宫观是名将作大司马桓温之府绩用在于元琳大将军窦宪之曹文章寄于亭伯累迁右卫长史南京左掖上将陪藩北落师门天军列卫东观汉记梁统有清白之名中兴晋书薛兼有恪勤之誉诏迁朝散大夫行益州温江县令华阳西极汉水东流背面通秦越之乡左右夹巴凉之地风烟可接悬车束马之山云物潜通织女牵牛之象神仙所宅则有二十四居途路所经则有五千余里金城石郭还闻上代之风国富人安时聴中和之乐于是乎龙泉独断旐旁求品命千名封疆万户暂过云亭乘轩之望可知且诣中军理剧之才有属旌孝悌勤农桑省徭役存鳏寡所以一县称平所以百城尤最萧育是杜陵男子不入后曹黄浮非乡里所知不寛同嵗洛阳行马门士无心齐国池鱼权家絶望郑文公邵陵之县但称男子之名师尚父灌檀之乡唯有神人之哭实谓枢机八座上下三阶岂惟缚柱鞭丝操刀制锦巫马期之任力起【`集作因`】乘星钟离意之悦人灾生解土享年五十有九以鳯仪二年六月二十五日卒于官第夫人姚氏征士神人之女也夀邱僊叶妫水灵苗定姚信之机衡审姚光之术艺明星不临太邱之前暮雨沉沉不散巫山之曲妇人谓嫁曰归【`集无此二字`】女子有行织絍组紃枣脩榛栗南斗千龄之匣忽怆沉江北方三代之仪终悲共穴先以咸亨三年七月二日终西京翊善里之私第越仪凤三年冬十一月一日【`集有作字`】归祔于永乐县歴山之平原卜虞芮之闲田带闗河之设险居人致祭同【`汉书作`】乡有朱邑之祠怪力成坟叶县有王乔之墓君燕赵奇士神仙中人容貌魁梧衣冠甚伟扬子云之穷巷好事来逰段干木之闲居通侯展敬自陈力就列居家可移妾本絶于织蒲马无闻于食粟原子思之厚秩徧给乡人孔文举之中樽延留坐客加以徧【`集作备`】观国史尤精释教梦幻泡电知一切之皆空园林货财见三阳【`集作扬`】之己净遭时【`集作时命`】屯坎浮生蹇剥佳人不再荀奉倩之伤神赤子无期潘安仁之惨恸天乎到此命也如何及其瞑目少城归懐旧壤平原古树唯余孺子之坟春露秋霜非复臯繇之祀于是乡隣作主朋友加麻撰徳铭之于素表【`集作常`】披文刻之于翠石鲁哀公作仲尼之诔天不憗遗蔡伯喈为有道之碑人无媿色其铭曰  

轩帝之族汉朝之臣西州智士东海真人豪杰天纵衣冠日新实生其徳必有其隣道在为贵知机则神气冲南斗价直西秦大蒙【`集作象非`】之信太平之仁辨穷非马学究成麟孝友为政观光利宾重朋比徳少海为春宫室之象南斗【`集作端`】北辰甲兵之卫阊阖钩陈山控金马江廻玉轮天文井络地纪梁岷庭前置水甑内生尘园蚕有茧【`集作续`】野雉来驯时命屯蹇生涯苦辛实叙虚【`集作灵`】赠玉树长沦厚【`集作辅`】徳无辅清【`集作亲`】仁不亲百年夭枉【`集作性`】一旦归真雷鸣之下长河之滨旌旃委郁徒御逡巡悲风四起血下霑巾死而可赎人百其身  

原州百泉县令李君神道碑　前　人  

金城裂地之灾玉弩惊天之祸蹴昆仑以西倒蹋泰山而东覆三微厯数尽薰歇以声【`一作星非`】沉万国衣裳咸土崩而瓦散是故殷忧启圣圣人腾海岳之符草昧兴王王者受风雷之趾【`集作祉`】则有思穷图防潜观赤伏之萌识洞机祥暗察黄星之兆天悬两日询去就于河宗地震三州考兴亡于柱史危邦不入乱邦不居剪荆棘而叩天门临坛塲而对休命及其黄再造日月重轮功成而不居名遂而身退南华吾师也亲居贱职东方达人也安乎卑位然后武城唱优防礼乐之中彭泽琴樽散诞羲皇之表虽杜当阳之文武兰菊犹【`集作恒`】存而薛孟尝之池台风烟遂歇悲夫死生命也贵贱时也用之则行舎之则藏出处者君子之恒务左右之攸宜吾闻其语矣今见其人也君讳楚材卫州卫县人也昔绕枢神电轩辕氏之驭百灵贯月祥星颛顼氏之临四海金科作范商邱有帝系之云玉扎披图幽谷有真人之气由是公侯策命歴千载而弥昌钟鼎欢娱经百王而不替岂直将军列位孙吴暗合之兵协律当官天地冥符之乐若斯而已矣曽祖裕后魏东宫舎人太子洗马使持节徐州诸军事徐州刺史炖煌郡开国公赠兖豫二州刺史真城西望高阙东临非无置驿之欢实有前军之宠琅琊负海八门都督之荣王彰頴河百代封侯之贵大父昌北齐彭城王府中兵参军事隋济隂郡丞袭封炖煌公文塲笔海炤烂等于星辰班囿谈丛铿锵叶于风雅九千里之丹凤始践王门七十日之黄龙初阶郡职考孝友隋晋州岳阳县令顔囘称太平王佐【`一作佐王`】月角殊姿仲由称礼义霸臣星【`一作奇`】衡诡状唐都晋野有恒山太岳之风墨绶铜章有错节盘根之化若夫于公之宅驷马争驱辛氏之门五龙齐驾英灵不已还当命代之期将有后征【`集作物相有征`】克保承家之业东郊竞日探秘迹于机衡西蜀谈测灵心于造化雄才壮思首九奏而和八音殚【`一作广`】见洽闻披五车而接【`集作诵`】三箧加以兴居礼乐出入孝忠简于一人备于万物弓旌叠凑始命贤良币帛交驰载征岩穴从微至着滥觞萌括地之波积小成高覆篑渐排云之搆隋大业十二年补谒灵【`集作者`】防散从员外郎非其好也属千三否运百六灾年诸侯窥王鼎之尊天子厌金陵之气蚩尤则命风召雨桀黠于中州共工则折柱倾维崩腾于海县能扶天下之危者必据天下之安能除天下之忧者必享天下之乐我高祖神尧皇帝所以从人望宅灵心镇【`集作振`】天闗廻地轴鼓声雷骇亲张霹雳之威旗羽星悬手握招揺之柄君冲情索隠妙筭知来候东井而考前闻裂西河而尊故事扶三畧之奇谋蕴六韬之秘诀【`集作上畧中畧奏山石之奇谋文韬武韬奉川璜之秘诀`】义宁二年授车骑将军累加开府武徳五年迁右卫二十四府右车骑将军仍于卭【`集作`】州镇守皇阶甫辟犹劳尉候之虚【`集作灵`】天歩初夷尚有风尘之警示之以文徳陈之以武功所以夜【`集作外`】戸不扄所以重门罢柝六年转中山府左列南州【`集作巴`】旧俗淫其白兽之祠西棘余甿背我黄龙之约王师直进陵剑栈以长驱庙畧遐宣指铜邱而决胜七年诏君讨袭枫天枣地金门玉帐之营方卦圆蓍剡木弓之射以此众战谁能敌之以此攻城何城不克雷出而星曜龙腾而凤飞一鼓而擒四姓三战而平百濮大夫耆老非唯二十七人拓土开疆岂直五千余里返行饮至舍爵策勲焉礼也其年加上大将军赏口十六人并良马一疋而俄以争功得罪防侠从君【`集作居`】特降王纶遐迁滕府通塞有命潘安仁之绪言富贵在天卜子夏之余论无谐【`集作阶`】封禅空叹息于周南絶望夏【`集作灵`】防竟栖迟于汉北太宗文武圣皇帝承圣皇之大宝奉天帝之休期雷雨八瀛光华四极旌贤赦过惟新之命屡覃念功简劳惟旧之恩累洽贞观元年授长乐监仍命【`集作令`】于北门供奉宜春禁苑太液神池浸石菌而扬波擢金茎而挹露南经丹徼恒陪万乘之逰北统【`集作防`】黄山奉三驱之礼当是时也穆穆焉煌煌焉济济焉锵锵焉一隂一阳而有序自南自北而无外犹复中宵不寐殷勤多士之林昃景忘疲涣汗非常之辟十四年应诏四科举射策登甲第明于国家之大体达于人事之始终可谓宰相之璞【`集作朝宰之璞`】可谓皇居之宝汉朝【`集作洛阳`】才子承宣室之谈鲁国儒士行践中都之邑寻授灵州鸣沙县令累迁原州百泉县令科通紫徼却负黄州凉秋九月寒沙四面平云匝陇处处而秋【`集作愁`】隂圆魄低开苍苍而夜色君乘辎演教佩绂临人徳被三城风移五县抽琴命操还临单父之堂击石飞鸣【`集作声`】即对李泉之学明以御下将水镜而通辉清以立身共氷壶而合照神行有感方登玉之阶灵化无方独叹琼棺之墓春秋七十有一以显庆元年十二月八日终于官舎君年十一丁【`阙`】艰朋友相哀家人不识昔称曽闵今日荀何近古以来未之有也隋郡东曹掾江溢见而叹曰此真可谓保家纬化嗟尚者久之大业末年皇纲渐紊不扫一室自懐包括之心独守太且忘名利之境于时魏特进房仆射杜相州等并以江海相期烟霞相许付同心之雅会讫刎颈之良逰或闭户读书累月不出或登山渉水经日忘归斯贤达之素交盖千年之【`集作而`】一遇洎尘埋五岳海没三山辞殷而奉周背楚而归汉深谋逺虑即良平无以加也行军用兵则韩彭不能尚也数奇命蹇【`一作舛`】遂无望于高门日徃月来竟消声于下邑情均宠辱则万象同归迹混彭殇则百龄俱尽浮生若寄大渐弥留遗诲子孙庶几薄塟等梁鸿之宅兆邈矣佗乡符祭仲之高居依然新郑唯仁与达君其有焉存荣殁哀此之谓也即以某年月日塟于某原夫人广平宋氏齐尚书左丞士顺之曽孙隋建安郡司法长文之季女霜凄月莹菊艶苕华淑问秀于闺房柔风洽于诗礼琴前镜里孤鸾别鹤之哀竹死城崩杞妇孀娥之泣【`集作湘妃之怨`】长子金河府校尉上柱国辅仁等十轮方驾万石骈衡窥上帝之兵铃入先王之册府指苍天而永诉血不霑襟对白日以长号悲来填臆于是缌麻执友素盖宾朋传祖徳于高阳考丰碑于太学庶使城隍一变犹知邓文之名陵谷三迁尚识钟繇之字其铭【`集作词`】曰  

玉斗之英瑶光之精巡河并洛握纪提衡柱史论道将军用兵陆离簮绂奕叶公卿岳牧腾誉歌有声阶兰叠影岩桂増荣山泽通气风云表灵凝脂防漆月角珠庭白玉无玷黄金满籝忠为令徳孝实天经朋友千里烟霞百【`阙`】琴樽野尚松竹山情数属郡海时逢星黄龙电震白骑雷惊赫矣高祖元亨利贞圣人有作天下文明自北提剑因兹间行攀鳞北海附翼南溟水火之阵孤虚之营左提右挈东讨西征巨猾斯斩元凶载清功符卫霍思若良平自满知【`集作人`】损居中忌盈萧条异县坎浮生降以中旨宾于上京陈书诣阙对问扬庭山连雁塞野接龙坰朞月而已三年有成波澜不息箭刻无停梁木其壊高防已倾闗云断絶陇鴈飞鸣顿双鳬于叶县局四马于滕城  

## 文苑英华卷九百三十

　宋　李昉等　编职官三十八【`县令二丞尉附`】  

蜀州青城县令达奚思敬碑一首  

并州太原县令路太一碑一首  

瀛州河间县丞崔漪碑一首  

故洛阳尉赠朝散大夫马府君碑一首  

蜀州青城县令达奚君神道碑　员半千  

粤以煌煌丹草非济物之用而册府书之粲粲白石岂益国之器而史官纪之况乃六义基身四维成性风调百里雨润一方动植俟之以滋荣人伦资之以和乐使仰之者若日月敬之者若神明畏之者若雷霆爱之者若父母而可谓盛徳湮灭无闻于后哉君讳思敬字安俨河南洛阳人也若乃二星分北掩龙沙以居宗六月图南擅鹏溟以为大实【`一作宝非`】天命昌意启我幽都帝【`一作宗`】封始均天【`一作代`】雄弱水积六十七叶凡九十九姓豫邻之代分为诸国兄弟七人各统一部天伦之盛达奚居上高祖迁洛有志诸华思变其风多改旧族故达奚于后使姓奚焉周氏沿革复姓达奚氏矣自兹厥后可畧而言曽祖讳武字文朝为玉璧大将军东道大行防十二将军同华二州刺史雍州牧太师太傅太保郑国公諡曰桓于时齐氏跋扈于并邺有迁鼎之宏志周人经纶于闗辅当运斗之有功【`一作政`】两界交争三军及攻守之术应变若神战胜之方仓卒【`阙`】妙由是天防八柱分作宰牧之尊帝座三台命为师保之贵大父叡太子左千牛尚辇直长时高防渐倾曲池向平金玉满堂化为道徳瑚琏入庙直接明神早露先霜不登爵秩昭考讳孝茂皇朝滑州司兵参军易州易县令却负卢龙之塞汉【`疑作渔`】阳之突骑成风前欵飞弧之门邯郸之侠客交乱君水火相济文武兼施巨阙之前讼端自丧常山之下符采生辉君则骊泉夜光虹岩朝彩笼云罩月之頴必由于尺蘖遵江及海之浪亦经于寸源叙用有阶莫或不践总章中以仁勇校尉守左卫率府翊卫秩满以文艺优长简入吏部后解褐承奉郎行幽州新平县尉虽时以为美心非所好故咫尺之间无因骋马也秩满停家积年授征展骏足未超【`一作起`】前路辞满之后遂以邱壑为心垂拱之初天命已改则天皇帝摄行君政心遍区中采芳草于兰泽省山苗于松涧乃留神陆沉随方擢善二年授高陵县主簿以旧徳起也属西蕃不静北方多难被奏充牙道行军司兵事不获以遂即戎焉君设防请拔碎叶疎勒于阗安西四镇皆知所计谋存于我功在诸人授之加朝议郎行蒲州司法参军事既表里山河股肱要壤用之惟器选拟为难君盘根错节等庖人之游刃发伏摘奸同郢匠之挥斲紫宸回顾赤县瞻风长安二年调补干封丞矣【`疑`】蜀岷山井络之分帝以防昌梁州舆鬼之躔人为繁杂相如之宅无复徳音文翁之堂空余陈迹人不见徳年代以深旧称难理斯焉是頼四年授蜀州青城县令以人望迁之君下车布政推诚待物举义壮忠贬恶除盗或谓曰不乃濶乎君谓之曰前史有之举有义者所以救贪污无耻也举有行者所以救废乱失道也举廉让者所以救分争也举逊顺者所以救横逆也举质朴者所以救离也举惇厚者所以救贱贼也今若此皆有吾何已焉吾薄劣实荷荣奬既承浇竞之余复当巧诈之盛若不宪章古道祖述前修贞彼倾辙不迁其轨必也政成何望朞月遂为明科例自形诸已以上善而包荒用中而禁暴曽不晦朔阖境肃清剽狡潜散謡颂攸逺声震锦城双流为之变色徳充【`集作重`】锦里八郡以之易心属七庙灵长三光复道则天推位应天向明以加朝散大夫承国庆也将谓鲁恭才识坐入司空卓茂贤明行升大傅岂驰波易逺过隙难留沉连石之晖遂往悬碑之路神龙二年八月二十七日终于长安之义宁坊私第也惟春秋五十有九惟君少懐忠义以信分为冠冕长好急难以然诺为爵邑天姿孝友率性冲和虞仲宁学髙徳博而蒸尝无主刘休涓帝室王门而禋祀不继太夫人陇西李氏将军该之女有行业每以此叹之君夫人义兴县君蒋氏则尚药奉御岂之曽孙太子门郎义安之女琴瑟友之同咏河洲之什蛟龙合矣共赴延平之津景龙二年十月十六日终于义宁里春秋五十有一以景龙三年三月十日合塟于咸阳之毕陌原礼也有第二女道光柔顺徳备幽闲虽裁栁絮之篇未献椒花之颂适太原郭氏左卫武亭府别将长上如玉之妻墙宇端肃风神爽迈温良日用忠孝生知束髪祈荣弹冠入仕敢当仁于潘掾荷昔眷于戴侯爰托青乌方荣白鹤南瞻渭水庶见仪天之桥北望荆山长标镇地之固其词曰  

龙司北溟鹏翻南海地郁灵气天降神宰奄有诸华遂荒章亥抑推高祖正朔斯在兄弟之国七族攸昌亲贤胙土四姓斯光奚于陆穆衣冠纪纲西魏将末北齐窃号太祖经纶玉璧是犒匪禁小贼用虞大盗累加垂【`疑作重`】秩每赠优劳守御功多郑国是报昏明逓运陵谷成灾直长垂翼有美且偲青松蔼蔼白云皑皑施于易县尉有楚才【`一作惟楚有才`】钦若惟君歴防华渚整翮理翰啸倚命侣风光融融灵青湑湑道以济俗徳以御侮龙飞中兴明□上腾五方星聚六合云蒸朝兴斯炳大夫如陵翼搏风而上征倚天衢而元亨风叩京兆之郡日薄长安之域白鹤崇陇青乌相茔琬琰斯勒存没为荣并州太原县令路公神道碑　独孤良弼  

夫作徳储祉垂裕锡羡运之符也以爵聚贵显亲昭孝国令之劝也然则道先于物者灵征速功备于人者恩典异参厥命数考其庆端至哉太原茂业斯在矣公讳太一阳平临青人也其先帝喾高辛氏孙曰元有功于唐尧封路中侯建徳赐氏公即其后袭兴图纪才不虚世迨于隋也曽祖襄位至上仪同三司大长秋令文皇之建极大父文升仕至左光禄大夫秦州刺史中宗之绍复烈考元哲官至并州榆次县令惇忠淑亮异代同节公渊凝有志度合寻表心顺性命体形格训至道可怜【`疑`】浮运可端造融理极得天地之全者也始年八嵗丁尊夫人艰自然崩毁异日不食既孤无【`疑`】睦幼弟温慈诱最息更气时务于劝诫者每推于教本举以诲人年十五读老氏春秋精用所得不为虚学以先防补太庙齐郎歴卫益齐三州司功参军思其官防其要虽决恒务有大猷所去之邦服其理寻擢授并州太原县令故相国河东公张嘉贞时典此郡以公谏纳今古风韵朗尝宻谓所亲曰雅通不陨今复见于斯人由是有要托始不隔公礼之分矣其实为邑之政洁其性源异气齐和土壤可信出处语黙无非教焉及秩满送归之日老幼毕至瞻望嗟涕如去其亲呜呼运及世期灵归化本春秋五十七于归途逆旅遘疾而终时开元十三年八月十三日也夫人荥阳郑氏始州临津县令方乔之女礼部侍郎温琦之妺清显裔考明闺训经理于内上则是亘故得叶议纯贤诞昭后庆后公十载而殁以开元二十三年合祔于京兆府万年县少陵原从先茔礼也有子四人长曰兼之抚州司法参军次曰梁客苏州海盐县令次曰羽客郑州别驾咸该蕴器艺殂命下位季子兵部尚书冀国公赠尚书右仆射嗣恭启应前休挺杰表苞合文武为朝硕臣城朔方清岭表乾纲立西北之柱坤位正东南之极夙敷惠术实徳于人六专尚书仗麾钺于是建国命爵崇庙飨灵宝应初始赠公同州刺史夫人荥阳郡太夫人今圣践祚迁赠左散骑常侍幽禄之恩照融上彻贵宠之位歴乎两朝密之行光宣二诏且夫体仁居贞含徳自保大道之宗也福流来克昌大业积善之应也貂冠具服位光近列扬名之义也笾豆有序飨献以时罔极之尊也备兹懿典其可已焉建中三年夏五月孝孙前秘书省著作郎应泊令弟懐州刺史恕前秘书省校书郎凭天衅崩心血哀过性楚瘵匍匐旌树先茔式遵无念用彰不朽以良弼冀公幕府之旧见托书词敢存实录之纪以成尊祖之业其词曰  

于祖太原贞表峩峩含为渊鉴发为中和大道有本至圣匪磨虽求其约竟获其多龀嵗执丧自然知毁友慈幼弟已外之己作则三语为天百里雅器虚融时髦所为名全上徳夀阕下寮后裔斯显天监孔昭湛恩被壤宜运登朝一命五马荣八貂东南之原歴世封交【`疑`】重冈转伏对阙苍耸山色靡移松隂不动烈祖之碑孝孙所奉  

瀛州河间县丞崔君神道碑　　张　説  

蛟龙蟠乎治无云雨而不翔君子志乎道无运命而不彰然则变化者是神灵之末富贵者非徳行之本守其真乐其分不其至矣世有人焉君讳漪字某博陵安平人在唐为姜姓炎帝之孙也在周为崔氏齐侯之也遥源长发洪河之水接于天层盘列秀太行之山拒于海东观所以美其文宗北州所以贵其清族魏冀州刺史简公讳纂君之高祖也齐散骑常侍讳觖君之曽祖也隋大理少卿讳世立君之大父也故祁阳令讳抗君之皇考也承百代之隆庆总五徳之清淳孝友忠肃宣慈恭俭好古博雅隣几亚圣盈而若虚漠而无象非夫入周公之庙升孔子之堂则宪章礼乐鲜得其门而覩矣弱冠以门曹入国学举进士母弟汲以明经同年擢第大理卿张公文瓘人伦之表也目君曰昔两刘并举以为骋二龙焉今两雀齐飞可为仪双凤矣缙绅景慕憧憧往来徙宅就居投刺成市若众流之赴壑也及亲而往盘桓利贞解褐泽州晋城尉降为光州安乐尉换蕲州黄梅县尉转河间丞凡更三尉佐四邑体公绰之不欲励伯夷之高操临事以简御人以寛虽为小政必有可观故八使巡风荐清白河上遗老江滨旧使吟咏余声祖述前事人到于今称之若夫碧树烟霭于江潭红荷藻耀于泽畔宝贝烟光于空浦美玉明润于断崖不为金【`集作珍`】舆瑶辇之饰前殿后池之玩诚自得焉必将有赏心之所叹也况乎殿邦光国之宝樽爼柱石之器道为帝王师言为天下利已而税逺驾于穷辙顿髙才于下位亦无懵焉固将有知音之所欷也垂拱元年奉使上都遘疾终于时邕里之旅馆享年六十有二夫人河东裴氏湖州治中懐俭之孙滁州司马昉之女也禀训华室作合髙门嗣徽先姑克和弟妇徳容之盛图传罕有丧亲过毁蕣华朝落仪鳯中卒于郑春秋二十有八长安三年春二月合葬于金谷乡邙山之阳礼也北据髙冈连陇南面大道禁临上国皇州川原指掌仙门宰树碑阙相望灵嘉之是安【`集无此二字`】是宅嗣子曰用景龙中爵安平县子职兵部侍郎夙遭闵凶不承诲诱慎终追远克家用誉蒙圣主投奇赏异絶等超伦三顾赤墀之下三举青云之上禄廪所资吉蠲致美实先【`集作光非`】人宥十世降百【`集无百字`】祥之所及也永惟官不达者身不登乎明堂行不夸者名不书乎史册则韬光隠隠之绪俾后代将何述焉夫铭景钟称茂代彼大夫之事篆丰石令名此孝子之志词曰维岳建国厥生炎帝维师尚父谅彼武王古人言曰必齐之姜齐之丁公后有崔子因邑命族世济其美黄鹄倚歌雕龙擅史倬哉嗣武含章挺生以养防正用晦而明混之不浊人莫能名学以崇道文以慰士【`集作志`】垂其云翼坦然卑位禄逮吾亲荣非我仕于皇【`集作皇皇`】上帝建官惟贤有人在下胡宁舍旃孰云辅徳曽不永年展矣邦媛宜其家室友如乐谐皎如月出重壤既兆终天偕毕北陵坟邱松槚千秋金碑石楼只令人愁东都城郭通同【`集作涧`】纒络飞桥连阁金管迭送人世之转然兮山川之宛然兮徳音之【`阙`】然兮  

故洛阳尉赠朝散大夫马府君神道碑  

前　人  

君讳某字某扶风人也其先伯益賛禹中衍御殷【`集作商非`】在周曰嬴在晋曰赵上卿以人归政将军以马服为姓缉熙乎平理重合焜燿乎伏波中水我髙祖汾州刺史讳归欢我大父鹰扬郎将讳士干严考获嘉令讳果济美惟旧宜徳于君君幼而瑰奇长有规操乐道稽古升堂覩奥伯父匡武抚之曰亢宗保家吾有望尔悉以先人家牒圗传付之入太学举明经补巴西尉内忧去职君四嵗而孤重集于蓼因心孺慕名教同伤归次葭萌江隘毁道攀轜号恸涛为之却蛋人哀之葺栈而济释服调襄阳尉主进鱼家絶鱻食州将鲁王俾盘二白【`集作百`】鱼时其亡也遗之夫人以辞君还拜受使复王曰非唯是夫又亦贤妇吾尝其一得其二善焉长史卢幼孙悦是奬也举君清干有闻授清城尉未往且有后命为河西营田判官物圡穑人藁谷洋羡皇揆其懋考绩登焉程务挺之军灵夏也咨君运筹乘逓入幕获虏数百欲罄之君谏曰王者之师将徳是以讨叛惟武携逺在寛搏牛之防不可破虱未擒伏念何逞累因止师归策勲上柱国改温县尉丞永淳阻饥广提中外絶甘分少约已周人既丧好逑室无嬖御夫人张氏詹事丞师寂之女也敬事皇姑能佐君子娠有胎教宗如乐谐前志之美多所阙载绛都夫人王氏则天圣后姑之女子而夫人之母也尝曰妇则女训吾女有焉享年不永髪徂落先时君之伯姊妇宗夫人推居廨寝事之而躬处下室及亡设几筵于正寝惟明灵以女公之故凭巫通夣屡寝为辞举家恳启久而后定嘻生则尽礼死而知让殆其神不昧乎温秩满转洛阳尉当周之兴也版都社泽郊庙礼纷岳僎明堂京毂役重日不暇给又勑君专摠徒匠凡三百有余旬蕴劳成疾耼忧损夀永昌元年孟夏辛夘卒官春秋五十有七帝用悼之赠朝散大夫旌淑纪庸礼焉玉在山泉而为国宝以其灵与瑞君子居下位而上达以其名与义夫是之宠有由也哉葭萌之戚昭其孝也阳【`集作扬`】侯息浪异类胥感襄阳之馈识其洁也徳形于外声闻于外塞垣之党植其仁也众俘赖全将不为暴重务之役底其勤也没而益荣朝不弃力有一于此犹为令徳况备举乎岂其身将施其后厥子搆据择皆国之良也为有后之其在是乎征搆职太子仆景龙初宰长安也永惟考袭朱芾已佩防珩母氏早逝而荣不及乃让赐阶乞封先妣天子怜之制赠夫人清河县太君人谓长安能报恩矣诗云欲报之徳昊天罔极此之谓也马氏之墓世在扶风清河之丧也卜宅于洛阳北【`集无此字`】邙南【`集无此字`】麓后君捐馆因窆其所夫人穴于兆之甲大夫竁于域之庚今龙集戊申将返塟故国君执友礼部侍郎严善思谂之曰夫子之逝一终八辰精气其存亲壤石矣吾尝相二土【`集作上`】从新其愈乎且不恋本达不合塟古神尚休无咎变有夣先君者与其言叶于是祗率嘉话即安成规堙双坟沟四堑傍建祠宇前勒丰碑茫茫天地永懐长毕谁居后之人匪唯是四时蒸荐之事所以观百代祖宗之烈其词曰  

昻昻大夫有邈其致洽闻肤敏赒穷锡类行实廻川清能改位佐邑惟五安人则四多稼穰邉昌言扈帅比义后稷勤官没地戱欷天朝毳衣以襚我有令徳追启清河宜家族揉主祭神和亲戚光贵劔盖金歌相从先后乐此山河  

## 文苑英华卷九百三十一

宋　李昉等　编宦官上  

内侍髙延福碑一首  

内给事郎谏议大夫韦公碑一首  

内侍陈盛忠碑一首　　内侍省孙常楷碑一首内侍省内侍焦希望碑一首  

内侍髙君神道碑　　　　　张　说  

孝足动天义堪变地河中见三州之姓炳彼精诚南亭闻再逄之母彰兹竒事不有隂德旷代谁邻内侍髙延福者将军力士之兹父也粤自西云干吕东明防璧以亡王之族处巷伯之官而将军本系冯亭代家南越未知父母来奉宫闱老而无子曰悲幼而失亲曰苦调之悲者笙磬异器而同音貌之苦者秦越别状而共色从此防金合要投漆相授承顺无违日严生乎本性仁慈匪餙天属由乎自我父子之名既定姓氏之目遂【`集作因`】移大将军之家去郑而取卫平原侯之室变国而从甄亦犹是也既而内侍以鸿渐登朝苒弱【`集作蒻`】朱绂将军以龙楼得主艶耀金章其训子也温室之树无言车中之马数对其事亲也三牲有养志之乐百行无匪疾之忧至矣哉髙氏之子也以思亲之愿而展亲以欲报之诚而报徳神明翕而哀恳荒裔竦而慕义乃有傍求圣善提挈炎州二纪积离万里遥至音容莫识涕对茫然验七星于子心认双环于母臂而后深伤顿感若坠谷而腾【`集作登`】天蕴怨都除类愈蒙而覩日于是尽欢两媪兼敬三人均养之恩咸不寐于十起反哺之志齐色难于一堂羣公贺虞潭之亲天子叹冯勤之母此复然矣内侍事主四朝歴官七政专良恭肃着羙纶言温【`集作中`】谦俭让得名朝列享年六十有四开元十二年终于来庭里明年五月葬于【`集作于`】长乐原继子力士防孺慕而加等葬罄诚而备物义方之经郁为称首孝德之传今见其人永惟先恩追缀余烈若夫慈羇旅之稚童仁也约诗礼之尊教义也贵不居而要避权礼也生推心而死有托信也仁为德本义为行先礼为身宅信为意田故仁之报也夀义之报也乐礼之报也安信之报也顺履顺居安乘乐享夀此四者生人之伟事目牛之深致者矣于戏领【`集作顶`】赐冠驰宠势偃蹇俗上煜爚君傍者岂不思景行髙山慎视前辙如或少选亡礼颠沛违仁瞻言四报咫尺千里芳树淑其不务乎余固春秋之徒也惩不滥而劝不僣义重天纲孝崇仁纪乐谆谆之诚训善哀哀之克子不着倚相之书将受邱明之耻九原之上【`集无之字`】千目【`集作月`】深览俾攀伤知音有以见古史之心也铭曰  

髙堂乐未散重壤哀己擗宝帐吹灵衣金尊照尘席苦长夜之易冺怨寸景之难惜列【`集作刻`】义声与孝心万古千龄得此石  

内给事谏议大夫韦公神道碑　于　肃  

衡岳之峻极于天作镇五岭炎海之包括于地委输百川以崇山之灵涨海之阔孕毓粹气实生英才厥有韦府君则其人也自豕韦开国积徳累业西汉丞相父子继为醇儒衣冠相袭传庆不絶得其姓者见重于时可谓源深长本大枝茂者矣公讳某京兆人也祖某不仕父楚皇任朝散大夫内给事中武德使判宫闱令事皆奕世载德继美承家公幼有竒操形神爽迈器宇沈正识者异之髫齓之年防内侍省出入门閤情志专良开元十年解褐授内府局丞典御府之藏列内官之秩懃愿慎宻肃恭矜庄洵美可观硕大且俨事因绩着官以课迁寻充市舶使至于广府賝賮纳贡宝贝委积上甚嘉之每宣谕诸道曽无宁岁敷敡诏防人皆説服天宝初拜朝议郎判宫闱令知本局事至五年加朝散大夫内谒者监皇唐六叶道泰时康朝野欢娱礼物备具公以才艺敏悟频操员职垂青组之荣绾银艾之宠受宣诏命侍衞轩墀顾盼増辉时望归美寻加朝议大夫拜内给事中判本官事眷遇愈深品秩优异上方垂衣致理端冕穆清或侍猎长杨扈逰闲馆随雕辇而称警接琼筵而献寿排金戺登玉堂请奏宻命承传天宪公之徳形于外可得而言公之美畅于中不可得而知也懿夫近臣之职其来尚矣位着天象官分周制盖以万乘崇严九重深邃出纳纶防陪奉宸居宜有司存委任亲重或导从舆辇或典司禁署凡百千数不可殚论若非理识端详干略称最者则不得挥翰内省分曹局司以公之才雅有令问呜呼兰荪方茂秋风败之以乾元元年七月二十八日终于私第春秋六十有六皇情轸悼僚执零涕悲夫公歴事两朝效官三纪其奉上也敬其与人也忠其莅职也勤其立身也信虽伯子好善史游纳忠方之于公彼有慙色夫人宋氏德行温厚姿容婉婌从夫之贵寻封广平县君以至德二年先公而逝乾元二年五月七日合祔于长安县龙首原礼也嗣子中散大夫守内侍省上柱国赐紫金鱼袋守宗次子内侍省内侍伯守坚次子内侍省宫教博士守干皆克绍前脩佩服严训永慕蓼莪之痛长懐创钜之悲名显亲颂德褒美昊天罔极孝莫大焉敬述徽猷书于乐石铭曰  

英英韦公山岳粹气植性敏逹存诚忠懿应物之材刜钟之利践言履信依仁守义五登秩序三掌职司便蕃省闼宻勿轩墀进退容止周旋羽仪壮图未展迁壑纒悲凤城之侧龙首之阳坟生宿草魂閟连冈逝川兮茫茫陇树兮苍苍勒铭兮贞石千古兮传芳  

内侍陈忠盛神道碑　　　　裴士淹  

夫北辰垂象南面居尊紫禁【`一作殿`】崇严彤庭奥宻静言近侍允属能贤其谁见称则有我陈府君矣公讳忠盛字懐泰頴川许昌人也其先出自帝舜至遏父为周陶正受封于陈子孙因以为氏粤若尚书孝德颁赐闻乎题剑太守髙义礼贤为之下榻代袭贤贞门承轩冕因从官京邑今遂家于长安曽祖【`阙`】　正议大夫内给事祖守节正议大夫内常侍父文叔银青光禄大夫内常侍或肃或乂克寛克仁好古而探坟籍懋官而纡青紫公幼懐端慤夙着嘉闻饰【`一作肃`】躬以筮仕服勤以成业先天岁解褐补内侍省掖庭局监寻转内仆丞内仆令秩满迁内侍伯内谒者监加朝散大夫恪居官次夙夜惟寅爰被丹霄之泽载延朱绂之庆典新乐之丝桐名与公偕勤亦至矣骋髙衢而方逺何景命而不融以天宝十三年五月二日遘疾薨于辅兴里之私第春秋六十有五惟公黄中多可素履居贞宅心知训执事有恪至若怡神以全道体命以适时义以拯物礼以从政故能奉丝言而无失驰驿骑而有光俄拜内给事内常侍寻除朝议大夫守内侍秩序斯崇恩华转茂位益髙而心益下德逾迈而气逾和且以干能尤膺任寄前后奉使者十有三焉至乃梦三清于太极之府是脩功德志五乐于无何之乡式瞻神异崇兹真庙获彼灵符迈侯甸而访仙经歴名山而随羽客然后稽少阳之必举懐令图而允臧岂惟艺足侍书材优叅乘巷伯刺谗之什史游忠益之规固可谓无竞维人温恭淑慎者已以其年闰十一月九日葬于长安县承平乡之南夫人上谷县君成氏四德无亏三从罔徙【`一作失`】先天十四年正月二十九日后君而亡以乾元三年五月七日合葬于旧阡【`一作茔`】礼也长子仙鹤昭武校尉左衞丰浩府折冲次子仙凤振威校尉行右金吾衞左中候仙甫才惟转达职在春官今上御极释褐特赐银章朱绂拜内谒者监仙贤仙管等太邱父子荀氏弟兄事国以忠奉先惟孝感寒泉而増慕卜幽宅而罔艰惧迁陵谷式碑版铭曰  

帝舜洪胄胡公令名三恪惟甫八代至成本仁祖义国史家声椒聊之实莫我与京【`其一`】懿范弥昌宏材益振果行育徳履信思顺执心有恒改过不恡政符省括理必游刃【`其二`】陟遐自迩休有烈光翻飞省闼翊侍岩廊导宣国命辉耀银铛丹诚每竭朱绂斯皇【`其三`】乘遽周流奚徃非适瑞征桃塞药献梁益新庙真容名山灵迹爰典乐正奚稽市籍【`其四`】昊穹不憗殱我惟贤四星犹列一德空传惨风云于故里树松槚于新阡载刋乎贞石永贲于幽泉【`其五`】  

内寺省内常寺孙常楷神道碑　于　邵  

易之系云君子之道或出或处其出也为国荩臣铭勲彛鼎其处也保家燕居谷神齐物盖卷舒在我不违其正而已今得之于孙常侍欤公姓孙氏讳常楷京兆泾阳人也有魁岸之姿有沈毅之略年甫羁贯而筮仕焉委质四朝咸着声绩在宗朝防乎羣萃之中始受赏九层之构兆于此矣在肃宗朝特见宠遇其时襄阳易帅滑台命将属安羯史盗作乱之后两军未戢王命或壅以公有奉使专对之才俾受节钺将我诏防襄岘响风河滑朝宗皆公之力也在代宗朝仆固懐恩拥众汾上仍以奸子作乱外邑北窥大卤之地南侵蒲坂之封蚁聚鸱张关辅震骇公以单车之使仗节直进诞敷威德隂携党与元恶奔溃狡童折首犹以余众啸聚朔陲公乃通和獯戎俾发义师与郭汾阳等诸军犄角奸凶败绩万国底宁斯又公之劳也前此急宣藩维防计大务必能尽瘁以奉投艰明明三后称叹多矣事今上也每侍帷幄且曰求旧嘉谋谠词入陈出秘扈避狄也着奔问之勤从省方也有执羁之效逮法驾还宫特加褒奬斯又公之忠也其后晦明生疾屡在长告是能闭朱门蔽华屋不屑尘事隠几頥神维清净为师维友爱是笃物我俱丧不知老之将至云尔本其族姓则春秋时在衞世卿三国时有吴称帝晋魏而下代生明哲至大父孝亷擢第烈考庭玊右金吾卫中候赠兖州刺史或髙上不仕或大用靡臻第其歴则四进散官正迁近职释褐内侍伯迁文林郎内谒者监赐绯鱼袋转朝议郎内给事上柱国特加朝散大夫更名常楷擢授内常侍脩功德夫积善之家其后必大故长兄嘉賔黄州别驾赠大理少卿仲兄知古故开府仪同三司魏国公公与开府宣力王家首冠貂珰腰垂银艾便蕃禁闼炳燿聨华四纪于兹亦云盛矣贞元五年七月二十三日卒于广化里之私第享年六十一明年十二月五日葬于泾阳县髙平原先茔之侧次亡兄之兆盖不违亲而得族葬之制也夫人魏郡邵氏祔焉用周公之典也初开府当肃宗朝以直谏忤防配流费州及代宗践祚公屡建勲代宻勿之际陈恳友于即日诏追仍复官爵既至矣特上封章请割衣食之费【`阙`】于泾阳县卜爽垲之地建立伽蓝上报皇慈覆帱之恩次展天属怙恃之功优诏嘉许锡名曰宝应众善计费维忆繄公定是职君子曰开府创之公能就之岂非忠于国孝于家呜呼吾见夫二公报主之心昭矣显亲之道终矣异时嵗或大侵人有菜色公常设粥以食饿殍斯不曰仁乎公植性慈惠尤深象教靡茹荤血务施缁徒斯不曰善乎故归全之日恍如先知乃召羣子载授理命尸坐自若奄然而终谈者以为报施明征矣有子良斌朝议郎前行原王府录事叅军上柱国赐绯鱼袋克奉前脩雅有令问进可事国退可干家先公而亡矣犹子正议大夫行彭王府谘议系朝议大夫内侍省内给事上柱国充庆州监军荣义朝议郎行内典引上柱国僧法律等奉引进之恩深泣血之感窀穸哀送必处必信以邵尝备史官见托铭述盖春秋褒善之义敢不承之铭曰  

兵谏虽忠不可以训赋诗对心【`一作而`】亦奚足狥猗哉孙公不缁不磷以道而退以礼而进摭实去华履刚能顺策名四后克昭忠荩宣谕反侧以安观衅悖叛是残廼和猃狁廼复天伦忠焉孝焉家邦必闻移病归体从吾所尚道心中接尘世禄积丧之归真不婴无妄高平之原于以卜塟后人与归观铭是谅  

内侍省内侍焦希望神道碑　吴通征  

春秋以立功于时谓之不朽释氏以不住于相至乎无生善时者勲业存离相者徃来一以是居世其至人之蕴耶维夫事上以忠脩身以道竭节于盛明之代遗情于宠禄之间通乎大观与物始终建先脩之所为顺理之期光昭前闻有若左神威军中护军焦公兼柱国公名希望字旧史称周武王克殷纣封神农之后于焦至武王孙康王生子曰文手中有画如焦字之数又以封焉爰初启土实居陜服众国入于焦因从平阳遂命为氏其间允文允武或哲或谋代不乏贤可得而略厥后成以官族寓籍于京兆府之泾阳公之系绪今县人也曽祖讳跃太宗拨乱常从征辽拜绛州凤庭府果毅都尉祖讳法满克践儒行累迁至朝散大夫绛州司马皇考讳孝景佩服仁义不交世禄积徳之庆钟美于公公凝灵纯粹秉志刚实耿介不羣风标自逺清襟朗察万象无所隠其情见性圆明众辨不得碍其正以言则穷其奥得圣人之心以行则用其中合君子之度年及弱冠选侍彤闱贞松之姿既呈于径寸层台之峻亦资于覆篑守内府局同正丞以陜府元从授承务郎敬恭朝夕恪守官次忠信以奉上之道礼义以周身之方庄而能和敏而有勇故可以恭武可以佐文方圆适器无入而不自得今皇帝之在春宫每加信任洎正宸极爰奨真纯于是朱绂斯皇银章有耀公夙荷荣渥茂兹宠光便蕃左右宻勿轩陛事君不二志守职惟一心口无择言身无悔行见义能勇尽力忘劳其卫主也有匪躬之节銮舆既复上懿其诚除给事同正赐金印紫绶益见亲重乃命监射生军事贞元五年诏以射生军为神威军加内常侍同正兼谒者监赐上柱国余如故公训整戎务练达武经举杰隽懋勲赏赡财用协师徒我车既坚我马斯服至若郊庙之事文卫之仪材官彀骑林植鳞次若离若合者固足以耀皇威而振国容矣十二年制加中防军累迁内侍省内侍同正兼内常侍公受委愈重执心愈恭守直无隠尽忠在公理军如家正身率下上所甚信咸感悦之爰广旧军肇建新宇叶比众志允成厥列布之以署爰峻壁周讲艺有舘公食有堂既庶既繁兮乐且康为轮为奂兮耀华章廽六龙之日驭降万乘之天光以永代垂则威宣上方者也至乃公离诸见性符道源以明诚大觉之因以清静脩有为之事动静无阂喧寂一如不牵外缘不滞禅想以之则贞固干事仁者悦其仁义者服其义尝事上则忠信行巳以莅职谓无上法宝诸佛之心自达摩东来实为教祖公了见真性契度门乃于军士建立精舍上以奉国下以利人皇上御大明以烛幽发惠日以垂照广一乘之妙防辅万物之自然及公上奏乃赐额曰真元达摩传法之院表正知也每从容而叹曰性无生灭物有始终本乎天者为昭明亲乎地者为委顺是以遗生死外形骸感冬夜之诗归于其室备嵗时之制允叶前经信所谓知命不忧达生之情者矣乃建先脩塔于泾阳县之东南焦刘渡之西公之故夫人李氏浮图域中谋恊从鹰【`集作雁`】影连属支提郁起像法恒存吾将老焉可以无累经言诸相常寂公之志欤嗣子朝荣等克禀趋庭之训无亏立身之道以是有后人咸曰休哉惟公之内诚既率乎天至公之达载光乎法器宜乎承睿睠协师贞纪嘉绩茂休声保黄中之元吉惕尘外之髙情既得瑕邱之地先开张禹之茔仁之报兮夀未极槚可材兮躬所植表全美于真珉俾后生而作则铭曰  

万物芸芸孰见其真修心践言实惟哲人猗欤护军与道为隣率性居正资忠事君澄心止水励节贞筠行有枝叶道无缁磷其动以直克广厥勲及新营宇载肃钩陈众服其诚上嘉其勤朝章允集睿睠逾殷处贵尚谦秉志惟纯清虚应物恬旷怡神法本无生有非吾身静观其复视防犹尘委顺于何泾川之津鴈塔先启区中了人爰植爰脩以躬以亲洪流不竭法夀长春表石垂芳千年日新  

## 文苑英华卷九百三十二

宋　李昉等　编宦官下  

内侍彭献忠碑一首  

内侍仇士良碑一首  

内侍护军中尉彭献忠神道碑　张仲素  

璧之在御府也韫连城之价所以为宝景云之见庆霄也防捧日之彩所以为瑞大臣之居崇列也处近君之任所以为贵况复侍轩墀之宻地护禁卫之雄军昭彰茂功回复介祉终始一德永垂清名者哉侯谁能之见于彭公矣公讳献忠字琦夫彭为商诸侯以国表姓至汉大司马宣有逺绩盛烈书于班史至孙业避汉末之乱寓居陇西襄武县因地方望传诸歴代隍中陇上推为右族沠绪绵逺冠盖蝉聨贵任渐繁乃附咸镐今为京兆三原人也烈考讳令俊皇朝仪郎行内侍省内谒者监保安福履阐义训钟庆济美传于荩臣公善下寛中蹈方守直竹箭有筠而可比城府无迹而自深以防肃恭懿承大君以仁孝清俭纉前烈建中三年入侍宫殿徳宗皇帝嘉其敏厚器任异等便蕃于帷扆之内承奉于指顾之间言必有章动皆由礼贞元三年授内府局丞四年授内谒者监七年授朝散大夫清阶命服所以驭贵白珪无玷赤绂斯皇自天之渥泽方深渐陆之羽仪始就十一年授朝请大夫周旋宻勿献纳端亮孔光问树而不对石庆数马而后言以公方之今古何逺十六年特加金紫所以懋其勤而昭其美也二十年加正议大夫内侍省内侍仍赐上柱国充教坊使位愈高而接物愈敬恩益厚而处躬益卑故能行与福随动将吉防当徳宗仙驭上升顺宗宅忧谅闇公以贞固服劳之节宣承卫翊戴之忠嘉绩悃诚可书竹帛皇上御极拱侍穆清畴其功庸防以爵土元和元年封襄武县开国男食邑三百户充飞龙使二年加忠武将军右武卫将军三年授左神策军副使加云麾将军驭众之才着于倅【`一作粹`】理赐棨防户耀其高门所以旌其勲表其贵也其年奉诏充淄青道宣慰使六年迁知内侍省事充弓箭库使六年充惠昭太子监护使祗事既毕加冠军大将军至十月迁左领军卫大将军知内侍省事充左神策军护军中郎将兼左街功徳使十二年春以勤瘁遘疾上章请告宸睠属赖令卧护陈让恳切累至再三动于天心方始得谢二月乙巳薨于翊善里之私第享年五十二圣皇轸悼辍膳兴叹追念勲旧赙禭加等赠开府仪同三司左武卫上将军所以录其劳而饰其终也官司职防僚吏襄事卜兆窀穸图其永安以十月十四日塟于万年县凤栖原祔从先域之松槚礼也惟公爰自弱冠暨于知命奉职三朝殚竭一心掌繁领重树勲宣力澡濯仁义发挥心灵斯所谓奉上之心闺门就养承顺着闻及丁艰棘勺饮不进毁瘠过礼宗族感伤斯所谓因心之孝践歴禁省荣耀貂珰冠军护戎在帝左右饮氷持操鉴水洁身侈泰是惩熏灼自息寘与道契俭而全贞生不务于家为殁仍规其薄葬斯所谓立志之本探赜精微讲贯学艺周勃引强之能有而不恃孙武用竒之术知而罕论斯所谓游艺之方综事呈才仰奉睿防允厘乐府韶夏是司演嶰谷之正声絶齐竽之滥吹廨署増辉丝桐载和去而借留上叶宸聴既临马政一日必脩用奚官训【`一作驯`】驺之法整穆王八骏马皁及董武库程范庶工木砥金罔不犀利斯所谓莅官之敬尝驰星轺抚慰兖海郓岱之域风宣露濡戎臣列校蹈舞感抃斯所谓御命之功万旅云屯屹为亲卫加拜中尉统兹六年夜护缭垣晓趋丹陛隂助神武制外自中奨善任材动必询众广脩廪庾赡食熊罴符伍有伦礼乐是阅咸使夫既勇且毅并务于移孝为忠至于别部支兵边陲县内拊循训整不犯秋毫闻公之殁如防亲戚斯所谓护军之畧宜其享之遐福锡以永年苍苍难谌不至者夀夫人长乐郡君冯氏端懿柔明慈和婉娈【`一作`】母仪妇徳淑慎是彰自昼哭之罹凶乃明心而习静落髪坏服从哀节空元和十二年三月十五日出家受戒特勑正度仍锡法名正智赐居义阳寺所以遂誓而资幽福也嗣子希倩次子给事郎行内侍省奚官局丞员外置同正员希昭次子正议大夫行内侍省员外置同正员上柱国赐紫金鱼袋希贞次子正议大夫内侍省内侍员外置同正员上柱国赐紫金鱼袋希成次子希冕次子希庆芝兰满庭组绶相映荼蓼茹戚缞麻俨然哭泣之哀慕深先逺蒸夷之纪思烈旧勲栾栾贵臣匍匐上请词臣奉诏传信芳焯叙徳善永垂琬琰铭曰帝在法宫下临八荒外倚辅弼内凭忠良奕奕彭公蕴义含章左右轩陛言端行方夙夜孔勤貔貅是职丹霄侍从黄道引翼深承宠渥克茂勲力寒玉侔清朱丝表直厚德多恕明诚不回决云利器构厦长材北落谢疾东荣报哀恩加法赙官赠仪台祖载之辰清川晓渉凄锵笳挽摇曵旌霎新阡旧城从筮协原即凤栖封如马鬛绍绩之馨子贵家荣继孝嗣恪宣功保名纂篆金石琢磨坚贞用播徽烈将来作程内侍省监楚国公仇士良神道碑　郑　薰  

运巨壑者必资帆檝之便以鼓其波涛筑广厦者必坚柱石之材以完其结构【`一作楝宇`】是故明王圣帝立国保家莫不求竭忠宣力之臣配防檝柱石之用懋崇基业济艰难百代通规千载相遇孰称全德其故开府仪同三司内侍监致仕楚国仇公乎公讳士良字匡美海丰兴宁人也宋大夫牧以忠烈正直书于春秋公实其裔焉其后香以文雅仕于东汉儒以议论贵乎北燕蝉聨珪冕晖映简册代着竒节率多令人史编家谱一二详焉显公之曽考皇朝正议大夫内给事赐绯鱼袋讳上客府君忠昭事任绩茂声猷躬行正途克嗣先业烈祖皇朝议大夫内常侍赐紫金鱼袋讳奉诠府君名以才彰功由道着王氏教让羲之巳行于公髙门定国方大皇考讳文晟府君精持贞亷髙挹尘俗位以命屈庆因善余厥惟楚公克振勲德追赠特进左监门卫将军赐紫金鱼袋申公之诚孝也公年未弱冠入仕东朝是时宪宗皇帝主器承华体元储两亲奉再饭共欢九龄助登少海之澜更阐前星之耀永贞十年授掖庭局宫教博士赐绯鱼袋元和初以旧恩本固新渥弥隆既颁侍从之勤首举宠迁之命加宣徽供奉官赐紫金鱼袋检身极敬奉辇施劳励自牧于防谦表无私于应对闰六月转朝散大夫内侍省内给事宣徽供奉官如故材力彰于省局周旋美于禁闱骤议甄升更加命秩冬十月拜内常侍余如故未周星纪三歴显途既洽讴谣且明防泽彼虞卿再见为赵上卿荀爽九旬登汉三事允膺时议彼或多慙三年以本官充内外五坊使寻或【`疑衍`】迁宣徽供奉官发彼五豝辅驺虞之仁化殪此大兕咏吉日于春搜外抚【`一作按`】之暴横自销中绥【`一作野`】之井闾知感十年加大中大夫内侍省内常侍寻以本官充平卢军监军使全齐旧壤继代邀恩甲兵甚充贡赋不入公闻其叛涣谕以忠贞爰革非心几至效顺明年诏征又以内侍依前宣徽供奉官吴冦据淮天兵在野逗留不进沮败为忧拣求使臣徃谕中防遂命公以本官及职充淮西行营宣慰使至则大布皇泽益励军威四逺瞻风万夫振气而又尽得机要既还奏闻竟至成功斯为显效十五年迁云麾将军右监门卫将军充内外五坊使仍赐上柱国又进封南安县开国男食邑三百户驱兽而无害五谷充庖而有事三田蕙圃兰塘落飞驻走助开三面之网勤施一目之罗鄙长杨之大夸胡人笑上林之务矜楚使条令既肃巡游尽欢其冬复加冠军大将军长庆初罢五坊使以本县进封开国子寻进侯爵食邑一千户宣徽供奉官皆如故二年除凤翔监军使又进封开国公食邑一千五百户亶父旧疆缪公遗政郡邑则武安留守扶风则马谟擅名杂于版屋之郊号为难治之俗公揽辔即路下车抚戎三军畏威百姓懐惠寳厯二年征【`一无此字`】复为宣徽供奉官以本爵进封郡公食邑二千户寻除鄂岳监军使傍连荆楚南接湖湘闾阎皆土著之安货贝有山积之富兵不坚利人皆惰游公深赞训齐同为朂勉知方有勇自我而能皷【`疑`】大和元年入为宣徽供奉官转内坊典内侍省秩清事简优逸自娱莫展长材鬰于群论俄拜右神策军副使公于是端肃以贰戎政亷让以播军声屏卫益严暴悍知禁二年擢为右领军卫将军内外五坊使讲事一时农不易陇选徒百队人不告劳鲜扁而布青林行事而无遗衮【`一无此十二字`】防貗古法搜狝新规指顾之间莫非尽善六年真拜内侍知省事余如故明年转大行库领染坊依前知省事恩泽浃于寰瀛宠锡周于藩服绮罗万段锦綉千箱每极珍华曽无滥恶又黄朱紫染彩文章靡不精鲜悉中程度以赏能陟于龙飞使本官并仍旧御闲二六天骥三千异骨峯生深沟洫溢亲习尽驰驱之妙羣分多驵骏之竒刍秣尤精藁秥常美九年五月拜左神策军中尉兼左街功徳使将军知省事如故练达戎机防亲护禁典理爪牙之卫左右心膂之师寛不丧威简不旷务气励熊罴之勇手持虎豹之韬恩由忠深士以诚感张孺骖乘孝宣乃安赵喜宿卫显宗加厚转左骁卫将军余如故既而郑注挺妖李训附防列奏伪瑞固邀銮舆图害腹心渐逞奸毒公先机立断禁旅遽齐坐遏凶渠保护帝辇指名魁首俄顷追擒其余躁竞进取之徒枝连叶着之党或志谐狂计罔自正身或迹比顽童居然就祸莫不尽苞恢同抵国章由是宗社乂宁中外恊睦非夫忠谋天假广业神通其孰能如此乎及于庙堂议功公在第一优诏特进本卫上将军中尉知省事如故位轻于徳赏不配勲难许冲谦终升峻级寻迁骠骑大将军开成五年加开府仪同三司左卫上将军封楚国公食邑二千户食实封二千户颁恩常例非私受也防昌元年又加食实封二百户寻擢为观军容使兼统左右三军奬旧常议昭异渥也公每念祸伏福中禄为身累将持盈满莫过退休三年夏以寒暑内外针凿罕效因求散秩用遂素懐乃除内侍监将军知省事如故寻又连表陈让固辞恩荣优诏以本官致仕其年六月二十三日薨于广化里之私第享年六十有三呜呼身随运徃名寄勲留一代推雄九原表杰天子悼之罢朝两日赠州大都督公弱冠以辨智取位强仕以干蛊居官及莅大政以机畧致勲劳臻于贵夀以恬退保终始事在简册爵及天人出入七朝显三纪秩以功艺进道由忠直张击鞠广塲则驰先百马弯弧逈野则飞落双雕故得侍娱游则三领五坊承顾问则八加供奉元和中卢从史倚上党兵劲隂结叛臣宪宗皇帝命护军中尉吐突公统戎专征宻勿神算诱至幕下防送阙廷是时公适在军助成丕绩其或镳宣命电扫雷惊每播深恩亲当横阵两河平殄颇预其功虽不【`一作非是`】自矜实传众口而多材多艺强记博闻举策画若应神明阅簿书无逃心目而又精鉴冠絶当时门馆賔僚荐延功行必求明德用辅圣朝则有秉忠正之心荷匡赞之任才表王佐出为国祯康济羣生辉华四海者矣然后知卫将军七击匈奴封侯九国霍骠骑六征絶塞列将八人特美髙勲岂膺贤弼以今方古我徳为优以四年正【`一作六`】月二十三日归塟于万年县宁安乡凤栖原社季村夫人安定胡氏祔焉礼也夫人故开府仪同三司检校太子賔客兼御史大夫赠户部尚书承恩之女性得天才仪标冠族叶组紃之懿范彰图史之贞规法度所以正家柔闲所以遵道洎祥开凤兆德恊鹊巢芳徽溢于闺闱淑则洽于姻族以公勲位峻重累封至鲁国夫人壬戍嵗先公而殁有男五人长宣徽使银青光禄大夫行内侍省内给事赐紫金鱼袋曰从广次光禄大夫检校散骑常侍持节曹州诸军事守曹州刺史兼御史中丞上柱国南安县开国公食邑一千五百户曰亢宗次閤门使朝散大夫行内侍省内府局丞赐绯鱼袋曰从源次邠宁监军使中散大夫行内侍省内侍局丞赐绯鱼袋曰从渭幼曰从潩皆禀训过庭早通诗礼承恩入仕共效忠勤为明庭之羽翰作私室之符瑞不防素业自致青云宜乎懿徳有后信不诬矣大中纪号五年克平四裔东南欵化西北开疆三耀舒光八纮无事皇帝念功轸虑录旧申恩惟楚公永贞时祖宫有翼戴之劳元和时宣徽有委遇之渥今则已悲封树未刻松铭乃命举其殊庸勒在贞石用传不朽昭示将来特诏词臣俾其选述臣薰恐惶直叙不敢虚美谨为铭曰  

仇氏之先本宋大夫就义轻死昭于册书厥后闻人汉香燕孺乃生楚公前修不渝【`其一`】焯焯楚公俊乂迈徳克抱才器必循典则天资忠孝神助正直髙揭勲名几摧奸匿【`其二`】从史负力潜通镇郊上将受诏防归天朝楚公佐成众不敢摇东国大定尘气自消【`其三`】蔡冦不庭诛行原野羣校伤败师无进者楚国衔命汗血波防貔貅鼓气城垒连下【`其四`】注训勃戾妖凌北宫和銮在御狂祲来冲楚公奋臂甲士趋风克殱巨孽乃建殊庸【`其五`】五坊三居公畋有节宣徽八入宻议攸竭再监戎阃将校感悦一牧郊坰骅骝夐絶【`其六`】佐佑帝室手提禁师士伍胥附皇心勿疑持满先诫居高不危悬车告谢彭薛肩随【`其七`】骇起截颷哀传逝水空留洪烈永载青史精爽何之壮猷已矣京兆开阡夀堂在此【`其八`】仕承泰运殁偶昌期徽音不冺令嗣防悲圣念既勤爰斵丰碑事功难究有腼色丝【`其九`】川常不移松楸已列室虽闲清风靡歇作皇代之英臣期终吉兮无絶【`其十`】  

## 文苑英华卷九百三十三

宋　李昉等　编妇人上  

髙安长公主碑一首　　凉国长公主碑一首章懐太子良娣张氏碑一首  

鄎国长公主碑一首　　昭容上官氏碑一首延州豆卢使君万泉县主薛氏碑一首  

高安长公主神道碑　　　　苏　颋  

维开元二年龙集摄提格夏五月哉生明高安长公主薨于长安永平里第享年六十有六呜呼哀哉丙申上发哀于晖政门设次举声辍朝加等遣大鸿胪彭城侯刘知柔持节赍书赴吊京兆尹摄大鸿胪邓国公张暐司农少卿李琇有司帅属护防文武五品巳上防哭书不云敦族至于九以昭于百姓礼不云叙亲居其一以统于万人此所以追有虞而化天下感配陈而恸宸极复以为素旂诔行彤管区风司常罕留执史多紊乃制银青光禄大夫行紫微侍郎兼知制诰上柱国许国公苏颋为铭刻石臣颋不敏飏言拜命云长公主讳某字某陇西狄道人髙祖神尧皇帝之曽孙太宗文武圣皇帝之孙髙宗天皇大帝之第二女中宗孝和皇帝之姑【`疑作妹`】也太上皇之妹开元神武皇帝之姑也昔轩后修徳高阳任而豫之虞姫迈徳伯阳冲而用之故先王防昌而王者兴前圣受命而圣人作自风偃三代刑清百年耿光于祖宗绍期运于神武上以比崇于黄轩至其道次以宗极于老施其教庆渐緜瓞恩周行苇重熈而累盛皇哉而唐哉公主承娣月之华分女皇之耀闲和美度婉娩令德有循其礼无择于言鍳图取则闻诗服义故可以赋丝緍而开汤沐者也于是曳红绶赐青圭香满玉罏防摇金缕允所谓帝乙归妹以祉元吉鲁侯主婚是称同姓始封宣城公主下嫁乎王氏驸马都尉故颍州刺史赠右监门将军太原王府君讳朂字遂古右监门将军平舒公之孙歙州司马之子自周储洛濵之契秦将频阳之业门昌帝绪家累天姻征平叔之才貌得孟孙之阀阅亦既觏止展也令仪成其肃雍率由俊彩至盥潄纵笄緫衣绅箴管刀砺线纩鞶袠若此者敬而持之动必于是则其余可重也天授中圣后从权革命驸马非罪撄酷公主复归于后庭凢九十甲子口不入辛味耳不聆曼音体逾尚柔言靡敌怨运观心之智察摩顶之神岂寂以幽通将虚而信受有菩萨现前者数四居每竒之中宗禹物不改汉仪初复乃命宗正卿李珍册拜宣城长公主食实封一千户并置府僚比侯王之封齐令丞之秩太皇御极又増五百户改封于高安且重永康之册允符长广之拜今上握图又通前加至二千户尚于徳先于亲也公主顷嵗奉尝覩髙宗画像虽光灵在天而见似目瞿感咽于地遂成心疾至使命医萃止御药相望孝焉而终仁则何辅呜呼哀哉富贵乃骄奢之资不期而至吉凶乃盛衰之象不召而成况泰忘约吝生动宠怙权邪丑正知得而不知防知存而不知亡尝歴观之熟矣由是黄金象牙明珠翠羽之餙积于外雕文刻镂衣纨履丝之巧充于内然后坚车良马浆酒藿肉吹笙竽学歌舞于其间者殊不知以相强而结祸因自恣而招危鲁元所以好过度窦太所以纵逾礼鄂邑所以怼抵罪湖阳所以匿犯法馆陶所以求不获昭平所以免河上【`二字疑`】埓开邙阜子孰闻田在汉京权臣所夺吁可长叹息者矣我长公主则不然避荣守静退藏于宻端操正色进寡其乱为皇女焉为皇妹焉为皇姑焉非不贵也能戒盈忌满智崇礼卑俭徳之恭让徳之益主无攸遂不专也勤无告劳不匮也宜于秋犊以助宗人率彼春蚕以从王后则未尝忽诸犹深悟色空大依禅慧观我生之进退究人事之终始盖泡梦之为喻也乃散以檀那离于染着景云岁请罢赋邑蠲属官遂沈防从省旷书上而制为之呜呼身役意余道之微者古有女仪嫔则焉或孟母之劝学敬姜之知礼仲妻之辟相惠妇之光夫然出于素俗书之缇史未有居髙益下托体至尊如长主之俦矣故能九师让能三子闻教自我之出与时偕行知微知彰不谄不黩长曰暐银青光禄大夫大仆少卿仲曰晖朝请大夫卫尉少卿季曰暕尚舎奉御并欲报罔极栾貌棘心哀以送之从筮吉粤其年八月朔十七日葬于咸阳之北原礼也落月过半秋阳浸微清笳凝兮朔风断丹旐列兮秋云飞望槐里而西驰去荻园而北顾视牵牛兮像设过饮龙兮径度闉阇窱逺嬴女之楼台松柏隂烟近汉皇之陵墓其词曰  

赫赫上帝临于巨唐卜年万倍诞睿兴王何彼秾矣休其有光亦既从夫车服不系亦云主妇苹蘩以祭在贵能约终温且惠乐只君子曽不永年未亡之人归于九天心以理遣身以义全光于累圣受于明命伯娣延晖皇姑袭庆监以损益辞其满盛我有空言宗于释门不生不灭兹道存存兊之降灵西反其魂咏清浅兮天之际忆潇湘兮日已逝登寒山兮见超忽生秋草兮坐芜没金为字兮琬为碑永贞芳兮实在斯  

凉国长公主神道碑　　　　前　人  

乾坤既分彖象攸配变则成女终于归妹惟长公主讳某字某我兴家邦天锡宗社昌运及五圣真享鸿名圣期至六神武膺骏命絪緼构极倬彼云汉的沥垂春华如桃李顺顔承志约礼知节得茧馆从蚕之仪采公宫习史之艺载柔汤沐爰赋井田其创也与多于仙源其徙也穪长于凉国故丞相虞公太源温彦博曽孙防台揆门阀风流儒雅佥谐是图歴选伊尚君子至止硕人其颀协时之吉僣典之实杂佩明珰褧衣锦裳荧荧煌煌【`未详`】有芳居逥暎以虹倚动羣超而翠翔媛成肃雍候守禄位贵则能降降而不骄劳而在勤勤则不匮未尝有也皇嘉之而谓曰台知以乐变乎风挥五之尽美观万物之从令欲同聴乃亲故特【`一作恃`】传汝公主清神洁妙指心闲犹白雪之词防通则应类青溪之曲多领悟皆赏初荣赐以得后诫盈而散恩过鲁元王岂上邑宠逾窦太常【`疑`】岂临山每絶馆陶之祈自无昭平之赎粹温而敏静好而详以北渚之愁苦何西方之圣如是大脩圆乘深入至空竟而瑶草沦霜桂枝辞月开元十二载八月辛已遇疾薨于京邸永嘉里第享年三十八呜呼哀哉上彻悬久悼临次増涕京尹护防羣司藏事其年仲冬壬午陪塟于桥陵生资敬爱殁效充奉萧史楼中凤音何望轩辕台下龙得仍攀子西华等扶杖而立茹荼以泣赴賔悯黙观者惨容翰林酸嘶又昭乎遗风虽着缣简垂厥后代谅凭刋刻丰碑诏立睿礼亲纡捧戴则奔驰四灵光华则回薄七曜明山可转况连于锐圃惟资重错于琅玕俾铜镂之湮沉由宝善而飞动礼臣不佞敢作铭曰  

天其有章银汉玉潢我则有祥霄明烛光柔祗不忒芳问允塞何彼秾矣其仪是则凤凰于飞公子同归琴瑟在御徳音莫违何泬寥之素秋兮独杳杳之夜何闇忽之谁忍兮痛明灵之不借清霜晶月楚挽将发流吹结云秦声不闻惟圣皇兮固金石噫长主兮森松柏荣以悼之兮长不斁  

章懐太子良娣张氏神道碑　前　人  

惟兰有香惟玊有璋可吉其梦可劳【`一作荣`】其弄故禀离成女祥归太子之家有震为男业盛天人之邸因以贵者徳其全与我唐章懐太子有良娣曰南阳张氏之子也邠王守礼之母也初章懐封于雍良娣选以入后章懐谪于邑良娣随而迈邠王锡社建黄扉良娣坐华茵驱香毂虽逶迤失于偕老而契濶存乎与成始十四奉吾夫逮笄年而转茂终六十四违吾子当卦数而同极非婉婉淑贞之则含章尚柔之令孰臻于此矣若乃画堂清兮罗幕薰匮照耀兮结氛氲杲杲之日英英之云盖良娣之才之美是效是则洁素罔捐于箧炜彤益照于管嫮顔不兢徽范自持处独蔼如顾俦芬若施于积善覩从梁驷马之藩贻厥累仁传相汉七貂之绪隋上仪同甘泉府别将严之曽孙侍御史睦州刺史详【`一作祥`】之孙朝议郎行贵州都督府始安县令明之女也层构鬰起昌澜逺激去迁南郭俨西鄂之丰碑来应东朝署西京之戚里不然何谓厘尔女士从以孙子【`疑`】袂之良乎及母仪可宗臣轨伊励师以俭约戒于盈荡洛濵无校除之事泾上无粲羙之物衣锦褧裳宁吾所好击钟鼎食唯尔之竞俾吾王忠肃恭懿既明且哲志于道者本于教也粤景龙二载孟夏之月遘疾弃飬于京延康第之寝洎云景光华春雨自叶睦于我则先受九族慈于王则每深十起永其锡类众悦以人礼物朝遣使臣廷命金紫光禄大夫行鸿胪卿赵承恩银青光禄大夫尚书左丞元暕持节册赠曰章懐皇太子良娣祔于陵邑礼也呜呼山疑鹤驾地即乌号太子宾帝之余髙宗在天之所衣冠道德宻近属于陪乗光表阙茔殊逺嫌于好内又典地司空邠王守礼幼承法度长被晖光九仞之堂咸【`疑`】曽氏而逾蹙万家之域小韩王之不纲所以傍雕翠琰代奏丹墀天子孝理之风已周于品物孝思之德况及于兄弟乃勑礼部尚书苏颋采询为言由是稽旧闻讨前训位不之易禄不之重而莫顾者郑胜【`疑`】之足称也信不负之心义不虚事而竟死者越嫔之可征也或彰君之隠过或狥已之微直曷如有始有卒知柔知刚艰虞则持操服勤富贵则竭诚循礼夫诠一行者尚纪图书惧【`疑`】三从者岂遗刋刻其铭曰天祚有唐于昭烈光兮土分五色作我藩国兮雷震百里惟皇元子元子伊何匪淑不娣厥娣伊何终温且恵桂宫甲观之声迹竹苑平台之徃昔车已折兮我未召【`疑`】鼎其新兮子为王子既王兮我为太殷圣造兮沐嘉会岁不与兮时迅奔华榱坏兮托寝园闉阇崇于上京松柏被于长原子哀哀兮篆碑于是亲永永兮殁代如存  

鄎国长公主神道碑　　　　张　説  

臣闻尧有娥英承九族之敦叙舜有霄烛动百里之光耀大圣之后天必纵之积善之家神所庆矣岂惟上帝之女云汉为灵平王之孙肃雍其德连华前志代有其人皇唐鄎国长公主者睿宗之第七女也母曰崔贵【`集作国`】妃构累圣而成门合济美而为室蕴乾坤之纯粹演日月之清明神媛诞灵常言所絶免懐之嵗天夺圣善不食三日哀比成人文母流胎教之慈曽子得生知之孝由是宫闱延瞩邦国逺闻及乎至笄耀首油骈【`疑作軿`】右驭锡之美地邑以荆山求之令族嫔于薛氏尔其居玩图史动循【`集作修`】法度服其浣濯恭俭之教兴鼔其琴瑟礼【`集作敬`】让之风被其行巳也安亲惠下之谓仁敬宗好合之谓义降贵接卑之谓礼恕情周物之谓智推心而行罔不该备其礼家也视膳饔餗之均和主馈醴酏之品齐丝竹七音之徽靡纂组九华之褥丽经目所渉罔不精研【`集作莫不精诣`】每至三元上贺三日中防进对详华折旋舒婉故以式瞻贵里仪范通门如千花之泛惠风百卉之涵膏露窈窕之仪克举繁衍之福大来有男子四女子五瑶碧生阶芝兰满室也习礼明诗日渐闺庭【`集作庭闱`】之训银章艾绶地连恩泽之侯自先朝彻扆之辰迄公主成筓之日外除过制内疾【`集作疚`】余哀手写金字梵经三部躬綉防线佛像二铺贝叶真偈现心相于银钩莲花妙容呈意生于玊指孝思惟则道逺乎哉开元继明恩由已进封鄎国长公主食邑一千二百户田赋广而弥俭礼秩尊而益恭其后君子晨歌夫人昼哀【`集作哭`】未亡为称生意尽矣抚视遗孤将守柏舟之誓志期剃落永从禁苑之游朝制断恩改降郑氏陵谷可易【`集作移`】随和之德不昧寒暑有迁松竹【`集作筠`】之性如一均养七子庥廕二宗汾隂之室忘亡荣阳之党相庆既而善福虚应寝疾弥留尽国之伎逺方毕至供御府之药中使相望命之必至不可支也堂邑山林忽焉瘁色平阳歌舞适足愁人开元十三年二月庚午薨于河南县之修业里春秋三十有七震悼紫庭哀伤朱邸倾家若坠举国同悲有诏光禄卿孟温礼监护防葬京兆尹熊延休副焉窀穸之礼一如凉国长公主故事夏四月恩防陪葬于桥陵不祔不从古之道也皇上念同气之致美感阅川之永谢恨棣华之半缺悲瑶草之先化乃命国史昭铭懿迹降恩礼于云露写哀词于金石水非湘渚还起帝子之词山是洛阳即封天妹之冢铭曰帝系白云仙源紫气涨家成国承天作贵赫赫圣祖曰文曰武皇皇睿宗一变万邦挺生淑媛慈和孝恭清胪如神娥眉无双邸第立官汤沐建封年【`集作安`】及笄緫礼施环佩鸣凤献祥乘龙择对帝唐降女天乙归妹珠玊过庭苹蘩正内蛟门早閴龙湖忽上无地何载无天何仰金殿书经华丝綉像欲报之德昊天罔极孰是言归良人永违银罏烟断罗幕霜飞恳愿毁形托身坏衣不谅人只改嫔他士禀命曰从从夫【`集作人`】曰顺息妫绳楚懐嬴霜晋反经合权与道同韵燠休二室均欢等润四海谧清九族和平万物向荣众雏未成心恋盛明形随落英祖载城归窆【`集作窔`】咸京挽歌声卤簿凶行哀哀圣情恻恻同生桥山片石千秋令名  

昭容上官氏碑铭　　　　　　前　人  

天降时雨山川出云乃生灵媛祚我圣君精微其道焕炳其文三光错行昭容纲纪百揆繁防昭容条理外图邦正内谂天子忧在进贤思皇【`集作求`】多士忠孝必【`集作心`】感天焉报之吉凶有数邱焉祷之如彼九日羿焉报之如彼三良秦焉悼之汉宫选材班氏其特楚史书霸樊妹之力彧穆齐公叙明其德嗟尔彤管是鉴是则延州豆卢使君万泉县主薛氏神道碑  

前　人  

或称达性命者齐生死之域违忧怖者一脩短之数斯盖无心之伦耳焉足与议于精哉何则云虹灭彩【`集作影`】辞人于是咏謡华秀从风君子为之叹息岂不以对仙丽之景懐变化而遗恋在昭棻【`集作蘂`】之节悼零落而徧愤吾见豆卢氏之子于其伉俪有焉县主讳字姓薛氏河东汾隂人大父驸马都尉奉宸将军讳讙【`集作瓘`】尚城阳公主考驸马都尉散骑常侍讳绍尚镇国太平公主其在昔也夏有车正先封周有薛侯事长其在今也五宗姻于帝室【`集作里`】重叶母于王姬河水经天上积星辰之气霍山镇地下多珠玉之林县主幼而敏惠长而洵淑贞孝义烈之传吉凶賔祭之仪一闻成诵纮綖紃组之制湆芼醖羞之品一见悬解至乃鹤回清泛蚕聚崩云月韵玖【`集作玫`】砧花秾防树妇人能事咸臻妙焉大圣天后链石补天有王母之神器分茅列土启弄孙之美邑封田【`集作犹`】有礼义引而亲天授三年四月内封万泉县主天爱下流日新【`集作亲`】上简乘龙之举和凤为难络八纮以选门奄千官而求俊夫以龙图帝宝析歩摇之华源虎防侯门袭燕京【`集作京燕`】之雄冑人之信美帝用嘉焉以万岁登封元年仲春既望归于豆卢氏六宫送行百僚供事迓以銮辂遗以翟车环佩冕旒璆然在驭黼藻朱黛烂其盈门诏昏之礼于斯为盛尔乃移其爱敬以事舅姑伸其友恭以谐公妹举宗洽比如鼓琴瑟每至婚姻防同少长咸集珩璜节歩金翠耀首有婉嫕之心无骄矜之色唏盻睐者若迟日之泛涟漪曕词气者犹光风之转蘅薄【`集作蕙`】加以引纳懐和馈分周赈踈属自附穷归忘窘故兰行彰信于闺门而蕙风满行于邦国谅惟琬琰之性自美抑亦劬劳之训致焉中宗孝和皇帝云回南土龙见东京二仪更辟九族还叙望我兄兮公主賛陶钧之力曰吾甥也县主开井邑之赋神龙元年春加实封三百户县主既通济门阑奉御又尚司殿省天子巡游宫观觞乐池台我有周亲无时不从主家外幸比齐后而聨恩子壻中防与赵王而均礼或醉饱逾度寒燠未平何尝不御药在门王人接路当时厚泽莫之尚也景龙四年二月以奉御出为丹延二州刺史保传下堂随朱轮【`集作轓`】而同去辎軿入郡与皁盖而齐飞辞宫阙兮【`集作而`】嵗阑恋庭闱兮【`集作而`】日逺肥泉永叹邪气攻衷楚祝招而不来秦医来而不及景云元年八月二十一日倾逝于延州之廨舍春秋二十有四美玊裭顔明珠晦色平阳旧宇遂无望于归宁懐县新文空流涟于永逝有子三人西华南容东里等或齓或岐呱呱而泣天何以罚神其忍之冬十有二月五日归葬于长安之洪渎原窀穸营护有命加等器服祖遣率由旧章生之也荣葬之也礼若夫柔嘉好治善之元也肃雍降贵谦之道也山河其德容润广也熊罴其祥兆允大也揔众美于修骄落【`集作驰`】娇晖于小年此所以哀中之又哀也昔袁亡马氏蔡笔斯奋郑防曹姬潘文亦作矧兹内范事华无愧砥望夫之石以表灵邱缉幼妇之辞将传终古铭曰  

薛之皇祖胄轩国禹相隂侯周氏其土宇英英白云鬰彼河汾公门蕃衍铭鼎氛氲则仁则义则戚则勲余庆介祉诞灵女士中宗之甥镇国之子皎若【`集作如`】霜雪华如桃李舜族爰叙尧封咸秩万泉开赋三百其室【`集作邑`】守盛以俭居满【`集作冲`】不溢亦既鸣鴈宜尔家人让恭下下抚纳亲亲倾财致客对馌如賔我有邸第前临黄道我有池塘却望青草汉辇停暮秦箫拂早岁月易忘欢娱难保良人出守将命比徂与子偕徃饮别东都望母肠絶辞家泪枯露萎茎草霜酸众雏魂兮何归京师【`集作兆`】之野葬于何处杜陵之下岩岩双阙列列行槚勒是徽音永【`集作以`】观来者  

## 文苑英华卷九百三十四

宋　李昉等　编妇人下  

郑国夫人碑一首  

頴川郡太夫人陈氏碑一首  

汾阳王妻霍国夫人王氏碑一首  

谷夫人碑一首  

郑国夫人神道碑　　　　　张　説  

郑国夫人者农杨氏之女也开元神武皇帝惠妃之母也曽祖讳谌以礼乐习文为越州司马祖衍以折冲学武为游击将军父宏以门才入仕为雍县丞而早卒初则天之代夫人言归武氏曰恒安郡王生惠妃及家令忠仆【`疑`】大子仆信开元十年三月终于通化里其四月卜宅于少陵原哀子防血号旻仰诉怨报德之不待托思齐以【`集作于`】永慕皇帝挹銮殿之内寝怅鹤池之外惨淑声而金石刻揭髙行而天地感国史司文命为郑志若清明下济岳渎上升祥惠德门庆育邦媛神授孝徳【`集作理`】之性天启聦达之心加以润泽诗书游玩图传伯宗好直预诫【`集作识`】将亡重耳羁游先穪必霸岂知汉廷章奏假借仲长之才周官礼仪资禀宣父【`集作文是`】之学昌言嘉论有如此者螓首蛴领修眉横波既工嚬叹易为容止肃恭而不局舒和而不倨商周革命遇屯有怡怿之顔桑藿儆如在贵无矜骄之色端容一貌有如此者纮綖祭服阙翟朝衣纂组入神剪制惊国雕葫之饭露葵之羮五齐六清三臡七醢咸一见而洞理或不习而知和女主中馈有如此者惠妃载诞皇子在者四人骊泉多龙丹穴多凤克岐克嶷预见元凯之才实覃实訏早闻宵烛之艶亦关隂德之潜袭胎教之宻传乎又名子以义成家以礼忠者以令德为忠信者以不欺为信传云去食存信信而有征经云移忠为孝孝则不匮周宗咸服【`集作复是`】纪季独存至徳深图有如此者辟司徒之妻邑其合礼南城侯之妇封其旧功况夫人【`集无人字`】慎徽四德四德咸举经纶二仪二仪克从匿武收继赵之勲产姚承配夏之庆吹凯风于椒掖外王母于梧宫盛徳大业穷光极宠【`集作荣`】启国西郑不亦宜乎十数年间二子荣立每至四时令节六参嘉防鱼轩照门艾【`一作艾绶`】交室为夀则珠贝山积侑币则锦绮霞舒【`集作聚`】白玉满堂聚姻亲而同有黄金作穴散隣里而无余君子钦其市【`集作布`】义圣人嘉其寳俭故寝疾则饮食天厨汤药御府匪日伊夕上官骆驿于闺庭送终则威仪倾都车骑曀日自宫徂野中使相望于道路哀荣之盛书记罕闻猗欤所谓小君之遗美圣善之髙烈者也如使后代考南史议西陵披简牍而叹息临山原而茫昧旌贲之道不期阙而然则外甥之碑武担之石非明淑之垄其何所设焉辞成进御帝称曰善顾谓尚札我其书之于是西翰黄缣缕字青琬云横波蹙神变艶烂于山门鹤倚鸾翔生气宛延于松路礼尊事絶恩崇迹逺斯又德动天幽诚回日之竒致也谁昔【`见毛诗`】未覩名言莫逮铭曰代有母德厥氏兮祖考为士夫为王兮圣后中叶惣万方兮天命未改复归唐兮贤淑启祊继絶亡兮宗周虽灭神女昌兮建号西郑荣旧乡兮鱼轩翟茀盛宠光兮二子双飞华绶章兮朱轮鱼廷炜煌兮【`集作出入鱼轮庭炜煌兮是`】去此昭昭即茫茫兮何处诏葬少陵阜兮贵妃慈亲侯王舅兮寒暑流易山川久兮古坟坡陁老树朽兮夀宫灵百代守兮颂石光华千载后兮  

颍川郡太夫人陈氏神道碑  

颍川郡太夫人者讳某字某雷州大首领陈之女罗州大首领杨歴之妻骠骑大将军兼左骁骑大将军虢国公思最之母也陈氏家富甲兵世奠峤外夫人诞灵豪右淑问幽闲六行天至不因师氏之学四德生知无待公宫之教原夫陈本妫水杨承赤泉九贞为郡良吏【`集作史`】出守【`集作乎`】中国五马浮江侨人占守【`集作呼`】南海两州接县【`集作畛`】二门齐望卜妻鸣凤择对乘龙杨翁【`集作公`】有聘玊之祥应姬获探金之庆虢翁弱冠升士鞠躬禁闱正性本乎胎教刚膓形乎义色神龙三年七【`集作六`】月五日北军难作西华大【`集作失`】守骑入宫壸兵纒御楼公孤剑凌锋羣凶夺气仓卒之际安危是属既立殊常之勲遂蒙超次之命受银青光禄大夫上【`集作无上字`】柱国农县公行内常侍其后改拜将军太夫人是加爵邑堂髙九仞禄重万钟朝廷美其名州党尊其逺聴夫人富而好俭贵而能勤身却锦綉手亲纺绩公每昏定晨省夫人必诫之忠孝勤学文武常谓汝口称思朂当心念其义父母名之欲汝三思而朂励也故虢公便习干戈渔猎书史致命伐罪擒叛獠于百越冩诚誓众破狂蛮于五溪鬬子弟如使手足请风雷若应期契圣朝答高秩于骠骑酬大封于虢略岂非以辞弟之恳忠诚断织之明训臣节立矣君恩厚矣子孝成矣母慈着矣备此四者善孰加焉抑神道祐心而人伦兴行诗曰母氏圣善又曰宜尔子孙斯实頴川太君之有也享年若干开元九年四月八日薨于长安之翊善里先公早世邱坟故域古无合葬有礼【`一有其文二字`】从宜夫以体归下地万里岂殊乎黄壤魂何不之双棺幸同乎宅【`集作室`】以其年十一月十六日招魂附葬于万夀县龙首乡神鹿里申孝子不忍隔亲之情也恩勅赐钱十万缗布皆百段日防忠厚汉武知其母教冯勤宠贵世祖称其母德克轸天情颇为连类虢公生尽其礼没尽其哀嗟阅水之日逝惧藏山之夜徙追镂碑版逺贻图传烝烝至意有足感人悾悾信言故无愧色铭曰  

陈公舜后杨侯周裔去国何人南迁几世渌嶂表朱岸海际两族相高材【`集作财`】雄兵锐猗欤邦媛俪兹国士友善【`集作若`】琴瑟华如桃李心契法度容和愠喜资敬从夫移忠训子嘉此令子南滇北归于天鹤唳防【`集作支`】湔鸿飞朱宫退散铜柱来威国家安宠鱼轩翟衣子封虢略【`集作国`】五宫前宇母邑頴川三君旧土感激荣庆踟蹰今古高堂夜空吊客朝聚龙首山前前临防川招魂五岭合葬三泉山山邱暮树树风烟孝碑不灭兹坟永传汾阳王妻霍国夫人王氏神道碑　杨　绾  

鹊巢配德合好之义深象服建封宠光之至极况动循法度躬事苹蘩揭四德而表仪髙门秉一心而辅佐君子则有夫人王氏有唐元辅汾阳王之伉俪本其盛族着于太原髙祖长谐皇左武卫大将军秦州都督平原郡公赠荆州大都督陪葬献陵曽祖德银青光禄大夫唐州刺史祖士防河南府陆浑县令父守一宁王府掾赠兖州大都督或勲阀可称或理行尤异积仁储庆奕叶聨华夫人即兖州府君之长女敏悟生知孝慈天性诞含柔范光起韶仪亲执组紃备详图史女宗之美灿然有光年既及笄礼从纳币言告师氏归于汾阳汾阳时宠禄未崇盛业犹晦夫人从节俭之行服澣濯之衣祗事舅姑恪恭朝夕视庖主馈未尝假人下气怡声率由至性生既极其养殁又过乎戚慎徽众善敦叙六宗睦娣姒以仁接中表以义由是闺门以穆妇道有闻天寳中汾阳分镇河中防勲王府夫人从夫之义封琅琊县君寻又进封太原郡君其后冦盗横厉风云感汾阳乃首启戎行宣力王室出则统一师旅入则燮賛台阶元勲既崇殊赏斯至内训之功其子或位列通侯或室嫔公主姻连右戚荣冠中朝门通河汉之津地成冠盖之里每令节嘉赏长筵高防青紫照庭环佩盈室熏灼人代莫之与京然约已尚柔从夫体顺服仁不倦率礼无为揔是具美允应多福亦尝排凤阙谒龙顔及承制曰汾阳郡王妻太原郡君王氏婉娩淑德斋荘令容禀训母师友于琴瑟作賔君子宜尔家室克着艰难之勲实由辅助之力可封霍国夫人初汾阳受命东征长驱河朔夫人处于西土三徙其居导诸子以义方规众女以典则用能聿尊礼度伊加等之顾问奉殊常之宠锡容止合度威仪可观帝嘉其贤尤所称重宜其阜昌盛业蕃衍华绪荷恩渥于上天保荣耀于当代而夫人蕴高世之度抱出尘之节以为致盈必损理有固然誓弃浮华愿归正觉于是损其服玩斥其爱染思契理于胜因将息心于了义乃舍京城西别业奏置法雄寺又于法云寺冩藏经修塔院置经行之室立禅诵之堂景福所凭斯焉茫昧遐龄未及奄尔薨殂享年七十三以大歴十二年正月辛未终于平康里之私第皇慈兴叹中使临吊汾阳以暌偕老之期深遗挂之恨抚襟长恸悼亡何及即以其年六月二日卜葬于万年县凤栖之原恩诏赠率加常典哀荣之盛今昔罕俦有子六人长曰银青光禄大夫太子詹事上柱国太原郡开国公曜次曰开府仪同三司行左散骑常侍赵国公瞻次曰开府仪同三司行尚书吏部司封郎中上柱国乐平郡开国公晤次曰银青光禄大夫守殿中监驸马都尉暧次曰银青光禄大夫守殿中少监曙幼曰朝散大夫守秘书省著作佐郎映有女八人长女适成都县令卢让金次女适鄂州观察使吴仲孺次女适卫尉卿张浚次女适殿中少监李洞清次女适司门郎中郑浑次女适邠州别驾张邕次适和州刺史赵纵幼女适太常寺丞王宰并衘恤在疚是宗窀穸帝女降天人之贵从主妇之仪手制衣衾亲临祖载自宫徂野徒行号擗此又盛德所感明灵永慰者也汾阳属当出镇瞻望不及思刻金石以纪徽猷绾顾无讃美之能虚承叙德之命式茂实以副永懐铭曰赫赫崇勲郁为元臣峩峩淑德奄有方国夫贵妻尊恩深宠极聿脩阃政以懋嫔则妥自中年嘉声克宣鱼轩昭曜翟【`一作狄同`】茀婵娟嫔从如云歌钟沸天永言浮世载悟贞筌夜何速青鸟斯卜恻苍笳箫苍茫陵谷惟贞石之不朽庶斯言之可复  

故义武军节度度支营田易定等州观察处置等使检校司空同中书门下平章事赠太傅上谷郡王张公夫人邓国夫人谷氏神道碑  

权德舆  

皇帝以文明御方夏以德礼序人伦贞元十二年秋九月诏侍臣德舆以故义武节度检校司空同中书门下平章事赠太傅上谷郡王张孝忠夫人谷氏之淑行内则俾刻金石臣闻风有采苹采蘩易曰中馈贞洁所以表柔明于内子昭节信于元侯宣力献功抑有其助夫人之先魏都乐昌县人也在汉元成之代卫司马吉以勲劳致命于絶域大司农永以文学尽规于本朝前史书之以励臣节四代祖那律皇朝谏议大夫文馆学士正直之道播于清时曽祖辅衮左羽林军长史祖倚相秘书省正字仍代藏器晦而不耀考崇义天宝末有行师北鄙之劳累书勲伐至左金吾卫大将军兼殿中监赠特进夫人即特进府君之第八女也禀是门风钟于女士淑闲之度中外宜之初太傅始自军校建功河朔克彰妇顺敬賛宗事正位于内尚柔有仪洎太傅自易部领常山遂分节旄以至公相上略兼资于明智中壸载其惠和二姓有辉六姻是宪尽防翟之饰动珩璜之声建中元年封魏郡夫人三年进封邓国夫人旌淑哲也鹊巢之均一家人之悔励笾豆敬斋之色琴瑟静好之仪夫人备有焉帷堂昼哭良兮继志上慈下厚就养无方此又令嗣之能致其敬也贞元十一年冬以门承勲绩之崇恩有选尚之贵方筑外馆聿来上京十二年二月丁夘以疾终于万年县安仁里私第年四十九遗章上陈敬而得礼皇情悯恻恩赠【`集作赙`】有加嗣子茂昭义武军节度易定等州观察处置等使赵复左金吾卫上将军检校工部尚书定州刺史兼御史大夫延徳郡王博陵上谷之师以续休绪戎车委重优诏抑情次曰茂雅王府司马茂宣舒王府长史嗣雍杞王府谘义防军嗣庆试将作少监兼御史丞幼曰茂宗银青光禄大夫行光禄少卿员外置同正员驸马都尉皆以纯孝裕蛊居防执礼以其年冬十月甲戍奉夫人之輤车葬于京师少陵原不祔旧封式遵古道恩延戚里有命从之初夫人之兄从政实传戎韬之训以中执法剖符定州有妹四人所天皆贵异姓之社从夫以尊公宫之教率性而中象服交映鱼轩并驰其后婚亲【`一作姻`】无非勲德故太尉中书令西平王今太尉中书令琅琊王夫人之姻也纳征佐馂焜耀于一时此又闺门之盛而积善有类也柔正之风本于王化恺悌之泽洽于幽泉此臣之所以拜受德音铭诸乐石也铭曰  

在汉子云偘然中正昌言献可逺绪传庆降及特进防勲斯盛乃生夫人如玉之温婉彼淑质宜乎盛门金石窌所从益尊亦既昼哭道彰训育中权之贵克继藩服下嫁之荣方承汤沐生也有涯夀胡不遐奄然冥寞防此柔嘉遽还黄壤空悲白华秦原隠嶙丹旐徐引此焉幽宅自昔同尽追琢徽音终古不冺  

## 文苑英华卷九百三十五

宋　李昉等　编皇亲  

酅国公墓志一首　　　信王墓志一首  

邺国公墓志一首　　　新平王墓志一首  

睦王墓志一首　　　　郭驸马墓志一首防王墓志一首  

酅国公墓志一首　　　　　杨　烱  

永昌元年春二月甲申朔酅公薨公讳柔字懐顺农人也县犯太原王庙讳改为仙掌焉公即隋炀帝之孙元德太子之曽孙恭帝之孙酅国公行基之子粤若稽古崇德象贤统承先王脩其礼物惟丞相保宁西汉惟太尉亮弼东朝功书王家泽流后嗣亦犹司徒之敬敷五教殷徳日新后稷之播时百谷周有大赉隋髙祖昧旦丕显齐圣广渊皇天眷佑诞受顾命恭皇帝逊位明敡能让天下作賔皇室与国咸休承百代之宗国穪二王之后公山河积气清白余基孝友着于闺门信义行于邦国从心妙用不出户庭覃思典坟不窥园圃及其上公传位命服居前有怵惕之心无骄矜之色汉之平帝犹敬刘歆【`集作犹封曽侯`】鲁之戴公尚闻商颂大唐贵为辰极富有环瀛用三王之礼以同天地奏八代之乐以答神只郊上定泰畤金绳玊匣日观登封左个西偏明堂布政未尝不虞賔在列周客来庭礼秩尊于百寮赞拜絶于羣彦【`集作后`】犹能小心畏惧恪慎肃恭上帝时歆下人祗恊以为藩屏以训子孙禀命不融享年五十有五呜呼哀哉越某月塟于某原嗣子某官生尽其孝【`集作养`】死【`集作没`】尽其哀学不替于为防礼有逾于鑚燧卜其宅兆俾无后艰述其家风谓之不朽其铭曰  

有客有客乘殷之马建于上公尹兹东夏有客有客乘殷之辂作賔王家率由典故天之苍苍人之云亡柏槚成行魂归故乡  

故开府仪同三司上柱国赠太傅信王墓志  

常　衮  

昔周以仁厚之化睦于宗戚而武王之弟有国者三无官者五汉家虽皇子毕王而犹各守疆土不在京师我唐以孝理万国周亲并建至宗仪制益重宠以留邸罢其归藩大第连乎北宫高台接乎双阙令旧典不易特恩有加所以广亲亲之道洽骨肉之爱也王讳望字某宗至道大圣大明孝皇帝第某子也母曰卢贤妃性与其贞气合于纯君亲之际止于孝伯仲之间止于弟重以师傅之教资其贤淑之能实大雅之明哲高阳之恭懿也在开元时则帝子之宠紫殿温凊【`一作靖`】彤庭趋拜凤姿秀发麟趾光华祚于海邦藩我王室在至德时则皇弟之贵驷马之迎深于友爱三雍之献益用亲礼故诗有行苇勿践所以昭忠厚也我皇既受命则叔父之尊安平望髙淮南属长其朝防也不在赞拜之列其晏私也特加夀觞之敬故书有分王展亲所以美敦叙也至如緑池朱阁素月清风兄弟俱来子孙列侍蹇丛桂淹留芳草内饔分膳赐药在庭杳然蓬瀛之外自适天人之乐斯非圣君尊宠之所尚圣王福履之所宜也以大厯九年十月庚午寝疾薨于上京春秋五十皇帝设位哀恸辍朝三日乃命中贵人襄事于内邸宗室属籍哭于外次既殡又诏司仪备物典防追諡命大傅光禄勲持节吊祭京兆尹监护防事以其年十一月庚申葬于细栁原妃范阳卢氏祔焉礼也嗣子某郡王某官某乙等孝极其至防如不胜故事藩王墓铭别诏论譔微臣惶恐谨而志之词曰  

玉瓒黄流文祖受命金玺緑绶贤王分庆惟此贤王令德孝恭尊事天子翼翼邕邕天子敬异优其赐与大辂之旂衮及黼如何不永谁察谁补葬我叔父于渭之傍晓下兰坂夕临芷阳百官防送五校启行鼓吹凄咽郊原苍凉御津门外【`集作上御津门`】逺睇连冈懐德増恸回与更伤  

信王第七子赠太常卿邺国公墓志  

前　人  

维永泰元年嵗在乙已四月壬戌朔十一日壬申有唐信王第七子俦终于西京之内邸春秋一十有八呜呼哀哉诏赠太常卿粤翌日追封邺国公以其年五月三十日葬于细栁原礼也公系承霄极庆袭藩维忠肃立身孝恭成性早聨华于武穆能有裕于文孙令范韶闲良才美秀敦以友悌絶其交游器适四科术通六艺此素尚畅于黄中宜其夀昌胡不秀实方固盘石遽凋本枝皇上义切友于情深悼徃睦亲轸念懐德増悲宠赠太常卿特优恒数仍锡苴茅之命用追棣蕚之荣日月有时卜云其吉送终防岸载动津门爰命侍臣碑刋贞石铭曰  

宗之孙信王之子性与聦悟天姿韶美始能趋拜即异幼冲观书鲁壁习乐雍宫韫此器能方期光大一朝短折万事冥昧皇恩宠赠友爱惟深幽扃永闭长夜沉沉  

奉天皇帝长子新平郡王墓志  

维永泰元年嵗次乙已二月十七日新平郡王薨于西京之内邸春秋四十一粤以其年五月七日迁窆于万年县川乡细栁原礼也王讳严字伯庄睿宗之曽孙宗之孙奉天皇帝之长子也幼而温良夙乃硕茂动皆执礼言必称诗皇孙之中德行推美周邦右戚汉典开封代继让王之尊亲承太伯之嗣先朝友爱奕叶追崇常佳南楚之风每翫西园之月仁者不夀遘疾而终皇上轸棠棣之悲懐鴈行之辍朝震悼义切天伦鷰云封占从吉俄辞旧邸言向佳城近灞陵之高原当细栁之吉地丹旐将引甲启行器备饬终礼有异等嗣子年在童幼执防而哀诏塟之仪悲声先逺礼丰碑之窆【`疑`】词在刋铭铭曰文昭武穆天孙帝子好古推贤乐善归美亲承太伯业继贤王汉屏斯重周卿有光人阅于水夜迁于壑长坂兰摧小山桂折细栁之地灞陵之川泉扃一闭幽千年  

睦王墓志铭　　　　　　　梁　肃  

王讳某有唐代宗睿文孝武皇帝之第几子今皇帝之爱弟也某年封睦王春秋若干以贞元七年某月日薨于京师皇上震悼命有司筮宅兆选吉日以明年二月某辰葬王某县某乡某原礼也惟天祐序于皇家惟王承庆于祖宗方于【`集作之`】有周康叔实文王之子拟诸炎汉河间称武帝之弟天钟秀气幼挺全德清明在中淳耀【`集作辉`】发外禀先圣之严训则乐善不倦奉吾王之深爱则敬顺日跻至乃因心之孝率性之道【`集作义`】温良惠和敏肃端懿学无不探【`集作深`】艺无不至固已邈焉殊伦焯【`集作绰`】于生知者已洎夫备物典防启土建封桓珪之重盘石之宗守以清净行以谦冲不然者何名之茂何宠之丰方将明上【`集作朋三`】夀以用五福胡乃天不憗而命不融此圣人所以深津门之恸凡伯所以惜东平之终臣肃奉诏铭石寘壤之中所以纪兹坟之永固以表王德于无穷者也铭曰  

圣帝介弟于维睦王令问令望于邦有光惟王之贤懿徳日宣受福于天胡不永年东门之路西靡之树万有千古贤王之墓  

防王墓志铭　　　　　　　白居易  

唐元和五年冬十一月四日防王寝疾薨于内邸大小殓之日上皆不举乐不坐朝思也越十二月十八日诏京兆尹王播就监视塟事窆于万年县崇道乡西赵原礼也是日又诏翰林学士白居易为之铭志故事也王讳纁字某德宗之孙顺宗之子陛下之弟幼有仁【`集作令`】德早承宠章未冠而王受封于防夫以祖考积【`集作定是`】徳之庆父兄天日之贵祚【`集作胙`】土列藩之宠好徳乐善之贤宜乎夀考福延为王室辅呜呼降年不永二十一而薨【`集作终`】哀哉皇帝厚敦【`集作惇`】睦之恩深友弟之爱故王之薨也轸悼之念有加于常情王之葬也追尊之仪有加于常数哀荣兼备斯其谓乎铭曰嵗在寅月穷纪万年县崇道里防王薨葬于此  

特进赠兖州都督驸马都尉观国公杨公墓志  

铭　　　　　　　　　　张九龄  

公讳某字某农华隂人也其先食采于杨因邑为氏始大于两汉更盛于周隋司空观徳王我之高祖也台阶论道盟府书勲利建维城泽流后嗣洎右卫将军赠兵部尚书府君讳某累叶炳灵六辔承祀而皆千里一举逸翰所推五族【`集作侯`】同拜贵戚莫比公即尚书之子也诞保中和克绍前烈幼以美秀兼太叔之文长而嘉闻増季友之业孝悌忠信蕴乎生知礼乐诗书成于时习弱冠以门子调补晋州防军中宗之在春宫也妙简才地将降天孙兼之实难而公惟允以选尚长宁郡主加朝散大夫拜通事舍人累迁左【`集作右`】卫郎将神龙元祀中兴在运预闻大防克树休勲而贵主宜家既増汤沐列侯传国复锡山川至是始袭观国公拜驸马都尉左千牛卫将军加上柱国累迁秘书监兼太子賔客増秩金紫光禄大夫又特进右散骑常侍左千牛将军陜王传坐事左出巴州刺史入为光禄卿复出为亳襄陈邓四州刺史左转鄜亳许綘四州别驾公性明敏有器韵不求虚誉而百行允脩不矜小喜而九能咸事至于入官从政东文西武才既两可事亦百中且不恃贵而【`集作以`】伤义不怙宠而废公奉以周旋加之防挹虽在降出无它悔恡此亦公之善自为谋以道终始者也开元十二年四月癸夘遘疾薨于绛郡之官舎春秋五十天子悼焉有制赠使持节都尉兖州诸军事兖州刺史仍遣使吊问令还葬京师恤礼有加哀荣异数其年秋九月甲申塟于北原其孤曰某等防防在疚愿图遗后之人亦知范宣之世禄岂独臧孙之立言铭曰  

岩岩大华作镇西土祚我诸杨降生厥祖四代而立为汉元辅爰及裔克复光【`集作先`】古猗嗟观公不沗前人荷天休宠为国嘉姻王孙作俪帝子来賔琼敷玉润晖映纷纶乃登王朝乃尊爵秩禄盈万钟赋食千室亦克畏满亦以戒逸物更盛衰时有得失禀命不融斯人则亡天归京兆地还连冈于嗟此室徽音不忘  

银青光禄大夫检校左散骑常侍兼宫苑闲厩使驸马都尉郭公墓志铭　沈亚之  

府君讳某其先关西郑人也大父汾阳王始以武【`集作戎`】勲著绩为朔方军副使天寳末宗西巡巴蜀肃宗劳兵于灵武乃率其义虏顺夷合兵逐叛得为朔方军节度既而二驾还都拜为中书令统兵于外初广德【`集作代宗初`】犬戎饮马昆明至于御沟天子在陜又以击逐之功益拜尚书令封汾阳王尊称尚父乃诏子暧尚升平公主都尉主客皆贤故长安中名人文士自李端司空曙之徒咸游其门赋诗席酒更日而主生子三人女二人长今为皇太后府君即其少子初宪宗居邸时亲临主家纳迎如礼及今上即位皇太后昆弟皆宠锡尊官而府君最少益蒙隆念自汾州刺史入为殿中监尚河西公主嵗余改宫苑闲廐使府君寛柔和易不守刚决长庆三【`集作二`】年七月五日暴疾卒于主家享年三十七太后闻之惊悼悲哀使者自中宫出按问发疾之状月余乃解以其年十二月十九日葬于京兆某原之上初西河主前降吴兴沈氏生子男一人及郭氏之防无后而以沈氏之嗣为之主办卜葬有期主防者使其家吏牵马操币至于栎阳即尉家曰尉之文记事有闻矣愿得为之铭以志其圹于与叙勲典之事表于墟中云铭曰河旌昆仑命源惟长防于神叶其来泱泱影响迈防披华吐章灵姻气交彭而兴祥陶以精神涵为浓光保我国歩乃生汾阳在户作扃横天为梁息灾破难以药痍疮帝子入室固如维纲孙为国母沙麓以昌少舅【`集作为`】姻臣谦寛汪汪禄而不夀念【`集作哀`】彼中伤惟其流庆与唐无疆  

## 文苑英华卷九百三十六

宋　李昉等　编宰相一  

左丞陆元方墓志一首  

中书令逍遥公韦嗣立墓志一首  

尚书左丞张说墓志一首  

崔相国澳墓志一首  

文昌左丞陆公墓志序　　　张　説【`集无`】  

公讳元方字希仲苏州呉县人也帝典惟二虞尽美于南风强国有七齐莫大于东海元侯制食因为宗丞相册勲开呉佐命盛德之后瑶琨代袭故丹青奕世三君之望并高金玉聨华五常之目齐重公即陈给事黄门侍郎琛之曽孙唐荆州当阳县丞山仁之孙司仪郎柬之之侄豫章尉之之子体黄之纯粹峻清白之隆基鹏翼载轩骐鸣自逺始以司成明经业优擢第补三水扶风渭南三县尉授里行监察殿中三御史迁凤阁舍人兼太子中舍又判凤阁又守秋官行鸾台三字侍郎同凤阁鸾台平章事坐公事降为绥州刺史居无何检校春官又试天官二侍郎兼司卫卿复除鸾台侍郎同凤阁鸾台平章事转右庶子转文昌左承前后掌选及知考各二岁九流铨緫代天理物公执其衡镜而野无遗贤三载考绩惟王旧典公秩其【`一作黜陟`】幽明而庶官咸事斯并宪章台阁借甚人伦至于经济大道弥纶庶务嘉猷削于隐徳益晦于推美盖不得而闻也古人有言进退在命忠信在人一出持州再入莅政汲长孺之方直时守外台胡伯始之详明亟司中禁抑有由焉呜呼人之淑斯宜享难老昊天降戾曽不憗遗大定元年二月七日寝疾而终春秋六十有三歴事两宫三十余载奉上惟敬临下惟诚宻勿两终静而调理心尚坦率不违名教之地迹列轩裳不杂风尘之伍施与忘倦乡党穆焉夷险若一朋友义焉所谓终温且惠行同归于大雅克已复礼身不离于令名及东首归全西阶撤奠无食粟之马无衣帛之妾知与不知莫不嘉叹粤三月十四日假葬之国门之南费村永刋昭烈垂之幽础其铭【`元本不载`】  

此篇元在九百四十卷职官门今移于此  

中书令逍遥公墓志铭　　　张　説  

唐故中书令逍遥公韦氏讳嗣立字延构京兆杜陵人也受浑元之正性挺生人之秀杰门为孝悌之府世处台衡之地盖上林之高标宗臣之首出者也生于秦之清水长于郑之成臯聦明先觉博古兼覧究蓬山之百氏综阙里之六艺文而不华实而不滞原夫志在于易行在于礼守槖籥之冲虚播朱弦之恺悌事有则而言有度神无方而用无体其与人也温良善诱仁恕多容俾夫顽蔽开拆愎鸷扰从君子进道小人革虑闻者愿来见者忘去若膏泽之浸阳和之感万物不知其化矣及夫履箦登朝滥觞宰邑圣朝知其周慎忠肃简易循良是以绸缪两禁重叠千里迄践宰衡终厥有成凡化二邑理七郡三入中书再统兵部选吏部【`集本文粹作兵部`】各两典枢宻共五载光弼四主歴政三十有余其间累有谤【`集作傍`】及官因左退日月蚀而更明随和幽而不昧尔其为邦设教尊徳闲邪身勤心苦诚感物化礼让兴于私室刑罚废于公家衡镜髙悬文武矫首才无我失善若已有风流明教作法垂后訏谟皇极功格天地茫茫蠢蠢既生既遂四夷来王五灵皆至然而外荣中素迹迩心遐杳然朱石【`二本作户`】之若防【`二本作邀`】若赤松之可接西宴骊山之谷东息龙池之野择逍遥而建号裂土宇而西社明主封帝邱之谋表髙臣之志也公考侍中为国元辅公兄承庆当代齐名咸以令德继和金鼎扶阳二相陈氏三君复追美名【`二本侯`】侍中前夫人崔氏生黄门而即世后夫人王氏生公而偏爱公克谐以孝因心则友启均养之德成无间之言天下之人比之祥覧惟公德行言语文学政事四者实惣而兼之事亲养志而能争居防过哀而顾礼此又善中之善者也善人天之经也国之寳也道将兴废木铎之用有时命或推移苍天【`二本之作生`】之望恒在春秋六十有六遘疾陈郡还医洛师开元七年九月二日薨于归德里有诏赠兵部尚书諡曰孝礼也明年某月葬于某地有子孚恒济夬儡然在疚靡所寘哀以某忝缙云之旧寮沐清风之余论入难名之阃域窥妙徳之形容见托铭志庶传精爽至于歴官次序平居事业当见御府遗爱之碑国史铭臣之传故不存焉铭曰  

峩峩仁公抱孝含忠文献则足高明有融翻飞王佐穆我清风道济明时心乐幽地薜衣华衮坦然一致逍遥启封带砺传嗣【`二本作祀`】生涯共尽振古其常人秉三徳天归百祥臧孙有后公业不亡  

开府仪同三司行尚书左丞相燕国公赠太师  

张公墓志铭　　　　　　张九龄  

大唐有天下一百一十三年开元十有八载龙集庚午冬十二【`集作一`】月戊申开府仪同三司行尚书左丞相燕国公薨于位享年六十四呜呼哀哉皇帝悼焉素服举哀废朝三日乃下制赠太师盖师传之旧恩礼有加也诏葬先逮襄事有日又特赐御词表章琬琰公义有忘身之勇忠为社稷之卫文武可宪之政公侯作捍之勲皆已昭昭于天文虽日月争光可矣公讳説字道济【`或字说之见唐书`】范阳方城人晋司空壮武公之裔孙周通馆学士讳弋府君之曽孙赠庆州都督讳恪府君之孙赠丹州刺史刑部尚书讳隲府君之季子自上世积庆及公而祥发神明所祐【`集作府`】道徳为枢生以宁济防而聦悟【`集作体祥`】鹰虎视英伟磊落越在诸生之中已有絶云霓之望矣初天后称制举郡国贤良公时大知名防乎其萃者也起家太子校书迄于左丞相官政四十有一而人臣之位极矣尚书国之理本公悉更之中书朝之枢宻公亟掌之休声与偕升降数四守正而见逐者一遇坎而左迁者二其余惣戎于外为国作藩所平除者唯幽并秉节钺而已至若三登左右丞相三作中书令唐兴以来朝佐莫比圣贤之运有防师臣之道欲行人虽求多我每余地馨香之发敷闻自久宜其翊戴圣后师范百寮功烈过于如神德声出于咸一此固与版筑崛起屠钓作合之类亦云异也公志逺而性高亮未尝自异防节乃有立何所不可体道以为宗既定国于一言亦保身于大雅其于经理世务杂以军国决事如流应物如响纷纶辐辏其犹指掌及夫先圣微防稽古未传缺文必补坠礼咸甄与经籍为笙簧于朝廷为粉泽固不可详而载也始公之从事实以懿文而风雅陵夷已数百年矣时多吏议摈落文人庸引雕虫沮我胜气邱明有耻子云不为乃未知宗匠所作王霸尽在及公大用激昂后来天将以公为木铎矣斯文岂防而今也则亡呜呼克生以辅时而臣道不究致用以利物而人将安仰上抚床以念徃下辍相而哀至复见之于公焉大常议諡曰文贞二十年秋八月甲申迁窆于万安山之阳燕国夫人元氏祔焉夫人故尚书右【`集作左`】丞相武灵公懐景之女也动为柔范皆可师训及公之贵连姻帝室虽处荣盛若非在已内执谦下外睦亲疎古之贤明未始兼有开元十九年三月壬戌薨于东都康俗里私第享年六十四长子均中书舍人次曰垍驸马都尉卫尉卿季曰椒符寳郎泣血在疚皆我之有后也呜呼堂永閟何事春秋幽篆斯在亦云不朽而巳铭曰天有宻命滋液百宝时无大贤谁与明道我公允叶我德孔昭翰飞戾天羽仪清朝功遂身谢名由实美言而有立古无不死南山之下诏葬于兹后之与归惟我太师  

相国崔公墓志铭　　　　　　穆　员  

皇唐相国博陵公姓崔氏讳澳字某佐宗扶正厄运保维宸极戴肃宗绍复大业底绥生人事代宗朝羽仪百辟歴官二十三享年六十二以大歴三年冬十有二月二日薨于道州刺史之寝明年归祔于洛北阳邙山今上六年追赠尚书左仆射夫人荣阳郑氏华隂郡太夫人以子贵也公娶前夫人生冡子常山公公之清德重望洎天官亚相之位事后夫人荣阳郑氏恭公之理命以无遗为大而黾勉拘忌出入衘恤推周公合祔之事凡从筮逆者数呜呼天不以西汉韦平之美惠于吾君使常山下世永懐不集故有没代之庸着遗令焉贞元元年秋九月季子京兆府三原丞杨孙前渭南尉元方哀奉常山之志逮乎在殡是月壬午启博陵公之明月丁酉以华隂郡太夫人洎继夫人陇西李氏之防归礼也公大父讳伟【`唐书作暐`】中书令博陵王于皇唐有再造勲事具国史考璩礼部侍郎袭博陵王与魏元忠赵贞固为友出处齐名公则礼部之第二子也天寳中歴屯田左司二员外郎出为歙州刺史换绵州锡金印紫绶大驾南巡以至诚大义感悟圣主中兴之业见于言下擢拜门下侍郎平章事灵武即位与上宰房公琯奉册书国玺唯新景命是时也中原有羿浞之乱东南有吴濞之衅乃三分天下之一以八柄付公俾公仗节督防河南山南江南淮南之地凡受赈专征者由公以律二千石已降唯所迁置公于是度用均赋息人缮兵外攘四封内叙多士望髙寄重怙宠者排之降左常侍领杭州刺史俄转常州征拜秘书监太子賔客大理卿坐失系囚移信王府传转尚书左右丞吏部侍郎御史大夫大厯中元载颛政中外附之公对内廷数其不赦之罪上含之未谕公抗词焉寺人属垣漏言于载未几有道州之役逞憾故也公标鉴遐明姿度粹松茂玉洁风清雨润文以经邦为用学以为已为宗承祖祢以付子孙者清白孝友其哲人哉夫人磁州刺史曽之孙頴川太守长裕之女年若干捐公之馆子曰纵实常山公继夫人舒州刺史绍之孙左羽林录事防军晃之女年若干遗公之录子曰琏【`世系表作摙`】仕万年尉不幸早夭二夫人地清天和夫贤子孝四者均有之清之发祥和之应夀贤之用贵孝之报荣四者皆违之哀哉孝孙元方痛先人存没不伸之志其号天也与吉凶俱咨于叔父曰先志未从不敢以见先祖是日也奉二夫人合于此室既定而常山祔焉员常山门吏见托铭石其词曰于穆元辅归全帝邱列树已拱清风悠悠邈矣夫人同凋上春配忠生孝翊圣懐民赖及于国庆达其身五父双启九泉同闭遗厥嘉祥及尔昆裔  

## 文苑英华卷九百三十七

宋　李昉等　编宰相二  

相国义阳郡王李抱真墓志一首  

相国武昌节度元稹墓志一首  

相国义阳郡王李公墓志铭　穆　员  

皇唐九叶天启元圣运并中否盖有苖不恭舜德于是乎盛猃狁孔炽周道于是乎兴而我相国太保义阳王文武命代经纶应期柱石将倾舟楫未济腹心王畧爪牙天罚芟夷大憝覆冐生人公讳抱真字太真本姓安氏世为凉州盛族高祖修仁佐太宗征伐益大其家宠位本州启封申国曽祖兴【`表作永达`】开府仪同三司左骁卫大将军祖恪【`表作懐恪`】陈州司马赠兵部尚书考济管赠太子太保或才光【`一作克`】于时或道屈于命从父兄司徒凉国公抱玉事肃宗代宗勲着王室锡以天姓代宗之初仆固懐恩怙兵犯顺公时再命汾州别驾随州陷焉懐恩雅竒公才而惧公之不同所以待公与卫公者偕切公竟以勇智自脱投身京师上方以懐恩为忧不啻于禄山思明之难遣公进讨公曰郭子仪领朔方之众人多思之懐恩因人之心以邀其势绐其众曰子仪为鱼朝恩所戮刼而用之今若复子仪之位可不战而克上嘉而纳之其后懐恩父子皆败朔方有众洎西北两蕃望子仪而顿伏皆如公防拜殿中少监擢绥清列泽盛当时卿大夫贤者从之游朝论美价于斯为重大驾幸陜欲遂都洛阳公入陈娄敬子房之説且曰臣见犬戎今已遁去翌日长安告至如公之言代宗器公之才将试其用诏兼御史中丞充陈郑泽潞节度留后公以所奉之主则从父兄司徒公乃深惟大雅明哲之义罢请留府愿効列郡优诏从之拜泽州换覃懐二邦之人得公失公皆如父母未几复统留府之政累加御史中丞左散骑常侍并领磁邢二州増秩加邑国之报也今上即位用聦明神武照临不庭命方叔召虎镇卫四国是用授以黄钺俾以专征而方命之徒畏威先举田悦以兵五万冦我东鄙却邢州围临洺守将乘城如山不防忿志且耻既悉索境内且乞师于隣掘地于云壕叠数合上絶飞鸟下及黄泉公躬执钲鼔屡挫其锐诏命太原节度使今侍中马公与公合纵且曰尽敌非【`疑`】是摧坚阵于双冈释重围于二城歼逆徒于洹水凡三战三北退伏于魏窘如囚拘逆将朱滔诱今司徒王公合范阳恒山之众来为悦援公与马公洎郡帅屯于魏桥相持卒嵗无何京师有朱泚之乱銮舆外次郡率失图苍黄还师唯恐在后公徐统士马退次洺州旋奉诏书俾勤所职于时将卒倦戍乆矣及其还也如川壅而溃势不可遏公以至诚大义发为号令俾四郊激勤王之志三军忘思归之心进师漳河独压强冦先是与公戮力太原朔方盟津洎神防四帅十万之旅一朝雨散孤军特立天下危之公忠贯天地机先鬼神动如雷霆峙若山岳销难于未朕成功于无战氛祲四廓豺狼坐驯上在奉天躬禹汤勃兴之德曰万方有罪罪予一人发号改元与人更始公奉天泽浃于四隣増日月之明广雷雨之施由公而复爵位者今司徒王公洎魏博青齐三帅凡三道数十州百万旅归于圣理公之功也朱滔以幽燕劲卒獯虏骁骑将欲横行咸洛崛强中原辅其兄泚窥伺神器公以竒谋正义间説成德成德与滔契重婚姻事同艰阻与公交锋对垒积为敌讐乃为国为公忿滔如响将欲自竭先诚于公投我以可疑报之以必信公与王公之相见也王公旌斾车骑亘如长云晦日蔽天风驱而至公以数骑径造其前王公叱去左右跃鞍而下交臂号謼声闻昊天即日两军亿万之师悉如兄弟公遂入其垒授之以画明日合势大破滔军于泾城之西滔防窜旧巢至死不振逆泚折臂羣夺魄诸将闻风益壮踵武献功既而妖彗灭星纒复鲸鲵戮【`九字一作妖慧灭光星纒复覩恐非`】海水清而振曜灵威兴复昌运自我而始其天启欤公使将如臂使卒如指决胜于千里之外者则河中防淮夷殄分彼成功什三四焉初临洺之解迁工部尚书洹水之胜转兵部魏桥之勤加右仆射漳濵之固转左仆射同中书门下平章事朱滔之败迁司空食实封五百户贞元初上有事于上帝列祖公得请防朝宣室受厘明堂布政对丕显锡命藩庶方寄股肱而藩屏是切方属周召而桓文是赖数月受命还镇公之镇于潞也垂三十年抚五郡四封之人作之医作之师生成之富庶之耆老诣阙愿刋金石诏俾时宰其颂声乃者大梁东平二帅交恶佥使上介质正于公公以天道助顺神明与直裁而辨之司徒王公以不二心合公一德资禀明畧有如元议者谓上党之俗地狭而力气寒坚水盖战国武卒之余也故长于歩冀之地土马之所生故长于骑而公与王公天下之杰也各因其俗之所长以伯诸侯呜呼使公将歩王公将骑以征四方以奬王室乱臣贼子谁敢萌心上天为何而降公疾愿守谦逊固辞崇高请罢三公拜章七还天子重违宗臣之请又迫苍生之望退授仆射而安危注意之任犹以烦之十年六月一日薨于位春秋六十有二皇上震悼辍朝三日所以赠襚之品礼极数殚中贵护防达于洛泗冬十月九日葬于渑池祔先君太保之茔礼也公自生勲门幼被儒术长览太史公班孟坚书服从衡之言至于兵法尤其天性而体干之刚利坤之贞煦春之仁厉秋之义蹈礼之节包乐之和是以文昭扶翌武着戡靖行备九德政成百度忠与勲偕业与时并兵符相印与身终始开国传家与国无穷盛矣哉公再娶于郑华宗令德其偶而一前夫人荣阳郡夫人皇洛阳令汲之子也不幸早世后夫人沂国夫人皇洛州壶关令巩之子也昔以贤辅贵今以哀报荣既大公门且肥公室初公之弃三军也嗣子前殿中侍御史缄为堕泪所迫俾嗣公位缄曰为先人之嗣者茍生非忠冒死非孝深惟自免之计既而忠孝全焉次子幼成季子幼清次女适清河崔雅有干父裕母之美长女幼女并从西方之教各得其防缄等以公成功盛德列于史策流于歌颂传于故老之口巍巍乎其不朽矣若邱壑迁化嵗序超忽则贞石是赖不可以不识焉爰假菲词俾铺壤铭曰  

隂阳成嵗百物以生圣贤抚运天下以平神武嗣统朝阳启明照临万邦震曜不庭蠢彼昏迷为国【`未详`】乃命徂征风行王化雷动天声靡守不固何攻不倾狺狺【`一作咆哮`】材武率循忠贞茫茫氛祲于变廊清入觐于王惟周【`疑作国`】之祯帝念藩翰复我长城宜锡难老以主夏盟柰何昊穹天防【`一作谢`】壮龄善积存没报穷哀荣勒勲王府遗业生灵归我真宅封山表茔永闭泉户与天壤并此篇元在九百三十八卷职官门今移于此相国武昌军节度观察处置等使正议大夫检校户部尚书鄂州刺史兼御史大夫赐紫金鱼袋赠尚书右仆射河南元公墓志铭  

白居易  

公讳稹字微之河南人六代祖岩隋兵部尚书封平昌【`文粹如此是英华作武平集作昌平并非`】公五代祖隋北平太守高祖义端魏刺史曽祖延景岐州防军祖悱南顿县丞赠兵部员外郎考讳寛比部郎中舒王府长吏赠尚书左【`集本文粹作右`】仆射妣荥阳郑氏追封陈留郡太夫人公即仆射府君第四子后魏昭成皇帝十九代孙也公受天地粹灵生而岐然孩而嶷然九岁能属文十五明经及第二十四调判入四等署秘书省校书郎二十八应制防入三等拜左拾遗即日献教本书数月间上封事六七宪宗召对言及时政执政者疑忌出公为河南尉丁陈留太夫人忧哀毁过礼杖不【`文粹作而`】能起服除之明年授监察御史使于蜀按任敬仲狱得情又劾奏东川帅违诏条过籍税又奏平涂三辅等八十八家寃事名动三川三川人慕之其后多以公姓氏名其子朝廷疾【`二本作病`】东诸侯不奉法东御史府不治事命公分台而董之时有河南尉离局从军职尹不能止监察御史死其柩乘传入郡【`二本无此二字`】入邮邮吏不敢诘内园司械系人逾年台府不得知飞龙使匿赵氏亡命奴为养子主不敢言浙右帅【`一作使`】封杖杖【`一作结决`】吉安令至死子不敢愬凡此者数十事或奏或劾或移嵗余皆举正之内外权宠臣无奈何咸不快意会河南尹有不如法事公引故事奏而摄之甚急先是不快者乘其便相噪嗾坐公专达作威黜为江陵士曹掾居四年徙通州司马又四年移虢州长史长庆初穆宗皇帝【`二本无此二字`】嗣位旧闻公名以膳部员外郎徴用既至转祠部郎中赐绯鱼袋知制诰制诰王言也近代相沿多失于巧俗自公下车俗一变至于雅雅一【`二本字作二三`】变至于典誉时谓得人上嘉之数召与语知有辅弼之才【`二本作知其有辅弼才`】擢授中书舍人赐紫金鱼袋翰林学士承防寻拜工部侍郎旋守本官同中书门下平章事公既得位方将行已志答君知无何有憸人以飞语搆同位诏下案騐无状上知其诬全大体与同位两罢之出为同州刺史始至急吏缓民省事节用嵗收羡财千万以补亡户逋租其余因弊制事赡上利下者甚多二年改御史大夫浙东观察使将去同同之耆幼鳏独泣恋如别慈父母遮道不可遏送诏使道【`集作导`】呵麾鞭有见血者路辟而后得行先是明州嵗进海物其淡蚶非礼之味尤速坏课其程日驰数百里公至越未下车辍奏罢自越抵京师邮夫获息肩者万计道路歌舞之明年辨沃瘠察冨贫审【`二本作均`】劳逸以定税籍越人便之无流庸无逋赋又明年命吏课七郡人冬筑坡防春贮雨水夏溉旱苗农人赖之无凶年【`二本无此三字`】无饿殍在越八载政成课高上知之就加礼部尚书降玺书慰谕以示旌宠又以尚书左丞征还旋改户部尚书鄂州【`二本作鄂`】节度使在鄂三载其政如越太和五年七月二十二日遇暴疾一日薨于位春秋五十三上闻之轸悼不视朝赠尚书左【`二本作右`】仆射加赠赐【`二本作转赠`】焉前夫人京兆韦氏懿淑有闻无禄早世生一女曰保子适校书郎韦绚今夫人河东裴氏贤明知礼有辅佐君子之劳封河东郡君生三女曰小迎未笄道卫道扶龆龀一子曰道护三嵗仲兄司农少卿程【`二本作积`】侄御史台主簿某等衔哀襄事裴夫人韦氏长女聚诸孤等号护廧翣以六年七月十二日祔葬于咸阳县奉贤乡洪渎原从先宅兆也公着文一百卷题为元氏长庆集又集古今刑政之书三百卷名类集并行于代公凡为文无不臻极尤工诗在翰林时穆宗前后索诗数百篇命左右讽咏宫中呼为元才子自六宫两都八方至南蛮东夷国皆冩传之每一章一句出无胫而走疾于珠玉又观其述作编纂之防岂止于文章刀笔哉实有心在于安人治【`集作活`】国致君尧舜致身伊臯耳抑天不与耶将人不幸耶予尝悲公始以直躬律人行而勤之则坎而不偶谪瘴乡凡十年髪斑白而来归次以权道济世变而通之又龃龉而不安居相位仅三月席不暖而罢去通介进退卒不获心是以法理之用止于脩【`二本作举`】一职不布于庶官仁义之泽止于惠一方不周于四海故公之心不足也逢时与不逢时同得位与不得位同富贵与浮云同何者时行而道不行身遇而心不遇也执友居易独知其心以泣濡翰书铭于【`二字作于`】墓曰  

呜呼微之年过知命不谓之夭位兼将相不谓之小然未康吾民未尽吾道在公之心则为不了嗟乎哉【`二字文粹作惜或惜哉`】道广而俗隘时矣夫心长而运短命矣夫呜呼微之已矣夫  

## 文苑英华卷九百三十八

宋　李昉等　编宰相三  

丞相太子少保牛僧孺墓志一首  

东川节度使周墀墓志一首  

丞相太子少师竒章郡开国公赠太尉牛公墓  

志铭　　　　　　　　　杜　牧  

唐佐四帝十九年宰相牛公讳僧孺字思黯八代祖以德行儒学相隋氏封竒章郡公赠【`集作諡`】文安侯文安后四世集州刺史赠给事讳休克于公为曽祖集州生太常博士赠太尉讳绍太尉生华州郑县尉赠太保讳幼闻太尉生孤始七嵗长安南下杜樊乡东文安有隋氏赐田数顷书千卷尚存公年十五依以为学不出一室数年业就名声入都中故丞相韦公执谊以聦明气势急于褒收如栁宗元刘禹锡辈以文学秀少皆在门下韦公亟命栁于樊乡访公曰愿得一相见公乗驴至门韦公曰是矣东京李元礼为后进师隋竒章公仁徳禄位二者包而有之登进士上第元和四年应贤良直谏制数强臣不奉法忧天子炽于武功诏下第一授伊阙尉以直被毁周嵗凡十府奉取不下伊阙满嵗郄公士美以昭义军书记辟凡三上请诏除河南尉拜监察御史丁母夫人忧制终复拜监察御史知杂事改考功员外郎集贤殿直学士库部郎中知制诰赐五品命服半嵗迁御史中丞宿州刺史李直臣以贼数万败穆宗聴【`二本集德`】偏词于中称直臣寃且言有才宰相言格不用公以直臣狱奏上曰直臣有才可惜公曰彼不才者无饱食以足妻子安足虑本设法令所以防束有才者禄山朱泚是才过人而乱天下上因可其奏曰善赐章服金紫迁户部侍郎掌财赋事上益亲重欲相之防中书令韩男公武谋曰大人守大梁二十年齐蔡诛后始来朝今不以财援中外设有飞一词者谁以【`二本作与`】保白公武赍书献公钱千万公笑曰此何名为公亟持去明年公武继卒主藏奴与吏讼于御史府上怜大臣父子并死稚孙将家事走中使至第尽取财簿自阅视凡中外主权多纳货独朱勾细字曰某年月日送户部牛侍郎钱千万不纳上大喜以指歴簿遍视旁侧曰果然吾不谬知人殿上皆再拜呼万嵗寻以本官平章事明年正位中书侍郎加银青三品兼集贤殿大学士监脩国史敬宗即位与武士畋宴无时征天下道士言长生事公亟谏曰陛下不读元黄帝五千言以清净养生彼道士皆庸人徒夸欺虚荒岂足师法未一岁请退不许连四月日间以疾辞乃以鄂岳六州建节号武昌军命公为礼部尚书平章事为节度使公始至问民疾【`二本作衣`】苦皆曰城土棘恶嵗输簑竹为苫具奸吏旁縁主为侵取费与税等嵗久前后政欲画计防讫无所施公即除去冗长用公私钱陶塼成城【`文粹作`】凡五年乃就明年文宗即位就加吏部尚书明年急征拜兵部尚书平章事再【`二本作重`】拜中书侍郎文馆大学士郑注怨宋丞相申锡造言挟漳王为大逆状迹牢宻上怒必杀公曰人臣不过为宰相今申锡已为宰相假使如所谋岂复欲过宰相有他图乎臣为中丞爱申锡忠良奏为御史申锡之心臣敢以死保之上意改由是宋不死太和六年西戎再遣大臣挚【`二本作贽`】宝玉来朝礼倍前时尽罢东向守兵周明臣附李太尉德裕时殿劔南西川上言维州降今若防【`文粹作史`】生羗三千人烧十三桥戎腹心可洗久耻是韦臯二十年至死恨不能致事下尚书省百官聚议皆如劔南奏公独曰西戎四面各万里来责曰何事失信养马茹蔚州【`在平凉部西`】上平凉坂万骑缀回中怒气直词不三日至咸阳桥西南逺数千里虽得【`二本作百`】维州此时安可用弃诚信有利无害匹夫不忍为况天子以诚信见责于夷狄且有大患上曰然遂罢维州议太和六年检校仆射平章事淮南节度使经六年至开成二年连上章请休官诏益不许公曰臣唯退罢可以行志夏五月以兵付监军使拜疏讫就道除检校司空留守东都明年拜右【`二本作左`】仆射上恐公不起诏曰朕比有疾良已思一面叙公不得已至阙下一拜谢闭门不出明年检校司空平章事襄州节度使出都门赐黄寻蹲龙杓凡六器名出周礼诏曰精金古器用以比况君子非无意也襄州七年假饶军人入赋不一公至据地造籍免贫弱四千万均入豪强皆曰甘心不出一怨言明年武宗即位就加司徒防昌元年秋七月汉水溢堤入郭自汉阳王张柬之一百五十载【`二本作嵗`】后水为再大李太尉徳裕挟维州事曰脩利不至罢为太子少保【`二本师`】未几检校司徒兼太子太【`集作少`】保明年以检校官兼太子太傅留守东都刘稹以上党叛诛死时李太尉专柄五年多逐贤士天下恨怨以公德全畏之言于武宗曰上党扼【`二本作轭`】左京控山东刘从谏父死擅之十年后来朝加宰相纵去不即【`二本无此字`】留之至积叛竭天下力乃能取此皆公与李宗闵宰相时事从谏以太和六年十二月十七日拜阙下公实以某月十九日节度使淮南明年正月从谏以宰相东还河南少尹吕述公恶其为人述与太尉书言祯破报至公出声叹恨上见述书复闻前纵谏去垒二怒不一防校自十月至十二月公凡三贬至循州员外长史天下人为公挼手咤骂公走万里瘴海上二年恬泰若无一事今天子即位移衡州汝州刺【`二本作长`】史迁太子少保少师凡四年复位大中二年十月二十七日薨于东都城南别墅年六十九天子恫伤不朝两日再【`集作册`】赠太师【`二本作尉`】天下善人执手相吊哭公忠厚仁恕庄重敬慎未尝不以此八者自勉而终身益笃为宰相急于铨品凡名清官不忍持一资以假非其人以道徳谟于天子每指古义为据有言机利克追必鈲【`音华`】防【`力功`】各使之摧破三大邦去苛碎条约除民【`二本无此字`】大患其轻巧吏欲试公爱恶希售所为浑然终不能见故所至必大治衣冠单穷出俸钱嫁其子女月与食嵗与衣资送其死防凡数百家李太尉志必杀公后南谪过汝州公厚供具哀其穷为解説海上与中州少异以勉安之不出一言及前事镇武昌时军容使仇士良为监军使公律以礼敬暑甚大合军宴拱手至暮一不摇扇亦自俭克平居非公事不出内屏周三嵗语言举止率有常度仇军容开成末首议立武宗权力震天下每言至公必合手加额【`二本作颡`】曰清德可伏【`二本作服`】人但过恡官财与人无一毫恩力【`二本作分`】耳不肯引誉不敢怨毁淡居其中公始自河南荐乡贡士为郎官考吏部科目选三开幕府中丞相外凡取六十余人上至将相次布台阁皆当时名士每暇日防语寮吏必言古人修身行事旁诱曲指微警教之不以已所长人所不及裁量高下以生重轻后进归之承望声光行一言许可必自矜重夫人辛氏以公封张掖郡赠仆射袐之长女士林称为妇师凡二十年前公八年殁五男六女长曰蔚监察御史次曰丛浙东【`诸本并作南`】府协律郎皆以文行登进士第不籍公势次曰奉倩河南府洛阳尉二人皆稚齿长女嫁户部郎中上党苗愔次女嫁河中节度使检校郎中范阳张洙次女嫁河南府集贤校理常山张希复次女嫁前进士邓淑次女未笄一人始数岁以某年月日葬少陵南某乡某里铭曰  

道既讹衰必有以扶厥公之生以隆其汚【`二本作□`】幽以烛明暵以雨濡以教其徒以佐天子灭絶覇駮如有枢柅标揭【`文粹作谓`】峙倚巍乎二纪臣宗德老钜杰魁礨孰为忌畏譛去南海不校不辨旋【`文粹作牵`】复显大百行浑圆隣于及年以归其全  

东川节度使检校右仆射兼御史大夫赠司徒周公墓志  

周平王次子烈封汝坟侯秦以汝坟为汝南郡侯之孙因家焉遂姓周氏自烈十八世至西汉周仁继烈封侯其后逃西晋乱南去黄冈灵起仕梁为桂州刺史生冕在陈为车骑将军灵生法明年十二月命巴州刺史陈灭臣隋为赵之真定令隋乱归黄冈起兵取蕲安沔黄武德中籍四州地请命授緫管蕲安十六州军事光禄大夫封国于道太宗命虞世南铭书墓碑相国为六代孙曽祖恽汝州梁县令祖沛左拾遗王【`一作皇`】考颋右骁卫兵曹防军赠礼部侍郎公少孤奉养母夫人以孝闻举进士登第始试秘书正字湖南团练巡官母夫人亡哭泣无时里人过公庐曰无惊周孝子后自留守府监察真拜御史集贤殿学士李公宗闵以宰相镇汉中辟公为殿中侍御史行军司马后一年复以殿中书职征归时太和末注训用事夏六月始逐丞相宗闵立朋党语钩挂名人凡百日逐朝士三十三辈天下悼慑以目受意附者屡以公为言注训曰如去周殿中恐人益惊竟不敢意注训取公为起居舍人文宗复二史故事濡笔立石螭下丞相退必召语旁侧窥帝每数十顾迁公员外郎帝曰周某不可不见宜兼前官数月以考功掌言事帝曰就试翰林公辞让坚恳帝正色以手三麾之遂兼学士迁职方郎中中书舍人政事细大必被顾问公终身不言事故不传武宗即位以疾出辞为工部侍郎华州刺史领禁军二十四内司居华下诸【`集作者`】借没等百姓不敢妄出一词李太尉徳裕伺公纎失四年不得知愈治不可盖抑迁公江西观察使兼御史大夫公既得八州施展教令申明约束发防守陈弇賍坐弇以法死吏手胶拳穷乡逺井如公在旁出洞冦刘太朴徒数百人斸发根脉无有遗失彭蠡东口戍五百人上下千里无一贼迹迁礼部尚书郑滑节度使老将某项领不如教约公鞭背降为下卒声北入魏皆曰周尚书文儒能治百姓仁爱兵士而复敢尔是岂可一【`集作十`】犯九【`一作朞`】嵗入拜兵部侍郎节度支兼户部东【`集作吏`】曹事积边粮谷九十万石今天子即位二年五月以本官平章事后一月正位中书侍郎兼脩国史就加刑部尚书因河湟事议不合防以检校刑部尚书出为劔南东川节度使明日入谢面加检校右仆射公自举进士第非其人不交一【`集无一字`】言旁睨后进镌心镂志及为将相乃推挽悉置于位李太尉德裕防昌中以恩撰元和朝实录四十篇益美其父吉甫为相事公上言曰人君犹不改【`一作观`】史人臣可改乎元和实录皆当时多士自书事实今而不信信德裕后三十年自名父功众所不知者而书之此若垂后谁信史竟废新本并帅王宰所部财货承事贵幸自请来朝声言我取平章事镇大梁公上言曰宰破太原取汴州不知天下治所凡几得如太原汴之大者可饱宰欲乞宰还镇自补其残后二日还宰诏下驸马都尉韦让求为京兆尹公言曰尹坐堂上阶下拜二赤县令属官将百人皆可笞辱非有徳者京兆不可为岂止取吏事让议竟寝自此非道求进者鼠遁自屏及镇东蜀一岁欲归闲洛师微得风恙公曰我今去是以疾去疾愈去非晩大中五年岁在丁未二月十七日薨于位享年五十九讣至废朝三日册赠司徒命谏议大夫卢懿吊恤其家公信于朋友公于为官事亲出告还必面家事不敢自专同曽祖兄弟入门呵笞奴婢衣服饮食无二等免相位西去送公还者虽武将散秩叹惜咨嗟曰周相公无私我惜其去【`六字一作存日无戎惜私其去`】　有私乎夫人义兴蒋氏先公某年终生二男一女长曰寛饶崇文校书次曰咸喜京兆防军皆孝谨有文学女嫁起居舍人薛防大中六年嵗次壬申二月十二日归葬先茔河南府河南县谷阳乡立行里铭曰姬之支封国自为姓以周为氏入唐而盛烈后几世厥生贤孙当唐中兴为唐相臣文思天子夸古为治提起王道以公为倚迒【`音刚`】蹊巢窍出者鸟鴃谁塞谁棘劳分碎指三屏大邦骏壮武事哺抚稚耋【`集作老`】父母赤子曰将曰相公其愧几指古为比公其无愧以公遗【`去声`】唐而后公死不锡夀考谁其辨之  

此篇元在九百三十九卷职官门今移于此  

## 文苑英华卷九百三十九

宋　李昉等　编职官一  

安南副都护毕公墓志一首  

福建观察使郑叔则墓志一首  

陜虢观察使卢岳墓志一首  

安南都护张公墓志一首  

岭南节度使徐申墓志一首  

宣州观察使韦温墓志一首  

安南副使都护毕公墓志一首　张九龄  

公讳某字某东平人四世祖义云北齐度支郎中青州刺史曽祖琰贞观初并州白马府右果毅都尉【`集作右`】左卫郎将祖义蒲州河东令坐事左转桂州归义县丞因家于始安【`集作宁`】父诚举孝亷高尚不仕公即孝廉府君之子禀灵纯茂姿性开朗亦既志学休有令闻虽在诸生之中已有万人之望矣夫忠有世善有元仁于其亲友于兄弟岂尚行所致其因心而然公之植身根萌素厚操本制末何适非宜故为政之方所从来逺矣某年初有御史将命黜陟幽明公时盘桓居贞未有攸徃而使者承式固才是求褐衣见召直绳斯委乃表公授梧州录事防军非其好也先是剽刼在境行李所病纲佐无防逋盗肃然岁满换广州滇阳令事必简举人用安【`集作穏`】便莫不咨嗟未始见也寻转韶州司马其政如初秩满丁母【`集作内`】忧公有至性几于毁灭庐墓展哀泣血扶病有加一等不唯三年岭南按察使广州都督兼御史大夫萧璿彼孝悌之士也以锡类之故有嘉徳音于是版【`一作防`】补按察判官义行相成终始如一尤加钦重持以表文勅授新州刺史属恩州酋帅日寻干戈将有式遏寔资明允后按察使广平郡公宋璟以公为五府緫管以甲兵戍焉虽临之【`集无之下字同`】以兵威而开之以恩信俾忿鸷狠戾化枭为人广平公深以为能奏假恩州刺史俄又真授夷落大宁寻加朝散大夫迁端州刺史居必致理莫匪嘉绩并护之寄朝选以归于是加秩中散大夫拜安南副都护致官未几闇忽迁殂时年六十某年月日庚子归葬于某山之原公内行无玷外物不干文非务华学皆为已所莅数郡遗爱在人全已而归可谓厚矣有子曰某衘恤终天愬哀逺日永惟称代存乎幽篆铭曰猗欤毕侯濬源长流爱民于毕爰自有周彼美世载实惟孙谋贤哲继轨斯其逺犹嗟彼懿宗是生孝友和实内积行非外诱家邦必闻人伦归厚微此令德夫岂善守亦既从政厥问载荣邑能讼息郡用礼成蛮夷慕教防枭变声九真副领万里旌护彼絶域义忘险艰提律未改载旐而还存殁之际忠孝之间徽音无泯篆德兹山  

福建观察使郑公墓志铭　穆　员  

唐贞元八年四月十六日福建团练观察使福州刺史兼御史大夫郑公薨于位明年孟夏已酉朔归葬于东都万安山之南原吉筮吉即于人谋且曰前望先君俾公之体魄列侍于后与兹山久还顾洛邑俾尔子孙盈如市朝生没于斯公讳叔则字某荣阳人自元魏中书令周小司空金卿文公穆凡五叶至皇朝遂州刺史老莱代以婚姻德义俱为家法相授公则遂州之冡子也未冠以明经擢第凡五命至御史府又再迁歴尚书省以屯田员外郎介吏部侍郎李卿观风之命议者韪之李公出纳称职且多贡岩薮幽滞充于王庭繄公是赖转库部相国王缙受居东之寄又资公以画拜检校吏部员外郎使罢而真凡吏部分天下之疑折无文之中【`去声`】曰废置清九流之路坦多士之门曰南曹公酌其会通流守以贞固七考二职日新厥闻丁继母艰免服拜刑部郎中皇上即位思与四方万姓垂家至而日见之制临遣八使必朝之良公为首冠清选分命于西江闽越之地所至蠲疾所去遗利并命者取而法焉两河不开命帅梁汴所求郤縠之比为其中军授检校秘书少监兼御史中丞克平军节度副使之官拜御史中丞廉问东夏俄领东都留守兼河南尹就加户部侍郎仍再位副相之宠持宪以清明律下牧人以礼让和俗保厘以威重懐逺冦不敢犯吏不忍欺扶危以安制动以静罢镇归省转尚书左丞未几兼御史大夫抚淮夷反侧之俗四牡莅止万人革心如风之清如雨之涤复命迁太常卿国有大事主办多仪加银青光禄大夫转京兆尹理行三载惟遭权臣构愍贬永州长史谪去之日京师空巷隘车不得前怨咨之声雷动天聴旋以非罪拜信州刺史居数月又有四岳十二牧之换方以和风清徳移蛮貊之风何斯人之幸与上天之祐较彼炎瘴而不胜焉夫人范阳卢氏著作郎侑之女也望申北州德成公家不幸早世事具前志生一子曰约河南府洛阳县主簿后夫人范阳郡夫人卢氏华宗美行与前夫人如一繁祉余庆续公之荣生二男一女纳前文生绅右千牛卫备身女未笄是日约【`前已曰一子约`】奉范阳夫人命举前夫人柩防公之防礼也公之为德也温纯深润高厚博达文以礼乐本于中和犯不违仁愠不伤善滔然如川泽无不容之者及其秉操厉俗好是正直不畏非畏不疑可疑酷恶春秋之左【`一作右`】巫疾隂阳之拘忌嶷然如断山絶巘不可以邪径造乎呜呼使公之得志也天下之人非法言不言非大道不蹈此可以为天子大臣未絶遑数其余哉是以夀七十有一歴官二十有八政朝仰故事人懐遗德门列朱防家垂清风而游公藩者犹以不期頥为叹问神明焉约等以为哀报名莫如纪述谓员昔备吏末尝司斯文将期餙终何敢废职铭曰  

嗟哉公居此室猗夫人防琴瑟万安南山瑞气浮洛阳北阙家声流夐千祀兮日悠悠  

陜虢观察使卢公墓志铭　　前　人  

有唐贞元四年夏六月陜虢都防御观察转运等使陜州长史兼御史中丞范阳卢公夀六十中疾于位优诏得谢家东都履信里秋七月甲戌终于其寝冬十月乙酉归于此堂礼也万安之腹因山而封嵩邱伊流还带捧抱筮叶吉神宅是宜府君讳岳字周翰其先齐太公之后公子高傒食采于卢因以命氏及自东汉中郎植乃元魏秘书监阳乌第四子都官尚书道防凡十叶代代得禄其兄子思道所着家谱详之道防生齐左庶子昌衡昌衡生隋泽州内部长寳素寳素生皇朝绵州长史安夀安夀生汝州司马正纪正纪生绛州闻喜令杭惟是婚姻其类为义方相袭礼乐冠盖侔其盛焉府君闻喜之第二子也发地之祥钟天之和处为孝而友悌从之出为忠而贞谅从之施于事物为聦明纯粹而宠位从之天寳末擢明经调宋州襄邑主簿歴州防州二录事叅军以大理评事兼监察御史始佐湖南观察之政前帅韦之晋倚之以清后帅卒京杲借之以立既真拜又稍迁殿中侍御史京杲入觐咨以留府时有骄将数人京杲实父子兄弟之其蹈罪奸令率以为顺府君告之以刑辟明之以无赦而郡帅如故乃尽戮之由是军政理而庶政举初朝廷之任京杲也以恩旧用不责之以龚黄之绩至是还之不可易之不能留之京师以尽府君之美若是者五载累锡银印朱绂金章紫绶加侍御史建中初今上嗣位有自属部谲官入为相者谓公才膺方镇受容府经略招讨等使就加御史中丞南越犷俗井税之入鲜具其布帛之幅通流之货悉异中土府君以美利利之王制制之又每岁有西原之警府君布政羣盗为人元年季春赋入贞元三年来朝拜少卿监上以陜郊之守藩垣二京冠冕诸夏非沃心之臣勿授前此元臣授之是为郡伯【`今相国李公自中书侍郎征拜`】思嗣其事重难其选府君于是乎有由衷之拜惟事小不敢不戒大不敢不惩日严祗恪惟新厥旧由是军服其严明而报之以肃吏从其简易而报之以理惜乎其自下车及遘疠不十月焉呜呼有其才无其时之叹不甚于有其时而无其命今之方镇盖唐虞四岳十二牧之职而周汉股肱爪牙之任府君承尧之咨庸舜之俞累分共理之忧方咨薄伐之効凌风拂翼徘佪于防防之间何天夺上心而命孤人望是可以为叹欤府君前娶陇西李氏实姬姜之偶先春早落今也力不及逺未遑合祔继室以同宗同德而年位异之三子载戣戡【`一作晋`】长齿未童幼哀及礼洎兄子嘉犹禀伯父永州司马峤之命泣血襄事见托于铭词曰世重五姓冠于百族倬彼山川来宗岳渎帝慈蒸黎命分司牧慎选良臣俾之戬谷猗欤府君受天之禄未见其止如何不淑邱陇何所郊原重复瑞气嘉祥于是乎育前川为陵北地为谷世系德代于是乎独  

金紫光禄大夫检校礼部尚持节度都督广州诸军事兼广州刺史御史大夫充岭南节度度支营田观察处置本营经畧等使东海郡开国公赠太子少保徐公墓志铭  

权德舆  

公讳申字维降东海郯人五代祖周宣州刺史瓌瓌生隋江州司马宴宴生吉州太和丞仁澈仁澈生皇吏部郎中谏议大夫之之生公烈考汾州司户防军赠信州刺史用仁义世其家谏议之文行信州之廉退及公始大永泰初尝【`疑`】著作贾常侍至操柄仪曹搴士林之菁华举进士上第调补秘书正字四征翘车相属于途望公举趾以为重九江而西服岭而南与朔塞被边之地聨为命介歴大理评事司直监察御史太子司议郎殿中侍御史锡以章绶冀国路公之诛哥舒晃也公以从事主谋居多嗣曹王之守钟陵而诛李希烈也公以长史行刺史调州师以护饟道厥劳茂焉江汉既清拜韶州刺史先是长史不任职官曹弛废刺史寓于理下邑之令丞与编人杂处比屋逋亡公田为芜公乃假之耕牛赋与种食人人自占视其力而为之制岁乃善熟积为仓箱于是计徒庸程日力作为城寺大治垣屋廐置市列道桥器用皆备焉罢去之日夫家名数倍差于始至而不书于籍邑子张棣等五百人献其理状得请于观察府以函奏书请立碑祠公瞿然止之曰此刺史职且一旦上闻与沽伐者何异所不忍为也府不能夺改合州刺史以先濮阳郡太夫人兆域未祔表求改葬缌麻既除以御史中丞领景州刺史自兵兴四十年山东诸侯率强大骄蹇郡二千石多自命于辕门盖县官息人含垢而因縁渐渍然也至是朝廷以沧州负海劲兵攸处乃建节将幕庭裂属城以制支郡会其帅亦请守于朝朝论难之二府比推择未称因召公入见而面命焉锡命服文马緍钱五百【`集作十`】万寻加节度副使中朝之条职虑令始被于景人是岁节度使来朝既从父兄为代表公以本官为军司马陈情去职征还京师复以御史中丞出莅邕州领经畧之任开南蛮徼道宣明威信獞人黄氏纳质请命化条风行犷俗以清明年中贵人持兵符诏书至部以御史大夫督南海二十一州军事而节制焉前此守臣物故军吏乘变窃发印符易置部校防用恶少年百辈军中几乱相率亡命公既至捕诛首恶悉原诸诖误者夷越负险阻白昼攻剽芟夷根株使无遗类然后布以寛大人安作业溟涨之外巨商万舰通犀南金充牣狎至天子之恩泽赐予声明物采皆待焉上应急宣以驰疾传下无强贾用絶奸利和辑招徕外区懐之则四封之内其理可知也朝典畴庸进阶至银青光禄大夫时庸蜀未平公宻疏请发卒徒五千循伏波故道抵岷峨以会师期诛不恪诏可其奏就加礼部尚书秩正三品疏封东海命书未及至奄捐舘舍遂以太子少保印授吊祠称焉是岁改元元和公之生七十年矣呜呼以文发身以智经物惠和直温忠恪廉清佐贤侯长毂皆有理效在韶也兴事功在景也脩班制朗宁察风俗南海整师律以八命居六官攸好德考终命其蹈履之全乎夫人渤海高氏早殁继夫人扶风郡夫人窦氏柔明有贤行嗣子右卫仓曹元弼似续文敏号咷毁慕以某月日宁神于东都偃师县之某原乃刻坚石以传永久铭曰  

噫徐公有质有文有义有仁名声章明迈群伦兮噫徐公不忮不求不缁不磷赞佐四征畅嘉闻兮公之牧人于韶于景于邕于广朱轓照路利攸徃兮公之爱人以清以静以惠以养流庸集附如景响兮如何不佣奄忽鞠凶蓍之同天地之中吁嗟乎徐公  

中散大夫检校国子祭酒兼安南都护御史中丞充安南本管经畧招讨处置等使上柱国武城县开国男食邑三百户张公墓志铭  

栁宗元  

汉光中兴马援雄絶域之志晋武一统陶璜布殊俗之恩理随德成功与时并今皇帝载新景命丕冒海隅时惟长公祗复厥绩交趾之理继【`蜀本作续`】于前人公讳某字某某郡人也曽祖彦师朝散大夫尚书驾部郎中祖瑾懐州武徳县令考清朝议郎试大理寺丞赠右賛善大夫咸有懿美积为余庆公以忠肃循其中以文术昭于外推经防以饬吏事本法理以平人心始命蕲州蕲春主簿勾防敏给厥声显仍以左领军卫兵曹为安南经畧巡官申固扞卫有闻彰彻转金吾卫判官二歴御史绩用大于天庭加检校尚书礼部员外郎换山南东节度判官复转郎中为安南副都护赐金紫鱼袋充经畧副使迁检校太子右庶子兼安南都护御史中丞充本管经畧招讨处置等使公自为吏习于海邦凡其比较勤劳利泽长久去之则夷獠称乱复至而冠攘顺化及受命再任【`集作专征`】得陈嘉誉誓防祸本约【`集作纳`】于夷轨乃命一其贡奉平其敛施牧人尽区处之方制国备刑体之法道阻而通百货地偏而具五人储峙委积师旅无庚癸之呼缮完板榦控带兼戊已之位文单环王怙力背义公于是陆聨长毂海合艨艟两【`集作再`】举而克殄其徒廓地数圻以归于我理乌蛮首【`集作酋`】帅负险蔑德公于是外申皇威旁达明信一动而悉朝其长取州三【`集作二`】十以被于华风易皮卉以冠带化奸宄为诚敬皆用周礼率由汉仪公患浮海之役可济可覆而无所恃乃刳连乌以辟坦途鬼工来并人力罕用沃日之大束成通沟摩霄之阻硩【`一作祈非`】为高崖而终古蒙利公患疆埸之制一彼一此而不可常乃复铜柱为正制皷铸既施积【`集作精`】坚是立固圉之下若白黒易野之守险逾邱陵而万世无虞竒琛良货溢于王府殊俗异类盈于藁街优诏累旌其忠能【`集作良`】良【`集作太`】史嗣书其功烈就加国子祭酒封武城男食邑三百户凡再防勲至上柱国三増秩至中散大夫某年月薨于位年若干天子震悼伤辞有加明年其孤某官与宗仁【`集作人`】号奉裳帷率其家老咨于叔父延唐令某卜宅于泽【`集作潭`】州某月某日人谋皆从兆袭吉乃刻兹石着公之阀以至【`集作志是`】于邱竁以告于幽明铭曰周限荆衡秦开百粤交州之治炎刘是设德大来服道消自絶伏波南征汉威载烈宛陵北府【`集作附是`】晋政爰发我唐流泽光于有截皇帝中兴武城授钺肃肃武城惟夫之哲更歴毗賛显彰彻既受休命秉兹峻节度其谋猷守以廉洁厚农薄征匪貊匪桀通商物平【`集作平货`】有来胥悦践山跨海坚其鹤列制器足兵溃兹蚁结乌蛮屈服文单剪灭柔逺开疆防朝天阙铜柱乃复环山以硩【`一作折`】海无遘逆冦罔逾越琛賮之献周于穷髪帝嘉成德载旌茂阀増秩防勲土封斯裂位厄元侯年亏大耋邦人号呼夷裔凄咽卜葬长沙连冈启穴书铭荐辞德音罔缺  

宣州观察使御史大夫韦公墓志铭  

杜　牧  

韦公防昌五年五月头始生疮召子婿张复鲁曰三稚女得良婿死以是托墓宜以池州刺史杜牧为志复鲁曰公去岁两疮生头今始一尚微何言之深公曰吾年二十九官授秘【`二字作校`】书郎时尝梦渉浐水既流中有二人若举符召我者其一人曰坟墓至大万日始成今未也今万日矣天已告我我其可逃乎谢医不问以其月十四日年五十八薨于位公从父弟某尽公功行以公命来命牧牧位哭序且铭之公讳温字育韦氏自殷周秦汉邱明马迁班固辈争书其人以光其所为书至后周逍遥公夐出世家富贵【`集作冨贵`】中隠身行道当其时及后代论者以蜀严谷口不能为比逍遥公五世生潞州上党尉赠谏议大夫希元上党生吏部侍郎赠太尉肇吏部生右补阙翰林学士右散骑常侍致仕赠司空缓常侍生公于逍遥公为九代孙年十一以明经取第为太常侍奉礼部秘书省校书郎选判入等咸阳尉监察御史公曰是官岂奉养所宜耶上疏乞免改著作佐郎当贞元中常侍公事德宗为翰林学士帝深于文学明察人间细微事事有宻切多委之岁久忧畏病心帝曰某之心我其尽之以致仕官屏居西【`集作四`】郊公蚤夜侍侧温凊饮食迎情致意一经心手积二十余年丁常侍防自毁不欲生后相国李公逢吉以相印镇武昌皆虚上职书卑辞至门公起赴武昌命【`集无命字`】未至府拜监察御史迁左补阙事文宗皇帝时宰相百吏愿条帝功德譔号上献公独再疏曰今蜀之东川川溢杀万家京师雪积五尺老防【`集作稚`】多饿死岂崇虚名报上帝时耶帝乃止遂讫十五年不答尊号事改侍御史尚书礼部考功员外郎当太和九年文宗思防用德行超出者以警【`集作新`】【`音义亦悚同`】天下故公自考功不数月拜谏议大夫召为翰林学士遂欲相之公立银台外门下拜送疏入且【`集无且字`】天具道先常侍遗诫子孙不令任宻职言恳志决因命掌言舍人阁下公复坚让不半岁转太常少卿一岁迁给事中皇太子侍读公复陈先诫以侍读辞自宰相下皆曰帝以一子请教于公是宜避耶公不聴凡拜送三章帝终不能夺灵武节度使王晏平罢灵武以战马四百疋兵器数万事去罪成贬康州司户不旬日改抚州司马仙韶院乐官尉迟璋以乐官授光州长史晏平以财胶贵幸璋大有宠于上公皆封诏书上还上比论之公持益急竟以康州还晏平璋免长史庄恪太子得罪上召东西省御史中丞郎官于内殿悉疏庄恪过恶欲亟废之曰是宜为天子乎羣公低首唯公独进曰陛下唯一子不教陷之至是太子岂独过乎上意稍平不数日迁尚书右丞朱衣鱼章迁兵部侍郎函请丞相愿为治人官出为陜州防御观察【`集无此二字`】使兼御史大夫服章金紫回鹘窥边刘禛继以上党叛东征天下兵西出禁兵陜当其冲公抚民供事就不两告苦入为吏部侍郎典一冬选老吏无所卖复以御史大夫出为宣歙池等州观察使赋多口众最于江南公急恶寛穷益自俭苦刑律其俗凡周一岁无所更改自至大治公幼不戏弄冠为老成人解褐得官超出羣众中人不敢旁发戏嫚及为公卿在朝廷省閤中大臣见公若临絶壑先忖度语言举止然后出发其所执持不可者笔一落纸言一出口虽天子宰相知不能夺俯委遂之不以德行尚人人自畏敬不施要结于人人自亲慕后进凡持节业自许者获公一言矜奋刻削益自贵重官卑家贫时主将家事在私门内高曾兄弟镌琢【`集作教`】诱嫁娶衣食无有二等疾甚将终悉召亲属賔吏称先常侍诗句云在室愧渥漏因曰今知殁身不负斯诫遂涕下不禁当夫子世得七十子国小俗俭复有圣人为之师使生于今与公相后先必有能品之者夫人陇西李氏赞善大夫怂之女先公四岁终生【`集作生字`】四男长曰磪前国子监四门助教次曰璆前明经次曰环次未免乳女子【`集无子字`】四人长嫁南阳张复鲁复得进士第有名于时为试太常寺恊律郎鄂岳观察支使其下皆稚齿相次铭曰  

德则至矣位其充乎如其充兮可大厥功以施生人天先告之万日之期天实为之  

## 文苑英华卷九百四十

　宋　李昉等　编职官二  

右庶子元府君懐景墓志一首  

太仆卿王府君墓志一首  

太子少傅李暠墓志一首  

太子舍人王无竞墓志一首  

太子少师崔景晊墓志一首  

右【`集作左`】庶子赠幽州都督元府君墓志铭  

张　説  

维开元十年正月乙未右庶子武陵公河南元公薨于东京留守之内馆公讳懐景【`集作懐`】字某魏武陵王雄之曽孙右卫大将军胄之孙赠麟【`集作隣`】州刺史仁惠之季子昔天启水行君临寰海雄图长发本枝硕茂济美象贤流庆不灭【`集作余庆不殒`】公受兹介祉诞膺淑灵幼有纯至之节长立公直之操学综羣艺词擅精微夫其结言以信导物以德清俭足以轨俗贞厉足以矫邪故美畅于中名于外弱龄【`集作冠`】以国子进士高第补相王府典籖藩邸择贤妙尽时选寻以内忧去职重补相王府叅军及明两升储作贞万国以宫臣除太子通事舍人后歴官至右司员外太子舎人【`比无此十二字`】天授中以亲累除名向逾一纪后除直罗温县二令虽大位未享通林必大【`集作乂`】初自太府主簿累入副卿河南椽曹克升亚尹握兰右辖纲纪南宫秉兹宪简肃彼专席再侍储华卒践宫相公执心好直履法断恩触雷霆而除恶不避也枉丝髪而干誉不为也升降两度出入三代克慎其始终厥有成君子以为难允作其难矣及启手归全遗言薄葬家无长物士伏其清年过悬舆人伤其夭呜呼哀哉制赠都督幽州诸军事幽州刺史悼之节优于恒数明年二月归葬于咸阳之旧茔夫人韦氏祔焉礼也夫人即逍遥公敬逺之孙左常侍希仲之叔娣【`集作妇`】淑行无征华年早世其孤彦冲等克遵遗训靡所寘哀説情睦外姻懐深国士既阙西阶之奠逺投东武之词铭曰卓彼英运庆灵既长贻训夫子体微知章在艺斯博于欲则少徒文其中莫饬其表惟静惟黙不激不矫时经三代官成两宫化若风徳如泽融邦称其直朝表其忠礼祔周兆坟瞻汉宫哀哀纯孝长诉昊穹太仆卿上柱国华容县男王府君墓志铭  

张九龄  

公讳某字某琅琊临沂人盖王氏所由逺矣然其自汉至今上下千载海沂为颂始壮厥猷淮水作祯克昌其后继迹台衮聨华牧伯君子韪其立言史官襄其行事则已不无违德人以嘉闻图牒粲然宜为冠族乃祖某梁侍中尚书左右仆射安东亭侯髙祖某陈度支尚书曽祖太子中书舎人祖某皇朝吏部郎赠润州刺史父某官至洪州都督公践脩轨【`集作范`】业雅有名器性开敏而达于从事才果断而长于御下至于学以知古义以随时虚已存诚离经合道异焉而不伤于物同焉而不害于正咸自得之务其大者仪凤中初以门子选为孝敬皇帝挽郎解巾相王府叅军换豫王府叅军歴太子通事舎人蒲州司法叅军丁洪州府君忧去职防逾于戚行过于礼时其在疚哀能感隣服阙授相州邺县令施于政也挥干镆之锋截无不断展骐骝之足行无不至以故言出有孚岂止于百里教行无类俄浃于四封邑人是宜舆颂乃作御史中丞张仁愿表公尤异帝用嘉焉迁洛州陆浑县令加朝散大夫宠其能也再有仲由之善益闻考父之恭薄理我畿有加于邺识者观政许其以后图时辈推贤多验之于晩节稍迁蒲州司马洛州长史蒲州长史三为郡佐一以贯之执心有恒厥声以茂虽杞祗之体素顾和之理识异代同官齐名比义固无愧也俄迁随州刺史赵简始大列于诸侯张敞有名擢为刺史贤明独断政教宣始为【`集作于`】汉东之美继以巴中之异郡歴数四课常第一再迁【`集作领`】遂绵二州刺史先是俗苦刓【`集作多梗`】弊人尽流庸公亦来思抚之如子彼得攸塈归之如市行有余力用不尽才骤迁大都督乃拜相州刺史先是景云嵗我唐虽旧仪制惟新置连帅之官赠监督之秩于是歴选列辟专谋用贤且有后命而公为称首遂作越州都督同京官正三品连帅统察杭婺衢睦温括【`集作抚非`】台闽八州长史【`集作吏`】已上率由部案事虽竟寝议者终荣仍守越州都督加银青光禄大夫公素有行业【`集作盛名`】兼之宠数闻望而草风必至止而蓬麻自直与夫任贤坐啸劳心行部彼有因而致此我无为而已然政之行焉若有神者征拜雍州司马顷之又正名为京兆少尹京兆者本公之乐土君已重世买臣还郡无矜于出牧张既本州是荣于衣绣公虽作贰我亦为光开元二年始封华容县男昭有德也其明年有制以公检校太仆卿训以六驺正于羣【`疑`】仆日加数马之慎嵗有展軨之勤无何即真可谓贵矣然公思报所受逾励所行神明未衰志业不究春秋六十有一开元六年秋八月乙亥寝疾薨于洛阳之陶化里第呜呼哀哉朝廷伤焉赙赠以礼夫人范阳卢氏不享偕老先时在殡其年冬十一月乙酉合葬于师之某原却倚首阳前瞻洛汭岂伊瑕丘之乐并取邢山之兆有子曰昊次曰旻泣血苫块哀纒于逺日勒铭金石义协于当时假以斯文为之实录其词曰有周之裔居海之沂绪业惟永徳音罔违贻厥翼谋俾其翰飞宜哉世祀亦曰家肥【`其一`】洎我华容而今济美四科冉季九能曽【`集作鲁非`】史学匪为人义如在巳施于有政辔之柔矣【`其二`】雉驯宰邑鹰佐郡五为刺史在邦必训再践太仆厥庸乃奋今也则亡天不可问【`其三`】神期永年礼先逺日合如防墓开比滕室鹤吊人悲言地吉篆石泉户与山相毕【`其四`】  

太子少傅李公墓志铭　　　孙　逖  

唐之宗盟有若武都公者讳暠【`凉武昭王亦名暠天寳间方追崇`】字某太原景王之穆也淮安靖王之也姓族本系存乎帝籍王之子曰虢州刺史讳某虢州之子曰郑州生公世载明德实维邦翰昔我高祖之造区夏也则淮安王擐甲胄诛暴强以佐经纶之业洎我皇帝之垂衣裳也则武都公秉衡石传储贰以邕熈之化允武允文同心同德本枝百世不亦宜哉公应大贤之期含正气之秀弱而孤藐克自激六射五书包礼乐之羣艺九流三变探古今之至赜生八年而当天授革命之事宗室惧祸至乃不全艰贞保身以免于难久视之后宻网少寛公以太夫人在堂无底禄之养愿辱身以报德岂养高而循名解褐授荆州枝江县丞维此之故也蒍贾尚幼薛宣有能深为州牧张汉阳所器重尝谓所亲曰唐宗一日【`二字一作室`】千里吾见其人国未可量也神龙兴复拜通事舍人其后歴尚书工部司勲员外屯田郎中太仆卫尉太常三少卿汝汴二州刺史兵部黄门二侍郎太原尹太常卿工部尚书东都留守兵部吏部尚书太子少傅自枝江至于少傅凡十有九迁人臣宠秩备更之矣先是国朝旧制不以宗亲任权开元以来内举无避唯善所亲擢拜右职公为首也公体正心直色庄言丽明而可畏寛而能服故所莅之职必奸邪衰止礼义兴行国人宜之有由然也曩列宿迨亚象河当官而行既立名迹及夫典汝坟之国为夏卿之贰天下归最朝廷让能宠光大来公望首出矣黄门君之枢也公执事举直以替其否太原邦之扞也公灭私寛赋克壮其猷六官之长是为人枢三命益恭遂掌邦理综覈流品终始七年凡所作法皆成故事其赏能防异置彼周行者可胜既乎上难其人公是以久而深烦职事累请归闲留侯有疾犹傅太子尼父不憗终萎哲人以开元二十八年五月十日薨于位春秋五十有八夀不配德皇慈震悼追赠益州大都督亲亲尊贤焉礼也其年十二月七日葬于河南县九岭山之南原惟公以文学政事之才赡祗庸孝友之徳亲有立身之显何止能养执防有过人之戚匪惟率礼公兄曰升弟曰晕兄爱弟敬夫和妻柔闺门之间内外以正均养犹子不殊所生岂引而进之乃因心则至公为居守也晕寝疾私第沉痼弥年公损膳絶荤消形瘁色及病革之际冒禁而归终以为职守管籥不敢久留次长号抚榇雨泣还台至性伤人酸感行路升之防公也哀亦如之死防孔懐其在是矣所谓曽闵王生九宗之地邢茅为万石之门盖本乎国风而为世范者嗣子造等八人无改于道聿脩厥德永为罔极靡所寘懐以逖尝忝使臣之戒且为冡卿属久承话言猥托铭志文仲事君之教何曰【`一作日`】敢忘鲍叔知我之恩曷其能报徒竭心于所事终有恨于斯文其词曰高阳之族才子克生礼乐为宪亲贤是程六官尤重祈父天卿二柄皆执理均政平汲直多病留侯强起尚传重明俄惊阅水泣尽遗爱感深知已铭德下泉庶通神理  

太子舎人王公墓志铭  

公讳无竞字仲烈其先琅琊人也因官遂居东莱自宋太尉至棣州司马偘十一世世济其美不陨其名公即棣州府君之次子也克广前烈于昭令闻翩翻海濒焜燿京国夫乂用三徳正直居首子有四教文行为先公蔚其文高其行据于直归于正生而知之实禀其性弱冠以应制擢第解褐授赵州栾城县尉歴麟台正字转右卫仓曹洛阳县尉监察御史殿中侍御史太子舍人神龙初坐以尝诋权幸贬于岭外终于广州春秋五十四工文则学必从之故登麟台侍龙楼也好直则威必济之故吏京邑秉天宪也行高则众必庇之故陷非罪谪殊方也噫良工能为顺君子能为道而不能为容士师黜宣尼困屈原逐贾生愤公其近之矣初天册中公与故人魏州牧独孤庄书忿林胡之猖狂哀冀北之阢陧诫以军志示之死所客有荐其书者则天见而异之有制召见骤膺宠渥相如之赋感人主未云速也乃者恩泽侯张昌宗位极太官宠震羣后公著书东观与之聨事曽是贻籍未尝昵就色庄见惮象恭益深长孺之抗礼将军曷足议也公尝执简中禁司察位班时三事大夫有族谈错立者公进而言曰朝有着定所以道威仪邦之具瞻所以昭轨物不遵不恭不敬不从其可是耶则肃然就列次矣公之举劾大臣庸可异也呜呼人各有能且犹不朽公则具举其谁与京公生于齐长于魏不忘吾党常操土风嗣子某防卜逺日奉成先志以开元十六年某月某日徙殡于馆陶归葬于东莱之旧茔书顺也夫人范阳卢氏祔焉从周也窀穸之事可无记乎词曰  

万灵秀百夫特万卷精多才克诗可兴笔余力人之望邦之直何不仁俾大棘厄炎厉哀明徳卜佳城于旧国铭景行永无极  

太子少师崔公墓志铭　　　李　华  

圣唐祖宗重光丕变万国宗肃宗今上三后继明格于上下其辅弼之臣曰赵公奉先少师之训有大功于王室少师讳璟眰字某清河东武城人也惟成于姜水氏曰有吕德莫厚乎粒蒸民大庭之烈也勲莫盛乎除暴虎尚父之明也让莫大乎推社稷季子之高也丁公之元子曰季克让乞归老于崔氏宜乎其盛也八代祖元孙宋度支郎中以忠顺烈见危致命夫人擕二子亮敬黙依夫人之党挺志羁孤之中安亲危窘之际亮即公七代祖也八为尚书一为仆射孙肇官至中书侍郎元子北齐安州惣管府掾讳道淹公之曽祖也生万年主簿临洺令讳方骞公之大父也生武功主簿赠吏部尚书讳贞固公之考也郎中省王侍仆射利主公中书之名望安州之道德临洺之爱人武功之体道荀淑之盛徳及子陈寔以素风及孙诚哉吾闻其语矣今见其人也公孙抱太夫人终童幼武功府君逝根于至性毁过乎哀乡党怜之皆曰纯孝既除防外从礼训内积忧慕啜菽饮水厉志读书诵无遗文释无遁义皆一览也年十七与亲兄防同举明经调补梁州南郑尉转蜀州晋原尉前后使臣表公第一迁大理评事亲累贬利州葭葫丞歴梓州盐亭丞乐天知命贞独自晦君子哉改晋州司法叅军政尤一道刺史按察使皆以上闻充河东支使毕尚书搆为连帅也假公判官仁者悦不仁者惧遘厉终于官舍春秋四十权厝于山邙元庙西北原识与不识罔不相吊时人之安放后人之不幸荣阳夫人郑氏皇朝兵部郎中卫州长史升之女吏部侍郎平章事愔之妹终京兆崇贤里权殡于长安东南杜陵原夫人鞙佩纷燧【`礼记内则妇事舅姑佩纷帨金燧`】以宁顔色澄幕酒以奉蒸尝辅佐君子黔娄之室也抚导贤孟轲之母也内训倾谢妇仪无师呜呼哀哉大歴四年筮从吉嗣子图尚书右仆射赵国公哀奉先少师夫人之裳帷合祔于河南北邙山某原礼也赵公初为益州刺史属逆羯内向天下兵起至尊出长安避狄未有岐下之都因奉表上迎保宁圣德迁为中书令翼大明复天下肃宗申养宗申慈赵公之宣力也事今上镇州为吏部尚书左仆射崔氏之门公尽善哉洪河在北清洛在南二室之下邙原高起是地也是宜君子幽宅宁于斯永保子孙昌于斯其文曰翼翼孝嗣防哀不言祗感永斯常试讨论齐为霸国郑甸姬姜恊德贻庆后昆在昔贞烈爰有魏屿播迁建都公将南辕造舟人便开漕利源宜有令中书玊振安州荣道临洺体顺尚书葆光公以徳镇既输典刑亦清维晋天不我遗时将畴师夫人之德柔善有则鼓钟于宫闻于四国从夫训子天下是式不及劬劳赵公罔极克诞赵公蓼莪孝思奉若先训其贵如此今日之禄先人之慈保宁幽宅天地无期【`此是宰相崔图之父赠太子少师元误入宰相门今移于此`】  

## 文苑英华卷九百四十一

宋　李昉等　编职官三【`此下六卷英华所编失作者先后今正之`】  

姚秘监子彦墓志一首　严庶子损之墓志一首独孤大理屿墓志一首　萧郎中存墓志一首仲员外子陵墓志一首　权员外自挹墓志一首李司农铭墓志一首  

秘书监赠礼部尚书姚公墓志  

独孤及  

有唐秘书监永安县侯姚公讳子彦字伯英其先冯翊莲勺人也至髙祖僧洪徙家河东祖思聦秘书少监父坦汝州梁县丞赠秘书监忠谅孝爱寛仁愿恭质方气冲天所授也而力行博学温故知新错综六艺公【`集作同`】词赋初举进士又举词藻皆升甲科尉清逺【`集作苑`】获嘉永宁三县开元二十九年诏立黄老学亲问奥义对防者五百余人与今相国河南元公载及广平宋少贞等十人以条奏精辩才冠等列授右拾遗内供奉厯左补阙当是【`二字集作于`】时天下无金革之虞选多士命百官先文行而后吏事【`集作名法`】而柱下方书南宫章奏主张纶翰典司礼乐【`集作文`】尤精其选非盛名莫居繇是迁公殿中侍御史礼部员外郎礼部郎中知制诰中书舎人太常少卿天寳十四年奉诏宣慰江东淮南览观风俗无何二京陷覆太夫人捐舘公外罹忧患内偃惸疾【`集作内纒惸疾`】衔愤泣血毁瘠【`集作右隣`】灭性乗舆反正公过【`集作适`】外除拜太子左【`集作右`】庻子于时迍难始康百揆草创官复其职人亦求旧俄又授公中书舎人礼部侍郎光禄卿左散骑常侍加银青光禄大夫复知制诰广徳二年授秘书监防名事君二十有七年文学一纪羽仪三朝凡六蹈闱三掌训诰四居礼官一典秘书其遗尘余迹周遍台阁言行事业着于天下【`自防名天下五十一字集作以儒行懿徳防名三朝遗迹故事周遍台阁`】资忠体和惟道是居正身奉上中立不倚恐惧戒慎形于隠防故遭值倾否出入夷险而未尝有悔名与身偕中庸【`集作徳善`】是依明哲以保故也享夀七十有八大厯二年四月某日薨于位五月某日诏赠礼部尚书知者以为夀冨康宁攸好徳考终命洪范谓之向用五福而公居四焉以清俭贻厥子孙故所不至者冨焉尔非明徳介祉何以享兹有子曰骁曰骥曰骖曰驷曰【`集作四`】曰骕号呼【`集作于`】昊天痛欲报之罔极也衘恤问礼泣血襄事十月丁酉卜兆北原惟盛徳与公噐若东川【`集作川流`】之无还垂芳如之何刻石【`集作名`】墓门其词曰【`集作云`】恂恂秘书蕴粹含和服膺孔门行登【`集作隣`】四科遭时之康天下未匡【`集作光`】出奋羽翰翺翔庆云晩遇中兴贵徳尚齿公秉懿范入作卿士逮事三后出入二纪典礼司书媚于天子居贞保俭与禄终始郁郁佳城光烈遗美【`集作烈烈余美`】日月有逝令闻不已【`不集作无`】  

银青光禄大夫太子左庻子严公墓志  

前　人  

皇唐太子左庻子河内县子冯翊严公讳损之故都督洮州诸军事洮州刺史恊之孙县太常少卿方约季子中书侍郎挺之爱【`集作无`】弟家之庆天之休钟于公躬故其徳备少壮【`集作仕是`】昌世遇权臣恶直故官不登三台晩值多难安贞不竞故位不过郡守宫尹前后羽【`集作左`】两衞叅四府领二县典七州再入石渠三登【`集作升`】龙楼凡处任十八享年七十六未尝以利苟合违道从欲用之则行见防不俟忠信是履【`集作动静`】劳谦有光广徳二年六月二十五日终于襄州【`集作汤`】是嵗八月权窆楚山西原冡子曰式官至江陵少尹不幸道夭仲子曰士元由殿中侍御史为尚书虞部员外【`集作此二字`】郎少子曰士良秘书省【`集作领秘书`】著作郎悉能干父蛊懿文徳取公噐他日独立训所至也大厯三年嵗次【`集作王`】戊申五月二十九日反塟洛阳先茔礼之至也宗人故太常卿向尝状公徃行贻诸有司谓公外寛内刚亷正笃敬温而不厉直而不轻【`集作讦`】学究源本行有枝叶故其适道求友莅职任事覈其实不居其华初公宰汜水也以庄明慈惠为政汜水之【`集无此字`】人不敢欺而户口増倍狱讼衰止御史中丞萧隠之以状闻公是以有著作郎之拜其后厯太原上谷弋阳余杭丹阳虽风俗殊异治效如一不曰才乎公在清池防安禄山与当国者交恶公曰难将本矣遂移疾请告奸党恶之是以有弋阳之贬贬之明年河北为戎不曰智乎渉艰患不辱身践禄位不狥名居义处顺动罔违吉不曰贞乎呜呼荣问素业与时皆逝可称也而不可追也今采其实录刻石示后盖欲报罔极者之志尔【`集作云`】其词曰君子之道容民和【`集作畜`】众公宰二邑二邑无讼与国共理惟二千石公七剖符七着成绩乃师国子司成望苑考艺校徳以弼三善中和其心正直是践道亚羽翼名掩春华忠以事君孝施于【`集作于`】家粲粲令子鲜侔晨葩若何不吊盛徳既丧音徽永沬士友孤望千载九原逰者凄怆  

大理少卿兼侍御史河南独孤府君墓志  

前　人  

府君讳屿河南洛阳人也汉世祖光武帝第二子沛献王辅之昭也齐临川郡王河南道行台仆射洛川刺史永业府君五代孙国朝明威将军文慧【`集作惠`】府君第二子越州都督浙江东道观察处置使【`集无此四字`】兼御史中丞右【`集作左`】金吾大将军峻府君之季弟也聦明仁恕専直寛信扰而毅温而厉弱冠筮仕以艺即戎藏噐安卑非其志也天寳十四年安禄山反朝廷以淮服【`集作淝`】海沂三呉咽喉冝择良佐以贰藩镇命府君为泗州长史无何换徐【`集作除`】濠二州倅戎备叅吏职忠毅【`集作敏`】肃给所届繄頼御史中丞崔公昭之尹河南也盛选僚佐表府君为太常丞兼殿中侍御史营田判官使罢转湖州别驾大厯五年崔公受诏持节牧宣歙池三州君复为从事以太子右谕徳兼殿中侍御史迁大理少卿兼侍御史方谓冝民冝人禄与夀俱遭命不淑春秋五十九【`集作五`】而殁是嵗大歴九年三月二十四日也夫人陇西李氏以栢舟之誓提携诸孤某等奉府君之防言归洛阳某月日迁【`集作此字`】窆于某原礼也府君少孤奉事兄嫂以友悌称在家在邦言信行果居官祗事强志能力及其冠法冠佐大府君上以勤恪【`一作勲畧或作勲业`】周爰成务下以劳谦明诚应物和礼正家敦睦姻族自踈及亲必慈必爱而命不我与年未下夀夭夭是防【`集作夭夭其掾`】呜呼哀哉初府君之金吾伯兄拥旄江【`集作浙`】东也防崔公于郡吏人之中升为军司马推诚委政之分犹晋得韩厥宋得子罕及中丞之开府辟掾府君为首既而府君之防也中丞哭之恸赠赒给加于人二等由是稚子孀妻得奉防而西三月而塟礼无违者布之余足备祭噐君子谓金吾之明哲贻厥兄弟宣州之交情见于死生知巳之道斯其行者鲜矣及敢不直词书仲父之美于墓石其词曰叔父懿徳承家令仪慧伯【`集作惠廸`】哲兄践脩靡违私治于官发迹淮沂及佐皇华亦绣其衣天子命我叅军机骆马驒驒【`集作单`】所从其谁顕允崔公为诸侯师府君委质咨诹载驰式壮其猷耄未及之隂阳为冦子鹏【`一作鹏`】语【`集作洽非`】期昔也陟冈哀哀永思今也还真匪公曷依伯兮叔兮今乎巳而他年九原公谁与归尚书比部郎中萧府墓志铭　元　载  

呜呼兰陵萧君蕴贤人之业藏佐世之噐大君未尽其力生人未享其福钟厉遘疴殒灵休时哀哉君讳存字成性梁武帝季子【`一作弟子`】鄱阳王恢之裔五世祖唐刑部尚书生雅州都督左衞长史元泰长史生宻州莒县主簿旻主簿生州府功曹頴士頴士字茂挺特达聪明丛于上才以诗书礼乐皇帝王覇之术为巳任开元中进士擢第灵鳯神龙焕乎文章髙价风驰撼动八荒是时颙颙昻昻贤隽之士揖涯岸趋问望如百川之委溟海群山之仰嵩岱君即功曹之子也禀乾坤清粹之气聚而为徳义散而为制度行可以辅教才可以拯时大抵根儒术尚名理言喜人之善锄人之恶其余九流百氏质文沿革虽千古絶如以眸子视左右掌也大歴初与昌黎韩愈天水赵賛博陵崔造素友善齐名李大夫栖筠领浙西掇华刈楚遂奏授苏州常熟主簿顔太师真卿典呉兴纂文编韵延纳以脩术【`疑`】之任宰相刘公晏司转运与能咨画奏授左金吾衞兵曹叅军明年迁廷尉评建中包諌议佶掌盐铁聆风钦旧奏授监察御史明年转殿中侍御史初御史大夫张滂董戎天子俾君留务于上国主计者张权侵官交关有司君不阿挠庭辩可否哆南箕烛光芒繇是愁愤乞守外职竟罢归浔阳君有草堂在庐山下紫霄峰晩节学长生得蝉蜕之味每天气寥朗神有所诣輙驾紫骝携酒壶学业同紫府之客恣逰其下弄泉坐【`一作改`】石不记早暮无防何登黄石岩之絶巅谷颷防丁毒腑藏右体麻痹不仁虽药膳充席【`疑`】岐和叠迹不得施其力焉春秋六十二十五年冬十月五日遘疾十六年冬十月五日卒于浔阳湓城之私第遂以是年十一月十二日权窆于承仙之西冈未克塟于临汝故也嗟缨绂【`一作晃`】之沉沦痛环璧之破碎悲豫章之摧拔莫不惊惋怛向风凄欷焉夫人河东裴氏王父璡越州仓曹叅军皇考光辅苏州呉县丞资淑和之气承礼义之训隂范内则璨然有光有子四人曰夐曰东曰奂曰愿咸端素温良克荷家声吞茹荼蓼若絶生理今相国齐公杭河南尹张式给事许孟容郑郢州正则兵部杨郎中冯冯弟吏部郎中凝卢补阙景亮陆殿中礼投分许与期于莫逆众君子振鳞奋翼日薄霄汉君未中夀独归泉壤匣有豪曹厯有飞黄不发不驰埋骨摧铓可哀也哉相国于君有死生之交情至于塟旧乡抚稽绍盖余力也足以慰其精灵焉载后学小子日逰于藩故遗芳盛烈备得详悉见托志录衘酸为铭铭曰  

崇山郁郁连西冈青龙白虎为夀堂灵其少安乐且康旄头不明归旧乡  

尚书司门员外郎仲君墓志　权徳舆  

君讳子陵字某其先鲁献公仲子曰山甫入辅于周食菜于樊其后鲁有季路衞有叔圉用儒行政事代为家法曽祖始自彭城徙于蜀都祖袭博究六艺州闾推重考逺清静寡欲理老庄之言三代旷僚纯白不耀君丱嵗好古学与同门生肄业于峨眉山下采摭前载可以为文章枢要者防绎区别凡数十万言大厯十三年举进士甲科调补秘书省校书郎厯同官醴泉二县尉贞元十年举贤良方正拜大常博士转主客司门二员外郎十八年六月乙已疾殁于靖恭里第享年五十有九君脩身慤固为学精力其初典校有诏百执事详定冕服炳然上奏得礼之中再仕甸内皆叅奉常论譔之务后苍二代曲台石渠之论乖疑难正者咸折中焉有司请正太祖东向之位而祧献懿二主议者云云君议畧曰九圣在天二祖在祧国家卜代及年未始有极宜立定制为万代程请迁二主于徳明兴圣庙词甚切正后以异论纷纷又着通难一篇引经防古诸儒不能屈虽留中未下而知礼者直之为郎三嵗受诏典黔中选补赋禄清平南人恱焉皇皇者华道于故里里中人以为荣观复命逾年稍进郎位循性诣理恬于声荣隤然放懐以冯唐顔驷自况脩词甚博推本六经赋诗类事徃徃有卓异不羁之韵邃于礼服上下古今仪制着五服图十卷自为一家之言起庸蜀诸生以文义自逹至礼官元士三登于朝讲议洽闻不疚不跲与夫慿覆露乗地资而至大僚豊禄者难易殊矣子云耆老相如多病内外扫之日图书罇酒而已升东荣而复者假他人之室可悲也夫其婺嗣郢王之藻女宗室公宫称其贤淑生一子颇防学而孤卜七月甲申竁于万年县之某原某里命也徳舆常【`集作尝`】忝知君用深怛化遗孤哀请因直其词铭曰  

噫仲君直而文心秉彛学轶群富宏议畅嘉闻中止水外浮云理冥冥化沄沄刻图石识幽坟  

朝议郎行尚书仓部员外郎集贤院待制权府君墓志  

公讳自挹字某天水人其先殷王武丁之支【`世系表权氏武丁之裔孙`】因封命氏楚迁于那处秦徙于汧陇绵代多才继有勲力四代祖袭庆周开府仪同三司相定冀青殷五州诸军事冀州刺史齐郡公曽祖武隋开府仪同三司浙豫柱三州刺史潭州防管始平郡太守右武衞屯衞二大将军天水县开国伯考无悔奉朝请大夫晋州赵城县令公年十四太学明经上第因喟然曰学不足以究古今之变而干禄者非吾志也遂蒙飬于终南紫阁之下穷览载籍号为醇儒非其道不合非其人不自厯南和寳鼎二县尉天寳中河湟之间践更以御冦平籴以馈军皆以御史董之联辟从事既而幽陵兵兴二京震荡缙绅之士多在刼剠中公艰贞终吉盗不能汚尅复之嵗制授醴泉尉寻摄监察御史充河西陇右宣尉使崔中丞伯阳判官轺车所履人诵其惠嵗中崔复命迁左冯翊表为祠曹且佐州师朝廷以公文而无害特拜监察御史谦以自牧换大理寺丞学该今古加集贤院待制识通理典迁尚书仓部员外郎大厯五年春感风疾请告十有二月终于布政里私第享年七十惟公得大易之含章中庸之居易知前古之善败稽六学之义类灵恬然天爵自贵夫如是则通籍书殿起草中台于诸生不为不逹而充公之量则未也与故王右丞维今归尚书从敬为文雅道素之友其余或不践其域故知我者希夫人太原王氏监察御史造之孙也鄠县令侑之女淑行明徳辅于公志丛是福履近于期頥公之防既除二十三年而夫人殁夀九十三时贞元十年十有二月也嗣子某某官次子某某官等皆以旧徳蕃祉参居吏员尽厥诚信贞于筮以十二年十月祔塟于咸阳县洪渎原礼也以徳舆诸孙之列习于旧史郯子之学诚慙古人滕公之室敢识幽壤铭曰  

周隋之间受封于齐代有武功抑抑仓部徳音不回蔼然儒风考正图书弥纶宪章其道昭融黄裳之吉大雅方直位则未充惟此令徳与彼内则委龢而终咸阳古原祔窆双防淑声无穷  

金紫光禄大夫司农卿邵州长史李公墓志铭  

前　人  

公讳鉊字某不书州里尊宗室也初景皇之支啓封于蔡继别为宗厥后多材皇袭济北郡公孚公之曽祖也陇西郡公津容公之王公也济北仕至国子司业赠太仆卿陇西仕至慈衞汝邢青五州刺史终永王传以至烈考憺厯监察御史殿中侍御史尚书仓部员外郎累赠职方郎中虢州刺史公即虢州府君之第若干子也慿是积厚丛生福祉少以门子入官联调两官环列之佐次补伊阙丞是嵗天寳十四载也虢州捐舘幽陵兵起茹毒违难南浮江淮既除防宣州观察使郑炅之表为广徳令时刘展阻命东方愁扰闾里制于蒲守臣化为寓【`集作寓非`】公而公之县鄙连亘山洞盗有陈庄陈五奢者是焉囊槖攻剽相因炅之跳在寻阳牒书宻至署为上介俾辑舆师靖绥攘遏人用宁舒后厯州太原二纪纲掾府之损益皆所关决执法殿中佐戎北门防罢使至京师献状居最拜奉天令有命成城绩用居多未逾年迁侍御史充宣武军节度行军司马时师帅以睢阳及谯进律开府韩厥之任朝选为难盖以弥缝左右非公莫可最凡三为尚书郎四兼御史中丞以银印青绶厯官相常伯之重府迁大梁职尊统师【`集作帅`】公皆以师武从之蓄资力以崇威望宣忠劳以班制居则持重战则有功无细无大繄公谋是頼虽羊舌职之聦敏肃给铎遏冦之恭敬信强无以过也贞元二年徴拜右【`集作左`】庻子三年复以本官兼御史中丞充入蕃使寻兼御史大夫行次回中察其隂诈奏【`集作察`】防累陈不可莅盟之状时朝议已行谋塞不用既而戎人衷甲急变上闻乗车东辕独以智免以乆次迁衞尉卿秩至【`集作以`】金紫乃命大司【`集作司字`】农为国之泉首公脩职惟直是视无所阿附终用蔽伤左迁郡州长史以十三年十一月疾终于【`集作于`】所莅之官舎春秋若干唯公开敏毅直信兼仁勇有政事方畧长于理烦逺而不泥文而无害始以通邑行师振其名声交辟元僚翻飞清朝腰金鸣玉法象河海议者谓藩垣京毂公冝居之终以当官有守宁绌不苟不为利疚于回郁堙下国以至大病斯可叹已夫人范阳郡夫人卢氏某官某之孙新安丞某之女华宗淑问光辅闺门无诒离【`集作罹`】无攸遂内姻外戚仰其徽风先于【`集作于`】公二年而殁长子元亮以武畧至御史中丞不幸早亡次子元道以吏才为大理司直兼监察御史叅陈许军事次曰元规进士及第盩厔县尉次曰元防前右金吾衞兵曹叅军元简江陵府叅军元举太原府叅军元衡元弼【`集作元弼元衡`】元辅等皆干蛊知方俨然在疚考于象数先逺得吉以十四年某月日奉公夫人之防祔窆于伊阙县万安南原先公之兆域礼也徳舆王公族之出也先人于公为中表昆弟羁贯获见始四十年元道等泣以墓石见托虽文之鄙朴而不敢辞也铭曰  

抑抑司农系于蔡兮三珪践宜方大兮心广体胖道将泰兮中立不回官左退兮登书问鵩祸所防兮撰日焞纷祖载兮万安鲜原风雨晦兮镂此贞岷之内兮  

## 文苑英华卷九百四十二

宋　李昉等　编职官四  

李少卿条墓志一首　　张监察众甫墓志一首王大夫珙墓志一首　　卢賔客正已墓志一首李賛善墓志一首　　　常员外墓志一首朝散大夫守司农少卿赐紫金鱼袋陇西县开  

国男李公墓志铭　　　　权徳舆  

公讳条字坚后以字为讳淮安靖王赠司空神通之孙也盐州刺史孝锐司空之昭也农太原守璟盐州之穆也太子太傅赠司徒齐物公之祢也尚书左仆射赠司空复公之兄也代以忠厚而膺爵命勲借吏部皆冠宗室公秉是庆祉生而朗迈毅防逹方亷孝悌学以逊志文而无害始以门廕叅调三命官至廷尉平【`集作评`】明清阅实适其轻重改宣城令满嵗受代县人以理状乞留亷车上闻诏可其奏且加大理司直从人欲也县鄙之南水泉委汇每暑雨流潦【`集作淹`】輙伤大田公乃峻为之防恱使其众人就安利稼皆登成大厯中鄜坊节度使表为上介迁监察御史殿中侍御史权防画一以咨之成师足食邉备益固使罢除昭陵台令贵强防贪奸冐法禁公职在充奉露章以闻已【`集作已非`】为巧言所中坐贬建安尉在途累防词理劘切上览而直之罪人就诛方议率复属太夫人弃敬飬贞元初移蕲州长史寻徴还京师执事者锐意引重公亦啓心献纳防一人有汉宣共理之叹拜泉州刺史泉人冝之入为宗正丞时卿长与其贰不相能告讦之书纷然交倅【`集作文防`】诏公平之皆得其中自后属籍疑谳颛其听断两造以明九族以和九年授果州刺史先是理下无署官司无令书节用量【`集有度字`】功经构讲聚百堵乃兴九章粲然政用乐易人皆辑附居部明年有女道士谢氏白昼上升优诏嘉异州闾咏叹十一年以课最陟为司农少卿国泉邦用精力区处利病陈闻靡不纎悉十四年宸心悯雨比屋艰食出其陈陈以活元元又百吏之禄廪以粟易币则轻重相凖而便于人皆自公发之也公稽览故志通綀程品尝献军国便冝五章推理道以及人事其他奏议皆附经术有蹇蹇【`周易謇`】匪躬之操焉渥泽日加方厚其属任而才命相戾末如之何十五年三月乙已以疾终于胜业里私第享年五十九夫人荥阳郑氏某官某之孙某官某之女姿操柔明先于公若干年而殁乃者以公之勤追封荥阳县君其孤曰昌举进士甲科淑行至性公族称其有后以其年五月甲寅筮袭吉血涕奉防祔塟于万年县某原先公之兆域以徳舆获详践履俾篆斯文其铭曰昔有靖王愍防司空至公父兄亦命三公公族家代车服以庸允矣司农直方懿恭行惟逊悌仕乃亷忠利刄刜钟轻翰翔风时方大来命则不融桞车迟迟棘人充充如履厦屋归全旧封圆石篆铭永识于中  

监察御史清河张府君墓志铭　前　人  

君讳众甫字子初清河人曽祖尚皇海州司马祖艺皇兖州曲阜县令考隠皇淄州司户叅军早为诸生能以学行自力寛亷而温朴厚而文易居向晦固穷不变故年过耳顺而方脱章甫冠惠文示不苟也初为转运司所辟觧中太常寺太祝转河南府夀安县尉罢秩厯年侨居云阳时以縁情比兴防导心术志之所之輙诣絶境间以覊旅游京师卿大夫聆其风者方以声韵属和不暇防淮宁军帅之始至也脊防僚佐求仕于朝朝贤多以君为才辟书荐至俄拜监察御史且为从事谠言幕画举无违者徴军实于广陵因渉江省家道病沉痼不克复命以建中三年三月日至家而终享年六十八夫人汝南周氏先于君殁其孤曰实曰宇年并孩齓未胜缞绖嵗以某月日权祔焉呜呼贵仕眉夀或与令徳不并此昔贤所以为叹姑以景行茂实贲于黄泉铭曰  

洪范之义享用五福展如之人冝荷百禄嘉言婉婉则罔攸伏既铁其冠亦朱其服浮休沄沄归全还真乔木荒坟于嗟乎张君  

御史大夫王公墓志　　　　常　衮  

尊主直人则丑正者售祸权侔才忌则害能者构忤况位抗三府势倾一时天下之事悬在掌握而刚肠立朝鸷鹗横秋【`一作瞬`】匡拂摩切奸邪是惩至使隂谋恊比承间窃发暧昧摧辱加于大臣公讳鉷太原祁人也昔在宗之盛外攘獯戎内立制度混一天下图万世安至于军旅征伐府库赐予声明羽仪礼文宪则莫不懿铄震曜厐鸿精备国用荐费阙于经入固宜有卓立大才统集其事公当此时以御史大夫领京兆尹佩帯使印十数焉黜幽陟明考察风俗地征国赋均输【`一作衡`】平凖天子六闲上林三官皆緫制之未央前殿离宫下苑亦防作焉公以典训经之文法纬之明察纲之亷平纪之其运也合变隂阳有以鼓其动其宻也至精鬼神不能窥其隙衘防害郡之黠钤键多门之蠧裁兆物计亿事沛有余力矣动一节摇百支无所窜情矣故威检毂下风清关右红粟氷纨露积朽腐星精雪驷外廐填溢广灵囿之百里奉祈年之万春汉家水衡少府钱四十万至是而过之俾我巍巍之朝四海雄冨丕变于太公之力焉入则转移大谋出则平决群议天子垂拱于旒扆宰臣髙抗于庙堂时佐辅陈希烈忌公有宰相噐忧在移夺又杨国忠与公权势相倾事不两立防有凶人邢宰【`唐书作幸`】隂聚奸党于长安里舎中公以京辅都尉之卒逮捕悉擒诏公与廷尉杂理而希烈洎国忠使法吏以牍背喻风指于凶首引公爱弟焊连坐公具表其状请自拘于司败上以罪不相及犹遣使慰厚之而沉猜罔上者宻白而下其书旧制大臣不对理陈寃天寳十一年四月十三日奉牦缨盘水北面拜跪而自裁妻子移宅于荒服呜呼歴观忧国爱君之臣忠信未逹而左右所鞫按成其无状之罪岂胜言也则王章晁错纳忠汉朝衣冠僇于都【`一作东`】市家属徙于合浦古人有言曰刑罚出于身实难自他及之又何害也知我者其天乎公始以茂才异行首于防诏凡四佐王官之邑七领宪府之命一至殿省再迁台郎大司空大司徒各一官族徳政燕国公张说已叙于烈祖之碑夫人河东郡夫人薛氏存与其荣殁与其辱南北万里流离十年饮恨余生以存宗祀以大厯三年五月终于某所嗣子称以不天之衅承覆巢之余迁逐炎海幽寃霜露家未悔祸慈亲防归生人之难无称之比永惟先君及难塟故有阙泣血忍死获终哀诚以大厯五年三月二十一日合祔于中书皇考真宅之次相国许昌公尝感府辟缅然懐旧改赠移周于庀防有以见京兆知人之明许昌报徳之厚衮追叙遗烈亦门生表墓之礼铭曰  

知者谋始不能知终明者察防昧于数穷任我以事效我以功吉防悔吝生乎其中无象无端茫茫蒙蒙伏恨黄墟孰问苍穹小君从祔松栢来同  

太子賔客卢君墓志铭　　　前　人  

上于大臣存殁优礼若忠厚笃敬勤劳有勲则锡以追命之册延曜耿烈使之昭也大厯五年七月癸酉制故太子賔客卢正已可赠太子少保昔唐虞之际龙作纳言咎繇弼刑其在周汉申伯于藩南邦召公宅师东郊四皓辅翼太子公尝拜蜀郡长史成都尹劔南节度采访等使大理卿刑部侍郎工部尚书东郡留守太子賔客悉更乎明哲道徳有馨香于前世之臣所任也才难不其然欤公之作镇也宗自省方复雍以千官六宫南北军之从留蜀殆二年矣而元元给输费苦以公徃典通义唐安二郡以理平迁通州刺史七州采访御使课最遂止辇草诏而命之翼勤则黜幽化源以清则群服庶尹执事之人不欺矣糺逖则摄懐乱畧以宁则蛮夷君长异姓侯王从乂矣匡困则资无繇赋既平则鳏寡孤独废疾者知所飬矣旌徳训农礼让大行则三老孝悌乡啬夫知所劝矣公之议刑也先帝以天下初定禁网踈阔朝廷郡国废革旧章于是草具科条制刑录三卷以成后代法程无爽悔无佚罚矣公之居守也自边骑入洛三川大残长乐衞尉悉无官守中台文书尽成灰烬而白昼大都之中剽吏夺金杀人横道河南尹不能禁公以明恕清污俗以淳和消沴气礼新序旧士庻欣欣勤懋郎吏増严屯校日引月长四方人大和防翼翼之颂复覩于京师矣公之调防也储后方建廸简首僚以孝友闲博通明道术而保奉之夫大贤济时而不独善大才当事而不辞难凡所任遇皆以国之艰急帝所亲信而在厥服也始以经明四佐大邑三厯京椽五迁藩镇三践台郎一处右辖兼中宪以至于九卿元戎师賔居守小司冦冬官卿公字子寛本讳元裕【`元裕改名正已查宰相世系表乃以为兄弟二人恐非`】以声恊上之尊穪时方大用优诏改锡焉曽祖君胄虢州叅军王父贞庆【`表作贞松`】髙尚不仕烈考履氷厯左补阙皆纯古【`尚书作纯佑`】秉哲本经辅行徳类贤续以之长世公含精于天性之道用晦于先物之智洞于学炳于文慈惠而厚汪汪洵洵未尝简彛不校其犯禄及踈逺家无长物在贵居陋乐而不更春秋之飨仅致君胙賔客之位适容宴豆浆藿未厌于家食稂莠不充于马饩及赐告得谢安车东归天子老臣优游惠飬早逹理迨兹逾深追赠之年二月既望疾甚不弛冠帯安坐超然越二十一日甲申薨于东都循善里之私第夀七十有九夫人荥阳郡郑氏礼义风教乡族宗焉澹忘物迁静与真防公一其好尚偕其贵夀亦古人之所难并也公薨之前祀八月七日终年六十有五权厝于新安县龙涧原近先茔也将祔而定圹有伏泉改卜靳坞北里重冈之阳吉六年二月巳酉乃塟是以缓嗣子前秘书郎兼监察御史翰一身主祀泣尽形遗亲友所忧言之感涕永惟先公夫人尝有升堂之拜纂风烈非小子而谁铭曰  

五侯九伯太公征之大辂龙旂桓公受之子子孙孙勿替引之前人光明我公昭之天子作师我公师之懿徳显猷永世则之  

賛善大夫李君墓志铭　　　前　人  

太上立徳我咎繇谋之太极至道我老氏明之施于子孙令闻长世盛衣冠于乡族传帯砺于侯社西凉有武昭之諡后魏有姑臧之封祚于我唐亲则同姓门阀清显冠于人伦婚姻所仰齐其大也朝位所推滕其长也君讳某字某其先陇西成纪人也曽祖道皇朝秦王府十八学士给事中银青光禄大夫常州刺史祖正基皇太子舎人父犯肃宗庙讳皇膳部郎中淄州刺史文章侍从给事黄门官品第三使符至五军坊司其啓奏殿柱题其名氏并以博学伟才厯位中外蔼然声问于家邦公体元精之和得大雅之正入出孝悌而蒸蒸如也恭俭寡过学如不及起诗礼之废疾通古今之训注以五经髙第冠名大学而四方诸儒多所质疑是时也宗在上天下大同分王宗枝以崇藩屏髙选僚友必极时俊非阮浑纯粹郑袤鉴识徐干之恬淡寡欲匡衡之射防甲科则何以处畏慎之地当敬爱之礼故命公叅陜王忠王义王棣王四府藩佐虽天人帝子不出于清禁而井赋田租必防于朱邸公守以亷介谨【`一有于字`】均节用用或有差终不奉教春秋匪懈夙夜在公行之惟艰不易其操何止攀小山之桂虚望神仙对西园之月空疲防赏而已开元中御史大夫李商隠按察东都大明黜陟表公清白尤异特拜朝散大夫寻除右衞率府左郎将迁太子右賛善賛三善之徳周礼其难将四率之府晋朝所重风流名士文武兼才辉映崇贤肃清屯骑素懐止足亟请归闲至于暮年终不得谢呜呼道不可屈身屈何伤以天寳十四载正月十七日终于东京崇政里之私第享年若干永泰元年二月皇帝以肃宗藩僚清节明着家臣秋赛在先志而不忘中尉夜拜叹流年之已逝又以子烈宪臣光我多士诏赠曹州刺史旌有徳也夫人荥阳郑氏明粹柔闲配于君子孝敬感于冬鲤勤俭彰于夜萤先公而终其引盖殡有子二人长曰荣终润州司功次曰挺前监察御史继夫人荥阳县郑氏辅佐之道冝其家人均飬之徳爱犹已出【`一作子`】有男曰庆前越州叅军从夫啓南城之邑随子述东征之赋江海悠然徃歌来哭以大厯三年五月日葬我济隂守于师县东姑臧公之茔次盖二夫人祔焉挺庆等性与纯孝幼承训奬蒸蒸孺慕合塟于防海变山飞铭石不冺词曰  

我之始祖自髙丘兮继有贤王霸凉州兮冕绂班然【`一作然兖冕班`】乃公侯兮周之姬姓汉之刘兮卓哉济隂广前脩兮懐文抱质能刚柔兮羽陵遗简诵如流兮介帻单衣从梁逰兮储宫端士侍铜楼兮长水校尉鸣绛驺兮方期告赐得归休兮谁谓生涯忽若浮兮先朝宫臣圣眷留兮追命藩守诏书优兮糓也嗣子难也収兮合祔黄肠千万秋兮  

叔父故礼部员外郎墓志铭　前　人  

鲁有先大夫其言立于世春秋谓之不朽儒有今世行之后世以成楷则君子之道不患时之不逢患其道之不显故贤哲所以啓正宗教盖风于人伦垂之无穷者矣賔客讳无字名某河内温人也曽祖渠州咸安令讳绪王父杞王司马讳毅皇考庆王文学讳楚珪咸以清明粹和髙爽显融经术可以致公卿道徳可以居师傅所不至者时之未防欤府君即文学之第三子也伯仲叔季嗣世清徳鸿藻振古休声动时每至徴贤良举秀才一门擅科半于天下既冠进士擢第其年防萃登科补益州新都尉开元十年举文藻宏丽遂上陈皇王之盛下借周汉之谕稽以洪范九畴天人之统灾变之异髙言体大乆而可验如贾生之论汉也与孙逖同入第二等擢鄠县尉文融宠幸用事緫领计簿地有不书登下之数者按而籍之乃明割利言辞义激切闻列于二府竟还其令忘已忤权风节独立秩蒲判入等三等自周隋已来选部率以书判取士海内之所称服者二百年间数人而已又居其最焉复以常资授万年尉戢鸾之资抟鸷之用得不夭其性而防其真欤然亦笔无凝牍庭絶留讼昊天之荐祸于我家也庐于外壤负填封树哀过而阳和变惨感逹而猛兽【`一作毅`】来驯常伯卿尹四方髙士麻吊于郊者匪朝夕而间焉莫不竦叹而希慕也及礼既外除称疾而不起朝廷方待以议郎博士辞而求邑除潞州上党令恬澹推诚薰然化矣故老歌咏洋洋至今入拜起居舎人搜遗求实典册大备撰开元注记三十卷藏在太史除屯田员外郎未防转礼部时天寳改元符瑞纷委郡国所献月有千计公卿称贺日奏【`阙`】　緫裁实难濬发皆丽宗每赏异因命女史传冩时省览焉方将擢居紫垣専统大诰斯文既防成命中止以天寳三年十二月二十日薨于西京宣赐里之私第享五十有六故事中书舍人非宠终之职上以心许乆矣特赠此官朝之殊典也以明年正月权厝于少陵之东至上元广徳之间以长子官在清近加赠工部侍郎太子賔客夫人博陵崔氏徽闲有徳明顺合礼逮事舅姑尝佐明祀归我不永方春即冥开元十七年终于京师年二十五窆于见子陵生长子侍郎御史着不幸早世继夫人农县太君杨氏大厯九年三月乙卯弃背于所封之邑其年七月已酉安厝于细桞原自庙见至于终堂三十九载冝家之懿范教子之明训睦亲之令徳并载于巳酉之铭生次子农县令曽叔子大理评事普季子渭南县尉鲁永惟累世来迁仅二百年封域连冈昭穆相对礼不忘本时又恊吉以大厯十年十月庚午迁祔于农太君之茔博陵夫人同合焉夫敌已则不厌以子则咸贵若冡嗣既残于中年元室不归于先岂成兄之志也所以同异均爱前后相从亦承家之顺也孝礼则然询义惟允君子韪之诸孤不天防夺严训志以苦立学以慈成克自脩防所承罔坠亦既成人重集大衅思飬于下不欲具生血尽而形遗者顾礼而终事也于戯天徳于我叔父以扶济儒之道元精委其和太古全其淳徳之厚也知至至之可与防知终终之可与存恬然而虚寂然而通识之逹也五礼之宗六乐之奥致广大而尽精防极髙明而道中庸儒之博也包括群有陶融象外烛日月之光华连星汉之昭回文之雄也若因亲立爱则忠友过乎悌引进极乎慈奉先追孝则怵愓于时感齐明于夙兴靖于位而不以善矜俭于家而不以菲废先哲之休风遐烈未尝不蹈其域而冥其防也若处之于舜代则肩八元以论道升之于孔门则随四科而隣圣而位止于上士教沦于衰俗岂非苍生之不幸耶风之始絶耶衮积衅少孤恭承悯覆躬诲无倦常至夜分性愚难移犹期日就外传不得専也诸子不得视也获渐庻防实頼慈奬恩未上报祸已先钟逺慕何申有懐靡及所践之职昔所弥纶顾瞻廷除出入哀惧防防小子夙夜上慙迁神甫临省防摧絶哀以传实不敢假词铭曰  

厥初茫茫辅轩致皇至我义信即官于常开国长罗惟右将军奄受髙阳惟光禄勲卬卬天水谥曰贞道赫赫黄黄魏之元老乃生司徒啓佑周邦践华却齐建麾幢戏上赐田自温而迁迨兹十叶松栢芊芊穆处其后昭列其前哀词具石永世不骞  

## 文苑英华卷九百四十三

宋　李昉等　编职官五  

李刑部澥墓志一首　　裴少尹济墓志一首裴监察墓志一首　　　穆秘监堂志一首刑部郎中李府君墓志　　　穆　员  

有唐赵郡李府君春秋四十三厯官十有二政以尚书郎柱下史分王命于江淮上元元年秋八月十三日遘疾终州官舎之次夫人范阳卢氏先府君三年而少六嵗至徳二年九月乙亥捐于呉兴郡长史之舘属以国难家窭靡遑还葬乃各于次而卜宅焉然其引也盖殡贞元三年嗣子腾世先人之文行仕殿中侍御史惟周公合祔之事得请于冬十有一月奉府君夫人之防至自呉楚粤明月五日迁窆于某原礼也府君讳澥字坚永京源宗冠盖功伐史氏志其大家牒详其细曽祖行敷皇朝曹州离狐县主簿祖懐一左千牛并州晋阳县尉父雍问虢州湖城县令代有令闻而无违徳府君生而博厚长而敏逹超特简厉中和直清著书属词居处执事非中道不蹈非圣言不闻天寳中擢进士调太子校书当时海内无事缙绅之徒以能赋为贤及门为贵其望登朝也如天之不可阶而升而言语侍从主文典宪之列充其选者必第一流府君以通书舎人转左补阙监察御史宗季年逆帅兆乱乱成于宠上莫得闻府君奉使朔陲复而露奏其后以直道不可得而亲踈为诛其不附已者所中配流卢溪郡至徳嵗起家宰江隂厯佐晋陵呉兴丹阳三郡或叅将府张公镐军事其佐郡也亷使輙移真守以避府君大率以古良二千石之理为之其佐戎也王师頼焉明年克复二京博求多士徴拜金部员外郎稍迁刑部郎中言逹于上而惠及于下者非一上元中帝念宗室大臣防东南节制时危任重咨忠贤以贰之诏加府君御史赐银印朱绂辍为其介府君方勤王侯伯之事啓其所奉道之将行也末如命何夫人皇朝刑部郎中瀛汝二州刺史怿之孙吏部员外郎汝州刺史僎之子年若干归于我孝友礼乐得之性命越自龆齓闻于家人率是道也移于夫族而夫族之长防内外受其厚者报亦如之惟府君才中公卿而位止下大夫爵冝难老而年夭强仕夫人慿善之积作贤之合天与之偶命与之违命也双劔相从万里同穴始者鳯凰之兆岂吉防类乎员辱命长僚托志卒葬而巳铭曰  

仁夀才贵天之所大如何李公不卿不艾婉婉内子福孤具美徳丰椒兰年夭桃李似续惟贤永懐奉先成周还葬于万斯年  

河南少尹裴公墓志铭　　　前　人  

唐贞元八年冬十月二十有八日前河南少尹裴公讳济字庄时春秋五十卒于京师靖安里之旅舎明年夏四月朔葬于绛州闻喜县之故原从先公居礼也髙祖懐节皇朝洛州刺史生太府少卿昭昭生蔡州刺史刚刚生扶风郡雍县令防公则雍县府君之长子也生而頴秀长而博辩质如琼枝文如春林尤长记诵之学酷重许与之契耳目一厯輙在心口意气相合坐遗形骸天寳末学优艺全方登俊造之贡俄属国难家疚岖﨑险难以防徃事居之孝称于所至服阙襄阳节度使来琪表襄州叅军事属有势胜而理负与人争官者州府畏之公时摄功曹掾守文与直不为之挠琪嘉其所执升之賔介有疑焉【`一作为`】輙以咨之他日琪自相位获谴已而伏诛凡百门吏逃难觧散公与陈郡殷亮始冐危于保衞终毁家于葬防君子难之故司徒李公勉聆公之节辟以为属自江西入尹京兆洎节制广滑汴三府以公明可折狱利可拨繁权可赡给清可澄察而武可临戎官厯金吾掾万年尉三御史二尚书郎以至于御史中丞职更推官洎支度观察二判官以至于行军司马公之奉李公也若体从心李公之任公也若素受彩李公制用公为利噐李公翺翔公为羽翼厥后李公罢镇迁河南少尹故孜孜励精贰前后之政与我同志者必以呉公李膺之名归之其有所执頼于周人者非一贞元五年受代来朝上京燕息衡门咏歌卒嵗以俟道长末如命何初公之在滑也方属两河之惊不敢以非疾之忧贻于髙堂坚请退闲亦既终飬其在汴也有二千石结根贵幸怙宠傲慢収小惠于下隳大计于上公数其不供之咎请以去之言而未行拂衣自免未防彼果颠覆李公于是厚礼还公且有中军中宪之授盖进退终始不违于道多此类也母弟澄检校膳部郎中润大理司直泾前頴州刺史少失先府君之教入学入仕为郎为邦皆公之训诱也夫人陇西县君李氏故太子賔客翼之子有淑媛之美成公之家事公姑之孝闻焉奉叔公之友闻焉其辅佐之力由中及外者出处闻焉今也髽首泣血自雍及綘一号千里行者悲之子曰铤弱而有立毁遇成人谓员平生交亲见托为志其文曰猗欤裴公昭朗直清哭来发迹和李腾声处则全飬出能保贞蒸蒸穆穆为子为孙夭阏遐志摧頽壮龄哀哉哲妇为代之程  

监察御史裴府君墓志铭　　前　人  

呜呼有唐君子河东府君之墓公讳某字某先伯益之苖裔分秦封晋史牒详之元魏河北太守万虎兄弟三人时称三虎并仕于魏魏都河洛在天地之中故裴氏始有中眷之号公则万虎八代孙也曽祖某冀州都督府长史祖某温州乐城县令父某蔡州司田叅军初命左领军衞仓曹叅军倅商州刺史李佐戎事迁同官县丞李侯移镇桂林统师南服表公为监察御史介澄察之政至今二府思李公之美繄公是頼使罢闲于洛阳不幸遇疾以贞元六年秋八月庚申终于立徳里之第享年四十有五明年辛卯葬于首阳山之阳筮与人三者习吉有子四人男曰绰曰约长【`一作次`】方齓防能言女子孟少绰季少约母弟佐洪州南昌县尉充本道防使从事讣之未及河南夫人穆氏秘书监新安公之季女惟是一日二日洎逾月之事实弱妻主之吾闻之生也全其道没也全其素是之谓君子公性充天醇气与道冥行本忠恕文以礼乐可不谓全其道乎遘疠弥年待变弥月疾能销公之体而不能防公之和命能夭公之生而不能汨公之正可不谓全其素乎表之以君子言之者无愧铭曰  

夀不与仁相防贵不与才相期福不与善相报命不与事相随何四者之乖剌而不并集于斯已矣乎非夫人之为恸而谁为  

秘书监致仕穆堂志　　　前　人  

唐贞元十年十一月二十一日公弃飬于东都归义里私第适明年四月嗣子賛洎质员赏奉迁灵座祔曽王父母于偃师首阳山之北原賛等惟刻石识墓非周孔之训宋齐以来有之所以藏馨香俟陵谷不可阙也太夫人河东郡太夫人命曰礼经三月之事所以必诚必信勿之有悔焉者盖孝子自尽之谓然则自尽之大莫大于纪述平素贻简幽明假词他人不足以猒自尽之义公讳宁字某十一代祖崇元魏冝都王其后孝文自代迁洛阳遂为洛阳人奕叶王公与魏终五代祖伽皇朝殷州安阳令赠刺史太常卿髙祖逺水部员外郎曽祖固礼秘书郎祖思恭稷州录事叅军赠光禄少卿考元休相州安阳令赠同州刺史自冝都至殷州以淳粹之气相遗自殷州至同州以清白之风相授传洪范九畴究天人之际皇王得之不出户庭而天下治学者得之为王者师公则同州君之元子钟天元和发地祯祥性得于孝友忠烈生齐于聦明正直渊深峻极漙博闳厚用先王之礼乐节而文之是以外冨直道中积至行始厉髙节终全盛徳宣尼称道之将行命也将废命也命也者似繋一人之谓小子则曰公之道将行时也将废时也使我公之得志也天下至公立大道行风教厚人伦正天之未俾当时臻乎此也岂繋公之命乎盖天能使公道可奋乎百代而不洽乎当年才可周乎万物而不极于莅所天之不全欤时之不合欤天寳中一命景城郡盐山尉在官五年凡七宰旁邑三纪郡政二介使臣禄山作乱以郡有煑海之冨属城之乗【`一作众`】使其党曰刘道以假守之公乃紏合同志首唱大义枭道以絶禄山而郡佐畏懦多与公駮史思明统众来冦郡俾公保东光县拒之思明骇公之才使骑将持书通好公立斩其使以狥于邑且封其书于郡郡佐逾恐且虞思明之见讐也趣公罢摄公尝佐黜陟使分廵列郡与平原守顔公真卿隂图禄山当乱所以御之之画至是宻遣家僮以手防诣顔公书无他辞曰夫子为衞君乎六字而已顔公执书感泣即日以军师之礼致公公之许顔公也以长子属于母弟曰唯所徃苟不絶先人之祀吾无累也既而从顔公登埤誓众以必死与之俱生援絶孤城公志愈厉顔公麾下有非公所制者伺公请沐中夜迫顔公跳比及于河公方自防他日顔公诣行在所自讼有立者公之力无成者巳之咎肃宗嗟叹以玺书徴公且谓顔公曰由廷尉评以谏议大夫待之既至防顔公以言事忤防其议遂上元乾元之间累官史府尚书省分王命于河南征镇之军仅十余帅慿勲怙宠乗国艰危自以不叛为文靡顾文法公以至诚格之大顺激之清明律之由公徴令者相率如响元帅李光弼将贰于上屡奸于公公守正不迁积与之隟日宣不令之言欲公畏之公自泗抵徐驰驿輙至理折其口义胜其心泄其温于包藏夺其谋于将发代宗闻焉为一二宰臣话之至于叹息于时周郑路塞东南贡赋之有入漕汉江转商山招择文武全才以守夏口我于是有専城连率之寄金印紫绶之宠诏书下日百城肃然清风先翔甘雨随洒荆越呉蜀之冨朞月倾之俄封长江与淮西对境厥帅董秦多俾腹心为其津戍拉商旅断中流畏公明威拱手如梏舟檝上下如行其家万里来臻若赴于市部有酷吏姻连勲臣敢为贪狼靡所畏忌公糺发赃罪之于朝且以鞭扑惩其悔慢我于是有再黜之咎勲臣故也居五稔有诏徴入牵复台省大厯七年淮南旱和州以师旅后疮痍深慎选良牧用膺明命视人如子理事如医居一閠人忘其伤又一閠人忘其化无何受代代者冒以天寳季年版籍之额洎即日所授数上闻是时兵兴二十年矣异曰版籍百无一存代宗震惊以为亡失在我故有泉州之贬初公属以徴发之弊抗于刺举之司既而代至则不知代者之指斐然欤将有为欤賛守阙讼寃三嵗闻彻降而御史即州讯问则公初年季年户増数倍使者还报防今上龙兴拜太子右谕徳诏曰令子申父之寃宪臣授【`旧唐书本传作奉`】君之命楚劔不冲于牛斗秦台自洗于埃尘其明如此宫坊飬徳优游卒嵗每台辅易位冝以举直措枉或曰公卿缺员佥议所属则中外之望必集于公而前后宰政率以不附离之见惮故乆滞于次公尝自卜进退以深识为元且时不我容我不时狥则非吾之进也在于退乎黙黙然有浩归之志凡谢病垂满十旬而时议迫隘公望充塞不得巳而起者三泚之乱公方杜门请急出无车马假乗于故人太子少师韦公伦弃家逃污出城信宿方审乎所在而奔焉转秘书少监右庻子录奉天兴元之勤也大驾还宫百官复位公曰可以行吾志矣移疾罢免东归吾土陵【`疑`】后五年就加秘书监致仕遂公之志也考槃于瀍洛之上卜胜于北山之阳良辰暇日尽四时之赏以仁自冨以道自贵以孝慈为稼穑以友爱为埙箎十年春喟然手防述麟徳中髙宗天皇大帝诏问张公艺九代同居故事撰为家令赐诸子诸妇人各一通賛等暨诸妇拜泣受赐公曰吾之理命也是年秋违裕冬弃背夀七十九公伯姊元夫人与公同禀至性有髙世之徳公率太夫人所以敬飬之道逹于神明公之教育成人者髙祖曽祖兄弟洎孤甥侄与賛等所以威以劝之慈以抚之壹之乎天性之至外姻僮仆不知所以别焉性嗜读书无学不综经穷入室之奥史精厯代之博非圣人之教道则知而不言每语及三代损益以逮于国朝典故莫匪成诵闻者退徴于卷则文字甲子靡差毫厘或为卿大夫话其世代盖郯子范子自言其祖不之逮也仕四朝更三纪厯官二十五政徳义政事无非殊効且未尝有如分之报而三黜一免由之善与人交始不以谄渎合终不以生死异尝从王事厯佐权臣入于朋家之门虽周郑交恶田窦夺移彼不我疑我不彼贰尝宴居诲羣子曰吾闻君子之事亲也飬志为大吾之志也直道而已尔事君事人或枉其道日以三牲五鼎充吾庖非飬也苟继吾志或承患难则义重于生冝从其重焉賛等祗荷严训仕于天朝賛以御史中丞质以右补阙皆以守职不避强御并罹谴逐员以侍御史佐东都留守不敢陷所事杀无辜赏以监察御史呌帝阍觧兄难迭逢困尼公申诫曰先王之道洎尔友朋之议及吾异日之训尔无亏焉爱子者教之以义方不闻以诏尔其勉之賛等永惟古人有欲飬不待之痛公髙尚不仕侍飬十年而賛等官薄命竒不自拯于不才不孝之分内乏击鲜之献外贻非疾之忧是以上天明神罚以不得自死之苦夫不死之道有不敢不能賛等伏念为公之嗣且太夫人在堂是则不敢负不肖不逮于义劣不能死荒不及文哀举大端永閟幽宅  

## 文苑英华卷九百四十四

宋　李昉等　编职官六  

李少尹佐墓志一首　　严司业墓志一首李中丞史鱼墓志一首　刘给事廻墓志一首梁补阙肃墓志一首  

柳府君某墓志版文一首　魏郎中简墓志一首  

京兆少尹李公墓志　　　　穆　员  

有唐故京兆少尹陇西李府君讳佐字公辅年未充其志位未半其才君知其贤天不跻其用亲待其飬命不偕其荣贞元六年年六十有一三月丁已终于长安兴仁里閠四月丁未夫人范阳县君卢氏奉公之防逹于洛汭月日壬午弟前监察御史俛承公之防于告成从先公居且曰理命初公以疾得谢沉疴累载三事羣公佥谓公仁可长人武可训戎正可持刑权可调赋其忠肃明敏尤冝尹京前后执事当赵张三王呉公李膺之选輙迟迟其授以俟公之起而公未闻然及时贤闻此防讣嗟叹之声浃于上下诏赠同州刺史赙以布帛故事公卿薨位有以震悼于上心者则及追赠其或加等申之以赗公以贰尹去职礼优饰终有以见才拔乎萃恩超于时若假之永年以极其遇讵可涯也呜呼惜哉五代祖礼成隋礼部尚书绛郡公祖元恭皇大理少卿知吏部选事父诵髙名下位陈州宛丘县公十嵗而孤居防有过成人之感太夫人荥阳郑氏抑之然后复于礼弱冠擢明经调婺州武义县尉以清白苦节闻故相彭城公辟以从事凡三迁至监察御史领江西之赋又迁中州刺史戎师作乱移公随州其后僣逆以公先奉太夫人在外疑焉折简趣公公以自脱之计未售辞疾者再元凶使其徒来刼公语以疾愈自祗赴者与逆徒偕先是熟与舅氏克钧期于境上克钧日涕泣于襄阳节度使贾公公感而义之为出敢死之士克钧亦毁家行赂以贾勇竒兵如约公以轻骑脱焉表公为倅者荆南江西鄂岳三府上以鄂岳请命先至除检校户部郎中兼侍御史充都团练使銮驾还京公奉章朝奏是时梁汴圯隔漕运不至逆将防扈屯于近郊关辅困于兵蝗帑藏索于锡与上以贡赋之入必由江汉择全才领商于之地以辟南门于是有刺史防御中丞之命公心周庻政手集庶物明如理身勤如理家俾天収其灾地尽其利峻岭重负至如川流诏加朝议大夫赐金印紫绶封太夫人荥阳太君赐一子官其事刻之金石实吏部侍郎李公为之讼无何授桂管观察经畧使部内不及朝贡之覊縻州者十八旧例首领賮于官署为刺史一州所贡悉以奉之其或鱼肉斯人之甚有来讼者率以遐逺阻险非文法所及置之公于是易之以中土温良之吏越人之男女不为所鬻资产不为所夺恱而戴之相与禀令其移风俗如此者非一累以亲老陈乞故有亚尹之拜是则假道无如命何初宛丘之人吏感府君之明惠而矜公之孤藐相与竭于赗予所以送死飬生之异兼焉太君曰昔吾夫之所以为生也今以没而受赗则是死吾夫也毕以辞之公由是奉先公之贻训太君之清徳常恐失坠三为郡一为帅从公【`一作仕`】者二十六年退居无具药之资没代无防终之直室有孀姊妹挈孤甥者数房孀与孤者亡无怙之防一女防然俛以其弟二子彦主公之后焉呜呼为冨不仁为仁不冨信矣积善余庆何其不信哉不然公之所丰者仁义所不絶者遗爱故事风流于后岂物莫两大而使然耶俛以员兄弟偏公之遇辱命为志悲而不文铭曰  

君之生业成官逹尊亲名天锡纯孝古之遗清君之没皆髙堂去白日恨荣飬之不终吐遗言于将絶祔君于先嗣君于后贤哉悌弟之心有以复君之友  

国子司业严公墓志　　　　前　人  

公讳某字某冯翊临晋人其先有汉太子太傅彭祖为左冯翊子孙家焉十二代祖翰林东汉末复守本郡后四叶至元魏平南将军郃阳侯稚玉又四叶至皇朝洮州都督君恊恊生魏州司功叅军赠太常少卿方约公之祖也方约生银青光禄大夫左庶子赠宋州刺史损之公之祢也自平南至洮世以侯国相袭事名声称之府君廸奕叶之祥钟生知之美用为孝悌用为忠贞用为循良用为道艺出处终始小大由之天寳中以门子经行擢文生调叅江陵府军事时所奉之主永王璘隂有呉濞东南之乱致公賔友之礼公迨其将兆而未发也以智勇免之受命南国洎督王赋者或咨公以画或倚公以办三迁至大理司直赐银印赤绶慎选京邑从容台署厯京兆府户曹掾殿中侍御史虞部员外郎河洛思其理理行发闻拜河南令刑部郎中雅素儒学选国子司业建中宰政怙威朋家构闵公以亲累贬潮州司户时防道长公议兴能推连州刺史换彬州累加朝议大夫封冯翊县男旌异政也公母弟士良并龚黄之寄盖不胜形影分离之忧及闻士良罢归公亦陈乞自免愿言相视而终老焉既至京师复拜国子司业无何士良出牧公悼别加等忽忽不乐燕居如失贞元八年某月某日归全于长安新昌里之私第春秋六十有五初公自郴之归也有从祖姑世父母身没嗣絶旅殡越公卿匍匐发防毁家襄事各迁祔于先茔服仁义者归心焉夫人彭城刘氏右仆射彭城公之女生子男三人先公而没祔先姑于龙门山之北原事具前志嗣子纂次子筠季子篆皆感过于缞毁疑于灭冬十一月二十有一日奉公归夫人之室且从先君铭曰  

严氏阡北原上先贤后贤如相望我归曷归归此【`一作比`】室我友俟我以琴瑟杳长夜兮无白日  

侍御史摄御史中丞赠尚书户部侍郎李公墓  

志　　　　　　　　　　梁　肃  

公讳史鱼字某赵郡平棘人也隋下邑令大经孙皇朝襄州录事叅军晖曽孙涟水丞藻之孙青州司法叅军赠和州刺史万总之子其先干木藩魏武安覇赵司盛于东京特书别为【`集作于`】西祖载在纪牒于家有光自下邑至于【`集无于字`】和州四世无违克生俊徳公天姿俊【`集作淳`】迈少负英气清明博厚虚受特逹行本于孝友业成于文章开元中以多才应诏觧褐授秘书省正字时海内和平士有不由文学而进谈者所耻公以盛名冠甲科群軰仰之如鸿鹄轩【`三字集作鹤鸿鸣轩`】在霄际矣秩满调补河南叅军长安尉监察御史时宰相李林甫当国怙权稍锄去异巳者公外不附离内不慑惮竟为所隂中贬来阳丞累移至朝邑令下车周月而颂声作上方锐意武功宠厚邉将拜公殿中侍御史叅安禄山范阳军事河北首乱公胁在围中危冠正词诮【`集作谯`】让元恶势迫难夺望重见容朝廷雅知公忠迁侍御史充封常清幽州行军司马隔于凶盗诏不下逹公与张休独孤问俗宻结壮侠志图博浪之举间遣表章请固河潼之守帝用深叹吾谋未行防虏将能人姓元浩拥师河上【`集作南`】公诡请劳抚因以大义谕之能亦知复飜然向顺裂贼左臂繄公之力是嵗至徳一年也相国张平原镐以状闻复授侍御史摄御史中丞充河南节度叅谋河北招谕使中朝方倚公以重任戎镇又咨公以成务公谓委身蹈难非节违乱归政非公叨恩受禄非义僶俛从政吾何以安假公事东至江淮以上元二年七月二十六日遇疾终于州官舎春秋五十六藁葬于禅智佛寺之侧贞元元年嗣子竦以谷口扈从之勲朝廷推恩追赠公尚书户部侍郎五年嵗次丁巳某月日始归窆于某乡某原上距捐舘凡二十有九年不得吉卜且难是以缓夫人河东郡君裴氏河州刺史某之女吏部尚书寛之侄以礼佐君子降年不永春秋若干天寳二载终于洛阳至是祔焉传称有明徳若不当世其后必有逹人惟公含章挺生好是正直蹈难全徳终然允臧盖道与其仁神辅其志冝乎其有后也竦以文艺吏事厯中书舎人户部侍郎天子以为才任方镇加左散骑常侍知鄂州军州事领都团练观察使长才厚位而夀不至士友痛之竦弟竚长安尉亦早卒最少曰竢纯懿【`集作孝`】而文克奉家业咨于从祖父殿中侍御史臯鱼爰卜兆域以宁神宅臯鱼于公【`集无公字`】天伦之间有知己之道泣叙美行俾予志之其文曰  

时之晏卿云烂鸾鳯于飞上清汉吾道行年路方半时之昏沴气防鲸鲵荡海横中原侧身西望不敢言忠莫渝兮计独存奋辞感激牧东藩雷雨作觧草木蕃一随逝水空逰防播清徽【`集作音`】与茂烈永延辉兮【`集作耀`】垂后昆  

给事中刘公墓志　　　　　前　人  

公姓刘氏讳廻彭城人楚元王交之后也当汉兴诸侯王子孙唯楚为盛世为儒宗光耀史牒【`集作册`】以至公大父皇朝尚书比部郎中赠徐州刺史府君讳藏噐徐州生烈考右散骑常侍赠工部尚书居巢文公讳子初文公儒为天下表有才子六人曰贶曰餗继文公典司国史时议比子长孟坚曰秩曰迅以述作之盛徳行之美追踪孔门曰彚与公用刚直明毅焯于当时故言卿【`集作乡`】族者举盛业以明其家公好学善属文天寳中进士登科觧褐拜江都尉转左金吾兵曹介江南西道采访使厯大理评事监察御史入为殿中侍御史出为永州刺史未行改户部员外郎寻佐江淮转运使授著作郎加检校户部郎中国子司业三领侍御史当是时中夏初定而兵未戢故公所受任以餽运才赋为先而公亦饬躬莅职所到无不均不安之患大厯初诏择二千石遂授公吉州刺史三载绩成徴拜諌议大夫迁给事中移疾请医于洛阳享年若干以建中元年七月某日终于某里私第嗣子某泣血孺慕以某月日奉公之防权窆于某原惟公贞方端肃居敬行简和而不同直而不倨博闻【`集作见`】强志乐善下人在諌司陈古今以通讽谕言发而王度潜润事行而天下莫闻及夫给事黄门厘举典要壶遂之才未展士安之病已深吾道岂穷大运斯止呜呼始公祭酒秩功曹迅并与故相国房公琯厚善其终也赵郡李公华志焉洎公在庐陵治行尤异则故国崔公祐甫颂焉盖伯仲徳美焕乎金石试为斯文铭曰  

惟尧之绪在汉开楚导长源兮比部蕴仁文公允文【`集作新`】辟儒门兮重世掌史迁固慙美立斯言兮惟公才明刚中志行直道发兮累佐使臣一麾牧人遗爱结兮给事于中遭【`集作遗非`】命不融神理忽兮丘有夷渊有实舟斯失劔斯没石不灭兮  

右补阙翰林学士梁君墓志　崔元翰  

唐右补阙翰林学士皇太子诸王侍读史舘脩撰梁君讳肃字寛中其先安定人繇汉魏已降至于隋氏世有爵位家贵门盛刑部尚书邯郸公曰毗君之五代祖以至于唐散大夫右台侍御史赵王行台记室冝春公曰敬实公之髙祖朝散大夫右台侍御史曰愕君之曽祖祖昱终于莫州任丘令父逵止于司御率府兵曹叅军事安卑于燕蓟避乱于呉越故其世少衰焉君尝为司御府君灵表以表其墓自叙其世系甚备公建中初以文词清丽应制授太子校书请告还呉相国兰陵萧公荐之擢授右拾遗脩史以太夫人羸老有沉痼之疾辞不应召其后淮南节度使吏部尚书京兆杜公表为殿中侍御史内供奉管书记之任贞元五年以监察御史徴还台非其所好于是备諌诤而佐于大君传经术而授于储后典文章于近署垂劝戒于东观授赤绂银印之锡闻者荣之九年冬十有一月旬有六日疾于万年之永乐里享年四十有一诏赠礼部郎中以布帛十年春正月二十八日葬于京师之南小赵春之原子徽之之俱未冠尝学文矣防子未名小字振振夫人京兆韦氏抱之以缞从其輤车哀感行旅呜呼君之寓于江南十六而先府君殁事祖母以至孝闻在覊旅之中当离乱之际贞固而未尝忘于道亷让而未尝亏于义年十八赵郡李遐叔河南独孤至之始见其文称其美由是大名彰于海内四方之诸侯洎使者之至郡更遣招辟而賔礼之其升于朝无激訏以直已无逶迤以曲从不争逐以务进不比周以为党退则澹然而居于一室傲遗乎万物贯极乎六籍旁罗乎百氏考太史公之实录又考老庄道家之言皆覩其奥而观其妙立徳玩词以为文其所论载讽咏发于春秋恊于谟训大雅之防逹而信颂之寛静形焉约而深厚优游而广大具三百之遗有文集三十卷为学者之师式尝着释氏止观统例防乎易之繋辞矣前后五嵗职必更于清显擢必首于俊造殁之日位未及于褒赠之典然而天子憯怛悼痛恩有加焉假之以夀则将有噐使之寄柄用之重是直屈于短夭而无命非不遇也执友博陵崔元翰哀之乃为铭于墓门识其丘陇铭曰  

懿文徳垂典则以藻身又华国命之短哀何极  

叔父殿中侍御史府君墓版文  

栁宗元  

栁氏之先自皇帝厯周鲁其著者无骇以字为展氏禽【`属夲有氏字`】以食采为栁姓厥后昌大世家河东呜呼公讳某字某曽王父朝请大夫徐州长史讳子夏遗贞白之操表仪宗门王父朝散【`集作请`】大夫沧州清池令讳从裕垂博俗之道啓佐【`集作佑`】后皇考湖州徳清令讳察躬行孝悌之徳振家声惟公端庄无谄徽柔有裕峻而能容介而能羣其在闺门也动合大和皆由顺正恺悌雍睦莫有间言故宗党歌之其在公门也释回错枉造次秉直事不失当举无秕政故官府诵之用冲退径尽之志以正友道信称于外焉用柔和博爱之道以视遇孤弱仁着于内焉此公脩已之大经也自进士登髙第调受河南府文学秩满渭北节度使论惟明辟为从事受太常寺恊律郎元戎即世罢职家食无何朔方节度使张献甫辟署叅谋授大理评事赐绯鱼袋改度支判官转大理司直迁殿中侍御史加度支营田副使此公从政之大畧也既佐戎事实司中府匪颁有制防计明白呜呼分阃委政繄公而成务朝右虚位待公而周事宗门期公而光大姻党仰公而振耀贞元十二年嵗在甲子正月九日壬寅遇疾终于私舘享年五十痛矣夫人呉郡陆氏洎仲弟综季弟续冢侄某等抱孤即位牵率备礼祗奉裳帷归于京师以某年月日庚寅安厝于万年县之少陵原礼也公有男一人始六年矣在髫知孝呱呱涕洟凡我宗戚抚视増恸呜呼哀哉初公元兄以纯深之行端直之徳名闻于天下官至侍御史持斧登朝宪章肃清常以先公之神未克迁祔不正席不甘味及撰日定期而昊天不吊志夺礼废公实敬承遗志行有日矣而闵防荐及不克终事则我宗族之痛恨其有既乎惟公尽敬孝飬致毁于居忧表正宗姓观示他族故家【`集作宗`】人咸曰孝如方舆公【`公讳僧习以孝徳闻`】脩词以藻徳振文而遵志以为理化之始莫尊乎尧作尧祠颂以为述徳之道不忘始祖作始祖碑以为纪广大之意叙正直之节不嫌于亲作元兄侍御史府君墓志其余讽咏比兴皆合于古故宗人咸曰文如呉兴守【`呉兴守讳恽以文章`】当官贞固确乎不防持议端方直而不苛故宗人咸曰正如衞太史【`太史讳庄`】率性亷介懐贞抱防嗣家风之清白绍遗训于儒素故宗人咸曰清如鲁士师【`士师讳禽`】兼备四徳具体而防公之谓矣小子常以无兄弟移其睦于朋友少孤移其孝于叔父天将穷我而夺其志故罔极之痛仍集焉朴鲁甚騃不能文字敢用书宗人之辞以致其直故质而俚辍哭纪事哀不能文故叙而终焉  

尚书户部郎中魏府君墓志　前　人  

魏氏世墓于某县原唐兴有闻士讳之逷者与子及孙咸举进士嗣为儒家绵州涪城尉讳全珤魏州临黄主簿讳钦慈太常主簿讳绲尚书缮部员外郎兼江陵少尹讳万成凡五代名髙而不浮于行才具而不得其禄江陵府君益之以闳逹之量经纬之谋故豪士贤大夫痛慕加厚生郎中府君讳简字曰裕之以文行知名既冠而徳礼闻于乡党既仕而法制立于官政温柔发乎外见而人莫不亲直方存乎内乆而人莫不敬由进士防贤良连居科首授太子校书厯桂管江西福建宣歙四府为判官副使累授恊律大理评事三为御史赐绯鱼袋在州六年而人乐之亷使崔衍曰吾敢専天下之士独惠兹人乎遂献天子拜度支员外郎转户部郎中邦赋克举人望愈重年四十七贞元二十年九月三十日不疾而殁震悼之声遐迩一辞【`集注作同`】且曰斯人也而不得为善之利中人其怠乎君尝三娶而卒无主妇庭无倚庐堂无抱孤有令兄弟以主其防有孝女以守其祀故哭于客位吊于殡东者咸加哀焉凡为部从事府防而当其位者三州缺而居其守者二皆得其理君之先再世贫不得葬故以禄仕逰于诸侯薄衣食损车马凡十有余事卒获于厥心其族属之无主后者皆位其墓姊侄之无归从者咸防于家由是处约以终其世既敛家宰庀其政视廪唯釡钟视藏惟束帛无余积焉十有一月遣车归于洛师某日祔于墓监察御史桞宗元闻其道而翫其文也乆居又同闬故哀而铭之其辞曰  

郎中之道惟直是保淳泊坦厚温恭孝友郎中之文惟孝是宣漙畅周流炳蔚纷纶为周贤能为汉贤良始仕讐校篇籍有光仍授使檄訏谟用二居郎位征赋以理休声载起显命伊始生而不夀孰知其止殁而不嗣孰济其美有翩其旗爰举裳帷行道迟迟望墓而归象物是宜卜筮孔时里人作铭不愧于辞  

## 文苑英华卷九百四十五

宋　李昉等　编职官七  

李翰林白墓志一首　　皇甫少保镛墓志一首张秘监仲方墓志一首　白居易自撰墓志一首赠左拾遗翰林供奉李白墓志  

范传正【`附见李白集`】  

骐骥筋力成意在万里外厥块一蹶毙于空谷唯余骏骨价重千金大鹏羽翼张势欲摩穹昊天风不来海波不起塌翼【`集作趐`】别岛空留大名人亦有之即【`集作即`】故左拾遗翰林学士李公之谓矣公名白字太白其先陇西成纪人絶嗣之家难求谱谍公之孙女捜于箱箧中得公之亡子伯禽手防十数行纸壊字缺不能详备约而计之凉武昭王九代孙也隋末多难一房被窜于碎叶流离散落隠易名姓故自国朝已来漏【`集作编`】于属籍神龙初潜还广汉因侨为郡人父客以通【`集作逋`】其邑遂以客为名髙卧云林不求禄仕公之生也先府君指天枝以复姓先夫人夣长庚而告祥名之与字咸取所【`集作所取`】象受五行之刚气叔夜文【`集作心`】髙挺三蜀之雄才相如思【`集作文`】逸竒宏廓防俗无类少以侠自任而门多长者车常欲一鸣惊人一飞冲天彼渐陆迁乔皆不能也由是慷慨自负不拘常调噐度大声闻于天天寳初召见于金銮殿宗明皇帝降辇歩迎如见园绮论当世务草和【`集作答`】畨书辩如悬河笔不停缀宗嘉之以寳装【`集作牀`】方丈赐食于前御手和徳音相褒将【`二字集作褒美`】褐衣恩遇前无比俦遂直翰士专掌宻命将处司言之任多陪侍从之逰他日泛白莲池公不在宴皇欢既洽召公作序时公已被酒于翰苑中仍命髙大【`集作大字`】将军扶以登舟优宠如是布衣之遇前所未闻公自量踈逺之懐难乆于宻侍候间上防请还旧山宗甚爱其才或虑乗醉出入省中不能不言温室树恐掇后患惜而遂之公以为千钧之弩一发不中则当摧撞折牙而永息机用安能効碌碌者苏而复上哉脱屣轩冕释覊缰鏁因肆情性大放于宇宙间饮酒非嗜其酣乐取其昏以自当作诗非事于文律取其吟以自适好神仙非慕其轻举将以不可求之事求之具意欲耗壮心遣余年也在长安时秘书监贺知章号公为谪仙人吟公乌栖曲云此诗可以哭鬼神矣时人又以公及贺监汝阳王崔宗之裴周南等八人为酒中八仙朝列赋谪仙歌百余首俄属戎马生郊逺身海上徃来于斗牛之分优游没身偶乗扁舟一日千里或遇胜境终年不移则【`集作时`】长江逺山一泉一石无徃而不自得也晩嵗度牛渚矶至姑熟悦谢家青山有终焉之志盘桓利居竟卒于此其生也圣朝之髙士其死【`集作徃`】也当涂之旅人代宗之初捜罗俊逸拜公左拾遗制下于彤庭礼降于壤生不及禄殁而称官呜呼命欤传正共【`集无共字`】生唐代甲子相悬常于先大夫文集【`集作字`】中见与公有浔阳夜宴诗则知与公有通家之旧早于人间得公之【`集无之字`】遗篇逸句吟咏在口无何叨防恩奬亷问宣池按图得公之坟墓在当涂属【`集作属字`】邑因令禁樵采备洒扫访公之子孙【`集作故`】将申慰荐凡三四年乃获孙女二人一则【`集作为`】陈云之室一乃刘劝之妻皆编户毗【`集无毗字`】甿也因召至郡庭相见与语衣服村落形容朴野而进退闲雅应对详谛且祖徳如在儒风宛然问其所以则曰父伯禽以贞元八年不禄而卒有兄一人出逰一十二年不知所在父存无官父殁为民有兄不相保为天下之穷人无桑以自蚕非不知机杼无田以自力非不知稼穑况妇人不任布裙粝食何所仰给俪于农夫救死而已乆不敢闻于【`集作于`】县官惧辱祖考乡闾逼迫忍耻来告言讫泪下余亦对之然因云先祖志在青山遗言宅兆顷属多故殡于龙山东麓地近而非本意坟髙三尺日已【`集作益`】摧圯力所不及知如之何闻其所言【`集作闻之悯然`】将遂其请因当涂令诸葛纵防计在州得谕其事纵亦好事者学为歌诗乐闻其请【`集作语`】便道还县躬相地形卜新宅于青山之阳以元和十二年正月二十三日迁神于【`集作于`】此遂公之志也西去旧坟六十【`集作此字`】里南抵驿路三百歩北倚谢公山即青山也天寳十二载勑改名焉因告二女将改适于士族皆曰夫妻之道命也亦分也在孤穷既失身于下俚仗威力乃求援于他门生纵偷安死何靣目见大父于地下欲求【`集作败`】其类所不忍闻余亦嘉之不夺其志复井税免徭役而已今士大夫之葬必志于【`集作于`】墓有勲庸道徳之家兼竖【`集作树`】碑于道余才术贫虚不能两致今作新墓名輙刋二石一寘于泉扄一表于道路【`集作通路`】亦岘首汉川之义也庻芳声之不泯【`集有焉字`】文集二十卷或得之于时之文士或得之于公之宗族编缉断简以行于【`集作于`】代云其铭曰  

嵩岳降神是生辅臣蓬莱谴真斯为逸人晋有七贤唐称八仙应彼星象惟公一焉晦以麴蘖畅于【`集作于`】文篇万象奔走乎笔端万虑泯灭乎罇前卧必酒瓮行惟酒船吟风咏月席地幕天但贵其适所以适【`集作但贵乎适其所适`】不知夫所以然而然至今尚疑醉在千日宁审乎夀终百年谢家山兮公之墓异代诗流同此路旧坟卑痹风雨侵新宅爽垲松栢林故乡万里且无嗣二女从民永于此猗欤琢石为二碑一临幽壤【`集作一蔵幽隧`】一临岐岸深谷髙变化时一存一毁名不亏  

银青光禄大夫太子少保安定皇甫公墓志  

白居易  

公姓皇甫讳镛字龢卿始封祖防子也周克殷封于宋九世至戴公戴公之子曰皇父因字命族为皇父氏至于【`集无于字`】秦徙茂陵改父为甫及汉迁安定朝那其后为朝那人五代祖珍义资建二州刺史曽祖文房髙陵令祖隣防赠汝州刺史考愉累赠尚书左仆射太子太保妣洛阳贾氏赠姑臧郡太夫人公由进士出身补夏阳主簿试左武衞兵曹充宣歙观察推官转大理评事诏徴授监察御史改秘书郎殿中侍御史内供奉始赐朱绂银印充鳯翔节度判官营田副使旋乂徴还直拜殿中改比部员外郎河南令都官郎中河南少尹厯太子左右庶子并分司东都俄又徴拜国子祭酒未防谢疾改太子賔客转秘书监分司又就拜检校左散骑常侍兼太子賔客转秘书监分司始加命服正三品又迁太子少保分司封安定县开国男食邑三百户始立家庙享三世公先娶博陵崔氏后娶范阳卢氏二夫人皆有淑徳先公而殁有二子曰璥曰珧一女适太原王諲以开成元年七月十日疾薨于东都宣敎里第享年七十七皇帝废朝一日是嵗十月三日用大葬之礼归全于【`集作于`】河隂县广武原从太保府君先茔以卢夫人合祔焉公自将仕郎累阶至银青光禄大夫自武骑尉累勲至上柱国自布衣而佩服金紫自旅食而庙享祖考封爵被乎身褒赠及乎先官品防乎后大其门肥其家儒者之荣无阙焉皆求已稽古之力自致耳公为人噐宇甚衣冠甚伟寡言正色人望而敬之至于宴逰觞咏之间则其貌温然如春其心油然如云也初元和中公始因郎官分司东洛由是得伊嵩趣惬吏隠心故前后厯官八九凢二十有五年优游洛中无哂【`集作洒`】笑意忘懐【`集作来`】穷逹与道始终澹然不动其心以至于考终命闻者景【`集无景字`】慕之谓为逹人当宪宗朝公之仲弟居相位操利权也从而附离者有之公独超然虽贵介之势不能及及仲失宠得罪也而縁坐者有之公独皦然虽骨肉之亲不能累识者心伏号为伟人公好学善属文尤工五言七言诗有集十八卷又着性箴【`集作言`】十四【`集作四十`】篇居易辱与公逰迨二纪矣自左右庶子厯賔客讫于少保傅皆同官东朝分务东周在寮友间闻知最熟故得以实录志之而铭曰  

贤哉少保令问令仪金璧其操鸾鳯其姿徳如斯夀如斯位如斯呜呼人爵天爵实兼有之广武之原大河之湄告筮从吉土良时封于兹铭【`集作树`】于兹呜呼少保之墓百代可知  

银青光禄大夫秘书监曲江县开国伯赠礼部  

尚书范阳张公墓志　　　　前　人  

公讳仲方字靖之其先范阳人也【`集无也字`】晋司空茂先之后永嘉南迁始徙居于韶之曲江县后嗣因家焉唐朝赠太常卿讳愈公之曽祖也岭南节度使广州刺史殿中监讳九臯公之王父也赠尚书右仆射讳杭【`集作抗`】公之皇考也赠頴州郡太夫人陈氏公之皇妣也都昌令仲端以下四人公之兄也监察御史仲孚以下二人公之弟也博陵郡夫人崔氏公之夫人也右清道率府胃曹景宣进士茂明经智周公之子也监察御史里行澥校书郎陆賔虞公之婿也公即仆射府君第五子贞元中进士举及第博学选登科初补集贤殿校书郎丁内忧防除复补正字选授咸阳县尉鄜坊节度使辟为判官奏授监察御史里行俄而徴拜厯殿中转侍御史仓部员外郎金州刺史度支郎中駮宰相谥议出为遂州司马移复州司士【`集作马`】俄拜【`集作迁`】刺史迁【`集作改`】曹州刺史河南少尹郑州刺史入为谏议大夫福建观察使兼御史中丞徴还为太子賔客再为左散骑常侍京兆尹华州刺史兼御史大夫秘书监勲赐【`集作至`】上柱国阶兼银青光禄大夫封至曲江县开国伯食邑七百户开成二年四月某日薨于上郡【`集作都`】新里昌第诏赠礼部尚书以某年八月某日归葬于河南府某县某乡某原祔仆射府君之封域焉公防好学长善属文俯取科第如拾地芥着文集三十卷蔵于家繤制诏一百卷行于代尤工五言章句诗家流称之尝撰先仆射府君神道碑及丞相文献始兴公庙碑由文得理秉笔者许之文献始兴公九龄即公之伯祖开元中以儒学诗赋独歩一时及辅弼明皇帝号为贤相余庆济美冝在于公公济其业袭其文而不嗣其位惜哉矧公为人温良冲淡恬然有君子徳立朝直清贞谅肃然有正人风在官寛重易简绰然有长吏体为子弟孝敬为伯父慈和与朋友信宠辱不惊其心喜温不形于色入仕三【`集作四`】十载厯官二十五享年七十二才如是禄如是夀如是冝哉居易与公少同官老同游交心【`集作结交`】慕徳乆而弥笃故景宣等以论譔先徳见托为文式序且铭勒于墓石铭曰  

有【`集作在`】唐张氏世为儒宗文献既没郁生我公我公沨沨学奥词雄縁情体物有文献风庆袭于家道积厥躬骏足逸翮天骥冥鸿始自筮仕讫【`集作迄`】于逹官六刺藩部再珥貂蝉大谏选重尹京才难賔于望苑宠在蓬山凡所践厯皆有可观终然允臧已矣归全呜呼洛郊北阡邙阜西原佳城一闭陵谷推迁所不泯者令名蔼然  

自撰墓志　　　　　　　　前　人  

先生姓白名居易字乐天其先太原人也秦将武安君起之后髙祖讳志善尚衣奉御曽祖讳温检校都官郎中王父讳锽侍御史河南府巩县令先大夫讳季庾【`集作庚`】朝奉大夫襄州别驾大理少卿累赠刑部尚书右仆射先太夫人陈氏赠頴川郡太夫人妻杨氏农郡君兄防文皇浮梁县主簿弟行简皇尚书膳部郎中一女适监察御史谈謩三侄长曰味道卢州巢县丞次曰景回淄州司兵叅军次曰晦之举进士乐天无子以侄孙阿新为之后乐天防好学长工文累登进士防萃制防三科始自校书郎终以少傅致仕前后厯官二十任食禄四十年外以儒行脩其身中以释教治其心旁以山水风月歌诗琴酒乐其志前后着文集七十卷合三千七百三十首于家又着事类集要三十部合一千一百三十门时人目为白氏六帖行于世凡平生所慕所感所长所得所经所遇【`集作逼`】所通一事一物已上布在文集中间卷尽可知也故不备书大厯六年正月二十日生于郑州新郑县东郭宅以防昌六年月日终于东都履道里私第春秋七十有五以某年月日葬于华州下邽县临津里北原祔侍御史仆射二先茔也啓手足之夕语其妻与侄曰吾之幸也夀过【`一作登`】七十官至二品有名于世无益于人褒优之礼冝自贬损我殁当敛以衣一袭送以车一乗无用卤簿葬无以血食祭无请太常谥无建神道碑但于墓前立一石刻吾醉吟先生一本可矣语讫命笔自铭其墓云铭曰  

乐天乐天生天地中七十有五年其生也浮云然其死也委蜕然来何因去何縁吾性不动吾形屡迁已焉已焉吾安徃而不可又何足厌恋乎其间  

## 文苑英华卷九百四十六

宋　李昉等　编职官八【`京官附`】  

杜牧自撰墓志一首　　马少监墓志一首栢苍部宗回墓志一首　尹四门守贞墓志一首房正字凛墓志一首　　独孤校书申叔墓志一  

首　　　　　　　　　李校书元賔墓志一首  

自撰墓志铭　　　　　　　杜　牧  

牧字牧之曽祖某河西陇右节度使祖祐司徒平章事岐国公赠太师考从郁驾部员外郎累赠礼部尚书牧进士及第制防登科文舘校书郎试武衞兵曹叅军江西团练廵官转监察御史里行御史淮南节度掌书记拜真监察御史以弟病弃【`集作去`】官授宣州团练判官殿中侍御史内供奉迁左补阙史舘脩撰转膳部比部员外皆兼史职出守黄池睦三州迁司勲员外郎史舘脩撰转吏部员外郎以弟病乞守湖州入拜考功郎中知制诰周嵗拜中书舎人牧平生好读书为文亦不出人曹公曰吾读兵书战防多矣孙武深矣因注其书十三篇可【`集作乃`】曰上穷天时下极人事无以加矣后当有知之者去嵗七月十日在呉兴夣人告曰尔当作小行郎复问其次曰礼部考功为小行也礼部【`集无此二字`】言其终曲【`集作典`】耳今嵗九月十九日归夜防【`集无此字`】困亥初就枕得被势乆酣而不夣有人郎告曰尔改名毕十月二日奴顺来言炊将熟甑裂予曰皆不祥也十一月十日夣书片纸皎皎白驹在彼空谷旁有人曰空谷非也过隙也予生于角昴毕于角为第八宫曰病厄宫亦曰八杀宫上星在焉火星继木星工杨晞曰木在张于角为第十一福徳宫木为福徳大君子救于其旁无虞也予曰自湖守不周嵗迁舎人木还福于角足矣土火还死于角冝哉复自视其形视流而疾鼻折山根年五十斯夀矣某月某日终于安仁里妻河东裴氏朗州刺史之女先牧若干时卒长男曰曹师年十六次曰祝柅年十二别生二男曰兰曰兴一女曰贞皆以某月日葬于少陵司马村先茔铭曰  

后魏太尉颙封安平公及予九世皆葬少陵嗟尔小子亦克厥终安于尔宫  

秘书少监史舘脩撰马墓志　李　翺  

公讳某字卢符宣州刺史庆【`集作度`】之曽孙著作郎赠少府监恬之子公九嵗贯渉经史鲁山令元徳秀行髙一时公徃师焉鲁山令竒之号公为马孺子为之着神聦賛由是名闻中书令郭公子仪奏为懐州叅军充四镇伊西庭节度廵官从事河阳三城河东三【`集作二是`】府累转试大府丞因得太原府仓黜陟使裴伯言谓公堪为諌官荐之于朝井殿中御史充昭义军节度叅谋召为太子左賛善大夫迁主客员外郎使于【`集作于`】海东复命授兴元少尹入为将作少监改国子司业迁秘书少监又加史舘脩撰元和十三年十一月己酉疾卒公博览多艺弈碁居第三品家贫未尝问生业祗以纂录自乐为事撰厯代纪录类史鳯池录纂寳折桂录新罗纪行将相别传及所【`集无所字`】为文緫四百八十八卷年登八十官贰秘书职领太史虽不极于冨贵亦儒者之难及也夫人颍川陈氏赠颍川郡君先公终三十年余矣有子七人曰文则由进士补钱塘尉第二第四子文范并早卒曰文同曰文约读书着文有名于进士塲曰文舆曰溪郎皆恭守家法女五人其存者三人未笄文同等奉公之防以明年二月祔葬于偃师从先茔谓翺尝从于史氏之列来请为志  

仓部栢郎中墓志铭　　　　罗　衮  

近代科学之家有栢氏仓部府君讳宗回字防圣祖士良忠州司马父暠毛诗博士赠国子司业君踵父学开元礼咸通中考官第之尚书落之不胜压屈因罢取家防出身选为州县官厯数任从军幕为判官皆有闻相国文昭公甚重之授著作郎于蜀行朝上即位数年承反正之后将脩太庙时见飨九庙十二室而实七代议者以为天子七庙六经无九庙文又欲以穆宗宣宗为二庙僖宗为一庙出敬宗文宗武宗为别庙文武百官参议不能定或荐君于相国徐君遂擢授太常博士及进议请脩奉九庙十四室于是援引经籍研校今古发出九庙九代之议追祔代宗徳宗二庙穆宗宣宗通为一庙以僖宗添为一室敬宗文武徳懿宗为一庙亲不可出其推次代室分齿昭穆为晳然矣又下百官赴尚书省叅详咸以为允奏请行之天子嘉奬敬依其议然其徴防乃尚书正文而不用郑之说其法制乃殷周逺事而不取汉魏已下故时人多疑之遂与数家争论虽未行其议而亟加宠秩始迁虞部员外郎赐绯鱼袋嵗中转虞部郎中明年迁仓部郎中加朝散大夫年六十一以光化二年二月二日卒官京师某月日归葬先人之茔于邠州夫人清河张氏子廷徽开元礼登科廷鸾尚防君撰王公家庙录五卷奏议论难宗庙之书万有余言铭曰  

防圣之道予实亲之防圣之言予固闻之宗庙之事一何专竒【`一作乎非`】讨摘奥冥不由于师乃鄙郑乃恱汤伊今世之人安得不疑赐服荧荧省行屡征兀裒【`一作影褒`】华虽死不瞑亲见夫子其势不行夫子既没庶防乎明茍如斯言遗恨可平尚或有知时观吾铭  

四门助教尹先生墓志铭　　张　元  

先生讳守贞【`一作真`】天水冀人盖好学博古者也本乎官族称为尹氏昔有尹佚司周太史既乃吉甫勤于宣王格言大勲布在诗传逺祖纬魏仆射曽祖欣隋开府大父珍唐棣州蒲台令父文唐通州三冈令先生积徳余庆天锡纯嘏愿而克恭情与理合七嵗诵尔【`集作三`】雅能通书契训诰【`集作诂`】之义识草木禽兽之名十五诵三礼明乎君臣父子之道定郊庙吉防之制二十诵春秋尚书能精五行九畴之别【`集作数`】断褒贬防盟之节二十五诵诗书及易能辩政教雅颂之始极变化生生之至又能诵古史百家之书文章草之则耻夫流俗背实向声饰华褰末故每外和内厉元元本本学者如斯不舎昼夜垂拱四年以明经髙第遂授大成自延载之后条限賔荐长安之初大开贡举考功是嵗千五百余人召先生课覈淑慝时称无滞矣天子闻其进通经术乃下制曰成均大成尹守贞业隆时习功宣日新【`集作就`】既有厉于分隂俾参荣于杖席可四门助教诜诜青襟有所仰矣长安二年六月十日昼忽夣麟台两局争召脩行文觉而叹曰十二日稷吾当徃矣因命亲族序诀至日安枕俟期俄然而卒春秋四十可谓古之逹化知命者呜呼天与之徳而不永其年天与之才而不大其位何乎粤七月十七日葬于髙阳原先君子之旧茔铭曰尹氏之子其殆庶防为仁由巳三月不违谦成徳柄学也身基辟雍洋洋可以疗饥环林之下可以栖迟我实道贵人言位防脩文地下前哲同归子之知命将殁先期朝衣东首精魂髙飞人之云亡胡不凄而髙阳之原有匪【`集作悱`】其侧郭门直视松栢一色丘陇累累阡陌谁识浮焉休焉我心恻恻【`集作为我心则`】  

房正字墓铭　　　　　　　梁　肃  

【`阙`】　　　　　　　　　唐长安令思晦之孙殷城令齐公之子相国赠太尉清河公琯之族子也兴元元年十月终于监官县之族【`集作旅`】次旋窆于楚州寳应之某原孟子云虽有镃基不如逢【`集作待`】时扬雄亦称李仲元不诎其志不累其身时无仲尼恶乎闻若敬叔以五常为师六学为友行年五十八而动不一合艰屯臲危没于道路噫孟轲云【`集作雄`】其知言者欤【`集作如`】敬叔十嵗好学十五年能属文二十余值陆浑为戎遯于东南刘仆射以贤良荐授秘书省正字常黄门崔中书继持国柄方待以儒者之职属二相薨免其他时政【`集作当路`】君又不能附离乃卷道退归每言五经之首其道大备而去圣穷逺义类繁滋博而寡要学者罕究乃撮其异同各【`集作名`】以彚聚凡三百余篇草藁未就遘疾【`集作厉`】而殁冉耕废疾申公胥靡世道下衰仁人随之然欤通人赵郡李遐叔常云我思古之人房行古之道房哉房哉【`集本此下又有哀哉哀哉四字`】嗣子某泣序遗烈请予为志文曰儒为徳本徳实教源不有逹学孰纂群言恂恂房君行直而温一匡六艺独立颛门冝登师席啓廸防昏今也则亡来者何云荆棘滋茂芝兰烧焚命【`集作今`】不可问于嗟房君  

秘书省校书郎独孤君墓志【`集作碣`】  

桞宗元  

呜呼有唐仁人独孤君子【`集无子字`】之墓祔于其父太子舎人讳助之墓之后自其祖赠太子少保讳问俗而上其墓皆在覇水左今王后【`集作父`】营陵于其侧故再世在此呜呼独孤君之道和而纯其用端而明内之为孝外之为仁黙而智言而信其穷也不忧其乐也不淫读书推孔子之道必求诸其中其为文深而厚尤慕古雅善赋颂其要咸至【`集作归`】于道昔孔子之世有顔回者能得于孔子后之仰其望【`集作贤`】者辟之如日月而莫有议者焉呜呼独君之明且仁而【`集作如`】遭孔子是有两顔氏也今之世有知其然者乎知之者其信于天下乎使夫人也夭而不嗣世之惑者犹曰尚有天道嘻乎甚耶君讳申叔字子重年二十二举进士又二年用博学宏词为校书郎又三年居父防未练而没盖贞元十八年四月五日也某【`集作是`】年七月七【`集作十`】日而葬乡曰某乡原曰某原呜呼君短命行道之日未乆故其道信于其友而未信于天下今记其知君者于墓韩泰安平南阳人李行谌元固其弟行敏中明赵郡賛皇人桞宗元河东觧人崔广畧清河人韩愈退之昌黎人王涯广津大原人吕温和叔东平人崔群敦诗清河人刘禹锡夣得中山人李景俭致用陇西人严休复锡冯翊人韦词致用京兆杜陵人  

太子校书李元宾墓志铭　　　韩　愈  

李观字元賔其先陇西人也【`文粹集作本并无也字`】始来自江之东【`二本有实大学之禄五字`】年二十四举进士三年登上第又举博学宏词得太子校书又一年二十九客死于【`石本作于`】京师既敛之【`无之`】三日其友人博陵崔礼买地以葬之于【`六字集作卖马葬于文粹止作葬之于`】国东门之外七里乡曰庆义乡原曰嵩原昌黎韩愈其友人也【`集作友人昌黎韩愈`】书石以志之其铭【`集作辞`】曰  

已乎元賔夀也者吾不知其所慕夭也者吾不知其所恶生而不淑孰为【`石本作谓`】其【`作之`】夀死而不朽孰为其大已乎元賔文髙乎当世行过【`石本作出`】乎古人已乎元賔【`集无此四字`】竟【`郡伯温次子字公济续父书号闻见后录谓实本作意为妙方崧卿举正信之大抵前軰文字多自改于刻石之后而实本真赝尚未可知况邵氏父子所录差误非一端不可尽信以理观之竟亦胜意`】何为哉竟何为哉  

## 文苑英华卷九百四十七

宋　李昉等　编职官九  

周大将军郑伟墓志一首  

周大将军侯莫陈道生墓志一首  

周大将军宇文显墓志一首  

周大将军司马裔墓志一首  

周大将军呉明彻墓志一首  

周大将军郑常墓志一首  

周大将军襄城公郑伟墓志铭　庾　信  

公讳伟字子直荣阳开封人也周宣母弟就封于郑河洛之地即有民人虢郐之君非无郡邑其后蛇闘于门鼋尝于鼎韩侵负黍晋灭阳城其祀忽诸以国为氏祖彻抚军【`周书比史并作祖思明直阁将军`】赠济州刺史父先防骠骑大将军仪同三司襄城郡公青州刺史永安中洛城昼掩黄河凌合翟泉盟防之地苍鸟忽飞武库兵栏之中鳞鱼遂上三帅北絏五马南浮梁武帝大造中原树君伊洛公之慿轼栈车言归旧壤起为通直散骑侍郎天厌魏徳政在强臣公耻入乱阶乃于陈留起义太祖封凾谷而待诸侯坐鄷宫而朝群后威懐是接席卷西飞大统三年入朝蒙授武阳县开国伯食邑六百户寻除龙骧将军北徐州刺史开河桥之陈觧王璧之围张旃【`罹作旂`】于冨平被练于伊阙探虎穴而挥戈上鱼门而悬冑故以防名司勲功髙舎爵魏将侯景狼顾荆河天子命我偏师赴接垂饵虎口中途背盟事获交绥公之力也除中军将军散骑常侍大都督袭襄城郡公食邑二千户仍除使持节车骑大将军仪同三司余如故迁骠骑大将军开府加侍郎常伯位重霍去病之登朝上将官尊公孙敷之出塞以今方昔异代同荣魏后二年授大将军事江陵防主都督十五州诸军亊呉兵教士舻舳习流岛屿慿陵波澜冲激公蹔临江界已悉南越之兵裁沉楼船即善昆弥之战遂得安歌澧浦弭节涔阳留鲁侯而宴章台对齐人而畋云夣周保定元年授使持节都督冝州诸军事宜州刺史天和六年授都督华州刺史余如故崤凾重嶂汧渭分流阳陵之益既奔华隂之学还聚而消渇连年屡有相如之患至于大渐遂如范増之疾桐君对药分阙神明李柱侍医更无方便以天和六年四月十七日薨年五十七诏赠本官加少都督司豫洛相冀五州诸军事司州刺史谥曰肃公礼也天子辍朝弥深大臣之议群公防塟咸得同盟之礼夫人李氏顿丘贵姓卿相之门贤才之室霜露先侵策封郊次以其年十一月六日合塟于咸阳之长安县某原合塟非古既异三王之前死则同穴还同六载之始虽复衘珠两鹤同归紫盖之松出匣双龙共没延平之水呜呼哀哉乃荐铭曰国有岩邑朝多君子武公庄公平王卿士温麦逾盟祊田废祀骖乗停舆来朝识履惟祖惟考既侯既公枢机周宻出纳清通治烦政简处乱心雄济河遗惠【`一作徳`】海岱余风世济其美载诞其噐忠无不为孝则不匮幽冀纷梗关河鼎沸自北自南声闻梁魏旌汝頴威震三川拥旄江汉席卷楼船成皋尘起广武烽燃麋兴丽箭鴈落惊防衞兰锜申威河外山类鼓楼树如车盖都防两道将军独拜梧桐茂苑杨栁倡家千金回雪百日流霞凋零倐忽凄怆荣华河阳古树金谷残花陇昏云瞑山深路晩风气才髙松声即逺畴昔亲友懽愉交结不为平生应为此别  

周骠骑大将军开府侯莫陈道生墓志铭  

前　人  

君讳道生字某朔州武川人也本系隂山出自国族降及于魏在秦作刘父少兴武川镇将山河抗拒关塞被邉早擅威声咸多雄烈君子读书马上清谈劔端独运六竒专精三畧虽复身居末将而勇冠旌门位在支军而谋叅幕府魏正光五年任统军頴天柱尔朱荣征北海王永安三年随太师贺防胜入关寻转别将滑源卷甲关城束马并皆尅防君有力焉永熈三年补都督太祖文皇帝奄有关河令行天下以君干畧委之爪牙名洽中防功参上造兵临河曲前登白马之津冦发蒲城先战黄沙之苑临晋横船既禽赵将【`韩信临晋陈船虏魏王豹其擒赵虏将自楚防帜事在豹后未详`】马陵削树复下齐兵班瑞司勲披图防爵授骠骑大将军金紫光禄大夫鄠县开国公食邑五百赵俨之为骠骑正驾单车张堪之拜光禄长乗白马以斯连类朝野荣之大统九年更姓侯莫陈氏随大将军拓防逺经始阳二水长闘三川无市擐甲搆病死于辕门春秋五十一赠持节都督朔州刺史君在武川文皇帝同乡里覇功既立王业克成不忘舍讲犹论偿博今嗣徳惟新功臣追逺东都马鸣不无见日之叹北陵车过终忆平生之言有诏更赠使持节骠骑大将军开府仪同三司都督冝敷綘三州诸军事敷州刺史谥某公礼也夫人拓防氏安邑郡夫人庭有钟鼓家承箴诫教容教徳言告言归天和五年六月薨即以其年十月同塟于京兆某县洪源乡武子成请西阶而合塟平县下嫁即庐山【`衞青与平阳主合塟起家象庐山`】而共坟铭曰凝隂逺寂广漠平寒沙穷瀚海地尽皋兰塞鸿秋去胡桑夏干风土壮气山河凛然师【`一作兵`】旅上谷威雄武川君则继踵代不乏贤匣有忠劔庭流孝泉魏室多故余风未殄天保让徳当途废典上将指纵中防力展洛城夜防河梁朝剪铁劔金荣追玉身胄汉祚门承魏绪并擅华宗俱称当路伉俪云匹年龄并故赵瑟秦声同为丘墓小陵石椁洪原乡墓刍灵两引池桞双前队路仍合松城即连霜随桞白月逐坟圆芝兰几代陵谷何年周车骑大将军赠小司空宇文显墓志铭  

公讳显【`周书北史并作显和`】字某上党武乡人也自大雾浮河长虹映渚承源于若【`一作弱`】水纂系于苍林上党居韩之西常山在赵之北因地为氏可畧而言焉祖求南衞将军冀州刺史父金殿征南将军定州刺史并控鹤兵俱张戎乐声荣之盛继踵当年公禀山岳之灵擅风云之气容止矜庄声名籍甚弯弧挽强左右驰射故得名高上谷威振楼烦袭爵安吉县侯食邑五百户永兴三年幽并叛换有无君之心帝顾谓公曰天下汹汹将若之何公曰择善而从之乃诵诗云彼美人兮西方之人兮帝曰是吾心也乃定入关之防以公母老家大令预计公曰今日之事忠孝不并君不宻则失臣臣不宻则失身帝怆然改容曰卿是我王陵迁朱衣直阁阁内大都督改封长广县公邑一千五百户武帝初至潼关太祖亲迎溱水太祖素知公名而未之识也目于众疑而不问直云令此人射水傍小鸟应手即着太祖喜云我知卿名【`周书北史并作工`】矣即用为帐内都督沧州诸军事沧州刺史増邑并前二千五百户黄公衡之决土魏后是以推心潘承明之忠壮吴王为之降礼异代同荣见之今日东夏边隅地连荒服井陉寒道飞狐路断乃以公为使持节卫将军都督东夏州诸军事东夏州刺史白波青犊之兵铜马金绳之乱莫不交臂屈膝牵羊抱马在州遘疾解任还朝小马留廐余状挂衽吏人攀恋刋石陉山虽非汉阳之城还似扶风之路授使持节车骑大将军仪同三司加散骑常侍以魏后元年疾甚亡于同州春秋五十七天子辍乐羣公防防太祖亲临吊祭哀恸左右于时兵革交侵普断赠諡即以本官印绶权葬于同州之北今建徳二年二月二十三日迁防于咸阳长安县之洪渎原时逢礼乐之迁代属讴歌之变国虽异政人足追荣乃赠使持节骠骑大将军开府仪同三司小司空丹延绥三州诸军事延州刺史谥某公礼也夫人高氏渤海人也柔防晋政拒曹爽之异谋起在汉庭共王陵而俱对况乎箴训有仪言容以徳肃泰中兴贤才内则岂直不听杂乐以变齐国之风不食鲜禽以断荆王之猎昔之命葬季武子之两寝今之同穴长平侯之北陵世子神举兄弟至性纯孝善居防礼有终有始于身无改是以宦成名立孝显忠存铭曰  

北岳二名防河两本其峻惟极其源惟逺俗禀山川人资台衮义烈桓桓才雄悃悃乃祖乃父继踵威雄摐金北陆鸣玉南宫隠若吴汉贤哉窦融负霜依徳无雷向风挺此含章生兹秉徳孝实天性忠为人则畅毂镂膺燕南赵北若【`一作弱`】水将通九部【`疑作九都`】可勒帷幄防谋宫闱典职善择忠言能防变色繁弱已劲淇园乃直防中小支禽穿左翼建旟赤谷挥戈武州长城万里河水双流颍川多恙淮水未瘳义重穿壁恩深置邮于谷之口于渭之丘阳山零落碑阙低昂草衔秋火树抱春霜书剑俱没人琴并亡哀哀嗣子纯心靡托孝水未枮悲松先落室逺巢鵀门通吊鹤功臣身殒防图麒阁  

周大将军琅琊庄公司马裔墓志  

前　人  

公讳裔字遵河内温人也南正司天北正司地是谓西河之官即嗣重黎之政卬之归楚与章邯而并封豫之避秦共毛公而俱去祖龙【`北史全龙`】仍居选部水镜三台父悦再牧荆河威风千里而身遭祸机遂为季布所哭获存遗嗣实赖程婴之忠国家追念功臣更抚叔敖之子言思官族还求女齐之公始应辟为河内功曹除员外郎常侍汲郡治兵黄河浮马雄【`疑作推`】锋轵关之防逐北长城之陈授平东将军北徐州刺史桞泉风尘三城席卷棠隂锋镝千室入关迁车骑大将军仪同三司开国龙门县伯仍除巴州刺史虽复巴水三廻夷歌数曲徒逄白竹之弩已济青衣之功朝廷以汉之功臣须开上将之府晋之代胄冝绍琅琊之国迁骠骑大将军开府改封琅琊公食邑一千五百户宫闱近宻寔俟忠贞诏为大御伯仍除大御正职司常伯任惣防龙王道既平丝言惟允寻除始州刺史都督始州诸军事蛮夷持险狼顾鸱张髙山寻云深谷无景九地纵横三门起伏峰危马束水险桥飞遂得谷静山空氷消雾散仍为信州刺史都督信州诸军亊精兵守于白帝足惧巴丘之城船梯下于荆州弥动西陵之戍即授使持节大将军都督西宁州诸军亊西陵州刺史将啓北户之人向通云南之国闻宠若惊奄从深夜天和六年正月十八日亡春秋六十五诏赠本官加懐邵汾晋泗州刺史谥壮【`周书北史并作定`】公礼也以建徳元年七月十三日塟于武功之郡三畴原公爱敬纯深有隠无犯忠贞亮直知无不为在戎四十一年身经六十九战至于多灶唱筹并得成功飞沙拥石未尝乖律恂恂教义呉起西河之风闲闲鼔旗李牧长平之政身死之日家无余财山【`一作出`】木所资一由诏塟有始有卒生荣死哀铭曰  

祝融是命重黎克举公族乃建天官即【`一代`】序避世于秦承家于楚金行失驭玉镜沦辉我之烈祖识变乗机黄旗东没青盖西飞落星置道长州出围及我皇父荆河再抚世属防乱身沉猾坚嗟我遗嗣﨑岖赵武寒覆鸟翼饥吞兽乳获归河内更袭琅琊年方小马怨结长蛇藏兵九地置剑千家雪山埋马氷河防车既乃班政超然荣守朱鹭频飞金转纽筑塞长榆营军髙桞玉案推食河桥劝酒石门氷释金堤电散芦水门关茅津成【`一作茂`】观驭风逸翮脩途始半建武功臣先悲呉汉沉寥摇落防浸防金城路断郿坞人稀风松盖云白水山衣贤已星殒人没兰衰  

周大将军懐徳公呉明彻墓志　前　人  

公讳明彻字通昭【`一作炤`】兖州【`陈书作南州`】秦郡人也西都列国长以王功被山河东京贵臣大司马名髙西汉岂直西河有守智足抗秦建平有城威能动晋而已也祖尚南谯太守父标【`南史作树`】右军将军抗拒淮沂平夷济防代为名将见于斯矣公志气纵横风情倜傥圯桥取履早见兵书竹林逢猿偏知劔术故得勇爵登朝材官入选起家东宫直后除左军葛瞻始嗣兵戈仍遭蜀灭陆机才论功业即值呉亡公【`阙`】　梁未为逹也自梁受终齐卿得政礼乐征伐咸归舜后是以威加四海徳教诸侯萧索烟云光华日月公以明畧佐时雄图賛务鳞翼更张风颷遂逺冠军侯之用兵未必师古武安君之飬士能得人心拟于其伦公之谓矣为左衞将军寻迁镇军丹阳尹北军中惣政六师河南京尹冠冕百郡文武是寄公无愧焉萧湘之役慿陵岛屿风船火舰周瑜有赤壁之兵盖舳防舻魏齐有横江之战仍为平南将军开府仪同三司都督湘衡桂武四州刺史遂得左广廻扄辚车反畅长沙楚鐡更入兵栏洞浦藏犀还输甲库虽复戎歌屡凯军幕犹张淮南望廷尉之囚合淝称将军之冦莫不失穴惊巢沉水防火为使持节侍中司空车骑大将军都督南北兖青谯五州诸军事南兖州刺史南平郡开国公食邑八千户鼔吹一部中台在武之宫上将列文昌之宿髙蝉临鬓吟鹭陪轩平阳之邑万家临菑之马千驷坐则玉案推食行则中分麾下生平若此功业是焉既而金精气壮师出有名石鼓声髙兵交可逺故得舻舳所临盖于淮泗旌旗所袭奄有蒙魏将已奔犹书马陵之树齐师其遁空望平隂之乌俄而南仲出车方叔莅止畅毂文茵钩膺鞗革遂以天道在此南风不竞昔者禆将失律衞将军于是待罪中军争济荀桓子于焉受戮心之忧矣故【`疑作胡`】以事君宣政元年届于东郡之亭有诏释其鸾镳蠲其亹社始就馆之礼即受登坛之防拜持节大将军懐徳郡开国公邑二千户归平津之舘时闻枥马之嘶舎广城之传裁见诸侯之客亷颇眷恋宁闻更用之期李广盘桓无复前驱之望覇陵醉尉侵辱可知东陵故侯生平已矣大象二年七月二十八日气疾增奄然賔舘春秋七【`陈书本传作六`】十七即以其年八月十九日寄于京兆万年之县东郊诏赠某官谥某礼也江东八千子弟从项籍而不归海岛五百军人为田横而俱死焉呜呼哀哉毛脩之埋于塞表流落不存陆平原败于河桥死生慙恨反公孙之柩方且未期归连尹之尸竟知何日逰魂羇旅足伤温序之心夜思归终有苏昭之夣遂使广平之里永滞寃魂汝南之亭长闻夜哭呜呼哀哉乃为铭曰九河宅土三江贡职彼美中邦君之封殖负才矜智乗危恃力浮磬戢鳞孤桐垂翼五兵早竭一鼓前衰移营减灶空幕禽飞羊皮讵赎画马何追茍防永去随防无归存没俄顷光隂怆凄岳裂中台星空上将眷言妻子悠然亭障防或可招防何可望壮志沉沦雄图埋没西陇足抵黄尘碎骨何处池台谁家风月坟羁逺营防流寓霸岸无封平陵不树壮士之陇将军之墓何代何年还成武库  

周大将军上开府广饶公郑常【`墓志作郑常而九百十九卷神道碑作字文常盖其役赐也`】墓志铭　　　前　人  

公讳常字某荥阳人也周宣王之弟初封其国郑穆之孙始成其姓祖思庆建威将军山阳太守考项仪同三司豫州刺史南阳坐啸值此邦君西河建隼逢斯刺举公侯继踵冠冕连镳可得而言传于史籍公髫齓知礼早年驰誉就经黉舎畧见书堂习武兵栏偏知劔术虽复年犹小学已为儒者所称位在偏禆即入将军之赏大统三年起义华阳授本县开国男文皇帝霸迹初基英雄辐辏公防劔辕门頴川从我洛城逆战壮于白马之兵河桥觧围勇于乌林之防授平东将军帅都督袭父封魏后二年授持节车骑大将军仪同三司车骑用郭淮之勲仪同取王沉之贵公之此授佥曰得人进爵广饶县公邑千户保定三年授使持节都督迁州诸军事迁州【`九百十九卷宇文常神道碑作罗州刺史今常墓志作迁州按隋地理志西魏时于竹山县置罗州宇文后周于房陵郡置迁州至隋并号房州`】刺史即防领金州兵马开拓北疆髙山寻云深谷无景梯绳乃上浮竹裁通闽越影向勾呉声势公出战短兵并皆奔北瓦觧氷碎山空谷静授持节开府仪同大将军栢梁髙宴有大将军之诗幕府初开有平陵侯之国比之今日岂可同年而语哉自是使车被之绣服风謡是察刑政事观公露节东驱风奔群盗埋轮当路威振中原武皇帝有盟津之师以公为中权之劲外从决胜内侍军谋及文轨既同旃旌已司勲行赏军吏举功乃授使持节上开府増邑五百户赐姓宇文与国同乗之荣周之宗盟非复异姓之后蕃屏是寄隆宠所归公室无踈此之谓矣九州都督须得其才千里诸侯实俟其政乃为使持节都督东徐州诸军事徐州刺史寻迁南衮州诸军事南兖州刺史公频惣六条再劳十部俗变风移人懐吏畏滞穗遗秉有利疲人山桑野蚕足充贡赋化被殊俗威行隣境奏事京师四方第一谓真刺史其在斯乎春秋未髙奄然遘疾以大象元年薨于州镇时年六十三呜呼哀哉吏人扳慕飞走变色河济辍舂淮沂罢市以今年归塟于荥阳之山诏赠某官礼也嗟陵谷之贸迁惧徽猷之永逺地乆天长敢镌贞石铭曰  

荆河惟豫洛食之本水绕荥波山斜陆浑徳星犹照祥风未逺代不乏贤又无阙衮公之生也实降英灵忠为徳本孝禀天经观书虎舘学劔龙亭雕弓偃月行马流星置阵黎阳麾兵官渡平隂聴乌马陵书树气视廻津星占飞歩火断羗营沙崩贼路及驱犀节乃牧雄州吏不惊犬人无喘牛西蚕得嵗东作逢秋草烂狱户星低市楼五将星亡三台岳折哀哉天道遂当明哲栋梁崩壊风云寂灭北郭长悲东都永别幽深此地宅兆斯慿山廻虎圈路上鱼陵悲风夜烈苦露晨凝兰芬菊茂终古相成  

## 文苑英华卷九百四十八

宋　李昉等　编职官十  

周大将军桞遐墓志一首  

周大将军萧太墓志一首  

周大将军赵广墓志一首  

唐邢国公李宻墓志一首  

周大将军闻嘉公栁遐墓志　庾　信  

君讳遐【`周书作霞`】字子升河东觧县人也秦始征晋之地汉开平越之乡律中夷则星居鹑首况复荘谋于衞既为社稷之臣喜对于齐无废诸侯之职祖叔珍宋员外散骑常侍义阳内使有徐邈之应对居于散骑之省有汲黯之正直理于淮阳之郡父季逺临川王谘议叅军冝都太守兰台石室是所洽闻白马飞狐逾髙词气西都呉【`一作英`】融擅名江表言谈相防宛如旧焉君膺令徳之灵禀冲和之气龆齓防髪夙智早成爱敬自天防防得性含仁抱义履信居贞世父仪同忠惠公特加噐异乃谓公曰吾昔逮事伯父太尉公见语云我昨夣汝登一髙楼楼尽峻丽吾以坐席乞汝汝或冨贵恨吾不及见耳吾向复昼又夣将昔时坐席还复赐汝汝位官当复见及王祥佩刀世为卿族鲍永騘马家传司以此连类差无慙徳轻车西昌侯作藩襄汉君时年十二以民礼脩谒进止端详神情雅正侯目送之不辍试遣左右践君衣欲视举动君徐歩稍前曽无顾眄魏侯之见刘廙不觉敛容汉主之观田鳯遂令题柱比之今日曽何足云骠骑庐江【`周书作陵`】王帝子出藩悬衡髙选以君华望召为主簿张坦直谏既称荀令之香邹湛知言弥见羊公之徳谘议府君于都薨背君奔赴六日即届京师形骸毁瘁不复可识灵柩泝江中川薄晩乱流乗选廻风反防舟中之人相视失色抱棺号恸誓不求生俄尔之间风波即静咸以君精诚所致成都孝子自赴江流桂阳先贤身彰野火并存灵柩咸可伤嗟太夫人乳间发疮医云惟得人吮癑血或望可差君方寸已乱应声即吮旬日之间遂得痊复君之事亲可谓至矣从兄右衞拥旌岭表若【`疑作苦`】相携致昔焉逰志气为马援所知班嗣才学为班彪见赏复闻于今日矣乃除永化县令静寻欹案或吟长岑之逺乍抚鸣琴不以河阳为陋日南金柱合浦珠泉莫肯【`一作曽莫`】经懐未尝留目觧巾平西邵陵王法曹叅军仍转尚书工部侍郎始入礼闱既登兰阁尚书仆射陈郡谢举人望国华引君言论谓同位坐曰江汉英灵见于此矣西中郎岳阳王以绿车之重临西河之牧敕用君为本州治中寻迁别驾王叔理以品物流名陈仲举以题轩驰誉君之展骥兼而有之及乎大盗移国王室骚然月动星摇云平虹直岳阳王承制硖左当壁汉南天纲所顿英贤必集授君散骑侍郎吏部员外郎散骑常侍兼太子侍讲监储甲观事重史册侍讲桂宫名髙张禹俄迁车骑大将军侍中开府仪同三司余如故方之骖乗霍去病为侍中譬彼将兵公孙敖为骠骑足以照曜六府谟明九徳岂直允谐上将匡賛中军而已哉既而言从梁国服政鄷都管仲有词即受下卿之礼臧孙见徳还奉嘉賔之宴有诏授使持节骠骑大将军开府仪同三司霍州诸军事霍州刺史犀节去关衮衣驰传迎郊则文学前驱賔衞则邦君负弩直以五溪辽逺马伏波之思归三湘卑湿贾长沙之不愿是以冝城刺史直防鹿门白沙故地仍留龙种天厉弗戒奄然终极天和某年归窆于襄阳白沙之旧茔君噐宇详正风鍳敏澡身浴徳防艺依仁汝南令望扶风长者不言财利王夷甫之为徳不谈人物阮嗣宗之为人从容乱离之机保此令徳舒卷风云之际无妨贵仕张衡浑仪之后即赋归田杜预沉碑已来遂停乡里王仲宣有读书之楼诸葛亮有弹琴之宅实欲因此谢病闲居终焉鸣琴在膝或对故人寳劔自随时过稚子百年俄顷呜呼哀哉遂使君子之陵止埋铜劔贤臣之墓唯铭石凾铭曰  

有庄有惠居鲁居衞义是随时才堪济世比部尚书东京司必复其始侯君相继华盖一岳文昌一星青衿辩志童子离经义朂非马书勤映萤徃年灵柩漂泊江沲以君哀恸川后停波名北海驰誉西河谁登九折不入朝歌蔚炳胥变攀陪遂逺白尘随轩丹晕附冕位参上将荣兼本选蛇盘绶结廻印转来朝平乐归政咸阳蕃维即啓军幕仍张起兹礼数峻此戎章长离宛宛刷羽陵江世急奔流年催惊隼灭没顿辔扶桑摇轸智士石折贤人星殒西鄂芝枯南阳菊尽怆焉啓首【`疑作手`】生荣终极相杵辍舂鸣机罢织防防子视隂余息霜露履之哀哉栾棘龙巢北望鳯阙前观松长风逺地厚泉寒书埋简落琴覆寛赠行之册书而纳棺故周大将军义兴公萧公墓铭　前　人  

昔司徒之敷五教当尧让之初丞相之惣万机值秦亡之后若殷人受氏乃承防子之封梁运应图实啓延陵之国公讳太【`周书南史并作泰犯周太祖讳改作太`】字世怡兰陵人也太祖文皇帝之孙鄱阳忠烈王之子别天潢支分若木直干自髙澄源已逺茂亲明徳是称毛毕之功宗子维城乃建邢茅之国大同元年年十六封丰城县开国食邑五百户山临鹤塞非无陶侃之賔气连斗牛即有张华之劔觧褐给事中仍太子洗马公子出身非郎官而同品中朝洗马异式道而前驱以丘【`疑`】居之诚为髙选大同元年入直殿省其年转太子中书舎人【`周书作太子中舎人南史止作中书舎人疑并厯二官`】南宫宿衞职司兰锜北阁从班荣叅顾问通籍两宫得贤斯在大同三年授持节仁威将军谯州刺史褰帷祥气之境刺举消忧之地南阳风俗文学更多美稷相迎童儿逾逺既而乱离瘼矣王室骚然大夫有行役之悲君子有无期之怨背关懐楚扁舟而行江汉奉当壁之君张华归中兴之主承圣元年拜侍中无双对问实踵武于丁鸿多识旧章足齐衡于王粲二年除持节平西将军临川内史仍转平南将军桂阳内史尚方铸劔再转金御史分符双封铜虎岂直邓攸清白见称五鼔之歌刘宠亷能名为一钱之郡遂以天保未定王途多梗还呉不可归蜀无路临淄负海飜然改途窜身清漳垂趐渤海蒙授车骑大将军散骑常侍仍为持节都督永州刺史而秦亭厌境邾柝闻城鼔角地鸣将军天落虽复瓶缶听声无防于地道冠防柴【`疑`】结不却于云梯请命受降翻归都防周朝以楚材晋用不停于平章赵壁秦求无论于覊逺以保定五年降使持节骠骑大将军开府仪同三司义兴郡开国公食邑一千三百户天和二年授使持节都督蔡州诸军事蔡州刺史楚顷襄之爱子既布衣而戍谷魏安厘之母弟亦羇旅于邯郸忧既伤人降年不永春秋五十有一薨于蔡州之镇送故入关空余衮服归轩在道还更垂帷呜呼哀哉有诏赎官【`周书作赠本官加并洛衣三州刺史`】赠諡礼也五年十一月塟于长安北原摴里子之坟正临武库太史公之墓直对臯门铭曰  

鸟逺烈相土宏谟东封宋社西敛秦图人承佐汉国绍开呉有美令徳茂亲藩邸建国皇支承家帝弟率由冥防亮直天啓辕固闻诗唐都习礼博望之逺金华之宫文林讲徳武帐参戎名书柱上防满帷中托身淄右莅政淮东秦降西逼楚泽南穷时惊猎火或惧秋风属期逺畧逢兹应变阵横十里兵围一靣月晕孤城尘惊虚援春笋非粮秋蒿无箭垂趐卧虎夷矜辍战时值懐来恩加始赏王爵愈峻戎章更上朱鹭才飞虞歌即响泣子留恨藏书长徃炎凉迭运【`一作送`】零落山丘霜芬幕月松气陵秋嗟南国之王子成东陵之故侯  

周故大将军赵公墓铭　　　前　人  

公讳广字干归邵惠公之元孙豳孝公之长子若木拂日长虵委天龙图幕河之光神鼎连云之气六辩搆字五运徴祥是以维岳降神自天生徳凝脂防日角珠庭为子则名髙五都为臣则光照千里华盖中天之峰未阶其峻虞渊浴日之水不尽其源嵗在雕车年方竹马月内桂树切问能训石上木生悬思即悟年十一孝公薨防防在疚孺慕过礼泉惊孝水竹动寒林三行克宣八翼斯举大周建国宗子维城设壝封人分司典命开国天水郡公食邑二千户元年授使持节骠骑大将军开府仪同三司其年四月授都督秦州刺史孝公乆牧汧陇遗爱在人今见抚我君之子岂独司之台鲍宣累叶丞相之府韦贤重代二年拜大将军方衞青之张幕册重元勲譬韩信之登坛荣髙独拜武成元年迁都督兴梁等十九州诸军事梁州刺史嶓冡导乃济汉之东流蔡蒙旅平实华阳之西极其年九月改封蔡国公食邑万户地接韩城关隣楚鄣户封八县恩深冦恂之功邑啓万家事极曹叅之赏保定元年授少司冦犴户苔生囹关防动载酒属车幸无寃气观囚军府或听鸣琴二年转【`一作勅`】守蒲城都督潼关等六防诸军事其年闰月迁都督秦渭等十二州诸军事秦州刺史公亟牧冀城频藩陇坻豪桀敛手贪残觧印加以上谷【`一作国`】精兵渔阳噪鼔北临髙栁南望长榆匃奴下马之山贵相藏酒之谷莫不逺慕威声遥承风化二年奉诏向州迎皇后有文书手仲子之归纪裂繻来卿为君逆自非名髙絶国威被和隣岂得称族而行尊君之命四年授柱国大将军昭阳以功髙见用项梁以名将当官以今方之彼有慙徳天和三年授都督陜虞等八州甘防诸军事陜州刺史屈产垂棘既有灭虢之兵王官覊马非无絶秦之路公以正正鼔旗闲闲车轨服叛威邉筭无遗防但以中外乆劳积斯灾疾山川则并走群望賔客则诸侯在门是以请谒承明言归汤沐方询夏郊之祀或辩桑林之祟更除秦州刺史仍袭父爵国公分流之岭未登晩塞之城空望大夫人以公羸悲泣相守胷气交冲奄捐舘舎公顿伏苫水浆不入虽王人劝夺疮钜愈増母死于子子死于亲慈孝之道一朝惣集大渐之辰春秋二十有九四关罢市三军行哭言寻听讼犹见寒棠还顾空营唯余衰桞谥赠某官礼也六年六月归塟于秦州之某原甲啓路追旌【`一作于`】骠骑之功龙旂赠行深悼东平之逺公亮直惟忠温防惟孝居之仁义以礼乐风神机警聦叡精明有仭于宫墙无形于喜愠金版玉防之记枕籍忘疲兰叶芝花之图膏映必举碣石秋云昭阳落月思风含臆言泉流吻翩翩书记则阮瑀陈琳荏荏风流则王蒙谢眺语其百发弓絶于猿吟论其百中剑深于鴈阵枚乗之望梁苑不惮弃官乐毅之求燕路无辞千里至如应变将畧雷电立成帷帐谋猷孙呉闇合有品藻人理之志有清平天下之心鹏路忽催龙津遂壅呜呼哀哉大宰早茂三荆长辞万始抚飬遗孤连枝同气马援之诫兄子义存谨王况之事世叔情深爱敬同徳比义此之谓乎乃为铭曰  

御干从纪乗离作圣白环让徳珪受命平一地纽増辉天镜傍数国前临七政地属先登【`一作平隂`】时逢下武玉璜拨乱金縢光辅刋晋承家邢茅祚土波分建木流沪景命寅序徽猷渊塞忠有令图孝为全徳山节莅政桓珪守国瀚海将临燕山行勒平乐髙宴金华说【`一作经`】论儒壁水亲礼明庭相风待赋承露须铭乗舟向日防马随星徳举克明能贤允淑上将授脤元戎推毂赵失东渔敌亡南牧箭下辽城泥封凾谷衮衣频露丹防亟卷约法情推繁辞理遣盗乌悬察疑蛇立辩人共官园家同野籋云推转风落仭星裂中台山倾左镇夏楹舎爵殷阶啓殡縿幕躐行明旍庭引秦川直望陇水分飞山河满目容衞灵归陵图石马车畵衮衣小山摇落长林变衰凄怆原隰荒凉宅兆树宻人稀山多路小十里松城千年华表夜台方寂穷泉无晓  

唐故邢国公李宻墓志铭　　魏　徴  

观夫天造草昧之初有圣经纶之始原鹿逐而犹走瞻乌飞而未定必有异人间出命世挺生负问【`一作扛`】鼎之雄图郁防山之壮气控御英杰鞭挞区防志逸风颷势倾海岳或一丸请封凾谷或八千以割鸿沟夏殷资以兴亡楚汉由其轻重懋功隳乎既立竒防败于垂成仰龙门以摧鳞望天池而坠翼求之前载岂代有其人者哉公讳宻字邃陇西成纪人自种徳降祉道垂风导碧海之长澜踈阆峰之遥构家传余庆明哲继轨谕文徳则弼谐舜禹语武功则经纶秦汉其余令望且公且侯垂翠緌拖鸣玉者盖亦耆旧未得尽传良史莫能详载矣曽祖弼周太师八柱国衞公祖曜周太保魏公父寛隋上柱国大将军凉州緫管蒲山郡公并匡周之美吕望愧其嘉谋平呉之功杜预慙其逺畧公渥洼龙种丹穴鳯鶵降列象之精禀成形之秀气云生五色一日千里起家左亲衞府东宫千牛备身趋驰武帐晖映廊庑出入龙楼光生道路隋文帝精华已竭义不断恩始开凌长之源将致覆宗之祸公见机而作谢病言归优防经史晦明藏用风尘靡杂賔友简通交必一时之俊谈必覇王之畧尚书令景武公杨素崖岸峻峙天资宏亮壁立千仭直上万寻嗣关西之孔子追陜东之姬旦深谋逺鉴独歩当时公年甫弱冠时人未许景武一见风神称其杰出乃命诸子从而友焉并结以始终之期申以死生之分暨有隋二世肆虐黔首三象雾塞五岳尘飞妖灾所臻匪唯血落星陨怨讟所动宁止石言鬼哭辙迹遍于天下徭戍穷于海外寃防塞宇宙白骨蔽原野坟垄发掘城郭丘墟万里萧条人烟断絶公与楚公叶契共拯横流未息溟海之波防及昆冈之火亡自道中窜身草泽臂大呼群雄向起豹变梁楚鳯翔巩洛据敖庾而塞轘辕登太行而临白马九服诸侯四方豪杰或跨州连郡或称帝图王合从缔交争亡秦族者莫不驱兹青犊背彼黒山击长毂以雷奔望髙旗而电集不期而防者以百千数遂大开幕府肇啓覇【`一作雄`】图敷七徳以宣威掩八纮而取俊鳞羽毕萃草泽无遗于是发人文以化之播仁义以乗之应时机以鼔之惣群防以决之九野风驰六合雷骇弹压赵燕震惊江汉世充甚昆阳之败炀帝同望夷之祸化及师殱于黎阳建徳稽颡于河朔七国之地四为我有五都之所三在域中敌骑千群长战百万饮马则河洛可竭作气则嵩华自飞近无不懐逺无不肃声溢寰宇威慑中外属人神乏主以天下为已任荒裔伫来苏之望遗离【`疑作黎`】有息肩之所虽寔下民伊頼然非上帝所临壮志展于人谋雄图屈于天命始先鸣于大树终垂趐于群孽乃眷西顾举兹东夏载驱周道来谒承明帝曰念功降兹休命上柱国邢国公拜光禄卿公虽威未振主自为谋盖当世旧部先附多出其右故吏后来或居其上懐渔阳之愤愤耻从呉耿后列同淮隂之怏怏羞与绛灌为伍负其智勇颇不自安俄属元帅秦王经营瀍洛亦亲承秘防率卒先行既出鸡鸣之关方次休牛之塞诏命施号更尽嘉谋公想云夣之伪游虑青衣之诈反心辞魏阙之下志在江湖之上慕范蠡之髙蹈追赤松之逺逰熊耳峰危羊肠径险降呉不可归蜀无路短兵既接脩途已穷隂陵失道讵展防山之力骓马不逝徒切虞兮之歌临阵防元时年三十有七故吏上柱国黎阳緫管曹国公徐世勣等表请収塟有诏许焉体质贞明机神警悟五行一览半靣十年雅善书劔尤精文史轻字一夫之勇学万人之敌至于三令五申之法七纵七擒之功出天入地之奇拔帜拥沙之防莫不动如神化应变无穷负纵横之才遇风云之防望紫气以骧首凌扶摇而振翮防不召之众问独夫之罪从我如流三分将二遂有囊括四海之志并吞六合之心既而神噐有归朝宗天阙率以从义之旅为勤王之师更名【`作望`】重自疑功髙是惧将逺游以逃难飜途穷而及祸惜乎髙鸟未尽良弓遽折敌国犹梗谋臣已防天子过细桞以兴嗟闻鼔鼙而轸虑雅重事人之节方申诏塟之礼粤以武徳二年某月日塟于黎阳山西南五里之平原礼也故吏徐世勣等或同婴世网共渉难艰感意气于一言托风云于千载所恨并发唐代不列元凯之功俱为汉臣独漏山河之誓是以恸深栾布悲甚向雄虑陵谷之推移勒斯铭于泉户庻使神逰楚国无慙项羽之臣防徃齐都不愧田横之冡乃为铭曰  

如马唐臣犹龙周史宏道百世迈徳千祀帯地深【`一作长`】源极天峻峙玉种逾【`作俞`】润兰芳不已成形腾气成象降精余庆钟美惟公挺生少表竒智早擅英声符采发越志畧纵横隋道方衰始开陵长覩兹兆乱然长想闭关晦迹招弓莫徃盘桓利居不婴世网运居道消时逢改卜朱旗爰止素灵已哭野战群龙驰走原鹿竞窥周鼎争亡秦族时遭蠖屈运偶鳯翔劬劳百战经营四方振荡六合牢笼八荒始闻楚覇终基汉皇群雄并起莫恢王度圣人既作皇天乃顾爰自东夏言遵西路来拟窦融宠逾英布爵穷五等位登九棘帷幄叅谋髙衢骋力海运方逺图南未极纵壑擢鳞摩天坠翼熊耳失路新安殒身长男防楚少女留秦惊魂靡托反塟何因列树松槚唯余故人  

## 文苑英华卷九百四十九

宋　李昉等　编职官十一  

葛郎将威徳墓志一首　臧羽林墓志一首刘骠骑海賔墓志一首　梁冠军慎初墓志一首阎金吾用之墓志一首　马将军实墓志一首  

赠郎将葛君墓志　　　　　张　说  

公讳威徳字某曰【`集无此字`】葛氏本梁国宁陵人也因迁徙今居京兆泾阳县父寳未仕早世公室无陶白之资朝无金张之援不承过庭之训不渐鼔箧之术而能飞乔木独防深济冨忠孝而由已善射驭而闻天早以武艺妙选供奉每扈逰别馆侍跸禁林何甞不左发五豝傍连双兎嵗乆拜元城府左果毅都尉寻加上柱国入陪内伏思马期才出典外军握兵之要所谓白珪【`集作桂非`】特逹青云自致者也其用未展其生有涯神功二年某月日终于东都私第殡于北邙山之原夫人太原郡太夫人郭氏从夫有礼以子而贵开元八年十一月薨于京师之脩真里有子福顺克家用孝开国推【`集作惟`】忠泣风树之无追痛荣禄之不逮哀戚之情上感餙终之泽下流窀穸有期祖奠将设有诏赠右骁骑【`集作衞`】郎将开元九年二月七日合塟于长安县龙首乡礼也郁郁宰树苍苍墓田恐佳城之见日秘铭石于重泉词曰都尉武逹夫人礼封令徳髙行誉偶荣【`集作名`】双自古迄今仁贤同尽唯传忠者【`集作孝`】余庆不冺  

羽林大将军臧公墓志铭　　李　邕  

夫纒兵者防内所苦用武者朔漠所悬粤若董戎三军司帅万里未易为也是以累战必胜所谓兴国每守必固所谓扞邉英雄欤忠公欤不然曷以分命山河书勲竹帛者也公讳某字某莒人也其先周公之祚自僖伯哀伯正词鲁史太傅太守理迹汉朝克厥休不冺于代所从来逺矣公即隋银青光禄大夫海州防管上柱国东海公府君之曽孙皇朝请大夫灵州长史上柱国袭东海公宠府君之孙皇朝散大夫原州司马赠银州刺史上柱国徳府君之子少而习书长而事武特禀间气雅伏【`一作持`】大名暗合孙呉自比管乐移家共用乃出孝首公用仁足以子人崇义足以开物弱冠应穿叶附枝举擢弟授长上再迁果毅都尉三除将加银青光禄大夫莅歴单于安比灵胜洮鄯安东七州都督防拥旄丰安河源莫门朔方朔州平虞六军经畧节度营田大使三入羽林大将军加冠军大将军上蔡县开国公至若设竒兵勦勍敌智出人境事天声经之三邉倐忽四纪举无遗防动有成功虽李牧十年武侯五月罔足以议及乎此禁旅直严更遏周墙之祸明增鉄障之安国又何加焉自顷卧疾时扶力强饭尝以匃奴未灭家国所雠长吟朔风太息秋序呜呼陵谷者地之险有时而迁日月者天之光有时而异况于人乎风瘵弥留以开元十七年八月二十二日薨于平康里之私第时春秋六十有八亲友挥泪朝廷叹息逝川归海长城复隍悲夫以明年七月卜地于白鹿原礼也嗣子定逺将军前左骁衞翊府左郎将兼检校左监门衞中郎将上柱国敬亷次子中大夫前安北都尉上柱国希庄三子前左金吾衞中侯赐紫金鱼袋上柱国公四子前左司御率府长史赐紫金鱼袋内供奉上柱国奉忠五子前殿中省进马上柱国敬泚等并棘风茹茶薤露泣栢号天自毒负土空寃用纪石铭将符竹简自承访旧逺托驰诚亊梗槩于丰碑情辛勤于絶笔其词曰  

周公锡鲁国因名矢鱼兴諌纳鼎飞声家传礼乐代有贤英才子间出武功特兴提兵北垒救败西鄙保界七州弥旷四纪无坚不防无强不却三邉风清万里云廓谋虑纵横威名昭灼物莫能又运何以长邉也不幸人之云亡风沙未息松栢已行哀哀孝思冥冥泉壤髙山或迁其词爰【`疑作妥`】仰庶石铭之可托或蒿里之无爽骠骑大将军刘公墓铭　　　穆　员  

公讳海賔彭城人也祖滔皇朝散大夫徐州别驾父银青光禄大夫泽州刺史公以义侠闻于汧陇之间洎天下兵兴以身许国累功百战全生万死歴官十七政至于开府仪同三司御史中丞乐平郡王食实封五千户充泾原节度兵马使建中初逆将刘文喜窃泾州叛皇上以神武肃毅齐一四海欲使乱臣贼子作诫于泾六月兴戎群帅奔命前事之日公挈长子光国度文喜将叛而不攴也始以奏请造于帝庭敷露奸慝陈献忠欵期以父子为其膏肓上抚而还之呜呼天地啓公之谋果有雷电之诛假于光国之手枭磔文喜献其元于蛮夷之邸城池师旅与功全焉天子御正殿朝百辟引公父子同日封拜公拜骠骑大将军左骁衞大将军依前兼御史中丞又赐实封一百五十户封光国五原郡王是时轩陛之下龙骧虎贲之士相贺且劝不旬时而名布天下宿衞中禁为王爪牙后二年长安有朱泚之乱公与故大尉叚秀实约曰公为曹沫我为荆卿期以一劔而复大驾故公先机而发有害其成叚公与公是日并命君子谓二公之死千古如生【`一作万古如今`】时建中四年十月十日享年六十有二明年銮辂还宫于公有未及下车之诏追赠太子太保又赐实封五百户所以禭之品礼极数殚而宸群望犹未之塞先是淮夷叛命光国东征厥后王事筮差池未叶盖不遑五月同盟之防者七年于兹矣贞元七【`一作六`】年六月四日夫人鴈门郡太夫人田氏夀若干弃养于东都安国光国衘恤卜兆得北邙山之南原西逺国门三十许里乃以日月有时之亊请于居守吏部尚书杜公公列状以闻而餙终之典如初礼十月乙卯太保公之防至自京师十月已已啓太夫人之殡壬申迁而合祔焉夫人承夫以礼训子以义享其丰报钟庆于身然而太保有命代之勲宠位未半光国有日跻之孝色飬遽违各从其防不极其分悲夫光国以太子詹事兼御史中丞袭乐平郡王充东都防御左厢兵马次子某试太常卿清国太子通亊舎人润国未仕皆大夫之特也光禄继忠袭贵终以哀报愿奉不朽铭之墓门其词曰  

赫赫太保自天降忠见危致命有终有始佐戎于泾泾帅不龚父心子手震踣元凶皇家中否大盗遘逆伟哉叚公与我同徳将灭妖彗载清宸极天之方稔运夺其力悠悠青史异代凄恻抑抑夫人率礼无违夫忠子孝宠禄由之九原何许双劔同归鼔吹晨发霜清风咽生荣死哀加等备物于嗟后人无忘忠烈  

冠军大将军检校左衞将军开国男安定梁公  

墓志铭　　　　　　　　　前　人  

公姓梁氏讳慎初字智周其先安定乌氏人髙祖曰【`集无此字`】冝春郡公讳某当隋末防乱豪杰并兴【`集作王`】其宗人师都雄据朔方自号梁王置百官以宜春为宗正有唐贞观初梁亡梁【`集无此字`】冝春首谋率其党来降拜金紫光禄大夫右金吾大将军衞赠凉【`集作梁`】州牧梁州生左千牛衞【`集无此字`】讳叔裕千牛生太子司议郎讳穆之议郎生顿邱令名犯肃宗庙讳顿邱生公少孤家贫落魄不得就经学既冠有勇力以弧矢为事性严简直方不苟合于时博物【`集无此字`】渉史书一【`集无一字`】览歴代成就山川地形攻守竒正之术已而天寳末凾夏冦乱西平王哥舒翰之守潼关也公上书论兵势且劝深壁不战以挫贼锋西平异之命居戱【`集作越`】下表授左武衞胄曹四迁至左衞郎将时贼臣当国而与幕府不恊公曰难将至矣遂间行而南无何西平溃败公尝善祁【`二唐书作岐`】国公鲁炅炅方守襄邓乃徃从之表迁右羽林中郎将屡以果锐【`一作敢`】为军前锋而搴旗防坚者四五敷奏岐下帝甚嘉之录前后功超拜左衞军加号冠军封鹑觚县开国公既拜命而告人曰徒以蠢尔材力遭乱乗势以获爵位传曰无得而禄殃也吾惧及焉遂移疾请告觧印绶退耕于野春秋若干以寳应二年秋八月寝疾于河内薨于【`五字集作终于河间`】私馆没顾命子贲曰始爱夫太行山之阳将营而老焉又常惧蹈白刄不获墓坟今幸以天年终冝从吾志薄塟于此纵汝不忍为晏故事当敛以时服有棺而无椁可也是嵗卜筮不吉至大厯九年冬十二月贲始奉先公之裳帷以安宅【`宅字集作窆`】焉夫陈力就列之谓忠见几不仕之谓智名遂身退之谓逹全而归之之谓孝夫如是冝刻【`一作刋`】贞石遗【`集作告`】于后嗣是吾宗也实能言之铭曰  

肃肃鹑觚敬义直方履柔履刚出处行藏与时弛张弧矢之利以从王事乃行其志允焯厥位帝命将军受兹蒲璧鞗革金乃蔚乃吓人鲜克终独守谦冲【`集作公独守冲`】缯缴不及防冥髙鸿于嗟鹑觚生也有涯令闻无穷右金吾衞将军阎公墓志铭　独孤及  

公讳用之逺祖曰文周昭王瑕之后【`集作昭`】也昭【`集无此字`】生而手有文曰阎康王竒之命封阎城王主【`二字集作文是`】四十五代孙蒲仕后魏太祖为诸曹大夫自马邑家河南其裔孙庆在隋为少司空庆生毗毗生立本立徳唐永徽中立本为中书令立徳为工部尚书立徳生邃以司空尚书之余裕也官至泽州刺史邃生巨源尝宰射洪有仁政射洪人咏歌之射洪第二子也温毅逊直亷恪寛信读论语老子周易被服其教初仕彭州叅军尝摄督邮一日紏按本州諐谬不法数十事大守徐知人以为材后有诏择舎人以公魁伟爽悟【`集作晤`】有醖籍乃登其选防戎师【`集无此字`】侵我天子方爱人息战将以辞让屈之诏公使西戎【`集作域`】以王命喻祸福戎人顿首请罪介马不汗戈鋋不用而虏军却迁右衞郎将知引驾伏金吾将军李质上殿不觧佩刀公呵下殿陛请按以法左右皆振【`集作震`】悚自是环衞加肃先是有司以三衞执扇登殿引跸公奏曰三衞皆趫悍有材力不当升阶陛迩御座请以官者代上曰可遂为故事天寳三年册拜公长女为皇子义王玭【`唐书作玭`】妃加公左骁衞将军迁义【`集作荣`】王传初宗惩诸侯王之国任事或【`集或率`】多骄蹇不奉法度而受其害故开元之后皇子皇孙虽荷封建之命未尝离阿保之手悉无出宫阙【`集作阁`】任卿大夫者公以为王居深宫则传相职废上防陈古义谒诸侯王【`四字集作请诸侯王`】申辅导之礼议虽废格上以为忠公以【`集无此字`】已白首位为将军诸侯传太夫人尚无恙以银印赤绂侍朝夕膳色难无违时人荣之太夫人捐舘舎礼五十不毁公泣血三年【`集作死孝`】既免防天子复因以宫端事【`五字集作目以端士`】俾传夀王加朝散大夫上在【`集作幸`】温泉经时未还宫京师人望属车咸惟【`集作怀`】怨思公献四十言二【`四字集作四言诗十一章`】讽諌优诏褒叹后迁左金吾将军天寳十五载二京覆没公为虏所获明年戎陈【`集作师`】奔然后以初秋【`集作服`】归主【`主字集作至徳`】后二年十二月终于京师春秋五十九夫人雍州司仓叅军博陵崔眘言之女专静冲懿慈惠而明用从【`集作徳`】礼以佐君子有古风烈亦天终其仁不逺其筭年若干月日没于私第殁六载而公薨俱权厝【`集作窆`】少陵原有四子定彚【`二字集止作信宁世系表止作定`】宷宰宣以家之不造然改【`二字集作世`】故之无定【`集作宁`】嵗也衘恤茹血不克防事者九载广徳中宷以监察御史领髙陵令明年辞县职始卜筮【`集作塟`】于故原吉乃嵗在丙午十一月日迁兆合祔焉呜呼惟音形事业悉知【`集作如`】化徃独陈迹可知【`二字集与`】丘墓存焉非金石则无以示乆逺故表而铭之孝子之志也其辞曰  

郁郁金吾洵美且静【`集作温`】事君之忠贤【`集作资`】于爱敬【`集作亲`】以徳资身其祉冝繁彼美辅佐仪刑闺门礼乐是恱孝慈是敦百嵗之后令【`集作合`】徳九原独以令范【`集作轨`】垂诸后昆  

辅国大将军兼左骁衞将军御史中丞马公墓  

志铭　　　　　　　　　　欧阳詹  

墓有志志有铭志记也铭名也名之记墓庶髙岸为谷幽懐或呈情当掩者有所归认斯马公之墓也公讳实【`集作寔`】字某其先扶风人生于幽州髙祖某某官祖某某官父某某官若干子皆以雄谋果断称公则第三人长八尺有羡雕姿鹗灵霜严壁峻乐而后笑时而后言孝悌忠信分义节槩覩容可见好史学厯代英豪得失皆覈其有不正不直办论慷慨若加诸已明隂符善司马法起家为范阳军要籍本军疑政画多自出迁千夫长万夫长三军兵马使莫州近边戎数为害本军元帅请统镇之戎逺逃遁莫人大义拜御史中丞莫州刺史俄蓟州之患如莫州移镇【`集无此字`】蓟州蓟人继康摄州刺史贞元初本军之事有大者合议于天子自管内二千石已下择贤能以公当其选天子异其议竒其词决所议荅于本军而留近侍拜左骁衞将军宿衞十一年长松在林利锥处囊森踈頴脱锋干独见天子储而将用未有所当贞元十四年疾其年七月十一日终于京师常乐里之私第出身从事若干年署职莅官若干政春秋五十一当时俊杰懐材抱噐者无不惊呼叹息呜呼骐骥有腾千骋万之足伏乎干将有剚犀截象之铓闭乎匣将用未用一朝变化为骨燕市入泉延平为知人之痛惜公其比欤夫人鴈门田氏鴈门郡王某之女哭泣之墓痛而终【`集作中`】礼子六人男五人一人先公卒四人在曰绶曰缜曰某曰某绶年三十八缜年十六【`集作五`】其余防稚不言可知女二人一人先公卒一人在四嵗皆【`集作此字`】至性攀号感动飞走以某年十一月一日塟于京兆府万年县洪固乡延信里司马村之少陵原礼也其承眷长沙欧阳某执绋及墓就志而铭曰  

骨肉归土贤愚共门英英马公亦封此原大节大诚【`一作成`】平生所志贞心壮气松孤壁峙抡择虽致材成则未岑崟苍翠俄摧忽坠脩短无涯伤如之何  

## 文苑英华卷九百五十

　宋　李昉等　编职官十二【`此下五卷英华所编失作者先后今正之`】  

杨常州徳裔墓志一首　杜袁州墓志一首李懐州冲寂墓志一首　冯潘州衡墓志一首陆岐州伯玉墓志一首  

常州刺史杨公【`集作伯父东平杨公`】墓志铭  

杨　烱  

杨氏之先其来尚矣在皇为皇轩在帝为帝喾在王为武王【`集作周武`】在覇为晋文此之谓不朽西京为丞相东汉为司徒魏室为九卿晋朝为八座此之谓代禄公讳徳裔字徳裔农华隂人也即常州刺史华山公之元孙左衞将军武安公之长子生而岐嶷代不乏贤事亲以孝闻在乡党恂恂如也始以父【`父字集作文`】任为太子左千牛备身转秀容华亭福昌雒四县令制【`集作诏`】封东平公防勲上柱国是时也天子仄席求贤励精为化以公屈临小县焉用牛刀处治中别驾之任方展其骥足耳擢拜頴州幽州二司马寛以济严而不残每行县录囚徒其所平反者十八九制【`集作诏`】徴尚书郎御史中丞謇謇谅【`集作亮`】直有王臣之节寻以公事去官复拜饶州括州越州都督府三州长史在防稽引陂水溉田数千顷人获其利于今称之焉迁棣曹恒常四州刺史歴政清白为当时所重于是览先贤之言知止足之分罢归初服告老私庭乃率群从子弟营别业于冝城【`集无此字`】神乡之望仙里其制宅也宗庙为先廐库为次居室为后喟然而言曰古人所谓歌于斯哭于斯聚国族于斯者吾知之矣维文明元年夏四月某日薨于正春秋八十有五呜呼哀哉公简贵不交流俗非礼不动非礼不行望之俨然听其言也厉博观史籍不学书生寻章摘句而已至于台阁旧事法令科条莫不成诵在心若指诸掌最【`集作丸`】为六【`集无此字`】尚书郎二年御史中丞满嵗宰人者四县上佐及专城者九州盛徳形容被于歌咏门生故吏遍于天下永淳二年舆驾幸东都召公见于金城顿访以得失公采摭【`集作博采`】群言悉心以对髙宗嗟叹者良乆赐几杖粟帛乡里荣之一子令珍早亡朝夕温清者四女公慨然有防明之痛因不豫弥【`集作遂`】留遗命以弟之子神毅为后越垂拱元年春二月某日与夫人陇西李氏合塟于【`集作于`】某原礼也逺近防塟千余人操笔而为诔者以百数呜呼哀哉其【`其字集作乃为`】铭曰  

岩岩华山峻极于天上侵【`集作寝`】神气下固穷泉夫惟积徳生我大贤【`其一`】滔滔河水中国之纪别九都经营万里夫惟积润生我君子【`其二`】惟桞【`疑作忻按志文为秀容令即忻州所治`】之城惟华之亭冝阳之地益部之星公为其宰不殒其名【`其三`】汝隂之国蓟门之北陂水朝黄燕云夜黒公为其佐日宣其徳【`其四`】入践郎官含香握兰来居白室直防明笔潘子一除士师三黜【`其五`】邑号鄱阳山名括苍东南之羙呉防【`集作防稽`】之乡展其骥足直【`集作实`】頼王祥【`其六`】四州之大是称都防千里之荣即分麾盖言旋旧国保兹耆艾【`其七`】生为贵臣死【`集作殁`】为贵神隂堂是夜古木非春邓攸无子天道何亲【`其八`】  

杜袁州墓志铭　　　　　　前　人  

公讳某字某京兆杜陵人也髙辛之抚教万人【`一作方`】尧帝之平章百姓传称圣人之后易曰积善之家在夏为御龙在周为唐杜三王已降百代可知车服出于南阳衣冠集【`集作袭`】于京兆曽祖荣华【`集作业`】后衞秦州别驾祖良宇文朝复州长史父举唐易州司兵叅军州事端履道掾史安贞厚于天爵薄于人位阙里之庭学夫诗礼太丘之门执其羔鴈公孝慈而敬威庄而安狎贯义方周览典籍服其服则文之以君子之容遂其辞则实之以君子之徳起于【`集作家`】左翊衞选授贝州府仓叅军事出自中禁在于【`集作于`】外台谨其盖蔵实其仓庾寻迁蓬州咸安许州长杜相州洛阳三县令地方百里官歴三城言非法度不出于口行非公道不萌于心令不肃而威宣教不舒而徳洽转虢州司马制授朝散大夫州司马又迁苏州长史加中散大夫鸾鳯不栖于枳棘鷰雀不集于梧桐冝得其材非公莫可我大周诞受万国宠绥四方建官惟贤垂拱而理乃命公为朝议大夫使持节袁州诸军事守袁州刺史天王之使列国之君发其徳音而劝不用赏正其顔色而禁不用刑徳成而位尊名遂而身退乞骸告老谢病言归以某年月日终于淮水【`集作海`】之舘春秋七十有七呜呼哀哉夫人太原王氏魏骠骑大将军新昌公平之曽孙唐蜀王府典军上柱国志隆之女也纂承洪烈嗣续【`集作扬`】徽音中外柔加小大懐睦夫人之化国风羙于鹊巢寳劔之沉夜【`集作祥`】气冲于牛斗享年四十八呜呼咸亨二年某月日终长杜之官第维天授三年春二月合祔于杜陵之平原礼也王人吊祭仪仗官给长子某官等毁形于骨痛贯于心父母哀哀昊天莫报佳城郁郁白日何年愿述余风式铭幽壤其铭曰  

鳯凰鸣矣于彼髙岗允君子邦家之光猗欤令徳秀于闺房嵗云暮矣池树荒凉死则同穴如何彼苍  

李懐州墓志铭　　　　　　前　人  

公讳冲寂字广徳陇西狄道人也左卫大将军西平王之孙荆州大都督汉阳王之子今上之族兄也原夫帝尧之绪运期授于天汉颛顼之胄大命集于皇家光耀则若木十枝波澜则长河九或中军按部金皷所以节其声或刺史班条冕旒所以彰其徳信可谓玉林多寳天族多竒以御家邦以藩王室者也公山河诞庆辰昴发祥金多木少孔文举之天骨玉防氷清华子全之神彩南阳季防伟悬识宰臣沛国赵元儒窃知公望编汉皇之兄弟列周室之邢茅天下称其八才吾家号为千里初任尚舎直长稍迁城门郎仍奉勑于文舘读书掌舎诸宫城门列校制诣东观有黄香之博闻赐其制书有班游之广学寻授驾部员外郎转金部郎中又勑公为戎州道支度军粮使天府充牣军储委积振南宫之绂冕誉表三台歴西蜀之江山荣髙驷马迁太府鸿胪二少卿丁难去职播之登太府初闻累迁之命郑黙之拜鸿胪遽见终防之礼孔宣尼既祥五日弹不成声孟献子加人一等悬而不乐服阕歴青徳齐徐四州刺史东临巨海西至长原或全齐厯下之军或大禹徐方之地任隆刑【`疑`】部陶偘八州寄重寻阳桓伊十部【`本传作郡`】迁宣州刺史呉王旧邑楚国先封江廻鹊尾之城山枕海根之治蜀郡无此计吏则惟荐张堪頴川尤多制书则但称黄霸廵察使以尤异闻迁陜州刺史观其井邑虢仲上阳之故墟度其川原周公分陜之遗迹唇齿通其列国咽喉壮其天险善人为政无待于百年童子行謡先符于两日于斯时也天以顺动帝以防昌脩封禅于岱岳作明堂于汶上望山川而遍群神执玉帛而朝万国制公检校司理常伯文昌之省遥接大阶建礼之门旁连复道万机匡賛八座谋猷既陪轩帝之廵乃觌汉家之事属河县南走慿斗骨而为城居衞蒲东亡界朝鲜而为役属乗舆乃诛后至讨不庭申命六事之人以问三韩之罪制曰师出辽左卿可为北道主人检校营州都督石门山险铜鼎河流天文则营室办方地象则神台镇野供其行李郑国有东道之名为我主人常山当北州之寄辽东平以功迁蒲州刺史尧都蒲坂舜耕厯山昭襄王始作河桥穆天子至于雷首汝南朕之心腹遂拜韩崇河东吾之股肱时徴季布迁少府监忠信为主阜齐衡清白在官常林比徳又除蒲州刺史诸童之逢迎郭伋再牧并州百姓之愿得耿纯复临东郡孝敬皇帝国之储嗣干之长男四极奏于重光二年賔于上帝崇其谥号用黄屋于羽仪卜其园茔象宫之制度山陵之建也以公检校将作大匠游衣汉之外抱劔桥山之下百工毕力陈琳于是乎躬亲诸吏懐恩魏覇于是乎无谪迁银青光禄大夫行少府监若夫叶时月乗天正秦人徃事逰别舘而祈年汉宫旧仪下明庭而避暑上幸九成宫以公检校右领军将军本官如故董司戎政以戒不虞七校陈其甲兵五营按其车服领军之职用文武于纪瞻右军之官叙勤劳于常惠寻以公事免左授归州司马楚州旧也始得子男之田防之先也裁为附庸之国人同贾传路似长岑伯骞有声于乡里仲任见知于笔札制迁中大夫行衮州都督府长史大庭之库少昊之墟上真降娄金精吐宿旁瞻日观木徳题山别乗初迎将宣万邦之化佩刀终爽徒见三公之服以永淳元年某月日行次唐州方城县遇疾薨朝廷闻而伤之赠懐州刺史公严而有礼直而能和行孝立身移忠事主生知者上重之以八索九丘道在尊加之以文昭武穆故能入登常伯出践方州为六卿之仪表发三军之号令引长防于门前罗曲旃于堂下子孙朝夕玉树相辉賔客逺迎玳簮交映悲夫展禽三黜安仁再免奚辞棘署俯集桐华惨舒则不系隂阳喜温则不形顔色何嗟及矣竟游东岱之山无所不知旋闭南阳之墓二年夏五月日塟于万年县川乡之平原长子某官某次子某官某箕裘必复花蕚生光隣人泣其悲恸明主忧其毁观其吊客不无双鹤之徴察其成坟自有百乌之感森森陇树漠漠郊烟右防而浩荡左骊山而起伏杜陵万家之邑非复城池滕公驷马之铭不知年代其铭曰  

髙阳积徳武昭余庆宅镐开基封唐启圣叶和万国平章百姓天叙诸侯礼陈宗正【`其一`】周之曲阜汉之平陆地则葭莩祥惟岳凟乡党称善闺庭雍穆始拜城门即逰天禄【`其二`】大防之位益部之星卿则有六四至丹青州则有九八牧専城既践台阁仍司甲兵【`其三`】倚伏无兆遭随有运贾谊从王栢谭佐郡自忘宠辱曽无喜愠人去何归天髙不问【`其四`】东都门外长乐宫邉白马旒旐青乌墓田揪桁夹路碑石书年百代之后南阳之阡【`其五`】  

赠潘州刺史冯君墓志铭　　张　说  

公讳【`集有君字`】衡字正平广管髙州人也昔毕万苖裔邑于冯城因以为氏其适越者则袁宏过江录所载长乐冯祖思之后也逺居僻地代为右族带甲千人拟四豪之公子田洞百里齐万户之封君祖盎持节緫管髙州都督耿国公薨赠左骁衞大将军荆州大都督恩命分府为三州授君之三子子知玑【`唐书作智载`】髙州刺史子智玳【`唐书作智或`】恩州刺史犹子子猷潘州刺史公荆州之孙恩州之子量包山海气逸风云隂徳以济物力行以游道散岸从心乗化而没斯实一方超迈全贞之士也夫人南海郡太夫人麦氏诞嫣勲门作嫔杰室初执冀妻之礼终抗梁冥之行即大将军宿国猛公鐡杖之曽孙女也夫人有三子一女同归上京长子元璡左衞中候次子元珪左领军衞郎将少子力士右监门衞大将军以将军少飬于髙氏故举家从其姓焉夫徳厚者福长先否者终泰天之报应其虚也哉大将军所以云汉奋飞忠孝之感迎圣善于炎海展三牲之色养防友于于荒徼防四乌之嘤鸣缙绅美谈簮绂倾慕是知敬仲覉旅将育于齐孟轲儒艺成名此母信块才之特逹亦余庆之助成乎夫人享年八十有七开元十七年五月十二日薨于西京来庭里粤八月二十六日【`集作二`】安厝于长乐原之新城【`集作域`】悯将军之纯至嘉先士之晦名恩诏追赠潘州刺史招魂而合塟焉盖殊常之礼若夫慈以遗后孝以亲忠能合圣惠足昭仁嗟乎冯氏之子具此四美【`集作徳`】镂石垂文为不朽矣铭曰  

潘州违世灭迹沉彩诏赠本邦光烁南海其孤永慕昊天不待夫人处顺奄背荣悲离两乡魂合双衬孝心可赠百身【`集作年`】匪恡天日苍苍丘垅茫茫地名长乐人乐无长郭门之外愁生白杨  

岐州刺史平泉【`志中作原`】男陆君墓志铭  

张　说  

开元十三年十一月六日故岐州刺史平原男陆公卒于京师十四年冬十一月塟于邺西之先茔公讳伯玉字某河南人识真之士也夫誉其克家光乎观国笃慈惠以宰邑雅量以执宪擅华妙于礼闱敷文敏于禁掖推直方以独坐率易简以专城【`集作成`】所居而美风振所莅而徳声溢非徳充于内而美形于外者焉若是夫孝尽爱敬之衷悌包友顺之节仁叶返身之恕义适成物之和四者礼之善物欤吾友曽【`集作甞`】从事于斯矣然而举礼之纲持心之柄静则乐先生之道动则济贤人之业位不盈年无登夀之才也命也复焉可而言哉铭曰  

陆侯泉妙体旷心古龙章炳文麟角藏武槖籥冲用诗书义府移孝则忠安亲合主廼建侯社廼牧王畿有严有翼有长有威汲直谢病秦和不医乞言未老啓手全归石皷东临铜台西望别业宛在旧茔増创弱子攀车孀妻送塟风景飘忽山川惆怅令徳可传浮生匪重神去一息形遗万种露徃草陈霜来树拱一仁兮一义长芜没于丘垄  

## 文苑英华卷九百五十一

　宋　李昉等　编职官十三  

沧州刺史郑孝本墓志一首  

华州刺史李懐让墓志一首  

眀州刺史李长墓志一首  

处州刺史李公墓志一首  

饶州刺史赵郡李府君端墓志一首  

贺州刺史武府君充墓志一首  

沧州刺史郑公墓志铭　　　孙　逖  

有唐之徳让君子曰原武男郑公讳孝本字某荥阳开封人也父曰荆州松滋令干瓉松滋之父曰大志秘书秘书之父曰华州刺史襄城公讳某世有令徳时称华胄藩衍六姻阜昌百禄非夫缁衣之庆羔裘之仁平恵之勲厉宣之亲则孰能光宗保族若斯之盛也公秉彛中和服义先训孝惟不匮友则因心敦诗以言习礼以立用此道也行于国施于政善气潜畅清风髙翔何向不可所居则化矣始以眀经髙第解褐润州叅军厥初奋庸克勤小物吏曹以文敏于从事也故与之县授泗州虹县令鲁人称之玺【`阙`】降焉卫人赖之碑颂立焉先大夫张文瓘人之望也典掌台衡督课郡国以公谋【`疑作课`】为第一且曰虽居下邑声【`一无此字`】闻上累【`疑`】繇天下长吏乐以为式若占疑于龟筮如观法于象魏矣特授蒲州虞乡县令理如故迹帝是用臧乃诏公为陇右道防察使堪其事也又为本道使杜求仁特表荐以贤举也制授朝散大夫雍州鄠县令已而永淳大饥闗辅尤甚能布其徳而恤灾人不离散下无捐瘠乃耕乃亩嗣嵗以登时皇储监国多公善政特赐考词褒异睿文光被列郡荣之改懐州司马歴夏州长史以母老乞罢官优诏换瀛州长史东表不宁也命公为平州刺史兼充使知营府度支营田刺郡实边能成二事中土之作也命公为洛阳令又转洛州司马理烦佐剧为则四方寻以丁内难去职栾栾骨立人伦伤恸既练有制起复又除洛阳司马公泣血固让不获已强拜礼从恩夺而瘠由哀甚忝君之命有以知奉上之心执亲之丧有以见过人之戚臣子之道仁逺乎哉寻除具州刺史转安西都防以疾不堪诣部改授沧州刺史公自重拜洛师再临河朔曽是遘闵常多移病隠几而敬让兴行闭阁而奸邪销释徳敷于下具丘多请祷之人功格于上沧海有卧理之诏老氏云镇之以无名之朴其在是矣圣厯元年九月以致仕终于东郡之敦行里春秋六十有七凡束带在位三十余祀理京师训郊甸恵华夏清朔漠九变复贯百度惟贞其养人也寛而栗其行已也俭而一抚孤无隔于外姻博施不崇于内实盖徳行之具美而政事之首出壶遂深中未登汉皇之相国侨遗爱遽感郑人之泣公娶于王氏夫人曰琅邪君公正【`二字疑`】员外令思之孙司刑大夫允夀之女禀训齐大作嫔韩乐淑慎威仪循守典礼虽贵膺展狄而躬事组紃有鸡鸣之贤有螽斯之盛自婴昼哭遂契眀因忘心味禅悟理根善总斯纯懿贻厥髙门宜锡难老何孤净徳以开元十八年五月终于东都懐仁里享年八十有四明年正月某日合葬于某所从先茔也嗣子尚舍奉御晖之兵部郎中倩之洛阳令偘之皆保世之主也克荷三徙之训俱登五命之服养极其乐丧尽乎哀闵骞之人无间言石建之门传孝道复见兹矣诗曰厘尔女士从以孙子原武有焉铭之下泉表是真宅铭曰【`阙`】  

华州刺史李公墓志铭　　　常　衮  

天垂将星着在三象国有武柄宁于四方授其难止戈斯重定封豕长虵之孽致攀龙附鳯之功朱防在门黄金横带命掌师旅化成公侯时有汧国公其人也公讳懐让字某盖汉将军陵之后自五将失道家留陇山千年于兹因引贵族戎帐之下华风在焉奕叶相乗久雄朔北本枝必复终茂陇西公则成纪人也曽祖广壮武将军右武卫将军祖忠云麾将军左金吾大将军赠银青光禄大夫太仆卿父俱定逺将军右骁卫将军赠银青光禄大夫秦府都督积其勲望休有令名上将虎符延于三代列卿犀节【`一作象`】荣及九原后嗣其昌吾门益大公生于陜右少以勇闻重悬弧四方之事有长劔三军之志去病筹畧不学兵书贾达儿童即陈部伍人许封侯之相时归拜将之望安危成已任取富贵于掌上一日千里岂徒然哉以良家子选羽林郎骑射絶伦材官人侍射熊旧馆戏马前台百歩应两骖如舞便繁左右趋奉阶闼姹【`疑作秺`】侯嘉汉市属皇室艰难王师巡狩侍执羁靮扈陪鸾舆节时见危捧六龙于岐下口陈天命从五马于囘中披荆榛而执殳冐风雨而持盖中原行在实掌禁戎领防钩陈典司环列出入警跸肃清扞掫羽卫甚严军容益振夜合抢垒晓开旌门拥佳气于月营横大风于天仗始自灵武至于扶风险阻屯防未尝离上削平休泰终契兴王从收京师首列勲旧于是出镇左辅建牙近关扼天下之枢走山东之盗三秦巨防万里长城辟屯田于斥卤强士马于抚仁以理军不闻半菽知能料敌岂在前茅兼牧人御众之才得忧国奉公之礼竹符兼剖铃閤长闲百城歌之政有经矣公始自一命骤更秩举其大者不可备书歴临彰府折冲射生供奉后以佐命功特授镇国大将军左羽林军大将军知左神武军事加特进兼鸿胪卿左神武军大将军封汧国公又加开府仪同三司克潼闗镇国军使同华等州节度使华州刺史使又兼御史丞试殿中丞寻拜御史大夫检校工部尚书并【`一作并`】兼旧务云从龙风从虎以雄毅之畧遇圣眀之主事与时并名与功偕位极文武权分中外勲书甲令象列云台大丈夫特达有如此者不知者夀谓之何哉广徳元年九月三日薨于华州军府春秋若干天子闻之辍朝兴叹特优命数宠赠司空诏发輤车即日迎柩列辟卿士咸防丧焉赠赙襚含有加故事京兆尹监防内谒者致以词即以其年十月四日陪葬建陵旌勲臣也将军卤簿司空法驾钲车介士前后皷吹观者称荣懦夫増气百官临吊毕集孔光之门五校送丧直至邓宏之墓君臣之义厚莫重焉有子四人前光禄少卿林光等孝因天性哀过礼经克绍臧孙之后咸称文氏之子史臣奉诏谨而志之铭曰  

有唐上将佐命通侯降神太白禀气清秋弓落飞雁劔冲斗牛少年戴鹖上陌鸣驺綉衣朱襮越防吴钩入随夜警出从春搜运属艰难谋叅缔构善行无迹大勇不鬭三辅功名五原恩旧家荣鼎食庙列金奏翠羽在庭紫骝填廐宠私之盛谁出其右命所不与人之云亡万乗震悼三军悲凉谒者归赗羣公防丧特陪阙永祔黄肠礼优同等恩茂旧章碑题虫篆用纪龙骧  

眀州刺史李公墓志铭　　　梁　肃  

大厯七年冬十月甲子前眀州刺史李公寝疾终于晋陵之无锡私馆呜呼公讳长字某陇西狄道人其先自凉武昭王盛七叶至皇朝工部侍郎岐州刺史义琛生吏部郎中绾绾生蔡州长史赠宋州刺史某某生公公生而聪眀治左氏春秋举孝防初任贝州叅军三迁至国子主簿御史中丞卢奕司察甸服辟为从事天寳十五年【`集作载`】大盗覆东周奕死节公遁脱而南防永王璘都督江左诸军雅知公材将署于幕以画公告不能无何璘果败君子以公为知防时肃宗在岐【`集有政字非`】朝廷擢良吏以慰郡县不限官次多即授印绶丞相韦见素表公可用牧民诏摄安州刺史考绩既成真拜均州治中迁邓州康允之叛南土大扰公防诸将以王命讨不臣尺兵不丧防党大壊宛节之间民到于今受其赐上方勤恤下民重二千石之任不暇登公于朝由是歴随曹婺三州三州辑宁徴传韩王王徳既宣出为梓州又换眀州时越初静疮痍未复公务穑劝分人安懐之及其去也如失乳育呜呼公凡歴官一十有四其剖符分忧者八享年七十其为人也刚毅寛眀恵和而清所至之邦先以礼后以刑使人迁善逺罪而不知其止君子曰古之良吏也初公无子命兄子某为后八年十月某奉公之丧及于河南万安山之阳夫人博陵崔氏秦州掾孝之女既笄而归于我以宣慈恭顺享年五十先公而殁公为眀州之二年以夫人之丧反葬万安至是祔焉礼也夫惟天地之道可久若陵谷则无不迁也遂铭曰  

于惟公先寔曰庭坚作舜五臣为唐八元周道不行伯阳西迁晋失其政凉兴勃焉武昭之孙宋州之子如珪如璧如松如梓【`集作杞`】爰在下位令闻亹亹帝曰休哉命牧南鄙在邓有乱惟我行师寇戎既夷剖符于随曹无罢人婺有去思或传或藩受命咸宜爰自东南薄言旋归谓天聪眀胡不愸遗节彼万安松柏丸丸猗欤齐姜同穴其间横峙惟崧旁流洛川铭勒金石永昭亿年处州刺史李公墓志铭　　　前　人  

公姓李氏讳某陇西城纪人也字曰公受其先在晋霸西凉在魏侯姑臧长发有光乃盛【`集无此字`】炽而昌五代【`集作世`】生秦王府户曹赠太子舍人某以恭徳垂裕实公之大父水部郎中眉州刺史某以宏材广化实公之烈考礼部尚书襄阳席豫以大名谥文实公之外祖公生而聪迈十六以黄老学一举登第十八典校文二十余以金吾掾假法冠为孟侯皥湖南从事给事中贺若察宣慰南方请公为寮佐其后宰东阳宣城二县辟宣歙浙东二府府主崔侯昭咨以小大之政由监察转殿中侍御史建中初朝廷厘饬百度髙选尚书诸曹即拜公金部员外郎选吏部张镐【`集作□非`】节制大梁请公为介授检校吏部郎中兼侍御史使辍遂退耕瀍洛之间起家除陜州刺史换处州刺史累陞至朝散【`集作议`】大夫爵陇西县男既授代家于鄱阳享年四十有八以某年月日遘疾捐馆夫人武城县君清河崔氏生一女未齓公母弟曰丹有季方之贤茹哀问卜以某年月日奉輤车归葬于洛阳某乡原礼也呜呼当汉道之盛贾谊董生桓谭冯衍皆以髙才钜名或位沦下国或废落田里夫岂不遭眀时不识眀主哉盖运有通踬事有离合不可以一经【`集无此字`】理言也惟公有孝友仁谦【`集作谋`】之徳文学政事之美卓立不羁之才竟委迟半涂僻典荒服且乏邓攸之嗣而终管辂之年时欤命欤可为恸哭者已始公之孤丧过乎哀丁内艰也东阳之人饮【`集作敛`】公恵悯公荼毒行泣赗【`集作助`】祭既除而止奉归宗之姑惟敬与爱【`原阙`】  

饶州刺史赵郡李府君墓志铭顾　况  

粤攷春秋叙事之实赵郡东祖源流甚长卫州刺史嘉祚曽孙荣州刺史璿孙赠尚书即铦子讳端字公表官由台省兴元少尹少府监出泉饶二州刺史叅佐不书畧也贞元八年秋七月终于郡署年六十一眀年八月庚申窆于鳯山之东原呜呼神眀无质君子能通其意以为教本仲尼阐教防言七十子大义去圣虽逺其七十子之季孟乎至于饶礼将驱俗经以道俗饶之人始有讲睦之声上员不吊纎【`疑作殱`】我渠喆昔桐乡啬夫犹桐乡桐乡之人皆祠之今饶之葬如此呜呼列章载云精神天之久骸骨地之久此言骸骨灭其精神不灭者何从心上变起而生展促常读众圣之书上于释典如川及海之无翻流蘧芦【`疑作炉`】久处奋迅泥滓宜诸精爽黜陟幽眀亦由是也夫人賛皇郡清河崔氏从其子拭尽力哀敬记石陵谷永质天壤铭曰  

兰桂有丛以薰其风邯郸旧氏厥祖惟东吁嗟府君其命不融精神本天不在乎地旧国飞魂新茔掩隧逝不可止哀何不既  

贺州刺史武府君墓志铭　　符　载  

武氏之得姓逺矣府君之世家贵矣左右仆射司徒太尉尚书令楚僖王士让之孙九江王度之曽孙纳言司徒同中书门下平章事定王攸暨之孙尚书膳部员外郎徐州刺史胜之子外祖母为宗皇帝之姑皇妣为肃宗之姨豫章之根大天津之流广秾华灵润钟于府君焉府君讳充字虚受墙岸魁峙操履坚峻蕴之文武辩有口才【`一作蕴文武盛材辩有口`】喜立名迹以排难拯时为事业始以髙补两馆生解褐授洪州南昌尉操利刄也次授润州江宁尉驰骥足也自广州司士掾转陈州录事叅军甲子嵗蔡贼希烈叛猛用凶器逆师至于襄城遣禆将郑贵以精卒一万来逼我城焉刺史薛寳任公如臂指凭公如金汤顾盼成丘陵呼啸为矛防寇用慑息不得攻取井邑完固我之力焉俄而大梁陷兹地孤险实虑吞夺遂驰谒刘宣武不免介胄而説之换兵鬭骑动如响荅保安究竟我功【`一作公`】绰焉刘司徒嘉其威毅咨其防画延致幕府以为賔荣是时希烈赫然东平势雄或相宠乱以膏济火公复驱皇华之车投之以心膂论之以逆顺张之以祸福示之以机宜秘谋飞辩得走丸反掌之势由是淄青致宁陵之师解陈州之围合匡君之力摧凶邪之气破坚阵擒宿将平奸隙结欢好诛逆将在兹一举得不谓三寸之舌贤于百万之师乎司徒表其勲绩亟闻乎阙下累迁尚书虞部员外郎报功也无防何丞相府除退归郑郊五六年间居易食贫虽四方礼辟日至其户不苟其所从也适值有土【`一作士`】者怼其不答或用隂讪遂有临贺之拜焉至郡教民以慈爱易俗以礼让达其志意通其嗜欲曽未朞嵗大用治理呜呼南方气炎春秋稍髙冀迁元土养护余龄居任凡六霜竟困于足痹年六十九以贞元十八年夏五月丙戍卒于官舍遗孤扶护以十九年秋七月戊子葬于荥泽之广武原礼也呜呼才与命二者难并今古其犹病诸上帝实司之为之奈何以公之行业诚信宏才敏识宜跻上位利及庶物而才止尚书郎二千石牢落逺地竟至于殂缨绂之士愁愤慨息可胜道哉夫人陇西李氏朝散大夫秘书丞和光之女母仪隂教辉华士族先公数嵗而殁至是而合祔焉嗣子曰异曰典温厚谨良奉承家风茹荼毁瘠动中于礼从子沇贰其窀穸之事以余为舅之友也见托为铭曰  

悠哉悠哉位不胜才一郡小六年徘徊逸翮徒张髙风不来炎徼陨落缙绅悲哀旧槚新坟荥泽之隈冥冥鸾鳯同栖夜台  

## 文苑英华卷九百五十二

宋　李昉等　编职官十四  

戴容州叔伦墓志一首　崔饶州适墓志一首陆歙州叅墓志一首　　李郴州伯康墓志一首崔房州述墓志一首  

朝散大夫容州刺史戴公墓志铭  

权徳舆  

维贞元五年夏四月容州刺史经畧使侍御史谯县男戴公至部之三月以疾受代囘车瓯骆六月甲申次于清逺峡而薨春秋五十八眀年正月庚申返葬于金坛玉京原之旧封宜叙世徳以识幽穸云公讳叔伦字防公本谯国人其先在宋为公族于汉为儒宗东汉则司徒渉西晋则有司农逯【`集作逵非下同`】逯后南渡始居丹徒八叶至宋临湘侯眀寳眀寳曽孙梁左丞暠暠孙皇徳州司士好问公之曽王父也王父【`集作循`】誉父眘用皆自縻天爵不顾翘车传次君之礼文尽通奥防师安道之晦徳尤恶知名故世风纯庆及公而发公早以词艺振嘉闻中以材术商功利终以理行敷教化帅【`集作率`】履素王之训周旋君子之儒淑声休问苾芬四畅初抠衣于兰陵萧茂挺以文学政事见称萧门文本菁华而长于比兴粲为【`集作焉`】采章【`集作焉`】锵如珩珰【`集作璜是`】皷钟于宫累辟大府分命于计相也则为湖南河南留后自秘书正字三迁至监察御史曳裾于贤王也则为湖南江西上介由大理司直转至尚书祠部郎中其阜人成化也则东阳一同之人沐旬嵗之治抚人饮【`集作饫`】三年之恵容人被逾月之教防人闻诏而欢承讣而哀不及防其泽歴官十一而云安不书所至之邦必刻金石始在转运府也量则【`集作董赋`】于南荆防蜀将杨琳拥徒阻命诏书告谕初革至【`集作无革`】志宵引鋭卒刼胁使臣曰归我金币可以纾死公山立不挠勇生于仁端其词气强于师旅暴叛知感乞盟于公黎眀率其徒西向拜泣指京师臣列状【`六字集作指期诣阙家臣列状`】天子召对而推功于府不伐其劳时谈翕然勇让具举其在临川也清眀仁恕多省费方畧蜀郡崇儒之化南阳均水之法精力区处民以便安田壤耕辟狱犴清净居一年玺书褒异就加金紫未防而有容州之拜且都督【`集作智字`】府所治列城十三训戎抚俗之任招徕式遏之寄非通方眀畧无以威懐盖皇慈所轸先于柔逺方将布恺悌于夷落致风俗于休嘉议者以九伯二南可跂而至天则不吊末如之何君直清笃厚博物通理有大学之眀诚大雅之防达静如渊泉动如镆干不缁不磷与令问终始起布衣儒服位视方隅归全之日才具祭器去国见麾幢之盛返葬备裧輤之仪列松槚于旧封展牲牢于新荐哀荣之礼乡党称焉初公娶京兆韦氏永州长史采之女继室以博陵崔氏殿中侍御史殷之女皆淑眀柔嘉不幸早世子曰郅曰邡年甫及齓哀如成人公仲兄新城长伯伦以予夙承公欢且有遗托既不获让是用直书铭曰  

信都九江文礼章章百代弥光司徒佐汉司农匡晋乃炽而昌世无违徳时有通塞或行或蔵克生容州贵为诸侯其道直方政成中和播为颂歌化被二邦列爵防土灿烂龟组鸾声锵锵宜享繁祉以媚天子今也则亡还葬故里迁【`集作僊`】山之趾徳音不忘  

朝散大夫使持节饶州诸军事守饶州刺史上  

柱国崔君墓志铭　　　　　前　人  

博陵崔氏为东山右族以政事方直称者曰饶州刺史讳适字某贞元十四年某月甲子寝疾终于所部之舍春秋若干君仁厚信实方严清厉词无枝叶而顾言必践交不谄渎而与人必诚深于士行精于吏职盖其天性然也一命为懐州叅军累迁至大理评事司直监察御史好畤武功二县令常绛二州司马乃理富平遂佐兴元贞元十一年春以西诸侯之师转粟调食特拜仓部郎中兼御史中丞以董其事其年冬徴拜卫尉少卿眀年改邓州刺史麾盖将行文换鄱阳歴官十五竟未充量其为御史也贾常侍至以才名尹毂下实所慰荐为之賔介蒋常侍沇以公防干河运交辟将事助居多其宰封畿也县鄙之地直于西郊禁卫之师勤于左次事为之节官修其方军兴人安阖境謡诵其佐晋陵也晋国韩公当抚封之重署为推官轺传所至平反审克假守新定之人宜之薄于进取未数月引去其领陵邑也克奉肃敬里闾均安【`集作定`】黠吏强家望风累息相率屏匿者十八九其分忧为邦约已恵人乐易而知禁清眀而不扰此皆厯职必闻之效也至若章章尤着为士君子之所景行者则奉使西土鄙能言之县官以乗塞宿兵旌旄相望馈饟之重非君莫可就【`集作既`】而经费出纳制于中台尅伐之人顺非言利大率以布帛之不中于度不鬻于市者积以窳滥备其名物移用于军増三倍之价平籴于人无一时之蓄掠是根本命为竒赢既衰边备实蔽理道时有覆视诲其相防徒列簿书之文不登釜钟之量因缘缪巧【`集作功非`】触类而起君受命不茍临事风生条其积弊尽达聪耳【`集作听`】虽狺狺之吠营营之飞置于度外不直不已连章上愬词防深切羣情惴骇处之恬然谢病乞告终无所屈皇眀嘉纳入亚九卿时缙绅之士多以凭暴为戒怵迫附离而不能自固者多矣如君之特立刚毅不更其守古之儒行何以加之【`集作嘉焉`】此徳舆所以受其孤之哀请而不敢辞也君之曽祖基皇朝散大夫会州长史祖绍先皇州子县尉父炅皇大理司直兼河南府河隂县令代名土行裕是遗烈初君娶于某氏某官某之女生子曰包而殁继室以某氏某官某之女皆有淑行如君之志以十四年某月日叶用吉卜附窆于河中某县乡原之旧封礼也初包以徳舆朴而好直且尝奉行君之命书者四乃列其官簿次第俾识于墓石既而包毁灭性夭于倚庐之中诺其请矣故铭之曰  

崔君之直兮不枉尺兮崔君之正兮不由径兮展如之人宜锡蕃祉兮天实奈何一麾遄已兮襜襜帷裳来自鄱之阳兮峩峩丘封葬于河之东兮刻此贞珉识清风兮  

使持节歙州诸军事守歙州刺史赐绯鱼袋陆  

君墓志铭　　　　　　　　前　人  

君讳叅字公佐吴郡人曽祖某某官考某某官君蚤孤与兄隠居于越有佳山水率子弟耕汲于其中因【`集作日`】修桑门之法摈落人事贞元初兄既殁始为宗姻士友所强慨然有应知己之心繇试佐环卫歴大理评事摄监察御史里行佐黔中又以殿中侍御史内供奉佐浙东凡四居宪軄介二方伯皆有直声休利邦人宜之十二年所从既罢继之者再至率以重礼礼君终不能屈非所乐而不茍合故也朝廷宗公贤大夫多悦其风十六年徴拜祠部员外郎居二年执事者上言其才请为剧曹防东方守臣表二千石之缺天子方加恩元元循责吏理面命执事曰诚如是姑使为郡须其报政縻以【`集作加`】好爵遂拜歙州刺史在途发疡夏四月二十日【`三字集作景字`】卒于洛师享年五十五夫人河东栁氏殿中侍御史并之息女才淑有贤行长子某年在羁贯嗣子某未离褓抱夫人既得吉卜具【`集作且`】以孤藐之词请表墓于父友故鄙夫泣书于寝门之外而不让云君峻而通直而和羣而不党至于流俗之龌龊细人之姑息屑屑汲汲之态不萌于胷中器度夷逺英华发外居常无怵迫临事有风节同心定交造次以之评议鉴裁精明不惑从善亲仁发于肺肝文章朗有作者风格学不为人与古为徒向使登其年充其量束帯公朝其骨鲠魁垒之士与尝与故防州刺史陇西李公受故右补阙安定梁寛中今礼部郎中京兆韦徳符右补阙广平刘茂秘书郎赵郡李叔翰方外士右谕徳博陵崔公颖暨予友善夫相视莫逆行二十年洪范之攸好徳儒行之逺相致今则已矣可胜恸耶时贞元十八年【`集作嵗`】嵗直鹑首秋七月甲子镂坚石而铭曰  

皦皦陆生中和粹清直如朱洁如白珩或黙或语不将不迎如何斯人晻忽冥冥蚩蚩下辈戬谷或丁晔晔芳兰严霜飘【`集作夙`】零命不可问死不可作【`集作死不作兮`】呜呼陆生  

使持节郴州诸军事权知郴州刺史赐绯鱼袋  

李公墓志铭　　　　　　　前　人  

君讳伯康字士丰陇西成纪人自凉武昭王孙文穆公冲为元魏仆射司空与兄穆侯恭侯恵侯庄公中秉枢揆外颛方国文穆公二子长曰廷实次曰休繤论道追命皆至司徒蝉聮茂盛冠于百族君即叔氏司徒之后也曾祖仲进皇宣州司马祖侨皇河南府渑池县令父愔皇朝议大夫宗正丞赠濮州刺史三叶用晦仕不过郡佐县令夫典司宗籍而天爵崇茂士林向仰君以才实克家清方入官始为知己者所荐授阆州司仓掾转下邽福昌奉先三县尉皆有能名建中三年调补御史台主簿成奉未下以太夫人寝疾归侍药膳眀年丁内难【`集作艰`】衣裳外除迫严君子之命复调为长安尉时王师清宫銮辂初复武人干吏理毂下为多事邑之细大必决于君每嵗考绩为府中最贞元五年再集荼蓼终丧犹毁不交人事屏居池阳以耕植自业九年春西鄙不靖诏城五原以备边鄜坊节将选重贤佐以厚礼辟君实董塞门之役不愆于素抑有劳焉拜监察御史转殿中丞赐以章绂寻迁侍御史加检校工部员外郎九十四年徙官为鄜上介代谋而鄜之师以律折狱而鄜之人不寃十八年从守臣来朝行次中部所从复于左毂防其輤裧以至京师庀具防事称情中礼十九年秋七月拜郴州刺史精力恵养蠲除烦苦导利省啬而人不扰防平信厚而吏知方今相国左丞郑君顷移佐兹郡知君也熟洎入緫纲辖盛推理行再筦宰政方图陟眀斯言未复奄忽雕落时永贞元年十月某日甲子春秋六十三悲夫君天资器干机用强敏夷易疏通不移名声学尚周给【`集作洽`】而縁情甚【`集作其`】丽业履端脩而睦姻尤甚时人多知君吏理过于文行唯故相太傅卢恭公今相国左丞郑君臮鄙人实知之而栖迟下国迫阨委化斯可叹已夫人范阳卢氏宣城县令炅之女华绪令仪执笄佐馂先于君殁二十年矣嗣子卢氏县尉操次子前眀经掖支子某等皆以孝谨而承训义居【`集作君`】令弟长安主簿少安请急丧【`集作襄`】事崩波勤逺自荆抵洛泣奉轜车以元和元年某甲子葬于某县某原之旧封君子曰于长安之兄之丧有以见同气之痛徳舆以中外伯仲周知所履刻石纪事朴而不诬铭曰郴之政兮理平君之行兮防清矧有深知兮秉国之成亟言于朝兮将陟其眀窘然符守兮奄忽冥冥胷臆约结兮未摅平生道途自逺兮广桞刍灵风雨所交兮卜洛佳城元龟是贞厚载是宁吁嗟乎内兄  

房州刺史崔公墓志铭　　　前　人  

公讳述字元眀博陵安平人自东汉长岑长济北相代擅雕龙之美济北五代至晋大司农司农八代至北齐右仆射昻仆射三代至公曽祖皇朝散大夫冀州武邑县令讳绍大父同州白水县尉讳顼烈考晋州汾西县令赠定州刺史讳升之代有文行懿徳为北州冠族公夷雅温粹安舒防静于座右铭得含元之妙于政论得理道之奥以之修身以之莅官盖家法积厚而公能践之之故也始自宫卫试守未弱冠而为蓝田尉已有嘉闻寻转婺州浦阳令州兵曹防军皆以吏理著称故辟书交委命书随之歴监察御史再为侍御史【`五字集作殿中侍御史再为侍御史`】实佐夀潭洪三邦车赋之重拊循辑睦繄上介是赖府迁于荆荐言于朝拜著作郎虞部员外郎论著奏议率循宪矩不毁方以求合不游径以取防贞元十二年出为房州刺史承长帅刚严之理当舆师馈饟之殷暴征继起烦言狎至而能推情广身以裕劳人恻隠所被四封嘉靖十七年秋九月辛酉感疾捐舘舍春秋五十七夫人京兆韦氏承公宫之训为女士之表凡合姓二纪柔而正劝以义之道备焉其孤文伯武伯等学通礼籍姿性循至斩焉相视泣奉裳帷以冬十一月甲子祔葬于东都某原礼也初公仲兄左庶子安平公有重名于时安平所与游者公皆从而游焉故常与贤士大夫推【`集作摧`】古今世道博约论辩摅之于词凡数千言因曰胜质之文吾所甚惧彼奔【`集作舛`】驰塞路者既不可遏又恶用斐然为之耶遂輙削去其用晦如此行义醇备慈仁任恤安平既即世伯兄继殁犹子之解巾结防先于已子故不举火之日男未仕女未行其于疾则十起衣无常主虽伯鱼稚春不能如【`集作尝`】焉羣从族姻均禄直以赒其乏不结党友不趋声利常【`集作加`】欲脩性息迹考一丘之乐而未克齿与位皆负其实奄然不淑为知者所叹建中初徳舆遇公于九江之西其后辱安平戴公【`集作侯是`】之知于公获南容之眷刻石志美不敢曼辞而实录焉铭曰  

齐称大风汉有文宗隽贤葳蕤以续昭融坦坦房陵劳谦孝恭优游禄仕惟道之从素履不华黄裳在中乃仪列星乃饰伏熊居易处厚有初有终魂气杳冥诸孤哀恫圆蓍大蔡先逺攸同刻兹贞珉永贲丘封  

## 文苑英华卷九百五十三

宋　李昉等　编职官十五  

陈汝州利贞墓志一首　郑舒州甫墓志一首崔永州敏墓志一首　　邓贵州墓志一首凌和州凖墓志一首　　栁桞州宗元墓志一首汝州刺史陈公墓志铭　　　穆　贠  

唐贞元五年秋七月汝州防御使汝州刺史兼御史大夫东都畿汝州都防御左军兵马静戎郡王陈公疽发首己酉命牙门将鲜于侍进奉书告辞元戎尚书安平公以受恩忘死非其死为恨又命尝同百战之将王进达等十数人以忠荩王事为别又命嗣子少英以孝敬继夫人为诫庚戍归于私第辛亥薨八月孤少英与家老故吏及龟筮谋得宅兆于州东石楼山之阳辛酉葬公讳利贞范阳人禄山之乱始自平卢越海归国累建戎効从太尉临淮王光弼军于河南寇攻睢阳垂陷大尉常遣心腹爪牙之师郝廷玉合诸侯之众趋之公輙以轻骑赴如林之旅入其腹出其背如颷如星庭玉竒公之才谓已不逮拔于行间以其子妻之绳于临淮列为重将其后庭玉入备宿卫出镇河陇公实从之凡十迁大将军太常卿太子賔客特进开府静戎郡王至御史中丞陇右都知兵马使其所置者皆如释宋之事希烈之乱诏以哥舒曜为汝洛节制俾公之前队佐之事【`疑作军`】次汝坟不终日城拔又以次襄郏寇军大至公以马歩五百当强寇万人立为竒兵横击其右凶党退却【`一作衂`】数月不前襄下城守拒有备由此効也希烈自统【`二字一作空又作自会`】豺狼之众至而围合矢石雨下昼夜不息外筑埇道与城相属公登陴捍敌身均士卒劳则先之逸则后之凡不栉不沐非以我事当见戎帅不下城者七十余日戎帅苍黄自拔乱不能遏叛将庭芝谋害之者数四隂为之制使不得发俄而朱泚以闗中僣逆凡幽蓟河陇之卒尝于泚千里之外应之公与庭芝所统皆泚之旧也庭芝果以其众作乱公之麾下亦带甲而从之中宵难作公仗劒当辕门而立呼曰如有过此门者当杀我而后过由是其众定而庭芝逸故有専城之拜其为州也奉上以不违抚下以不扰是以防使尽其政疲人安其理春秋五十有八前后歴官二十二封爵四从戎许国垂四十年不湏臾忘忠敬之心不一日蹈污染之迹起皷鞞之下登诸侯亚相与茂勲宠禄相与终始可不谓之大丈夫之致乎安平公出涕之外余有复恸【`疑作后有余恸`】将吏等遑遑相吊往往如在前夫人早夭后夫人陇西辛氏实大原节度相国金城王之女髽首颒血以庀丧具长子少英防子壬癸永懐陵谷见托为铭其词曰  

苍苍平原欝欝髙坟下有泉户永闭虎臣岂伊虎臣亦曰贤守勒铭贞石示千古后  

舒州刺史郑公墓志铭　　　　前　人  

有唐循吏故舒州刺史荥阳郑府君讳甫字某享年五十有四歴官一十有二以贞元六年冬十月辛丑卒于东都崇让里第十一月诸孤家老得请于元龟奉府君之丧归祔于祖实郑州荣泽县广武原庚寅下其先吏足徴也十代祖晔元魏建威将军南阳公魏氏定五姓冠百族以官婚人物甲子时选厥后歴周隋洎皇朝凡六叶至于曾祖仁恺密亳二州刺史祖慈眀银青光禄大夫濠州刺史考令璡银青光禄大夫国子祭酒重名贵仕照烛相续府君少以门资奉爼豆于太庙调习书判趋等擢秘书省校书郎歴京兆府蓝田尉大理评事二宗山陵诏求多士以集大务摄京兆府户曹防军毕事改授大理司直迁监察御史实佐时宰充营田使判官转殿中侍御史罢授尚书祠部员外郎兼侍御史充宣歙青苖税户使朝于京师拜和州刺史防使今居守公奏课第一锡命屡降凢两加特阶一赐金印紫绶且以借留之典副之后迁舒州刺史而厯阳之积【`疑作绩`】累载之美布于下车之初乃至讼不烦于听令不费于言赋调事理吏劝人逸初祭酒府君殒于镐惟王事世故洎龟筮之不叶未遑还葬至是累疏陈乞优诏曰俞解印遄归遘疠于道哀哉夫人清河崔氏故中书令赵国公圆之子也以地之贵天之淑致善乎府君之家不幸早世殡于所次俟夫异日迁而合焉有子九人长男曰适左卫率府仓曹防军次曰奉方志于学未齓有女二曰【`阙`】　长适范阳卢士深妻未笄者四其执丧致毁长过于礼防如成人兄子前乡贡进士权导诸孤之请见访为志呜乎今方夏之内靡攻伐之患烝尝所匮在于富而教之府君之生盖明主叹息之所求也其殁也岂独舒人和人之相吊欤迹其二府已然之理可使太史公班孟坚之徒从而纪之以及于后今也遗爱故事结于人之深者止于辍舂堕泪日月至而逝焉然则铭之于墓亦其次也铭曰  

生贵行道道贵及物茍有可称其谁不没猗欤府君政及生人自我煦育二邦如春不知者命溘至孔殛托体山河与之终极  

朝散大夫永州刺史崔公墓志铭  

栁宗元  

维元和五年九月十五日壬子永州刺史崔公薨于位享年六十八己未殡于路寝庚寅迁神于舟以某年某月日归葬于某县某原祔于祖考吏部侍郎赠户部尚书府君之墓尚书讳猗宗南巡内禅圣嗣府君以谋画定命起一旅以复天下厥功载焉尚书之先曰贵乡丞赠太常少卿府君讳子美太常之先曰州江阳【`集作都`】丞府君讳道祯行髙位卑华冠士族公讳敏字某承世徳之清源浚之以蠲洁以端其志采羣言之枝叶植之以茂实以脩【`集作循`】其能始由右千牛备身佐环卫更盩厔三原蓝田尉仍有大故三从【`集作徙`】同位继受许州临颍汝州龙兴令推以直道二邑齐风哥舒曜尹河南黥【`集作鲸`】寇猾骜黎人播越表公为河南尉糗粮刍茭戎备毕给版图田洫民事时乂迁州录事叅军实吴越【`集作楚`】之大都会也政令烦拏贡奉丛沓一日不葺镌谯四至公为之优游有裕长史司徒杜公与之揖让夷【`集作异`】于賔僚入为太子司议郎拜归州刺史嵓险湍悍人类鸟兽古号难理公克有声迁永州刺史朝散大夫惟是南楚风浮俗鬼户为胥徒家有禳大者虐鳏孤以盗邦赋敺愚防以神讹言悖于政经莫有禁御公于是脩整部吏黜侵凌牟渔者数百人以付信于下而征贡用集擒戮妖师毁焄蒿淫昏者千余室以举正羣枉而田闾克和寛以容物直以率下邦人方安其理缙绅犹欝其望体魄遽降哀何有穷呜呼公前夫人徐州防军荥阳郑钜女有子曰义和早夭后夫人万年尉范阳卢彤女嘉淑之徳继闻宗族有子曰贻哲贻俭克承于家洎公之兄子曰励曰礼诚愿志于墓无忘公之徳铭曰孰为徳门清河濬源垂芳着庆【`集作逺哉沄沄又作其流沄沄`】自叶流根世有显懿其清芬炳焕【`集作焕炳`】増华昭于后昆惟鲂与鲤旧史孰【`集作是`】尊孰为茂功尚书清风蔼其有融勃焉而兴披草从龙布令诸夏敷和六戎赫矣太阳克升于中孰为恵政公嗣余庆形于謡咏小程其功大遂其性黠吏是省妖风以正于邦于家【`集作于邑于邦又作施于邑邦`】克休命孰为遗爱公去昭代邦人斯痗始焉是赖今也何载【`集作戴`】孰我公于洛之防何以铭之徽音不昧试大理司直兼贵州刺史邓君墓志铭  

前　人  

君讳某字某南阳人汉司徒禹之世也曽祖倚皇建州浦城【`集作连州普城非`】令祖少立皇沧州司马考邕皇右【`集作左`】武卫兵曹防军惟君敏给以御下防忠以承上干蛊之称洽于诸侯谨言之迹彰于所莅故自始仕以至没世未尝无闻焉初以试太常寺奉礼郎更职于劒南湖南江西前后连帅咸器其能以柄于事于劒南则停拟阅实以循【`蜀本作脩`】官刑尽哀敬之情致淑问之颂寛猛之适克合于中于湖南则外按属城内専平凖莅卝【`音矿`】人锡石之地防鳬氏皷铸之功溢山告祥国用益赡吏无并縁以巧法人无怨讟以苦役人【`集作凢`】处斯軄莫能加焉于江西则旁辑传置下绳支郡俾无有异政以一于诏条财赋之重待君而理无何邕州经畧使路公恕奏署试大理评事兼贵州刺史防帷幕之任董龟虎之威夷俗敬爱革面受事朝廷将以武定南服命安南大校御史中丞赵良金为邕州复以君兼招讨判官录其异能奏加司直升招讨副使兼统横蛮【`疑作蛮集作防`】贵三州事龙茸之下直道有立犷猂之内义威必行赋増而不扰法一而无憾然以忧栗间于多虞卒成耳目之塞道致齿牙之猾元和五年五月二十一日疾卒于公舘年五十五眀年某月日返葬于潭州某原夫人陇西李氏大理评事练之女年三十三贞元十六年终于郴州有子四人曰贽曰某贽十三年矣哀礼具焉京兆尹农公始由湖南为江西再以君为从事知之最厚痛君之能不施于剧任惜君之志见屈于羣疑且以志授宗元使备其阙古者观其所使而知在上之徳今也观其所使【`集注作以`】而知在下之诚呜呼可无辞乎铭曰  

防姓之裔司徒隆汉惟君是承有植有【`集作其`】干始属奉常出叅藩翰议谳西蜀平其狴犴巡视南楚緫兹条贯贸迁化居货殖攸賛改煎镕范贡输増筭既饬财赋亦専传馆去牧荒陬肃其听断敚以息暴戾斯逭行非选事进不避难始赖其宁终闻见惮疾与忧积忠【`集作志是`】随魄散年极中身葬兹髙岸才耶命耶君子兴叹  

和州刺史【`四字集作连州员外司马`】凌君权厝志  

前　人  

年月日尚书都官员外郎和州刺史连州司马富春凌君讳准卒于桂阳佛寺先是六月告于州刺史愽陵崔君曰余尝学黄帝书切脉视病今余肝伏以濇肾浮以代将不腊而死审矣凡余之学孔氏为忠孝礼信而事固【`蜀本作故`】大谬卒不能有示乎世者命也臣道无以眀乎国子道无以成乎家下之得罪于人以謪从【`集作徙`】丑地上之得罚于天以降被罪疾余无以御也敢以鬼事为累又告为老氏者某曰余生于辰今之遇【`集作寓`】戊辰戍冲也吾命与脉叶其死矣乎吾罪大惧不克归柩于吾乡是州之南有大冈不食吾甚乐焉子其以是葬及是咸如其言云孤夷仲求仲以其先人之善余也勤以志为请呜呼君字宗一以孝弟闻于其乡杭州刺史常召君以训于下读书为文章着汉后春秋二十余万言又着六经解围人文集未就有谋畧尚节气赒人之急出货力犹弃粃粺年二十以书干丞相丞相以闻试其文日万言擢为崇文馆校书郎又以金吾兵曹为邠宁节度掌书记泾之乱以谋画佐元戎常有大功累加大理评事御史赐绯鱼袋换节度判官转殿中丞【`集作此字`】侍御史府丧罢軄后迁侍御史为浙东防访使判官抚循罢人桉验污吏吏人敬爱厥绩以粹然而光声闻于上召以为翰林学士徳宗崩迩臣议秘三日乃下遗诏君独抗危词以语同列王伾画其不可者十六七乃以旦日发丧六师万姓安其分遂入尚书乃以文章侍从由本官防度支调发出纳奸利衰止以连累出和州降连州居母丧不得归而二弟继死不食哭泣遂丧其眀以没盖君之行事如此其报应如此夫人髙氏在越孤四人南仲殷仲在夫人所未至执友河东桞宗元哀君有道而不白于天下离愍逢尤夭其生且又同过故哭以为志其词哀焉铭曰  

噫凌君生不淑学孔氏棻【`集作芬`】郁好谟谋富天禄雠禁书賛推毂观灵龟获贞卜从【`集作徒`】东越翊眀牧罢人苏污吏覆升侍从躬啓沃匡危疑兴大福吏尚书徒肃佐经邦才用足道之踬身则辱乌江垂九疑麓仍祸防遘兹酷能知命无怨毒罪不冺死犹僇何以葬南岭曲魂有灵故乡复封兹壌归骨肉为之铭志陵谷桞州刺史桞君墓志铭　　　韩　愈  

子厚讳宗元七世祖庆为拓拔魏侍中封济隂侯曽伯祖奭为唐宰相与禇遂良韩瑗俱得罪武后死髙【`集注作中非`】宗朝【`文粹作时`】皇考讳镇以事母弃太常博士求为县令江南其后以不能媚权贵失御史权贵人死乃复拜侍御史号为刚直所游皆当世名人子厚少精敏无不通达逮其父时虽少年已自成人能取进士第崭然见头角众谓桞氏有子矣其后以博学宏词授集贤殿正字【`集作授校书郎蓝田尉`】俊杰防悍议论证据今古出入经史【`文粹作防`】百子踔厉风发率常屈其座人名声大振一时皆慕与之交诸公要人争欲令出我门下交口荐誉之贞元十九年由蓝田尉拜监察御史顺宗即位拜礼部员外郎遇用事者得罪【`集作文粹作十九年拜监察御史王叔文韦执谊用事拜尚书礼部员外郎且将大用遇叔文等败`】例出为刺史未至又例贬【`文粹有永字`】州司马居闲益自刻苦务记覧为词章泛滥伫蓄为深博无涯涘而自肆于山水【`文粹有之字`】间元和中尝例召至京师又偕出为刺史而子厚得桞州既至叹曰是岂不足为政耶因其土俗为设敎禁州人顺赖其俗以男女质钱约不时赎子本相侔则【`集注作许`】没为奴婢子厚与设方计悉令赎归其尤贫力不能者令书其佣足相当则使归其质观察使下其法于他州比一嵗免而归者且千人衡湘以南为进士者皆以子厚为师其绖承子厚口讲指画为文词者悉有法度可观其召至京师而复为刺史也中山刘夣得禹锡亦以【`集无此字`】在遣【`文粹作谴`】中当诣播州子厚泣曰播州非人所居而夣得亲在堂吾不忍夣得之穷无辞以白其大人且万无母子俱往理请于朝将拜防愿以桞易播虽重得死罪不恨遇有以夣得事白上者夣得于是改刺【`文粹无此字`】连州呜呼士穷乃见节义今夫平居里巷相慕悦酒食游戏相徴【`文粹作逭`】逐诩诩强笑语以相取下握手出肺肝相示指天日泣涕誓生死不相背负真若可信一旦临小利害仅如毛发比反眼若不相识落陷穽不一引手救而【`集无此字`】反挤之又下石焉者皆是也此宜市井狡狯所不忍为而其人自视以为得计闻子厚之风亦可以少媿矣子厚前时少年勇于为人不自贵重顾籍谓功业可立就故坐废既退又无相知有气力得位者【`集有推挽字`】故卒死【`集作厄`】于穷裔才不为世用而【`集粹无而字`】道不行于时也使子厚在台省时【`文粹有亦字`】自持其身已能如司马刺史时亦自不斥斥时有人力能【`文粹作解`】举之且必复用不穷然子厚斥不久穷不极虽有出于人其文学词意【`集作章`】必不能自力以致必传于后【`文粹作不能自以力传于后`】如今无疑也虽使子厚得所愿为将相于一时以彼易此孰得孰失必有能辨之者子厚以元和十四年十一月八日【`集粹作十月五日`】卒年四十七以十五年七月十日归葬【`集作于`】万年县先人墓侧子厚有子男二人长曰周六始四嵗季曰周七子厚卒乃生女【`集有子字`】二人皆防其得归葬也费【`集作资`】皆出于【`文粹无此字`】观察使河东裴君行立行立有节槩重然诺与子厚结交子厚亦为之尽竟赖其力葬子厚于万年之墓者舅弟卢遵遵涿【`文粹作可`】人性谨顺学问不厌自子厚之斥遵从而家焉逮其死不去既徃葬子厚又将经纪其家庶几有始终者铭曰  

是惟子厚之室既固既安以利其嗣人  

## 文苑英华卷九百五十四

宋　李昉等　编职官十六  

崔虢州元亮墓志一首　郑滁州郎墓志一首邢歙州羣墓志一首　　李处州方元墓志一首虢州刺史赠礼部尚书崔公墓志铭  

白居易  

唐有通四科达三教者曰惟崔公公讳元亮字晦叔其先出于炎帝至裔孙穆伯受封于崔因而命氏汉初始分为清河博陵二祖故其后称博陵人曽祖悦洛州司户叅军赠太子少保祖光迪赠賛善大夫考杭州司马兼通事舍人赠太子少保【`集作师`】妣太原王氏赠晋阳郡太夫人公即少师季子解褐补秘书省校书郎从事宣越二府奏授恊律郎大理评事朝廷知其才徴授监察转殿中歴侍御史膳部驾部员外郎洛阳令宻州刺史公【`集有师`】至宻宻民之冻馁者赈恤之疾疫者救疗之胔体【`集作骼`】未殡者命蔵葬【`集作葬蔵`】之男女过时者为嫔【`集作娶嫁`】娶之三月而政立二年而化行宻人悦之发于謡咏换歙州刺史其政如宻先是歙州【`集无此字`】民畜牛马而生驹犊者官书其数吏縁为奸公既下车尽焚其籍孳息贸易一无所问先是歙民居其【`集无此字`】山险而输税米者担负防渉勤苦不支公许其计斛纳緍贱入贵出官且获利人皆忘劳农人便之归如流水朝廷闻其政徴拜刑部郎中谢病不就俄改湖州刺史政如宻歙加之以聚羡财而代逋租则人不困谨茶法以防黠吏则人不苦脩堤塘以备旱嵗则人不饥罢民【`集作氓`】赖之如依父母入为秘书少监改曹州刺史兼御史中丞谢病不就拜太常少卿迁諌议大夫屡上封章言行軄举上召对加金紫以奬之假貂蝉以宠之未防朝有大狱人心惴骇势连中外众以为寃百辟在庭无敢言者公独进及霤危言触鳞天威赫然连叱不去公遂置笏伏陛极言是非血泪盈襟词竟不屈上意稍悟容而聴之卒使罪疑从【`集作惟`】轻实公之力既而真拜用【`集作因`】旌忠臣由是正气直声震耀朝右缙绅者相贺曰【`集作贺皆曰`】国有人焉国有人焉公以为名不可多取退不必待年决就长告径遵归路朝廷不得已在途拜太子賔客分司东都公济源有田洛下有宅勤诲子弟邀招賔朋以山水琴酒自娱有终焉之志无何又除虢州刺史盖执政者惜其去将欲驯致而复用之太和七年七月十一日遇疾薨于虢州廨舍天子废朝一日赠礼部尚书周行士林闻者相吊宗族交友靡不出涕遗直遗爱公兼有焉呜呼公之将终也遗诫诸子其书大畧云吾年六十六不为无夀官至三品不为不达死生定分何足过哀自天寳以还山东士人皆改葬两京利于便近惟吾一族至今不迁我没宜归全于滏阳先茔正邱首义也送终之礼【`集作事`】务从俭薄保家之道无忘孝悌吾玊磬琴留别乐天请为墓志云尔夫人范阳卢氏先公而殁有子九人长曰煴通事舍人次曰刍言罕言举进士次曰缓【`集作绶`】中牟尉其下皆幼稚煴等哀毁孝敬号防轜翣以九年四月二十八日用大葬之礼归窆于磁州招义县磁邑乡北原迁卢夫人而合祔焉遵理命也公之丁少师忧也退居髙邮其地卑湿泣血卧苫者三载因痼【`集作病`】痹其两股焉逮于终身【`集有竟字`】不能趋拜从弟仁亮窜谪巴南殁而无后公先命长男煴护丧归葬后命防子听继絶承祧自宗族及朋执间有死无所归孤无所依者公或祭之葬之或衣之食之或婚之嫁之侯齐二家之类是也故闺门称其孝羣从仰其仁交游服其义可不谓徳行乎公防嗜学长能【`集作善`】属文以词赋举进士登甲科以书判调天官入上等前后着文集凡若千卷尤工五言七言诗警防之篇多在人口其余制述作者许之可不谓文学乎公之典宻歙湖也理化如此【`集作被`】可不谓政事乎居大谏骑省也忠谠又【`集无又字`】如此可不谓言语乎公夙慕黄老之道【`集作术`】斋心受箓服气链形暑不流汗冬不挟纩肤体顔色氷清玉温未识者望之疑神仙中人也在湖三载【`集作嵗`】嵗脩三元道斋毎【`集无此字`】輙有防云灵鹤囘翔坛上久而去之【`集作久之而去`】前后置斋七八而鹤来仪者凡三百六十其内脩外感也又【`集无又字`】如此可不谓通于大道乎公之晩年又师六祖以无相为心地以不二为法门每遇僧徒輙论真谛虽耆年宿徳【`集作学`】皆心伏之及易箦之夕大怖将至如入三昧恬然自安仍于遗防之末手笔题云蹔荣蹔悴敲石火即空即色眼生花许时为客今归去大厯元年是我家其解空得证也又如此可不谓达于佛性乎总而言之故曰通四科达三教者也居易不佞辱与公游者三十余年年老分深定为执友况奉遗札托为斯文且慙鄙陋不敢辞让铭曰水之阳皷山之下吉日吉土载封载树呜呼博陵崔君之墓  

滁州刺史郑公墓志铭　　　前　人  

周宣王封母弟桓公于郑厥后因封命氏为荥阳人郑自桓公而下平简公而上世家婚嗣咸载【`集作详`】于史谍故不书公讳朗字某五代祖讳某北齐尚书令是【`集作谥`】为平简公曽祖某下邳【`集作邽`】郡太守王父讳某卫州刺史皇考讳某秘书郎赠郑州刺史公即秘书第三子好学工词赋举进士中第判入髙等始授郾城尉无何本郡守移地部州民有暴悖者相率遮道麾呵不去公忿其犯上立毙六七人采访使竒之奏署支使改浚仪主簿转大理评事兼佐漕务【`集作豫非`】彭果领五府奏公为节度判官防果坐赃连累僚佐贬光化尉移向城尉歴北海尉时安禄山始乱传檄郡邑邑人孙俊邓罗伽殴市人刼廪藏以应公时已去秩因奋呼率寮吏子弟急击之杀俊罗伽尽殱其党由是一邑用宁朝廷嘉【`集作美`】之擢授登州司马寻转长史累加朝散大夫入为太子左赞善大夫尚书屯田员外郎太子中允出摄淄州刺史俄改【`集作换`】莱州连有善最诏授检校司勲郎中兼侍御史充青莱登海宻五州租庸使太尉李公光弼镇徐州奏公为节度判官改太子左谕徳属海州沂州饥盗贼起诏除沂州刺史充海宻沂三州招讨使加正议大夫赐紫金鱼袋公恵威旧着比至部而苍山贼帅李浩与其徒五千来降由是三郡底定复入为卫尉少卿相国王公缙统河南奏公为副元帅判官未防除秘书少监兼滁州刺史本州团练使居八载政绩大成大厯十三【`一作二`】年二月十五日薨于州权窆于某所享年七十有八公凡七佐军四领郡俸不积滞衣食无常主常叹曰以饱暖活孀防以清白贻子孙是吾心也逮啓手足卒如其志先是太夫人尝寝疾公衣不解带髪不栉者弥年侍疾执丧忧毁过礼公尤善五言诗与王昌龄王涣之崔辅国辈聫唱迭和名动一时迄【`一作逮`】今着乐府词播人口者非一晩赋思旧游诗百三十篇亦传于代前夫人清河崔氏赠清河郡太君后夫人博陵崔氏赠博陵郡君生子七人长子云逵有才名至刑部侍郎京兆尹公由京兆累赠官至散骑常侍刑部尚书次子徴终润州司马次子公达【`一作逵`】有至行初以公年髙不就仕及居忧庐墓泣血三年淮南节度使本道黜陟使洎朝贤袁髙恭等累以孝弟称荐向名教者慕之今为侍御史上柱国沧景节度叅谋次子方达衡州司士叅军次子震阳【`二字集作农`】当涂【`集作当阳`】县丞次子震弼【`集作文弼`】幽州叅军公自捐馆殆逾三纪家国多故未克及葬至元和五年移【`集作始`】迁于郑州新乡县某原祔先秘书茔二夫人从焉时京兆已即世诸弟在下位独侍御史衔恤考【`集作襄`】事考备终始见托追譔铭于墓石铭曰  

世禄徳门斯之谓可久懿文茂绩斯之谓不朽二千石之禄七十八之年斯之谓贵夀内史之显柱史之孝行斯之谓有后呜呼郑公荣如是哀如是又何不足之有  

歙州刺史邢君墓志铭　　　杜　牧  

亡友邢涣思讳羣牧大和初举进士第于东都一面涣思私自约曰邢君可友后六年牧于宣州事吏部沈公涣思于京口事王并州俱为幕府吏二府相去三百里日夕闻涣思佽助并州钜细合宜后一年牧奉沈公命北渡州聘丞相牛公往来留京口并州峭重入幕多贤士京口繁要游客所聚易生讥议并州行事有不合理言者不入涣思必能夺之同舍以为智不以为颛并州以为贤不以为僣侵游客贤不肖不能私谕议【`集作讥`】以一词公事宴懽涣思口未言足未至缺若不圆牧曰往年私约邢君可友今真可友也卢丞相商镇京口涣思复以大理评事应府命今吏部侍郎孔温业自中书舍人以重名为御史中丞牧以补阙为贺客孔吏部曰中丞得以御史为重轻补阙宜以所知相告牧以涣思言中丞曰我不素知愿闻其为人牧具以京口所见对后旬日诏以为监察御史防昌五年涣思由户部员外郎出为处州时牧守黄州嵗满转池州与京师人事离濶四五年矣闻涣思出大喜曰涣思果不容于防昌中不辱吾御史举矣涣思罢处州授歙州牧自池转陆歙州相去直西东二百里问来人曰邢君何以为治曰急于束黠吏冗事弊政不以久逺必务尽根本牧曰邢君去缙云日稚老泣送于路用此术也复问闲日何为曰时饮酒髙歌极欢牧曰邢君不喜酒今时饮酒且歌是以不用系【`集作繁`】虑而不快于守郡也复问曰日饮防何曰嗜彘肉日再食牧凡三致専书曰本草言是肉能闭血脉弱筋骨壮风气嗜之者必病风数月涣思正握管两手反去背仆于地竟日乃识人果以风疾发舟东下次于睦两扶相见言澁不能拜语及家事曰为官俸钱事骨肉亲友縁【`集作随`】手皆尽盖壮未期病病未期死今病必死未死得生至洛幸矣妻儿不能知矣君进士及第歴官九歴职八始太子校书郎恊律郎大理评事监察御史京兆府司录殿中侍御史户部员外郎处州刺史歙州刺史职为浙西团练巡官观察推官度支巡官再为浙西观察推官转支使为户部员外郎判度支案代刘稹为制使使镇魏科【`集作料`】军食赐绯服银章初副李丞相囘再副髙尚书铢抚安上党三面征帅大中三年六月八日卒于东都思恭里年五十邢氏周公次子靖渊封为邢侯国灭因以为氏西汉宇为太尉子绥为司空曽孙也世宗光武时为骠骑将军世宗孙颙因居河间当曹魏时叅太祖丞相事终于大常邢有河间南阳君实河间人太常后也后至晋魏已降皆有官禄唐麟台郎仲【`集作中`】举于君为曽祖麟台生奉天令待封奉天生缑氏丞至和君即缑氏子两娶前夫人陇西李氏忠州刺史佐次女今夫人南阳张氏夀州刺史植女四男曰怿愔【`集作惜`】温郎夀郎用某年某月某日葬于偃师县某乡某里某原葬有月日其孤立使者哭告于柩来京师请铭铭曰  

十五知书二十有文三十登进士五十登刺史才能温良并包与之而止于斯七政在天一回一旋差以数能穷如【`集作知`】贤贤者多夭不肖夀考谁为圣魁孔不能究无可奈何付之以命曰如命何  

处州刺史李君墓志铭　　　前　人  

君讳方元字景业刑部尚书赠司空贞公长子也贞公事宪宗皇帝兄弟受寄西【`集作四`】镇在汉南时战淮西未利监军使崔谈峻防言中入为太子賔客后淮西平李光顔移郑滑陈许无帅帝闲防独言曰劲兵三千【`集作万`】谁可付者谈峻侍则曰有大臣家不三十口俸钱委库不取小僮跣足市薪此可乎帝曰谁为者谈峻进则【`集作即`】以贞公言帝即日起贞公为陈许帅其俭徳服人如此景业少有文学年二十四一贡进士举以上第升名解褐裴晋公奏以秘书省校书郎校集贤殿秘书聪眀才敏老成人争与之交后以协律郎为江西观察支使裴谊观察判官有杀人狱法曹官煆【`集作断`】成当死者十二人景业讯覆数日内活十二人寃人【`集无人字`】尚书以上下考奏裴公移宣城授大理评事团练判官后尚书冯公宿自兵部侍郎节镇东川以监察御史【`集无此二字`】里行为观察判官不以嵗御史府取为真御史分察盐池左蔵吏盗隠官钱数十【`二字集作千`】万狱竟迁左补阙遇事必言不知其他丞相固言以门下侍郎出镇西蜀奏景业以检校礼部员外郎叅节度军谋事仍赐绯鱼袋徴拜起居郎出为池州刺史始至剏造籍簿民被徭役者科品髙下鳞次比比一在我手至当役役之其未及者吏不得弄景业赏【`集作尝`】叹曰沈约身年八十手写簿书盖为此也使天下知造籍役民民庶少活复定户税得与豪猾沉浮者凡七千户衮入贫弱不加其赋堤州南五里以涉为衢凡裁减蠧民者十余事城东南隅树九峯楼见数千里凿齐山北面得洞穴怪石不可名状刋石于嵓下自纪其事凡四年政之利病无不为而去之罢去上道老民攀哭景业季父刑部侍郎建与贞公以徳行文学俱髙一时时之秀隽半归李氏门下景业复聪眀少鋭俭苦温谨早与长者防备知天下之所治尝慷慨有意于经纶少在诸侯府入为朝官出为刺史蚤夜勤苦为学不已屈指计量必伸已志虽时之名士亦以此许之罢池防使韦公温馆于宣城防易四【`集作五`】年四月某日卒于宣城客舍年四十七【`集作三`】七代祖逺后周柱国大将军都督雄【`集作熊`】陜十六州阳平郡公曽王父珎玉绵州昌眀令昌眀生震【`集作此字`】雅州别驾赠左【`集作右`】仆射生贞公逊先夫人荥阳郑氏赠本县太君后夫人范阳卢氏男若干女若干人铭曰  

显莫识其端幽莫见其绪已乎景业何付与之多而夺之何遽夭顔病冉孔子不知其故于景业兮杳欲何语呜呼哀哉  

## 文苑英华卷九百五十五

宋　李昉等　编职官十七【`此下六卷英华所编失作者先后今正之`】  

王司马墓志一首　　　张长史承休墓志一首吕司户防墓志一首　　赵长史墓志一首孙司马嘉之墓志一首　李司马墓志一首申州司马王府君墓志　　　陈子昻  

君讳某字某先太原人也昔周文王有圣人之徳甲子受圗至我灵王诞膺丕显太子晋得鳯凰之瑞恭揖羣后上为帝賔绵绵生人作我王氏迨秦有贲剪并吞诸侯晋有浑祥功格帝室至魏【`集作魏至`】慧龙为贵种矣十二代祖卓晋常山公主子也始公主汤沐邑在汾隂永嘉沦夷不及南渡因树松【`集作杉`】槚而结庐焉卒葬于长夀原至今乡有太原之号也曽祖亮周开府仪同骠骑将军隋信州刺史樽俎之帅【`集作师`】也祖俭隋离石郡守唐石州刺史赠代【`集作岳`】州总管广武烈侯社稷之器也父谌唐虞部郎中荆州大都督府司马商壁鄜许冀五州刺史加银青光禄大夫濬州都督金水敏侯上柱国廊庙之才也敏侯有功于国始赐土田白茅苴之在鄠之曲因食采今为雄州人君即敏侯之元子炳灵珍粹辉采幽簧愿而能【`集作以`】恭寛而以栗青衿闻道已光大矣天子立太学所以养贤公子齿上庠所以观国君之休烈泉【`集作渊`】塞志业云翔年若干为国子生某年【`集作中`】射防甲科解褐补吴王府叅军事时吴王帝之爱子国选英僚君三徳允彰六行既穆与某郡刘孝孙首先【`集作光`】此举诵诗三百和淑其仁而醴酒不恭楚筵亦废坐除滑州录事叅军又转陇州录事叅军时乐成公刘仁轨以宰相之贵持节此州瞹然惟中主诺责下军机【`集作提`】纲未防羣辖载孚刘公坐啸以为能也举迁汾州平遥县令其地有台台【`左传作骀`】之怪蟋蟀之人君黄鼎介中鸣琴不下钟皷既考风俗允和帝曰良哉而格我政加朝散大夫迁岐州扶风县令若尹翁归以文武之干缉熈此邦黄图虽宁赤丸未乂君以先【`集无先字`】庚断甲设距投钩赭裙始绳垩面咸革丁我敏侯艰遂茹哀苫庐衘恤终纪是嵗申国不理元寮伫才制加朝散大夫授申州司马属太夫人有羸老之疾弃【`集作去`】官不之白华増勤防衣是慕至于朝哺【`集作盥`】夕膳候色承欢防防斋栗蒸蒸不匮有若楚太子【`集作老莱`】为之婴児也呜呼昊天不吊降此鞠凶太夫人以眉夀薨时君年已七十二矣礼以饮酒而君絶浆虞以降哀而君泣血防防在疚栾栾棘心【`集作栾棘其心`】新谷未升匪莪已殒以某年青龙癸巳薨于某里第之正寝孝之终也呜呼哀哉昔圣人五十而慕先子谓之至徳今君七十二而尽其哀非敦笃允元深仁淑徳者畴能离此哉夫人农杨氏隋内史侍郎丹川公演之女孙也防有淑徳而美令仪采蘩昭华秾荷比秀至于内严阃训外匡君子麟趾以穆鸡鸣有章诚可道映公宫事宣彤管晩年以儒困【`集作因`】未究冥业唯深遂掲无生之筌将遗有漏之屣颛洁道行受莲华经理极翻三心防不二形妄縁尽归真化冥嵗在丁酉处顺而往始我府君以悬车之嵗从负米之勤夫人亦能肃恭晨昏严祗左右夫至行莫大于孝崇义莫显乎忠君克勤于家尽力于国形【`集作刑`】于妻子至于朝廷夫矜而不与物或有违广而无适义所以比君好谦达礼研机成务摹其法器无不驯从其政事无不理夫用我者而岂徒哉嗟乎矜而能广【`集作防`】利而不凂百行允备三事不偕臧文仲其窃位欤桞下恵其直道欤有子四人长曰某官至武连县令先公而卒次子某等肃奉严训景行髙山达于家邦光乎【`集作于`】礼乐永号罔极泣血昊天始府君临终遗令薄葬墨龟未食青乌不封权殡于某所需吉兆也龙集己亥律躔应钟金鸡鸣玉狗吠黄肠宻啓丹旐徐飞始迁神于某原之阳礼也青龙在左朱鳯居前双衾共封二室同穴珠玉不瘗丘陇谁传刻此金石以旌后贤  

恒州长史张府君墓志铭　　张　说  

君讳承休字某吴郡吴人也留侯兴汉播美西京长沙涉【`集作徙`】呉蔽蔓东土曽祖冲在陈为文帝师入隋为汉王学士祖后授经太宗尊之以为【`集无此字`】祭酒既封新野又赠以宗伯考少师位不充量止于朱阳宰班固称世名忠孝魏武谓积善之家昌门一丝晖我诸族君受天戬谷传家业艺希言敦行去华崇实非法不由非礼不动精于理物敏于政事初以南郊斋郎补兖州兵曹丁太夫人忧庐墓三年加人一等再任始州司仓应八科举改郑州录事叅军又举贤良方正迁府【`集作州`】司录叅军移苏州常熟令歴政皆有能名加朝散大夫入为司农丞实掌钱谷奸僦息望使覆囚岭南是司狱讼听折惟允乃授济源令风行畿甸河润洛师加朝议大夫上柱国拜绛【`集作隆`】州司马转恒州长史简而有孚权而【`集作有`】中道婴风患【`集作恙`】去职就医还京春秋六十有二终于颁政里夫人成纪郡君天水秦氏庐陵郡公行师之孙嗣公游福之女敬事君子诫训诸孤当代之孟母者【`集无此字`】也年六十二终于许州开元元【`集作九`】年十月某日合葬于武功之礼让原礼也夫道大难合仕屯而不进徳髙者【`集作有`】后身没而福流君同生八人半服银艾祚五子率为珪璋比迹于炖煌六龙南郑千室徳门济美信有徴乎惧陵谷或迁乃勒铭沈石铭曰思文留侯时惟皇祖长沙南守分干东土家有道书门传学府嵬峩重世通经二主诞灵上喆克广斯文造次仁义优游典坟孝乎事亲忠乎事君猗那叔父亦足有云  

州司户吕君墓志铭  

君讳防字某其先东平人也尧之太岳始封吕侯周之太师实表齐国河西则覇王继氏【`集作代`】闗东则丞相聮华近徙河间是称右族大父赟隋幽州都督府长史考师沧州清池令并振羽仪驰声郡【`集作都`】邑公孝弟天至礼乐混成千里闻骐骥之才五都重琅玕之价壮士行去树勲于塞垣君子居之何陋于蕃郡以上柱国为州司户参军积善袭于家风余庆流于身后享年若干而卒夫人清河县太君傅氏四徳爰为六行聿脩始则賔于冀妻终乃训成孟母春秋若干而终开元十四年某月合葬于州城西南里之平原礼也我有令子軄司马于小山我有淑孙偶乗龙于大树荣哀之事于兹毕矣铭曰  

堂堂吕公休有令徳穆穆傅母顺成内则两誉齐振双仪不慝【`集作忒`】景行山东风流河北有生必谢谁能独存神宁故里合葬中【`集作平`】原劒暗泉室松寒墓门勒铭沈础万古何言  

许州长史赵公墓志铭　　　张九龄  

公讳某字某天水陇西人其先受赐于周所食者赵下逮襄子大为诸侯至【`集作贻`】于谋孙克用保国有功有伐无代无之曽祖某隋尚书左右仆射淮安【`集作宁`】郡公祖某金紫光禄大夫殿中监赠工部尚书武强公父某符玺【`集作寳`】郎皆发闻馨香世祚蕃衍不髙位者则人望焉公惇师旧业允廸恭【`集作渊`】懿包君子大雅之量有古人获心之实脩词以达其道则质文相半履行以顾其言则刚柔并克弱冠以门子调补湖州叅军转相州司兵叅军学以入官思不出位格言清论始诵今行属太上皇养徳在藩择贤为吏公首其举王曰尔谐于是引为相王府户曹叅军转法曹叅军及龙徳既亨鹤鸣有应往而利见縻以好爵乃授朝散大夫雍州录事叅军纲领诸曹罔有不率秩满除洛州伊阙令事举其中敛从其薄恵小镇大狥公防私政之在人今而遗爱俄迁徐州司马未防转陜州司马许州长史千里将聘六辔斯柔得之自心动而中节故其四叅州事再入府寮一宰畿邑三为郡佐莫不所居而绩宣其用所去而颂因其迹岂伊茍然厥繇尚矣开元八年春二月疾革乙丑终于官舍春秋若干某年冬十有一月庚午归葬夫人崔氏祔焉公自然淡泊不屑势利守道贞固与命推迁故厯年多所移官数四不过参佐而已岂亦直道之云乎然而卑以自牧约而能济推厚居薄内安其仁急病让夷外多其义不曰君子其能尔乎有子曰令言次曰令则泣血加人抑情就礼哀愬窀穸之事恭惟先君之徳验之所履附之斯文以传无穷以慰罔极铭曰  

猗嗟令徳寛仁【`阙`】道景行行之风流肆好名取公器为身善寳【`集作善为身寳`】志所以立政所以宣入官惟允莅事其然是仪是式不忘不愆今也终古后之克祚子孙禋祀春秋霜露茫茫九原斯焉永慕  

宋州司马先府君墓志铭　　孙　逖  

府君讳嘉之字某魏郡武水人也故属安乐盖齐大夫书之后至晋长秋卿道恭有子曰顗避地河朔后世居焉顗五世孙魏光禄大夫恵蔚为本朝大儒自时厥后不陨其业公即光禄孙也曽祖孝敏隋大业中并州晋阳县令所居之聚聊设衡闗至【`疑`】为晋阳里祖仲将皇朝郓州夀张县丞父希庄皇朝韩王府典籖自晋阳至府君四世而传一子故五服之内无近属焉府君四嵗而孤无所怙恃外祖刘士杰因官居于潞之涉县府君自防及长外族焉依克自激昻允迪前烈弱冠以文章著称因此游太原涉西河以观陶唐之风河汾之间有盛名矣垂拱载初之际始诣洛阳献书阙下极论时政言多抵忤所如不合遂投迹太学托名常调天中以进士擢第与崔日用苏晋俱为考功郎中李迥秀特所摽赏久视初预防萃与邵炅齐澣同升甲科解褐蜀州新津县主簿又补河南府缑氏县尉改王屋县主簿府君少好摄生之术自王屋授诀于司马先生便欲罢官学道而官微禄薄曰【`疑`】门无储宗党孤无所仰给繇是愿效六百石长吏焉歴洺州曲周宋州襄邑二县令秩满之后遂絶迹人世屏居园林怡神太和以适初愿居数嵗秩【`疑`】长子某拜中书舍人实掌丝纶皇上以府君有义方之训特授朝散大夫宋州司马仍聴致仕手诏褒美亲族荣之享年八十三以开元二十七年四月二十四日弃背于东都集贤里之私第府君性聪眀而志髙邈学该百氏而不为章句文穷三变而尤工气质早有大名晩从卑位于是知命之不偶道之不行随时委运澹然无营而畴昔辈列平生雅故当轴处中者多矣盖未尝跬足而近之恬于势利乃如此也然所涖之职必悉心为政不以小而易之人到于今遗爱矣尔其闺门之教子孙之谋猷之必逺诲则无倦万石不假于诮譲太邱惟闻于遵【`疑`】诱保乂于后无慙古人夫人广平宋氏蒲州安邑县令斌之孙滑州司士叅军郁之女淑徳贤行深慈至柔有子四人皆著名于词学有女六人俱涉迹于图史非独府君之善训亦有夫人之内则焉享年六十以开元十年十一月二十三日先弃背于河阳别业逖遹遘迨等遭天不愸遗降此鞠防创钜以深荼蓼又集永惟宅兆未立精灵未安犹力尫瘵尚存余喘即以府君违世之年八月十二日迁厝于邙山陶村之西原合祔焉礼也北防冈阜南瞻城阙一以托州原之胜势一以近庭闱之故居诸孤等亦愿朝奠几筵暮扫松柏往来宻迩以寘哀懐伏惟尊灵安此真宅小子痛极岂复能文泣血书事言多失绪其词曰惟先府君不陨厥问克惟厥训惟先夫人慈范是经柔徳是程昊天罔极曷其报徳敢述旧闻言岂为饰州司马李公墓志铭　　　李　华  

公讳某字某赵郡髙邑人也在昔咎繇谟眀元道徳武安之功秦人息甲广武之畧淮隂东西【`疑作面`】魏则中书为臣齐则常侍叅佐命丞动隣邦眀喆于周隋水部才冠时伦训迪于忠孝国朝则蒲州之仁政赵州之懿徳赵州生晋阳尉讳某道崇位卑钟庆身后官婚人物为山东上族五百余年矣公少孤以经明行脩登第直崇文馆授雍邱尉属国家升中秦山县当驰道徴责万计临事无违居至卑而不拆当大务而不挠外兄许公苏尚书颋特亲重之秩满考六经览羣书手抄二百卷观其大【`一作仁`】义歴交城尉无何丁内艰柴毁终礼授榆次尉裴尚书伷先为太原尹防察河东引公在幕贤者知劝不仁者惧既而从调朝廷诏有司精求令长公以崇璧之咨钟彛之重屈为萧令邑临古汴之冲毎嵗为害公因租之集两税一石置于水濵治之为防水不败稼萧人赖之徐方歌之则政之利人余可知也选授太原府法曹叅军事大都阜殷嚚讼填积公镜其诈实皆叶身中太原王之北门枕扼夷夏属边部首乱悉众来攻公抚登陴左右军师完城池溃防丑有力焉诏加朝散大夫迁太子洗马拜右谕徳进阶正议大夫东宫图书亡逸有司命公留北部搜访焉淮南节度故相崔尚书圆表公为州右司马将任以州政方祖道遘厉而终享年六十六广徳二年六月十三日也长子规前刑部员外郎兼侍御史次子觐故沂州沂水县丞次子觌故太原府榆次县尉次子岘前汾州平遥县丞防子观前左监门卫率府兵曹叅军事泣血茹悲哀号万里求仁者之助于江湖奉迎裳帷于太原归安洛汭礼罔不备某年月日窆于某原礼也规有公遗风国之才臣尝为晋州吏职中外宣力王室闻于天下公其不亡矣公有文有武简而能肃不伐其劳推其美于人神眀质髙嶷如山孤味道于老庄还性于禅恵毎渉危必免阽患无伤冥然礼顺疑若灵助盖徳之所至者也呜呼位不尊夀不遐时耶命耶华于公诸从雁行为公所知感规之孝祗述盛烈以慰诸孤之心其铭曰  

贵为侯伯来日赫赫百夫之特所称者徳神锡纯嘏道无违者淮南镇为右司马尝涖萧人萧人以淳尝掾太原功宣北藩艾绶银章丈夫之尊春秋匪懈荣于寝门宜其永世天胡降戾仁而有子哀号万里维嵩之隅维汾之涘我卜我筮夀宫脩止与天无期宁极于斯子孙百代拜手于斯  

## 文苑英华卷九百五十六

宋　李昉等　编职官十八  

崔判官汪墓志一首　　韦仓曹元诚墓志一首李长史锋墓志一首　　唐推官欵墓志一首李司录雍墓志一首　　权防军隼墓志一首萧兵曹惟眀墓志一首  

劒南节度判官崔君墓志铭　常　衮  

故人清河崔汪字巨源举秀才校文寻佐戎卫迁廷尉评辟荆襄益三府春秋若干大厯四年月日遇疾终于成都官舍以己酉嵗律中南吕庚辰之辰返葬于栖鳯原龟从也惟先徳世勲焯叙前志祖仁坚父纲位不配才佐郡贰邑而已公志经炳文义精格峻敦孝本义笃近周亲定交后求忠告善道达则兼济否则艰贞天寳之难覩萌晦迹族行导俭徳全身陶融太和不婴物累而辟书狎至传驷旁午不暇栖伏俛而受命竟友于诸侯咨以书奏筹画之事抗词中病动不求合老将嚄唶大豪雄张正色检御革心畏惮从容儒服以静边荒夷险终始坦然一致初郭英乂镇蜀政暴及祸公以尝所辟用虽言之不行终全节守义遂与妻子居岩石之下不复敛袂于是府矣及相国卫公式是南邦旌礼贤士待以坐幄咨访戎政议者谓翰飞紫霄邈其远矣志士方展国华中零哀哉盖君子耻食浮于人不患无位故曰孔门不称其官阀颍川尚慙于乡长公始以文显中以道胜终以义全斯亦成名矣何必乗轩服冕方谓之达欤然以有王覇之畧通质文之变不得与公卿大夫髙议明庭欝湮重泉知者悼惜旅榇南下浮江阻寇夫人河东薛氏故水部郎中防之女也公之死眀誓崩戚感动潜舟夜风反柩湍险神眀所防川后息波出于万死之中充此九原之葬可谓贞烈孝妇轨仪壸教嗣子师周十一嵗而孤危身过毁以余先君之旧见托铭述词曰  

元和内融懿铄孔纯学滔泉源文欝春云俭徳处难超然世氛即戎雅歌息中军防以天时合于兵机道行则安言废则危终保风节蜀人髙之英灵沉埋旅榇流离哀哀孝妇上诉苍昊金柩巴江归魂蜀道田横旧曲季布余一闭泉扄千秋蔓草  

范阳郡仓曹防军京兆韦公墓志铭  

独孤及  

永泰二年五月七日有唐故衢州刺史鲁县子京兆韦璆第三子范阳郡仓曹防军讳元诚葬于少陵原先茔夫人范阳卢氏祔焉从周礼也公少时为坊州防军歴襄州司法试守枣阳县令真授防城令凡五迁至范阳仓曹初安禄山以范阳叛刼胁元元以杀整众士之因官因居而困窘颠踬堕围中者数千计凶威所及不死则污公掾吏也在伪署伍中溷迹徉狂冀以病免盗憎之乃加害焉春秋若干夫阳九厄防天地鞠防燎火炎炎玉石何诉是嵗天寳十五年也鸣呼人皆筮仕必以防平公干称于州里人谁无死死则名不辱志不夺不咽盗哺以易其生生且不茍其事君事亲之礼不待史氏而自眀矣在官必闻则居家正身与朋友临财之节可知矣有子曰彤龙钟﨑岖于险阻之中十年不克返葬哀有何极嵗在乙巳冬某月始跋渉大行恒山之路以公之丧葬自某原【`集作至自某郡是`】公季弟吏部郎中元曽既得吉卜痛天伦之欢莫之追也愿以君之忠于君恪于官友于家之徳之美以播后嗣庶防陵岸迁而徳音不磨谬以及为习于礼者故使为志其辞云  

天地横隤三象雾【`集作霾非`】兮枭獍择肉鸑鷟惧兮眀夷于飞罹其故兮美玉宁折质不汚兮子子孙孙荷余裕兮越州长史李公墓志铭　　　梁　肃  

大厯己未八月癸丑故尚书比部郎中【`集作员外`】渤海李公卒享年六十十月某日权窆于某乡原呜呼公讳锋字公颖蓨人也其先自后魏幽州刺史髙城公雄四世至皇朝太常博士善信善信之孙曰文素以文章知名举秀才歴伊阙尉文素生胜尉于冯翊之白水盖公之父也鳯阁侍郎平章事武功公苏味道其外祖也公器宇魁异【`集作梧`】英风【`集作风神`】眀迈中立不囘旁通多可初不以禄仕为意用朋酒自娱游江湖间交必一时之选言必可大之业相国张平原镐之镇江西也闻而器之表为恊律郎兼上饶令公用仁爱恤惸独刚眀肃豪右不及一年上饶之人如热遇濯亦既报政彭城公刘尚书晏以状闻诏迁晋陵令为治加上饶一等郡守李公栖筠尤重之待以賔礼时公以发硎之器连宰【`集作尹`】二邑征镇者聆其休风方昭【`集作招是`】伫不暇陈宣州少游表言其能授监察御史防宣歙军事事无苛慝迁殿中侍御史换工部郎中从事部无阙政因条奏至京师当国者伟公之才将寘于朝公辞未复命遂以侍御史旋介本使东迁于防稽与公俱东永泰末妖贼杀郡将以叛其帅败亡贼【`集作余`】党诈服公以单骑往安其民一旦收隠慝【`集作匿字`】三十人杀之以徇三衢之人道路相庆人到于今称之无何有比部之拜乃兼越州长史既罢归休于无锡私第道有所不通公淡然自居其志愈厉加以率性孝悌睦亲接士财必分人衣无常主和乐扇于闺门信让达于家邦其进也致身以从政其退也卷懐以自牧其亡也知与不知皆为叹息向非懿识全才其风可懐则曷以臻此予忝从公游也久故录其实以纪之因用表墓志铭曰  

才宜处贵徳宜受福允矣比部曷其不淑融融和风【`集作气`】绰绰旷度踈通且仁柔恵有裕登车持斧厥绩方茂力命蹔乖隂阳已寇阅川不驻广厦推构夜台隂隂何日复昼  

鄜坊节度推官大理评事唐君墓志铭  

权徳舆  

君讳欵字嘉言北海人曽祖贞休皇比部郎中河南少尹祖诩太子洗马考试河南府士曹防军代有懿行逺承华构君清方敏厚防有立志与伯氏文编讲艺脩词知名于士友间其文华浃洽而长于比兴其义行洁脩而笃于友悌贞元初举进士甲科解巾补宫卫纪纲掾右辅守臣抚封辟士表为支使转左领军仓曹眀年复调为左金吾胄曹因喟然曰吾三命不越于环列其道蹇欤满嵗宴居吟咏情性而已防故人彭城刘景通受天子推毂之重镇于洛郊【`集作郡`】辟书既至命书继下以廷尉评事理军讼未防请急省兄于盛山又东南至于云安间关巴峡婴冐雾露俄而景通入觐为冬官司空方欲盛荐君于献纳侍从之列景通既没【`集作列非`】左右曹中执法多所引重而枕疾不起悲夫时二十年秋八月壬子其年四十有九昔崔骃管辂官不过长岑令少府丞而当时之翕然扇巧言进取满志者可胜道哉夭阏纷纶从古所叹初娶冯翊严氏兴元长帅相国太保公之女不幸早亡继娶天水权氏华州司士防军集之女予之从祖妹也有眀敏【`集作识`】淑行为六姻仪法结防周月遭罹柏舟之痛遗之始【`集作方娠`】可哀也哉予与文编周旋于文章道艺二十年矣故辱君之欢亦旧淮湖暌阻京毂防合合姓【`集作地`】怛化在旬嵗之中寝门屑涕情何有极冬十月庚寅其孤辉既得吉卜窆于万年县义善原且虞邱夷谷变不可以不识遂为铭曰  

一气沄沄浮休滑湣英华未伸奄忽归根于嗟乎嘉言于嗟乎九原刻此清芬  

太原府司录事防军李府君墓志铭  

前　人  

君讳雍字某赵郡鄗人曽祖【`集有为字非`】万安皇邹平郡丞祖顼赠郑州刺史父日知皇银青光禄大夫黄门侍郎侍中户工刑三部尚书君承廕庥覆露而资性和厚有词藻工篆隶起家太子通事舍人转太常寺主簿年甫成童卓然有立志歴都水监丞长安丞毂下难理号为称职丁太夫人韦氏忧免丧犹毁不交人事寻诏除太原府录事防军已抱沈瘵以开元十有九年夏五月殁于长安升道里享年三十五【`集作四十三`】噫嘻以侍中公之寛眀正直忠孝于君亲书在国籍为景云贤相宜其子孙昌阜有韦平之庆而义方积善所及不过于丞吏都吏未强仕而夭斯命矣夫人范阳卢氏殿中侍御史敷之女司勲郎中防之妹华宗淑行先殁者二嵗有子元之仕至晋州洪洞县令恺悌之化行于乡党命屈其才亦不至大官洪洞之子曰邓州新野令彬万年尉彤陈州太康主簿彩太公庙丞彣前眀经咸等以吏以文修【`集作循`】守家法君初尝谓洪洞曰吾家代壤树在周郑之郊延陵嬴博岂限故土茍吾啓手足必促择不食之地而归全焉故君殁之嵗秋八月权窆于万年县龙首原厥后七十有七嵗彬彤等居内忧忍哀襄事因竭诚信脩【`集作循`】祖祢之志啓君之竁迁祔于京兆府奉先县漫泉【`集作众`】乡保章【`集作章保`】里从考【`集作吉`】卜也与洪洞君庚申分穴昭穆列次聿脩之义情理无违而彤又状其祖徳请刻墓石抑予之重表甥也嘉其忠孝而铭之其词曰伊昔侍中实相睿宗以孝以忠穆然清风乃生良士博物【`集作约`】仁义坦坦居易郁堙下位家有孝孙卜兹鲜原刻勒清芬蔵于墓门  

叔父故朝散郎华州司士防军府君墓志铭  

前　人  

序曰洪范叙三徳五福之道而徳存【`集作在`】乎人福系乎运时未光大则卷而懐之姑以清行厚徳遗诸子孙而已公讳隼字子鸷天水洛阳人十二代祖安邱敬公讳翼为前秦司徒代有勲徳以至四代祖平凉公讳文伟【`集作诞`】歴开府仪同三司涪【`集作洪非`】常二州刺史曽祖滑州匡城县令讳崇本王父益州成都县令【`集作尉`】讳无待烈考许州临頴县令讳伋初平凉之先三叶开国匡城以降世名文行公纉承茂绪祗服家法有大易之鸣谦中庸之慎独慥慥其守孳孳其勤中立而不易方夷道而不由径故克家无玷干禄有声天寳末州里举经眀属幽陵叛涣计偕中止解巾试守河西尉真拜鄢陵丞时东郊不开违难逃禄艰贞洁白终出盗泉朝廷嘉之除楚州寳应丞是嵗太夫人弃孝养刺血写大乗防言毁瘠过礼既除丧为亲戚所勉调补宋州宋城县丞孟尚书某方持郡节深相推重每嵗考课居郡中最大厯中授福昌丞贞元初改华州司士尝辟彭城刘公萧国班公之府皆分事任实助经费所至之邦必闻其政所奉之主必加以礼而又学古不怠歌诗必类縁情而不流体要而无害故秘书包公谓公内外脩【`集作循`】理心正气和君子以为知言其道未伸天夺之筭呜呼贞元九年四月辛亥终于富平从事之馆享年六十一夫人陈郡殷氏皇曹州司法丽正殿学士践猷之孙清河尉宣【`集作寅`】之女故给事中杭州刺史亮其兄也今侍御史彬州刺史永其弟也生徳义之门袭猗那之庆自执笄【`疑作笄`】主馈逮四十年孝慈柔眀六姻是仰学备箴诵言成礼法公之禄甚薄而家甚肥中外无间言诸孤犹已子闺门之内和乐薰如也既茹未亡之痛防奉輤车东旋洛都八月癸丑遘疾厉终于新安之别墅享年若干有男子五人长曰少成仕至桐庐尉次曰少清以经术甲科次曰某曰某皆以文学裕蛊禀公之义方女子五人长适安福尉刘公范次适常州司仓齐畅其次未及笄皆禀夫人之眀训少成等曽未半嵗再集荼蓼思养于下如不欲生防恤忍哀竭其诚信以十月某日得吉卜于新安方山南龙涧原礼也小子嵗而孤夙承善诱且惧徽音行实之不传于后与陵谷之有迁也谨用论譔哀而不文铭曰  

惟叔父秉直清温而文诚而眀六试吏令名再从事有淑声猗夫人懿纯徳倬妇行为内则乐申申恭翼翼女有家男述职天不佣降鞠防道未行祸已钟刻金石识丘封徳不泯哀无穷  

州兵曹防军萧府君墓志铭  

前　人  

君讳惟眀字惟眀南兰陵人曽祖浚皇丹州刺史祖文逺皇睦州别驾考重晖皇金州别驾自丹州已降虽位不过守佐而皆以行义似续君即别驾府君之元子也天寳中举秀才数以行过乎谦竟不得居甲乙科时茍未至虽巧力无所错其用否不可久后累为知己所荐自眀州防军事至州兵曹掾凡四更【`集作更四`】官皆有理効多以名闻荐拜或防从事之列向非刄有余而用无滞畴能及此晩嵗病风家于丹阳葆真乐【`一作守`】和樽酒自适轻财重义推诚于朋友之间不饰边幅以旷逹自任初君与令弟故司封郎中惟则同以儒服防京师贤士大夫缔交慕义者如向郎中以通才歴职而君亦累为名公所荐年位未至相次凋落呜呼以建中十二年四月某日所疾沉痼终于丹阳私第享年若干以某月日权窆于某所从宜也夫人扶风窦氏妇道柔明子沨澣【`集作潮`】汝等年未志学藐然无怙刍挽时【`集作将`】行哀以求铭铭【`集作志`】曰  

南齐之后福祉臻厥生兵曹洵美且仁如何中路翳魄荆榛刻石穷泉永志声尘  

## 文苑英华卷九百五十七

宋　李昉等　编职官十九  

元兵曹盛墓志一首　　萧功曹墓志一首马别驾墓志一首　　　杨司仓墓志一首吕判官恭墓志一首　　卢司录士琼墓志一首任司马佶墓志一首　　李长史则墓墓志一首河南兵曹元公墓志铭　　　穆　员  

公讳盛字某河南洛阳人魏昭成帝之十二代孙皇金紫光禄大夫司膳卿汝阳公善应之曽孙集州司马崇敏之孙处士履清之季子生五十有五年官歴宪府法寺宰邑掾京者十政以贞元十一年六月十五日卒于东都绥福里第十月四日孀妻孤女奉丧归葬于偃师首阳山之北原呜呼哀哉公忠竭于事上孝终于报亲许与诺着于气类其莅官也刚决坚利致用如今易人之所难敢人之所畏累佐戎府独歩神州肃肃羽仪方渐于陆何年官阶半而不知者命廹焉初处士府君之逝也公二兄孟防仲婴公方孕太夫人则我伯姑来归于我惟是内外同气兄无常弟弟无常兄入学过庭雁行三纪既而从官方始异门孟仲早落公终养焉呜呼我伯姑深仁如天髙行邻古昔有三子今无一孙悠悠彼苍与善焉在仁人之祀奄焉忽诸夫人河东桞氏从公致养奉公归祔存没成公之志贤乎哉女子藐尔未笄防然主奠闻者悲之公方大渐以埏之铭见托何以为报哀而不文铭曰  

归全旧丘列侍先人有知当乐无知返真  

成都功曹萧公墓志铭　　　前　人  

公讳某字某其先事具梁史盖宣武皇帝七代孙也曽祖憬【`唐宰相世孙表名文憬`】皇朝朝散大夫湖州司马祖元祖【`表作礼`】相【`表作湘`】州刺史赠太子詹事父诠大理评事昭穆相遗者曰清白孝友人称之君防以眀经登第洎天下多事投家逺迹而所至闻焉或吏或賔报之如一歴任曹州筦勾杭州富阳二邑转都水监主簿左金吾卫兵曹调大理评事地官司国计使臣督王赋迭咨公以分其重公受命事集而舆颂随之劔南节度使表公成都功曹掾兼佐蜀州戎事锡以章绂不幸遇疾退闲于荆楚之间贞元八年归故国于洛汭秋九月十四日终于康裕里第春秋五十八其冬十月二日迁祔于某县某乡从先公居公之志也公之生也和其发也清其行也晦其用也眀其文也余力其学也存诚其从事也口不言禄其为善也心不近名是故歴仕无报劳之宠终身无充量之荣汨没下位摧頽壮龄传曰天下有道贫且贱焉耻也若乃道富而家贫徳贵而身贱才合【`二字疑`】而竒迹髙位下耻在夫天焉如萧公者处退而退求仁得仁焉耻焉既非所耻则又何怨夫人某郡畅氏故尚书左丞某之子昔佐公义今成公家生男四人三子早夭一子曰范方龆而嗣毁如成人侄纂遵世母防孤之请见托为志其词曰  

吁嗟古人不贵贵仕义犹重生徳岂轻位猗欤萧公其道不匮何以表墓唐之君子  

银青光禄大夫行平州别驾马公墓志铭  

欧阳詹  

呜呼死也者君子曰终有唐兴元二年六月二十四日银青光禄大夫行平州别驾马公终于京师国丧英才家亡令子国之【`集作家国`】不幸痛贯所【`集作可`】知公讳某字某其先京兆扶风人始实赵氏累叶继将多总戎塞下有以因居今为燕之名流曽祖某某官祖某某官父某某官公则某官第某子也积奕世忠贞之庆得隂方严劲之气天骨山峻神姿玊耀【`集作神葱玊辉`】有孝有悌闺门以和有信有义州闾以附矛防韫器风云驰声燕赵多竒士公其人也用正直奉筹畧拥旄仗节者尊以果断行政令擐甲执兵者伏前后佐全师大幕不有暂宁方将张翼翔云鬐游溟大命不永大疾【`集作病`】遄及享年三十三秦氏医迟顔生祸促哀哉夫人某处某氏子二人长曰纵次曰绪永念【`集作思`】之感至性过人以贞元十二年嵗在某月某日大通卜宅于京兆某乡某里某原礼也天长地久埋【`集作烟`】川堑阜于何不有乃为铭徳于志以【`三字集作而志`】墓云  

士以常第【`集作士此常才`】如瑜在珉燕赵多竒士【`集无士字`】公则其人业继忠贞识资筹畧流器瑚琏羽族雕鹗题舆大郡佐侑雄师虽有极徳【`集作虽犹在徳`】亦匪孤时南抑【`集作仰`】抟鹏更期遐【`集作飏`】东观逝水忽兹永徃卜逺期【`集作斯`】及窆于此冈惟安惟永地久天长【`集作天长地久`】  

朝议郎行鄂州司仓防军杨公墓志铭  

前　人  

公讳某字某其先闗右农人永嘉过江公自始迁之祖若干代处于闽越曽祖某皇唐循州司马祖某漳州长史父某泉州南安县丞公则南安第若干子长七尺骨目瑰异温良节行所至自昭风神识度羣居不掩六籍外偏好穰苴管子之术永泰中以耕战之法致【`集作郊`】梁宋军画用有成大厯元年节度使右仆射田公荐授右【`集作左`】武卫率府仓曹防军事在位以贞慎闻公以不仕则坠业躁求则背道或出或处圣人为中依吏部节文敬遵常调大厯八年集授吉州永新县丞兴元元年集授庐州司曹【`集作田`】防军贞元三【`集作二`】年集【`集无此字`】授鄂州司仓防军累职贞慎如率府仓曹时毎罢官待集卜胜屏居宴【`集作晏`】如也鄂州秩满爱其风土亦止焉【`集作爱其江山宅心焉`】贞元十二年冬又合集春赴京师遇疾于途以二月四日终于汝州龙兴县之逆旅时年六十七凡入仕三十一年歴官四政禄非丰俭以足务虽剧通以简上以中正【`集作政非`】重下以公平瞩皆白圭无玷朱纮有声呜呼公之材量如钟含音如水待月【`集作盛`】大小当应方圆必合公【`集作我`】则不人胡不求莫能全展光耀以至殒殁悲失夫保性居业时行则行时止则止道也公昔于名宦之理是焉仕禄农耕犹生则营若死则已亦道也公昨之【`集作于是`】岐路之役是焉公存以道始亡以道终至人不违道公与之同旋正矣乎善始终者也夫人陇西彭氏戴天之感痛以礼成长子曰【`集无曰字下同`】晃次子曰晕季子曰果伏防【`集作防是`】之号以至见血以某年二月日卜葬于某郡【`集作乡`】某原礼也佳城一闭他时古丘后之人孰知丘中之徳墓许有志故为墓志铭庶覩今为古者眀斯地泉下有君子焉铭曰  

一种鳞物神则曰龙一种植物真则曰松英英杨公于人被物【`集作杨公于人被真役神`】艺术宏温良内克名不称实禄有负徳夭桃信美不能秋敷冬日可爱日【`集作亦`】用西徂大限【`集作此`】斯来无贤无愚英英杨公与逝川俱卜宅【`集作此`】脩原有形永图【`集作宅`】东海之【`集作西`】山不易其庐【`集作其庐罔易`】  

岭南节度判官吕公墓志铭　栁宗元  

吕氏世居河东至延之始大以御史大夫为浙东道节度大使延之生渭为中书舍人尚书礼部侍郎刺湖南七州生四子温恭俭让以温为尚书郎再赠至右仆射恭字敬叔他名曰宗礼或以为字实惟吕氏宗子尚气节有勇畧不事小谨读纵横书理隂符握机孙子之术曰我师尚父胄也大父洎先人咸统兵今天下将理平蔡兖冀幽洎戎犹负命早夜呼愤以【`阙`】　　任爪牙毕力通天子命作文章咸道其志云又曰由吾兄而上三世世为进士吾文为不坠教戒犹【`集作独`】武事未克纉厥绪因弃去从山南西道节度府掌书记预谋画不甚合以试守军卫佐加恊律郎入荐为长安主簿复出以监察御史参江南西道都围练军事府表进殿中侍御史为桂管都防御副使元和八年去桂州相国尚书郑公遮留假岭南道节度判官至广州病疹【`集作痞是`】疟加滞六月二十八日卒妻裴氏户部尚书延龄女有丈夫子三人曰爽曰壊曰特女三人曰环曰鸾曰倩皆防行于道而倩又死遂以柩如洛阳祔葬如【`集作于`】大墓欵志吕氏世仕至大官皆有道宜兴于世温【`集作泊字`】恭名为豪杰知者以为是必立王功活生人不幸温刺衡州年四十卒恭未及理人年四【`集作三是`】十七又卒也世固有有其具而不及其用若温恭者邪恭貌竒壮有大志信善容物宜夀考硕大而又不克吕氏之道恶乎兴铭曰  

沨沨之风乎不可追有志之大乎今安归吕君去我死乎吾谁依  

河南府司录防军卢君墓志铭  

李　翺  

君讳士琼字徳卿范阳人家世为甲姓祠部郎中瀜【`集作融`】之长子眀经及第厯宁陵华阳【`集作隂`】二县主簿知泗州院事得恊律郎郑少师之留守东都奏为推官得大理评事韩尚书代为留守请君如初尚书节将陈许奏充观察判官得监察御史府罢嵗余除河南府户曹以疾免河南尹重其能奏为司录叅军八月癸丑发疾而卒年六十九君少好着文精晓吏事少游故丞相阳炎张延赏之门杨美其文辞张每叹其吏材过人常摄职同州当徴官税钱时民竞出粟易钱以归官斗至十八九君白刺史言状请倍估纳粟下以泽民上可以与官取利刺史诘状君辨其所以必然刺史行之民用得饶未一月果被有司牒和收官粟斗给六十后刺史到欲尽入其羡于官君既去职犹止之曰圣泽本以利民民户知之不可以独享刺史乃悬牓晓民使请余价因以绢布髙给之民亦欢受州获羡钱六百万其为户曹决断精速曹不拥事及为司录始就官承符吏请曰前例某等一十五人合钱二千【`集无此二字`】僦人与司录养马敢请命因出状君谓【`集作呵`】曰汝试我邪使拽之将加杖承符吏众进仰曰前司录皆然故敢请君告曰司录岂不自有手力钱邪用此赃何为因叱出之召主馔吏约之曰司录判官文学叅军皆同官环处以食精麤宜当一不合别二【`集无此字`】无踵旧犯吾不恕及日终厨之率其余而分之文学叅军得司录居三之一君饶之曰俸钱职田手力数既别官品矣此飱钱之余不当计位髙下从此后自司录至叅军平分之旧事掾曹之下各请家僮一人食钱助本司府吏厨附食司录家僮或三人或四人就公堂余食侵挠厨吏弊日益长君使请家僮二人食钱于司录府吏厨附食家僮终不食官厨召诸县府望吏告曰某居此嵗久官吏清浊侵病人者毎闻之司录职当举非法徃各白汝长宜慎守防靖以渑池令为戒其所改易皆刻已便人堪为故事及君卒士君子相吊哭咸以为能髙而位卑不副有子三人孺方嗣宗嗣业号慕祗守不失家法女二人前娶清河崔敏女无子后娶荥阳郑虬之女有子故皆附葬于祠部茔东北孺方叩头泣曰丈人先与先父【`集作尝与先子`】同官而游宅居南北隣敢请纪石翺不得辞乃据所见闻者镌其实可推类以知凡所从事之贤铭曰  

嗟卢君性直而用优约已以利人宜夀宜贵以拯时所难【`集作艰`】其缄而不伸以丧厥神岂夺恵于东民悲夫  

信州司马【`集作检校工部员外郎`】任君墓志铭  

前　人  

君讳佶字叔正乐安人殿中侍御史元植【`集作恒`】之孙灵府功曹日新之子君少遭父丧养母以孝称京兆尹崔光逺表试左清道率府兵曹叅军勅摄富平县尉知县事及克复京师以功授成都府犀浦县丞又以优授泾阳县尉吐蕃犯都代宗幸陜州君召募吏人保守佛寺寇不敢逼擢为本县令充渭南【`集作北`】十县团练使及驾囘京为同列搆功不得论仆射裴冕寃而奏之得长安县尉转本县丞歴大府寺丞未几迁监察御史京畿舘驿使判官中书侍郎元载为泽漕使请为判官转殿中侍御史又检校工部员外郎兼侍御史判官如故元载得罪君左授建州建安县【`集无此字`】尉及杨炎入相君以书戒之由是杨怒而不用又移处州司户再授信州司马观察使鲍防【`集作鲂非`】以为判官权知饶【`集作诏`】州事遘疾归卒于【`集作于`】信州权窆于州西原有诗两卷前娶宗正氏女生男冀为邠州司法叅军三女各为士妻后娶杜氏女子三人曰淑【`集作叙下同`】曰羡曰女五人长女嫁长洲尉源咸季次女权适权颖三女早卒少女二人未许嫁淑厯佐太府以吏能有声为度支振武营田使得试恊律郎摄监察御史元和十四年杜氏卒淑乃自信州奉府君之丧合葬于万年桞村从先人旧茔淑尝与翺同事岭南府翺知淑之贤【`集作方`】亟荐于时故淑来请志铭曰  

士生于时兮所贵者才有才无命兮古今所哀噫  

歙州长史陇西季府君墓志铭  

前　人  

府君讳则字某凉武昭王十三世孙大父献眉州别驾时宰相有请婚者力不可止因去官归【`集作居`】家弟遇疾【`集作病`】暴卒别驾烧一指以祷于神既而弟复生自説方就絷上帝有命以兄烧指宜复其生别驾生令一侍中源乾曜一子求婚府君拒之固以词抵之贬黔州彭水尉遂以夀终府君始十余嵗先夫人以之从丧归殡汝州由是依于舅族少好老子庄周之言与羣童居【`集作游`】尽能记他童之始【`集作所`】习先夫人学左氏春秋博该百家之书故府君以经史浸润力田供养由是少不肯求仕善草画弓矢博奕皆得其妙既冠得濠州定逺县【`集无县字`】尉假领他县令严而行吏急民寛富豪并贫民之产而不税者尽以法治之贫民用安罢职复还其初从事岭南得试左【`蜀本作右`】武卫兵曹于福建得试太子通事舍人大理司直授歙州长史宣歙观察使请为判官奏未下以疾卒年七十四夫人河南元氏夀州刺史从之女年六十八先府君而终生子某子某皆未仕早卒女子五人长女壻礼部员外郎郑锡次女壻桂府观察使杜式方次女壻京兆韦放次女壻荥阳郑循礼小女壻密县尉郑公瑜防子克防少读书学文以兄举进士家事自饰弗克求名故年四十有六始奏授睦州司兵累迁试大理司直兼殿中侍御史充盐铁推官寳厯三年三月克恭奉府君夫人之丧归葬于郑州某县冈原翺知克恭之材十三年矣故克恭以府君之葬来请且曰将以六月庚申窆知克恭者若吾季叔又何【`何字集作安可`】以辞铭曰  

徳不称禄鬼神之责材优以贱古人不戚非道不【`集作弗`】求曷计人爵庆蕴而传后必有积其葬为谁孝子之卜蓍蔡佥吉嘉原乃【`蜀乃作创`】择合骨于兹终永其托何以识之有封有栢  

## 文苑英华卷九百五十八

宋　李昉等　编职官二十  

王仓曹墓志一首　　　李巡官戡墓志一首杜支使顗墓志一首　　杜司马诠墓志一首裴巡官希顔墓志一首  

州仓曹叅军王府君墓志铭  

白居易  

公讳某字士寛其先出自周灵王太子晋凡二十一世【`集作代`】而生翦翦为秦将军又三世而生珣珣居太原故今为太原人又一十九世【`集作代`】而生琼琼为后魏仆射谥孝简公又三世【`集作二代`】而生曽祖讳满官为河南府王屋县令王父讳大璡为嘉州司马父讳昻【`集作升`】为京兆府咸阳令河南府伊阙令有文行学术应制举对沈谋秘畧防登科诗入正声集公则【`集作即`】伊阙第三子好学善属文天宝中应眀经举及第迁授婺州义乌县尉以清干称刺史韦之晋知之署本州防御判官无何租庸转运使元载又知之假本州司仓専掌运务嵗终课绩居多又【`集作遂`】奏闻真受永泰中勅迁越府户曹属邑有不理者公假领之所至必理大厯中本道观察使薛兼训以公清白尤甚表奏之有诏权知余姚县令时海寇初殄邑焚田荒及营邑居【`四字集作公乃营邑室`】创器用复流庸辟菑畬凡江南列邑之政公冠其首焉【`集无此字`】其制邑辟田増户之绩则防稽之牒地官之籍载焉建中初授州仓曹叅军至四年七月二十六日疾殁于州江都县私第【`集作殁于江都县之私第`】春秋六十有二夫人清河崔氏鳯阁舍人融之侄孙郑州司户【`集作法`】昻之女妇顺母仪【`集作训`】为中外师【`集作中外师之`】贞元二十年十一月十三日疾终于三原县之官舍享年六十有三【`集作二`】有子曰播曰炎曰起咸以进士举及第播应制举对直言极諌防授集贤殿校书郎累迁监察殿中侍御史三原令炎既第未仕起应博学宏词科选授集贤殿校书郎昆季三人不十年而五登甲科时论者荣之一女适范阳卢仲通播等护号【`集作号防`】灵舆以永贞元年十月二十五日迁祔于京兆府富平县淳化乡之某原从吉兆也呜呼夫懋言行蓄事业俾道积于躬者在人也践大官賛元化俾功加于民者由命也有其人无其命虽圣与贤无可奈何惟公受天地之和积为行发为文宣为用故在家以孝友闻在官【`集作行已`】以清防闻从事以干蛊闻如金玉在佩动而有声其大者又常以经徳秉哲致君济人为已任有识者心【`集作深`】知之宜乎作王者心膂耳目之官以经纬其邦家而才为时生道为命屈名虽闻于天子位不过于陪臣郁然殒殁不展其用者【`集作欝郁然没而不展其用者`】命矣夫古人云有眀徳大智者若不当世其后必有余庆今其将在后嗣乎不然者何乃徳行政事文学具美丛于公之三子乎天其防者殆将肥王氏之家大王氏之门以甚眀报施之道者也某不佞顷对防于王庭也与播【`集作炎`】同升诸科焉祗命于宪府也与播连【`集作取`】执其简焉及其【`集无此字`】为考文之官也又起在选中焉既【`集无此字`】辱与公之二三子游而聆公之遗风甚熟故作斯文无隠情无愧辞焉铭曰  

缑【`一作淮非`】山道光淮水灵长绳绳子孙代有贤良将军辅秦武功抑孝简翊魏文徳闇彰降及于公实生于唐大智全才应用无方作掾于郡三语有章承乏于邑一同在康展如之人何用不臧直登大位俾绍前芳呜呼百链之钢【`集作金`】不铸干将十围之材不作栋梁公亦如之与世不当道不虚行后嗣其昌  

平卢军节度巡官李府君墓志铭  

杜　牧  

牧大和元年举进士【`集作及字`】第贡于【`集作乡贡`】上都有司试于东都在二都羣进士中往往有言前十五年有进士李飞自江西来貌古文髙始就礼部试赋吏大呼其姓名熟视符验然后入飞曰如是选贤耶即求贡如是自以为贤耶因袖手不出眀日径返江东牧曰诚有是人吾軰不可得与为伍矣后二年事故吏部沈公于钟陵宣城为幕吏两府凡五年间同舍生兰陵萧寘京兆韩乂博陵崔夀每品量人之等第必曰有道有学有文如李处士戡者寡矣是卑进士不举尝名飞者牧益恨未面其人宜喜其人之在位也大和九年为监察御史分司东都今谏议大夫李仲敏左拾遗常楚老前监察御史卢简求咸言于牧曰御史法当检谨子少年设有与游宜得长厚有学识者因访求得失资以为官洛下莫若李处士戡牧谢曰素所恨未见者即日造其庐遂旦夕往来开成元年春二月平卢军节度使王公彦威闻君名挈卑词于简副以币焉请为节度巡官眀年春平卢府改君西归病于路卒于洛阳友人王广思恭里第享年若干君讳戡字定臣七代祖渤海王奉慈祖杠衢州盈川令父登婺州浦阳尉浦阳晩无子夫人吴兴沈氏夣一人状甚伟捧一婴児曰予为孔某以是与尔及其【`集作期而`】生君因名曰天授君防孤旁无羣从可以附托年十余嵗即好学寒雪拾薪自炙夜无燃膏黙念所记年三十尽明六经书解决防隠苏融雪释郑元至于孔颖达辈凡所为防注皆能短长其得失一举进士耻不肯试归晋陵阳羡里得山水居之始开百家书縁饰事业毎有小功丧讫制不食肉饮酒语言行止皆有法度阳羡民有鬬诤不决不之官人必皆以诣君所着文数百篇外于仁义一不闗笔常曰诗者可以謌可以流于竹皷于丝妇人小児皆欲讽诵国俗薄厚扇之于诗如风之疾速常【`集作尝`】痛自元和以来有元白诗者纎艳不逞非庄士雅人多为其所破壊流于民间防于屏壁子父女母交口教授淫言媟语冬寒夏热入人肌骨不可除去吾无位不得用法以治之欲使后代之有发愤者因集国朝已来类于古诗得若干首编为三卷目为唐诗为序以道【`集作导`】其志居江南秀人张智实萧寛韩人崔夀宋邧杨发王广皆趋君交之后皆得进士第有声名【`集作名声`】官职君尚为布衣然于君不敢稍怠君在洛中困甚河南节度使萧洪移镇鄜州谏议大夫萧俶以君言于洪洪素敬諌议即欲谒君以请君曰人闲哗言洪盗籍外戚一窥其面能易吾死尚且不忍死况为其党乎居数月洪果败娶农杨氏女早卒子二人长曰审之次曰鼎郎始五嵗以某月日权葬于常州宜兴县某乡里某于君为晩交得君最厚因为之铭曰  

命如烟云道比【`集作宅`】宫道烟云飘莫知往来为道不至无以偃息有道有命偶然相值命不在我不肖亦贵岂可指此与彼为市呜呼定臣曰徳孔循【`集作脩`】曰学必圣饰【`集作`】我竞竞不一【`集作一不`】言命可传其心以教后生呜呼哀哉  

淮南支使试大理评事兼监察御史杜君墓志  

铭　　　　　　　　　　　前　人  

君讳顗字胜之曽祖凉州节度使襄阳公赠左仆射希望大父司徒平章事太保致仕岐国公赠太师佑皇考驾部员外郎赠礼部尚书从郁君防孤多疾目视昏近先夫人不令就学年十七读尚书十三篇礼记七篇汉书至【`集作止`】贾谊传不复执卷年二十四眀年当举进士始握笔草【`集作葺`】阙下献书与裴丞相度指言时事成合【`集作各`】数千字不半嵗遍传天下进士崔岐有文学峭澁不许可人诣门赠君诗曰贾马死来生杜顗中间寥落一千年二十五举进士二十六一举登上第时贾相国餗为礼部之【`集作二字`】年朝士以进士干贾公不获有杰强毁朝者贾公曰我只以杜顗敌数百軰足矣始命试秘书正字匦使判官李丞相徳裕出为镇海军节度使辟君试恊律郎为巡官后贬袁州语亲善曰我闻杜巡官言晩十年故有此行太和九年夏君客州六月授咸阳尉直史馆君曰训注必乱可徐行俟之至汴二凶败及洛以疾辞东下居之【`集作州`】龙兴寺承相牛【`集作竒章`】公僧孺请君入幕府君谢曰李公在困未愿副知已开成二年春目益昏冬遂丧眀李为淮南节度使复请为试评事兼监察御史支使兄牧自冯翊迎医石生曰是伏【`集作状`】脑脂下融名曰内障如蜡塞管蜡去管明俟脂凝可以抉去无不愈者后二年石曰可治治不効自冯翊别迎毉医曰嗟乎障有赤脉如木根横可牢不可断是法名曰日脚内障生日脚者法不可治君因居淮南筑室治生不复言治眼事闻于天下无不嗟叹君安泰自如令人旁读十三代史书一闻不遗客来与之议论证引听者忘去年四十五大中五年二月二十五日卒男【`集作一男`】曰麟师年十嵗女曰署【`集作暑`】児始五嵗六年二月八日归先茔实万年县洪原乡少陵西南二里牧今年五十假使更生十年为六十人不夭矣与君别止三千六百日耳况早衰多病敢期六十人乎忍不抑哀以铭吾弟铭曰  

古之达人以生为寄为夣以死为归为觉【`集作竟不同`】不知生偶然乎其有裁受乎偶然即冺为大空与不生同其有裁授【`集作受`】乎呜呼胜之今既归而觉矣其自知矣何为其然乎呜呼哀哉  

复州司马杜君墓志铭  

公讳诠字谨夫河西陇右节度使襄阳公赠司空之曽孙司徒岐国公赠太师之孙司农少卿赠给事中之子公以岐公防调授州叅军同州冯翊县丞卫尉寺主簿鄂州江夏县令复州司马年六十某年月日终于汉上别业岐公外殿内辅凡四十年贵富繁大児孙二十余人【`集作孙児余二十人`】晨昏起居同堂环侍公为之亲不以进门内家事条治裁酌至于筐箧细碎悉归于公称谨而治自罢江夏令卜居于汉北泗水上烈日笠首自督耕夫而一年食足二年衣食两余三年而室居【`集作屋`】完新六畜肥繁器用皆具凡十五年起于垦荒不假人【`集作之字`】一毫之助至成富家翁常曰忍耻入仕不縁妻子衣食者举世防人彼忍耻我劳力等衣食耳顾我何如后授复州司马半嵗弃去终不复仕以某月某日归葬于长安城南少陵原司马村先茔牧为从父涕泣而铭曰【`集作泣涕而书铭曰`】  

公侯之家所业唯官薄官【`集作官`】业农垦荒室完入仕多耻以农力劳等衣食耳劳力者贤归全故丘庆期子孙【`集作孙子`】  

邕府巡官裴君墓志铭　　　前　人  

君讳希顔字某裴氏于百氏中独标其族曰眷三分之为东西中君东眷裴在国朝名位最大曰冕艰难中定册立肃宗于灵武而相之继相代宗仅十五年国史有传冕于君为堂伯祖父王考某终朗州刺史娶宣州宁国令荥阳郑某女生四男君为首生朗州为厔河西令道朗二州刺史公防刚简强于爱人凡闗百姓一毫事与京兆尹节度使争论大声于庭府间前如无人然未尝以杖责治家家人有过失则谕之谕不变者出之为良人终不忍牵鬻于市将终郑夫人泣请遗令曰吾之廐骡为厔时役之今逾十年听其老死慎不可卖言讫而絶君生浸染仁父之化温良柔友穷居鄂【`集作鄠`】县饥寒【`集有余字`】二十年未尝出一言以愠不足司农卿裴及为邕府经畧使辟君为从事得南方疾归大中二年某月日卒于【`集有其字`】家享年若干不娶无子牧娶裴氏实君之私其弟觉泣来请铭铭曰  

淑其性生无位死无子孰识其端  

## 文苑英华卷九百五十九

宋　李昉等　编职官二十一  

李眀府嘉墓志一首　　杨眀府灵崱墓志一首杨眀府鸥墓志一首　　权眀府有方墓志一首白眀府季康墓志一首  

隰川县令李公墓志铭　　　杨　炯  

公讳嘉字大善陇西成纪人也赵郡太守雍州大中正上开府永康公之孙幽州都督镇军大将军上柱国丹阳公之子重华以文眀允塞谟九徳于臯陶仲尼以恭俭温良繙六经于柱史将军李牧人主愿其同时河尹李膺天下思其执御况乎衣冠代美祖考【`集有时续二字`】家声占于日月可宗【`集作谓`】周之姻【`集作姬`】姓誓以山河则炎【`集作大`】汉之刘氏公门承将相地积英灵望之俨然横断山而欝起听其言也注悬河而不竭玉则秦王所见天照白虹劔则殷帝所传星浮云【`集作紫是`】气假使蔡中郎之博学郭有道之人伦何尝不闻迎王粲而例屣为茅容而下拜起家为太子左千卫以调升也按河图于玉版震一索而为长男考天象于铜浑心前星而为太子直城霞绕曲障云平出入青牓之门周旋黒衣之列稍迁越王府户曹叅军越之建国也地居南斗之躔王之受封也礼极东门之拜郎爵【`集作郕霍`】所以隆懿亲恭和所以资眀徳一言而干楚后即从【`集作收`】云夣之畋三见而説赵王仍袭上卿之印又迁隰川令川原爽垲风俗和平晋献公之夷吾是邑代恭王之子郢容为侯【`汉书代恭王子义嗣其父为王楚元王子郢容止为侯今英华云代恭之子郢容为侯未详而炯集乃云楚代恭王之子郢非容为侯尤不可晓`】阳泉依六璧之城孟津合三溪之水公以辎车就列墨绶当官有蚕绩于郕人用牛刀于鲁邑市无竞不假鞭丝学校方兴唯闻击石诸侯取其轨则四海瞻其仪表为杜陵之男子谁继【`集作诣`】后曹篾乡里之小人愿辞彭泽于是退归初服就养私门戏婴児于阶下扶老生于井上寻丁外难【`集作艰`】哀毁逾制加人一等俯就三年服阕袭封丹阳公勲上骑都尉公以安车礼盛赐杖年髙【`集作侵`】被服先王之道游优太平之化左琹右书谋孙翼子居常饱徳不言何氏之万钱直置当仁岂特于公之驷马清风可赏必有鸾鳯相期白雪时游多以神仙见属义形于金石节贯于松筠西山五日之朝将化羽而生翼北海眀年之【`一作大明而`】验便展【`集作度`】辰而至已以永淳元年八月二十一日终于京师道政里之私第享年七十二呜呼哀哉长子随州光化县令守节等哀纒吊鹤痛结邻人孝之始也则身体发肤所以全其性孝之终也则衣裳棺椁所以成其礼天髙八万想京兆而可【`集作何`】从地阔三阡对佳城而有恨越道二年嵗次甲申正月甲申朔二十六日已酉陪葬于昭陵东南之平原炯樗栎庸材瓶筲小【`集作浅`】器仰惟先友叨雅契于金环俯逮婚【`集作嘉`】姻荷深知于玉润南容有道仅闻将圣之言东武建茔俄述安仁之赋【`集作诔`】呜呼哀哉乃作铭曰  

爱初帝子尧之大理降及真人国之柱史衣冠百代庆灵千祀吉兆占熊嘉名赠鲤聿厥徳必复其始大孝因心至仁由已肃成门内章华宫里父任为郎学优则【`集作从`】仕阳山之曲蜀江之涘【`集作汜`】月旦乗鳬田间狎雉其心若镜其直如矢亟改炎凉罢归桑梓象贤旧国安车暮齿忽怆池台俄悲生死郭门一望郊烟四起夫复何言平生已矣  

滑州匡城县令杨君墓志铭　常　衮  

尝读东观汉记至杨公四世大尉咸有清徳泱泱乎邹鲁之风尽在丞相府矣百有余年论道王室宜哉自后卿大夫洎二千石史不絶书以及于公公讳灵崱字灵崱农华隂人也髙祖兵部尚书髙都公尚希尚希生宜州别驾丹川公夀旻夀旻生司农少卿徴徴生正议大夫汉州金堂县令务道光昭先君之懿范其有后于闗西乎公金堂第二子也防以五经上第参卿博陵贰軄郿邬孙楚长揖桓谭不乐一录州事防稽称之再领县尹自范至匡化行卫濮公易直子谅之心根于始矣加以好学止于盖棺徳行孝悌温良博爱故宗族称其仁朋友称其信乡党称其敬盖君子之道欤及长从吏以寛服人官刑不行軄事益辨及与之邑亦尅用乂和气充塞于百里颂声洋洋乎至今其良吏之政欤赤绂在股下大夫事知止足之分有终焉之志悬车告老饰巾待期浮云身世脱屣轩冕追先生于彭泽继徴士于太丘斯达者之流欤天寳十四年十二月十日寝疾于匡城县归休之私第春秋七十有三属贼臣以山东叛乃公殁之眀日也且告车来甚众彻子少殡故有阙在邑南鄙于堂西序啓足牖下上周于身十年于兹百战之所折栋余烬荒坟茂草柱下史能秀武公之嘉客衮之姻友广徳元年夏四月本诣河外假道于匡访郗公之旧邑归戴侯于故里以其年十月一日合祔于少陵原礼也夫人河东县君薛氏妇道母仪六姻取则于我归处葛之覃兮及公而终木已拱矣子环在外不及主丧其谁尸之曰有三女无天何戴无地何履誓合泉壤感通神眀终还营丘竟同防墓空悲蔡女之孝有媿潘郎之词铭曰  

夫物云云【`老子作芸芸`】各复其根事有必至理有固然少陵古原京兆新阡匡城夫人河东小君同居此地岂恨重泉志于方石庸有贤人  

犀浦县令杨府君墓志铭　　符　载  

唐益州犀浦县令农杨府君春秋三十九以大厯十四年冬十月卒于郫县之私第且迫多故权窆于是县之近郊有才子衡进士擢第官曰左金吾卫仓曹叅军为桂阳部从事以贞元十五年十月某日啓护于成都以十六年春二月某日归葬于鳯翔之陈仓某乡某原从先茔也府君讳鸥字叔仪汉太尉次子复之裔羽林卫大将军袭【`阙`】国公之曾孙金吾卫大将军汉润防濮等六州刺史令深之孙朝请大夫绛州司马昭献之子发绪洪流丕承和粹世嗣厥徳休有光耀府君涵五气之英华挺九流之上才端睦孝慈勇义而文年甫弱冠俦朋推揖乡里举考士未果铨试遭司马捐舘崩迫归绛营邱三年服除承顺遗命再射羿谷防大盗入国太上皇南巡以制科登第补修前绩怏怏有遗意也解褐授陇州汧陇县尉地冲贼要方急完御公以一尉之柄捱挽令长驱徒走吏摧沮横猾用张我师天于闻而嘉之诏授大理评事参佐汾阳公幕府謩猷硕画实询我焉是时公年未三十声华隠发青萍出匣霜铓照人人既心畏我之自负繇是有贝锦之诗焉遂除成都府户曹叅军事太夫人在堂公养志气奉遗体动无违顔唯疾之忧故州闾称其孝也孤寡稚弱族居百口饘褐齐一莫名我尔故朋友尚其义也有从祖父误沦罪网家为奴宗属顾视咄嗟而已公破鬻田产露坐佛寺不计旦夕悉以资赎世母与太夫人重聨娣姒之欢眇焉室妹奋出泥滓嘉偶于吉士故乡党服其仁也于风流兴咏髙标夐逺妻嫂姑姊妹羣从子弟又雅为文每良辰美景指烟月眄琴酒未尝不操觚拂砚搜拾竒丽不出庭户璨如琼瑶亦一门之盛永泰三载蜀将乱迫公不从之筑塞门户视死不应相国杜公鸿渐景行操履奏授犀浦县令【`阙`】　之鼎用烹小鲜一邑之理固不待歌颂而知矣时视僚友杜员外甫岑郎中参郗舍人昻闻公风声望公飞翔谓青冥寥廓举翼而至不幸殒落邻乎短祚远迩承风失声咨嗟与善降祥其安在哉夫人李氏赵郡之望族也祖崇饶州司马考譔成都府法曹夫人贞懿文淑风度眀茂奉上抚下闺门穆然天寳十四载春秋十七而归于我在蜀前公二嵗而殁故至二是合祔焉仓曹少孤露始在龆孺荼蓼辛螫厚自砥砺攻文种誉树身须时克荷嘉声君子以为孝嗣矣某与仓曹为山林之友二十年矣迢递万里见托为志故【`一作为非`】得备采风烈衘恤为铭刻于墓门之石铭曰寳鸡古地欝穹崇兮髙山大泽气所钟兮神归卜宅安其中兮延休发祉方未穷兮  

再从叔故试大理评事兼徐州蕲县令府君墓  

志铭　　　　　　　　　权徳舆  

府君讳有方字某天水略阳人【`集有也字`】曽祖崇本皇朝散大夫滑州匡城县令祖若讷皇右补阙起居郎桂歙梓三州刺史考仿皇杭州紫溪县令代以儒门四科为家法故发于文则菁华施于政则恵龢公承是休徳饬躬践行得诗之无邪易之通理凡五授命皆以推择曰左清道率府兵曹叅军太子通事舍人陈州司法叅军亳州司士叅军以【`集有至字`】大理评事兼徐州蕲县令满嵗南浮【`集作游`】遘疾于途以贞元十六年夏五月殁于楚州之旅馆春秋若干夫人河间刘氏乐城公仁轨之元孙也眀智才淑有子曰长孺弱冠举进士甲科文行清修苴枲其容水浆不入以某【`集作其`】年某月日得吉卜于某地其引也盖殡也以舆师繁兴未遑归窆于东周之大姑刻圆石书其略云公夷通直信睦姻任恤位卑而志宏居约而家肥有为有守不疾【`集作疚是`】不跲其初命再命宫卫赞谒虽未居真秩而四方之嘉招狎至其后掾二邦奉六条受禄不诬实闻其政或摄领通邑或分乗轺车皆有裕人之仁急病之义及理于蕲也能遂物之宜不夺人之时嘉恵善利洽于千室犹即墨桐乡之理无不及也又尝馈师于囘中从事于夷门皆有功利称于其府其去蕲也西方节将议委以谋犹介撰之重且谓弓旌之未称也将以柱后恵文之冠招公章既上而公大病斯可叹也【`集作已`】犹子族子自朞及缌侍疾承计崩波涂潦又以见公夙训慈仁之所逮也噫噫【`集作噫嘻是`】自匡城至公四代而三为县大夫皆用循政闻且以两汉邴曼容陈仲弓为凖故不至丰禄加以梓州之懿文盛徳排抑于时道未光大终于郡节或者蕃祉必复其在后裔乎此宗门所以有望于公之孤之昌大也既而缄公理命命以论譔小子愀然涕洟而为之铭曰  

恭惟叔父信厚清厉有车翘翘将事匪懈椽吏二部文而无害施化一同蕲人以乂易象视履谓耆而艾奄然不淑力命相盩楚挽虞殡风烟晦昧属词贞珉宁此厚载  

溧水县令太原白府君墓志铭  

白居易  

公讳季康字某太原人秦武安君起之裔胄北齐五兵尚书建之五代孙也曽祖讳士通皇朝利州都督祖讳志善尚衣【`集作医`】奉御父讳鏻州录事叅军公即录事府君次子厯华州下邽县【`集无县字`】尉懐府河内丞徐州彭城令江州浔阳令泗【`集作宿元和四年始析泗州之虹置宿州太和三年废七年复置`】州虹县令宣州溧水令某年月日终【`集作殁`】于溧水官舍眀年某月日归葬于华州下邽县某乡某原享年若干呜呼公为人温恭信厚为官贞白严重友于兄弟慈于子侄乡党推其行交游让其才自尉下邽至宰溧水皆以防洁通济见知于郡守流誉于眀寮才不遇【`集作偶`】时道屈于位而徒劳于州县竟不致于青云命矣夫哀哉公前夫人河东薛氏先公若干年而殁生二子一女女号鉴虚未笄出家长子某杭州于尉次子某睦州遂安尉后夫人髙阳敬氏父讳某某官生一子二女女皆早夭子曰敏中进士出身前试大理评事厯河东郑滑邠宁三府掌记夫人在室以孝敬奉亲为淑女既嫁以柔和从夫为顺妇及主家以慈正训子为贤母故敏中尊其教饰其身升名甲科厯聘公府以文行称于众以禄养荣于亲虽自有资【`集作兼`】财然亦由夫人诲道之所致也夫人以大和七年正月某日寝疾终于下邽别墅享年若干以眀年某月某日啓溧水府君薛夫人宅兆而合祔焉礼也时诸子尽殁独敏中号泣丧【`集作防`】事托从祖兄居易志其【`集作于`】墓石铭曰  

繄我叔父溧水府君治本于家事政施于尉【`集作县`】民繄我叔母髙阳夫人徳倄于家室庆积于闺门训着趋庭善彰卜隣故其嗣子休有令闻  

## 文苑英华卷九百六十

　宋　李昉等　编职官二十二  

髙赞府墓志一首　　郭赞府墓志一首  

卢赞府墓志一首　　崔赞府遴墓志一首卢赞府岘墓志一首　权赞府达墓志一首郑主簿约墓志一首　李主簿少安墓志一首韩主簿慎墓志一首　崔少府泳墓志一首皇甫少府墓志一首　独孤少府正墓志一首宣义郎骑都尉行曹州离狐县丞髙君墓志铭  

陈子昻  

君讳某字某其先渤海蓨人也因仕居洛阳【`集无此字`】今为阳翟人昔赭鞭乗运袭赤帝之宗苍兕膺【`集作应`】期承太公之崇勲霸业光烈犹存曽祖某北齐太子中舍人赠冀州刺史青宫近侍光宠朝班皂盖追荣恩崇国礼祖钦仁隋左亲卫大都督检校秘书郎帯七尺劒始游天子之阶提【`集作持`】三寸笔终入芸香之阁父相唐江州浔阳令舒州懐宁令弦歌之化身不下堂神眀之威蝗犹避境君即懐宁府君之长子也黄河一直青松千【`集作万`】仭性惟仁孝行实温恭文义必以润身名节由其徇物唐龙朔元年应【`集作有`】制举忠鲠君对防及第试永州【`三字集作试守秦州非`】湘源县尉位卑黄绶志在清规秩满以常调补鳯州黄花县丞梁竦长懐尚劳州县桓谭不乐空负琴书又转易州遂城县丞以管辂之才从赵典之任古人斯在君子居之大周革命任曹州离狐县丞而春秋已髙日月方出武尽美矣不侍【`集作得`】夷齐之臣文武郁乎自循【`集作邈`】夏商之道于是因阶秩满告老归闲闭郊扉于南野习岩居于东涧诗书琴酒以观先达之风山木丘园将为遗老之赏天授二年嵗在单阏七月二十二日考终厥命卒于陆浑县眀髙之山庄时年七十有二呜呼哀哉君雅尚清节素履元亨懐古人之逺图慕先贤之遗烈以为桓魋石椁非合【`集作则`】于礼经墨翟桐椁实宜于圣典遗令薄务取随时即以其年十月日于北邙山平乐之原礼也嗣子思恭孝思罔极丧制过哀思封树而缅懐恐东西而不志白楸为椁爰遵古之仪丹漆题封即表永年之记铭曰  

泱泱大风其太公兮穆穆君子绍厥宗兮中鲠察防仕汉宫兮才位髙卑考永终兮哀哀孤子号苍穹兮归平陵松柏拱兮【`集作柏松桐兮`】  

咸阳县丞郭君墓志铭　　　常　衮  

公讳某字某昔蔡邕叙有道之碑已详姓氏司徒以防直称太守以仁眀着祭酒之筹画黄门之才理克作于曾祖骠骑将军光禄卿仁最祖汝州司马茂祎父济州刺史崇礼咸以文武孝谨传于子孙公即济州府君之长子也髙朗有识奉亲孝事上敬睦于兄弟信于朋友好言王覇大略经术大义简而无傲刚近于仁而能端本静末仗雅居正年十二有老成之量季父崇黙不以常児见遇谓必大吾门伏波之言不敢失坠仲容之器居然宏达寻以眀经擢第厯洺州平恩县尉左金吾卫兵曹叅军眀恕贞恪清防仁爱克施于政政有经矣故幕府三辟时称得俊御史中丞李处古侍御史崔希逸节度使张嵩爰以将命之务谘焉公之佐防问也旌别淑慝树立风声进厥贤良不仁者逺率由简易希下按章从容以和大变其俗公护戎事也善用文韬制其邉患本诗书之义府资徳刑之战器军吏缓带兵车税鞅谭笑樽爼疆陲晏然凡所介贰皆有卓絶之称毎归功于上岂代师受名而士君子多所推重方将万里横海一飞青云三十有六年至于命夭开元十八年四月十八日寝疾终于长安第里命薄葬布车一乗而已不忘平生之俭以示后昆之训惟公博识强辨尤好理论至于缙绅风教得失之间处正其义不以锱毫假物善与人交不改柯叶一时之俊千里应言分宅字孤谓之已任而特相友善者时则有若吕向梁渉库狄履温终以伟才良器绸缪省闼每一拜命未尝不相谓曰使君不殁吾辈岂先处显地其精鉴雅望有如此者夫人安定梁氏执礼之坊有仪可则哀敬以事宗庙谦柔以和娣姒栢舟之誓年在防冲诸孤始孩一生所寄送往过礼抚存以慈鱼菽之祭以彰勤俭爼豆之训不坠文儒时人谓之大家国史编于烈女徽音淑行雅有余芳开元十九年十二月二十四日终于雒阳私第寝异室三纪于兹壬寅嵗诏赠府君大理丞追封夫人安定郡太君徳盛流光礼徽优典永泰二年十一月日合祔于金城县太平原礼也嗣子大理丞纵侍御史绛夙遭闵防不及诗礼之诲尚赖慈奬防彰令闻白简持宪丹笔详刑忠信孝友合于纯性悲夫欲养而亲不逮再仕而心不喜春秋窀穸痛结寒泉月日有时礼尊同穴蒸蒸之慕有感人伦以衮夙有通家之好俾叙先君之徳铭曰世载忠厚有倬其道尊显府君光昭祖考逹识宏量汪汪浩浩五经纷纶精义入神劳我州县汨我风尘不屑其志与时屈伸乃佐军政戎荒底定乃登輶轩郡邑从令交则不黩久而益敬有才无年零落重泉遗孤改隧合祔终焉  

舒州望江县丞卢公墓志铭　梁　肃  

范阳卢君讳某字某汉侍中尚书植之裔孙北齐民部侍郎范阳伯士婴之元孙上蔡令彛伦之孙泌阳令某之季子其令徳甲【`集作官`】族上矣君孝发于内不懈于外礼极于上不遗乎【`集作其`】下得太和之正性蕴眀哲之茂器学以聚之问以辨之百行行之一以贯之干禄代耕非近荣也安卑从政非离羣也弱冠举孝防授舒州望江县丞夫道徳系乎已穷达系乎时惟天生徳于君而止诸下位卑道消乎当世【`十字集作不畀之年不与之位`】噫造物者不其惑欤享年四十有四天寳元年月日终于慰氏私馆是嵗权窆于颍川之许昌里大厯七年月日子太常寺恊律郎东美初奉严训以公之丧后祔【`二字集作从`】先大夫于阳翟之某原礼也夫黙而成之存乎徳纪徳音者存乎词铭曰  

显允君子克广徳心邈乎其髙渊乎其深云藏乎山风隠于林时雨下降不闻其音性合元化形随逝水天何言哉命也已矣山川有变兮【`集无兮字`】令闻不已  

洪州建昌县丞崔君墓志铭　权徳舆  

君讳遴字某博陵安平人也六代祖北齐右仆射昻以文学正直周歴诸曹礼乐刑政所损益者十七八生隋水部司门二郎中洽有风仪器尚以世其家司门生皇掖县令昙首掖县生武邑令昭【`集作绍`】武邑生白水尉顶顶生汾西令赠定州刺史升之自掖县四世含徳不耀君即定州府君之长子故相国右庶子安平公其介弟也恬淡愿懿不迁于时仁于乡党友于兄弟大厯中御史大夫賛皇李公之宣风于呉也闻其贤起家表荐【`集无此字`】为常州武进县尉迹闻【`集作徇`】知已心不近名俛视官曹非其好也建中初嗣曹王分阃案部于九江之西乂以名闻转洪州建昌县丞君喟然曰庄生于陵子吾之师也恶用是哉终不屑就先是筑室于昆陵防清流防碧藓树艺偃仰有终焉之志贞元十年正月日寝病【`集作疾`】终于其家享年六十三夫人范阳卢氏华宗淑行动【`集作循`】礼法其孤景伯等年未及冠皆専经趣善藐然衔恤防奉輤车以眀年十月某日归祔于河南东原之旧茔先逺故缓也季弟著作郎逑贞谋【`集作谅是`】逊弟称于士林抱终鲜之痛主归全之礼以徳舆详其素履俾为墓铭铭曰  

公绰之道澹无欲兮结【`集作洁`】身用晦言可复兮视履考祥宜戬谷兮乃如之人胡不淑兮周原旧封森拱木兮于以宁神识陵谷兮  

润州丹阳县丞卢君墓志铭　前　人  

君讳岘字某范阳人自【`一有元字`】魏已降官婚人物为天下清甲大略书于国史详言在乎家谍今所书三叶自曽王父卫州司马府君讳宏夀初贞晦不仕公车徴拜生冀州信都主簿府君讳友裕友裕生州髙邮县令府君讳相君即髙邮之第若干子奉前人之业讲先师之训以之克家以之从政直方谦厚卑不可逾筮仕三次不离州县之职曰亳州蒙城县主簿楚州寳应县尉润州丹阳县丞寛敬莅事不希名誉故每当防问荐延之目【`集作日`】使臣陟眀之举皆迁延晦避时议多之清行懿名竟用不振以大厯九年七月日寝疾终于官舍享年五十五其陇西李氏柔顺有妇行嗣子某等诀于蓍蔡衘恤襄事以闗河不靖未克归祔遂以某月日权厝于县之北原焉从宜也予侨居丹阳尝与君游故粗书事实以备刻石铭曰  

生死沄沄如环斯循于嗟卢君于此归根  

再从叔京兆府咸阳县丞府君墓志铭  

前　人  

府君讳达字某天水略阳人曽祖崇本皇朝散大夫滑州匡城县令祖若纳皇通议大夫桂歙梓三州刺史考僎皇深州安平县令自十二代祖前秦安丘敬公至四代祖平凉公皆有勲力为通侯大吏自匡城至安平以文采政事为列城二千石家法休声贻于后昆府君以士行吏理平端简实大厯初调为家令寺主簿厯同州冯翊县尉河南府登封主簿京兆府咸阳县丞居之必闻考绩得之必由综覈中外之姻或据戚里都侈乡未尝巧从以去穷约且以枉道由径食浮于人为诫大率毎十嵗徙一官故厯三纪而四受禄勤官肃事不诱于长上循理蹈和不慑【`集作摄`】于健羡其有常欤其难进欤贞元十九年嵗在癸未秋七月壬戌感风疾终于新昌里享年六十先是夫人南阳张氏眀茂有礼法亦天夺其夀府君周缞既除三月而鞠防及悲夫子埙等谋于族属家老以眀年春二月已酉祔真宅于万年县龙首原谨书官次以纳幽穸铭曰  

幽丘而下奕奕圭组宜昌鄜城仍【`集作乃`】代啓土平凉防勲梓州懿文家谍徳风仪刑荐绅时惟叔父只服丕矩始仕宫卿乃从左辅周旋二畿坦坦安卑遵道而行不竞于时修短奄忽兮呜呼涕洟崇冈美槚兮永识于兹  

河南府洛阳县主簿郑君墓志铭  

穆　员  

郑君讳约字某元魏中书令周小司空金乡文公穆之七代孙皇朝东都留守京兆河南尹福建观察使御史大夫懿公叔则之冡子擢眀经调大原府叅军厯兴平尉洛阳主簿娶范阳卢氏生二男未龆二女未笄春秋四十六贞元十年四月八日卒于东都尊贤里第十有一月某日从先君子万安山阳哀哉君事先大夫以闻礼为业奉继太夫人以无违为志孝也地贵门髙盖羣从外姻归之者如市身为冡嫡率以和气煦其欢心行也不籍世资自求于古立也余力学文防友艺也前者先大夫出入贵仕羽仪中朝君仲父季父皆以令名列于清贯赫奕髙眀之盛莫之与京既而季父陷于国雠先大夫薨于遐裔仲氏继殁于位二夫人次夭于家君与诸父兄弟斩焉相从藐尔相吊曰昊天之不我防也逮三年矣奈何声未絶口而君又往焉于戏积善余庆之道信乎何其于始也信未及其终而欺继之季弟纳柔眀而文次迫当室孔懐加等之外似有怨且惧焉谓员先公下賔仲季之执防君景行俾勒泉扄铭曰人生盛衰如朝夕可叹繁华与凋落髙门冠盖昔如云一旦吊賔何寂寞盛徳之后仁所归嗟嗟之子何福违我从先君终此山让厥嘉祥贻后昆  

长安主簿李君墓志铭　　　权徳舆  

君讳少安字公和陇西成纪人自元魏仆射文穆公冲而下为西州冠族或位不充者必以令徳闻曽祖仲进皇宣州司马祖侨河南府渑池县令父惜朝议大夫宗正丞赠濮州刺史君即濮州第三子敏信寛绰笃于行义方举孝防偶为所亲者迁【`迁字集作荐延`】授冀州阜城县尉既非所好终不屑就王黔中础之持节防问也表为推官转支使厯左武卫士【`集作胄`】曹叅军大理评事用诚直赞佐夷落之人宜之府除至京师转三元【`集作原是`】县尉筦中书甲库考绩四俱【`集作居`】上第迁长安主簿二陵复土之重比嵗防辇毂之下【`集作防同轨毂下`】储峙【`二字集作所莅储峙`】无违典司廐置肃给安静尹守以为能方受【`集作授`】代而复表留一嵗御史府【`集作司字`】察视者数荐君自代君方勇于退故朝命未及焉元和三年三月乙酉感疾不起于长安兴化里第享年五十君温仁孝友喻义循理恢恢然有君子之度齿位皆屈而知者叹焉夫人荥阳郑氏太仆少卿叔规之女仁而不夀先是君元兄桞州刺史捐馆舍请君襄事间闗勤逺间一嵗有防然之痛丧服甫除俄啓手足噫以积善之家而丛不淑如是纠纒之数其可问邪嗣子拭授等号奉輤车以夏五月景申祔于东都颖阳县之某原礼也音徽未昧【`集作泳`】志义相伦情殷中外年同甲子濡涕操管铭于墓门铭曰  

族之盛兮才之令兮才知命兮俄大病兮葬者藏兮頴之阳兮志丘荒兮杳茫茫兮  

温县主簿韩君墓志铭　　　桞宗元  

有唐故温县主簿讳慎字某汉弓髙侯其先也从【`集作徙`】于南阳传世至今唐侍中璩【`集作瑗`】克用贞亮奋于国难侍中兄子郢州刺史讳某某先御史著作郎讳某某生尚书库部郎中万州刺史讳某嗣以文行大其家业君万州长子也叔父任为建陵挽郎累调授王府叅军相州襄阳尉至于是邑贞元十六年又调于天官署河阳丞未拜十有一日暴疾卒于长安永崇里先人之庐又十有一日龟防袭吉祔于咸阳洪渎原先人之墓正【`集作礼`】也先三日外姻家老谋为之志季弟秦【`集作泰`】哀不能文故托于友焉呜呼生也以其弟之恭知君之为友没也以其弟之戚知君之为爱惟友爱出于孝移于忠施于人事无往不达故予【`集作余故`】得受其辞以书于石【`集作书于石曰`】  

友而爱爱而忠忠而孝宜之【`十一字集止作友而爱而忠而孝之`】貌称其行行称其词贱受【`集作而`】不夀为善是悼祔于祖考初筮攸告季也之纯寘哀无垠终窭且贫控于仁人备物称家其仪式陈爰相其悲载刋【`集作刻`】兹珉  

陆浑尉崔君墓志铭　　　　穆　员  

崔君名泳字君易清河东武城人皇朝刑部尚书赠太傅忠公隠甫之孙河南少尹防【`唐世系表同一作徴非`】之子进士擢第调同州叅军陆浑尉生四十有三年以贞元四年冬十月景子卒于洛阳毓徳里之第丁酉从先尚书少尹于此丘礼也崔族着眀洎忠公徳如其諡焯乎代之闻见其所凭者厚矣惟先王之乐实祖考之世及君子之所以为构为获者加生知之力行之故其事亲也以无间言无违志无失色无过行其执丧也视礼经有加等而恶用吾情之叹异夫古焉其莅官也才无不器事至【`一作主`】以锋致理者以备羣司陟眀者以充首赋其防友也以晏平仲久敬子路无宿诺植之为本而游夏之艺文向使锡厥永年被之贵仕俾自家刑国以及生人未始涯也呜呼才长命短古有之矣君之所以堕诸公之泪使有余恨者方兄弟燕言之次无分隂之疾如寐如息而不反焉夫人范阳卢氏令族美行宜【`一作而`】为君之伉俪四子男曰某女孟仲季未笄未弁初河南府君祥逾月夫人范阳县君违养又祥逾月君继夭君长兄河南府君司录叅君溉不胜其哀乃至谓其身之存不若君之没而无知也当无穷之若【`疑作苦`】如有知也先人在焉托我友生铭其埏词曰  

有生有死彭殇同致徳义为宗崇髙匪贵云收于山曷为时雨嗟我哲人邙之土  

郑州新郑县尉安定皇甫君墓志铭  

梁　肃  

君讳某字某皇朝监察御史某之曽孙赠兵部侍郎某之孙唐州长史某之第三子尚书左丞侁之爱弟厯叶聚祉左丞又嗣以淳徳义之门宜有仁人君生而冲茂聪悟孝敬弱冠以眀经登科始长安丞又转新郑尉性恬旷不甚以禄仕为意避乱至江南以坟籍自娱谓论语二十篇有夫子微言故尝翫其章句以导情性非至徳要道未尝经懐老氏不居其华孟轲言必仁义君子【`集作之`】志也晩节多病享年七十七以兴元元年正月三日啓手足于嘉兴县私第夫人博陵崔氏生一子曰攸号慕哀敬礼无违者左丞嗣子兵部郎中政实营护丧事以前月三日权厝于某乡原不克及葬难故也郎中于予有乡党之旧泣书美行见命志之铭曰  

温良恭俭徳之柄兮居常待终天之命兮卜从权变之正兮  

桓州真定县尉独孤君墓志铭  

前　人  

君讳正河南洛阳人皇朝光禄大夫河【`集作洛后亦云洛南之祢`】南公讳义顺之元孙故殿中侍御史颍川郡长史赠秘书监府君【`集无此二字`】讳某之少子故常州刺史府君讳某之爱弟春秋四十六大厯十一年某月日卒于晋陵郡眀年某月日归葬于洛阳南先茔元兄水部员外郎兼侍御史汜衔天伦之痛且惧陵谷之不可常也于是昭铭景行志其墓曰君之先出自刘氏汉世祖之裔有进伯者北征以师败绩降匈奴因部易姓其后有永公罗辰临川王永业魏齐二代开国承家临川生开府仪同三司武安公子佳洛南之祢也厯代之崇业茂勲其余祉于是有秘书之遗直常州之厚【`集作茂`】徳徳美休裕丛滋于君君温恭【`集作良`】淑和孝友慈仁居处进退非礼不动尝谓学者义之府文者质之薄故娱心典坟简弃词艺又谓干禄者躁之防蔵宻者静之奥故反情乐道居易业少时解褐授真定尉非其所好弃官不之晩节尚黄老慕禅味槖籥心懐夣幻生死端居一室澹如也逮疾病【`集无病字`】或劝之药君【`集作石`】曰命之不可奈何虽有药石将焉所施言未絶口防焉顺化未婚无子知者痛之呜呼予尝窥天人而考性命夭夀之数福极之源盖昏黙而不可究已以独孤君蕴纯粹之质蹈渊骞之行而生不跻艾服庆不植后嗣彼造物者以三夀百福与【`阙`】先是君李氏之姊捐馆其眀年四月常州府君薨  

反葬之日三丧俱引故亲旧惋痛为善者相吊水部之哀又其可既乎肃常辱常州之眷且与真定游文【`集无文字`】故备其实录刋于贞石铭曰  

显允君子徳心广兮与道为徒以蒙养兮桑扈反真泊然往兮刻石九原毕天壤兮  

## 文苑英华卷九百六十一

宋　李昉等　编杂一  

王勣自撰墓志一首　　杨去盈墓志一首杨去溢墓志一首　　　梁锜墓志一首  

陈明经元敬墓志一首　髙氏子墓志一首陈孜墓志一首  

自撰墓志　　　　　　　　王　勣【`集作绩`】  

王勣者有父母无朋友自为之字曰无功焉或问之箕踞不对盖以有道于已无功于时也不读【`集作聴`】书自达理不知荣辱不计利害起家以禄位歴数职而一进阶【`集作进一阶`】才高位下免责而已矣【`集无此字`】天子不知公卿不识四十五十而无闻焉于是退归以酒徳游于乡里往往卖卜时时着【`集作看`】书行若无所之坐若无所据乡人未有达其意也尝耕东臯世【`集无世字`】号东臯子身死之日自为铭焉曰  

有唐逸人太原王勣若顽若愚似矫似激院止三迳堂唯四壁不知节制焉有亲戚以生为附赘悬疣以死为决疣溃痈无思无虑何去何从垅【`集作龙`】头刻石马鬛裁封哀哀孝子【`集作予子`】空对长松  

杨【`集作从弟`】去盈墓志铭　　　　杨　炯  

古者黄帝轩辕氏没帝喾高辛氏作防而徇齐长而敦敏则天下之人用其教者百年忠肃恭懿宣慈惠和则天下之人谓之【`集作称其`】才者八子黄乌旗而白鱼跃【`集作燎`】有周武之兴王彤弓一而玈矢千有晋文之啓霸虽隐【`集作出`】公逊位哀侯失国而文之昭也武之穆也司徒为五教之官有社稷焉有黎人焉丞相临万机之职崤函鼎盛赫奕于朱轮河洛台阶昭彰于白玉积善余庆信而有征国子进士杨去盈字流谦农华隂人也曽祖讳初周大将军隋宗正卿常州刺史顺杨公皇朝左光禄大夫华山郡开国公食邑本乡二千五百戸唐虞之稷契魏晋之裴王晏婴可以事百君臯繇为之謩九徳麾盖兵马人知牧伯之尊名山大川蕴【`集作地`】积公侯之气王考讳安伪郑王充遥【`集作逼是`】授二十八将封国公寻谋归顺为充所害皇朝赠大将军旌忠烈也陶谦雅尚祖逖雄心防天子之防尘见诸侯之释位虽陈平去就潜懐杖剑之谋而石勒防残遂及推墙之祸父某润州句容遂州长江二县令朝散大夫行邓州司马文武兼备清明【`集作白`】在躬【`一作体`】人无间言位不充量四方取则孔宣父之践中都百里非才厐士元之登别驾若夫庭生玉树身带金镮有卫玠之风神有张良之容貌蒋琬之讥盛元【`集作允`】责在司空陈蕃之对薛勤志清天下观其昏定晨省立身名恠草蔚其休征神鱼防其防感庄公独叹闻颖叔之纯深有道相推见茅容之尽礼则闺门雍穆以孝闻也辅仁防友合志同方晏平仲之善交鲍叔牙之知我张琪【`集作堪`】死日妻子唯托于朱晖刘惔生平风月每思于度则朋友之徳若兰芬【`集作薰`】也朱穆好学中食忘飡谯周研精欣然独笑张华四海之内若指诸掌班固百家之言无不穷究钩深致逺悦丘坟也八音繁防五色章明动天地而感鬼神序人伦而成孝敬阳台并作楚襄王赐云梦之田上林同时汉武帝给尚书之笔则敷玉藻未足多【`集作云`】也自摄齐东序撰杖西胶唯【`集作推`】宰我之能言贵顔回之有徳成如麟角道尊于璧水之前翼若鸿毛俯拾于金门之下方将咫尺宣室扈从明庭申贾谊之忠谠尽扬雄之规谏豫章七载擢脩干而耸长条有鸟三年搏积【`集作高`】风而运沧海岂期数有迍否天无皂白苗而不秀秀而不实者盖有是夫古人有言没而不朽者此之谓也春秋二十有六以上元三年五月二十二日殁【`集作终`】于京师胜业里呜呼哀哉至仪鳯四年十二月二日归于华隂之某原不忘本也山河郁郁松栢苍苍骨肉闭兮归后土魂魄游兮思故乡三荆揺落五都悲凉痛门户之无主悼人琴之两忘呜呼哀哉其【`其字集作乃为`】铭曰  

高集逺蹠浊泾【`集作河`】清渭天子诸侯司空太尉星辰皷舞山泽通气道在者尊徳成为贵贾家五虎【`后汉党锢传贾彪兄弟三人并有髙名天下称贾氏三虎五当作三`】伟节最怒荀氏八龙慈明无双剑光冲【`集作侵`】斗璧气浮江据于道徳依【`集作闻`】于邦家子之承亲温席扇枕子之友悌同舆共寝朝歌不入盗泉不饮垂露崩云繁弦缛锦明经太学射防鸿都名【`集作对扬`】天子高揖司徒鳞翮将运波涛不虞子之【`集作奈何`】丧也良可悲夫瞻望不及伫立以泣唯见黄埃心伤以摧踯躅兮徘徊呜呼兮哀哉长夜漫漫何时旦魂兮魂兮归去来  

杨【`集作从弟`】去溢墓志铭　　　　　前　人  

处士农杨去溢年二十即华山公之曾孙大将军之孙朝散大夫邓州司马之第四子也维岳有五有华山之金石焉山阜相属含【`集作合`】谿懐谷所以镇其南也维渎有四有河宗之玉璧焉波澜【`集作潮波`】汨起洄洑万里所以经其北也言其土地则巨灵之高掌逺蹠作西汉之城池叙其衣冠则太尉之四代五公为东京之柱国然后积勲累徳枝分叶散大君有命临夏日之坛塲天子动容聴秋风之懿范【`集作金皷`】是以熊罴入兆羔鴈成羣黄宪之名闻于海内陈蕃之志扫于天下羣童忽聚逢苦李而悬【`集作先`】知賔客相过问杨梅而即对善父母为孝善兄弟为友居家可移之道也利者义之和贞者事之干元亨日新之徳也若夫节陵遗策汲冢残书倚相之八索九丘张华之千门万户莫不山藏海纳学无所遗至如白雪回光清风度曲崔亭伯真龙之气扬子云吐鳯之才莫不玉振金声笔有余力逺心天授高兴生知尽江海之良图得烟霞之秘筭贞不絶俗从容于名教之塲道由人坐卧于羲皇之代于时朝廷之上山林之下英儒赡闻【`集作文`】之士洪笔丽藻之客希末光而影集聴余声而响和者犹藩篱之望天地鳞介之宗龙也嗟乎隂阳为道大道无亭毒【`集作育`】之心祸福唯人圣人有抑之教智焉而毙仁焉而终今也则亡叹顔回之短命死而可作冀随防之同归文不在兹乎天之将丧也以某年某月某日终于某所越仪鳯四年十月二日归于华隂之某原林野弥望闗山寥廓樵童牧竖孟尝君之池台一去千年丁令威之城郭悲纒于鲁卫痛深于花萼姜肱没齿无因共被之欢钟生平非复同车之乐呜呼哀哉乃为铭曰  

叔虞建国天之唐伯侨受氏食采于【`集作于`】杨五侯簪黻四代轩裳有徳有行如圭如璋乃生男子初【`集作载`】寝之牀从公小大辨日炎凉天下之寳邦家之光神锋太俊旗皷相当事亲以礼左右无方交【`集作友`】朋以信芝兰有芳文犀健笔白鳯雕章鹏鷃齐致江湖两忘谓天辅徳则惟其常殱我吉士于何不伤闗山揺落洲渚苍茫黄尘匝地白露成【`集作为`】霜左右刮骨亲賔防肠摧残玉树埋没金乡交交黄鸟爰集于桑命不可赎人之云亡  

从甥梁锜墓志铭　　　　　前　人  

故右卫率府翊卫安定梁锜年三【`集作二`】十有八以上元三年秋八月某日终于某所图其【`阙`】　天有大梁之星辨其物土地有大梁之国考其衣冠人有大梁之姓综乾坤而列位兼水木【`集作土`】而成文业耕织而乐琴书有梁鸿之雅尚生封侯而死庙食有梁竦之雄图西山求白鹿之仙东海受黄蛇之寳曾祖某光禄大夫开府仪同三司骠骑将军清河太守右卫大将军同州刺史上柱国郡守旁通于日【`集作月`】建仪同上法于太阶光禄大夫下大夫之职骠骑将军大将军之比祖某河南渑池令郑州司功参军事冀州蒲州二府【`集作州字`】司马朝散大夫纪王府司马襄州同州二长史仲由宰邑萧何主吏桓温之征谢奕暂为司马之官周景之礼陈蕃仍降题舆之命考某国子学生霍王府叅军并州大都督府兵曹州大都督府录事叅军仲尼闲居曰参不敏天子命我叅卿军事张常山之福应直保金钩谢太傅之闺门唯生玉树所以圆光折水真【`集作直`】气冲天孩笑之时见之者知其孝友能言之际聴之者许其【`集作以`】聪明审清河管辂之天文对江夏黄童之日蚀挥其劲翮则鳯凰飞鸣【`集作鸣舞`】于赤山整其兰筋则骏马腾骧于緑【`集作陆`】地若夫神龙负卦瑞雀衔书安厘王汲冢之文穆天子羽陵之籍莫不因条报叶望表知里郑殚见览万卷之八千班固洽闻涉五经之四部至如雕弧夜月筋力【`集作角`】三才铁剑秋霜烟云五色莫不推之以智勇成之以【`集作于`】揖让歴诸侯而説剑直之无前引司马而操弓观者如堵可谓多材天纵盛徳日新【`阙`】　　　于诗书翁归兼【`集作自`】强于文武由是交通遂广声名益振朱家大侠滕公有然诺之言剧孟过人袁盎有逢迎之礼及其从微至着资父事君籍【`集作策`】丹书之勲业叅黑衣之行伍神【`一作位`】宫海外瞻镂牓于明山太室云端聴【`集作奏`】仙簧于洛水翊鸾驰道周庐甲观方当奉词出使万里行封受命忘身三军拜将岂期年嵗朝露浮生过隙汉逸人之雅操命也如何鲁司冦之知言苗而不秀呜呼哀哉望吾子者空懐倚庐之叹嗟余弟者独有忘琴之悲从日月于谋考图书于马鬛【`集作老图书于鸟逝`】越以仪鳯三年春二月某日甲子葬于某所悲夫吾见其进由来孔李之家吾谓之甥实曰何刘之族阳元既殁瞻旧宅而无成康伯不存对言而谁与其铭曰  

山河带砺金木精灵磊磊【`集作郁郁`】千丈森森五兵騑骖面掖出入东明人寿无几皇天不平碑留郭泰挽送田横终寂寥于相宅空嗟叹于佳城  

陈明经【`文粹作我府君有周居士文林郎陈公`】墓志文  

陈子昂  

公讳元敬字某其先陈国人也五世祖太乐梁大同中为新城郡司马生髙祖方庆方庆好道得墨子五行秘书白虎七变法遂【`集粹无此字`】隠于郡武东山生曾祖汤汤为郡主簿汤生祖通通早卒生皇考辨为郡豪杰公河目海口顩【`集作鷰文粹作钦后汉周钦颐注钦或作顩立凡切`】頥虎头【`文粹作顔`】性英雄而志尚黙羣书秘术【`集粹作学`】无所不览年弱冠早为州闾所服耆老【`文粹作长`】童防见之若大宾二十一乡贡明经擢第拜文林郎属忧艰不仕潜道育德穆其清风邦人驯致如众鸟之从鳯也时有决讼不取州郡之命而信公之一言四方豪俊望风景附朝廷闻名或以君为西南大豪而不知深慈恭懿敬让以为德【`二字文粹作得`】也州将县长时或为【`集作陈`】议青龙癸未唐厯云微公乃山栖絶谷放息人事饵云母以怡其神居十八年图【`文粹作圆`】大【`集作天`】象无所不达尝宴【`集有然字`】坐谓其嗣子子昻曰吾幽观大运贤圣生有萌芽特发天下乃茂【`六字集粹作时发乃茂`】不可以智力图也气同万里而遇合不同造膝而悖古之合者百无一焉呼呜昔尧与舜禹合天下得之四百余年汤与伊尹合天下归之五百年文王与太公合天下顺之四百年幽厉版荡天纪乱也【`文粹无此字`】圣贤不相逢【`文粹有也字`】老仲尼沦溺溷世不能自昌固有国者享年不永弥四百余年战国如磨【`集粹作糜`】至于赤龙赤龙之兴四百年天纪复乱刘石扰乱中原贤圣沦亡至于【`文粹有今字`】四百年矣天意其将复周乎于戏吾老矣汝其志之太岁已亥享年七十有四七月七日己未隠化于私宫【`集作馆`】孤子子昂愚暗【`集粹作昧`】鞠然在疚不知所从乃祗驯圣人卜宅之义是嵗十月己酉遂开拭旧茔奉宁神于此山石佛【`文粹作山`】谷之中冈也铭曰  

贤者避地邈其如【`集粹无此字`】往鳯兮鳯兮谁能象兮呜呼我君懐寳不识【`集粹作试`】孰知其深广兮悠悠白云自怡养兮大运不齐圣贤同【`同字集作冈字`】兮南山四君不遭汉天子固亦商丘之遗壤兮【`集有此十五字文粹英华并无`】  

髙氏子【`集作上殇髙氏`】墓志铭　　　前　人  

维唐垂拱二年太嵗景戌七月二十日殇子髙氏卒焉【`集无焉字`】呜呼哀哉含琼敷而不玉实者有矣夫吾观颢元机化出入夭寿之数荣落之原皆一受而不易者已悲夫古人之仁懿中庸不幸短折【`集作命`】今复见之于髙子矣髙子渤海蓚人也黄州府君之防孙宛州府君之叔子天【`集无此字`】尘而岐嶷实覃实晬【`集作华`】越在襁褓神明滋茂童防渊敏光润玉顔八嵗始教方书受甲子已知孝悌之道诗礼之规宛丘府君钟爱之他日尝趋庭与诸儿戏神清涵泳绰然如鸿雏鹄子有青云之意也府君美之曰能光我家者此儿十五通左氏春秋及尚书渊塞【`集作骞非`】之志日新宏大矣不幸享年十七遇暴【`集无此字`】疾而夭呜呼哀哉宛丘府君感恸哀过于礼曰不恨尔寿之不长惜尔器之不彰天何苗育今也则亡呜呼吾将老矣尔逺何哉其年七月殡于家园日月云徂六载于兹矣天授【`集作鳯非`】二年龙集辛夘府君方大崇元域以安先兆诸子之柩皆附焉其年二【`集作一非`】月癸夘朔十八日庚申启殡归瘗于大茔礼也铭曰  

来不可遏去不可止唯死与生由生与【`集作以`】死于戏殇子噫何往矣伤慈父之肝情独防防而长已死而有知可也若其无知悲尔  

陈【`集作堂弟`】孜墓志铭　　　　　前　人  

君讳孜字无怠其先陈国人也五代祖太乐梁大同中为本郡大司马生髙祖方庆属梁乱始居新城郡武东山生大父汤为郡主簿大父生曾祖通【`集作逈非`】早卒通生皇祖辨少习儒学然以英豪刚烈着闻是以名节为州国所服皇祖生考元爽保食【`集作植`】先人茂德降生于君君防孤天姿雄植英秀独茂【`集作迈`】性严简而尚倜傥之奇爱亷贞而不拘介独之操始通诗礼略观史传即怀轨物之标希旷代之业故言不宿诺行不茍从率身克已服道崇德闺门睦【`睦字集作穆穆`】如也乡党恂【`集叠恂字`】如也至乃雄以济义勇以存仁贞以立事毅以守节独防于心每若由已实为时辈所髙而莫敢与争伦【`二字集作伦也`】以是乡里长幼望风而靡邦国贤豪闻名而悦服方谓拂羽乔木缅升髙云而遭命大过栋挠而殒呜呼天咎予乎时年三十五是嵗龙集癸巳有周天授三年【`集作二年按唐书天授三年四月改元长寿是岁壬辰长寿二年乃是癸巳`】秋七月卜地【`集作兆`】不吉权殡于真谛寺之北园始以今甲午岁献春一月乙酉朔二十五日己酉窆于石溪山之北冈陪考域【`集作坟`】也君家世坟垅在武东山昭穆崇封松栢成列【`集作列盛`】至若【`集无此字`】君考遗令独爱石溪之冈故君从先志祔葬于此呜呼哀哉始君伯父海内之文人也含纪纲【`集作纯纲`】之徳有髙代之行每见君叹曰吾家世虽儒术传嗣然豪杰英雄季世不泯【`集作豪英雄秀世济不冺`】常惧后来光烈不象先风每一见尔慰吾家道实谓君有逸羣之骨拔俗之标超山越壑可以骏迈也岂其夭絶丧兹良图呜呼其元命欤遭命欤天不佑【`集作忱`】欤道固谬欤大圆苍苍大方茫茫圣贤同此之于尔【`三字集作尔之`】何伤古人有言珠玉瘗之【`集作瘗`】是【`阙`】　于中原况吾家道尚俭名训未坠封树之礼吾敢过焉是用尔瓦木之器涂刍之灵尧舜之典忠孝之经昭示后代以安尔形铭曰  

我祖之葳蕤兮邈于陈缅遥裔兮此江濵【`集作濆`】五代崇光兮至夫君徽烈英曜兮始氛氲【`集作芬蒀`】何意严霜兮降青春玉树吹落兮成黄尘南山无隟兮永幽沦悠悠昭代兮非【`集作卜`】尔辰吾恸感伤兮哭【`集作号`】苍旻问之蓍策兮立兹坟乃言千嵗【`集作载`】兮冦【`集作冠非`】来臻黄头之子白眼【`集作服`】人呜呼【`集作嗟尔`】黄头兮勿伤神  

## 文苑英华卷九百六十二

宋　李昉等　编杂二  

张处士恪墓志一首　徐氏子岩墓志一首殇子韦八墓志一首　郑处士稷墓志一首李傪墓志一首　　　殇子穆若愚墓志一首裴处士墓志一首　　侯处士髙墓志一首郑君子挽墓志一首　骆处士峻墓志一首卢秀才霈墓志一首　龚进士轺墓志一首  

处士张府君墓志铭　　　　张　説  

府君讳恪其先晋人晋有张老韩有开地汉有留侯侯八代孙皓为司空司空子宇为北平太守遭汉乱离家于范阳至孙华复为晋司空遇难子孙南渡其处者或寓于蒲坂周齐间有归者因从【`一有徙字`】焉君晋司空十一代孙也曽祖征君讳子犯祖河东郡从事讳晙【`集作俊`】父道通馆学士讳弋徳音遗范详诸家谍君孤绍单门傍无兄弟苗而不秀未仕而卒道未融于邦国位未于王庭故老之口浸逺好事之书又阙是后生不得预闻焉哀哉嗣子晋州洪同丞隲襁褓缞麻育于舅氏夫人陇西董氏常州长史雄之女也早年守义唯鞠一子严而有检勤而善训成先人之丕烈贻后嗣之积善微太夫人徳则张氏几将坠焉开耀元年十二月二十七日终于【`集作于`】鄜城县世妇冯氏之别业春秋七十有二先君之违世也太夫人在堂大门【`阙`】殡日月逾迈有志未从是诸孙疾马若履渊谷以景龙三年嵗次己酉冬十月二十六日克王父王母于蒲坂东司空之村成先志也铭曰  

绵绵王父续我灵基防而植徳人莫知之烈烈王母克明克类教成鬻子光我族嗣中条之北大河之东丘陵桑梓郁郁崇崇千年启室百嵗来同永惟先志钦成厥终  

徐氏子墓志铭　　　　　　前　人  

徐氏子者名岩字某司封员外郎坚之第四子也骥子睨云风毛洗日孝友因性聪敏若神置在膝前已防星辰之气戏于床下能记賔主之词及总角成童精意好学闻一知十升堂覩奥下笔成章而伦要发言为论而卓诡识者咸谓增世搆之崇蕴益源流之洪润虽甘茂之孙十二飞辩班彪之子九嵗能文不尚之也天乎何辜顔渊无命年十有三嵗大定元年九月遭疾而没呜呼哀哉雕月始生不见其盈琼枝方秀不见其茂悲哉铭曰  

生日何浅死路何深珠碎脁月花残稚林哀哀父母孰处其心  

殇子韦八墓志　　　　　　　独孤及  

殇子河南独孤氏小字韦八以其弱而未名也故以字称北齐司空行台尚书令临川郡王之七代孙有唐安南郡长史府君之曾孙颍川郡长史府君之孙左骁卫兵曹参军公之元子秘书省著作郎京兆伟【`伟集字作韦儧`】之甥生有竒表温朗【`集作明`】聪秀覃訏于保姆传婢之手嶷然异于凢童气闲体和取与必时诸父诸母每谓兴我家者必此儿也賔客之至者看玉人不暇傥蒙【`集无此字`】假以寿命则成器致位未易度也不幸多病大厯六年嵗次辛亥【`集作丑非`】十二月二十二日夭于舒州寿至【`集作止`】五嵗三【`集作四非`】十甲子长防惋毒六姻悼惜呜呼天将不昌吾后裔乎不然曷使此孩不至于【`集作于`】成欤大厯八年夏四月十六日以其丧归葬洛阳祔于王父【`集有母字`】宅兆之侧其仲父衔涕书其始终纪于墓云  

此篇误编在九百六十六卷妇人门今移于此  

郑处士墓志　　　　　　　梁　肃  

嵗在戊午六月戊子处士荥阳郑君卒于常州福业寺庚寅权窆于某乡原呜呼处士之为人也入则孝出则悌直而不犯柔而不慑好读周易及太史公书尝游于【`集无于字`】南巢作吊夏桀文其辞甚典【`集作正一作工`】足见其质向使天假之寿与之禄则其道可炽坎防世故行年三十三【`集作二`】而夭哀哉处士讳稷故酸枣令某之孙今黄岩令季江之子故吏部侍郎赠左仆射齐公澣之外孙也合内外之休徳成中和之茂行使夫生不得其辰没不见其亲托遗骸于他土顾稚子而未识痛矣夫斯命也于是书石以志卒葬且惧年祀超忽故月而日之  

李傪【`集作陇西李君`】墓志　　　　　前　人  

君讳傪姓李氏陇西成纪人凉武昭王盛之后曾祖如顺皇朝太子洗马生大父元恭开元中以文学政事歴大理卿判尚书吏部侍郎侍郎生烈考讷官至太府寺丞君承家【`集作夙承`】休绪少有令闻孝敬仁顺毅贞亮非礼不言见善必行行有余力则覃思六经揭厉百氏是故淳秀之气播为文章发于事业难于进易于退道不茍行位不虚受常州刺史独孤公及之临舒城闻而悦之辟为【`集作如非`】从事府迁于常州君亦至焉独孤公文德为天下望君入则从容讨论出则勤虑政事议者以君建大名致厚位必自此始不幸短命享年若干以大厯十二【`集无此字`】年春三月甲子寝疾而没焉【`集无此字`】呜呼天与之才天【`集无天字一本作又`】与之器不与之寿不与之位天何言哉君娶范阳卢韶女一子越在襁褓哭泣无主其仲兄武进尉迅衔天伦之哀谋及卜筮以是月既朢抱其孤送君之丧权窆于正勤佛寺之北原时不利不克反葬【`集作丧`】故也友人安定梁肃纪其终始徳善着于石俾来者有以知君子之墓云  

殇子穆若愚墓志　　　　　穆　员  

穆若愚唐秘书监新安公之孙前御史中丞公之第五子貌宜贵寿神宜才艺气宜淑哲生七年而夭痛莫如之时诸父不天方集荼蓼一恸之外且相谕曰老氏谓身为大患然则人之生也适与患并男子既乱以往患于是始此子也生无有生之患没有无患之乐【`一作生无生之患莫无死之患`】歘然与大化潜契旷然与太古为邻齐彼彭为归坏土命也如何偃师首阳山之北原吾祖宗之所宅翌日迁祔于先府君之后又翌日窆焉贞元十一年六月二十五日叔父员记  

裴处士墓志　　　　　　　前　人  

唐贞元四年春正月员太夫人惟杜氏西阶之事命长子赀咨于家君习于卜筮展孝思于罔极抒孔懐于同气躬备如新之庶物洎一日二人之具授从父之弟凑浮舟于河启殡于淇二月癸巳舅氏奉我外王父朝城府君王母丰县君刘氏洎伯舅之丧至自卫先是卜兆于偃师首阳山之北原壬寅迁朝城豊君归于贞宅伯舅祔焉伯舅讳浩字某皇朝并州石艾县丞文行曽孙绛县令度孙魏州朝城令翔之第二子也孝弟笃实可移于事君肃恭信顺可施于有政行成于进而名未之归学优于用而禄未之及天寳末天下乱藏于卫州之别墅昏氛四塞犲虎信狺行无所从退迫咥噬殷忧不寿发疾而终时至徳三年二月二月春秋三十有五夫人京兆韦氏挈未童之孤孙是逃锋刃保朝夕之不遑而逾月之礼盖阙乃于其所殡焉我慈亲念羁魂之靡托者心不忘痛永言改与大事俱世道多故坎防未集嗣子佐余力能学含章而文仕润州参军杭州司田越在东南计之靡及夫人后元年弃养于润州官舎将谋同穴盖时趣道逺如佐之不至且俟佐焉然则夫人之家声美行请让于来者之志铭曰  

呜呼没而无知也尽我慈亲之情成尔孝子之志而已矣如有知也父母与子相见泉隧其乐融融其乐泄泄彼美家室昔如琴瑟他年令嗣祔堂使我长夜覩白日  

处士侯君墓志　　　　　　李　翺  

侯髙字览上谷人少为道士学黄老练气保形之术居庐山号华阳居士每激发则为文达意其髙处骎骎乎【`集有有字`】汉魏之风性刚劲怀救物之略自侪周昌王陵所如固不合视贵善宦者如粪溲与平昌孟郊东野昌黎韩愈退之陇西李渤濬之河南独孤朗用晦陇西李翺习之相往来汴州乱兵士杀留后陆长源东取刘逸淮乃作吊汴州文投之大川以诉贞元十五年翺遇览于苏州出其词以示翺翺谓孟东野曰【`蜀本有我字`】诚之至者必上通上帝闻之刘逸淮其将不乆后数月而刘逸淮竟死其首章曰穹穹与厚厚兮鸟愤予而不摅翺以为与屈原宋玉景差相上下自东方朔严忌皆不及也达奚抚为楚州起摄盱眙祭酒李公逊刺衢州请治信安其观察浙东又宰于剡三县皆有政不幸得心疾留其子狗儿于翺家而归庐山不到卒于江西其子婿王适使佣吉勉求君所如【`蜀本作知`】值君卒吉勉以君丧殡于襄州之野而复于适适又死适之妻使吉勉来告于翺翺以狗儿归适妻居二年适妻又死狗儿尚童翺虑吉勉之短长不可期则君之丧终不坟矣故使吉勉往葬之而识其墓以示狗儿  

有唐君子郑公墓志铭　　　欧阳詹  

贞元十一年岁在乙亥某月日清源郡晋江县君子郑公年若干终于其居州闾亲识逺近涟涕重吉人也呜呼梓植于深林虽人不知不妨其为天下之材也珠玉碎于重泉虽人未玩不妨其丧天下之寳也公之生则深林之材公之没则重泉之寳不知而有未玩而亡哀哉公讳晩字秀【`集作季`】实其先宅荥阳永嘉之迁逺祖自江上更徙于闽今为清源晋江人曾祖某官祖某官父某官太夫人同郡颍川陈氏育者三男三女公则长男也自七八岁则明敏严洁无复童心洎十二三则温良贞亮有成人之徳既冠仪表可观孝悌惠和侔于前哲人望无间时誉皆归鳯不近腥龙多自盘优游仁里四十不试詹有若如【`集无如字`】人之妹获配于公公太夫人早亡【`集作世`】妹不逮事则见公霜露之感蒸尝之敬公尊府君近捐甘防妹及同养则见公晨昏之爱缞斩之至奉公居闺门乡党者十有五年故【`集作顾`】詹于公善良内外兼得受命不永其如命何兰芳【`集作芬`】蕙馨或亦中败惜哉子二人皆防公在日名之曰彦文彦章詹既在京师不遂抚慰来人有述实孺能号妻亦闻哀有过人礼不逾制定【`集作窆`】取逺日堂殡三年以贞元十三【`集作二`】年某月日永厝于郡城东偏阐儒里常熟湖之北原礼也妹有逺告咨余题志既忝亲【`集作贞`】懿实旧知人江岭则遐想像不昧取斯【`集作思`】芳茂为寄铭墓志云【`集作以寄为铭`】铭曰  

有斐秀【`集作季`】实君子之祯忠信温良自防而行少不改任长更推诚材植逺林寳产遐壤无知无玩自生自丧骨肉归土用瘗斯原呜呼斯原永栖君子之魂  

骆处士墓志　　　　　　　杜　牧  

灞陵骆处士名峻字肃之华州华隂人也当建中四年年二十游京师值泚乱为其党源休拘委以军【`集无此字`】事处士逸一日夕行二百里拜亲于华隂因启度贼终不能东出百里间乡里不足忧愿得一见天子于艰危中遂入奉天至汉中屡以兵食干执事者后长安李懐光踵叛闗中公私馈李马浑兵十余万计日饷食有司因请授处士岳州巴陵尉系职于馈运间后四迁至州【`至作上`】士曹参军至元和初以母丧去职哀哭濵死终丧因曰污【`音乌`】吾迹二十余年食丰衣鲜以有养也今可以行吾志也乃于灞陵东坂【`集作坡`】下得永【`集作水`】树以居之相国杜公黄裳在蒲津相国张公靖在并州大梁浑尚书镐在易定潘侍郎孟阳在蜀之东川司徒薛公萃【`集作革疑作苹`】在郑滑皆挈卑词币马至门曰处士不能一起助我为治乎皆以疾辞长庆初桂府观察使杜公凡两拜章乞为梧州刺史诏因授之众皆曰今黄家洞贼炽邕容兵连败缩首不出犹鼎鳖耳交阯杀都防复旱乱相仍朝廷岂捐此三处不以公治之而反置公为梧守耶处士惨而让祗以疾辞解讫不言其他尔后人知其坚不可复动矣田三百亩果蔬占其一捽垦辛苦不受一人钱惠朝之名士多造其庐未尝以栖退超脱之髙露于言色温敬畏下如勇于仕进者论及当代利病活人绥边之策必亹亹尽吐冀达于在位者至于安危机键之语黙不出口尤不信浮图学有言者必约其条目引六经以窒之曰是乃其徒盗夫子之防而为其词是安能自为之善图山水状鉴者比之朱审王维之俦乡里百家鬬讼【`集作诉`】吉凶一来决之凡三十六年无一日不自得也以防昌元年十一月某日卒年七十九以某年月日归葬于华隂县先人之墓处士常曰相国刘公晏不急征不横赋承丧乱【`集作乱亾`】之余食数十万兵者二十余年斯过萧何逺矣每长短校量今古富人强国之术我烈祖司徒岐国公丞相赵国公李公当贞元元和时儒学术业冠天下每与处士语未尝不嗟叹其才恨其尚壮不可屈以仕优礼接之呜呼贤哉铭曰  

不见可欲使心不乱古之作者穷栖自断【`作锻`】子伯子至王霸夕卧向栩相赵马良车焕子夏高弟心中交战处士之居洛【`集作落`】青门畔文驷连羇绣軿【`集作轩`】交贯危冠自喜【`音戏`】前【`集作首`】萦后绊言讫揖去一如不见我齿未衰谁为【`集作知`】已知岐公主师见必迎喜语必移时论兵计食屈指无遗功名富贵不能钩【`集作钓`】之诸侯六辟南服一麾笑而不答亦无是非三百亩田百实滋繁【`集作繁滋`】三十六年食具衣完人【`集作今`】其去矣谁知其端呜呼贤哉  

范阳卢秀才墓志　　　　　前　人  

秀才卢生名霈字子中自天寳后三世【`集作代`】或仕燕或仕赵两地皆多良田畜马生年二十未知古有人曰周公孔夫子者击毬饮酒马射走兔语言习尚无非攻守战鬬之事镇州有儒者黄建镇人敬之呼为先生建因语生以先王儒学之道因复曰自河而南有土地数万里可以燕赵比者百数十处有西京东京西东【`集作京是`】有天子公卿士人畦居两京间皆亿万家万国皆持其土产出其珍异时节朝贡一取约束无禁限疑忌广大寛易嬉游终日但能为先王儒学之道可得其公卿之位显荣富贵流及子孙至老不见战争杀戮生立悟其言即隂约母弟云窃家骏马日驰三百里夜抵襄国界舍马走行径入王屋山请诣道士观道士怜之置之外门庑下席地而处始闻孝经【`集作开孝经`】论语布褐不袜捽草为茹或竟日不得食如此凡十年年三十有文有学日闲习人事诚敬通达汝洛间士人稍稍知之开成三年来京师举进士以【`集作于是`】羣辈中酋酋然凡曰进士知名者多趋之愿与之为交生尝曰丈夫一日得志天子召坐于前以笏画地取山东一百二十城唯我知其甚易耳因言燕赵间山川夷险教令风俗人情之所短长三十年来王师攻击利与不利其所来由明白如彩画一一可以目覩开成四年客游代州南归某月某日于晋州霍邑县界昼日盗杀之京师名进士闻之多有哭者资其弟云至霍邑取生丧来长安以某年某月某日葬于城南某县某乡某里其所资费皆出于交游间曾祖昌嗣涿州刺史祖颛【`集作顗`】易州长史父劝镇州石邑令某常以生之才节荐生列【`集无列字`】于公卿间闻之死哭之因志其墓  

进士龚轺墓志　　　　　　前　人  

防昌五年十二月牧自秋浦守桐庐路由钱塘龚轺袖诗以进士名来谒时刺史赵郡李播曰龚秀才诗人兼善鼓琴因令操流波弄清越可聴及饮酒颇工【`集作攻`】章程谨雅而和饮罢牧南去舟中阅其诗有山水闲淡之思后四年守吴兴因与进士严恽言及鬼神事严生曰有进士龚轺去岁来此昼坐客馆中若有二人召轺者轺命马甚速始跨鞍马惊堕地折左胫旬日卒余始了然忆钱塘见轺时徐徐寻思如昨日事因知尚殡于野乃命军吏徐良改葬于卞山南去州城西北一十五里严生与轺善亦不知其乡里源流故不得记呜呼胡为而来二鬼惊马折胫而死哉大中五年辛未岁五月三【`集作二`】日记  

## 文苑英华卷九百六十三

宋　李昉等　编妇人一  

周谯国公夫人步陆孤氏墓志一首  

周赵国公夫人纥豆陵氏墓志一首  

周安昌公夫人郑氏墓志一首  

周大将军陇东郡公侯莫陈君夫人窦氏墓志一首  

周冠军公夫人乌石兰氏墓志一首  

周郑国公夫人郑氏墓志一首  

后魏荆州刺史贺拔夫人元氏墓志一首  

周长孙都督夫人罗氏墓志一首  

周拓拔仪同夫人尉迟氏墓志一首  

周柴骠骑夫人李氏墓志一首  

周谯国公夫人步陆孤氏墓志铭  

庾　信  

夫人讳某本姓陆呉郡人也大夫拓境百越来庭丞相勒兵三江席卷髙祖载为刘义真长史留镇关中既没赫连因即仕魏临终诫其子孙曰乐操土风不忘本也言念尔祖无违此心祖政骠骑大将军仪同三司恒州刺史父通柱国大将军大司马文安公匡赞经纶参谋揖让名髙广武功重长平夫人七徳含章四星连曜敬爱天情言容礼典九日登髙作铭秋菊三元告始或诵春椒年十有四娉于谯国友其琴瑟愈恭节俭之心伐其条枚实秉忧勤之徳邺地登髙之锦自濯江波平阳采桑之津躬劳蚕月天和元年册拜谯国夫人东武亭之妻既称有秩南城侯之妇还闻受封柱国殿下以名华分照增城峻土旌棘道问政邛都白狼之溪途艰黄牛之坂茘枝之山地险葡萄之国夫人别离亲戚闗河重阻夷歌一曲未足消忧猿鸣三声沾衣无已【`一作有感`】是以天厉之疾遂成沈痼玉沥难开金膏实逺建徳元年七月九日薨于成都私第春秋二十有一即以其年十一月二十二日归葬长安之北原诏赠谯国夫人礼也殿下伤神秋月掩泪长松周季直之留书更深防漠潘安仁之词藻徒増哀怨岂直西河女子独见银台东海妇人先逢金阙铭曰  

芟【`疑`】陵反斾椒山止戈金精据岭昌阁凌波西游卿相东裂山河华亭冠冕谷水弦歌震维徙族燕垂从宦塞入飞狐闗连鸣鴈策预登阜功叅临涧寳鼎留铭雕戈余赞应图淑令秉礼言归鱼轩冯轼泽雉文衣明月照镜仙石支机行云细起回雪轻飞北降帝子南麾蜀守若水既开灵山已镂月峡猿啼江神牛鬬星机北转日辔西回阳泉伏气隂律沈灰鹤辞呉市鳯去秦台神光离合灯影徘徊双流反百两回旌少女离位夫人去城帷堂野设帐殿郊营山川竒事风月无情摇落丘陇荒凉封域树树秋声山山寒色草短逾【`一作愈`】平松长转直节坟方固园陵永植  

周赵国公夫人纥豆陵氏墓志铭  

前　人  

夫人讳含生本姓窦扶风平陵人魏其朝议列侯则莫能抗礼安丰奉图功臣则咸推上席外戚列传既闻建武之书仲山古鼎或表单于之献祖略少保建昌郡公父织柱国大将军大宗伯邓国公孟津大誓常预同徳之臣咸阳违约克赞先登之主并得位入六府功叅八柄夫人有文在手有象应图荣曜夙彰徽华早茂肃恭以礼受教于公宫言容以徳有闻于师氏及乎进贤君子内主邯郸琴瑟在堂辎軿是服长乆于节不无秋菊之铭履端于始或有椒花之颂岂止庄姬掩泪【`一作笑`】楚相知慙定姜问兆齐兵不入武成二年册拜赵国夫人昔汉王闻立义之妇邑以延乡齐侯见有礼之妻封之石异代同荣差无惭徳柱国殿下居若木之一枝在天潢之别旌玉垒驱传铜陵南通向日之民东被无龙之国夫人从政月峡赞徳云门锦濯江波还临织室山明石镜即对妆楼既而玉律频移金炉不变胡香四两嗟西域之使稀灵草一枝【`一作株`】恨琼田之路絶天和五年四月二十二日薨于成都之锦城春秋二十孙子荆之伤逝怨起秋风潘安仁之悼亡悲深长簟况复仙台永别无复箫声傅母长归惟留琴曲七年二月日归葬于长安之洪渎原诏赠赵国夫人礼也云雨初来既留连于楚后光隂离合实惆怅于陈王铭曰  

河西斗絶观津孤起章武贤臣安丰贤仕木楼千仞金山万里绍庆邢姨基昌宋子施衿赵北侍姆秦南纮綖礼数厌狄騑骖义超江汜仁流葛覃玉筐迎防金笼助蚕敬爱纯深端庄叔问有光国史无形喜愠举案外恭停机下训馨馥于兰年华于蕣风雨消散神灵离絶婺女还星姮娥归月左楹夕奠髙堂朝发空凌波更无回雪下湿曰隰髙平曰原西临水井北望塞门犹垂雉服尚驾鱼轩平原忽矣天道何言山回地市路没滕城松悲鹤去草乱萤生新云别起旧月孤明贤坟永式节陇常贞  

周安昌公夫人郑氏墓志铭　　前　人  

夫人讳某荥阳阳武人也周宣王之母弟俾侯于郑郑庄公之重世卿士于周以国为族自兹而始祖琼太常恭侯父穆司空贞公西京赋诗奉常参栢梁之宴东都言防司空为武卫【`一作　武后汉王梁传赤伏符曰王梁主卫作武武水神名司空水土官也`】之官籍连帝谱既同盘石门称通德无废儒林夫人礼义闺门端庄令淑采采芣苢萋萋葛覃及乎作配君子言事舅姑下气怡声承巾奉箒亲戚惟礼闺门以睦保定二年册拜荥阳郡君序戚升荣从夫有秩岂惟立义【`一作德`】之妇邑以延乡有礼之妻封之石窌大将军沈犀二江夫人闻猿三峡明月灵闗之阻秋风蜀道之难掩以瑶华先从春露天和十八年五月二十日薨于成都春秋三十六年诏赠安昌国夫人礼也即以其年十一月十六日归葬于咸阳之白起原遂使山回反壤先封节妇之陵日入虞渊实掩贤姬之墓呜呼哀哉乃为铭曰  

天河开国分畿置政地有十城人居九命畴昔之邑今兹成姓识履传风参舆留庆三星在户百两言归防恭内政荣曜中闱承姑奉盥训子停机桑园蚕绩锦室鸾飞珩璜节步藻火文衣巴水幽咽猿鸣防絶月落珠伤春枯桂折赵琴长辞秦箫永别贞姬掩隧节女封坟洛滨无月荆台失云鸟悲伤听松声怆闻千年遂古百代余芬  

周大将军陇东郡公侯莫陈君夫人窦氏墓志铭  

夫人讳某扶风平陵人也章武开国名髙外戚之右安丰入朝位在功臣之上祖以孝昌之始主诺淮阳父以正光之初褰帷海岱夫人生于礼义之门宗于箴诫之德防恭惟礼令淑惟仪及乎百两言归三星在户箴盥【`礼记作管`】始事条枚是则有子从政犹无逸豫之心有夫出征自识山陵之兆大统十六年册授永安郡君妇以夫尊亲由子贵朝章家庆【`一作承家之庆`】兼而有之保定二年改授陇国夫人车服礼数袿褵典则有美河鲂足光彤史既而风霜所及【`一作厉`】灰琯遂侵与善何言至于大渐天和六年四月七日薨春秋六十有六即以其年十月十日迁于咸阳万年【`一作石安堂唐书地理志咸阳无石安县而此卷元氏志文云咸阳石安原`】县之杜原山形起伏既符白鹤之祥地势风烟乃合青乌之气铭曰  

观津世族平陵豪姓四侯登仕三君从政白狼建功丹蛇袭庆汉之广矣先闻淑令君子朝端贤才家政簪珥以礼轩车以命让果成亷推珠止竞百年超忽千金莫恃室谢贤夫庭辞贵子归鞌辍露采蘩废祀室委眠蚕衣留画雉【`一作元衣苗雉非`】云垂下泽日掩髙舂空帷旧馆虚幕新封山回广栁路没深松游魂几变大人何从  

周冠军公夫人乌石兰氏墓志铭  

前　人  

夫人讳某乐陵人也晋司徒乐陵公苞后子孙就封因即家焉扶风旧城犹存鉄市河南故墅尚余金谷或寓燕陲仍仕代郡祖行代郡尹父魏司空兰陵郡公司空佐命魏朝少傅丞疑周室并为大族俱防赐姓秦晋匹也是曰通家夫人年十七归于宇文氏淑令端庄含章贞吉箴盥【`礼记作管`】惟仪闺闱已正某年除金乡郡君某年改授冠军国夫人四德小君宜其家室三事内主翻辞赞务以保定五年四月遘疾甍时年四十有四即以其年某月日归于京兆之某原人世风烟山川超忽陵波青麦傥逢贞女之坟陇首白杨或表贤姬之墓乃为铭曰  

三星丽天五岳镇地礼有其秩人居其位燕赵多奇山川雄气挺兹令淑惟此含章玉生庭照兰开室香邢姨褧服宋子河鲂百两言归九仪从聘褕狄七彩轩车六命鼎室辞亲槐庭赞政世为阅水人成大梦回帐山门移灯泉洞金枣长含银蚕永送香填栢椁路闭松城悲鸾独影雄剑孤鸣留连赵琴凄怆秦笙  

周太傅郑国公夫人郑氏墓志铭  

前　人  

夫人讳某荥阳开封县逺里人也七子赋诗足光賔客三卿从政实静诸侯骖乗则晋后停舆来朝则汉君识履华胄蝉聫无虚史籍祖那秦州别驾父茂伯抚军将军凉州刺史伯阳县侯夫人令淑早闻芝兰独茂既容既德言告言归悌实温清恭惟箴盥【`礼记作管`】太傅弼谐周室股肱攸寄夫人辅佐君子勤劳是司琴瑟既友条枚无伐故得用之邦国成之孝敬某年月日封郑国夫人褕狄既加纮綖是务夫人【`疑衍`】有安世之贵躬服浣濯子有文伯之尊无忘机杼表里惟安闺门且正医门有疾药对无征天和三年三月二十日薨于长安之石安原世子某兄弟并朂慈训咸遵母仪霜露深悲寒泉增恸铭曰  

居德圃田当官教府置骑宾来开黉学聚福履家室贤才踵武棠棣之华螽斯之羽人伦七德风化二南采采芣苢萋萋葛覃节行声玉副加【`一作笄`】珈篸【`一作副珈加`】栁园秉杼桑津浴蚕春秋超忽零落无【`一作非`】时家亡淑女国丧贤姬香坟永送舞鹤长辞山深月闇风急松悲千年开闭将验灵  

后魏骠骑将军荆州刺史贺拔夫人元氏墓志铭  

在河之洲闻君子之配德言采其蕨【`一作薄言采蕨`】见夫人之有礼用之风化人伦厚焉夫人讳安字大罗河南洛阳人也祖某京兆康【`或改作尹非`】王父昭骠骑大将军开府仪同三司录尚书司州牧汝阳郡王跗萼雄图堦基霸迹公卿之室将相维国维家夫人能修法度无思犯礼恭俭节用忧在进贤大统五年封安乐公主归于贺拔氏时年十三思事忧勤化成妇德彤管载晖棠棣早茂及乎讴歌有归褕狄降等辅佐君子犹安其室周天和元年乃封章武郡君霜露不居风烟飘忽遘疾累旬奄捐馆舎以周天和四年二月二十六日薨于长安万年里春秋五十有二诏赠顿丘国夫人礼也即以其年三月二十日归葬于咸阳之石安原既异乗鸾翻然永去虽非舞鹤即掩泉门欲志佳城乃为铭曰  

逖矣雄谋悠哉霸辙九服潜运三川中竭卿相连镳贤才舞【`疑`】絶琬琰令淑施衿结褵方之棠棣譬以螽斯既全妇徳还称母仪游【`疑作逝`】水滔滔危途冉冉问药无对蒸丹无验狄服空陈弦机虚掩郭门路转哀挽途穷陇深结雾松髙聚风春兰秋菊唯始唯终  

周大都督阳林伯长孙瑕夫人罗氏墓志铭  

前　人  

夫人讳某恒州代郡太平县人祖某父协周大将军南阳郡公夫人资于事亲躬奉训诫教于宗室足闻诗礼及乎言归肃恭如事苹藻维敬纮綖是勤内位克谐中闺以睦年龄不竞霜露先侵更延无寿【`疑`】之杯遂阙长生之枕以周天和四年二月八日薨于长安之洪固乡时年二十有三其年某月日葬于万年县之寿里山非宋国翻为节女之陵地异荆台遂有贤妃之墓铭曰毕狼建国灵武开都地接天柱山临寳符人资义烈世袭雄图葛覃维萋棠棣早盛既安淑德爰从配命四教宣三星克正霜凋桂苑风落芝田三从阙性五福伤年归安永絶言告长捐凄切郊野纡回隰原风惨云愁松悲露泣朗月空嗟伤神何及  

周仪同松滋公拓跋竞夫人尉迟氏墓志铭  

前　人  

夫人讳某河南洛阳人也祖父太师柱国公魏室丧乱经纶夷阻周朝建国匡翊揖让图牒帝系即有内外之亲分裂山河仍为舅甥之国夫人容范端庄仪型淑令六义观德南风有夫人之诗八卦成形东方有少女之位外傅习言公宫教业箴盥【`礼记作管`】线纩佩悦茝兰年十有二出适仪同拓跋竞衣其翟服既得宗妇之仪乗其鱼轩还从列国之礼摽梅三实无阙其时夭桃九华能修其政某年某月册拜回洛县君母金明公主魏文帝长女春则帝女采桑秋则王姬筑馆夫人出入主家遨游戚里濯龙园苑长门宫殿既而膏腴美疢【`一作疾`】华茂伤年沈痼牀帐蒸离寒暑三世之术无乏【`一作迨`】于医门百草之本途【`疑`】穷于药性建德三年五月七日亡春秋三十昔西河女子值九节之菖蒲东海妇人得三山之芝草无由再遇悲矣如何即以其年十一月十五日葬于京兆之北陵原筮告辰丘陵啔奠西临织女之庙南望湘妃之坟呜呼哀哉乃为铭曰  

父曰帝师母曰王姬车服不系江汉无思是生令淑观礼敦诗声超宋子德茂邢姨继世盛德思贤克举奠鴈迎门儒【`一作襦是`】苹实俎奉盥如事移茵即序春氷浴蚕秋机秉杼帝乡近亲帝城近臣濯龙亲戚平阳主人金波回月玉树临春弄玉鳯凰昌容紫草自此千年无人得道舜华荣曜飘零何早渭水北原平陵故园才通谷口即望寒门吁嗟此地去矣归魂孟冬十月长松九年亲宾掩泪凄怆何言  

周骠骑大将军开府仪同三司冠军伯柴烈李夫人墓志铭  

夫人讳某陇西狄道人也周有柱史夫子以之犹【`一作见`】龙汉有将军宛城以之输马复有西入上书仍为秦国之相东向问计即是韩王之师父宜使持节大将军南北二华州刺史顺阳郡公魏武皇帝之长舅也禳侯魏冉居咸阳之宫曲阳王根借明光之殿语其贵戚差足拟伦论其退谦彼多惭德夫人幼而聪敏早闻令淑彤【`一作箴`】管有美贤才见称弄其纸笔惧失诸兄之意剪其龆龄【`二字疑`】畏伤王母之心年十有一出适骠骑大将军开府仪同柴烈烈以上将颁朔【`一作领胡`】中台受任军国忠勤规模繁总夫人辅佐君子言容匡赞增曜三星钦明四德授巾沃盥有谨于事姑防织停机无忘于训子保定二年册授大夏县君既以夫尊又云子贵乃迁顺阳改郡君夫人之邑或用乡名小君之号多从夫秩典册光临足称荣宠本有风气之疾频年赠动略多枕卧飞之散遣疾无征画龙之符留年不验以今建徳四年三月日甍于馆舎春秋四十九即以其年八月日葬于长安之洪渎原神光离合尚在河湄云气徘徊犹归楼下呜呼哀哉乃为铭曰  

上书秦相立功汉将陇水分流秦川遥望秋陆俗勇金行地壮广武军中安平河上妻者齐也谓嫁曰归三星夜照百两朝飞褕狄有典容礼无违台庭等秩【`一作列`】侯【`一作秩`】服同衣子奉母仪夫闻家政七族承和九闺连庆纷悦恭肃温清孝敬杼秉秋成蚕随春令年华未落电影先过徒飡日气空饮天河星凋玉井月捐金波虞渊落日薤露哀歌寂寞虚奠荒凉象设幽陇封重泉蚁结秋色凄怆松声防絶百年何几归于此别  

## 文苑英华卷九百六十四

宋　李昉等　编妇人二  

彭城公夫人尔朱氏墓志一首  

东平夫人李氏墓志一首  

李参军妻张氏墓志一首  

馆陶郭公姬薛氏墓志一首  

高明府妻宇文氏墓志一首  

崔主簿妻刘氏墓志一首  

节慜太子妃杨氏墓志一首  

彭城公夫人尔朱氏墓志铭　庾　信  

夫人尔朱氏河南洛阳人也若夫隂山表里冲北斗之机衡瀚海弥纶直西街之毕昴四时衔火烛龙开照地之光六月搏风大鹏运垂天之翼由是奄有京县遂荒中土车书礼乐三王之损益可知将相公侯百代之山河不殒祖敞隋仪同三司金紫光禄大夫岐同金申信临徐七州总管兵【`集作藩`】部尚书金【`集作边`】城郡开国公天列尚书之星地标光禄之塞出身万里知吕岱之元勲専命一方识刘之重寄父休最隋左千牛备身朝散大夫齐王府司马袭封爵金【`集作边`】城公大夫称伐诸侯胙土淮仙致雨仍攀桂树之山楚客临风更入芙蓉之水夫人玉台贞气金河仙【`集作灵`】液蔡中之女子早听色丝谢太傅之闺门先丽则彭城公发源殷伯承家汉相山川气候彰白武于臯陶象纬休征下苍龙于曼倩三星照夜伫稽鸣鴈之期七日秉秋坐荐飞皇之兆夫人年甫十八遂归于我巫山南眺逢暮雨于瑶姬华岳西临降明星于玉女动合诗礼言成轨则晨昏展敬事极于移天苹藻挈诚义申于中馈女郎砧石响明月而思秋风织妇【`集作女`】机牀聴寒蛩而催络纬用曹大家之明训执宋伯姬之贞节加以心依八觉理防三空游智刃于檀林泛仙舟于法海几神独照防言象而无施空有兼忘束筌蹄而不用人生天地寿非金石银台窃药想奔月而何年金殿【`一作玉釡集作金釡`】煎香思反魂而无日以某年月日终于平康【`集作原`】里之私第越上元三年十月二十日合葬于城南之毕原礼也齐侯寝侧杜氏阶前对文王之毕原用周公之合葬偃松千古长无寡鹤之悲文梓百寻还见双鸳之集其铭曰  

合葬非古周公所存死生千载棺椁双魂野旷风急天寒日昏烟霾杳嶂雾失遥村纪黄绢之碑表对青松之墓门  

伯母东平郡夫人李氏墓志铭　前　人  

夫人姓李氏陇西狄道人也自凉武昭王以后一门三公为四海着族国史家谍详之矣祖充颖后周大将军消州刺史流江郡公考明皇朝上仪同【`阙`】济三州刺史成纪县男出入三朝剖符分竹秦陇河济之地人到于今称之天下士大夫知与不知莫不想望其风采夫人生而纯深防而恭敬长而敦睦成而和惠年及初防甫归于我执箕箒奉舅姑人不间于其娣姒妾媵之言闺门之内穆如也故宗党推其令问乡闾以为美谈东平公守清白之基逢太平之日辟命交至声闻于天制【`集作诏`】征尚书郎迁御史中丞出为棣曹恒常四州刺史夫人辅佐君子聿修内政平旦纚防则有君臣之严沃馈食则有父子之敬报友而行则有兄弟之道受期必诫则有朋友之信其妇徳也如此歴职中外声名籍甚和其琴瑟正其邦家者夫人与有力焉盖尝喟然而言曰古者卿之内子为大带命妇成祭服社而献功可不朂哉可不朂哉由是服澣濯之衣躬纺绩之事筐筥锜釡之器所以执其劳苹蘩蕴藻之菜所以明其德非夫博文达礼贞婉听从者孰能与于此乎及公乞骸告老退归初服夫人年逾耳顺视听不衰每献嵗发春日南长至羣从子弟称觞上夀者动至数十百【`集无此字`】未尝不劝【`一作欢`】言善诱借以温顔侃侃焉訚訚焉有孟母之风焉有敬姜之诲焉维永淳元年秋八月旁死魄寝疾弥留终于华隂之望仙里享年八十有一冬十一月一日景辰迁窆于永丰乡之平原从先兆也东平公抚存懐旧用痛悼于厥心逺近咸集宗亲毕防生荣死哀其此之谓矣是日也皇太子监守长安炯忝为詹事司直不获就展【`集作展哀`】丧次陪奉灵輀敢荐李颙之文庶同潘岳之诔呜呼哀哉乃为铭曰  

髙岳之上浮云翔兮函谷之外真气兮建功北漠讨西羌兮受封南郑家素昌兮于赫祖考为龙光兮牧州典郡佩银黄兮降生淑质秉祯祥兮苕华菊茂兰若芳兮我有懿德如珪璋兮求之卜筮鸣鳯凰兮君子至止玉环锵兮室家好合琴瑟张兮执其麻枲供衣裳兮羞其馈食澄酒浆兮诸姑伯娣穆温良兮姨姒叔妹欢未央兮公之出门牧守四方兮夫人之化德洋洋兮公之告老返维桑兮闺门之内道弥彰兮正月上日南至长兮子孙欢庆各称觞兮宋公【`集作云`】孟母鲁季姜兮匪怒伊教由旧章兮方期高举登紫房兮谁谓不宜【`集作防黙`】掩堂兮肃肃松槚郁成行兮沈沈厚夕【`集作穸`】终不旸兮  

袁州参军李府君妻张氏墓志铭  

陈子昂  

夫人讳某清河郡东武城人【`集有也字`】昔轩辕矢崇威畏其神者三百年得其姓者十四族金貂七叶汉天子之忠臣鼎足三公晋武皇之名相孤卿玉帛世有其庸曾祖某北齐大常卿徐兖二州刺史天人之礼位掌于秩宗侯伯之尊宠优于露冕祖某隋汾隂寿春阳城三县令袭公侯之瑞屈铜墨之班士元非百里之才太丘有三台之望父某唐户部侍郎复亳建三州刺史尚书北斗始赞于南宫方岳专城终荣于独坐夫人即刺史【`集作使君`】之第若干女也禀柔成性蕴粹含章承礼训于公宫【`集作庭`】习威仪于壸则夫其窈窕之秀燕婉【`集作婉娈又作婉`】之姿贞节峻于寒松韶仪丽于温玉铅华不御饰环佩之容浣濯是衣勤黼黻之彩自作嫔于君子主中馈于家人三千之礼不违九十之仪无慝至乃恭于奉上顺于接下仁孝以承宗祀慈惠以睦闺门则雍雍跄跄必由其道矣呜呼府君不造遘此闵凶中年不淑【`集作图`】早世而殒青松摧折哀防女萝之心丹节【`集作桂`】孤高终守栢舟之誓而府君食先人之徳无厚生之财夫人徇黔娄之贞阙丹台之产孀居永日【`一本作嵗`】蓬首终年处贫素而弥坚保幽芳而不昧始府君之逝有四子焉少遭罔极之哀未奉过庭之训夫人保持名教终始礼经既朂之以义方又申之以逺大皆能率由慈训克荷家【`集作嘉`】声箕裘之业载隆燕翼之谋不陨非夫淑明贤徳【`集作懿`】圣善温良崇妇道之深规母仪之至范孰能昭宣令闻若此【`集作斯`】之盛哉彼苍不忱殱我眉寿春秋若干载初元年月日遘疾终于洛州某里之私第呜呼哀哉夫人令仪有穆惠问无喧敦雅志于诗书婉娩【`集作嫺`】情于琴瑟若乃姆师酒食之仪女工纂组之繁莫不总制清衷宣懿则茂苹蘩之雅韵【`集作训`】叶沼沚之芳猷虽古称敬姜诗云淑女论容比徳殆无以过秾华不居松扄永閟嗣子某等悲摧栾棘思结寒泉永惟同穴之仪仰遵归祔之典以大周天授三【`集作二`】年二月日朔祔于【`集作于`】袁州府君之旧茔礼也合葬非古奉周公之仪墓而为坟宗仲尼之训呜呼鸳鸯之树泣于松楸鼓吹之山缅然于丘陇原陵何代铭志无文有哀黄鸟之诗遂勒青乌之兆铭曰  

诗云淑女君子好逑【`集作求非`】懿哉令徳嘉仪聿修温容玉映峻节松楸妙心彤史洁志猷昭宣壸则惠穆苹洲共伯早逝贞姜独留焭居蓬首哀深栢舟彼苍不愸此夜长幽懐南风之吹棘相【`集作想`】北山以同丘青春兮白日独昭昭以悠悠  

馆陶郭公姬薛氏墓志铭　　前　人  

姬人姓薛氏东明国王金氏之也昔金王有爱子别食于薛因为姓焉世不【`集无此字`】与金氏为姻其髙曾皆金王贵臣大人也父承【`集作永`】冲有唐高宗时与金仁【`旴本作仙`】问归国帝畴厥庸拜左武卫将军姬人防有玉色发于秾华若彩云朝升微月宵映也故家人美之少号仙【`集作人字`】子闻嬴台有孔雀鳯凰之事瑶情悦之年十五大将军薨遂剪发出家将【`川本无将字`】学金仙之道而见寳手菩萨靓【`集作静`】心六年青莲不至乃谣曰化云心兮思淑贞洞寂灭兮不见人瑶草芳兮思氛氲【`集作芬蒀`】将奈何兮青春遂返初服而归我郭公郭公豪荡而好奇者也杂佩以迎之寳琴【`集作瑟`】以友之其相得如青鸟翡翠之婉娈矣华繁絶【`集作艳`】歇乐极哀【`集作悲`】来以长寿二年太岁癸巳二月十七日遇疾卒【`三字集作遇暴疾而卒`】于通泉县之官舎呜呼哀哉郭公怳然犹若未亡也寳珠以含之锦衾而举之故园【`集作国是`】途遥言归未迨留殡于县之惠普寺之南园不亡贞也铭曰  

高丘之白云兮愿一见之何期哀淑人之永逝灭【`集作感`】绀园之春时愿作青鸟长比翼魂魄来兮【`集作归来`】游故园陈州苑丘县令髙府君夫人河南宇文氏墓志  

铭　　　　　　　　　　前　人  

夫人讳某河南郡人也昔吾君夏后氏之子霸有幽都皇运北兴鼎国【`旴本作图`】南起开寳符而帝天下抚璿玑而主中国则后周之受命武帝之云孙夫人四代祖也曾祖某失周子之封亡山阳之国虽在【`集作存`】天子之已是【`集作类`】咸阳布衣植徳早夭祖某隋朝官资至【`集无此二字`】沣州沣阳县令父某龙州司法皆承家席宠世有令名夫人贲秾华袭繁祉崇徽蕙穆秀色苕荣自于防年有令仪也十四适于髙府君夫其温慈惠和忠信肃穆【`集作信肃修穆`】行有法度动有礼经严恪以理家人僴【`集作`】瑟以和君子则以【`集作巳`】含乎光大矣若乃宗庙哀敬仁孝也娣姒祗和谦顺也蠲洁酒食妇仪也黼黻黄女工也此四徳而务六亲鞶帨以文之杂佩以发之猗可以作范母仪昭宣壸则矣至于训子以睦教女以顺爱下以慈与人以让外以赞府君之徳内以光中馈之政皆日闻其进不见其退也呜呼仁而不寿生而【`集作也`】永终永淳元年某月遇疾终于【`集作于`】苑丘县之官舎时年二十七呜呼哀哉髙府君寻以公【`集无此字`】事罢职山茔未卜旌旐来归府君思北海之魂留东园而殡日月遂往九嵗于兹府君乃【`集作方`】崇树先茔增封旧域以大【`集无此字`】周天授三【`集作二是`】年太岁辛夘二月癸夘启殡于【`集作于`】东园迁祔于洛州某原礼也哀哉夫人雅有髙行终而不忘以为厚非礼也是以珠玉不饰塼瓦是藏髙府君聿遵其志率以薄于戏非古之明德淑女金玉其光孰可【`集无此字`】以跻之吾忝门闾之宾覩其家道矣雍穆懿铄实有清风故叙之而未充德也铭曰  

夭夭桃李有花兮灼灼淑人宜家兮修睦妇道不哗兮窈窕嫔仪孔嘉兮何荣采之方茂兮而云落兮吁嗟【`集作而云亡兮咨嗟`】  

司属主簿博陵崔讷妻刘氏墓志铭  

张　説  

夫人刘氏其先彭城人也隋毗陵郡通守字【`集无此字`】予将之曾孙唐滁州刺史徳祖之孙汾阳【`集作州`】刺史延嗣之女子【`集作也`】昔武子处秦厥初命【`集作令`】氏元王国楚是为昌族盛徳之门龙骥接彩世禄之胄虎聨华夫人璇室载兰蕙林层秀喈喈黄鸟艳艳清月【`集作明`】明诗説礼【`集作闻诗闻礼`】窃比诸生茂行渊心实称士母【`集作女是`】及鳯飞启繇夫妇尽琴瑟之和鸡鸣咸纚舅姑移桥【`集作乔`】梓之敬友爱洽乎姒媦任恤周乎姻戚岂惟礼备澄羃工深机杼固以能循法度宜其室家矣年若干以大定元年七月某日寝寐【`集作疾`】而卒粤二十九日某辰假于某里夫国丧贤嫔家亡淑媛母氏垂白殒【`集作殡`】奋所懐稚子始孩剪【`集作翦`】焉无恃【`集作倚`】呜呼天道辅仁人道与顺眷兹七徳不遐三寿何哉报应之理岂神食所【`集作其`】言脩短之期将事归于命外姻毕萃累叹不足夫人即吾姨也今薄譔素履永刋幽石国史之外有美存焉其铭曰崔实齐胄刘亦汉宗崇其显媾望乃偶【`集作偶族`】双阃闱是穆馈奠斯恭贞歌浮汉孝室洄【`集作洞`】江珪璋其节桃李其容宜享偕老胡宁鞠凶朝槿飞陌春萝坠松夫伤子慕去此何从百岁之后魂兮合封  

节慜太子妃杨氏墓志　　　前　人  

开元十有七【`集作五`】年二月癸未中宗节慜太子妃杨氏薨于京师太平里第之内寝越五月景申诏葬于新丰之细栁原黄陵不从古之道也呜呼哀哉妃氏之先代居河华赤泉启国清白传家东都之公胄西晋之后族髙祖士达隋开府纳言天授中以孝明髙后【`集作氏非`】之父追封郑王赠太尉曾祖缄隋符玺郎抗节王充朝廷旌载【`集作圣朝旌义`】赠灵州刺史祖全节左内率赠魏州刺史考知庆千牛豹韬二将军若夫轩冕王官同许史之繁汉婚姻帝室比姜姞之宜周是故二华降灵五河飞誉拜玉册于文庙俪金玺于青宫入参视膳之仪出友元真之乐礼陪玺馆祭服始于北郊诗赞鹊巢王化终于南国岂知言【`集作谏`】违鬭水神往邙【`集作郎`】山七日之望不归千秋之言何及于是视身知苦幽探白马之偈觉心等空坐证青莲之叶乆以桥【`集作乔`】木无怙栢舟早誓棣华【`集作萼`】先落圣善相依防门正家称未亡而全礼高堂终养不胜哀而遂絶此又礼外之礼孝中之孝者也初上在东宫时妃有女弟选为良媛生忠王卜者曰不宜养爰自襁褓命妃举字【`集作之`】及开元正位良媛为嫔而卒妃之视忠王也隠儭之训诲之竭从母之仁慈倍犹子之珍爱忠王之托妃也敬爱焉听顺焉生尽因心之乐没过如母之慼且夫慈懋鞠育孝思顾复仁叶恩亲爱备恭睦成天下之百行致生人之五福斯盖皇极之端国风之首者矣湖阳王当小宗之祭【`集无此二字非`】元妃之丧故丧挟两【`集作二`】孤而祭殷二国何必鼓吹山上遥传慈母之名石阙庙中独立少姨之像史官承诏勒铭沈碧词曰  

太华北足长河东肘总粹隂灵妃徳储后呜美玉佩烱光金钮贵嫔长姨宠王从母永诀上賔死孝哀亲顾怀孺子忍别天人昔贞万国今抚百神泉灯我夜宫树他春陵【`集作陆非`】麦秀兮渐渐陇月生兮纎纎霸岸【`集作灞`】去兮无还日青门絶兮不【`集作无`】可曕石兽澁【`集作古`】兮緑苔黏宿草残兮白露霑园寝闭兮脂粉腻不知何人兮开镜奁  

## 文苑英华卷九百六十五

宋　李昉等　编妇人三  

荥阳郑夫人墓志一首  

燕郡夫人李氏墓志一首  

上邽县君李氏墓志一首  

邓国夫人墓志一首　李氏张夫人墓志一首张氏女墓志一首　　凉王妃张氏墓志一首赠婕妤董氏墓志一首  

荥阳夫人郑氏墓志铭　　　张　説  

夫人讳某字某荥阳开封郑氏之女也【`集无也字`】有唐银青光禄大夫行少詹事博陵侯【`集作曰博陵`】崔氏之妻中大夫中书舎人湜之母也高祖述祖【`集无此字`】北齐吏部尚书太子太保荣阳平【`集无平字`】简公曾祖武叔北齐洛州刺史中牟公祖道援【`集作授`】隋宋城令父世基故吉阳令故左仆射安吉公杜淹太夫人之外王父也夫人家世徳门母氏鼎胄衣冠礼乐耳目所征号之诸生实为女士先夫人以崔出泰【`集作太`】岳之郑祖周王之穆长源修麓北濬聨宗【`集作崇`】故夫人年十有七归于我氏尽敬爱以安舅姑致友穆【`集作睦通周`】以谐娣姒【`集作姒娣`】性寛恕尚素雅文而不奢约而不陋故邑号光启象服是宜博陵侯更事两朝多歴官序居必大理去有遗爱虽毳衣善聴得非鸡鸣之弼乎舎人及三弟长安尉泌蓝田尉液左千牛涤咸有当代之名立【`集作主`】无过之地滋液徳教【`集作教训`】琢磨礼范虽趋庭善禀得非闱【`集作防是`】门之诲乎夫乐得好逑关雎义也鞠成众子鸤鸠仁也采苹采藻修礼度也如山如河有徳容也妇礼既成内则用贞母仪乃行家道以宁于是春秋髙矣雅好真谛厌斁禅味减撤珍华被服慈衣捐斥【`集作弃`】文綉总斯羣懿式是六姻故以嗣徽先姑垂裕来史诗所谓邦之媛也夫人有焉皇天难忱不享偕老年六十四神龙元年十一月九日遘疾终于洛阳之遵化里其明年二【`集作三`】月某日塟于富平县之某原君侯伤神诸子衔恤寘铭幽竁用存终古其词曰  

东惟詹府西望纶闱吾夫鹗瞵吾子鹓飞青绶赤茀鱼轩翟衣桥梓灌墓堂堂荣辉如何不淑奄永泉扉漠漠夜容容白日百岁之后同乎此室  

右豹韬卫大将军赠益州大都督汝阳公独孤公燕郡夫人李氏墓志铭　　前　人  

夫人讳某字某故代州东治府右果毅都尉幽州高士李感之女也本姓张居于清河郡大父悊【`集作誓非`】官至安东大都防长史与太宗有故赐姓李氏仕歴州司马始家蓟城是则帝宠旧臣乃命王族官平朔野因为郡人伟哉孝友清白之仁基金钩石印之灵庆【`集作兆`】必将光大别族【`集作业`】繁衍淑女彩黛粉敷焜燿华若斯之盛也夫人防而韶异长而婉穆金声玉泽蕣荣兰茂传贤庄姜诗美仲氏无以尚也初汝阳公夫人元氏生一男四女而卒继室以夫人封诸燕郡王元生【`集无生字`】立及长孙杨氏二女秉螽斯宜尔之徳着鸤鸠均养之仁色无偏和心无殊厚闺庭之内邕邕如也虽邑中五服之家门下三年【`集作千`】之客莫能察其异焉永宁里先人之旧庐也有通渠转池巨石嵚嵰喷险【`集作隂`】淙灂洄潭沈沈殊声异状而为形胜游衍之处者十四五前夫人之孙苏氏之妇弱【`集有冠字非`】岁嬉而堕焉举家环流惮莫能救夫人投身赴水或沈或浮乆之提挈仅免其行已也实多此类府君更郎将中郎将各一将军大军将几四前后领左右羽林二军禁营青海鸭緑二道总管天子元老白首兵栏腹心爪牙朝无与二外受雕戈文马之赏【`集作赉`】内委金玑寳贝【`集作玉`】之饰将军既颁于部曲夫人亦散于宗姻可谓贵而好礼富而能惠者已及君子晨歌夫人昼哭丧有过戚【`集作感慕`】制无越礼其后法吏苛礼【`集作滥`】余子逺迁穷荒一诀倚闾【`集作门`】三岁炎山瘴海曷云其来施珍玩以奉佛彻滋味以奉道精意入防明神与直中兴昌厯无废旧勲先公茂乎饬终爱子荣乎起滞天步方泰家屯适夷宜享南山之寿奄顿西泉之驾神龙元年十二月二十二日寝疾终于洛阳之徳懋里春秋若干国坠邦媛宗【`集作家`】倾母仪孤孝孙哀哀栾棘有诏防曰独孤某妻亡还京日宜给灵舆并递悼旧褒徳【`集作功`】矜孤恤丧朝之大经者粤以明年十一月二十日卜葬于【`集无于字`】雍州之某原不从先茔古之道也夫计功伐勒鼎彛非妇人之事撰徳行存国史亦孝子之志乃爲铭曰  

猗嗟昌兮月出之光如叶莫莫如华皇皇宜启燕郡作合汝阳尊之象服锦衣褧裳以慈行训曰仁之纲以命易难曰义之方妇有柔徳亦惟其常女之士行于何是【`集作不`】臧彼天苍苍胡降百殃舍我媚子捐其髙堂丘陇芒芒【`集作茫茫`】风生白杨象物皆尽徳音不忘  

上邽县君李氏墓志　　　　　前　人【`集无`】  

夫人太祖景皇帝之孙西平郡【`一作原`】王普定之女也赋灵隂徳资性柔嘉事舅姑尽其敬与娣姒致其睦茂行充乎内则懿声溢于外姻虽王家长自傅保而能谦光庶类降心细物手成朝祭之服躬揉酒食之品凢妇人之所能事而夫人莫不备焉府君朱绂之岁也于是乎始受封邑象服盈门鱼轩在路姬氏王者之后夫人帝室之亲夫贵妇荣于斯为盛及帷堂而哭有敬姜之礼择隣而处有孟母之教入闾俟信有诸妇之期出言成章有众女之诫受命不淑以某年月日卒于同州之私第以神龙元年十一月二十日合葬于万年县白鹿之旧茔有子愻殿中侍御史检身承家名为孝思我母氏感秦伯之诗祈于府君取周公之礼髣髴心迹志之幽石其铭曰  

茫茫万姓朝宗于李婺星分极咸池派水后稷裔孙神贻女士动遵法度居观图史辅佐哲夫训成贤子宜崇徽号以享介祉髙堂奄空霜露方始俭用礼节非奢美镜下穸台衣缄泉笥垅烟不【`一作长`】散松风长起摘果人迷侵林兽死永言惟孝事亲终矣  

邓国夫人墓志铭　　　　　　前　人  

诗美庄姜传称孟母庶姬绵邈千载时有猗嗟邦媛柔明亶厚玉毁椟膏兰夭寿逺矣皇祖肇自宗伯灵基在晋华胄陵江尹兹西楚宅是南邦髙盖结辙圆冠比踪魏馆虚待周京长发父对雄风母膺姉【`集作娣`】月珠浦渎【`集作黩`】润玉林清越昆弟三人羽仪双阙家芳【`集作芬`】淑女国茂贤妃具瞻四徳旁通八徽步幛驰辨连环定机调弦鱼跃防杼鸳飞娲后【`集作氏`】创业轩宫多事髙行登闻大家入侍幽赞日月财成天地温室不传平城尽秘大君命我变礼防恩卫妻空誓息妫【`集作妇`】无言均养七子劬劳二门始赋樛木终歌采蘩多难启圣羣凶搆孽明【`集作朋`】家作仇胁权相灭临祸不惧忘生蹈节彼何人斯碎此贞烈气消日朗既安且平皇心震悼礼备哀荣启国加等复土陈兵外姻来唁中使临茔恭惟夫人宿精知【`集作智`】刃昭昭开士授之心印古无合遗言别坟栾栾孝子敢废前闻服不珍绣无腻薰室暗泉火松残陇【`集作垅`】云神合大化谁为小君  

李氏张夫人墓志  

临淄李伯鱼妻者范阳张氏女讳徳性孝悌柔婉能日诵数千言习礼明诗达音妙缋【`集作`】徳言容工盖出人也伯鱼天下善为文擢校书郎出为青州司功而卒夫人寡居无子以归宗焉长安二年四十有八倾逝于康俗里殡于永通门外景龙三年家疚居贫季弟君【`集作説`】鬻词取给冬十月安厝伯姉于万安山阳苍梧不从古之制也比望先陇【`集作垅`】西接抹【`集作妺是`】丘明灵其嘉永安此室衔哀叙志呜呼孔懐铭曰  

送送【`集作送我`】伯姉万安之坟精灵何处为雨为云彼临淄兮千里望倐忽兮夫君  

张氏女墓志　　　　　　　前　人  

女郎名琰姓张氏洪同丞府君之少女也聪慧孝友蘨条须晢【`集作□誓`】能读史书善奏丝桐举族称【`集无称字`】珍之未【`集无未字`】成人而天命也圣厯中随仲昆【`集有之字`】任殒折【`集无折字`】于庆州归殡于蓝田别业景龙年属家艰季兄君【`集作説`】征黄门侍郎哀请不拜诏许终服家贫佣文以取资【`集作给`】冬十月获改【`集无改字`】女弟于万安山阳差池姉茔顾瞻尊阙不亡孝弟慰尔幽魂含酸属铭投笔气索辞【`集作铭`】曰  

陟彼京兮痛同生兮奈何朝露在蕣荣兮共天地之大徳焉早落而无成兮  

凉王妃张氏墓志铭　　　　常　衮  

古之贤妃四徳六行则在女史彤管记言纳聘入于天宫仪刑光于帝阃休有懿范殁而可称凉王妃张氏族茂清河之原家承七叶之盛绂冕继代勲华袭门曾祖守贞皇朝游骑将军左卫中郎将罗国公食实封三百户职雄戴鹖绩茂分茅祖光庭皇朝中散大夫卫尉少【`集无少字`】卿位亚八屯荣参九列父安仁皇朝正议大夫泾王府长史曵裾上邸托乗西园俱传带砺之封克承阀阅之后妃早习诗礼式遵教义令徳令仪有要有伦既当八月之期允叶良家之选天寳八载纳为凉王妃懿范【`集作徳`】徽音韶妍婉顺恭勤朱邸俨恪丹宵友其琴瑟奉以家室瞻鴈池之阅水嗟骃隙之末光以广徳二年五月十三日终于上都之内邸春秋三十七旋以其年十月六日迁窆于某原礼也凉王倚叹兰台伤神桂苑梧桐半落鸾鳯孤飞永逝不追防然增欷诏葬备礼哀荣饰终笳箫在辰旒旂启路嗣子保定郡王仕攀号孺慕惟切蓼莪志于幽泉铭以贞石虑佳城之白日识陇树之青松铭曰  

清河之邑兮地惟古具毓粹华宗兮贤妃诞载柔顺内积言容外彰谋兹淑徳辅佐贤王芳年忽驰夭暮何速积善虚应兮时长运促空余懿范兮刻在贞玉  

赠婕妤董氏墓志铭　　　　前　人  

维唐至徳元年岁在癸夘十二月二日美人河内董氏终于阌乡县之别馆春秋一十有八呜呼哀哉美人兰质幽闲苕华婉丽出自汉之曲降于巫峡之阳栁絮题诗椒花献颂徳行日【`集作自`】成于天性艺能岂假于师资既彰絶代之姿雅叶良家之选瑶台入【`集作日`】宠金屋流芳映月幌而方娥上星楼而比婺恩多不恃顾重无矜让以同车恭而避寝紫庭着美彤管旌贤属防仗巡游花钿侍从方执巾于上陌忽防被于离宫天道如何泉扄已矣圣上顾懐淑愼言念恩情悲遽夭于先春叹长归于永夜追加班女之秩式慰魏儿之魂以某年月日葬于某原礼也乃命侍臣纪于贞石铭曰  

二九之年丽容嫣然春风转蕙秋水开莲浣纱选貌纳袂求贤承恩玉殿侍宴琼筵光隂不借【`阙`】　何偏椒房爱促蒿里悲纒婕妤宠赠女史芳传丹鳯城外黑龙水边呜呼此地永闭神仙  

## 文苑英华卷九百六十六

宋　李昉等　编妇人四  

独孤公夫人韦氏墓志一首  

权秘监夫人李氏墓志一首  

李监察夫人萧氏墓志一首  

崔县丞夫人原氏墓志一首  

李参军夫人独孤氏墓志一首  

裴明府夫人阎氏墓志一首  

李县丞夫人梁氏墓志一首  

嗣曹王太妃郑氏墓志一首  

殇子韦八墓志一首  

前左骁卫兵曹参军河南独孤公故夫人京兆  

韦氏墓志　　　　　　　　独孤及  

夫人讳某字某楚王交传孟裔孙唐许州司马皎曽孙渭南县主簿憼【`唐世系表同本集作懿`】之孙兖州金乡县尉商伯季女秘书省著作郎伟睦州刺史儹之妹【`以世系表添正`】其先自彭城郡徙京兆从丞相贤后九世至本州大中正穆始有东西眷之号二十五世至征士夐居魏周二代出不降志处不遁【`集作随`】俗时人号为逍遥公夫人之七世祖也逍遥公生民部尚书建安公世恭【`表作瓘字世恭`】建安生上大将军宋州刺史仁【`表作仁乃仁基之子仁基乃世恭之弟`】将军生给事中旅即为许州之祢也夫以四言之遗直一经之余烈【`阙`】征之高风焯于今古宜其秉哲垂懿百代不殒地之华望之崇与春秋之唐杜范氏汉晋之袁杨王谢侔其炽大矣哉三【`集作二非`】十八叶之明徳茂祉降衷于夫人故孝慈贞俭温惠淑慎文敏好礼三者皆天机生知不待师训而至广徳二年夏六月归于我衣服饮食躬自菲薄夙夜戒敬致孝于荇菜接娣姒以谦驭防贱以敬敦善劝义恕不知而矜不能喜怒未尝形【`集作见`】于容止也其徳礼所化宗族以睦儿童知让生一子四岁而夭大厯四年夏六月癸丑再孕不育乙卯殁于舒城春秋若干人至【`集作仁厚`】而不福德备而不寿是天不惠于我家也向使锡厥永年正家承筐宜尔子孙百福是享非夫人曷归启手足之日长防号咷内外亲姻【`四字集作外姻内姻亲疎`】皆行哭失声也宜哉是岁九月甲申以輤裧裳帷迁于洛阳十一月丁巳【`集作酉非`】安宅兆于【`集作于`】舅姑先茔之西南隅恐时逝事迁景行不贻于后故刋石以志卒葬且谨而日之  

著作郎赠秘书少监权公夫人李氏墓志  

梁　肃  

成纪李氏自凉武昭王以后后裔炽大在元魏有若司空文穆公冲冲生司徒髙阳公休绩诸父兄各登三司崇勲盛烈载在前史夫人司空之后也曽祖允义皇朝庆州刺史大父仲进宣州司士参军考备冀州司仓夫悬【`集作`】圃昆山是生璵璠徳懿盛族【`集作徳门懿族`】宜有贤淑二椽葆儒行不跻贵仕故储庆发和钟于夫人夫人防而孝恭长而柔明归于他室克协休德所奉之主则著作郎天水权公其人公大节大名达于家邦人伦仰为师表夫人明识茂行光于闺门姻族资其训式有子德舆七岁而孤夫人茹未亡之哀躬徙宅之教故德舆也十五文章知名二十典秘书贞元二年以廷评尉摄监察御史为江西从事夫人从子南征寓于钟陵其乐以道其养以禄一慈一孝宜寿宜福天实不吊享年若干以四年秋七月某辰寝疾而终德舆穷慕崩迫忍哀问卜号奉輤裧至于丹徒以来歳某月日权合附于先君假葬之域呜呼有行可尊有礼可法始辅君子终垂母仪而不登上寿不介丕【`集作繁`】祉斯命也已篆石纪徳谓为墓志近古之礼也胡可阙诸其铭曰  

武昭之胄立徳立功且侯且公文穆之后昭明有融继别为宗抑抑夫人余庆是藂温良在躬归我秘书体仁协衷【`集作众非`】盛徳攸同乃训孟子择乎中庸休有先【`一作光`】风岂命有极岂天不佣降此鞠凶假窆何所惟栢【`集作松`】惟松于江之东棘人充充式号且恫哀思无穷  

监察御史李君夫人兰陵萧氏墓志铭  

前　人  

夫人讳某字某南兰陵人梁世宗明皇帝生南海王珣自南海三叶至有唐太子太师某太师生中书侍郎某以文武之勤左右帝室世祚徐国叠耀【`集作辉`】台阶盖夫人之大伯父也父中书之弟驸马都尉太仆卿讳衡践脩旧徳尚某邑公主实生夫人宗其外大父也宣【`集无宣字非`】皇其舅也天汉流地灵腾茂蕴为和气钟我淑德既笄归于公族李氏曰錪錪官至监察御史以茂行闻于时上奉继亲旁罗羣族夫人内贞明而外柔顺至于色养义充于辅佐仁见于周睦至乃冠婚宾祭之式组紃黼黻之事莫不能仪刑邦教律【`集作法`】度姻戚洎御史捐馆夫人罢执笄【`疑作防`】之事训道三女以礼自居二十年间母仪愈【`集作益`】光内则愈彰知我者方纪美行贻诸彤史天不与善享年四十八而终时建中元年九【`集作四`】月三日也初夫人无子昼哭之后归于其宗仲弟御史中丞复孝爱之德闻于天下出守三州皆从而居焉是岁中丞由潭州迁左冯翊防夫人防女从夫有江华之贬亦将欲沿三湘展母子之欢途次于晋陵遘疾而没俄兵兴不克反葬冯翊次子某以来岁某月日奉其姑之丧权窆于某乡原呜呼仁宜有寿善宜有后以夫人之贤且先代之与王室之出而亦【`集作其`】事并戾岂命也欤予【`集作肃`】忝游冯翊之门也乆见命为志其铭曰昔在帝祖承天命纪维皇归妹光耀载起太师之孙鲁元之子诞受休气实为女士共伯既没敬姜道存训成内则耀【`集作辉`】动髙门积徳所因其礼宜蕃硕人无子天道宁论将涉三湘奄归九原生惟【`集作涯`】共尽有恨何言郑州原武县丞崔君夫人源氏墓志铭  

前　人  

夫人讳某字某河南洛阳人也昔凉武王乌孤景王傉檀继为杰霸据河右景王生魏太尉陇西宣王贺贺生司徒惠王恭或以文武【`集作或文或武`】藩翰王室以拓拔同源因锡姓焉夫人其后也曾祖翁皇朝尚书比部郎中祖脩业泾州刺史父老【`集作光`】时济隂太守夫人济隂第几女既笄归于原武丞博陵崔君某以德敏贞俭宣慈惠和【`集作温愸`】辅佐君子而成家风原武之伯父冲尝为刑部郎中每谓夫人淑哲之美可师表姻族洎原武疾病顾视诸子尚藐虑归祔不获以属夫人夫人黙而省焉昼哭之后躬履草莽成反葬之礼礼无违者闻见【`集作者`】难之既免丧始游息道门受心法于大照禅师请益之际朗然悬解大照没又事正禅师入定【`集作文`】性离天机独得喜怒哀乐无自入焉宴坐之外以敬姜之风操班氏之诗礼贻训亲族闺门之内盛烈流美禅林髙妙受用不极【`二十字集作贻训诸姑故亲族目之曰闺门盛烈道流美之曰禅林髙趣妙用不极`】委和归真享年若干大厯甲辰岁十一月十三日寝疾捐馆嗣子某乙等泣血襄事以来岁某月日权窆于某原仲子左【`集作佐`】车纯孝而文惧圣善之徳不着后嗣遂假我为志铭曰  

烈烈雄阀降兹淑哲惟夫人兮郁郁母仪中外肃祗耀闺门兮以道自光我性则常奄归贞兮孝乎维嗣其哀也至刻斯文兮  

衢州司士参军李君夫人河南独孤氏墓志  

前　人  

夫人姓独孤氏六世祖永业北齐司徒临川郡王自临川五叶至赠秘书监府君讳某门风世德家谍详矣夫人秘书之第某女生而纯孝容范淑茂成于德门归于公族李氏曰涛故楚州刺史仲康之子今御史大夫涵之从兄也少有敏才故秘书府君以夫人归之恪勤妇礼以正家节门内之治繄柔明是赖乾元初李君参掾信安遂终于位夫人罢助祭之事专以礼诗之学训成诸孤议者以鲁敬姜辛宪英为比晩岁以禅自适谓般若之经空惠之筌恃【`集作持`】而为师去诸结缚犹违土也享年五十三大厯十一年某月日寝疾终于常州遂权窆于建安【`集作元`】精舎之侧明年某月日卜筮袭干吉始迁兆合祔于洛阳某之先茔嗣子前越州士曹参军居介南陵尉居佐谯县尉居敬孝亷居易等痛圣善之德不可追也俾肃为志其铭曰  

温温夫人贞顺而慈始为妇仪终为母师仰成法寳颖脱尘机身世两遗乗化而归合祔伊何周原旧域哀哀令嗣孝思罔极作铭片石以志窀穸  

杭州临安县令裴君夫人常山阎氏墓志  

前　人  

夫人姓阎氏皇朝考功郎懿道之孙银青光禄大夫尚书刑部侍郎伯璵之女河东薛氏之出前廷尉评领临安令裴深之室也春秋若干以大厯乙夘岁五月寝疾卒于晋陵之私第来年月日窆于某原不获吉卜【`集作兆`】未祔于皇姑礼从宜也先期临安以夫人之德善俾予铭其墓故得而譔云夫人贞顺惠和恭明孝慈自天授也乐善睦亲俭而好礼承家训也循【`集作修`】采苹之度以助祭祀得妇道也四教行九族和秉内则也夫人有是淳懿故自致礼至于捐馆小大无间言中外无异望郁郁诜诜一家兴仁俟絶之际请辞其太夫人又辞其娣姒已而顾所生之四女曰母子之爱今也永絶夫中馈不可以无主吾已请而【`集作尔`】父娶继室矣其来也汝谨事之无贻我神羞辞气不惑言毕遂殁夫号母恸诸女孺慕闻其哀者行路【`集作人`】出涕存殁之事其感人深矣哀哉乃为铭曰  

秾矣蕣华茂蕴质兮配此良士如琴瑟兮严霜陨零曷其疾兮吁嗟硕人归此室兮  

德州安得县丞李君夫人梁氏墓志  

前　人  

夫人安定梁氏族髙祖华阳襄公讳彦先【`集作光`】生周隋际歴上大将军开府仪同三司使持节青冀华相等九州刺史贞惠文敏为两朝名臣生曽祖永安成公文赞在隋为司隷刺史司隷生皇朝龙兴令冀州长史晏晏生朝散大夫尧山令澄夫人尧山之第二女惠和【`集作生知`】孝慈防有令仪长而温良成而柔明年若干嫁赵郡李兼金生四子而兼金卒夫人内持正性外示德礼且以文行忠信贻训诸子家道以和每言曰敬姜大家吾师也既晩岁修释氏法以禅诵为事视身世荣枯与梦幻同因命第四子为沙门励以清净行既而寿量极享年七十二岁在乙夘十月乙未终于常州建安佛寺【`集作精舎`】后五日窆于某原孝子咏等衔痛泣血哀过乎礼惧先夫人德善不闻将志幽穸以肃外族之属也俾为斯文铭曰  

伊夫人焕母德道可尊礼不忒训令子就儒释没【`集作灭`】而藏焉永无隙人欲我知视此石  

嗣曹王故太妃郑氏墓志铭　穆　员  

大唐贞元景寅岁秋七月己酉荆南节度观察使户部尚书御史大夫江陵尹嗣曹王皋奉先太妃荥阳郑氏之丧归于先王赠尚书左仆射讳职之居实洛阳邙山之原先是皇帝使中谒者诏东京有司备卤簿鼓吹洎祖载仪卫之物且监视之事之前日嗣王有虞乎山壤【`一作坟`】泉隧不常陵穴乃以百世之后贻厥来者之义属于小生太妃讳仲字正和恒州司兵文恪之孙郴州司户休璿之子郑之于百族也如羣岳之耸众山焉溢于世间事不待纪太妃以礼之节为质以乐之和为性以诗之鹊巢采蘩小星殷雷易之坤蛊家人为德小大由之且以其余施之于外夫是以贤子是以贵以利于家邦年十有四归于公族又十四岁而先嗣王即世王屋天坛之下有别墅焉太妃挈令之嗣王与女子子洎夫族之叔妹未冠笄者与本族凋丧之遗无告者合而家之居无生资勤俭自力仁以恤智以图使夫饥待我粒寒待我纩【`一作缕`】婚姻宦学蒸尝之礼待我以时嗣王年甫及笄其所以导成慈训者则以父严师教之道兼而济之于时天下晏然而事有将乱之兆太妃念嗣王之壮必及经纶不患不贞患不更践【`一作贱`】不患不闻先王之训患不知下人之生卒以仲尼鄙事为教及其长也见其为龚黄见其为方召享其孝敬勲荣禄位三者日跻之报焉呜呼月朢而亏天之道也以建中三年冬十月九日遘疾薨于潭州官舎之寝寿七十有二嗣王奉丧归葬达于南荆国难方兴天下否塞朝廷倚宗周维城之固加于郡帅一等乃用鲁公伯禽有为之变俾复其位且使即其次而窆焉嗣王衔恤奉诏以战克以攻拔统江西援江陵其事墓也如生平之养其哀号也执干戈者悲之今兹筮叶谋优诏惟允议者或曰东南之镇荆州为大降冦仅灭多虞未忘遗羊杜之重狥曾闵之节越三千里执丧释位谓安危何员以为嗣王之于朝廷也曩竭之以忠朝廷之于嗣王也今遂之以孝君臣家国之际于是乎古无以逾况其奉先之志不可以夺临下之政必可以保且用崇厥孝理始于本枝使为子者悦事君者劝以感人心以顺天下不然何卒葬吊赠天王之锡命视于同盟有加等焉初湖南部将有王国良者尝危疑负固歴年不下嗣王为帅恭太妃之教以子召之国良捧檄如归抚之以信其后入卫中禁锡名维新乃曰尔来之生今日之宠罔极之德也哀请赴葬上嘉而许之其执礼致慕视于【`阙`】由是以系之于篇铭曰  

抑抑母仪禀训德门来賔王族庆集宗臣如彼崇山应时出云霈然作雨泽润生人裕我之蛊启兹宠勋匡载【`疑作戴`】中兴为唐晋文宜尔百禄享兹万春运夺其养【`一作运短奈养`】天胡匪仁清洛之阳脩邙之阜我归我居我徒我友维邙与洛将安宅之相乆  

殇子韦八墓志【`此篇系男子已移入九百六十二卷今存其目`】  

独孤及  

## 文苑英华卷九百六十七

宋　李昉等　编妇人五  

穆秘监夫人裴氏堂志一首  

崔少尹夫人卢氏墓志一首  

崔太常长女墓志一首  

王妣夫人杨氏墓志一首  

独孤氏亡女墓志一首  

崔相国夫人栁氏墓志一首  

张司空夫人谷氏墓志一首  

权赞府夫人张氏墓志一首  

秘书监穆公夫人【`一作河东郡太夫人`】裴氏堂志  

穆　员  

员不夭不死先公弃背迫先王制礼免丧五月太夫人河东郡太夫人以贞元十三年六月二十四日违养又不孝不灭以及筮逺期十月二十一日孤子赞洎质员赏奉迁灵座自东都归义里私第正寝归于偃师首阳山北原先公之居第三子员伏念常禀慈训撰述前志当时实闻不忍闻之命俾继斯文不敢不茹血吐述粗举大略裴氏自汉魏以还盖为天下着姓外族之于本宗也若泉有源山有峰披图按牒可明征矣五代祖讳鸿琳周易郡太守髙祖讳客儿隋长平丞曽祖讳文行皇朝并州石芝县丞祖讳度绛州绛县令父讳翔魏州朝城县令世以懿德令名清风和气昭穆授受宜于家邦太夫人则朝城府君之季女也淳仁如天博厚如地精识如神中节如时少丧怙恃长于季母诸姑以孝友诚明俾见懿慈有天性之答所至家政辄闻我于未成人之年洎有行君子作配盛德移内则之美尽家人之义居上齐下视人以身主祭祀以心为馨香事宾客以手集中馈先公厄于未济困于屡空太夫人以乐道为贵肥家为富先公初仕河朔蹈难平原太夫人以勤俭成清白诚义佐名节先公初入崇贵间逢迁黜太夫人居常以天不假易自惊【`疑作警`】处否以泰道自安先公直道高义不容于时剥落当年优游晩暮太夫人始则以不磷不淄何忧何惧为韦焉中则以不容何病然后见君子为埙箎焉终则以施于有政是亦为政为琴瑟焉先公孝以立家仁以合族太夫人辅佐之徳达于神明员伯姑元夫人高明纯至不幸早孀太夫人就养于堂服勤以力视色先意主于无违伯姑尝顾小子同气曰自吾归尔家安尔母也自忘孤寡自忘长老嘻嘻然如未笄之初承欢于父母之前夜梦吾先君则为尔父夜梦吾先夫人则为尔母岂尔父母乃吾宿世之父母乎不然何迷我心灵发于梦寐者三十年如此中外孤防以先公之禄为待哺待絮者其来如归太夫人所以衣服饮食之盖有竭无倦有不足无不均有孤惸老防之先无亲踈厚薄之别若乃甥侄群从之众贤愚恭狠之差太夫人用不愠不校不欺不伐积为至徳以妪煦之不违直心而曲顺其理不越中制而各厚其宜是故寝我无私有常之化者归我懐我如服天地岂无忮戾之性多言之口不忍以造次幽昧迁焉员三从叔寂感太夫人少长子爱之慈以为生成罔极之重及壮纳室则先请于女氏之介曰吾嫂吾母也茍能服事如姑则为某妻不者则否女氏许诺然后贽币行焉太夫人自痛早孤终鲜兄弟惟周公盖祔仲尼合葬之事咨于先公曰绛虽故乡世乏乔木洛汭中土首阳家山今将奉先人于北原卜隣舅姑吾与公存没之志也命长子行之本族凋落蒸尝殆旷鞠孤兄子以涕泣教之使学古入官承家主祭乃至宗从之祀兴废继絶繄太夫人是赖者非一先公享悬车之荣太夫人受偕老之福河洛安宅京师就养板舆所至防喜相从旬朔献寿子孙成列嵗时称庆冠盖盈门当时士族以为荣羡晩年学道于圣善寺法疑大师所受方便平等则家政也忍辱慈悲则素行也真如正觉则天性也皆异积旧习彼于徳施尽大师之法吾无得焉赞等从事官守世道多故太夫人以为茍不亏先王先公之训则义在不辱是为无忝未始见责而姑勉之禄俸供养不给于家之经费太夫人每顾念有一饥一寒者则为之不饫不暖其遇穷独无告不获其所辄心体以之不康是以甘防轻鲜之献未尝以尊高自异常有汲汲不足之患而不患焉初太夫人之从先公也公方褐衣家无数口太夫人以繁祉元福阜兴德门男女为人父母为人大父母为人师者七【`第二女故安国寺尼常为人师`】内外孙洎曾孙四十有三食先公洎诸子之禄者五十一政主家主祀者五十一年寿七十四封河东县君先公故也河东郡太夫人赞故也列郡启封为妻为母论者以兼命斯贵同时难之然天下公议称先公位不称德雅知赞者亦谓赞等命不偶时而太夫人五福百禄之征盖上有所不充下有所未极赞质员赏皆自痛欲养欲报各孤其分号天诉天天不我闻伏念昔罹荼毒备承至诚以为杀身无逮名有补忍死为重徇情则轻茕独【`一作茕茕`】茍至不敢自灭谨哀纂至德密行之可传者勒之贞石以永厚地呜呼苍天  

崔少尹夫人卢氏墓志　　　前　人  

呜呼有唐河南少尹清河崔府君讳征从先大夫于北邙山平乐原卜年惟三而泉户启夫人归归而复闭闭而终此山矣礼也哀哉夫人讳某字某姓卢氏以府君为大夫封范阳县君其先自东汉中郎植十有三叶至于烈考皇朝大理司直孝孙代以礼乐婚姻相遗为氏族冠冕县君泉源发清峻极慿厚孕和蕴粹吐芳如春其在弱笄雅有君子之度诸姑从母有若韦太师见素裴尚书寛二夫人称之曰吾见此女使人思齐不自知其所为长开元季年先舅尚书忠公尊显于代高明克家思配子之贤慎承我之重县君以姬姜之盛发闻之美诞集嘉命既而有行先姑陇西夫人才之传之以政于是资顾复之报以孝舅姑推友于之爱以睦娣姒和琴瑟之乐以谐所从阅诗易之义以修所职妇仪母训垂五十年不一日违仁不须臾忘礼温顔和气物莫之侵朗识清机道与之接雅好黄老且精禅惠尝谓要本无二教焉有三吾将贯之以一守之以一盖生知免习而寤寐以之是以寝疾恬然临终不乱谓生为旅舎殁为归次而我行迈之得息焉寿六十有一终于洛阳毓徳里之私第时贞元二年五月二十九日二孤溉泳殿中侍御史陆浑尉恭合祔之礼即命于蓍曰仲秋甲申吉先是溉泳执河南府君之丧一号三年既逾月而县君继酷雅知溉者以今之宰政与中朝贤卿大夫多溉之逰其显有时其养可待何昊天压之之甚而县君弃之之早盖以不可知者曰天与命相吊焉员则溉等渎【`一作末`】交之执也见托铭石其铭曰  

北邙古原起新阡仁贤同穴闭下泉哀哀孝子不终养苍苍正色谁问天物之常乆有贞石我以德音志神宅千里丘陇不可期白日佳城俟来觌  

崔太常长女墓志铭　　　　前　人  

崔氏长女名某先笄之某年不幸遘疠未几丁烈考太常卿赠吏部尚书常山公难至哀乗之共迫正气以贞元七年秋八月己酉夭于东郡冬十月乙巳兄元方哀奉尚书从先相国于北邙山以长女祔于尚书之侧呜呜女之生也乗髙祖博陵之殊勲曾祖礼部府君之令望先相国之盛业先尚书之重徳何四叶垂裕合为祯祥与夫恶疾至性摧之不胜岂天所助不能移定命乎不然者烈祖显考之徳之【`一有惠也二字恐非`】纯假以溢我我其收之宜施之有年移之他族宜乎起家而居有公卿之位雅人之所歌韩姞者畴离之哉夫内则之美不传于外礼也辱命于其兄者志卒焉铭曰  

崔之九原实维邙阜孝女祔先与天地乆  

王妣夫人农杨氏祔墓志铭  

权德舆  

王妣夫人姓杨氏农人祖敏皇太仆少卿交州都督金乡县公父晏湖州武康县令夫人始笄归于王考府君府君名重而禄薄家肥而身约仕至左辅尉中兵纪纲掾所与游者皆天下隽人贤士大夫【`集作天人是`】无攸遂劝以养之道备焉天寳四年先太保真孝公既孤夫人慈仁训育以文行绍续繇进士第授临清尉蓟县尉安禄山之乱也以大节闻履险违难崎岖色养灭迹人事以扁舟为家至德二年夫人弃孝养于杭州富阳县之行次时四方兵交岁大疫江东尤剧未克归祔此焉宁神先公号咷崩毁因中风湿痹痛【`集作痼`】外除拜御史著作郎皆以疾不只命大厯丁未德舆丁荼蓼贞元戊辰再集艰棘余生未冺积庆所钟因縁践履叨冒崇大以岁时之不易事物之多故乆未迁神心焉若摧言隂阳者利在夘酉元和五年岁直庚寅德舆忝太常卿以明年之吉襄事既具其年猥参宰执【`集作政`】礼不克就乃建宗庙以严蒸尝逮今十二嵗在丁酉德舆以校检吏部尚书理戎汉中拜章上请协用策启先公先太君寿堂于丹徒启夫人寿宫于富阳德【`集作得字`】七月壬寅祔王考府君兆域于东都伊阙县慈水之阳吉自杭抵洛凡二千五百里水陆安静诚信无遗天之佑也惟尊灵幽閟周一甲子罪在孱菲宜当诛殛而懿范遗训流光孕休闺门受祉施于孙子霜露怵惕如惔如酲又德舆之生也后不获逮事逖听令闻靡详万一故合姓之纪岁弃代之享年皆阙焉刻兹介石以永终古铭曰  

惟王母之令德淑明柔克闺门延耀以引以翼王父安卑兮其道未光先公大节兮易名章章伊孤孙之防騃不获逮事庆灵流泽兮积累名器淛河汤汤輤车帷裳伊水之阳祔于幽堂万有千岁兮徽音不忘  

独孤氏亡女墓志铭  

元和十年岁在乙未冬十月二十一日戊午故秘书少监赠绛州刺史独孤郁妻天水权氏寝疾终于京师光福里呜呼吾之女也故哭而识之惟吾门代有懿徳至先君太保贞孝公以大节大行为人伦师表故钟庆于尔而又夭阏其嵗此吾所以不知夫天之所赋也初笄有行未尝逺父母兄弟考室周里常如归宁始绛州以褐衣纳采其后为侍臣史官更掌中外诏诰皆再命或三命十数年间便藩清近烜赫光大天下公议以宰政待之其后【`集作于`】闺门之佐君子供先祀嘻嘻申申有孝有仁乃者吾忝大任绛州居近侍而能婉约劳谦得六姻之和长信宫受册命之岁与母于内朝序位环佩之声相闻党族荣之人情礼意纎微矩度言内则者以为折中嚱夫绛州方强仕不淑尔又未练而殁年止三十一天之报施其何哉始称未亡也惧贻吾忧每敛慼容而为柔色然以沈哀攻中竟不能支悲夫初先舅宪公有重名于时绛州生而孤不得逮事傥冥冥有知将同穴而养于下耶抑智气在上归之于合【`集作冥`】莫耶吾不知也生子二人女一人长男前岁未成童而夭次曰晦生十年矣至性过人未期再丁荼蓼嗷号罔极晦世父右拾遗朗茹终鲜之痛抚之如不孤贞于策得明年六月六日壬寅祔葬于东都寿安县之某原宜琢墓石以永于后吾老矣岂以文为惧他人不知吾女之茂实故隠痛而铭曰  

光未昼而湛晻兮植物方华以稿落兮懿吾女之淑令兮祔君子于防漠已乎已乎吾不知夫神理之有无相国右庶子崔公夫人河东县君栁氏祔葬墓  

志铭　　　　　　　　　　前　人  

贞元十有一年岁在乙亥三月丁丑故相国安平公夫人河东县君考终命于京师安仁里盖春秋若干其孤曰懿伯号侍輤裧以十月庚午返祔于河南某原安平公之旧封礼也夫人姓栁氏代为河汾右族齐周之际中书孝公虬司防景公庆以匪躬厚行为北朝名臣孝公生止戈后周洛州刺史洛州孙皇海州长史憬憬生皇伊阳县丞璿夫人之祖祢也夫人慿积厚之祉体柔嘉之姿既笄归于安平公公始以处士纳采至于佩相印三十年间内则彰闻尝以命妇宜家疏封于本郡又以中宫恤礼为位于内朝斋明以助祭慈惠以厚下褕翟五采副笄六珈幽闲必闻于法度侈汰不萌于心术盛德发于身而被于族姻不可详已始用和乐安于隐约终以淑均居于【`集作于`】显尊大君子之家肥道光其助矣既婴未亡之痛深惟出世之法受微言于顺禅师以莲华普门为方寸津筏宜其永锡眉寿而为大家今则已矣予一不知夫命也懿伯为左千牛脩身纯孝好学居丧得礼长女适农杨征【`集作微`】才半岁有共姜栢舟之誓明识令行伦于古人防女以衿褵来归共承宗事故于夫人之道得周知之懿伯以陵谷之不可以不识哀请论撰大凡以乾元元年合姓贞元二年受封安平公薨八年而夫人捐馆【`集作归`】其铭曰  

于穆夫人徽柔淑温仪于法【`集作徳`】门蹈履内则六姻是式蔼然慈仁鱼轩煌煌佩玉锵锵威仪申申居贫且乐处贵逾约其道可尊不享天【`集作大`】年奄归下泉孰司陶钧哀此孝嗣茕然无恃诉于【`集作于`】苍旻东周故园宰树鲜原裳帷翻翻祔于幽穸刻是贞石厥声长存  

义武军节度使支度营田易定观察处置等使检校司空同中书门下平章事赠太傅上谷郡王张公夫人谷氏墓志铭　　前　人  

夫人姓谷氏魏郡昌乐人其先汉大司农永之后故义武军节度检校司空同中书门下平章事赠太傅上谷郡王张公之夫人也四代祖那律贞观中仕至谏议大夫文馆学士曾祖补衮左羽林军长史祖倚相秘书省正字佐【`集作佑`】兰锜以严禁旅详鲁鱼以考秘文犹未充其才则延耀于后考崇义天寳末以雄畧气敢从渔阳之师每建奇功亟摧强敌歴左武卫将军左金吾卫大将军累兼太仆殿中追赠特进懿是勲庆聚于夫人天资才明动合图史早以衿鞶之诫宜于钟鼎之门百两以纳采三月而助祭克洽中馈至于上公其于佐以纯诚规以策画超冠命妇之道叶赞守臣之劳者有焉建中元年疏附于魏郡三年徙封于邓国徽音法度列在命书贞元七年太傅薨于【`集作于`】理所嗣子今义武军节度易定等州观察处置等使工部尚书易州刺史兼御史大夫延德郡王茂昭能业其勤载延其赏克家禀训宣力抚封六官分职八命作牧虞潭荣养用厚人伦鲁侯燕喜方期寿考伯仲有裕称于北河曳裾于邸第者三持宪于牙门者一贞元十一年以防子银青光禄大夫光禄少卿驸马都尉茂宗既承筑馆之恩来俟执笄之庆方荣着代俄痛终堂以十二年二月丁夘寝疾殁于万年县安仁里享年四十九遗表以车服器用上献王人就第申吊赐绢三百疋布一百端此又恩礼之有加也尚书以其年冬十月甲戌得吉卜于京师少陵原不祔于太傅行古之道也生极井赋没有宠赙恩备终始以荣以哀申命司言之臣采其淑行用琢琬琰铭于墓门铭曰  

鹊巢之德夫人之职辅于上谷啓是邓国淑愼温惠徽柔令色克大闺门施于燕翼万钟虽及九原俄即赋命有涯孝思罔极  

卫国夫人李氏墓志铭　　　前　人  

夫人姓李氏赵郡人前相国司空今戸部尚书燕国于公之室也曾祖仲恩皇蓝田县尉祖琳河南府参军考复司农丞三叶名器卑而婚亲族类为山东冠甲外曾王父裴丞相文献公左右宗为时才臣外王父吏部郎中赠刑部尚书综以文行着于清名舅族多贤与轩冕俱大中外积厚而生夫人兴元元年燕公以南宫郎冕而亲迎其后歴二千石九卿观风贞师焯【`集作煇`】耀大三公相印六职地征勤劳辅佐淑慎和乐鹊巢之均一樛木之逮下采苹之能循法度螽斯之子孙众多实备有焉晋令公侯夫人银印青绶佩水苍玉贞元三年夫人以外命妇封河内县君十九年以元侯内子进卫国夫人广大专静尚柔含德不言而徽音自逺不耀而仪刑可象钟郝之礼法为而不有姬嬴之地望有而不恃于六亲之中薰然以仁煦然如春推心以及物各得其所欲故燕公琴瑟友之钟鼓乐之克成妇顺以赞家道元和十年冬十二月甲辰寝疾薨于安仁里第享年若干不求医祷以顺性命虽知道之君子所难能焉明年春二月庚申祔先姑之茔于兴平县之某原礼也嗣子前太子左赞善大夫正秘书丞方某官季友某官某等永惟免于水火以至冠婚列在朝序率由慈廕自帷堂至于遣奠哀敬有加燕公以德舆于外族为表甥于中台为同列防然之痛俾志斯文公又命方等泣状往行始终详实故如其论次系之以铭铭曰  

燕公之室是内则卫国攸宜淑明柔克环佩然蒸尝吉蠲家肥族睦二十二年如宾之敬循道之性不虑不图奄忽大病茂陵苍苍宰树隂堂幽宅于兹兮德耀不忘  

前京兆府咸阳县丞权公故夫人清河张氏墓  

志铭　　　　　　　　　　前　人  

夫人姓张氏南阳人曾祖铉皇正议大夫恒州刺史祖重晖皇朝议大夫衡州刺史赠太常卿考伯禽皇银青光禄太夫将作少监兼通事舍人奕代以大夫二千石班宣教化而先公赞谒在帝左右兄慿又以卫尉少卿简王傅世其官故表仪风训家法延耀夫人承是吉禄生而懿美大厯十二年既笄归于天水权公公时为冯翊县尉其后薄登封赞咸阳徊翔于周秦甸圻【`集无此二字`】间皆用功次得调满岁食贫则嘻嘻于衡荜之下族属和而家事理抑夫人是赖资性温重闺门整峻每中外六姻有嘉防丧礼必羞必赴周旋法度女士宪焉而不得鸣珈佩玉大中馈命也贞元十八年夏四月暴婴疾疠终于京师新昌里春秋若干秋九月窆于某县某原从吉筮也支子某等充穷杖【`集作抆`】泣捧是圆石以下可不识命从祖兄子铭之其词曰  

在汉七貂族之盛兮常山衡阳休有庆兮父兄仍代赞名命兮展彼夫人来合姓兮徽柔静专家道正兮生也有涯斯大病兮刍灵广栁掩泉迳兮刻此贞珉彰淑令兮  

## 文苑英华卷九百六十八

宋　李昉等　编妇人六  

王使君夫人崔氏墓志一首  

许县丞夫人韦氏墓志一首  

何少府夫人卢氏墓志一首  

李少府夫人卢氏墓志一首  

栁赞府夫人权氏墓志一首  

王侍郎太夫人刘氏墓志一首  

裴府君夫人栁氏墓志一首  

亡妻杨氏墓志一首  

朝议大夫洋州刺史王君夫人博陵县君崔氏  

祔葬墓志铭　　　　　　　权德舆  

夫人姓崔氏博陵安平人皇鳯阁侍郎平章事博陵郡晖【`集作暐是`】之曾孙礼部侍郎璩之孙侍御史贲之息女洋州刺史琅琊王君澄之嘉偶崔氏自汉济北长岑代为文宗王氏自晋睢陵即丘继生元臣二族之茂范蔚宗沈休文推本言之矣重以母后中宗之际石泉博陵二先正有经纶代命之材推戴格天之业延耀济美为祥为祉为君子为士女合姓好逑与他族不侔夫人未笄累失恃怙旁无兄弟泣血襄事奉二尊裳帏间闗道途自钟陵抵洛邑哀敬与礼三者无违神祐纯孝为宗姻所叹某年从父兄纵盛选卿才故王君纳采焉王君以才器政事连辟公府歴御史司直为河南纪纲掾改阳翟令入为尚书屯田郎出刺洋州柔嘉左右叶是休徳初洋州同气八人名居【`集作位`】焯于当时冢妇介妇必华宗淑诘夫人赞宗事供先祀鼔琴诵诗姿操闲【`集作嫺`】雅奉上以诚羣居用和外言内言不越于阃朝服祭服必成于手洋州捐馆二十年而夫人殁于栎阳之别墅时贞元十九年秋七月某甲子盖年五十一初洋州娶荥阳郑氏生子曰造而夭夫人以继室生子三人曰廼曰逵曰迈母仪均养皆为良士造仕至蓝田尉乃修词与计偕逵迈咸以门资分佐环列哀号罔极泣问防二十年冬十月某甲子祔于洋州之旧封先是洋州犹子兴平尉源长受夫人之理命曰吾与尔二门积徳奕代铭表必咨时文先舅之碑吏部赵郡李公实为之先君之志从翁太傅文贞公实为之且以德舆于夫人有通世之旧猥求论譔泣状遗懿实而不华是用采获以铭内则铭曰  

安平临圻右族蕃滋仁贤是仪好合嘻嘻乃封故地象服斯贵谅无攸遂亦劝以义妇顺彰闻母仪可尊肃肃闺门四男晨昏吁嗟风树奄閟泉路鲁人之祔皇辟之墓镂兹淑声永识防防  

湖州武康县丞许君夫人京兆韦氏墓志铭  

前　人  

夫人姓【`集无姓字`】韦氏京兆杜陵人楚傅汉相之后分封竞美以至周郧襄公孝寛为宗门龙曾祖某某官祖某某官父楚器皇太子宫门郎其外族陇西李氏凉武昭王盛后魏司空文穆公冲隋绛郡公礼【`集作李`】成之世德舆之从母姊【`集作娣`】也中外华阀乃生淑喆防失恃怙先太君保而养之犹女子子焉既笄归于某郡许授授循里喻义调常州义兴尉湖州武康丞满岁葺田庐于霅溪之上忘怀进取夫人赞家道以供先祀诫宗伯而馌冀缺许君之动静无悔抑有助焉所从之禄甚薄不及偕老徙宅教子宜家佐馂闺门之礼有同严君才识所及过人逺甚虽内外之言不越于阃而人事物理皆能折中焉凡结褵二十五岁而称未亡人又十五岁而不举火时元和二年正月某甲子春秋五十九其子士俭谨敏属诗书未与计偕者不忍违养故也泣访蓍蔡得十月某甲子吉权祔于皇辟之封惟夫人有姿操徽范不得被鱼轩翟茀之饰独振内则而传母仪孝子冢妇居丧率礼无违而哀有余姻党称焉呜呼孩提相长实均同气今视士俭犹吾之出焉士俭缄哀词治【`集作理`】命请刻圆石屑涕直书寄兹沈痛铭曰  

士之积【`集作赞`】行未必丰禄有美夫人不登象服从夫也有德有仪训子也恩斯勤斯劝以义兮道之慈养未及兮命夺之服在缌兮心若朞刻琬琰兮涕铅洟【`集作流涕洟`】  

洛阳尉何君夫人范阳卢氏墓志铭  

前　人  

夫人姓卢氏范阳人曾祖仁皇相州录事参军祖不勤皇寿州霍山县丞父随皇太原府祁县丞三世冲晦皆不至大官故夫人钟其粹美生为嫔则以既笄之年归庐江何君官至洛阳县尉夫人有辅赞之美柔明之行诚顺孝慈以内则为师故得六姻之和而礼无违者乾元中何君早世夫人训字诸孤动必以方长子士程为苏州嘉兴尉防子士乂儒行修明或史【`集作吏`】或文克荷先构有女二人长适河东裴氏次适博陵崔氏皆奉母之训宜其家室非导之教之之至其及此欤以兴元元年三月日考终命于嘉兴年六十一士程士乂等谋及筮以某月日权厝润州未克返塟故也夫人即考功员外郎士干之世母也予尝接考功游获闻行实故不敢辞二孤之请刻石以铭之辞曰  

婉彼夫人淑明柔克周旋动用率由四德不享蕃祉不跻寿域二连之哀哀何有极  

润州丹阳县尉李公夫人范阳卢氏墓志铭  

前　人  

夫人姓卢氏范阳人北齐黄门侍郎思道之五代孙也曾祖悌皇髙道不仕祖纲皇城门郎父侑皇太原县尉虽仕皆数命以至沦谢而皆饰行懿文有当时之誉明德奕世诞生夫人既笄嫔于李公李公为乌程丹阳二县尉夫人居贫守约动必由礼谦敬以睦中外吉蠲以奉蒸尝甘粝梁服澣濯中馈式叙和乐嘻嘻有嘉闻而无攸遂一纪于兹矣尝闻善余庆谦受益岂前志之谬欤将有必定之数欤既而奄忽遘疾不翌日而大渐以大厯十一年月日殁于丹阳之私第享年若干某月日权厝于县之五里原从宜也生子数人早岁夭落今之存者女子三人长者生才六霜其次差以防矣虽礼所未及而号不絶声然行路为之憯戚公以为鼓盆伤神两不中节而钟情之哀可胜既乎且虞陵谷之变也乃命权氏甥德舆为之铭曰  

去夏屋之渠渠兮即孤丘之峩峩往不可复兮沈痛如何薤露蒿里兮古有哀歌  

睦州桐庐丞栁君故夫人天水权氏墓志铭  

前　人  

夫人姓权氏天水洛阳人十二代祖翼前秦仆射安丘敬公其后至周隋间有佐命功代荷茅土者三叶以至曾王父滑州匡城县令崇本王父益州成都县尉无待【`集作侍`】烈考许州临颍县令伋成都以太学进士擢第临颍判入甲科皆以文学著名粹行纯气有以钟下夫人生而敏异姿性端明懿行全识发于天授而和敬以事长慈惠以祔下窈窕德象动成仪度机鉴精辨而深自晦黙伯仲甥侄等每有疑理滞义多所咨访夫人不得已而后言言必中伦诚顺之道自中形外外内族姻之中瞻其仪形刚戾者顺不仁者化以贞元二年三【`集作正`】月归河东栁君君为睦州桐庐丞方谓有鱼轩象服之庆偕老宜家之寿不幸遘疾疠以其年七月日终于桐庐之官舍享年若干自设帨至于属纩九族无间言终食无违德宜乎绥福履而介眉寿备祭服以参蠒馆而迫阨终身莫申其道六姻安仰为善者惑岂善庆昭报之言妄作耶将寿夭淹速之度固有所定耶栁君奉其丧以某月日权厝于丹阳县某原窦氏伯娣之茔次从遗防也从父兄子德舆一二羣从衔茹永痛书实录于墓石铭曰  

采蘩采苹列于诗人恭惟淑明与古为邻嘉玉粹温蕣英氛氲【`集作芬蒀`】凄风夜壑销铄堙沦命不可问兮从古云云追琢淑德兮用识幽坟  

户部侍郎王公【`集作君`】先太夫人河间刘氏墓志  

铭　　　　　　　　　　　栁宗元  

夫人刘姓【`集作姓刘`】其先汉河间王王有明德世绍显懿至于唐有文昭者为绵州刺史号为良牧其嗣慎言为仙居令光州长史克荷于前人光州【`一有君字`】夫人之父也夫人既笄五年从于北海王府君讳某府君举明经授任城尉佐金吾卫兵曹修经术以求圣人之道通古今以推一王之典防世多难不克如志卒以隠终夫人生二子长曰伦举五经早夭少曰叔文坚明直亮有文武之用贞元中待诏禁中以道合于储后凡十有八载献可替否有匡弼调防之勤先帝弃万姓嗣皇承大位公居禁中訏谟定命有扶翼经纬之绩由苏州司功参军为起居舍人翰林学士将明出纳有弥纶变通【`集作通变`】之劳副经邦阜财之职加户部侍郎赐紫金鱼袋重轻开闭有和钧肃给之効内赞谟画不废其位凡执事十四旬有六日利安之道将施于人而夫人终于堂盖贞元【`集有之字`】二十一年六月二十日也知道之士为苍生惜焉天子使中谒者临问其家赙以布帛呜呼夫人之在女氏也贞顺以自处孝谨以有奉其在夫族也祗敬以承上严肃以涖下事良人四十有九年而勤劳不懈生戸部五十有三年而教戒无阙年七十有九而户部之道闻于天下为大僚垂紫绶以就奉养公卿侯王咸集【`集作造`】于门既寿而昌人【`集作世`】用羡慕然而天子有诏俾定封邑有司稽于论次终以不及时有痛焉是年八月某日祔于兵曹府君之墓铭曰  

夫人之德温柔敬直承于隂教式是嫔则克生良子用懿美有文有武我化理天子是毗邦人是望金章【`集作若若`】紫绶荣于髙堂惟昔孟氏号为母师在汉称贤有戒不疑懿懿【`一作哉`】夫人维其似之山北之里【`集作中`】神禾之原问于灵閟此显魂勒石垂休永永万年  

亡姊前京兆府参军裴君夫人墓志  

前　人  

栁氏至于唐其著者中书令讳奭中书之弟之子曰徐州府君讳子夏实有孝德世其家业清池府君讳从裕继之以茂实德清府君讳察躬承之以善政以至于侍御史府君讳镇用贞信劲正达于邦家克生贤女以女【`集作配`】于裴氏裴氏至于唐其著者礼部尚书讳行俭礼部之子曰侍中讳光庭嗣用忠肃书于国史祠部府君讳贞业之以真直以至于金吾府君讳敬用纯懿端亮闻于天下实生良子以配夫人焉【`集无焉字`】呜呼夫人与仁孝偕生以礼顺偕长始于家纯如也终于夫族穆如也其为子道也孝以和恭以惠取与承顺必称所欲先公【`集作君`】与慈尊恩遇尤厚故夫人侍侧无威怒之教焉天祸弊族夙遭大故我诸孤奉太夫人之养不敢图死至于复常夫人三岁无汤沐无盐酪顿踊呌号哀彻天地外除发不胜笄体不胜带太夫人泣而命之内【`集作固`】犹不食朝夕谕诲仅而济焉其为妻道也贞顺之宜恒服于身体疑忌之虑不萌于心术忿懥之色不兆于容貌同焉而合于礼婉焉而得其正其为妇道也惟聴顺谨敬睦姻任【`集作仁`】恤之行甚备常以不幸不及舅姑之养用为大恨是故相春秋之亊眂涤濯羞簠簋劳以待旦每怵惕之感至焉则又移其孝于兄公安公【`集作裴氏之门`】而以睦于冢妇介妇必敬必亲上以不失其赤子之心姻族归厚率由是也呜呼我之大谴欤裴氏子之大不幸欤以夫人之德行宜贵寿宜康宁然而年始三十不克至于寿良人官为参军不及偕其贵骨髓之疾实钟于身以贞元十六年三月十三日甲子终于光德里第痛矣夫始夫人之疾也夫人之族视之如已宗其家老长妾臧获之微皆以其私奔谒于道路祷鬼神问卜筮者相及也既病太夫人在侧尚虑积忧伤于尊怀犹持形立气绐以少间故二稚未齓良人在逺不及有绪言遗念以传于【`一作于`】后则我呼天之痛宜有加焉呜呼天胡厚是懿德而阙其报施独何心【`集作咎`】欤余一【`集无此字非`】不知天之忍也既逾月良人至自洛师望门而哭曰无以立吾家成吾身矣凡生三子防曰崔七先夫人八月而殒魂气无不之也次曰崔六后夫人五旬而夭因祔焉今其存者曰崔五幸无恙托于乳媪似虞水火哀哉其年八月十八日甲子安厝于长安县之神禾原从于先茔祔于皇姑宜也母弟号哭而为之志毒痛慿塞略不能具敢告无愧辞无溢美庶用正直克安神心呜呼至亲【`集作哀`】无文至敬不饰故无其辞  

亡妻农杨氏墓志　　　　　前　人  

亡妻农杨氏讳某髙祖皇司勲郎中讳元政司勲生殿中侍御史讳志殿中生醴泉县尉讳成名醴泉生今礼部郎中凝世【`集作代`】济仁孝号为德门郎中娶于陇西李氏生夫人夫人生三年而皇妣即世外王父兼居方伯连帅之任歴刺南部夫人自防及笄依于外族所以抚爱视遇者殆过厚焉夫人小心敬顺居宠益畏终始无骄盈之色亲党难之五岁属先妣之忌饭僧于仁祠就问其故保傅以告遂号泣不食每及是日必遑遑涕慕抱终身之戚焉及许嫁于我柔日既卜乃归于栁氏恭惟先府君重崇友道于郎中最深髫稚好言始于善谑虽间在他国终无异辞凡十有三嵗而二姓克合奉初言也夫人既归事太夫人备敬养之道敦睦夫党致肃雍之美主中馈佐蒸尝怵愓之仪【`集作义`】表于宗门太夫人尝曰自吾得新妇増一孝女况又通家爱之如已子崔氏裴氏二姊视之如兄弟故二族之好异于他门然以素被足疾不良能【`集作能良`】行未三嵗孕而不育厥疾増甚明年以谒医救药之便来归女氏永宁里之私第八月一日甲子至于大病【`集作疾`】年始二十有三呜呼痛哉以夫人之柔顺淑茂宜延于上寿端明惠和宜齿于贵位生知孝爱之本宜承于余庆是三者皆虚其应天可问乎衰门多舋上天无佑故自辛未逮于兹嵗累服齐斩继纒哀酷其间冠衣纯采朞月者三而已矣无乃以是累夫人之寿欤悼恸之懐曷月而已【`集有已矣`】哀夫遂以九月五日庚午克葬于万年县栖鳯原从先茔礼也是嵗唐贞元十五年龙集已夘为之志云  

坤徳柔顺妇道肃雍惟若人兮婉娩淑姿锵翔令容委穷尘兮佳城郁郁闭白日兮之死同穴归此室兮  

## 文苑英华卷九百六十九

　宋　李昉等　编妇人七  

河东县太君卢氏墓志一首  

赵郡夫人李氏墓志一首  

裴海州夫人李氏墓志一首  

贤妃韦氏墓志一首  

元长史夫人郑氏墓志一首  

岐阳公主墓志一首  

先太夫人河东县太君卢氏归祔志  

栁宗元  

先夫人姓卢氏讳某世家涿郡寿止六十有八元和元年嵗次丙戌五月十五日弃代于永州零陵佛寺明年某月日安祔于京兆万年栖鳯原先侍御史府君之墓其孤有罪衔哀待刑不得归奉丧事以尽其志侄洎夫人兄之子礼承事焉呜呼天乎太夫人有子不令而陷于大僇徙播疠土医巫药膳之不具以速天祸非天降之酷将不幸而有恶子以及是也今又【`集作又令`】无适主以天地有穷此寃无穷既举葬纼犹以不孝【`集作肖`】之辞拟述先徳且志其酷焉尝逮事伯舅闻其称太夫人之行以教曰汝宜知之七嵗通毛诗及刘氏列女传斟酌而行不坠其有【`集作防`】汝宗大家也既事舅姑周睦姻族栁氏之孝仁益闻嵗恶少食不自足而饱孤防是良难也又尝侍先君有闻如舅氏之谓且曰吾所读旧史及诸子书夫人闻而尽知之无遗者某始四嵗居京城西田庐中先君在呉家无书太夫人教古赋十四首皆【`集注作日`】讽诵之以诗礼图史及剪刺纬结【`集作剪制缕结`】授诸女及长皆为名妇先君之仕也伯母叔母姑姊妹子侄虽逺在数千里之外必奉迎以来太夫人之承之也尊已者敬之如臣事君下已者慈之如母畜子敌已者友之如兄弟无不得志者也诸姑之有归必废寝食礼既备常有劳疾先君将改王父母太夫人泣以莅事既具而大故及焉不得成礼既得命于朝只奉教曰汝忘大亊乎吾冢妇也今也宜老而唯是则不敢暇抑将任焉茍有日吾其行也及命为邵州又喜曰吾愿得矣竟不至官而及于罪是岁之初天子加恩羣臣以宗元任御史尚书郎封太夫人河东县太君八月防册太上皇后于兴庆宫礼无违者既至永州又奉教曰汝唯不恭宪度既获戾矣今将大儆于后以盖前恶敬惧而已茍能若是吾何恨哉明者不悼往事吾未尝有戚戚也而卒以无孝道不能有报焉丧主子宗妇七岁而不果娶窜穷徼人多疾殃灾【`集作炎`】暑熇蒸其下卑湿非所以养也诊视无所问药石无所求祷祠无所实苍黄呌呼遂遘大罚天乎神乎其忍是乎而独生者谁也为祸为逆又顽狠而不得死逾月逾时以至于【`集于字作于`】灵车逺去而身独止堂暂开而目不见孤囚穷絷魄逝心懐【`一作壊`】苍天苍天有如斯耶有如是耶而犹言犹食者何如人耶已矣已矣穷天下之声无以舒其哀矣尽天下之辞无以传其酷矣刻之坚石措之幽隂终天而止矣伯祖妣赵郡李夫人墓志铭　前　人  

夫人姓李氏辩族姓者曰赵郡赞皇之东祖祖某为某官父冲为单父尉夫人生于良族嶷然殊异及笄徳充于容行践于言高朗而不伤其柔严恪而不害其和特善女红剪制之事又能为雅琴奏声操缦之具妇道既备宜为君子之配偶焉我伯祖临邛令府君讳某受夫人于李氏之庙而归于正室临邛府君之先曰我曾王父清池府君讳从裕清池之先曰徐州府君讳子夏又其先曰常侍府君讳楷常侍之兄曰中书令讳奭自中书以【`集作已`】上为宰相四世噫我伯祖以宗冑硕大而济其德厚夫人以族属清显而修其礼范合二姓以承先祖为士者荣之故佐奉养承祭祀妇徳用光家道甚宜无何伯祖终于临邛而窆焉夫人从子而返于淮浒呜呼我先府君每得仕未尝不奉迎供养必诚必亲男既立必使之有禄仕女必使之有家将嫁已子必先择良士可以配诸姑者定然后议焉仲父殿中侍御史府君由是志也夫人生男一人讳某不幸终于宣州旌德尉女三人皆得良婿陇西李伯和为子丞病痹癈痼而没太原王纾今为右补阙颍川陈苌为校书郎渭南尉知名贞元十六年王氏始定省扶持自州至于京师道路遇疾遂馆于陈氏以诸婿之良诸女之养无不得意焉享年八十一是岁六月二十九日终于平康里自小敛至于大敛比及葬则二婿实参主之有孙二人长曰曹郎奉之以缞而正于位八月二十四日葬于万年县之少陵原实栖鳯原介于我先府君仲父二兆之间神心之所安也呜呼嗣子早夭临卭万里以岁之不易未克合祔哀孰甚焉诸姑命【`栁州本作合`】宗元【`崇本无此二字`】以为斯志以从人之道内夫家外父母且又葬于我志于我故叙栁氏为备铭曰  

蔼其芳寿且康大梁鹑火沈幽光夙沦夫子嗣又丧【`平声`】蒲【`集作輤`】帷不复岷之阳兆灵趾栖鳯里艮之山兑之水灵之车当返此子孙百代承灵祉谁之言者青乌子  

海州刺史裴君夫人李氏墓志铭  

白居易  

夫人赞皇县君李氏赵郡髙邑人也六代祖素立安南都防五代祖休烈赵州刺史高祖讳志逺天官侍郎曽祖讳畬国子司业祖讳承工部尚书湖南观察使考讳藩门下侍郎同平章事赠戸部尚书夫人讳娥相国长女也适河东裴君克谅谅今为海州刺史一子曰鐬左卫骑曹参军一女适陇西李遂遂为寿州刺史参军由此而上得于国史家谍云夫人为相门之女邦君之妻不以华贵骄人能用恭俭克已抚下若子敬夫如賔衣食之余旁给五服亲族之饥寒者又有余散活【`集作沽`】先代仆使之老病者又有余分施佛寺僧徒之不足者澣衣菲食服勤礼法礼法之外讽释典持直言栖心空门等观生死故治家之日欣然自适捐馆之夕恬然如归寳厯三年三月一日疾终于海州官第其嵗十一月十四日归祔于某所先茔享年五十有四夫人之从裴君也歴官九任凡三十一年族睦家肥辅佐之力也由此而上得于裴君状云夫源逺者流长根深者枝茂噫李氏之世禄也德有所从来矧相国端方亷雅孝友忠肃自从事彭城登庸宰府不以夷险而迁其道宜乎居极位享贤名也夫人敬恭勤俭柔顺慈惠自女于室归于家不以初终而怠其行宜乎启封邑光德门也裴君脩文达政洁已爱人自佐邑从军连牧二郡不以寒暑而易其心宜乎荷百禄号良二千石也呜呼非此父不生其【`集作此`】女非是夫不称是妻斯所谓类以相从合而具美者也论譔表志其可阙乎铭曰  

高邑之祥降于李氏相门之庆钟于女子女子有行归老【`集作我`】裴君君亦良士宜贤夫人夫人虽殁风躅具存勒铭泉户作范闺门  

贤妃京兆韦氏墓志铭　　　前　人  

德宗圣文神武皇帝元妃韦氏讳某字某京兆人也曾祖某某官祖某某官父某某官妃即某官府君第某女也母曰永穆公主元和四年四月某日妃薨于某所以其年四月某日诏葬于万年县上好里洪平原上悼焉哀荣之礼有以加等【`集作焉`】呜呼惟韦氏代德宦业族系昏戚有国史家谍存焉今奉诏但书地及时与妃之所以曰贤之义而已贞元中沙麓【`集作鹿`】上仙长秋虚位凡六御【`集作六十未详`】九御之政多聴于妃妃先以采蘩之职【`集作成`】奉于上故能助霜露之感荐于九庙次以樛木之德逮于下故能分云雨之泽洽于六宫其余坐论妇道行赞内理服用必中度故组紃有常训言动必中节故环佩有常声二十七【`集作七十二非`】年礼无违者册命曰贤不亦宜哉永贞中【`集作贞元中非`】号奉宫车誓留园寝麻衣告朔蓬首致哀执匪懈之心侍【`集作视`】奠于灵座脩无上之道荐福于崇陵殆兹殁身不衰其志故塟之日掌文之臣白居易得以无愧之词志于墓而铭曰  

京兆阡兮洪平原兮岁己丑兮日丁酉兮惟土田兮与时日兮蓍兮偕言吉峩峩新坟兮葬者谁德宗皇帝韦贤妃  

河南元府君夫人郑氏墓志铭　前　人  

有唐元和元年九月十六日故朝【`集本文粹并作中`】散大夫尚书比部郎中舒王府长史河南元府君讳寛夫人荥阳县太君荥阳【`二本无此二字`】郑氏年六十寝疾殁于万年县靖安里私第越明年二月十五日权祔于咸阳县奉贤里洪渎源从先姑之茔也夫人曾祖讳逺思官至郑州刺史赠太常卿王父讳朝散大夫易州司马父讳济睦州刺史夫人即睦州次女也其出范阳卢氏外祖讳平子京兆府泾阳县令夫人有四子二女长曰泝【`集作沂`】蔡州汝阳县尉次曰秬京兆府万年县尉次曰积同州韩【`蜀本作韦非`】城县尉次曰稹河南府河南县尉长女适吴郡陆翰为监察御史次为比丘尼曰【`二本作名`】真一二女不幸皆先夫人殁府君之为比部也夫人始封荥阳县君从夫之【`二本无之字下同`】贵也稹之为拾遗也夫人进封荥阳县太君从子之贵也天下有五甲姓荥阳郑氏居其一郑之勲德官爵有国史在郑之原婚姻【`二本作源流婚媾`】有家谍在比部府君世禄官政文行有故京兆尹郑云逵之志在今所叙者但书夫人之事而已初夫人为女时事父母以孝闻友兄姊睦弟妹以悌闻发自生知不因师训其淑性有如此者夫人为妇时元氏世食贫然以丰洁家祠【`二本作祀`】传为治训【`二字二本作贻燕之训`】夫人每及时祭则终夜不寝煎和涤濯必躬亲之虽隆暑沍【`蜀作祈`】寒之时而服勤亲馈面无劳色其诚敬有如此者元氏郑氏【`四字集作元郑`】皆大族合而为亲【`二本无此二字`】姻表滋盛【`二本作多`】凡中外吉凶之礼有疑议者皆质于夫人夫人从而酌之靡不中礼其明达有如此者夫人为母时府君既没积与稹方髫齓家贫无师以受业夫人亲执诗书诲而不倦四五年间二子皆以通经入仕积即【`二本作既`】第判入等授秘书省校书郎属今天子始践祚策三科以拔天下贤俊中第者凡十八人而稹冠其首焉由校书郎拜右【`二本作左`】拾遗不数月谠言直声动于朝廷以是出为河南尉长女既适陆氏陆氏有舅姑多姻族于是以顺奉上以惠逮下二纪而殁妇道不衰内外六姻仰为仪范非夫人恂恂孜孜善诱所至则曷能使子达于邦女宜其家哉其教诲有如此者既而诸子虽逮事【`二本作迭仕`】禄秩【`集作稍`】甚薄每至日【`二本作月`】给食时给衣皆始自孤弱者次及疎贱者由是衣无常主厨无异膳亲者悦疎者来故佣保乳母之类有冻馁垂白不忍去元氏之门者而况臧获辈乎其仁爱有如此者自夫人母其家殆二十五年专用训诫除去鞭朴常以正顔色训诸女诸【`集无此字`】妇其心兢兢战战【`四字二本作战兢`】如履于氷常以正辞气诫诸子诸【`集无此字`】孙诸子诸【`集无此字`】孙其心愧耻若挞于市由是纳下于少过致家于太和婢仆终岁不闻忿争童孺成人不识槚楚闺门之内熙熙然如古时人也其慈训有如此者噫昔漆室缇萦之徒烈女也及为妇则无闻伯宗梁鸿之妻哲妇也及为母则无闻文伯孟氏之亲贤母也为女为妇时亦无闻今夫人女美如此妇德又如此母仪又如此三者具美可以冠古今矣呜呼惟夫人之道移于他则何用不臧乎若引而伸之可以肥一国焉则闗睢鹊巢之化斯不逺矣若推而广之可以肥天下焉则姜源文母之道【`集作风`】斯不逺矣岂止于训四子以圣善化一家于仁厚者哉居易不佞辱以【`集本文粹作与`】夫人之防子稹为执友故聆夫人之美最熟稹泣血孺慕哀恸他人托为譔述书于墓石斯古孝子显父母之志也呜呼斯文之作岂直为【`二本作若`】是而已哉亦使【`文粹作欲`】百代之下闻夫人之风过【`文粹作覩`】夫人之墓者使悍妻和嚚母慈不逊之女顺云尔铭曰  

元和岁丁亥春咸阳道渭水滨云谁之墓郑夫人  

岐阳公主墓志铭　　　　　杜　牧  

宪宗皇帝即位八年出嫡女册封岐阳公主下嫁于今工部尚书判度支杜公悰始宪宗时宰相权德舆有婿独孤郁为翰林学士帝爱其材因命宰相曰我有【`集无此字`】嫡女既笄可嫁德舆得婿独孤郁我岂不得耶可求其比后丞相吉甫进言曰前所奉诏臣谨搜其人因名我烈祖司徒岐公曰有孙儿悰年始弱冠有德行文学秀朗严整臣尝为司徒吏熟其家事官族世婚习尚守治臣一皆忖量【`集作度`】疑悰可以奉诏帝即召尚书见与语大悦授殿中少监服章金紫以元和八年某月日主下嫁于杜氏上御正殿礼毕由西朝堂出节幡鼓铎仪物毕备引就昌化里赐第上御延喜楼驻止主轮尚书及宾侍酒食金帛奏内乐降嫔御送行赐第堂有四庑缋椽藻栌丹白其壁龙首水为沼主外族因请愿以尚父汾阳王大通里亭沼为主别馆当其时隆贵显荣莫与为比主实宪宗皇帝嫡女穆宗皇帝母妹敬宗皇帝今天子亲姑尚父汾阳王子仪外曾孙太皇太后始以正妃事宪宗以太后太皇太后爱【`一作受`】养三朝凡四十年德厚慈恕化充六宫主以一女之爱降于杜氏逮事舅姑杜氏大族其他宜为妇礼者不翅数十人主卑委怡顺奉上抚下终日惕惕屏息拜起一用【`集作同`】家人礼度二十余平人未尝以丝发间指为贵骄始与尚书合谋曰上所赐奴婢卒不肯穷屈奏请纳之上嘉叹许可因锡其直悉自市寒贱可制指者自是闭门落然不闻人声尚书读书考今古治乱主职妇事承奉夫族时岁献馈吉凶赙助必亲自经手池塞馆侈【`直尔反`】辟毬场种树不数十年缙绅间杂然称尚书为贤主妇尚书旋出为沣州刺史主后为尚书行郡县闻主且至杀牛羊犬为数百人供具主从【`从字集作至后`】不二十人六七婢乗驴阘葺约所至不得肉食驿吏立门外舁飰食以返不数日【`集有间字`】闻于京师众谍説以为异事尚书在沣州三年主始入后出中间不识刺史防屏尚书治沣州考理行为天下第一后为大司农【`集作徒非`】京兆尹鳯翔节度使朝廷屈指比数以为凡有中外重难非尚书不可主贤益彰虽至宫闱贵号亦加尊敬姑凉国太夫人寝疾比丧及主奉养蚤夜不解带亲自尝药粥饭【`集作饮`】不经心手一不以进既而哭泣哀号感动他人尚书后为忠武军节度使所治许州创为节度府五十年南迫于蔡屋室庳陋主居无正堂处东攴屋恬然六年许军强雄且撑剧冦自始多用武臣治各出已部曲家人疵政肔【`代尔反集作弛`】法习为循常有司用此【`集无此字`】比边障逺地掷置不问民亦甘心尚书再治之老民相率两走阙下遮丞相马叩头乞畱请树生祠及诏追去攀縁携扶哭于道路尚书治外主治内尚书所至必称崱崱【`士力切`】为名公伟人主实有内助焉穆宗以太【`集无太字`】皇太后故【`集作敬`】主尤为亲信俯首益卑车服侍使愈自贬抑觐谒温凊外口不言他事讫穆宗朝人不以亲贵称当贞元时德宗行姑息之政王武俊王士真张孝忠子聨为国壻宪宗初宠于頔来朝以其子配以长女皆挟恩佩势聚少侠狗马为事日遮【`集无此字`】截驰道纵击平人豪取民物官不敢问戚里相尚不以为穷【`四字集作不以为穷弱`】自主降于尚书壁絶外之初怒中笑后皆敬畏累圣亦指示主德以诫警之至于今日【`集作以`】主尚书显重于中外戚里亦皆自检敛随长短为善于是旧俗灭不复有尚书自许奉急追诏主有疾小愈强不肯留曰去朝兴敬【`集作庆是`】宫纵死于道吾无恨以开成二年十一月某日薨于汝州长桥驿亭【`集作享`】年若干上废朝三日某年十二月某日主丧至京师比及葬两宫吊问相继于道开成三年某月日上御正殿诏丞相嗣复摄中书令正衙宣册諡曰庄淑大长公主某年月日祔葬于万平县洪源乡少陵原尚书先茔礼也生男二人长曰辅九年十岁次曰杨十始二岁女二人某于尚书为从父弟得以实铭铭曰  

章武皇帝唐中兴主刑于正妃教及嫡女婉婉帝子下嫁时贤影逐响答随顺缠绵杜氏大族枝蔓蝉聮上有舅姑髙堂俨然螭绶章玉佩金轩养色悦意侍后承前人不我贵敬不【`集作我敬`】我防始终尽礼大小周旋余二十年谁兴间言贵不召骄富不期侈具【`集作是`】此四者倐相首尾自古名士或泥于此孰谓帝子超脱摆弃妇职是勤夫言是指池荒馆陊屏外不履淑德柔风天下倾耳宜乎寿考妇女婚子不锡全祉孰提神纪幽石有志显笔有史流于千祀  

## 文苑英华卷九百七十

　宋　李昉等　编墓表  

张法曹墓表一首　　　独孤秘监墓表一首权少监墓表一首　　　吕秘监墓表一首栁侍御墓表一首　　　栁明府墓表一首陆给事墓表一首  

河南府法曹参军张公墓表　独孤及  

有唐逸士呉郡张师冲和纯粹辩博闳达卓荦好古傥荡逸羣官不近名唯代耕是媒【`集作谋`】贞不絶俗以忘机为心秀才髙第起家临濮县尉歴冯翊伊阙二县主簿贞元元年拜监察御史御史中丞郑旻【`集作昊`】之拥旄济江辟为从事转河南府法曹参军凡歴官五政享年五十八忘怀乐道终始以之攘臂于寿【`集作爵`】禄声利得丧亏盈之间如浮云无心野鹤独立形全神全身与化俱上元二年八月辛卯终于呉郡私第其孤惟俭惟静能禀謩训弱岁皆精左氏谷梁春秋藐尔在疚零丁何怙季弟秘书省正字曰从申乃茹天伦之哀谋及卜筮以是岁九月二十八日权窆于虎丘山之西原礼也初公祖捐之隋大业中进士甲科位至御史尚书水部郎捐之生烈考法【`集作复`】以硕学丽藻名动京师亦举进士自监察御史为防稽令文雅之庆施于【`集作于`】后昆故擢秀才而衣绣衣者及公三叶君子以为荣少好学【`集无此字`】黄老且修禅慧晩节传【`集作持`】六经防言以遗三子三圣之学不坠于地君子以为博恢谐不羁颉颃傲世视轩冕缨绂无非【`二字集作如`】尘埃必也临事能防义形于色推贤达善不进不止君子以为达当伊川启戎歴阳为鱼公力窘身陷者至于再涵泳沸鼎厉揭横流而迹无缁磷忧患不能及君子以为智宜享黄发而升青云天乎降凶殱我仁人呜呼先生往无返期谈薮清风词林逸韵墨池真草三事永絶凡今友朋可胜恸【`集作痛`】乎恐后代丘垅将平川泽相失求遗迹者莫知德音之所始乃志之以石永为灵表  

朝散大夫颍川郡长史赠秘书监河南独孤墓  

表　　　　　　　　　　　前　人  

公讳某其先刘氏出自汉世祖光武皇帝之裔世祖生沛献王辅辅生厘厘生定定生节节生丐丐生长子广嗣王位少【`集作次`】子廙仕汉为洛阳令廙生穆穆生进伯为度辽将军击匈奴兵少援不至战败为单于所获迁居独孤山下生尸利单于加以谷蠡王之位号独孤部尸利生乌和乌和生二子长曰去卑为右贤王建安中献帝自长安东归有李傕郭汜之乱左贤王率其部卫车驾还洛阳【`集无阳字`】遂徙迁【`集无迁字`】许后【`集后复`】归国卒次弟猛代立生富【`集作嗣下同`】论富论生路孤路孤生眷眷生罗辰从魏孝文帝迁都洛阳为司州洛阳人始以独孤【`二字集作其`】部为氏氏用勲伐赐爵永安公位征东将军定州刺史征东生万龄官至廷尉諡曰贞廷尉生稽字延平善左右射学穷金匮之奥魏世祖初从平滑台以功授散骑常侍歴守冀定相三州时新定律令慎选廷尉征公拜焉再世为法官俱以亷平不苛显名当时荣之加镇东将军薨諡曰文镇东生归辩聪而才又为镇东薨赠太尉太尉生冀希颜以博学侍讲东宫歴安南将军定州刺史赠司徒司徒生永业以文武为备佐齐王【`集作主`】入洛定邺都督幽洛二州由行台尚书令升司徒封临川郡王语在齐史临川王生子佳在齐为劲武【`集作弩`】将军在周为仪同三司在隋守怀朔【`集作清逺`】镇握节死难赠并州刺史并州生义顺武德中歴户【`集作民`】部侍郎尚书左丞光禄大夫封洛南郡公生左千牛备身讳元庆公之祖也千牛生朝散大夫定州长史讳思陈公之祢【`集作父`】也二十三叶之德善钟其仁【`集作人`】于公公刚方亷清贞信寛德充【`集作厚`】性和与四时气侔非天下直道不行非先王之法言未尝言当出处去就之间非抑与不茍求与朋友交非同道不茍合至若【`集无若字`】守王事临大节非其正虽临以大兵不惧恪德危行居易中立不可得而亲不可得而疎读书观忠孝大略不探赜索隠【`五字集作不索隠赜`】属词止乎礼义不主【`集作止`】咏情性而已太极元年诏举文可以经邦国者宣劳使源乾曜以公充赋时对策者数百人公与荥阳郑少微特冠科首起家拜同州郃阳县尉岁满授好畤县尉开元十四年宗初登封太山注意二千石令长以煦妪下民授公益州温江令公治县如治家明不至察威不至猛去烦苛缴绕之政施德信礼刑以训齐之温江人饮公之风化逋者复疲者悦善者劝而不善者知耻益州刺史张敬忠以状闻诏授监察御史转殿中侍御史防权臣恶直斥去不附已者贬公庐州长史明年恶直者罢位公稍移武功令未到官病免二十三年除宁州司马二十八年迁颍州郡长史初公为御史尝以直忤吏部侍郎李林甫至是林甫当国常欲骋憾于我而五府三署每有髙选羣公皆昌言称公全才且各以臧文窃位自引由是免咎然十年再选不离郡佐或劝公卑其道可以取容于世公曰可卑非道也屈伸天也非人也人如予何天寳元年加朝散大夫二年二月七日寝疾终于位春秋五十七位不尊寿不遐志不行善不报与【`集作其`】直虚语守道者相吊以为痛是岁八月殡于郡东至德二年岁次癸酉【`按通鉴目录当作丁酉`】十月十四日权迁窆于洛阳龙门山西冈大厯四年五月十二日诏赠秘书监命卿之位锡于身后呜呼哀哉夫人河南洛阳人也薛国长孙公览之孙咸阳丞讳颋【`集作顿`】府君之女右【`集作左`】金吾将军讳子哲府君之妹禀天元和生知孝慈含德之厚与坤体合执笄助祭四十余载人莫见夫人喜怒之容躬勤【`集作欢非`】顺承动合【`集作叶`】礼经宗族以睦长防以叙无言无为化成于家公之加命服也夫人封雍【`集作封`】丘县君汜等既孤夫人弃采苹之度修释氏教授正观法于长者比丘尼【`六字集作于长老比丘`】上方服勤一年得四念处三昧视去诸结犹弃涕唾至德二年随子东征明年岁在甲戌【`集作戊戌`】七月二【`集作此二`】十四日终于防稽享年六十有四八月某日权殡于雷门之南泥巨及正等遭天不吊无怙无恃以世故坎防不克迁祔者十一年矣欲报顾复天胡有极今年问宅兆于前都水使者张系系卜甘泉东伊水西甘泉乡之原吉谨以岁次巳酉秋七月壬午迁公夫人灵坐合安厝于此原犹惧人世陵谷【`集作陵谷世人`】之不我期也故不敢不志抆【`集作收`】血勒石以遗后嗣  

秘书少监权君墓表　　　　李　华  

君姓权氏讳皋字士繇天水人苻秦尚书仆射之后世为着姓祖某某官父某某官咸有令德君既冠进士及第试临清尉时节将【`三字节浙本文粹作持节`】兼本道使籍君髙名表为蓟县尉充判官无何主将以逆节露君乃诈死使【`一作株`】亲涉江既免祸累知几其神先帝闻而叹之除评事御史方议大用属太夫人病危将侍奉忧劳因中痼疾无何太夫人终君泣血三年厥疾用加外【`一作服`】除迁起居舍人著作郎大厯元年四月某日不幸逝于丹徒因殡焉享龄四十二呜呼识者恸哭闻者痛心君有大节不可夺大名不可掩大才不可及大行不可名天与之仁不与之年哀哉自开元天寳以来髙名下位华方疾不能备举然所忆者曰河南元君徳秀元终十年而南阳张君有略张没二年而君失君【`一作元是`】之志如其道徳张之行如其经术君之才如其声望其人沦其瘁乎【`六字一作人伦其瘁`】公素与昌黎韩防深京兆王镇卿洎华友善韩评君曰可以为宰辅王评君曰可以为师保华评君曰可以分天下之善恶一人而己矣夫人陇西李氏仁贤有一子某生七年矣哀礼成人呜呼有后哉朝廷赠君以秘书少监悼贤也华因病风扶曳【`浙本文粹作曳杖`】而往哭之尝闻师乙之言温良而能防者宜歌齐权君可为【`一作谓`】温良而能防者也故为齐风表君之墓云  

忠于其【`一作而`】国孝于其【`一作而`】家洁而不滓瑜而不瑕仁胡不寿为善者何君不幸耶时不幸耶  

外王父赠秘书少监东平吴公神道表铭  

梁　肃  

公之先出自姜姓太公之也唐虞之际佐治洪水有功以能为禹股肱心膂命曰有吕氏洎太公誓苍雉【`集作矩`】平商牧桓公责包茅匡周道传国七百列于春秋汉兴以勲戚在侯服者二十人临泗侯之孙通封于东平其后国除为郡着族元魏末有汶阳公思礼者扶翼周文开霸闗右歴行台右丞兵部尚书时魏分为西东中夏拥隔遂居于河东今为蒲人也从尚书四叶生璡皇朝晋阳令赠郴州刺史郴州之嗣曰仁诲以文学称以从父兄太一俱用射防科太一歴御史尚书郎中书舍人户部侍郎右庶子仁诲由成王文学转岐王府属累迁右庶子金吾中郎将资州刺史除许州未拜而甍以【`集无此二字`】孝行闻仕至太仆丞加朝散大夫太仆生公公讳某字某少淳茂有志行居太仆府君忧泣血三年乡党称之制终治古文尚书左氏春秋二十举孝亷补博昌主簿歴任营丘文安二丞宣劳使以清白荐试守洺水令公为政务仁恕去苛察密化旁流邑中移风再岁正除加朝散大夫公性简退不以善自名且不乐为吏秩未满移疾罢去居于济源王屋山之阳常言君子之道不从俗不离羣防安抗迹而傲世慈明濡足以救民曷若中行以全吾真由是逍遥乐道以漆园鹖冠之言为师时阅歴代史究兴败治乱之端以立身行道之义著书千余卷【`集作篇`】号续吕氏春秋草藳未就属寝疾捐馆享年若干时开元二十五年也永泰中嗣子某位朝散大夫右赞善兼陈州刺史寻迁检校秘书少监兼徐州别驾因诣阙拜章乞回所授赐命于先人诏追赠公太子中允谢恩之际又以公所著书上闻遂改赠秘书少监后十有三载岁在某辰某月日蓍袭吉始安宅于某乡里之原江夏郡夫人黄氏祔焉夫人汉太尉琬之裔孙皇朝大将军淮州都督虢国公君汉之孙沂王府长史虢国公承源之女洪州刺史京兆韦同之甥有温仁孝爱之德观义垂训之美后公七岁而终公之追命于是有江夏之赠嗣子秘书痛先君先夫人厌世寖逺音徽将昧常欲立贞石传德风蓄诚未申先是祖谢小子再拜受命于太夫人且成伯舅【`集作阳`】之志恭论外祖之烈以示后嗣杨恽传太史之书乆慙庸陋韩康感中军之爱空想生平道【`道字集作遗尘`】在兹乎【`集作于`】以表墓文曰  

赫赫有吕肇发于姜既协大禹亦亮武王营丘门地东平传嗣书之勲册【`集作尚书之勲`】有焯名位中郎伯仲允迪斯【`集作思`】贵实生秘书含道蕴粹仁为巳任孝亦天至论经【`一作防`】八览文参六义三邑之佐清恭廉贞鸣弦作宰休有清声退谋于道爰晦其明体顺【`集作柔`】保和遗荣【`集作身`】入防春闱中允蓬山二軄运往时来退荣隐德【`集作守黒`】振彼【`集作振德`】江夏光敷内则不及象服空垂燕翼太行之右清济之北外孙纪辞以志兆域  

殿中侍御史栁公墓表　　　栁宗元  

唐贞元十二年十二月庚寅葬我殿中侍御史河东栁公于万年县之少陵原公讳某字某邑居于虞乡曾王父某官王父某官皇考某官奕世余庆丛而未稔济德流祉其后宜大秀而不实为善者惑呜呼哀哉惟公敦柔峻清恪慎端庄进止威仪动有恒常【`一作度`】英风超伦孤厉贞方居室孝弟与人信让当职强毅游刃立防自少耽学颇工为文既穷日力又继以夜乡里择推敦迫上道乃与计偕来游京师亲【`集作观`】艺灵台贡文有司射策合程遂冠首科休有令问羣士羡慕居数年授河南府文学教励生徒进择贡士儒党相贺庶人观礼秩满渭北节度延为参佐总齐军政甚获能称加太常寺协律郎既丧主帅罢归私室方将脱遗纷埃退与道俱冲漠保神优柔肄儒四方闻风交驰鹄书载笔乗轺乃作参谋出入朔方陪佐戎车迁大理评事又加章绶朱裳银印宗党有耀权略密勿潜机理【`集作埋`】照完彼亭堡时其讲教实从我谋邻国是俲改度支判官转大理寺司直出纳府库颁给军食下无横敛黔首休息月校岁防莫不如画军【`集作库`】丰财羡制成计得又迁殿中侍御史度支营田副使分阃之寄参制其半柔以仁抚刚以义防戎臣坐啸公堂无事朝端延首方待以位既而禄不及伐氷政不获专达以其年正月九日遇疾终于【`集作于`】私馆享年五十呜呼痛哉奔骥骋力中途踠足髙鸿轻举在云坠翼凡我所知哀痛无极本道节度尚书朔宁王张公震悼涕慕不任于懐临遣牙将试殿中监李辅忠监备防礼赗赙甚厚行军司马侍御史韦中规等匍匐救助事用无阙丹旐素车归于上京撰期定宅莫有素故友诸生宗人外姻号恸防葬哀礼咸申克窆堂掩坎广轮顾盼无依徘徊増哀愿勒休声延垂后贤于是汝南月君【`集作公`】相巢等相与琢石书德用图不朽文曰  

抱元淳禀粹和既强毅又柔嘉登仪曹耀文章司学徒儒风自渭北来朔方戎政闲黔首康冠惠文垂朱裳才不施天茫茫刋乐石篆遗芳【`集作德`】延休烈垂宪则于万年长无极  

农令栁府君坟前石表辞　前　人  

少陵原栁氏之大墓唐贞元十九年某月日孤某奉其先府君洎夫人之丧祔于其位由新墓而南若干步曰高祖王父兰州府君讳某字某之墓又东若干步曰曽祖王父邠州府君讳某之墓西若干步曰祖王父司议郎府君讳某之墓咸异兆而相望昭穆之有位序壤树之有丰杀皆如律令府君讳曰【`集无曰字下同`】某字曰某由父任为太庙斋郎更许昌阳武伊阙华原尉王屋丞汝隂令为农二年推其诚格于其人辟土生谷若有天相之道衣食给足故人不札夭教厉明具故俗不争夺遂以洽于太和事理克彰刺史卢加礼褒旌考绩絶尤推君之政风于下邑命为吏部尚书郎庾河南授命黜陟状君理绩殊异宜升天朝帝有叹焉方图优升命用不长年五十五建中二年某月日卒于官以其素亷家之蓄不足以充防事遂殡于是邑仍防危难至于今乃克返葬孤某常为黔州录事参军今无禄仕而【`集有志字`】不敢缓初君娶司农少卿京兆韦山之子【`集作孙`】泾阳主簿回智之女德容温良大厯二年某月日卒于越而假葬焉孤某徒行自越举夫人之丧至于虢举农君之丧咸至于墓窆焉既窆立石表于圹【`集作坟`】前示后之人以无忘孝敬呜呼世有难仕于外而葬其族者希矣孝子之心有待驷马五鼎而卒不至者焉若今之杀衣黜食寒妻子饥仆御终身由之而志益不懈为旅人徒跣万里以厄困终事孝之难者欤五十而慕者舜也禄三【`集无此字`】千钟而悲者曽子也圣且贤难之若是今之人有由其道者得不立于世乎  

给事中皇太子侍读陆文通先生墓表  

前　人  

孔子作春秋千五百年以名为传者五家今用其三焉秉牍焦思虑以为论注疏説者百千人矣攻讦狠怒以辞气相击排冒没者其为书处则充栋宇出则汗牛马或合而隠或乖而显后之学者穷老尽气左视右顾莫得而本则专其所学以訾其所异党枯竹护朽骨以至于父子反【`集作伤`】夷君臣诋悖者前世多有之甚矣圣人之难知也有吴郡人陆先生质与其师友天水啖助洎赵匡能知圣人之旨故春秋之言及是而光明使庸人小童皆可积学以入圣人之道传圣人之教是其德岂不侈大矣哉先生字某既读书得制作之本而获其师友于是合今古散同异聨之以言累之以文盖讲道者二十年书而志之者十余年其事大备为春秋集注十篇辩疑七篇微防二篇明章大中发露公器其道以生人为主以尧舜为的苞罗旁魄胶轕上下而不出于正其法以文武为首以周公为翼揖让升降好恶喜怒而不过乎物既成以授世之聪明之士使陈而明之故其书出焉而先生为巨儒用是为天子争臣尚书郎国子博士给事中皇太子侍读皆得其道刺二州守【`一本无此字`】人知仁【`一本作化`】永贞年侍东宫言其所学为古君臣图以献而道达乎上是岁嗣天子践祚而理尊优师儒先生以疾闻临问加礼某月日终于京师某月某日葬于某郡某里呜呼先生道之存也以书不及施于政道之行也以言不及绳【`集作覩`】其理门人世儒是以增痛动将葬以先生为能文圣人之书通于后世遂相与諡曰文通后先生【`集作先生后`】若干祀有学其书者过其墓哀其道之所由乃作石以表碣【`一本无碣字`】  

## 文苑英华卷九百七十一

宋　李昉等　编行状一  

中书令汾隂公薛振行状一首  

左武卫将军成安子崔献行状一首  

常州刺史平原郡开国公行状一首  

中书令汾隂公薛振行状　　杨　烱  

髙祖徳魏给事中黄门侍郎御史中尉散骑常侍直閤辅国二将军齐州刺史赠车骑将军仪同三司华州刺史諡曰简懿曾祖孝通魏中书黄门二侍郎银青光禄大夫散骑常侍关西道大行台右丞常山太守汾隂侯赠车骑将军仪同三司齐郑二州刺史祖道衡齐中书黄门二侍郎隋吏部内史二侍郎上开府仪同三司陵卭潘防四州刺史防州管司大夫皇朝赠上开府临河县开国公父收皇朝上开府兼陕东道大行台金部郎中天防上将军府记室参军文学舘学士上柱国汾隂县开国男赠定州刺史太常寺卿諡曰献河东郡汾隂县薛振年六十二字元超状昔者唐尧之恊和万邦也有若四岳之敬顺昊天厯象日月虞舜之慎徽五典也有若八元之忠肃恭懿宣慈惠和夏禹之分别九州也有若咎繇之谟眀弼谐允廸厥德殷汤之南征北怨也有若伊尹之格于皇天姫文之受命作周也有若虢叔之闻于上帝自唐虞而列考及秦汉而无讥元首必借于股肱方隆太平之化贤者必待于明主克致崇髙之业若夫骖驾六龙驱驰七圣斟酌元气财成天道者其唯圣人乎阐大猷发挥神化匡正八极阜成兆人其唯良宰乎我大唐之建国也粤若神尧明侧陋文王协于朕卜迎太公于渭水髙宗求于朕梦得良弼于傅岩若歳大旱以为霖雨若济巨川以为舟楫者也公含天地之间气依日月之末光能备九徳兼资百行探赜索隠极深研几龆龄【`集作髫齓`】之际羞言覇道词赋之间己成王佐年六歳袭爵汾隂男十一太宗召见勑文舘读书十六为神尧皇帝挽郎十九尚和静县主髙宗升【`集作建`】储之日也勑公为太子通事舍人二十二除太子舍人髙宗践位诏迁朝散大夫守给事中年二十六寻拜中书舍人文舘学士三十二丁太夫人忧去职起为黄门侍郎固辞不许脩东殿新书毕进爵为侯公毁瘠过礼多不视事出为饶州刺史上夣公征为右成【`集有武字`】务四十复为东台侍郎是嵗也放李义府于卭笮旧制流人禁乗马公为之言左迁简州刺史嵗余上官仪伏诛坐词翰【`集作翰墨`】往来徙居越嶲五十三赦还拜正諌大夫五十四迁中书侍郎寻同中书门下三品兼检太子左庶子五十九迁中书令车驾幸洛阳诏公兼户部尚书与皇太子居守俄以风疾不视事髙宗崩舆疾徃神都抗表辞位至于再至于三诏加金紫光禄大夫仍听致仕以光宅元年季冬旁死魄薨于洛阳丰财里之私第呜呼哀哉公地借膏腴连戚里鼎湖长徃拜卿子而为郎金牓洞开徴列【`集作封`】侯而尚主遂乃弹冠筮仕防名委质叩天门于画阙攀鳯翼于紫林【`集作宸`】凡升右辖者一年居外台【`集作辖`】者两部【`集作月`】四迁门下二入中书用能燮理我隂阳经纬我天地盐梅我寳鼎梁【`一作梁`】栋我宸极理百官而察万人平邦国而和上下借如风后天姥左右轩皇萧何曹参谋猷汉室未有一心事主四十余年参两宫而出入歴三防而陟降合其道也大壑纵其鲲鹏遇其时也名山出其云雨功成辅弼德迈几深星象不方践中台之位山川并走竟游东岱之魂天不愸遗民将安仰越翼日诏赠光禄大夫使持节都督秦成武渭四州诸军事秦州刺史余如故赐物四百段米粟四百石东园秘噐防事给仪仗至墓所徃还司賔卿监防玺书吊祭别降中使赐敛衣一袭杂物百段又诏陪葬干陵依故事也公袭封之年也受左传于同郡韩文汪至天王狩河阳乃废书而叹曰周朝岂无良相何得以臣召君文汪异焉神尧皇帝婕妤河东郡夫人公之姑也每侍髙祖【`集作宗`】词翰髙祖【`集作宗`】尝顾曰不见婕妤经数日便谓社稷不安其见重如此上幸温泉射猛兽公奏防极諌上深纳焉后因闲居谓公曰我昔在春宫与卿俱少壮光隂倐忽巳三十年徃日贤【`集作忠`】臣良将索然俱尽我与卿白首相见卿歴观书传君臣共终白首者几人我观卿大怜我我亦记卿深公感咽稽首谢曰先臣早参麾盖文帝委之以心膂臣又多幸天皇任之以股肱誓期杀身报国致一人于尧舜伏愿天皇遵黄老之术养生卫夀则天下幸甚赐金二百镒公有事君之节也不亦忠乎每读孝子忠臣传未尝不慷慨流涕以为帝舜非孝子朱虚【`集作云`】非忠臣客有讥之者公曰宁有扬君父之过而称忠孝哉太夫人薨公每哭呕血杖而后起上见公柴毁泣曰朕遂不识卿卿事朕君父一致遂至于灭性可谓孝乎中书省有一磐石隋内史府君常踞而草诏及公挥翰跃鳞每见此石未尝不然流涕公有至性【`集作立身`】之道也不亦孝乎其年脩晋史笔削之美为当时最孝敬崩诏公为哀册上【`集有行字`】幸九成宫勑皇太子赴行在所置酒别殿享王公以下时太子英王侍皇帝酒酒酣【`集英王皇帝作太子侍酒甘是`】公献夀曰天皇合易象干将三男震坎艮今日是也上大悦百官舞蹈称万歳赐杂物百段银镂钟一枚吐蕃不庭诏英王为元帅总戎西讨公赋西征诗一首上称善嗟叹者乆之因代英王【`集作公`】属和御笔缮冩朝以为荣公有属词之美也不亦文乎黄门侍郎上防荐髙智周任希古郭正一王义方顾彻【`集作`】孟利贞等后皆有重名歴登清贯及兼左庻子又表郑柤沈伯仪贺觊【`集作敱`】邓防【`集作是`】顔强学崔融等十人为学士天下服其知人公为右成务献封禅书及平夷防上深纳焉或有抵罪者同类数百经赦令狱官评经【`集作连`】年不决竟以死论公上防陈其滥诏百寮廷议狱官及诸宰臣未有所决公酬对如响众咸服焉上叹息曰几令我杀无辜之人百寮莫不震惧后【`集作乂`】上疏陈情备塞垣未几而匃奴背诞公有神通之鉴也不亦眀乎仪表魁杰鬓眉若画身长七尺四寸望之然喜愠不形于色虽至于近习左右胥徒仆妾莫不待之以礼公有行巳之方也不亦恭乎在【`集作牧`】饶州六年以仁明驭下鄱阳北冈上忽生芝草一株郡人以为善政所感共起一舎号曰芝亭因立碑颂徳公有驭人之术也不亦惠乎在卭都十余载沉硏易象韦编三絶赋诗纵酒以乐当年有醉后集三卷行于世【`集作代`】公有安和【`集作排`】之徳也不亦康乎上初览万几公上防论社稷安危君臣得失上大惊即日召见不觉膝之前席叹曰览卿防若暗室而照天光临明镜而覩万象此后宠遇日隆每军国大事必叅谋帷幄在中书独掌机务者五年出纳帝命口占数百上曰使卿长在中书一防足矣大驾东廵诏公骖乗上曰朕之留卿若去一目若断一臂关西事重一以委卿因赐物百段公有社稷之勲也不亦重【`集作盛`】乎若夫有官功者赐其官族有大行者受其大名公叔列国之陪臣犹安社稷黔娄匹夫之介节不防仁义古今以为通训书籍以为美谈况乎辅佐明主【`集作君`】宁济天下生死无二始终若一业髙于六相道贯于五臣其生也荣同心比于周召其死也哀陪葬均于【`集作乎`】卫霍岂使易名之典不及于会同赐諡之文不传于终古门生故吏愿述徳音博士礼官伫闻清议是则繇钟之防降于皇魏之年王导之防寝于中兴之日谨状垂拱元年四月四日故中书令汾隂公府功曹姓名谨状【`二字集作上`】文昌台考功窃闻生为贵臣车服昭其令徳死而不朽諡号光其大名今谨按故府主中书令汾隂公赠秦州都督薛元超以王佐之才逄太平之会【`集作运`】抚绥万国康济兆人力牧辅轩皇未为尽善臯陶佐大禹犹有慙徳名遂身退生荣死哀羽父之请鲁君抑惟旧典卫侯之諡文子庻几前列谨上  

左武卫将军成安子崔献行状　前　人  

祖寿隋获嘉乐县开国侯父万善皇朝左监门将军持节隆州诸军事守隆州刺史【`按唐世系表夀左监军防嘉男万善阆州刺史`】上防军安县开国男諡曰信郡县乡里崔献【`献字表作文`】年六十七夫推其天命南端上将之文考其地灵北极崆峒之武厌次有东方曼倩卓【`集作早`】逹于孙吴琅瑘有诸葛孔明深期于管乐贞观九年起家太穆皇后挽郎十六年授营州都督府叅军事燕齐辽逺所以分置营州天子命我以参卿军事太宗文武圣皇帝把金动璇玑发四方【`集作西上`】之人爰整其旅问东夷之罪恭行天罚公自家刑国资父事君乐王粲之神武弃班超之笔砚一鼓作气方轻肉食之谋七旬舞干始受昌言之拜二十三年迁除王府西閤祭酒梁王武者汉皇之少子广东苑属平台则司马相如所以骋其词赋陈思王植者魏国之天人游西园拥飞盖则邯郸子叔所以为其賔友永徽六年授晋州司士龙朔三年迁岐州司户剪桐垂棘珪璧相辉紫鳯寳鸡休祥狎至从干値巽之风土被山帯河之国邑邦君坐啸方推太守之名邻国从逰始屈陪臣之礼寻丁外忧三年泣血一恸能使禽兽莫触其松栢神仙每留其玉石春秋忽变有君子之终身金革不辞逹贤人之俯就麟徳元年有诏起公为左威卫脩仁府左果毅都尉仍命羽林军长上乘舆歴日月歩山川详益地之图书听千云之律吕长城十角尽入提封髙阙三袭并为州县于是九姓抗表请筑安北府城诏公驰驿许以便宜从事则荣奉中防计日期还亲降銮舆待于故都楼上虽复东西万里张博望之寻河装槖千金陆大夫之使越犹未闻降星跸廻帝车拟于陶侃扣天门之八袭方于鲁阳留白日于三舎若夫类上帝徧羣神则孔宣父之所刋者五年一狩登泰山禅梁甫则管夷吾之所识者十有二君秦皇致风雨之迷魏后积貂羊之耻夫名山之所望非我后而谁哉是以驭苍龙控玉【`集作翠`】凤隂阳不测发挥于作乐之文天地无私揖譲于升中之礼公受陪祠汶上扈跸梁隂列藩卫于环星受嘉名于捧日与夫茂陵之下独留符命之书河洛之间不覩汉家之事岂同年而语也朝鲜旧壌歌【`集作歇`】箕子之风謡斗骨危城属阿孙之背诞地惟孤竹不闻谦譲之名亲则同株曾无急难之意特进全【`唐书作泉`】男生以萧墙构孽蔓草方滋欲去危而就安思转祸而为福请归有道所向【`集作使者`】相望天皇慜一物之推沟诏公于国城内迎接先之以造化之大示之以雷霆之威受其璧焚其榇更徴侍子来朝京阙亦犹郦生凭轼入齐国而下其城贾谊上书伏匃奴而笞其背乾元元年诏迁逰骑将军左威卫义阳府折冲都尉仍加上柱国右羽林军长上如故是歳也太子太师英国公登坛以【`集作而`】拜凿门而出紫泥明诏不入于三军之中黄石竒兵自行于九天之外山林为室不能有藩篱之险鱼鼈成桥不能有逃亡之路诏公出使预参帷幄进竒防纳嘉谋攘无臂而执无兵战必胜而攻必取斩大风之翼雾卷青丘卧长鲸之鳞烟销碧海二年以平夷功诏除定逺将军右武卫中郎将检校左羽林军总章二年诏迁宣威将军守左武卫将军检校右羽林【`集无此句`】袭封成安男咸亨二年进爵为子寻奉别勑检校右羽林军余如故太夫人以桑榆晩节雾露沉疴减年歳之扶危受皇天之【`集作星辰而`】赐药屡陈表防方请告归频降丝纶未防优许则知忠臣奉上多从孝子之门受命临戎始见防家之事潘安仁之岂弟始奉防轩张景之纯深终悲画扇仪鳯三年以内忧觧职寻降诏起复本官四年加云麾将军正除左武卫将军检校右羽林军如故王人夺服才闻赵熹之丧明主相忧独讶何曾之毁且割哀而从礼将以义而断恩受军麾命服之数掌期门佽飞之职以汉宫清署忽照边秦塞长城遂闻胡马匃奴未灭霍去病是【`集作所`】以辞家天子动容周亚夫于焉不拜调露元年诏公龙门镇守兼于夏州防捍饮氷受命倍道兼行鞍甲成劳晦明为疾玺书降下【`集作问`】即日追还中使接迹于家庭尚药绸缪于赉人生讵几神道何知仰观于天値三军之星落俯察于地逢五将之山崩诏书来北斗之门图像在南宫之壁以三年秋七月薨于紫桂宫右羽林军之官第诏赐御食并锦被一张常服一袭杂采百五十段赠物一百段粟一百石勑书吊赠礼越常班防【`集作用`】所资数优恒典琳琅触目日月在懐陶谦则戏引蟠旗贾逵则常陈部伍闺门有徳欢若友朋事君无隠心如鐡石至如出车授东征西讨孤虚向背则虽女子之众可以当于丈夫前后折旋则虽妇人之兵可以陷于汤火起而鳬举龙腾而鳯飞无战不平无城不尅有如冯异羞言大树之功宛【`集作或`】似鲁连不受黄金之赏太平之事业行矣人主之恩荣备矣山河之宠乆预同盟社稷之臣俄悲辍祭圣君兴悼列辟相趋覩髙屋而叹良弓闻鼓鼙而思将帅宏图秘畧寔无得而称焉追逺饰终请有易其名者谨状永隆二年正月十一日故左武卫将军成安子府功曹某上尚书省考功名也者功之表也諡也者行之迹也公叔文子曽辱四邻之交黔娄先生有余天下之贵谨按故府主左武卫将军上柱国成安子崔献诞灵辰降徳山河汉阳阎忠许有良平之防颍川徐庶知其管乐之才生覩太平仕逢明主秋风金皷有司马之论兵吉日坛塲有将军之拜职任重而道逺功成而身退奄息百夫之特彼苍者天相如千载之人犹有气象【`集作生气是`】珠玉匣礼备于防终筮短长事【`集作旧`】从于先见【`集作逺`】易名之道盖取之于旧仪累徳之文敢【`一作必`】希【`集作望`】之于执事谨状  

常州刺史平原郡开国公行状　王　勃  

某州县洪颷未翔灵鳯垂翼景云不烛神龙宛颈岂非时不可以茍遇道不可以虚行圣人作而万物覩神功资而百寳用【`集作兴`】是以山川倒徙太阶懐息乱之臣天地摛华【`疑离乖`】元首伫康时之具则有得其数者于平原公见之矣自星虹杳祉开寳厯于轩图雷电窈冥载休徽【`疑作徴`】于鲁防龙骧鳯起覇公存玉垒之云紫盖黄旌【`疑作旗`】王迹着金陵之野故得卿才表秀叠彩骈踪皂盖朱幡连州比郡公侯必复子孙承百代之基余庆不防仁义应千龄之运公鼎门防照穴岫翔辉分岳秀于樊侯禀辰精于傅説折旋儒舘以六艺为笙簧轩翥翰林用两京为皷吹经邦化俗渉防夏之门庭减灶麾兵得孙吴之阃奥【`一作城`】皇天眷命圣武膺图覩物懐人思功去罪寰中有事曹参希执帛之荣阃外多虞周緤企中军【`一作涓`】之宠见危授命藏器及时攀凤羽于九霄候龙顔【`一作附鳞`】于千里萧王内频献雅诚韩信齐坛屡迁优秩武徳三年授中郎将俄迁大将军秦王统军皇基肇辟天歩犹难宸扆应上相之荣仙梦受中权之寄被庐讲将实頼宏图今日佥谋光应时望于时防兵窃举犹勤甲胄吞沙饵石尚阻河梁公制变以竒荡除以杀七擒三防之畧绪着辕门防旗穿札之能勲在盟府五年六月加上柱国随班列也剪桐防爵分茅建社下断物土上格星躔唐虞着其升降周汉明其损益所以羽仪帝室蕃卫王畿惩恶劝善庸贤叙徳髙祖勲逾黜夏业擅戡黎置酒醴于南宫旌斾于东府建皇帝之号安不忘危览彻侯之籍荣而思报以公乃诚匪懈原始要终望严雪而识寒松观疾风而知劲草九年封望都县男贞观元年改封县侯文貔禁旅实着趫雄清道启行允兹多士自非誉髙朝讽价重人謡仍亏博望之仪必乱钩陈之选公早陪戎律夙简帝心歴二宫当仁不譲授左卫中郎俄迁右虞率葱山狄壤【`一作种`】蒲海蛮陬信要服之外区乃匃奴之右地境隣虵泽乗劲席【`疑`】而雕腾郡迩酒泉候霄尘而鹗视天子乃停旒侧瞻【`疑`】负扆晨惊振洪防于古今溢严勲于覆载将使八纮昭泰银台应益地之图九县平夷瑶水流寻仙之驾贞观某年授髙昌道行营揔管公道凝三畧功标五才逸气纵横雄精贯月象物而动鼔肃战士之容推信而行歌舞表将军之徳裹粮坐甲轻死等于鸿毛投袂冲冠重义均于熊掌鉴空归惠荒度来賔继郑吉之前踪复张骞之故事庙堂颂徳魏阙畴庸光賛六条非公莫可某年授某州刺史寻以江沲粤域衡霍名区楚情剽狡吴风浇竞火耕水耨郡阙婺女之精竦劔危冠人寻鱄诸之分宣演化卧理切于宸襟易俗迁讹行吟伫于人望贞观某年迁睦州刺史政刑不匿考绩连最俄授使持节松州都督今上钧防嗣厯鼎邑凝图百城劳晋武之心千里汉宣之诏玺书加秩缛礼请藩纶焕増班事髙恒典永徽中改沙州刺史属鼇山乱徳鸿水稽诛扶桑落日之濵妖朋蚁结孤竹寻云之际孽党蜂腾百济遗黎托悬巢而斩气三韩别种附危幕而逰魂玉帐搜兵伫责苞茅之贡金坛令律将収楛矢之琛龙朔年中授公熊津道惣管公昔从幕府早厠戎行览兵法于轩辕受隂阳于吕望三门五垒得破敌之竒谋大舰云梯防行军之妙法故得战无全阵野靡坚城摐金将跃马暂临衔璧与牵羊相继岂惟秋方息乱遥闻定逺之名春谷投心遐凭【`疑作想`】度辽之防若斯而己矣及三军献防诸将论功余嘉乃勲作镇炎野授公广州都督改封平原公以途邻北户地接南池珠崖魑魅之乡铜柱贪残之境累藩斯寄歴任称难于是受以春风临以夏日明冠婚于县邑布庠塾于阎闾薤本诛强奸豪屏气棠隂察狱惸独申哀理龚遂之乱防觧虞卿之错节黄覇得循良之誉绩未于边城陈汤有方面之勲位不登于刺举兼方具美其式兹乎朝廷以公屡参伯牧骏歴班条吏不忍欺人无胥怨伏情驭极留连稷野之童托义训毗惆怅耶溪之老虽有黄槐紫棘无以易尧盛岳名都犹闻借冦麟徳元年改授金紫光禄大夫常州刺史既而天机忽爽大渐弥留玉白徒烈金黄难化【`一作白玉徒前黄金难化`】台阶侧席方膺雉冕之尊玉女停机俄逢鹊衣之变以某年某月日春秋若干薨于公舎呜呼哀哉惟公间气呈姿灵和叶庆鳯鸣千仞鹏抟万里情关峻逺得意于众妙之门性宇沉凝防筌于毁誉之境因心以至孝悌表于乡闾临义而行禄赐均于宗族故得虬骤【`一作酿`】蠖屈服冕乗轩临涕【`一作汉`】于缔搆之辰防梁于骇乱之际章沟雾辟曵鹖尾而晨趋甲舘烟开奉髦头而夜警鸣鼙出塞进李牧之竒诚露冕廵方受苏章之直笔方当献纳黄屋揖拜青墀入东寺而掌壶处南台而曵履不谓蔵舟夜渉负杖朝兴丹丘之化未寻扄之痛俄及故怨深彻乐悲纒罢市者乎谨状  

## 文苑英华卷九百七十二

宋　李昉等　编行状二  

兵部尚书代国公郭震行状一首  

尚书祠部贠外郎赠陜州刺史裴稹行状一首常州刺史独孤及行状一首  

兵部尚书代国公赠少保郭公行状  

张　説  

公名震字元振本太原阳曲人也大父任相州汤隂令因居于魏公少倜傥廓落有大志仪冠雄杰身长七尺美须髯十六入太学与薛稷赵彦昭同业时有家仆至寄钱四百千以为学粮忽有一人缞服叩门云五世未棺柩各在一方今欲齐举大事苦乏资用闻君家信至颇能相济否不问姓名以车载去一无所留深为赵薛所诮公怡然曰济彼大事亦何诮焉十八擢进士第其年判入髙等时辈皆以校书正字为荣公独请外官授梓州通泉尉至县落拓不拘小节尝铸钱掠良人财以济四方海内同声合气有至千万者则天闻其名驿徴引见语至夜甚竒之问蜀川之迹对而不隠令录旧文乃上古劒歌其词曰君不见昆吾鐡冶飞炎烟红光紫俱赫然良工煅炼凡几日【`文粹作年`】铸得宝劒名龙泉龙泉顔色如霜雪良工咨嗟叹竒絶琉璃玉匣吐莲花错镂金环生明月正逢天下无风尘幸且【`文粹作得`】用防君子身精光黯黯青虵色文章片片緑鳞亦直结交逰侠子亦曽亲近英雄人那知【`文粹作何日`】中路遭弃捐零落漂沦古狱边虽则【`文粹作复`】沉埋无所用犹能夜夜气冲天则天览而佳之令冩数十本遍赐学【`一作牓`】士李峤阎朝隠等遂授右武卫胄曹右控鹤内供奉寻迁奉宸监丞属吐蕃请和亲令报命至境上与賛普相见宣国威命责其翻覆长揖不拜瞠目视之賛普曰汉使多矣无如公之诚信逺近疆界立谈悉定因遗金数十斤而还公悉以进上奏言揣彼上下之情人倦其役乆矣咸愿早和大将论钦陵不争四镇独不欲耳但国家毎歳不絶其使而钦陵常不禀命自然彼落【`唐书作蕃`】之人怨钦陵日深望国恩日甚设欲广举兵徒难矣斯乃公间之防防也必可使其上下俱懐猜阻矣则天甚然之无何吐蕃君臣果相疑贰遂诛钦陵弟賛婆及其兄子莽布支并来降公声名籍甚授御史加朝散大夫迁主客郎中吐蕃与突厥连和大入西河破数十城围逼凉州节度出城战殁蹂禾稼米斗万钱则天方御洛城门酺宴凉州使至因辍乐拜公为凉州都督兼陇右诸军大使调秦中五万人号二十万以赴河西公至凉州吐蕃素闻威名相谓曰我賛普犹惧吾軰何可敌乎相率而去公收合余众缮倄城壁施法令屯田一年而复公之功也公以凉州西拒吐蕃北有突厥乆示其弱未天威因徴陇右兵马一百二十万号二百万集于湟州营幕千里举烽号令时宗楚客为相素与公不协令人告变则天惶惧计无所出狄仁杰魏元忠韦安石李峤宋璟姚崇赵彦昭韦嗣立张説二十五人抗表请保如公有异图并请身死籍没则天由是稍安兵既大集人又知教分兵十道齐进过青海几至賛普牙帐賛普屈膝请和献马三千疋金三万斤牛羊不可胜数公大张军威受其蕃礼而还既伏西戎震威朔漠突厥献马二千疋所获凉州人士皆放归塞上从此方镇肃清蕃落畏慕令行禁止道不拾遗凡所规模制作率为后法河西陇右十余处置生祠堂立碑颂徳阎立均等为其文寻有诏许入朝公素无第宅寄居友人之舍候鼓入朝忽有人马前送状开缄前人巳去状中唯有物数而无姓名便于树下获骡马二十余疋帛三千疋公曰岂非大学请之士乎因以买宅居止薛稷赵彦昭闻之皆嗟叹良乆景龙年中宗楚客韦处讷等潜结朋党憎功害能授公骁骑大将军兼安西大都防四镇经畧使金山道大管时乌质勒乆恃众倨傲不屈朝廷纵兵逺掠道路不通公以众寡不敌难以力制因率麾下数十骑径入部落乌质勒大出兵卫出迎望见公威容端毅风鬛若神不觉屈膝因而下拜公宣国威命抗声与语自朝至暮雪深尺余竟不移足质勒频拜伏语毕归帐相去二十余里质勒乆立雪中仓卒疾发是夜暴卒其嗣子娑葛集诸将曰汉使杀我君父今湏复讐大举兵众将追杀公闻质勒死迟明素服来吊道路相逢兵围数匝娑葛见公忽来未之敢逼但言卫防汉使公至其帐下大哭流涕因抚定其嗣蕃人大喜留数十日助其事娑葛献马三千疋牛羊十余万移居千里西域无事道路肃清诸蕃闻之遣使归降者十余国时人语之曰郭元振诡杀乌质勒知娑葛与阙啜有衅奏请移于州制从之会中书令宗楚客受金遂寝其事公具以状闻楚客恃势嘱请召公将陷之公不从又奏请斩楚客清蕃落时韦庻人窃防国权中宗竟不之省也初安西南有毒河源逺在葱岭西北河岸百歩人畜之者輙死公威振西域所向无不从者因验图经知其源率兵三万人歴于阗康居大食等十余国所过之国令供资粮仍署其国王为左右管率兵前进北至葱岭牙帐前十二国王兵百万余其河源上有大树髙千余尺垂隂数顷大军至日有黄龙绕树以口吐毒气而拒官军三军悉覩焉公手书操檄文令左拾遗张宣抗声读之毕黄龙解树而下公率诸军诛之数日方倒聚而焚焉河源且絶数十里内悉为良田在安西十余年四镇宁静韦庻人知政屡徴不至因下伪诏令侍御史吕守素中丞冯家賔相继廵边欲将害之未及皆为娑葛等诸蕃刼杀之睿宗即位徴拜太仆卿勑至之日举家进发安西士庻诸蕃酋长号哭数百里或面截耳抗表请留因绐之而后即路其至玉门关也去凉州八百里河西诸州百姓蕃部落闻公之至贫者携壶浆富者设供帐聮绵七百里不絶公旌节下玉门关百姓望之宛转呌呼声动岩谷自朝至暮传呼至凉州凉州城中男女在衢路并歌舞出城咸言我父至矣通夜城门不受禁制都督司马逸客闻之谓公近矣陈兵出迎会候骑至云始入玉门关都督嗟叹良乆具状闻至京同中书门下三品加银青光禄大夫迁兵【`唐书作吏`】部尚书封舘陶县男依旧知政事寻转吏部尚书知选举嘱请不行大收草泽睿宗屡下诏褒美后黙啜大冦边拜刑部尚书充朔方道行军大管筑丰安定逺等城以拒贼路寻加金紫光禄大夫迁兵部尚书知政事仍旧元帅会太平公主窦懐贞潜结凶党谋废皇帝睿宗犹豫不决诸相皆阿谀顺防惟公廷争不受诏及举兵诛窦懐贞等宫城大乱睿宗歩肃章门观变诸相皆窜外省公独登奉天门楼躬侍睿宗闻东宫兵至将欲投于楼下公亲扶圣躬敦劝乃止及上即位宿中书十四日独知政事因下诏曰大臣立事夷险不易良相升朝安危所繋兵部尚书同中书门下三品上柱国舘陶县开国伯元振伟才生代宏量匡时经纶文武今之王佐出入将相古之人杰夙侍宸【`一作帷`】扆畴咨庙堂思致尧舜以期管乐朕徃在储闱洎登寳位每观其仗【`制词作闻`】义感激愿制【`词作别`】凶邪立诚慷慨宻陈益尔其至矣朕实嘉之顷者枭獍兴谋干戈作衅太上皇帝既命朕除讨元振又驰奉宸极始则赉予为弼终则宁朕问安可谓格于皇天贯于白日元恶既剪庻物惟新昌言是图朕岂防旧宜开井邑永誓山河可进封代国公赐实封四百户物一千段子五品官寻兼御史大夫天下行军大元帅是嵗大徴兵众阅武骊山兵一百万号三【`一作二十万号二`】百万并奉公节度是日三令之后上将亲皷公虑有大变因畧行礼上大怒引坐纛下紫防令张説犯鳞而谏上乃曰元振有保防大功宜舍军法流新州未至属开元元年册尊号赦曰元振徃立大功保防于朕顷因阅武颇失军容责情放逐将收后效可饶州司马未至卒于道时年五十八有集二十二卷文章有逸气为世所重公少负气纵横遣意磊落作尉巴蜀不名检及登朝受任屡使遐方霜明烈心玉立贞节言行忠正居取俭约学术杂于皇王致君期于尧舜公务之暇手不释卷虽子弟家人未尝见其喜怒前后上事切谏得失十数道俱焚其藁草不以语人故朝廷莫知也睿宗尝曰元振正直齐于宋璟政理逾于姚崇其英谋亮过之矣旧于宣阳里居二十余年不至诸院马廐每朝回对二亲言笑归室如也不问家事与狄仁杰朱敬则魏元忠李峤韦安石赵彦昭韦嗣立薛稷张説等为防年之友事父母孝闻父受授济州刺史后以为相奏请解职授银青光禄大夫济州刺史致仕公殁后二亲犹在自我唐受命宰臣有二亲者唯公而己  

尚书祠部贠外郎赠陜州刺史裴公行状  

独孤及  

曽祖仁基隋光禄大夫行左光禄大夫皇朝赠使持节都督原州诸军事原州刺史諡曰忠祖行俭皇朝银青光禄大夫守礼部尚书闻喜县开国公赠太尉州大都督諡曰献父光庭皇朝光禄大夫侍中兼吏部尚书正平县开国公【`集作男是`】赠太师諡曰忠献绛州闻喜县崇唐【`集作庆`】乡太平里裴稹年若干行状公天姿英防徳宇宏旷颙卭公噐磊砢髙节武库森防玉山照人起家以门调补千牛备身歴太子通事舍人太常寺主簿是时万邦方乂献公当国天子垂衣穆清以有天下而衮职之阙畴咨之府公入则竭力出则匪躬外询舆人以补过庭之问隂荐多士用审官之选既而济济俊又烂盈东閤邦之得贤于斯为盛画一之诗作而嘉鱼之颂兴公之裕蛊也转京兆府司录事【`集无此字`】叅军辇毂之大纲辖之剧牒诉浩穰文墨填委公投刄余地而大郤斯批若纲【`集作网是`】在纲而众目不紊谈笑之隙簿领肃如论者知逸伦【`集作骥`】之足方自此始开元二十一年忠献公捐舘惸然在疚哀越乎礼会执事者丑正作福怙宠匿怨乃因丧乗衅将逞憾于我言之如簧上亦投杼公乃衘恤进牍呌阍抗愤危言自明至诚旁感由是宗祏垂祉髙天听廻恩方照彻寻【`集作神`】亦悔祸卒令臧孙有加【`集作等`】之礼【`集作`】公业有不亾之叹公之克家也服阕授起居郎载笔赤墀书法不隠开元二十四年三庻人以罪废事出宫闱变生飞语时夀王以母宠子爱议者颇有夺宗之嫌道路悯然朝野疑惧公乃从容请问慷慨献风【`集作谏`】上述新城之殷监下陈戾园之元谓兴亡之由在废立之地天子感悟改容以谢因命诏以给事中授公公曰陛下絶招谏之路为日故乆今臣一言而荷殊宠则言者众矣何以锡之上善其敏而多其让乃止不让寻除尚书祠部贠外郎恪居礼闱休问惟穆济之畧固为己任于时搢绅髙义方以青云期公不吊昊天降此短嵗开元二十九年某月日薨于私第春秋若干君子谓公貂蝉之叶瑚琏之噐夀不及黄耉名不登眀堂天其未亡狐赵之勲成宣之徳也非昌其身必大于后果介繁祉有才子四人长曰倩尚书驾部贠外郎兼殿中侍御史江西道租庸盐鐡等使次曰儆尚书司勲员外郎兼殿中侍御史叅中军元帅雍王军事次曰倚殿中侍御史试守万年县令次曰侑太原府榆次县尉构厦环材切玉利器价敌三虎族横【`集作拟是`】八王朝廷褒之方倚以戎务元年春建辰月肆大因命有司录勲追旧于是诏赠公谏议大夫犹以礼未超伦位不充徳秋八月诏曰赠谏议大夫裴某操履贞纯器能温敏素推令【`集作雅`】望尝践清班志业屈于当时风猷悲于既往顾其嗣久在周行虽礼及前脩以申追逺而恩霑后命宜有赠荣俾高列岳之班更表重泉之饰可赠使持节陜州诸军事陜州刺史礼也公天机超迈雅有大畧气直而温性扰而毅贞乃【`集作可`】干事善足救物外坦荡豪举朗然不羁内敦敏纯固忠而能力至若轻死重义贵身贱名视钱刀【`集作帛`】如粪土戏公卿若草芥其于履危险临大节则气冠贲育劲侔风霜未尝以得防夷险芥于胸臆诗云昭明有融高朗令终公实有焉谓宜荷天之休俾炽而大龙泉未试隙驷先往天乎斯才而有斯夀今宠优八命泽及九原巳沐【`集作伸`】追逺之恩请遵易名之典寳应二年某月某日故吏某官独孤及谨状上尚书省考功夫存以行观其志没以諡表其徳则賔【`集作名`】实不亏美【`集作善`】恶知劝谨按故尚书祠部员外郎赠使持节陜州诸军事陜州刺史裴稹鼎公族珪璋令名孝克负荷忠能匡谏宏图方壮利渉未息丹壑遽迁音徽已昧【`集作沬`】命官褒徳宠荷令章【`集作合荷宠章`】考行饰终敢徴前典谨上  

朝散大夫使持节常州诸军事守常州刺史赐紫金鱼袋独孤公行状　　梁　肃  

仲尼述易道于坤曰君子敬以直内义以方外诗三百一言以蔽之曰思无邪公天生懿徳外方内直气茂才全发为时文得大易之中诗人之正邈乎其不可及巳七嵗诵孝经先秘书异其聪敏问曰汝志如何句公曰立身行道名之义【`集作于后`】是所尚也后博究五经举其大畧而不为章句学确然有可大之业知者益噐之十五秘书捐舘公茹血【`集作衘恤`】在疚逾时而后杖由是乡党称孝三【`集作二是`】十余以文章防梁宋间通人颍川陈兼长乐贾至渤海髙适见公皆色授心服约子孙之契天寳十三年【`集作载`】应诏至京师时宗以道涖天下故黄老教列于学官公以洞晓经对防髙第解褐拜华隂尉故【`集有国字`】相房琯方贰宪部请公相见公因论三代之质又问【`集作此`】六经之指归王政之根源宪部大骇曰非常之才也赵郡李华扶风苏源明并称公为词宗由是翰林风动名振天下及函洛冦扰公违难于江南上元初授左金吾兵曹掌都统江淮节度书记非其好也未几徴拜右【`集作左`】拾遗因上防陈便宜及方镇有冐于货贿举直错枉大者十余事不行皆焚其藁时大盗之后百度草创而太常典故尤所壊缺公为博士祗考古道酌沿革之中凡有【`集作无`】损益莫不悉【`悉字集作居其`】当新平公主之子裴仿尚永清公主公实相礼初以裴仆射遵庆主婚中诏长主后夫姜庆代焉公奏曰婚姻人道之大使异姓主之非礼也且无以示天下臣不敢奉诏上从之又议定諡法公以为諡者盖迹其事业邪正而褒贬之举一字可使贤不肖皆劝故其议吕禋卢奕郭知运等諡皆叅用典礼约夫子之旨其事覈其文髙学者传示以为式时有上议谓景皇帝未升尊位不宜为太祖诏下百寮公按礼经以为王者禘其祖之所自出而以其祖配之故三代皆以受命始封君配昊天上帝唯汉氏崛起丰沛丰公太公皆无位无功徳不可为祖宗故以髙帝为太祖若景帝肇启王业建封于唐髙宗因之遂以有天下之号天所命也宜百代不迁因具故事条奏从之于是郊庙之礼遂定逾月拜公尚书礼部员外郎迁吏部每嵗以书判试多士而朝列有以文学称者必叅校辨论定其甲乙丙科至是公分其任求为郡守以行其道除濠州刺史公下车以淮士轻剽承兵革之后率多不法长吏不能制遂先董之以威格之以政然后用恺弟寛厚渐清其俗三年而阖境大穰优诏褒美移拜舒州刺史又以行闻玺书就加朝散大夫检校司封郎中赐金印紫绶其眀年吴楚大旱饿夫聚于萑蒲者十七八唯舒安阜近者悦逺者来犬牙之境草窃不入上闻之诏曰断狱嵗减流庸日归以人俗之丰给当淮湖之灾旱尔守之力也擢拜常州刺史本州都团练使常州为江左大郡兵食之所资财赋之所出公家之所给嵗以万计公削其烦苛均其众寡物有制事有伦刑罚罕用颇类自息公又谓安人之道清而静之则定为而察之则扰故寛以居之仁以行之一变而百姓不知其理又一变知其理而不知理之所由比及三年吏不忍欺路不举遗年糓屡熟【`一作成`】灾害不作甲辰歳冬十月二十日甘露降于庭树二十七夕乃止呜呼公庇斯【`一作方庇`】人人方仰公彼天不恵降此大厉为郡之四载大厯十二年四月壬寅晦暴疾薨于位行路恸哭罢市者相吊逾月又吁嗟之声相闻自寮属相吏下逮乡老里尹皆率以备斋祭及之日缌衰送防者数千人唯公体黄老之清净苞大雅之明哲尊贤容众而交不谄凟本仁祖义而文以礼乐乃至【`集作至乃`】温良能断应用不滞逹识足以表微厚徳足以载物善而不伐光而不耀内不机巧外无缁磷隤然中立豁者虚受其长人也先教爱而后法禁不迁怒以临下【`集作拘`】故威而不猛不私巳以欺人故易而无备其茂学博文不读非圣之书非法之言不出诸口非设教垂训【`集作法`】之事不行于文字而逹言发辞若山岳之峻极江海之波澜故天下谓之文伯有集二十卷行于代若艺文之士遭公发【`集作挥`】盛名比肩于朝廷则有故中书舍人吴郡朱巨川中书舍人渤海髙叅今尚书左丞天水赵璟职方员外郎知制诰博陵崔元翰考功员外郎颍川陈京礼部员外郎北海唐次苏州刺史髙阳齐抗其章章者也其睦亲与善自内姻及朋友所知之家振穷分灾恤孤哀防颁禄归赠必加于常人一等故啓手足之日室无余财惟四布【`集作待赐布`】然后乃敛议者于是谓公有文子之清子产  

之仁史鱼之直平仲之与人贾生之行义【`集作文学`】  

文翁之政事叔子之遗爱而不跻岩廊不享期  

頥阙致君论道之美以遗史册故凡百以为痛  

在昔孔文子以敏而好学为文公叔发【`集有廪字恐非`】  

以恤卫国防饥为惠矧公功存于人言垂于代有文有质不忝前烈者与易名之礼请从令【`集作旧`】典谨状尚书考功伏以褒徳尚贤设教之崇轨加諡易名饰终之令典谨按故朝散大夫使持节常州诸军事守常州刺史赐紫金鱼袋独孤某蕴黄裳之服协中庸之徳正词复礼施化为邦清风存乎省寺遗爱结于黎庻具美之道何以尚兹窀穸既安音徽日逺请追公叔之諡式播臧孙之列谨上  

## 文苑英华卷九百七十三

　宋　李昉等　编行状三  

左仆射韩滉行状一首  

太子宾客卢迈行状一首  

国子祭酒韩洄行状一首  

检校尚书左仆射同中书门下平章事上柱国晋国公赠太傅韩公行状　　顾　况  

曽祖符皇朝潭阳郡太守祖大智皇朝河南府士曹参军赠吏部郎中父休皇朝银青光禄大夫太子少保赠司空【`韩洄滉弟少保赠司徒二唐书作行状太子少师赠太子太师`】諡文忠公京兆府万年县洪固乡胄贵里韩滉年六十五公继代生贤左右王室郑武之贤韦平之美开元中解褐授右威卫骑曹参军丁文忠忧服阕授京兆府同官县主簿又丁内忧孝贯神明外除授太子通事舍人肃宗在灵武授监察御史兼北海郡司马充北海节度判官道阻未行除通州刺史寻充山南西道采访使判官时宰丑正除彭王府谘议诏授除殿中侍御史累迁祠部考工吏部三贠外郎判南曹寻迁吏部郎中给事中兵部选事有盗杀富平令倚为禁兵特诏释之宻防闻状遂伏其罪迁尚书左丞知吏部选事有拥马陈词造堦抗议曾不再烦主吏重阅簿书片言遣之莫不心服拜户部侍郎判官支管诸道青苖税户属国计空耗上难其人服勤九年出利百倍左蔵之钱至七百万贯太仓之粟至数百万斛其边储或五六万或十余万有附大臣间于先帝者引刘向羊头山黍云权量乆差公曰山之南北地之肥禾黍不同会内蔵有隋朝铜防果不差异安邑解二县盐池比歳水涨甚于徃年有漫生红盐之瑞诏谏议大夫检覆并致祭祠宇号寳应灵庆池宣付史馆拜太常卿出为晋州刺史拜苏州刺史充浙江东西都团练观察处置使寻加银青光禄大夫改检校礼部尚书兼御史大夫润州刺史镇海军节度使依前充浙江东西观察使令行风动无敢犯者自信安洪光东杨捍狼士僧惟晓等结连数部荧惑愚甿破其巢窟伏戎自殪山越一清管郡十五户百万里尹亭长书佐小史令丞牧守通数万人自公区处不朽之作乗舆播越畿甸路断公日遣一使间道赍帛表诣行在诸道未知行在营将士无不引还唯公所遣兵鎭河南冲要坚守不退兵马使董晏将三千人镇徐州部将沈清等颇违军禁公遣一介赍牒辕门笞晏二十沈清等六十八人悉按军令徐方既定转检校吏部尚书加金紫光禄大夫封昌黎公改封南阳天子幸梁川巴山道命判官何士干领徤歩七百负绞【`疑`】练十万疋上献天子六军从官扈跸千里时属维夏未颁春衣表至行在众情大悦公又命从事裴枢李伦徴廵内兵甲麾下将士合三万人请翊卫銮舆收复京邑上深嘉叹特加检校尚书右仆射李希烈众军东下志吞淮济公即日遣兵马使王栖曜李长荣栢良器以劲卒万人泝流千里倍程救援才及睢阳贼巳陷襄邑攻宁陵栖曜等突围乗城矢中元恶凶徒慑遁不敢东顾淮南初丧节度使大将王佋带甲数千夜犯城府或出权计者云江南兵至佋兵遂散杀戮甚多士卒骄矜争邀厚赏率居人商旅五十万缗符牒巳行人情恟恟公即日遣都虞李栖华谓兵马使张瑗等曰收复上都六军未赏节使薨殁岂名为功赋敛擅兴何人造意诸将引过横调立停及大驾还都进封郡公时希烈尽锐攻陈州公命诸将与宣武军合势破贼数万人关中初复公以为国无年储何御荒俭陈围巳解汴路即通抗表请献军粮二十万斛从本道直至渭桥公命判官元友直草创运务部勒趋程时河中阻兵坚城未防关河蝗旱军食不足船至垣曲王师大振拜检校尚书左【`一作右`】仆射同中书门下平章事加本道度支营田充江淮转运等使连歳蝗灾仰在转运公自晨及暮立于江臯发四十七万斛舳舻所至近逺慰安贞元元年十一月十一日制曰江淮转运使某官某励精勤职夙夜在公厥有成绩可进封国公初封郑改封晋前后河南用兵解宁陵睢阳之围全彭城要害之地朝廷议勲特赐一子六品正员官又其军镇营宇舟船鞍马甲仗旗鼓羽革丹漆牛羊六畜难乎校筭应縁两税唯有一牓人争及限吏不到门今江南【`阙`】　　于樵宋二年冬十一月朝觐上深礼重委以大计加度支诸道盐鐡转运等使待岩穴方归田里主恩弥深初愿遂违顾谓其族为当沥肝胆身涂草莽上答乾坤时属西北用兵仓库空竭公和籴五十万斛无敢夺期米价遂贱防秋士马储糗更无阙自公当漕运初年四十七万二年七十万末年一百万尚结賛者使六蕃抗言逆顺之理夷虏感动肝胆楚越张权者不敢惕息盗位者退而思过贞元三年二月二十五日薨于昌化里私第春秋六十五皇帝震悼辍朝三日制曰故某官某应运而生弼谐于我道符两曜徳冠八元以武绥边以文经国方期难老【`一作续光`】式作【`一作茂`】宗臣孰谓不融尽瘁而没虽郑亡子产卫失栁庄悼之懐岂过于此过时谓【`三字疑`】抚牀增恸当扆兴嗟厚申徃禭之思载荣优赠之礼可赠太傅前后赠布一千疋米粟五百石钱四百万防事官供践歴四朝歳逾五纪炎不执扇昼不伏枕疾无杖履居必矜庄自同官主簿制一裘褐直为宰相古人无食粟之马衣帛之妾更爽之居不足多矣以沙门一行得圣人之道特写形仰影如宗师癖在春秋精于繋象赋春秋七章着通例六卷并章奏词畧十余万言豁如恒星敦故旧重然诺好古博雅能书善画夫议大勲者则不书小善举大徳者则畧其细事故不殚论矣公有子弟闻斯行诸不敢坠失况以賔客从事日乆泣慕清尘谨状贞元三年閠五月十八日故金紫光禄大夫检校尚书左仆射同中书门下平章亊晋国公故吏将仕郎前大理寺司直顾况谨上尚书考功伏以柱石元臣勲绩光茂孝则先意承志忠则知无不为武能禁暴文以经国翊賛圣明懋建和平沃心造膝简乎上长防横【`疑作宏`】规振乎外奄从流运恩轸睿慈今月日若驰松楸将树易名之典请举旧章谨上  

朝议大夫【`集作朝议郎`】守太子賔客上轻车都尉赐紫金鱼袋赠太子太傅卢公行状  

权徳舆  

曽祖勤嘉皇朝散大夫青州司马陇城县开国子祖克明皇瀛州髙阳县令赠国子祭酒父沼皇陜州芮城县尉累赠慈州刺史秘书监河南府洛阳县遵化乡恭安里卢迈字子年六十状公以仁为经以义为用穷四教之根本探六籍之菁华其门风士行天下归重以居室之和移诸官署以率性之道于事业自解巾试吏至于佩相印不为利疚不为物迁令名丰禄与之终始推是道也年未志学累丁齐斩纯孝孺慕外除犹毁博贯儒书不耀其华特为叔舅太傅文贞公之所赏鍳经明筮仕补太子正字蓝田尉会府试言防乎其萃转河南主簿寻有诏充集贤校理建中初上方靖端百度倄起五諌拜右补阙俄换侍御史兴元元年迁刑部贠外郎间一日又以本官兼侍御史介相国萧公宣慰于江淮奉忧勤之防宣岂弟之泽四牡所及熈熈如春既复命转吏部贠外郎每歳赴调者杂而多端废置闗决在于郎吏情伪之所仗奸利之所因攻坚未导大窽从容折中优而【`集作而优`】为之又以京师食贫诸孤衣食为念求出为滁州刺史仁恻之政人到于今懐之朝廷嘉其理行徴入为司门郎中自时厥后比歳超拜歴諌议大夫左曹右辖乃叅大政皆用徳进人无异词间一歳迁中书侍郎平章事又一歳感风痹寝疾周月除太子賔客贞元十四年六月某日薨于家追命太子太傅公寛舒重有姿度风表而宪章品式故事成法经通缜宻靡不周贯居谏诤之官言必削槀自非成命颁行而人莫知者又尝以考课之法溢美相防革其巳然当自二府时居左垣固辞上第宰政叹其能让因以从之庻官之滥者知惧而百职矣燮和台阶秉直闲邪率循中庸左右皇极徳辉陶然不见其际诗曰衣锦褧衣裳锦褧裳恶其文之着也公诚有之不然岂移疾家居者旬歳上章乞告者七反然后得请至于饰终追锡有加礼焉此固有以异于常而得之也早歳以逰寓于【`集作于`】南谯与崔文贞公讲学至谷梁传因附经义有以规者文贞慙叹为之着重请铭且曰吾以尔为甥亦以尔为友知免于大过矣其推重如此天性笃于慈仁厚于情礼每居功缌之防其于言而不议议而不及乐率皆容称其服而有加焉故事宰臣非上公承摄之礼圜丘斋祠之敬则未尝以驺骑导出国门者公从父弟殁于蜀都輤车之来道秦赴洛出东门十数里以展哀送度越常检名教多之其居部也叔父下邽令休沐至止朋来憧憧侍食佐酒弥日通夕与羣从之丱者冠者均其指使章绂之外无以异焉再娶无子或以嗣不可絶谕之他求者则曰吾舅文贞尝【`集作常`】言之矣兄弟之子犹子也引而进之可以主后事【`集无此字`】故自成童至于捐舘其所留于【`集作于`】聪明接于心术者中正之外无自入焉歴官俸赐必振六姻之乏即逺裳帷唯资四布之赙季文之亷忠张仲之孝友魏舒之粹孔光之慎宻兼而具之日月有时盍征諡法用是传信移诸有司谨状贞元十四年九月十四日故吏朝议郎守尚书司勲郎中知制诰云骑尉赐绯鱼袋权德舆谨上尚书考功有易名本于周道必视其行劝孰甚焉谨按故朝议大夫守太子賔客赠太子太傅卢公徳范颙昻如大主彛器闺门风训仪表人伦乃持国钧以镇雅俗絜矩居易有初有终瞻彼九原既先徴逺之卜节其一恵敢忘至公之议谨上  

大中大夫守国子祭酒颍川县开国男赐紫金鱼袋赠户部尚书韩公行状　前　人  

曽祖符皇潭阳郡太守祖大智皇河南府士曹叅军赠吏部郎中父休皇太子少保赠司徒諡文忠公京兆府万年县芙蓉乡龙游里韩洄年六十三状公字防深其先颍川之人自同姓于周受封于韩逮献子而为正卿至景侯而开列国司马氏代家言之详矣公大祖播徙居颍川继有勲力代名忠孝以至文忠公用醇仁清徳左右宗致中和以为国经躬恺悌以为家法公纂承茂绪防有令闻直方简重博厚大该渉羣书尤治春秋诗礼之学必睹其奥而践乎中未弱冠以门防补文生满歳叅调侍郎逹奚恂【`唐书作珣`】矫枉过正以地望降资署章懐太子陵令且将察其词气以为铨藻公恬然受署初无愠容当时识者知其致逺天寳末盗陷西【`集作两`】京兄侄七人遭离不淑茹痛违难寓于江南布衣蔬食不听声乐者积六七年友弟行义士林以为难翘车辟书旁午而至累授汉中郡江陵府二功曹大理司直兼汉中郡司马苏州司马且皆有賔介之请所至之邦待公政成甘于粗【`集作蔽`】粝聚其禄廪办其治具归于京师七防祔窆礼无违者名教之士翕然称之洪州刺史张镐以故相之重作镇江西奏授本州长史莫徭副使懐来夷落向方率教乾元中江淮防饥相扇啸聚而新安郡负山洞之阻为害特甚朝廷推其能名除睦州别驾知州事俄拜监察御史又转殿中侍御史赐绯鱼袋充江西都团练判官军州庻政多所访决歳余张终于位公主介领留务时吴楚剽轻法禁未一每长史交代人心辄揺公临以威重抚以慈惠辑宁所【`集作封`】部以待守臣李良公岘之充江淮选补使也引于判官多所益大厯初转运使留尚书晏盛选从事分命四方而江淮上流为之枢会奏改屯田员外郎兼侍御史知子留后累歳宠【`集作就`】加司封郎中肃给而有守清眀而中节有司之移用不匮上国之经费有伦六七年间号为称职名实益茂徴拜谏议大夫数与左补阙李翰连上封章极言得失未几以本官知制诰叅掌宥宻式敷声明炳然训辞润色王度时元载持衡深相器重公愈不自安每因灾眚必防古议【`集作义`】且以西汉赐上尊酒之比深儆【`集作警`】戒之元终不悟竟及于祸公以谤【`集作旁`】累贬邵州司户今上践位励精理本徴为淮西淮南等道黜陟使复拜谏议大夫摄衣登车以澄清风俗为已任未及行拜权判户部侍郎专判度支赐金印紫绶先是公兄太傅忠肃公实居其任受邦国之比要制财用之均节物力不绌王府以充出牧也厥职寖【`集作寝`】废公乃革烦政振旧纲既无暴征亦无遗利罢省胥吏冗食者二十余人明年太府卿张献恭广廪库以受歳杪量入之数又于长安万年二县界奏贮米谷数十万石视年之丰耗而为之发敛人无艰食歳无灾荒虽元凯之智畧夀昌之功利不是过也上方待【`集作倚`】以大任为执事者所抑出为蜀州刺史蜀多火灾自古所患俗以为常无所惩禁公到部【`集作郡`】逾月令简事时里胥不劳州兵多暇乃省经用之费给太半之庸俾其埏埴以易蓬荜翚飞鸟革相望如云授之逾年乃偿其直三歳在郡四封恬然辟田之污莱三千余顷复人之庸亡二千余户教之树艺俾之生植井络之下至于今懐之朝廷陟明奏【`集作表`】课公实居最有诏徴还既至拜兵部侍郎在职数月迁京兆尹兼御史大夫三辅难理毂下尤甚贼泚之后旱蝗相乗连师十余万屯于蒲坂戎装兵马仰给京师内安罢甿外赡军实师克济而人不困公之力焉转刑部侍郎刑罚者国之大典所以禁暴而卫善人也而或巧诋比况因縁为奸公讲求纪律明为式例悉以条奏颁于四方吏无舞文人得从善矣迁秘书监乃奏置五经正本补羣书之缺蓬阁之中粲然如初复除兵部侍郎累歳改国子祭酒自兵兴已来多趋末流而弃夷【`阙`】故学者不振而子衿之诗作焉公曰崇化励贤本于六籍不殖将落吾其忧乎乃表名儒袁頥韦渠牟列于学官讲左氏春秋小戴礼抠衣皷箧之徒溢于国庠讲诵之声如在洙泗公所至必化其用无方方将荷介祉以锡难老亮天工以纉旧服人望未塞以贞元十年二月九日寝疾终于昌化里之私第皇情轸悼追赠户部尚书哀荣之礼于公备矣公有识度风鉴而博爱容众与朋友交死生以之眀于吏职能断大事防逹而有节粹和而不流约身以周急洁巳而恕物先师四教克蹈其全中台六职常居其半无忌之镇静安国之忠厚延夀之恩信惟公兼而有之允所谓邦之才臣终温且惠者也筮叶吉日月有期易其名者请徴旧典谨状三月日故大中大夫守国子祭酒颍川县开国男赐紫金鱼袋赠户部尚书韩公故吏某官某谨状【`集作上`】尚书考功夫士之生也躬五常以致用其殁也节一惠以尊名则善否有章賔实不挠谨按故韩公嗣直方于旧徳播功行于清朝通而有守忠而能力树善匪懈好谋而成课绩中台道光太学大雅明哲惟公有之考行饰终古先令典谨譔录所履布诸有司请徴叔发之諡以协周公之法谨上  

## 文苑英华卷九百七十四

宋　李昉等　编行状四  

司徒兼侍中北平郡王赠太傅马燧行状一首赠绛州刺史马府君彚行状一首  

司徒兼侍中上柱国北平郡王赠太傅马公行  

状　　　　　　　　　　　权徳舆  

曽祖君才皇右武侯大将军南阳郡公祖珉皇左【`集作右`】钤卫仓曹叅军累赠尚书右仆射父季龙皇大同军使岚州刺史幽州经畧副使累赠司汝州郏城县临汝乡石台里马燧字珣【`唐书作洵`】美年七十太傅英朗特逹刚中方正体苞五常致其用以賛皇极国有二柄壮其猷以合神武终始盛烈为唐宗公原夫代有勲徳延耀储祉王佐之业至公而光年十四从师讲学因辍卷喟然曰大丈夫当建功立名以康济天下岂能矻矻为章句儒耶读左氏春秋孙吴兵法与歴代君臣大本成败大较忠贤功用竒正方畧会其归趣如指诸掌十九丁内艰泣血三年以孝闻天寳末安禄山拥幽陵之师南向以光禄卿贾循为留后公以书干循劝诸逆将向润容牛庭玠等然后传檄仗顺可覆而取之循疑留不决竟及于祸逾月间行至恒山时河朔披【`集作扰`】攘物情恟惧方以裦衣长裾防谈感激因其谋而扶义建节者众矣寳应中陈郑节度李凉公抱玉移镇上党雅知公才表为晋州赵城尉时王师既破史朝义乃复河洛有回鹘可汗之助因肆暴而归以功自负其强难屈节将使上介致饩皆惧不敢行公官方解巾忽病不譲径诣其垒申明要约气盛词直众皆扰【`集作优`】从可汗乃授以旗帜委之供办且曰有犯禁者公其董之于是藩部肃然莫不畏服后有酋长求赂于公者立斩十余人可汗大骇疾驱出境安人禁暴之畧兆于斯矣河北副元帅仆固懐防居将相之重恃父子之勇可汗又其子壻也借以为援将有异图公宻觇其情靖【`集作立请`】为之备初伪范阳节度李懐仙与相卫恒定等四帅相继来降懐恩结为党助奏复其职至是拥众据汾上子玚围太原相卫餽运以相掎角至安阳説其帅曰懐恩憯刻以逞欲其子轻佻而好胜人人自为计坐待帐下之变耳深陈利病劝喻激切繇是感公言至涕泣改图因约懐仙等三人奉章献欵既回鹘北归懐恩与玚继死公之明识逺畧皆此类也本使寻奏改左武卫兵曹叅军歴太子通事舎人著作郎以至秘书少监兼殿中侍御史转营田节度二判官永泰中拜郑州刺史兼侍御史至是颁六条抚四方分忧于上施惠于下时兵食方调杼轴其空乃辟其田畆均其户版每嵗一税百姓便之生齿益息庻物蕃阜大厯中改怀州刺史其夏大旱公以救灾沴莫若修教化掩骼埋胔蠲苛恤隠使皆得其欲而无穷人端居防诚黙以心祷至七月稆禾满野庸亡者襁负而至朝廷以汧阳被边宜得人式之守拜陇州刺史兼御史中丞公乃训州师脩器备郡城之西有路与蕃境相直凡二百余歩上连峻峯公乃躬自行视塞其蹊隧功坚力省疆埸以宁又置谯门于阨狭之地中制扄鐍上施干橹积歳之患旬日而安连帅惮公威望日盛羁留幕府因以受代家居京师者乆之先皇帝召见竒其才授商州刺史兼御史中丞未旬月属河阳三城逐其师择可以抚宁之者特拜左散骑常侍兼御史大夫充河阳三城使是歳大厯十年也夏五月汴宋兵马使李灵耀以濮阳叛俄据浚郊国家始务靖人特屈常宪因以节度留后授之而又结魏师以畧东郡不利六月诏公与淮西节度李忠臣夹攻之时防锋寖盛忠臣每合皆北将弃师以免者数矣公尝激以壮志或绐之吉梦忠臣既惭且愤引师复还先是请忠臣军汴南公军汴北每与虏角所向无前败之于荥泽乂破之于西梁固至是灵耀以其勇悍者八千人号为饿狼营尽鋭来拒公引戏下决战遂胜入郛时魏之救兵二万距大梁三千里所【`疑是许`】公又合诸侯之师用竒设伏以敢死士三千人皷噪先登大败之魏将军单骑遁去灵耀以其徒宵溃翌日余党以城内八千人降于公公悉譲忠臣推而不处闭垒移疾退于坂桥其士吏卤获悉以家财购而复之大梁之人至今知感履险则忠以尽敌成功则让以保身此又将帅之明哲也十二年三月诏复魏博之地诸侯班师公乃归镇河阳秋雨暴至河流决溢军吏等具檝櫂请公登舟以避公曰城中凡数十万户吾寔主之而苟以一家求安所不忍为既而人皆感泣水不为患十四年闰五月皇帝即位深烛理本以太原王业所起国之北门非勲徳烂然者不能镇定特拜工部尚书兼御史大夫太原尹北都留守充河东莭度观察等使于是脩班制正事典险其走集训其舆师讲车徒战阵之法教金皷声气之节分画之下变化如神自是烽罢警匃奴不敢南向而牧矣建中二年夏六月来朝京师加兵部尚书封豳国公初魏博席伯父之势而得专地既逾年与东平常山复为从约七月魏以兵三万围邢州攻临洺昭义节度上请公为援朝廷许之十月公会昭义之师与神防行营兵马使故太尉西平王于漳州先是魏以浚郊之败詟公威望至是以节度之师专征伐之任兵刃完利部校训齐军声大振士气益励魏人又分鋭骑合恒定李惟岳之众万人【`集作于`】临洺南双冈下树栅以自固公自晨至晦急击大溃杀其将杨朝光时临洺之围濠【`集作杨`】垒四匝复与招义皷行而【`集作军`】前腹背受敌颷尘翳景士皆决死凡百余合公自据西濠口扼其喉以袭鼔之凶徒毙踣乱相蹂蹈收其车重兵械各数十万魏人弃【`集作委`】营而遁邢围迎溃上嘉其功拜尚书右仆射先是公与军吏约曰苟戮力成功者当竭产以赏至是悉索家钱与车服臧获等【`阙`】上下视其功之薄厚散于军中约五十万且曰苟可  

以夷患难勉师人赤诚之外无非长物故尽其私积贾其余勇士皆歔欷感激【`集作励`】争以効命报焉优诏褒异命史臣书之且诏有司以量入之赋如其数以复于公其毁家佐军经费【`集作赏`】厚下皆此类也三年正月魏人又乞师于东平恒山众且四万壁于洹水公曰不备不虞不可以师且以河阳三城常所训定上请为助有诏从之乃建三桥夹河为垒乘变出竒如环无端初则防枚以趋敌因乗其未备后则薙草以防火使计不得用然后分锐士颷驰以犯之而后从之获首给者殆半余皆走林溺水僵尸相属腥秽川陆公愀然曰是皆平原人也彼但暴服之耳亦既就死【`集作毙`】忍其委骨肉如是耶使得以族属収瘗既而闻者【`闻作生`】知感繇是洛博二州伪署刺史各以其地来降邺魏之间以咫尺之书招下二十余城朱滔诱其隣帅复来助防四月公有魏城之防五月诏同门下平章事仍封北平郡王时诸军连防师留且乆或有【`集作已`】复其侵地则怠于攻取公具以上闻有诏朔方节度李怀光应援征讨六月朱滔以渔阳之甲三万至于城下初诸侯有议班师者公曰彼三战三北假息孤城且宿兵十万闻援强而退纵敌生患何以复命于朝廷耶既而郡帅相励皆百其勇七月加魏州大都督府长府仍充魏博澶相四州节度招讨等使四年二月又败之于成【`集作城`】安魏军退于舘陶深壁以自固以十月盗臣窃发銮辂狩于近郊公忠愤【`阙`】逼【`集作廹`】宻图方畧懐光统朔方之旅乗归心以赴难公齧臂伏泣以大节感动之时朱滔招连北虏边鄙日耸公谓诸将曰夙驾整旅以扈属车人臣之分也【`集作尔`】傥北都不守即两河三川摇矣岂行师捍患之义也耶乃还太原遣行军司马王权统锐骑五千与监军使者赴在所【`集作行在`】又令男彚与大将等男各一人赴焉军食禄赐器备服用一以条奏献于行宫公初旋师也以晋阳大卤用武之地北蕃东夏且有外虞而都城之东平坦受敌乃股引汾晋三川涨为平湖能顺地泐以导水势守陴者歳减其役濵河者日厚其生而又广堤濬池宻树如织金汤自固板不勤其明智善利之及人也如此公自出车累歳功防相继而军中衣食多出防境河东之人省调给馈运之劳歳减其赋封内相贺因中贵人以闻愿刻金石诏从其请公避名不伐恳防方止其劳谦之词邦人诵之此所以尊而光晦而彰者也公常揣摩诸侯开导劝善能通其变以诱其衷尽益友之直谅启纯臣之志畧因所以建大顺立大勲者有焉兴元元年二月李懐光贪天犯上衡连逆泚胁其人以河中叛公威声素振壤地相接支郡属城降者继至秋七月皇帝既平大盗乃清宫庙加河东保宁奉诚等军行营副元帅有诏许公与诸军同讨河中九月既望师及于綘伪刺史王克同弃城而遁余党来降分狥下县进军寳鼎斩其将条【`唐书作徐`】伯文先是懐光之师勇于豨突至是获甲首千数凶徒夺气矣贞元元年六月公以军国大要非表章所尽释位来朝亲禀睿略乃屈指成筭请三旬刍粟以平之秋七月与河中节度使今侍中咸宁王及同华邠宁之师次于长春宫公以单骑传于城下召大将徐廷光西向受命且以君恩喻之曰兵兴以来逾三十年而朔方之师最为忠力今乗时自效若建瓴水岂甘心啬祸终污锋刃耶开陈逆顺声涕交感又曰跬歩之内矢石所及若决为匪人亦在今日因披襟直前当之廷光頫伏拜泣莫敢仰视抗词未毕坚壁洞开公径入抚安奉宣皇泽于是城中周呼曰吾等复为王人矣八月公与咸宁合军而东至于焦离堡降其将尉珪乃次河中阵于城下懐光傅首其众请命是举也不劳师献功如其平素【`集作素焉`】就加侍中归镇北都三年二月来朝京师冦戎既清乞罢藩镇六年拜司徒兼侍中诏有司具仪法册命礼赐备厚昭德报功人臣荣之屯师河中也灵武节度杜希全献体要八章上因着君臣箴以赐之公奉表陈贺上又赐公宸扆台衡铭各一首公令男畅诣阙谢恩并请掲而书之于起义堂之侧诏下优答其畧曰卿有訏谟济代之诚保衡辅朕之志情之所尚遂饰以词比夫盘盂自铭亦兾辅佐同徳遂许刻石兼赐题额宠渥之盛冠耀当时五年九月尝与故太尉西平王同对于别殿上曰卿二人与朕休戚是同各赐图形麟阁并御制文命皇太子书于阁壁至于君使臣臣事君选贤与能之盛尽忠作宪之绩焕乎天文与日月并明矣九年十月公以足疾乆阙朝请因至中书奉表起居召对拜舞手悮至地上惊遽自起以接之公慙惶局蹐感甚以泣上曰元首股肱本为同体卿之疾痛何异朕身乃遣中使梁懐干扶掖下殿十一年二月以年及悬车再表譲侍中优诏敦奬终不得请八月十七日薨于安邑里私第皇帝震悼不视朝四日先是诏宰臣诣宅问疾御医禁方旁午于途疾剧遗表指陈邉事纯诚至公言不及私薨之明日诏赠太傅又诏文武百寮就宅吊哭京兆尹防丧万年令为副司农卿嗣吴王巘充吊祭使鸿胪少卿王权为副赙赠绢二千疋布五百端米粟二千石二十七日命太常卿裴郁副使少府少监路恕备礼持节册命上所以待大臣之礼备矣惟公始以文史叅佐至于牧守师【`集作将`】帅功业见乎变徳刑焯于时所以顺天时从君命布皇泽宣国威能竭忠力而为藩卫理军如家驭下以诚拊循厚而士励法禁眀而众整誓师鞠旅皆乐为用料敌制胜如在彀中此战之所由克也凡再分兵符而三破剧贼开相府十四年以上公居中者九年至于尽沃心之言当注意之重宻启诡词人莫得而知之昔舜之官人也卨作司徒龙作纳言惟公居之周之命将也方叔元老申伯于藩惟公嗣之加以冯异之推功赵奢之飨士子囊之城郢文子之不属其子惟公备之故蔵时为饎追逺盛公侯之礼会朝鸣玉拜后聫卿士之荣公之展孝也公之教忠也凡自府辟多为国华登中朝以润王度分外阃而贞师律公之知人也公之举善也洪范之乂用三徳向用五福惜公不逾期頥其他则无不及也徳舆自右【`集作左`】补阙三歳而为右史掖垣之属备承功烈褒奬之礼获奉命书来今先逺有期祖载将及易其名者敢告有司谨状贞元十一年十月十六日宣德郎守起居舎人知制诰云骑尉权徳舆谨上尚书考功夫建侯行师先王之所以惩不恪也考行尊名先王之所以劝人臣也谨按故司徒兼侍中上柱国北平郡王赠太傅马公勤劳王家功徳茂盛其谋猷合于君其忠利加于人也用登公相以殿邦国今体魄则降日月有时敢录实行请徴諡法谨状【`集作上`】  

赠绛州刺史马府君行状　　韩　愈  

君讳彚字某其先为嬴姓当周之衰处晋为赵氏晋亡而赵氏为诸侯其后益大与齐楚韩魏燕六国俱称王其引子赵奢当赵时破秦军阏与有功号马服君子孙由是以马为氏梁有安州刺史侍中赠太尉岫岫生乔卿任防州主簿国乱去官不仕乔卿生君才隋末为葪【`集作蒯`】令燕王艺师之以有幽都之众武徳初朝京师拜武侯大将军封南阳郡公卒大梁新里赵郡李华刻碑颂之君才生珉为左钤卫仓曹叅军事赠尚书左仆射生季龙为岚州刺史赠司空清河崔元翰铭其徳于碑在新里司空生燧为司徒侍中北平王赠太傅諡庄武武之勲劳在防书君其长子也少举明经司徒公作藩太原授河南府叅军建中四年司徒公使将武人子弟才力之士三百人朝行在扞卫献御服用物弓甲煑器幄幕奔走危难上嘉【`集作喜非`】其勤超拜太常丞赐章服迁少府少监太仆少卿司徒公之薨也刺臂出血书佛经千余言期以报徳庐墓侧植松柏终丧又拜太仆少卿疾病一年贞元十八年七月【`七蜀本作十`】二十五日终于家凡年四十有五其弟少府监畅上印绶求追赠赠绛州刺史布帛百疋君在家行孝友待賔客朋友有信义其官守【`集作官舍`】恭慎举职其朝献奉父命不避难其居丧有过人行初司徒公娶河南元氏封颍川郡夫人赠许国夫人许国薨少府始孩顾托以其侄为继室是为陈国夫人陈国【`集作夫人`】无子爱君与少府如已生其薨也君与少府丧之犹实生已亲负土封其墓夫人荥阳郑氏王屋县令况之女有贤行侍君疾逾年不下堂食菜饮水药物必自择将进辄先尝方书本草恒置左右子男二人赦前左卫仓曹叅军右清道率府胄曹叅军女子二人在室虽皆防侍疾居丧如成人愈既世通家详闻其世系事业今有期日从少府请掇其大者为行状乞立言之君子而图其不朽焉  

## 文苑英华卷九百七十五

　宋　李昉等　编行状五  

秘书少监陈京行状一首  

叚太尉逸事状一首  

右散骑常侍宜城伯栁公行状一首  

秘书少监陈公行状　　　　栁宗元  

五代祖叔明陈宜都王曽祖某皇防稽郡司马祖某皇晋陵郡司功叅军父兼右补阙翰林学士赠秘书少监某州某县某乡某里陈京年若干状公姓陈氏自颍川来京兆万年胄贵里讳京既冠字曰庆复举进士为太子正字咸阳尉太常博士左补阙尚书膳部考功贠外郎司封郎中给事中秘书少监自考功已【`集作以`】来凡四命为集贤学士徳宗登遐公病疴舆曵就位备哀敬之节由是滋甚遂以所居官致仕贞元二十一年四月二十五日终于安邑里妻党之室无子伯兄前监察御史珰仲兄前大理评事苌以公文行之大者告于尝吏于公者使辞而陈之大厯中公始来京师中书常舍人衮杨舎人炎读其文惊以相视曰子云之徒也常以兄之子妻公由是名闻逰太原太原尹喜曰重客至矣授舘致饩厚以泉布献焉公曰非是为也某尝为北都赋未就愿即而就焉其宫室城郭之大河山之富关闬之壮与其土疆之所出风俗之所安王业之所由兴苟得闻而覩之足矣若曰受大利是以利来非【`集作盖异`】前志也吾不能敢辞遂逆大河逾北山彷徉而归赋成果传天下为咸阳尉留府廷主文章决大事得其道为博士举疵礼修坠典合于大中者众焉泾人作难公徒行以出奔闻官守段忠烈之死上议罢朝七日宰相曰不可方居行宫无以安天下公进曰是非宰相之言天子褒大节哀大臣天下所以安也况其特异者乎上用之其劳勤侍从谋议可否时之所頼者大廵狩告【`集作住所`】至上行罪已之道焉曰凡我执事之臣无所任罪予惟不谨于理而有是也将复前之为相者公曰天子加恵羣臣而引慝焉徳之厚也而为相者复无以大警于后且示天下率其党争之上变于色在列者咸恟而退公大呼曰赵需等勿退遂进而尽其辞焉不果复上迎访太后闻【`集作问`】数歳外颇怠其礼公密防发之天子感悦焉初礼部试士有与亲戚者则附于考功莫不隂授其旨意而为进退者及公则否卓然有有司之道不可犯也太庙阙东向之礼且乆矣公自为博士补阙尚书郎给事中凡二十年动【`集作勤`】以为请殷祭之不坠繄公之忠恳是頼故宜有赤绂银鱼之报焉昭陵山峻而髙寝宫在其上内官惩其上下之勤挽汲之难也谒于上请更之上下其议宰相承而讽之召官属使如其请公曰斯太宗之志也其俭足以为法其严足以有奉吾敢顾其私容而賛【`集作替`】之也奏议不可上又下其议凡是公者六七人其余皆曰更之便上独断焉曰京议得矣从之在集贤奏秘书官六员殿内而刋校益理纳资为胥而仕者罢之求遗书凡増缮者乃作艺文新志制为之名曰贞元御府羣书新录始御府有食本钱月权其赢以为膳有余则学士与校理官颁分之学士当受三倍由公而杀其二书史之始至入礼币钱六十缗亦皆分焉公悉致之官以理府署作书阁广羣官之堂不取于将作少府而用大足居门下简武官议典礼上以为能益器之与信臣议且致相位遇公有感疾使视之疾甚不能知人遂不用郑吏部髙太常为相而以秘书命公所以示优之也公有文草【`集作章`】若干卷深茂古老慕司马相如扬雄之词而其诂训多尚书尔雅之説纪事朴实不苟悦于人世得以传藁其学自圣人之书以至百家诸子之言推黄炎之事渉歴代洎国朝之故实钩引贯穿举大包小若太仓之蓄崇山之载浩浩乎不可知也岂子所谓仲尼驾説者耶夫其忠烈之褒也相府之有诫也太庙之东向也昭陵之不更其故也官守之不夺也立言之不可诬也利之不苟就也害之不苟去也其忠类朱云其孝类颍考叔其亷类公仪休而又文学以辅之【`五字文集作以之学以辅之`】而天子以为之知既得其道又得其时而不为公卿者病也故议者咸惜其始而哀其终焉公之丧凡五十四日而夫人又殁毁也夫人之父曰偕司农卿祖曰某赠太子太保宗元故集贤史也得公之遗事于其家书而授公之友以志公之墓谨状贞元八年【`集作永贞元年是`】八月五日尚书礼部员外郎栁宗元状  

段太尉逸事状　　　　　　栁宗元  

太尉始为泾州刺史时汾阳王以副元帅居蒲王子晞为尚书领行营节度使寓军邠州纵士卒无頼邠人偷嗜暴恶者率以货窜名军伍中则肆志吏不得问日羣行丐取于市不嗛輙奋击折人手足推釜鬲瓮盎盈【`集作弃`】道上袒【`集作把`】臂徐去至撞杀孕妇人邠宁节度使白孝徳以王故戚不敢言太尉自州以状白府愿计事至则曰天子以生人分【`集作付`】公理公见人被暴害因恬然且大乱若何孝徳曰愿奉教太尉曰某为泾州甚适少事今不忍人无暴防【`集作冦暴`】死以乱天子邉事公诚以都虞候命某者能为公已乱使公之人不得害孝徳曰幸甚如太尉请既署一月晞军士十七人入市取酒以刃刺酒翁坏醸器酒流【`集作留`】沟中太尉列卒取十七人皆断头注槊上植市门外晞一营大噪尽甲孝徳震恐召太尉曰将奈何太尉曰无伤也请辞于军孝徳使数十人从太尉太尉尽辞去觧佩刀选老躄者一人持马至晞门下甲者出太尉笑且入焉曰杀一老卒何甲也吾戴吾头来矣甲者谔因谕曰尚书固负若属耶元帅固负若属耶奈何欲以乱败郭氏为白尚书出听我言晞出见太尉太尉曰副元帅勲塞天地当务【`一有为字`】始终今尚书恣卒为暴且乱乱天子边欲谁归罪罪且及副元帅今邠人恶子弟以货窜名军籍中杀害人如是不止几日不大乱大乱由尚书出人皆曰尚书倚副元帅不戢士然则郭氏功名其与存者几何言未毕晞拜曰公幸教晞以道防甚大愿举【`集作奉`】军以从顾叱左右曰皆觧甲散还火伍中敢哗者死太尉曰吾未晡食请假设草具既食曰吾疾作愿留宿门下命持马者去旦日来遂卧军中晞不解衣戒击柝卫太尉且俱至孝徳所谢不能请改过邠州由是无祸先是太尉在泾州为营田官泾大将焦令谌取人田自占数十顷给与农曰且熟归我半是歳大旱野无草农以告谌谌曰我知入数而已不知旱也督责益急农且饥死无以偿即告太尉太尉判状辞甚巽使人来【`集作永`】谕谌谌盛怒召农者曰我畏段某耶何敢言我取判铺背上以大杖击二十垂死舆来庭中太尉大泣曰乃我困汝即自取水洗去血裂裳衣疮手注善药旦夕自哺农者然后食取骑马卖市糓代偿勿使知淮西寓军帅尹少荣刚直士也入见谌大骂曰汝诚人耶泾州野如赭人且饥死而必得糓又用杖击无罪者段公仁信大人也而汝不知敬今段公惟一马贱卖市糓入汝汝又取不耻凡为人傲天灾犯大人击无罪者又取仁者糓使王人出无马汝将何以视天地尚不愧奴耶谌虽暴抗然闻言则大愧流汗不能食曰吾终不可以见段公一昔【`集作夕同`】自恨死及太尉自泾州以司农徴戒其族过岐朱泚幸致货币慎勿纳及过泚固致大绫三百两【`集作疋`】太尉壻韦晤坚拒不得命至都太尉怒曰果不用吾言晤谢曰处贱无以拒也太尉曰然终不以在吾第以如司农治事堂栖之梁木上泚反太尉终吏以告泚泚取视之其故封识具存  

段太尉逸事如右  

元和九年某月日守永州司马员外置同正员栁宗元谨上史舘今之称太尉大节者【`集作出入二字`】以为武人一时奋不虑死以取名天下不知太尉之所立如是宗元尝出入岐周邠斄间过真定北上马岭歴亭鄣堡戍窃好问老校退卒能言其事太尉为人喣喣【`集作姁姁`】常低首拱手促【`集作行`】歩言气卑弱未尝以色待物人视之儒者也遇不可必逹志决非偶然者会州刺史崔公来言行信【`集作信行`】直备太尉遗事覆校无疑或恐尚逸坠未集大史氏敢以状私于执事谨状  

故银青光禄大夫右散骑常侍轻车都尉宜城县开国伯栁公行状　　　栁宗元  

曽祖善才皇荆王侍读祖尚素皇润州曲河县令父庆休皇渤海郡渤海县丞赠蔡州刺史工部尚书汝州梁县梁城乡思义里栁浑年七十四状公字惟深其先河东人晋永嘉年有济南太守卓者去其土代仕江左公实后之栁氏自黄帝后稷降于周鲁以字命族因地受氏载在左氏内外传及太史公书自卓至公十有一代为士林盛族着于南朝歴代史及栁氏家谍惟公质貎魁杰度量宏大和博逹而遇节必立恢旷放弛而应机能断其居室奉养抚字之诚仪于宗戚而内行着其莅政柔仁端直之德洽于府寺而外美彰焉凡为学畧章句之烦乱采摭奥防以知道为宗凡为文去藻饰之华靡汪洋自肆以适已为用自始学至于大成躭嗜文集注意鑚砺倦不知游息威不待夏楚儒言经【`蜀本作雅`】防夙有闻知年十余歳有称神巫来告曰若相法当天且贱幸而为释可以缓而死耳位禄非若事也公诸父素加抚爱尤所信异遽命夺去其业从巫之言也公不然之【`二字集作可`】且曰夫性命之理圣人所罕言搢绅者【`集有所字`】不道巫何为而能言之耶【`集作尽之也`】且令从之而生去圣人之教而为异术不若速死之愈也于是为学甚笃其在童防固不惑于谲恠【`集作恠谲`】矣开元中举汝州进士计偕百数公为之冠礼部侍郎韦陟异而目之一举上第调授宋州单父尉操断举措通乎细大防亷检守形于造次加云骑尉秩满江南西道连帅闻其名辟至公府以信州都邑人罹凶害靡残耗假守永丰令公于是用重典以威奸暴铺大和以惠鳏嫠敺除物害消去人隠吏无招权干没之患政无犯令尨戎【`集作茸`】之蠧宰制聼断渐于无讼【`集作讼息`】耕夫复于疆封【`集作封疆`】商旅交于关市既庻而富亷耻兴焉既富而教庠塾列焉里闬大变克有能称遂表为洪州丰城令到职如永丰之政而仁厚加焉授衢州司马夫噐宏者耻効以圭撮之任足逸者难局以寻常之地公遂防迹藏用遁隠于武宁山羣公交书诸侯走币皆谢絶不就方将究贤人之业穷君子之儒味道腴以代膏粱动徳耀【`集作徳耀`】而轻绂冕遗荣飬素恬淡如也朝右籍甚有声徴拜御史公曰君命也安敢逃乎即日装束上道公常好大体不为细故家之廹速【`集作束`】非其志也以疾辞授右补阙不隠忠以固位不形直以干【`集作于`】名除殿中侍御史赐绯鱼袋赴江西与租庸使议复鐡及常平仓便宜制置得以专任【`蜀本作征`】和钧关石之绪出纳平准之宜国利人逸得其要术【`集作道`】迁侍御史充江南西道都团练判官时属支郡不知连帅之职公请出廵尽征之地大诘姧谬所至风动其有非常之政裕于人者必举其课绩归之使府而【`集无而字`】又以文采慇懃歌咏之俾其风謡诵声闻于他部逹于京师而后已改祠部贠外郎转司勲郎中余如故就拜袁州刺史公于是酌古良牧之政宜于今者宗而奉之考诸理国之说称于人者承而守之均利噐用以致其富昭明物则以教之礼示优裕之德以周惠利缓九赋推广厚之心以固和慈保万人明其制量临长羣吏示之法禁考中备败无不得其极理行髙第朝廷休之召拜谏议大夫充浙江东西道黜陟使将举其能政端于外邦也公则脩虞书之考绩举汉代之课第处亊详谛无依违故纵之败奉法端审无隠忌峭刻之文时分部所繋于公尤重陵江并海竟吴越之域皆所莅焉复命称职加朝散大夫又拜左庻子集贤殿学士奉翊储后脩其宫政统理文籍纪于秘府拜尚书左丞直而多容简而有制去苛削之文而吏皆率法务宏大之道而政不失中加银青光禄大夫迁为右散骑常侍泾卒之乱公以变起卒遽尽室奔匿于终南山贼徒访公所在追以相印既及公而问焉公变名氏以绐之捐家属以委之贼遂执公爱子榜棰讯问折其右肱而公不之顾即歩入穷谷披草径逾蓁【`集作秦`】岭由褒骆朝于行宫上嘉其诚节不时召见公顿首流涕累陈计画贼平防勲赐轻车都尉封宜城县开国伯拜尚书兵部侍郎初公名载字元舆至是奏请改命以涤伪署之污是嵗盗据淮浒方议讨戮宰相以大理评事李元平者有名以为才堪攘冦拜为汝州羣臣望声狥利者皆曰徳举公独慷慨言于朝曰是夫喋喋玉而贾名者也王衍误天下殷浩败中军华而不实异代同徳徃且见获何冦之攘时人不之信也未几盗袭汝州以元平归凡百莫不嗟服焉俄以本官同中书门下平章事登庸翊圣【`集作登翊圣皇`】匡弼大政造膝尽规谏之志当事无矜大之容援下情于上以酌天心顺嘉誉于外用彰君徳故【`一有致字`】绩用茂着而人罕知之然其彰布于外敷闻在下者十有一二焉贞元初上以甸服长人天下理本于是亲择郎吏分宰于京师外部未几而人謡大和击壤之颂归于帝力上召丞相告之左仆射平章【`蜀本有重字`】事张延赏忭蹈称庆公俯伏不贺且曰甸服之政固宜慎重然则此屑屑者特京兆尹之职耳陛下当择臣軰以辅圣徳臣当选京兆以承大化京兆当求令长以亲细事夫然后宜舍此而致理可谓爱人矣然非王政之大伦也不知所贺上深然之汉惠悦曹参之言绛侯慙曲逆之对考之前志我无负焉既而西戎乗间入邑诈以请盟侍中北平王璲建议许之自公卿已【`集作以`】下莫有异虑公独陈谋献画言戎之诈固不可许竟留中不下而前议遂行于是册命上将涖盟诸戎果纵兵逼好大殴掠而去上召对前殿嘉叹者乆之时谏臣有廷争陷于讪上者上未之善也公从容候间陈古以讽所以示寛裕之德招谠正之言词旨切直意气懃恳动合圣谟卒见纳用无何工人有以埋乘舆服器得罪于左右者有司以盗易御物请论如法制初可之公不奉诏因抗疏曰迹其罪状未甚指明方春杀人惧【`集作恐`】伤和气上览之大悦即原其罪刑官慎恤之事正于邦典圣君含育之徳彰于天下论者难之时上相与光禄卿裴腆不协候公休沐以御酒或阙隂请贬之制命既行公坚执不下请讯支计之吏校其供入之实原本定罪穷理辩刑而腆竟获宥克复本职白志贞有羁靮之勤献利【`集作谋`】屡中上嘉其功效特宠异之方议大用公以为胥徒杂类出自防贱负乗致冦盗之招也累防以闻而止公竭诚尽忠忧劳庻务有耄防之疾恳逼【`集作廹`】陈譲除右散骑常侍罢知政事贞元五年二月五日薨于昌化里终于散地故褒赠不及惟公致君之志孜孜焉不有怠也立诚之节侃侃焉无所屈也故处心积虑博蹇之道表于朝端弼违释回朴忠之诚沃于帝念内有敢言之勇进当不讳之明用能直道自逹而无罪悔者也公累更重任禄秩之厚布于宗姻无一防之土以处其子孙无一畆之宫以聚其族属待禄而饱佣室而安终身坦荡而细故不入其逹生知足落落如此夫其孝恭慈仁义行也【`集作子恭父慈善行也`】拊循致理能政也直亷防静俭徳也拒疑独断明识也其冐危以扞牧圉大节也犯顔以陈訏谟至忠也有一于此尚宜旌褒矧兹备体乌【`集作焉`】可以已固当餙以荣号章示后来而故吏遗孤沦寓遐壌乆稽寻典罪在宗属敢用评隲旧行敷賛遗风若乃扬孔氏褒贬之文举周公惩劝之法徴于诔諡则有司存谨状贞元十五年三【`集作正`】月日故银青光禄大夫右散骑常侍轻车都尉宜城县开国伯柳公孙将仕郎守集贤殿正字宗元谨上【`后有尚书考功状英华元编在八百四十一卷諡议门`】  

## 文苑英华卷九百七十六

　宋　李昉等　编行状六  

检校尚书左仆射中书门下平章事兼汴州刺史董公晋行状一首  

检校礼部尚书东海公徐申行状一首  

尚书吏部侍郎韩愈行状一首  

巩县令白府君行状一首  

襄州别驾白府君行状一首  

金紫光禄大夫检校尚书左仆射同中书门下平章事兼汴州刺史充宣武军节度副大使知节度事管内度支营田汴宋亳颍等州观察处置等使上柱国陇西郡开国公赠太傅董  

公晋行状　　　　　　　　韩　愈  

曽祖仁琬皇任梁州博士祖大礼皇赠右散骑常侍父伯良皇赠尚书左仆射公讳晋字混成河中虞乡万歳里人少以眀经上第宣皇帝居原州公在原州宰相以公善为文任翰林之选【`集有既以二字`】闻召见拜秘书省校书郎入翰林为学士三年出入左右天子以为谨愿赐绯鱼袋累升为卫尉寺丞出翰林以疾辞拜汾州司马崔圆为州诏以公为圆节度判官摄殿中侍御史以军事如京师天子识之拜殿中侍御史内供奉由殿中为侍御史入尚书省为主客贠外郎由主客为祠部郎中先皇帝时兵部侍郎李涵如回纥立可敦诏兼侍御史赐紫金鱼袋为涵判官廻纥之人来曰唐之复土疆假【`集作取`】回纪之力焉约我为市马马既入而归我贿不足我于使人乎取之涵惧不敢对视公公与之言曰我之复土疆尔信有力焉吾非无马而与尔为市为尔赐不既多乎尔之马歳五至【`集有吾字`】数皮而归资邉吏请致诘也天子念尔有劳【`集有故字`】下诏禁侵犯诸戎畏我大国之尔与也莫敢校焉尔之父子宁而畜马蕃者非我谁使之于是其众皆环公拜既又相率南面序拜皆两举手曰不敢复有意于大国自回纥归拜司勲郎中未尝言回纥之事迁秘书少监歴太府太常二寺亚卿为左金吾卫将军今上即位以大行皇帝山陵出财赋拜太府卿由太府为左散骑常侍兼御史中丞知台事三司使选擢才俊有威风始公为金吾始【`集作未`】尽一月拜太府由太府【`集无此三字`】九日又为中丞朝夕入议事于是宰相请以公为华州刺史潼关防御镇国军使朱泚之乱加御史大夫诏至于上所又拜国子监祭酒兼御史大夫宣慰恒州于是朱滔自范阳以廻纥之师助乱人【`集作心字`】大恐公既出至恒州即日奉诏出兵与滔战大破走之还至河中李懐光反上如梁州懐光所率皆朔方兵公知其谋与朱泚合也患之造懐光言曰公之功天下无与敌公之过未有闻于人某至上所言公之情上寛明将无不赦宥焉乃能为朱泚之臣乎彼为臣而背其君苟能【`集作得`】志于公何有且公既为太尉矣彼虽宠公何以加此彼不能事君能以臣事公乎公能事彼而有不能事君乎彼知天下之怒朝夕戮死者也故求其同罪而与之比公何所利焉公之敌彼有余力不如眀告之絶而起兵袭取之清宫而迎天子庻人服而请罪有司虽有大过犹将掩焉如公则谁敢议语已懐光拜曰天赐公活懐光之命喜且泣公亦泣则又语于其将卒如语懐光者将卒呼曰天赐公活吾三军之命拜且泣公亦泣故懐光卒不与朱泚当是时懐光几不反公气仁语若不能出口及当事乃更踈亮防给其词忠其容貎温然故有言于人无不信【`集作之字`】明年上复京师拜左金吾卫大将军由大金吾为尚书左丞又为太常卿由太常拜门下侍郎平章亊在宰相位凡五年所奏于上前者皆二帝三王之道由秦汉已降未尝言退归未尝言所言于上者于人子弟有私问者公曰宰相所职繋天下天下安危宰相之能与否可见欲知宰相之能与否如此视之其可凡所谋议于上前者不足道也故其事卒不闻以疾病辞于上前者不记【`集作已`】退以表辞者八方许之拜礼部尚书制曰事上尽大臣之节又曰一心奉公于是天下知公之有言于上也初公为宰相时五月朔会朝天子在位公卿百执事在廷侍中賛百僚贺中书侍郎平章事窦叅摄中书令当传诏词疾作不能事凡将大臣朝会当事者既受命皆先日习仪于时未有诏公卿相顾公逡廵进北面言曰摄中书令臣某病不能事臣请代某事于是南面宣致诏词已复位进退甚详为礼部四年拜兵部尚书入谢上语问【`问字集本作移时`】日晏复有入谢者上喜曰董某疾且损矣出语人曰董公且复相既二日拜东都留守判东都尚书省亊充东都畿汝【`蜀本有州字`】都防御使兼御史大夫仍为兵部尚书由留守未尽五月拜检校尚书左仆射同中书门下平章事汴州刺史宣武军节度副大使知节度事管内度支营田汴宋亳颍等州观察处置等使汴州自大厯来多兵事刘佐益其师至十万人【`表本无一人`】佐死子士宁代之畋逰无度其将李万荣乗其畋也逐之万荣为节度一年其将韩惟清张彦林作乱求杀万荣不克三年万荣病风昏不知事其子乃复欲为士宁之故监军使俱文珍与其将邓惟恭执之归京师而万荣死诏未至惟恭权军事公既受命遂行刘宗经韦景韩愈实从不以兵卫及郑州逆者不至郑州人为公惧或劝公止以待有自汴州出者言于公曰不可入公不对遂行宿圃田明日食中矣逆者至宿八角明日惟恭与【`表文作及`】诸将至遂逆以入及郛三军縁道讙声庻人壮者呼老者泣妇人啼遂入以居初佐死吴凑代之及巩闻乱归士宁万荣皆自为之而后命军士将以为常故惟恭亦有志以公之速也不及谋遂出逆既而私其人观公之所为以告曰公无为惟恭喜知公之无害已也委心焉进见公者退皆曰公仁人也闻公言者皆曰公仁人也环以相告故大和【`蜀本有初字`】佐遇军士厚士宁惧不复加厚焉至万荣如士宁志及韩张乱又加厚以懐之至于惟恭每加厚焉故士【`集有宁字`】卒骄不能御则置腹心之士幕于公庭庑下挟弓执剑以湏日出而入前者去日入而出后者至寒暑时至则加劳赐酒肉公至之时【`时字集作明日`】皆罢之贞元十二年七月也八月上命汝州刺史陆长源为御史大夫行军司马杨凝自左司郎中为检校吏部郎中观察判官杜伦自前殿中侍御史为检校工部贠外郎节度判官孟叔度自殿中侍御史为检校金部贠外郎度支营田判官职事修人变【`蜀本作俗表本作民`】化嘉木生白鹊集仓鸟【`集作乌`】来巢嘉同蒂聮实四方至者归以告其帅小大威怀有所疑輙使来问有交恶者公与平之累请朝不许及有疾又请之且曰人心易动军旅多虞及臣之生计不先定至于【`集作于`】他日事或难期犹不许十五年二月三日薨于位上三日罢朝赠太傅使吏部贠外郎杨于陵来祭吊其子赠布帛米有加公之将薨也命其子三日敛既敛而行于行之四日汴州乱【`表本有故字`】君子以公为知人公之薨也汴州人歌之曰浊流洋洋有辟其郛阗道讙呼公来之初今公之归公在丧车又歌曰公既来止东人以完今公殁矣人【`集作其`】谁与安始公为华州亦有惠爱人思之公居处恭无妾媵不饮酒不謟笑好恶无所偏与人交泊如也未尝言有问者曰吾志于教化享年七十六阶累升为金紫光禄大夫勲累升为上柱国爵累升为陇西郡开国公娶南阳张氏夫人后娶京兆韦氏夫人皆先公终公四子全道湲【`唐书作溪下同`】全素澥【`按表本蜀本作全道全溪系表及韩愈作董溪墓志溪全素全澥下同按唐世辞并无全字盖全道全素出于赐名也`】全道全素皆上所赐名全道为秘书著作湲为秘书省秘书郎全素为大理评事澥为太常寺大祝皆善士有学行谨具歴官行事状伏请牒考功并牒太常议所諡牒史舘请垂编录谨状【`集作伏上`】贞元十五年五月十八日故吏前汴亳颍等州观察推官将仕郎试秘书省校书郎韩愈状  

金紫光禄大夫检校礼部尚书使持节都督广州诸军兼广州刺史兼御史大夫充岭南节度营田观察制置本管经畧等使东海郡开国公食邑二千户徐公行状　李　翺  

曽祖仁彻隋吉州太和县丞祖之皇考功贠外郎赠吏部郎中谏议大夫考乂皇汾州司户叅军赠信州刺史京兆府万年县青盖乡交原里东海徐公年七十公讳申字维降东海郯人永泰元年寄籍京兆府举进士得秘书省正字初辟廵官于江西又掌书记于岭南行营哥舒氏之乱平奏授大理评事转司直兼监察御史赐绯鱼袋又充节度判官于朔方改授太子司议郎兼殿中侍御史选授洪州都督府长史时刺史嗣曹王举江西兵讨李希烈故以长史行刺史事任职有成曹王荐之迁韶州刺史四十余年刺史相循居于县城州城与公田三百顷皆为墟县令丞尉杂处人【`集作民`】屋公乃募百姓能以力耕公田假之牛犂粟种【`集作与字`】食所收以其半与之不假牛犂者三分与其【`集无此字`】二田乆不理草根腐地増肥又连遇宜歳得粟比余田畆盈若干凡积粟三万斛将复筑室于州故城令百工之技以其艺来者与粟有差刺史临视给与吏无所行其私以故人皆便信应募者数千人陶人不知墁而涂有余圩人不板筑而墙有余筑人不操斤斧而工有余陶者圩者筑者工者各以其所能相易未十旬而城郭室屋建立如初刺史以官属迁于新城县令之下各返其室创六驿新大市二道四舘器用皆具曲江县五百人以状诣观察使请作碑立生祠公自陈所为不足述假令如百姓言乃刺史职宜如此何足多者不愿以小事市【`蜀本作干`】名观察使嘉其譲宻以状闻迁合州刺史其始来也韶之【`集有人字`】户仅七千凡六年迁合州及其去也倍其初之数又盈四千户焉初先夫人殁于江西遭贼难未克返寓于西原公不赴合州表请奉防归祔于河南府偃师县既沧景观察使奏请景州刺史河北之俗刺史阙其帅辄以寮属将校自为之不请者有年矣宰相累进刺史名皆不出及召公入言合上防遂下诏迁朝散郎使持节景州诸军事景州刺史充本州团练使兼御史中丞赐紫金鱼袋寻加节度副使其明年沧景节度使始朝其二年又朝遂留诏以其从父兄代之奏公充行军司马公遂以信州府君茔近漕河表求改于重山诏许之既徴入京师迁朝散大夫使持节都督邕州诸军事守邕州刺史本管经畧招讨使御史中丞赐紫如故是嵗贞元十七年也诘俚盗除其暴掠良聚攻禁下【`集作不`】如令通蛮夷道责土贡大首领黄氏帅其属纳质共赋黄氏周氏韦氏侬氏皆羣盗也黄氏之族最强盘亘十数州周侬【`集作韦`】氏之不附之也率羣黄之兵以攻之而逐诸海黄氏既至羣盗皆服于是十三部二十九州之蛮宁息无防害其明年制迁使持节都督广州诸军事守广州刺史兼御史大夫充岭南节度观察本管经畧等使散官赐【`集作此字`】如故前节度使殁掌印吏盗授人职百数谋夜发兵为乱事觉奔走公至隂以术得首恶杀之不问其余军中以安蛮夷俗相攻刼羣聚縁道发輙捕斩无复犯者蕃国歳来互市竒珠瑇瑁异香文犀皆浮海舶以来常贡是供不敢有加舶人安焉商贾以饶二十一年进阶银青光禄大夫元和元年诏加金紫光禄大夫检校礼部尚书封东海郡开国公食邑二千户余如故诏书未至有疾薨于位三佐藩屏之臣五为刺史一为经畧使一为节度观察使阶累升为金紫光禄大夫爵超进为开国公官亟迁为礼部尚书其事业皆足以传示后嗣为子孙法享年七十虽不极【`集作登`】于上寿儒者荣之前夫人渤海髙氏子皆早夭后夫人扶风窦氏封国夫人有子元弼前右卫仓曹叅军以读书属文为业谨具歴官行事如前状请牒太常编录谨状正议大夫行尚书吏部侍郎上柱国赐紫金鱼袋赠礼部尚书韩公行状　前　人  

曽祖泰皇任曹州司马祖濬素皇任桂州长史父仲卿皇任秘书郎赠尚书左【`蜀本作右`】仆射公讳愈字退之昌黎某人生三歳父殁飬于兄会舍及长读书尽能记他生之所习年二十五上进士第汴州乱诏以旧相东都留守董晋为平章事宣武军节度使以平汴州晋辟公以行遂入汴州得试秘书省校书郎为观察推官晋卒公从晋丧以出四日而汴州乱凡从事之居者皆杀死武宁军节度使张建封奏为节度推官得试太常寺恊律郎选授四门博士迁监察御史为幸臣所恶出守连州阳山县令政有惠于【`集作于`】下及公去百姓多以公之姓名【`集作命`】其子改江陵府法曹叅军入为权知国子博士宰相有爱公者将以文学职处公有争先者构公语以飞之公恐及难遂求分司东都权知三年改真博士入省为分司都官贠外郎改河南县令日以职分辨于留守及尹故军士莫敢犯禁入为职方贠外郎华州刺史奏华阳县令桞涧有罪遂将贬之公上防请发御史辨曲直方可处以罪则下不受屈既栁涧有犯公由是复为国子博士改比部郎中史舘修撰转考功郎中修撰如故数月以考功知制诰上将平蔡州先命御史中丞裴公度使诸军以视兵及还奏兵可用贼势可以灭颇与宰相意忤既数月盗杀宰相又害中丞不克中丞防伤马逸以免遂为宰相以主东兵自安禄山起范阳陷两京河南北六七镇节度使身死则立其子作军士表以请朝廷因而与之及贞元季年虽顺地节将死多即军中取行军副使将校以授之节习以成故矣朝廷之贤恬然于所安以苟不用兵为贵议多与裴度相异惟公以为盗杀宰相而遂息兵其为耻【`集作懦`】甚大兵不可以息以天下力取三州尚何不可与裴丞相议合故兵遂用而宰相有不便之者月满迁中书舍人赐绯鱼袋后竟以他事改太子右庻子元和十二年秋以兵老乆屯未灭上命裴丞相为淮西节度使以招讨之丞相请公以行于是以公因本官【`集作此三字`】兼御史中丞赐三品服及鱼【`三字集作衣鱼`】为行军司马从丞相居于郾城公知蔡州精卒聚界上以拒官军守城者率老弱且不过千人亟白丞相请以兵三千人间道以入必擒吴元济丞相未及行而李愬自唐州文城垒提其卒以夜入蔡州果得元济蔡州既平布衣柏耆以计谒公公与语竒之遂白丞相曰淮西灭王承宗胆破可不劳用众宜使辨士奉相公书明祸福以招之彼必服丞相然之公令栢耆口占为丞相书【`集有明祸福使四字`】柏耆袖之以至镇州王承宗果大恐上表请割徳二州以献丞相归京师公迁刑部侍郎歳余佛骨自鳯翔至传京师诸寺【`集有时字`】百姓有烧指与顶以祈福者公奏防言自伏羲至周文武时皆未有佛而年多至百歳有过之者自佛法入中国帝王事之夀不得【`集作能`】长梁武帝事之最谨而国大乱请烧弃佛骨防入贬潮州刺史移袁州刺史百姓有以男女为人者公计佣以偿其直而出归之入迁国子祭酒有直讲能説礼而陋于容学官多豪族子摈之不得共食公命吏曰召直讲来与祭酒共食学官由此不能贱直讲奏儒生为学官日使会讲生徒奔走听问皆相喜曰韩公来为祭酒国子监不寂寞矣改兵部侍郎镇州乱杀其帅田正征之不克遂以王庭【`集作廷下同`】奏为节度使诏公徃宣抚既行众皆危之元稹奏曰韩愈可惜穆宗亦悔有诏令至境观事势无必于入公曰安有受君命而滞留自顾遂疾驱入庭凑严兵防刃弓矢以逆及舘甲士罗于庭公与庭凑监军使三人就位既坐庭凑言曰所以纷纷者乃此士卒所为本非庭凑心公大声曰天子以为尚书有将帅材故赐之以节实不知公共健儿语未得乃【`二字集作及`】大错甲士前奋言曰先太史为国打朱滔滔遂败奔【`集无此字`】走血衣皆在此军何负朝廷乃以为贼乎公告曰儿郎等且勿语听愈言愈以为儿郎已不记先太史之功与忠矣若犹记得乃大好且为逆与顺利与病【`二字集作害`】不能逺引古事但以天寳来祸福为儿郎等明之安禄山史思明李希烈梁崇义朱滔朱泚吴元济李师道复有若子若孙在乎亦有居官者乎众皆曰无又曰田令公以魏博六州归朝廷为节度使后至中书令父子皆授旄【`集作旗`】节子与孙虽在童防【`集作防童`】者以为好官穷富极贵宠荣耀天下刘悟李祜皆在大镇王承元年始十七亦仗节皆三军耳所闻也众乃曰田正刻此军故军不安公曰然汝三军亦害田令公身又残其家矣复何道众乃谨【`集作讙`】曰侍郎语是侍郎语是【`集本不用叠此句`】庭凑恐众心动遽麾众散出因泣谓公曰侍郎来欲令庭凑何所为公曰神防六军之将如牛元翼比者不少但朝廷顾大体不可以弃之耳而尚书乆围之何也庭凑曰即出之公曰若真则无事矣因与之宴而归之牛元翼果出及还于上前尽奏与庭凑及三军语上大悦曰卿直向伊如此道由是有意欲大用之王武俊赠太师呼太史者燕赵人语也转吏部侍郎凡令史皆不鎻听出入或问公公曰人所以畏鬼者以其不能见也鬼如可见则人不畏之矣选人不得见令史故令史势重听其出入则势轻改京兆尹鱼御史大夫特诏不就御史台谒后不得引为例六军将士皆不敢犯私相告曰是尚欲烧佛骨者安可忤故盗贼止遇旱米价不敢上李绅为御史中丞械囚送府使以尹杖杖之公曰安有此使归其囚是时绅方幸宰相欲去之故以台与府不协为请出绅为江西观察使以公为兵部侍郎绅既复留公入谢上曰卿与李绅争何事公因自辨数日复为吏部侍郎长庆四年得病满百日罢既罢以十二月二日卒于靖安里第公气厚性通论议多大体与人交始终不易凡嫁内外及交友之女无主者十人防孤飬于嫂郑氏及嫂殁为之服朞【`集作朞服`】以服之深于文章每以为自扬雄之后作者不生【`集作出`】其所为文未尝放【`集作效`】前人之言而固与之并自贞元末以至于兹后进之士其有志于古文者莫不视公以为法有集二十卷【`集作四`】小集十卷及病遂请告以罢每与交友言既终以处妻子之语且曰某伯兄徳行髙晓方药食必视本草年止于四十二某踈愚食不择禁忌五【`集作位`】为侍郎年出伯兄十五歳矣如又不足于何而足且获终牖下幸不至失大节以下见先人可谓荣矣享年五十七赠礼部尚书谨具任官事迹如前请牒考功下太常定諡并牒史舘谨状  

故巩县令白府君行【`集作事`】状　白居易  

白氏姓楚公族也楚熊居太子建奔郑建之子胜居于吴楚间号白公因氏焉楚杀白公其子奔秦代为名将乙丙已降是也裔孙白起有大功于秦封武安君后非其罪赐死杜邮秦人怜之立祠庙于【`集作于`】咸阳至今存焉及始皇思武安之功封其子仲于太原子孙因家焉故今为太原人自武安已下凡二十七代至府君髙祖讳建北齐五兵尚书赠司空曽祖讳士通皇朝利州都督祖讳志善朝散大夫尚衣奉御父讳温朝请大夫检校都官郎中公讳锽字确钟都官郎中第六子防好学善属文尤工五言诗有集十卷年十七明经及第解褐授鹿邑县尉歴晋陵县尉汜水县尉【`集无此八字`】洛阳主簿酸枣县令酸枣有善政本道节度使令狐章知而重之秩满奏授殿中侍御史内供奉赐绯金鱼袋充滑台【`集作亳`】节度叅谋军府之要多咨度焉居歳余公常规章之失章不听公因留书移章不辞而去明年迁授河南府巩县令在任三考自鹿邑至巩县皆以清贞静理闻于一时公为人沉厚和易寡言多可至于渉是非关邪正者辩而守之则确乎不可防也大厯八年五月三日遇疾殁于长安春秋六十有八其年权殡【`集作歴`】于下【`集无下字非`】邽县下邑里夫人河东薛氏薛氏【`集作夫人`】之父讳俶河南县尉大厯十二年六月十九日殁于新郑县之私第享年七十以其年权窆于新郑县临洧里公有子五人长子讳季庚【`庚世系表同集作庾不同`】襄州别驾事具后状次讳季殷徐州沛县令次讳季轸许州许昌县令次讳季宁河南府叅军次讳季平乡贡进士元和六年十月八日孙居易等始发防灵榇迁塟于下邽县【`集无此字`】义津乡北原而合祔焉谨状  

襄州别驾白府君事状　　　　前　人  

公讳季庚字子申巩县府君之长子天寳末明经出身解褐授萧山县尉歴左武卫兵曹叅军宋州司户叅军建中元年授彭城县令时徐州为东平所管属本道节度使反反之状先以胜兵屯埇口絶汴河运路然后谋东窥江淮朝廷忧虞计未有出公与本州刺史李洧潜谋以徐州及有口城归国反拒东平东平令【`集作遣`】骁将信都崇敬石隠金等率劲卒二万攻徐州徐州无兵公合吏民得千余人与李洧坚守城池亲当矢石昼夜攻拒凡四十二日而诸道救兵方至既而贼徒溃运路通首挫逆谋不敢东顾繇是徐州一郡七邑及埇口等三城到于今讫不东平者实李洧与公之力也徳宗嘉之命公自朝散郎超授朝散大夫自彭城令擢拜本州别驾赐绯鱼袋仍充徐泗观察判官故其制云今徐州【`集无二字`】州将忠谋翻然仗【`集作効`】顺协其诚美共賛国【`集作良`】图我悬爵赏候兹而受宜加佐郡之命仍宠殊阶之序贞元初朝廷念公前功加检校大理少卿依前徐州别驾当道团练判官仍知州事故其制云尝宰彭城挈而归国旧勲若此新宠蔑如【`集有或字`】不延厚于忠臣将何劝于义士宜从亚列贰徐方秩满又除检校大理少卿兼衢州别驾秩满本道观察使皇甫政以公政绩闻荐又除检校大理少卿兼襄州别驾贞元五【`集作十是`】年十【`集作五`】月二十八日终于襄阳官舍享年六十有六某年权窆于襄阳县东津乡南原至元和六年十月八日嗣子居易等迁于下邽县义津乡北原从巩县府君宅兆而合袝焉夫人颍川陈氏陈宜都之后祖讳璋利州刺史考讳润坊郦城县令妣太原白氏陈氏【`集作夫人`】无兄姊弟妹八嵗丁郦城府君之忧居防致哀主祭尽敬其情礼有过成人者中外族咸称异之十五歳事舅姑服勤妇道夙夜九年迨于奉蒸尝睦娣姒待賔客抚家人又三【`集作二是`】十三年礼无违者故中外凡为家【`集作冢`】妇者皆景慕而仪型焉及别驾府君即世诸孤【`集作子字`】尚防未就师学陈氏【`集作夫人`】亲执诗书夙【`集作昼`】夜教导恂恂善诱未尝以一呵一抶加之十年之【`集作余字`】间诸子皆以文学仕进官至清近实夫人慈训所致也为女孝如是为妇顺如是为母慈如是举三者百行可知矣建中初以府君彭城之功封颍川县君元和六年四月三日殁于长安宣平里第享年五十有七其年十月八日从先府君袝于皇姑焉有子四人长曰防文前饶州浮梁县主簿次曰居易前京兆府曹叅军翰林学士次曰行简前秘书省校书郎防子金刚奴无禄早世初髙祖赠司空有功于北齐诏赐庄宅各一区在同州同城县至今存焉故自司空而下都官郎中而上皆于同城今以卜归不便遂改卜巩县府君及防州别驾府君两茔于下邽县义津乡北原其两茔同兆域而异封树盖从时宜且叶吉也谨状  

## 文苑英华卷九百七十七

宋　李昉等　编行状七  

工部尚书致仕崔淙行状一首  

左金吾大将军栁晟行状一首  

浙江西道观察使崔郾行状一首  

吏部侍郎沈传师行状一首  

银青光禄大夫守工部尚书致仕上柱国中山郡开国公食邑二千户赠陜州大都督博陵崔  

公行状　　　　　　　　　吕　温  

曽祖讳承福皇朝大中大夫广越二府都督祖讳先意皇朝朝议大夫邓州刺史父讳巘皇朝朝议大夫郑州长史赠左散骑常侍状斧藻天理立为人极敬终端本彼所以将就诚明褒殁劝存此所以砥砺名教然而以道行已晦而弥光大君子之行也以法考行直而无党贤有司之职也且曰献状则唯所知公清庄而和博厚而敏岐嶷而夙茂羇贯【`集作丱`】而老成性约情充静专动直出入孝悌周旋忠信始以眀经上第调佐夏阳次以词丽甲科超尉王屋事廹于官而举言廹于事而欲蔵智而防穉来求不近名而声华见逼故相左仆射张公时尹洛京首得才实洎镇荆蜀致于幕庭再兼理官专领记室防【`集作健`】笔良画二邦有闻旋遘内艰毁瘠仅立善居得礼族党称之免丧之歳天子南狩太尉西平王大会兵车将图匡复公首膺辟任濬发义心琴未成声履及于路感激而将星芒怒谋谟而兵祲廓清翠华既还优典斯及拜殿中侍御史时有宠臣为京兆者政以暴闻吏有寃公表陈枉直伏閤待旦言忠主悟事寝风生以防违称职转侍御史以求瘼慎选为华原令大兵之后旱歳为虐公劳徕不倦弛张以宜复流庸于润屋辟旷土为多稼俄改歙州刺史地杂欧骆号为难理下车而简其约束期月而明其信誓然后破散谿众剪锄山豪既去害羣之姧遂宁挺【`集作挻`】险之俗徴拜长安县令威声先路不肃而理铓刃余地所投皆虚擢同州刺史国歉于丰量赈为籴号里仓者三百所而凶年备矣戒以暴骸谕之速朽成薄者九百家而奢俗惩矣郡人有豪夺乡惸隂持吏夫朋构讼【`集作纷`】狱累政患之【`集作所患`】公断以寻斧破其囊橐人乐其杀而法制行焉郡城自御冦之余复隍殆尽朝贡所经夷夏何仰公悦使襁负大兴版筑下不知役而扁固立焉其余则去思有碑详在篆述可覆视也朝议陟明迁于陜服封介晋楚寄分函洛而戒备不兵库虚闭公乃鸠工以利器阅实以练卒金革中度义勇知方既而有淮西之役晨令暮具凛然而可观矣河出城下造舟为梁经费僝【`集作始匪`】工败决相继公乃沉石而双固中沚省舰而三分巨流【`集作渠`】水与意会势若天成既而有奔涛之沴智胜功显终然而无害矣其余则三降玺书就加爵秩是明徴也移疾入觐贰职冬官归载不过图书留府盈乎粟帛丰公约私于是乎在至既陈乞以尚书致仕【`集作政`】室不交要路之賔口不言当代之事就隂委顺谈者多之公自解巾至于撤乐思不逾矩动无【`集作不`】越思以忠贞为仕模以勤俭为家训身居侯邸清节如初男降王姬素风愈厉羁孤聚室人各忘其亡布褐分庭士不知其贵体温柔而事至能断性坦易而物莫得窥【`集作能窥`】当官不务于名声所去必遗其功利甿謡尚在时论可征已逾书葬之期请举易名之典谨状元和三年四月日故银青光禄大夫守工部尚书致仕赠陜州大都督博陵崔公从弥【`集作外生`】甥朝议郎司封贠外郎上骑都尉赐绯鱼袋吕温谨上尚书考功夫立身之道始于君亲中于其人终于其身若府君者居防有闻临难有功善其始也勤于官业惠于鳏寡敬其中也家事以理年至而退谨其终也率是三懿光于前训以咨諡法无媿至公谨状  

银青光禄大夫检校户部尚书左金吾大将军兼御史大夫上柱国河南县开国公食邑二千户赠紫金鱼袋太子少保栁公行状  

沈亚之  

曽祖该皇任陵州录事叅军赠陵州刺史祖岑皇赠秘书监父潭皇太仆卿驸马都尉赠司空状公讳晟其先河东人也肃宗时诏取儒贤配主其父以门业【`集作叶`】中选拜太仆卿尚和政公主主及太仆继防而公年始十二孝闻宫姻既去防代宗怜之召飬宫中令与皇太【`集无太字`】子诸王俱受学故公得通籍中禁诏以吴大瓘为之师又以大瓘子通通微互为助教令十日考学绩责【`集无此字`】劝所进乾元初除尚舍奉御得归故邸又诏吴大瓘通通微令就舍授学广徳中加检校太常卿赐佩金鱼及徳宗即位以公故奉铜辇将欲加赐迁官【`集作宫非`】未几而属车西狩矣公徒走会难奉天因泣奏曰臣愿得尺诏持而入东都购其豪人以为效徳宗嘉【`集作竒`】其忠赐诏如奏公于是佣装入贼军中见贼伪右将军郭常左将军张光晟公大説曰隂潦之灾鱼鼈游其墀坛即阳光赫眀是軰不知枯挂之地者公等宁能从其挂哉乃出诏示常等皆奉诏伏兴【`集作与`】誓约所归未及期会枢籍宦官朱既昌隂以公之状飞告泚遂为泚捕繋定死矣泚诘二将词不伏即徙于外狱稍寛之有顷贼兵累败守吏益怠公因其共繋者十余人谋相与脱其锢髠而走之奉天德宗为之抚背流涕明日乗【`集作宸`】舆幸汉中公奉辔至南梁还拜原王府长史贞元六年改嘉王府长史其后【`集作歳余`】翰林舍人吴通谪死公为防陈雪进不得命公之季止公曰上方怒宁可为也公不听公章卒三贡于是徳宗寤之谓公见义不回赐书宠劳竟雪通改沣州别驾十一年入为少将作永贞初迁大将作加朝请大夫起崇陵功以检校左散骑常侍居使内作封河东县开国子食邑五百户又加银青光禄大夫起丰陵功赠上柱国元和初西蜀叛发岐陇邠泾朔方太原及山东六郡之卒皆属长武军诏以髙崇文讨之既诛三蜀大困而汉中最险狭益不能赈输所奉中朝以公【`集作器`】用当济遂拜工部尚书兼御史大夫持节帅汉中始诏诸征蜀卒各还故部而独以汉中卒三千人移戍梓州其卒以为始去父母乡里既劳而归及境乃不得见其闾亦以公【`集无此字`】功自頼今则徙之谓若谪耳皆蜂【`集作锋`】奋食所引刃援弓廹中贵人时公行未及郡闻之遂疾驱倍走徃其所先劳之苦辛【`集作卒是`】劳已乃问曰君等何以而成功乎俱曰某等伐辟耳又问曰辟何以而得伐俱曰骄不受指于天子公曰君等既知辟以不受指而得伐又亲防之而得功反不受指耶今不受指即受防也【`集作矣`】士卒皆免胄匍匐遂行所徙歳余复入为大将作使匈奴先是戎相出视国使必自据偃以相辱傲公知之乃先谓曰闻若等常以去信为强亡礼自大礼信不为诚不仁也何足奉吾国乎于是单于诸王贵人闻之愕然失恃皆莫能辞见则改容跪防遂致天子之命约信成礼而归拜金吾右将军始得居公爵益封千五百户加为大金吾九年加户部尚书以大金吾为左将军元和十三年三月九日殁享年六十九上闻之一日废听奏诏令【`集作命`】从官临吊之赐赙粟帛赠太子少保强辩多学谦下好问因危以致其节见义不顾其私输公之急某从寮其门得备前行谨以所闻所见实录于斯谨状元和十四年七月十七日状  

银青光禄大夫检校礼部尚书兼御史大夫充浙江西道都团练观察处置等使上柱国清河郡开国公食邑二千户赠吏部尚书崔公行状  

杜　牧  

曽祖综皇任醴泉县令祖佶皇任太子中允赠右散骑常侍父倕皇任检校吏部侍郎【`集作郎中`】兼御史中丞袁州刺史赠太师公讳郾字广畧风仪秀伟神深气【`集作气深`】厚即之如鉴望之如春既冠识者知不容于风尘矣贞元十二年进士【`集无二字`】中第十六年平判入等授集贤殿校书郎陜虢观察使崔公琮愿公为賔而不乐之挈辞载币使者数返公徐为之起且曰不关上闻摄职可也受署为观察廵官后转京兆府鄠县尉迁监察御史殿中侍御史刑部贠外郎丁邠国太夫人忧杖而能起人有闻焉服除拜吏部贠外郎判南曹事千人百族必应进而进公亲自挟格肖法必留戾程必黜每悬牓举牍富室权家汗而仰视不敢出口宿吏逡廵缚手系舌愿措一奸不能得之凡二年迁左司郎中加朝散大夫旋拜諌议大夫兼知匦使穆宗皇帝春秋富盛稍以畋游声色为事公晨朝正殿挥同列进而言曰十一圣之功徳四海之大万国之众之治之乱【`唐书本传作治其乱`】悬于陛下自山以【`集作已`】东百城千里昨日得之今日失之西望戎垒距宗庙十舍百姓憔悴蓄积无有愿陛下稍亲政事天下幸甚诚至气直天子为之动容敛神慰而谢之迁给事中敬宗皇帝始即位旁求师臣今相国竒章公上言曰非公不可遂以本官充翰林侍讲学士命服紫金旋拜中书舍人仍兼旧职侍帝郊天加银青光禄大夫髙承简罢郑滑节度使滑人仰【`集作叩`】阙乞为承简树徳政【`集作政徳`】碑内官进曰翰林故事职由掌诏学士上曰承简功臣也治吾咽喉地克有善政罢而请纪入人深矣吾以师臣之辞且宠异焉居数月魏博节度使史宪诚拜章请【`集作谓字`】为故帅田季安树神道碑内官执请亦如前辞上曰魏北燕赵南控成臯天下形势【`集作胜`】地也吾以师臣之辞且慰安焉居数月陈许节度使王沛拜章乞为亡父树神道碑内官执请亦如前辞上曰许昌天下精兵处也俗忠风厚沛能抚之吾视如臂吾以师臣之辞而彰其忠孝焉是三者皆御札命公令刻其辞恩礼亲重无与为比歴歳愿出守本官辞恳而礼部缺侍郎上曰公可也遂以命之二年选士七十余人大抵后浮华先行实转兵部侍郎今上即位四年公亟请于丞相閤曰愿得一方疲人而治之除陜虢观察使兼御史大夫先是陜之官人必月尅俸钱五千助输贡于京师者歳至八十万公曰官人不能赡私安能防民吾不能独治安可自丰即以常给兼使杂费下至于盐酤膏薪之品十去其九可得八十万歳为代之官人感悦随至短长不忍为欺万国西走陜实其冲复有江淮梁徐许蔡之戍兵北出朔方上郡回中汧陇间践更徃来不虚一时民之供亿吏须必应生活之具至于缾缶【`集作缶筯是`】常碎于四方之手公曰此犹束炬以焚民也于是节宴赏截浮费凡金漆陶木丝枲之用悉为具之可飨数千人民一不知复有诏防支税粟输太仓者歳数万斛如敛民也逺逺近近就积佛寺终输于河复籍【`集作借`】民而载之民之巨牛大车半顿于路前政咸知计不能出公曰管仲曰粟行五百里民有饥色斯言粟重物也不可推迁民受其况今迂直之计有不翅五百里乎公乃大索有无亲执筹而计之北临黄河树仓四十间穴仓为槽下防【`集作注`】于丹因隙偿【`集作赏非`】直不败时务自壮者斛幼者斗负挈囊裹委仓而去不知有输他境之民越逸奔走骈轸争闘愿为陜民政成化行上国下国更口賛颂凡二年改鄂岳安黄蕲申等州观察使囊山带江三十余城缭绕数千里洞庭百越巴蜀荆汉而会注焉五十余年比【`集作北非`】有蔡盗于是安鏁三关鄂练万卒皆伧楚善战浸有战风称为难治有徃自【`集作自徃`】矣公始临之简服伍旅修理械用亲之以文齐之以武大剏厅事以张威容造防冲小舰上下千里武士用命尽得羣盗公曰刼于水者以尽杀为习虽値童耉而无舍焉比附他盗刑不可等于是一死之内必累加之盗相诫曰公之未去勿触其境然后黜并奸冒用公法也升陟亷能用公举也抚防穷约用公惠也豪商大贾不得轻役不得隠田父子兄弟不得同贩于是阖境之内有余不足自公而均复建立儒宫置博士设生徒廪饩必具顽惰必迁敬譲之风人知家习八年秋江水涨溢公曰安得长堤而御之言讫兵【`集作军`】士齐民云锸雨杵一挥立就令行恩结有如此者千里之内如视堂庑虽僻左下里歳腊男子必以鸡贺馈女子能以簮瑱相问遗富乐欢康肩于古治凡五年迁浙西观察使加礼部尚书公曰三吴者国用半在焉因髙为旱因下为水者六歳矣经赋兵役不减于民上田沃土多归豪强荀悦所谓公家之惠优于三代豪强之酷甚于亡秦今其是也于是料民等第籍地沃瘠【`集作塉`】均其征赋一其徭役经费宴赏约事裁节民有宿逋不可减于上供者必代而输之诚祷山川歳获大稔复曰衣冠者民之主也自艰难已来军士得以加之商贾得以财侮之不能自奋者多栖于吾【`集作吴`】土遂立延賔舘以待之苟有一善必接尽礼因访里闾必【`集作益`】知民之疾苦随以理之才逾期嵗而吴民复振开成元年十月二十日薨于治所多士相吊曰使公相天子贞观开元之俗可期而见也岂公不幸实生民之不幸也主上痛悼辍朝一日赠吏部尚书公生知【`集作得`】灵和自干名立朝为公卿为侯伯未尝须臾间汲汲牵率欲显名于合道而仁义忠信明知恭俭欝积发溢自然相随不立结约【`集作约结`】而善人自亲不设沟垒而不肖自逺不志于荣逹而官位自及公内外阀阅源流【`集作派`】清显防于甲族而复甲焉亲昆仲六人皆至逹官公与伯兄季弟五司礼闱再入吏部自国朝以来未之有也上至公相方伯下及再命一命幕府陪吏之属遍满内外皆公门生公俯首益恭如孤臣客卿愓愓而多畏也自为重镇苞苴金币之货不至权门亲戚旧故周给衣食毕其婚防悉出俸钱不以家为在家怡然未尝训勉子弟自化皆为名人居室卑庳不设歩廊賔至值雨则张盖蹑屐而就于外位初镇于陜或束挺经月不鞭一人至于驿马令五歳幸全则为代之着为定制曰致一物于必穷之地君子不为其为仁爱而臻于此及迁镇鄂渚严峻刑法至于诛戮未尝贳一等后一客或问于公曰陜鄂之政不一俱臻于理何也公曰陜土瘠民劳吾抚之不暇尚恐其惊鄂之土沃民剽杂以夷狄非用威刑莫能致理政贵知变盖谓此也闻者服焉呜呼公之徳行材噐真哲人君子没而不朽者也易名定諡为国常典敢书光【`集作先`】烈逹于执事附于史氏云尔谨状  

尚书吏部侍郎赠吏部尚书沈公行状  

前　人  

曽祖某皇任泉州司户叅军祖某皇任婺州武义县主簿赠屯田贠外郎父济皇任尚书礼部贠外郎赠太子少保公讳传师字子言明春秋能文工【`集作攻`】书未弱【`集无此字`】冠知名我烈祖司徒岐公与公先少保友善一见公喜曰沈氏有子吾无恨矣因以冯氏表生女妻之贞元末举进士许公孟容为给事中权文公为礼部侍郎时称权许进士中否二公未尝不相闻于其间者今其年礼部毕事文公诣许曰亦有遗恨曰为谁曰沈某一人耳许曰谁家子某不之知文公因具言先少保名字许曰若如是我故人子后数日径诣公且责不相见公谢曰闻于丈人或防致中第是累丈人公举遗其【`集作违某`】孤进故不敢自逹许曰至【`集无此字`】如公者可使我急贤诣公不可使公因旧造我眀年中第文公门生七十人时人比公为顔子聫中制防科授太子校书郎鄠县尉直史馆左拾遗左补阙史馆撰翰林学士歴尚书司门郎中【`二字集作贠外郎`】司勲兵部郎中中书舍人命服朱紫时穆宗皇帝亲任学士时事机秘多考决在内必取其长循为宰相公之宻补多同列每欲面陈拜章皆互来告公必取规议用为进退歳乆当为其长者凡再公皆逡廵不就上欲面授之公奏曰学士院长叅议大政出为宰相臣自知必不能为凡宰相之任非能尽知天下物情苟为之必致败挠况今百姓甚困燕赵适乱臣以死不敢当愿得治人一土【`集作方`】为陛下长飬之因出称病【`集作疾`】特降中使刘泰伦起之公称益笃故相国李公徳裕与公同列友善亦欲公之起词説甚切公终不出因诏以本官兼史职出归纶阁乆处宻近思効用于外歴【`集作恳`】请于丞相不已由是出为湖南观察使兼御史大夫凡三【`集作二`】歳转为【`此下诸疑本并同疑有脱逸按旧唐书沈传书出为湖南入为尚书右丞出为洪州转宣州`】人困事繁恶易滋长官人调授少得防寛逺【`二字集作寃`】防通蹊迳人情物理无不曲尽吏欲为欺于此照验之端必眀于彼民有未伸于彼开张之路必在于此亹亹循环皆极根本为【`集作尤`】重刑罚杖十五至于死者每有一犯必具狱断刑之后遍示幕府吏虽十人有一人以为小未可者必再详防经费游宴约事裁节歳有水旱不可减于常贡者必为代之江西宣州聮歳水灾所贷万计公善飬性情自居方伯生杀之任喜怒好恶是四者闭覆浑然虽终歳伺之不见毫髪故黠吏欲贼公之所向髙下其事终不可得每处一事未尝不从容尽理故所至之处富庻懽康理行第一每去任人吏泣送出境不絶自宣城入为吏部侍郎二年考覈【`集作覆`】搜举品第伦比时称精能宰物之望属于佥议公每愿用所长复治【`集作理`】于外及薨于位知与不知莫不相吊上悼惜辍朝一日赠吏部尚书与公先少保俱掌国史譔宪宗实录未竟出镇湖南诏以随之成于理所时论荣之公生得灵粹沛然而仁自防及长未尝须臾间汲汲牵率欲及于道温良恭俭明智忠信内积外溢自然相随自布衣至于逹官凡所交友皆当时名公奬美所长复救所不及三十年间无有携问者公常居中虽有重名每苦于饥寒两求亷镇时宰许之皆先要公曰欲用某为从事可乎公必拒之至有怒者公曰诚如此愿息所请故三【`集作一`】镇幕府皆取孤进之士未尝有吏一人因权执入尝择邸吏尹伦伦戅滞阙事寮佐多言【`集作宪`】之因请易之公曰某出京师面诫伦曰止可阙事不可多事是伦适能如此受不虚矣故三【`集作二`】镇号为富饶凡十年间权势贵幸之风不及于公耳苞苴寳玉之赂亦不至于权门虽有怒者亦不敢以言议公公然【`一作前后`】侵公其为守道自得皆如此类在家无杖笞呵责家人自化兄弟生姓虽絶服者入门饮食衣服指使其奴婢无二等亲戚故旧周给所得皆出俸钱不以家为于京师开【`集作问`】化里致【`疑作置`】第价钱三百万讫三【`一作二`】镇牵率满之及在牀之日周身之饰易以任器京师仕【`一作士`】人杂然言议以为非今日之有指为异事呜呼公之徳行可以称古之【`集无之字`】君子矣牧分实通家义惟【`集作推`】先执复以孱昧【`集作耿`】叨在賔席防熟懿行长奉指教撇【`集作泣`】涕譔记以备阙以附于史氏云尔谨状  

## 文苑英华卷九百七十八

宋　李昉等　编交旧一  

祭荆州刺史隂道方文一首  

祭处士仲长子光文一首  

祭刘少监文一首　　　祭郝少保文一首祭陆郪县文一首　　　祭汾隂公文一首祭赵郎将文一首　　　祭梁宣王文一首祭鲁忠王文一首　　　祭汝南王文一首祭杜学士审言文一首　祭杨盈川文一首祭王城门文一首  

祭荆州刺史隂道方文　　　魏　收  

维太昌元年十二月庚申朔越十二日辛未友人钜鹿魏收谨以清酌少牢之馔敬祭于荆州刺史隂君之灵呜呼哀哉惟君世载不殒英声在兹风流有属自尔之孝为行本忠实身基既言斯立罄礼穷诗器则清赏才惟英博于畅风雷萧条丘壑顾言朝市忘懐淡薄比契沉冥均情寂寞徃尘守官及尔同僚埙箎合韵琴瑟俱调丹墀踵武清道齐镳迹沦闲旷心共津濠乃眷平生相忻多趣殷勤宴喜流连辞赋溘矣不追长违世务咏歌徒在音徽空树昔犹肢体与子裘裳今其徃也生死殊方形骸何促天地何长申兹沃酹赠以哀伤呜呼哀哉  

祭处士仲长子光文　　　　王　勣  

歳月日隣人王勣【`集作绩`】谨以鱼醴之奠敬祭仲长先生之灵曰明道若昧进道若退鸟飞知还龙亢必【`集作若`】悔嗟嗟夫子理融其内不忮不求无憎无爱古人有言微妙通藏用以宻飬正以蒙嗟嗟夫子允执其【`集作厥`】中不见其始孰知其终荡荡心迹【`集作止足`】悠悠黙语周覧人事退居河渚何去何从谁求【`集作弃`】谁与聊同聚散亦均寒暑大矣夫子其生若浮至矣夫子其死若休郷党不惧朋友【`集作友朋`】不忧素琴犹在黄经尚留老来难【`集作不`】婚梁鸿难偶筵无馈奠室无箕帚嗟嗟夫子岂图其后金玉满堂莫为之守【`集作道为之友`】凡我故人素服临旃葛巾从窆桐棺以迁坟不易垅坎不及泉苟无怛【`疑作恒`】化于何问天道性既防仁义锋起祭非古也礼之为始吾从其俗敢告夫子清樽薄奠神其歆止  

为薛令作祭刘少监文　　　杨　烱  

中书令河东薛某谨以清酌中牢之奠敬祭故少监刘公之灵惟此陶唐有此冀方上天祚汉人神攸賛开国承家枝分叶散三貂赫赫于台省驷马谖谖于里闬徳之有隣吐符兮降神家之积庆受禄兮宜君星躔可以冲南越都邑可以【`集作质`】西秦言郑公之不死谓张衡之后身雍州为积髙之地初登吏部尚书即防舌之端始拜郎官见天子而题柱侍明光而握兰入麒麟之阁图书掌于河洛测璇玉之玑造化穷于制作大风积也方絶于云天有力负之生悲于沟壑呜呼哀哉言念平生求其友声适我愿兮共得朋从之道又吾姨也俱承下嫁之荣良辰美景必穷于乐事茂林修竹每叶于髙情援茝兰而无愧指金石以当行谁言倐忽隔幽明人非兮地是心折兮骨惊卜日兮先逺隂灵凝兮嵗将晩临平郊兮望行幰君一去兮何时返石室兮沉沉蓬莱山兮寂又隂苍烟漫兮紫苔深陈絮酒兮涕沾襟呜呼哀哉  

詹事府官寮祭郝少保文　　前　人  

少詹事邓机永昌令令狐恩府司直王思善杨烱主簿郑行该等谨以清酌庶馐之奠敬祭太子少保郝公之灵若夫星象降质山川受气以道为尊以和为贵轩后梦之于大泽文王卜之于清渭实冯舟檝之功【`集作力`】必借盐梅之味昭昭北斗宫文昌隠隠西掖池名鳯凰増万机而政本定五字而对休光珥丰貂之韡韡识遗佩之锵锵悬车之歳方称国老歩辇之荣遂居师保刘蕃以光禄缉训和峤以尚书賛道百年方享于期頥五福兾徴于夀考西山访药北壁寻经金丹不化玉釡何成梁木斯壊曲池坐平府庭飒而变色寮属而相惊呜呼哀哉机等亲闻敎义夙承提奨懐徳音之不忘痛丹壑之长徃门舘閴寂帷彷像奠行潦之苹蘩庶明灵之降飨呜呼哀哉  

为梓州官属祭陆郪县文　　前　人  

维垂拱二年太嵗景戍正月壬寅朔二十二日癸亥长史刘某谨以清酌庻羞之奠敬祭陆明府之灵夫万里之别犹使饮泪成血思徳音之防絶况百年之分能不忧心如薰想公子兮氛氲惟彼积徳挺生夫君天垂白气地发黄云江则有沱【`集作泛是`】为国之纪君传其政爱人如子山则有梁鎭【`集作国`】兹一方君其道视人如伤乆劳于外路阻且长曽未朞月人之云亡呜呼哀哉哀哀弱嗣朝暮一嗌皎皎孀妻馈乎下室蜀门如劔长安如日归路何从我心如【`集作之`】疾呜呼哀哉凡我在位羁官边城共戮力兮谁言死生思其人兮造其庭恍无见兮寂无声称觞兮酹酒心折兮骨惊呜呼哀哉  

祭汾隂公文　　　　　　前　人  

维大唐光宅之元祀太嵗甲申冬十有二月戊寅朔丁亥御辰杨烱以柔毛清酒【`集作酌`】之奠敢昭告于故中书令汾隂公之灵【`灵字集作贵神`】呜呼哀哉惟公含纯徳而载诞兮禀元精而秀出【`集作特秀非`】备百行而立身兮半千年而委质属天地之贞观兮逄圣人之得一若防龙稷卨之寅【`集作翊`】亮舜朝兮若萧曹魏邴之谋猷汉室悬大名于宇宙兮立大勲于辅弼如何斯人而有斯疾曽未遐寿中年殡【`疑作殒`】卒呜呼哀哉若夫家传寳鼎地辟金沟文则属词而比事兮学则八索而九丘入则东藩之上相兮出则南面之诸侯【`集作通`】唯尽善兮未善固虽休而勿休既知退而知进兮亦能刚而能柔大才则九功惟叙兮大智则万物潜周崇徳广业兮乐天知命而不忧呜呼哀哉门舘虚兮寂寞嵗穷隂兮摇落备物俨兮以【`集作如`】存光灵兮焉托垂繐帷与祖帐兮罢歌台与舞閤天子惜其毗余兮羣臣思其可作呜呼哀哉俯循兮弱龄叨袭兮簮缨公夕拜之时也既齿迹于渠阁公春华之日也又陪逰于层【`集作郡`】城两宫而承顾盻兮厯二纪而洽恩荣郭有道之青【`集作题`】目兮蔡中郎之下迎倐焉今古非复平生无徳不报兮愿摩顶而至足有生必死兮空饮恨而吞声天惨惨兮气冥冥月穷纪兮日上丁籍白茅兮无咎和黍稷兮非馨呜呼哀哉  

为李緫管祭赵郎将文　　　骆賔王  

姚州道大緫管李义祭赵郎将之灵惟灵降精辰象委质昌期弃笔文塲早狥封侯之志彯缨武帐坐升戎秩之荣属须补挻祅【`集作妖`】昆池【`集作明`】习战应星文而动将奉天罚以威不能庙筭于五【`集作四`】戎叶神谋于九变致使【`集作令`】王师失律防狡凭陵嶲亢南临同五谿之深入卭闗北阻类双崤之不归亭多虞故有负于明代春秋责帅岂无愧于幽途悲夫任贤与能明君之事也陈力就列忠臣之义也郎将虽见危授命固诚节之有余临难图【`集作权`】机何智谋之不足呜呼哀哉义猥以散才谬专分阃途经夷落路践戎塲停疲骖于九泉悲来有地痛遗骸于四野泣下无从蹔辍征旅之勤爰崇掩骼之义庶幽灵有托梧丘息入夣之防壮士不还薤露起送终之曲呜呼哀哉九真边徼万里长安城危疏勒山峻臯兰因原为陇即壤成棺夕隂低而平芜晦秋风急而荒戌寒呜呼哀哉异域幽埏但见新栽松柏他乡古木非复旧邑枌榆感平生其若【`集作斯`】在聊申絮酒傥聦明之不昧式【`集作或`】荐单【`集作箪`】醪  

为宗尚书祭梁宣王文　　　宋之问  

维大唐景龙元年嵗次丁未十月乙未朔四日戊戌兵部尚书宗楚客弟将作大匠秦客等谨以清酌庻羞之奠致祭于梁宣王之灵惟王神岳降灵英姿济代在周锡梁社之宠翊唐有代邸之勳不谓业在必安而衅生非意贼臣结党大【`集作奔`】黩宸闱逆子弄兵轾【`集作谗`】诬懿戚宻谋奉主惟以国家为心飞【`集作非`】祸及门飜令父子并命九重轸念悼舟檝之堙没百辟兴嗟怆衣冠之殄悴楚客等早承辉眄夙忝【`集作奉`】娱逰姻属谬接于葭莩兄弟窃方于鴈【`集作橘`】序叨列五等同事两朝昔以髙义铭心今犹徳音在耳严慈永徃伯季凋零友睦申于长昧成立冀于犹子而家不悔祸俱毙仇人【`集作讐`】入私庭而痛深过王门而悲极竹池旧赏防鴈鹜之犹归蒿里新歌恨天人之永逝呜呼哀哉九原撰日万古营防士【`集作人`】悲髙驾帝恸津门殡【`疑作殒`】贤辅而星圻【`一作折非`】害良臣而雾昏想平生之如此【`集作在`】庶髣髴于斯樽尚飨为宗尚书兄弟祭鲁忠王文　前　人  

维景龙二年嵗次戊申月日兵部尚书楚客弟将作大匠秦客等谨以清酌之奠敢昭告于鲁忠王之灵惟王寳鼎因地瑶林肃【`某作蔽`】天灵资海岳质冠神仙徳润犹雨机清若泉不孤大造飜摧少【`集作小`】年百身岂赎四序云变慈轸玉扆悲盈金殿令徳弥秀徽容难见悼前歳之今日共衘酸于隙电锦鸾失偶防鳯悲只玳席賔空金郷戸閴径不践兮苔紫庭不逰兮草碧敢申赋于童痛平生之姻戚呜呼哀哉雁池送夏马埓迎秋露白天净云低陇愁恨名王之沦枉悲促运之浮休蓄哀思而成泣慿聦明而致羞小山一平兮多桂树故人虽在兮罢兰逰心追徃而将絶泪横目兮【`集作而`】难收呜呼哀哉尚飨  

为常特进已下祭汝南王文　前　人  

维大唐景龙二年歳次戊申月日某官某等谨以清酌之奠祭【`祭字集作敢昭告`】于汝南王之灵相门踵徳王实挺生天资温克神与聦明人称玉树我嗣金籯芝庭欲秀桂林将逐惟彼鴈堂【`集作党`】坠兹鸿陆魅夺精气坟迷草【`集作卉`】木汉皇纂箓周母参功夷夏【`集作忧`】昭洗幽明感通九防见日一叶随风孝极先妃丹旐前归慈殷诸季素旐【`集作旒`】相次楚甿啜泣秦人下泪荆分自乆棣落无余悲炎海之下制惟【`集作懐`】观津之上书鸢忌南而跕水鴈爱北而随车呜呼凡在枝戚衔恩极遍宠贲濯龙荣同化鷰独伤元子寞无见玉宸下感金屋増悲珠亡祸速沙崩庆迟緑车为赠黄泉各【`集作永`】思官舍攸止先茔甫托齐国返塟随原可作灵之归来无惑瓯骆尚飨  

祭杜学士审言文　　　　　前　人  

维大唐景龙二年歳次戊申月日考功员外郎宋之问谨以清酌之奠敬祭于故修文舘学士杜君之灵呜呼位曰大【`集作天`】寳才曰天爵辞【`集作鲜`】业备而官成名【`集作多`】声髙而命薄屈原不终于楚相扬雄自投于汉阁代生人而岂无人违代而咸若运钟唐虞崇文宠儒国求至寳家献灵珠后俊【`二字集作复`】有王杨卢骆继之以子迹【`集作跃`】云衢王也【`集作服`】才参卿于西陜杨也终逺宰于东吴卢则哀其栖山而卧疾骆则不能保族而全躯由运然也莫【`集作聊`】以福夀自衞将神忌也不得华实斯俱惟灵昭昭度越诸子言必得俊意常通理其含润也若和风欲曙摇露气于春林其秉艶也似凉雨半晴悬日光【`集作足`】于秋水众辙同遵者摈落羣心不际者探拟人也不幸而则亡名兮可大而不死君【`集作灵`】之栖遑自昔迷方逢时防兮欲逹闻数竒兮自伤属文母之丕运应才子之明敭援沦秀于兰畹侍逰仙于柏梁命以著作拜之为郎始翔鸳于清列旋御魅于炎荒遗旅鴈兮超彭蠡作编人兮居越裳【`集作常`】殊许靖之新适忆虞飜之旧郷惟皇龙兴施法度拂洗溟渤骞【`集作鶱`】翔雨露通籍于八舍禁门摇笔于万年芳树仰赤墀兮非逺谓白首兮方遇君病何病到此弥留药虽【`集作勤`】饵兮寕愈针不及兮可忧虽则妙医莫识实兾明神获瘳呜呼哀哉君【`集作灵下三字同`】之将亡其言也善余向十旬日或展君感斯意赠言宛转识金石之契宻悔文章之交浅命子诫妻既恳且辨自予【`集作仆也`】与君弱歳逰执文翰共许风露【`集作霞`】相浥况穷海兮同窜复文房兮并入川流阅隙电初过昔乘运兮如此今造兮若何懐君畴昔【`集作好`】兮恨已积念君恩惠【`集作近惠`】兮情倍多道之南宅囷之东粟使君孤之有余寕我家之不足籍籍流议喧喧薄俗名全毎困于铄金身没谁恨其埋玉空落长松千尺讵置生刍一束倬彼韦公赠殷礼缛善乎崔子理感情属相识有素见覧【`集作贤`】増朂登君词赋于云防之上藏君齿髪于缑山之曲缑氏山兮山上云秦城郊兮郊外坟孟冬十日兮共归君【`集作送夫君`】君【`集作灵下同`】有灵兮闻不闻我咀瑶屑君知自乆坐泣焚芝遥哀畵桞阙视【`集作亲`】祖载爰【`集作爱非`】遗【`集作遣非`】巵酒愿歆悲诚将告良友尚飨  

祭杨盈川文　　　　　　　前　人  

维大周某年月日西河宋某谨以清酌脯羞之奠敬祭于杨子之灵曰自古皆死不朽者文北河吐【`集作流`】液西岳生灵【`集作吐云`】爰叶【`集作叶神`】通气降精于君伏道孔门游刄诸子精微博识黄中通理属词比事宗经匠史玉璞金浑风摇云起闻人之善若任诸已受人之恩许之以死惟子坚刚气陵秋霜行不苟合言不苟防大君有命徴子文房余亦叨沗随君颉颃同趋北禁并拜东堂志事俱得形骸两防载罹寒暑贫病洛阳裘马同老防均粮自君出宰南浮江海余尝苦饥今日犹在之子妙年香名早传从来金马夙昔崇贤门庭若市翰墨如泉千载之后闻而凛然死而不防问余何伤伤余命薄益州零落生平【`集作平生`】之言幽显相托痛君不嗣匪我孤诺君有兄弟同心异体陟冈増哀归塟以礼旅榇飘零于洛之汀我之懐矣感叹入见子之弟类子之形悼往心絶慰存涕盈古人有言一死一生昔子【`集作之`】徃矣追送倾城今子来也乃知交情惟郭是戚有崔不易来哭来祭哀文在席惟席可【`集作何`】依氷雪四满家人哀哀賔径微防今我伤悲情懃昔时子文子翰我缄我持子宅子兆我营我思子有神鍳我言不欺我有絮酒子其歆之我亦引满傥昭神期防兮归来闻余此词  

祭王城门文　　　　　　　前　人  

维长安二年嵗次月日司礼主簿宋某谨以清酌之奠敬祭于故宫尹丞太原王君之灵惟灵显考抗志恬漠九辟奚顾一丘自乐行仪【`集作拟`】巢由言重许郭粤我先人比徳同道理阃探索词源论讨翰墨具存有真有草古人至【`集作之`】言朋友世亲王氏兄弟既义【`集作礼`】且仁抚我则厚莫殊天伦粤我防防哀纒岵屺急难相顾若出诸已闻过必箴见善斯喜盛徳之后昔闻其昌之子壮年朱绂始光贺者在门哭者在堂慰君之兄抚君之子郭门祖祭平生已矣问天何言闭恨泉里呜呼哀哉尚飨  

## 文苑英华卷九百七十九

宋　李昉等　编交旧二  

爲建安王祭苗君文一首  

祭黄州髙府君文一首　祭韦府君文一首祭率府孙录事文一首　祭孙府君文一首祭崔侍郎文一首  

为河内王祭陆兾州文一首  

为吏部侍郎祭故人文一首  

祭李侍郎文一首  

为王司马祭甄都督文一首  

祭清河房公文一首  

为建安王祭苗君文　　　　陈子昻  

维某年月日朔方道大总管建安郡王攸宜以酒馔之奠祭故壮武将军左王龄衞中候左三军营主苗君之灵君忠勇兼资戎麾夙济乌丸作逆赤羽从军方且任君先锋仍驰后劲刈鲜卑之垒摧蹋顿之师执馘献俘归受国赏何图大勲未立随命先凋永懐咨嗟情用兼恸故命酒奠告尔殇防君其有灵歆兹薄酹呜呼哀哉尚飨  

祭黄州髙府君文　　　　　　前　人  

维年月日朔孙女夫某等谨以清酌庶羞之奠敢昭告于故黄州高府君之灵惟府君含徳元亨保和光大才堪济世而运属承平器允登台而命钟流【`集作沦`】落有瑚琏之寳无廊庙之资岂图大位不济幽灵永昧尊仪潜翳三十余年殡既开黄肠已古今青乌改卜丹旐来归窀穸即期幽明永诀某奉事门防兴言追慕实増感咽窃惟精意以享黍稷非馨敢陈薄酹以献明灵呜呼哀哉伏惟尚飨  

祭韦府君文　　　　　　　　前　人  

维年月日左拾遗陈子昻谨以少牢清酌之奠致祭故人临海韦【`一有府字`】君之灵惟君孝友自天忠义由已有经世之畧懐轨物之量甘心苦节风雨不改常欲穷则独善其身达则兼济天下感激遐咏邈然青云何期良防未从大运奄忽呜呼哀哉昔君夣奠之时值余寘在丛棘狱户咫尺邈若山河话言空存白马不吊迨天网既开而宿草成列言笑无由梦不接永言感恸何时可防今旌旐言归闗河方逺兴言永诀今古长辞邓攸无子天道何知洛阳旧陌拱木犹存京兆新阡孤松已植已矣韦生云何及矣大运之徃贤圣同尘呜呼哀哉伏惟尚飨  

祭率府孙录事文　　　　　前　人  

维年月日朔某等云云古人叹息者恨有志不遂如吾子良图方逺【`集作兴`】青云自致何天道之微昧而仁徳之攸孤忽中年而颠沛从夭运而长徂惟君仁孝自天忠义由已诚不谢于昔人实有髙于烈士然而人知信而必果有不识于中庸君不慙而【`集作于`】贞纯乃洗心于名理元常既没墨妙不传君之逸翰旷代同仙【`蜀本作侣`】岂图此妙未极中道而息懐众寳而未摅永幽泉而掩魄呜呼哀哉平生知已畴昔周旋我之于君交之百年相视而笑宛然昨日交臂而悲今焉已失人代如此天道固【`集作罔`】然所恨君者枉夭当年嗣子孤藐贫寠聨翩无父何恃有母惸焉呜呼孙子山涛尚在嵇绍不孤君其知我无恨泉途呜呼哀哉伏惟尚飨  

祭孙府君文　　　　　　　前　人  

维年月日子昻谨以牲酒之奠致祭故延俊府折冲燕然【`集有平字`】孙府君之灵惟君少驰英武早効成功声雄塞上名重闗中憺棱威于敌国存大节于家风既挥金而退老方饵玉【`集作药`】于仙童何昊天之不吊随大化之云【`集作以长`】终白马故人青乌送徃素车永诀黄垆谁赏醑【`集作絮`】酒盈觞防兮尚飨  

祭崔侍郎文　　　　　　　张　説  

维神龙三年月朔日兵部郎中员外曹良史等谨以清酌少牢之奠敬祭故侍郎崔公之灵位以行成名以才起天临明代是生君子长防髙门层堂峻址孝友仁爱衣冠标轨清通正直省闼【`集作阁`】条理束帯立朝惟国之俊抑吐纳金声玉振器不滞方神无留韵厚奉外不为假坦率内不违真泛交而容博好施而能均欲人规已恕已及人故者不遗其故亲者无失其亲歴否防能全其节故令名不离其身方齐六相助明三辰何孤我徳何负兹神抟空陨羽中驾摧轮昔时寮列今为吊賔凡二三子夙承惠【`集作逰`】眷聨务七兵嵗阳三变分与时积事由更练謇謇公庭申申私宴恸音徽之永掩懐仪范之不见戢容止于缀足潜眉目于防面哀哉柰何零涕【`集作涕零`】如霰缅惟初疾以迄将亡意气精爽干干自强顾瞻賔客勉勉矜庄几不侧弁衾无觧裳话言静宻忧公不防犹防骏马尚聴名倡靡神不祷靡药不甞倐然信宿防归渺茫歳初置酒春中酹觞何吉防之共域同歌哭于此堂自古及今人谁不没岂叹生死所嗟仓卒脩途未半壮志先伐防子龀年遗孕【`集作`】数月在亲亲与懐旧孰不伤心而痛骨灵【`集作虚`】奠易収深悲难歇尚飨  

为河内王祭陆冀州文　　　前　人  

维万歳通天元年月朔日神兵道大总管河北道按抚使右金吾大将军河内郡王以少牢之奠致祭故兾州刺史陆君之灵戎羯不道侵轶幽都凶渠电灭余燎星铺鸣弓抰【`集作怏`】栁饮马长芦揽集同恶难起无虞枭獍为依【`集作旅`】鲸鲲有族裳旗来兵剡弧【`集作荻`】木泮涣吞噬睢盱触逐乱舞梯衡【`集作衡`】潜攻版筑凿齿争厉熊蟠未熟逾坦自溃守陴皆哭髙扁【`集作扄`】已陷连栌【`集作楼`】复焚人类薙草城随壊云僵尸暴骨借借纷纷嗟嗟使君死节无吝政觉成俗兵机不振搆此【`集作狡此`】猖狂难以徳镇城为讐保身膏虏刄明明上帝仁覆悯下赫赫神兵驱驰在野朝告夕赴【`集作起`】如何不及将守非坚为冦是急救兵适来渉血犹湿三军雷叹百戍雨泣天子命我董戎冀方旌旂介胄千里相望既扫氛浊言巡战塲辑睦人吏抚寕孤孀徘徊城府凄怆甘棠礼重王事哀深国殇防兮有感歆此嘉尝尚飨  

为吏部侍郎祭故人文　　　张九龄  

维开元十年嵗次壬戌二月癸酉朔十七日已丑吏部侍郎某谨以清酌脯醢之奠致祭于故某公之灵闻夫仁必夀考所谓神道善亦庆延以为信然今夫子之不福而圣谟之是孝友纯固礼譲周旋行所以直业所以专诚公才而天假故官政以日宣节使是式朝宿既至十部称贤一人思媚鳯凰于彼云霄以兾胡然明灵殱我良懿呜呼哀哉夫子之逝平生之懐抱素合逰处尝偕清风对禁文石同侪自兹两掖殆将一纪展转清贯仳离君子曷其爱而甫云觏止正司空之扫第属荆州之罢市欻交臂而相失殷痛心其何已今卜兆有日祖载在廷飒然象设寞尔音形驱白马而何见瞻素车而已扄徳音不防应甘棠之勿剪交情乃见伊黍稷之非馨呜呼哀哉尚飨  

祭李侍郎【`集作常侍`】文　　　　　前　人  

维年月朔日中散大夫洪州都督张九龄谨遣仓曹军李某以醢脯之奠敬祭于故宋国公之灵惟公世载贤杰天资忠厚外珪组而虽华内水镜而无垢善常不伐明能自晦省中之树访犹不言车前之马数而后对淑慎自已屯【`集作否`】亨有时孰能违【`集作速非`】命公此来思结忠主之恋深去国之悲六斯起五福云欺生涯溘尽精魄何之呜呼哀哉追惟曩昔升降云霄荣华侍从暐光昭日欤月欤有荣有凋丹旐孑孑白骥萧萧同官之感俾余魂销灵之来归兹焉旅次瞻望无覩悲辛自至顷宻尔而寄音今寞然而结欷南北于逺幽明永异何以叙情寄之奠馈尚飨  

为王司马祭甄都督文　　　前　人  

维开元五年嵗次丁已九月丁酉朔十四日庚戌某官谨以清酌少牢之奠敬祭于广州都督甄公之灵惟公禀气异人为国良臣资忠取义奋翼跃鳞富贵自取声名益震故能北拥旄于朔南仗节于朱垠行部无几卧理斯属棠隂在听薤歌成曲下流是仰长涂反促始望雨而随车惊风而转烛呜呼哀哉甫兹嵗首彤檐载辉今也秋季丹旐言归嗟【`集作旣`】寒来而暑徃将物改而人非驷马不驭双燕空飞对平生之气象咏夙昔之音徽燕越兮地湖山兮路微奠肴觞而【`集作之`】在席感徒御以霑衣呜呼哀哉尚飨  

祭故相国清河房公文　　　杜　甫  

维唐广徳元年嵗次癸卯九月辛丑朔二十二日壬戌京兆杜甫谨以【`集作敬`】醴酒茶藕莼鲫之奠奉祭故相国清河房公之灵曰呜呼纯朴既散圣人又殁苟非大贤孰奉天秩唐始受命羣公间出君臣和同徳教充溢魏杜行之夫何画一娄宋继之不坠故实百余年间见有辅弼及公入相纪纲已失将帅干纪烟尘犯阙王风寝顿神器圯裂闗辅萧条乘舆播越太子即位揖譲仓卒小臣用权尊贵倐忽公实匡救忘餐奋发累抗直词空闻泣血时遭侵沴国有征伐车驾还京朝廷就列盗本乘诛终不灭髙义沉埋赤心荡析贬官厌路谗口【`一作言`】到骨致君之诚在困弥切天道濶逺元精茫昧偶生贤逹不必际防明明我公可去【`一作云`】时代贾谊恸哭虽多颠沛仲尼旅人自有遗爱二圣崩日长号荒外后事所委不在卧内因循寝疾顦顇无悔夭阏【`蜀本作死夭`】泉途激风槩天柱既折安仰翊戴地维则【`一作既`】絶安放挟【`集作夹`】载岂无羣念我心忉忉不见君子逝水滔滔泄涕寒谷吞声贼濠有车爰送有绋爰操抚坟日落【`集作晩`】挂劔秋髙我公诫子无作尔劳敛以素帛付诸蓬蒿身没【`集作痊`】万里家无一毫数子哀过他人郁陶水浆不入日月其滔州府救防一二而已自古所叹罕闻知已曩者书札望公再起徃【`集作今`】来礼数为能【`集作态`】至此先帝松栢故郷枌梓灵之忠孝气则依倚拾遗补阙视君所履公之【`集作初`】罢印人实切齿甫也备位此官盖薄劣耳见时危急敢爱生死君何不闻刑欲加矣伏奏无成终身愧耻乾坤惨惨豺虎纷纷苍生破碎诸将功勲城邑自守鼙鼓相闻山东虽定防上多军忧恨展转痛伤氛【`集作氤`】氲黄【`集作堂非`】非色白赤【`集作黒非`】不分培塿满地昆仑无羣致祭者酒陈情者文何当旅榇得出江云呜呼哀哉尚飨  

## 文苑英华卷九百八十

　宋　李昉等　编交旧三  

祭刘评事兄文一首　　祭刘左丞文一首祭友人张五兄文一首  

祭亡友州功曹萧公文一首  

祭董大使文一首　　　祭李中丞文一首祭严尚书文一首　　　祭李相公文一首祭李侍郎文一首　　　祭员郎中文一首祭衢州李司士文一首　祭裴尚书文一首  

祭刘评事兄文　　　　　　李　华  

维乾元二年嵗次己亥六月乙未朔三日丁酉赵郡李华祭于刘三兄之灵惟兄髙韵旷度防于时伦德契中和道符深仁泉明其照情性其文踈近无二心冥则亲雅敦名教素逺权利夷险一节通塞一致有时不适与道偕醉迹【`一作事`】随沉浮量混同异白云何逺清风自至人或知兄王佐之器岂人无福而兄夭年浙东幕庭防此一贤识与不识辛酸然秦失五羖舂不相杵清标髙志行乃动主繄我夫子列在中士軄无所统谈笑而已居室言善感于千里绵江越湖掩涕相视追懐晨夜【`一作辰`】道则同谋定交梁国周旋两都更相黙喜吾道不孤契濶艰难谁荣谁枯良愿再谐握手东吴覊旅情倍天伦岂殊去嵗季冬将膺使檄累辱来召陵江挂席持酒酣忧懐顿释携手终日晤言竟夕无食不均无衣不易题序申饯情深义激赠言绸缪宠我行役渉泗而还遽焉遘厉犹复垂念尺书相继将庆有瘳俄哀永逝萎我盛徳天故【`拟作胡`】不惠呜呼痛哉华江濵憔悴风湿所侵疾不果问防不果临无由执绋从兹破琴异乡之恸于此何心不言少别便爲古今呜呼痛哉光烈幕府亲兄重兄恩深抚孤义感平生临吊尽哀行路涕零躬防防事推以信诚古风复存今见哀荣呜呼痛哉孀妻昼哭弱子缞绖萧萧旅茔空对江月想像逰处心呼郁结羽毛相依忍此凋缺寝门之悲凄防吴越苏门朗啸于此长絶泣戒将命徃申微醊此如不祭祗益酸咽兄性与道合栖心福庭故于是奠不列荤腥愿垂惠照以济幽灵值佛开法长爲弟兄素心惟此敢告冥冥尚飨  

祭刘左丞文　　　　　　　前　人  

维年月日左补阙赵郡李华谨奉清酌微奠祭于故国子祭酒刘十六兄之灵痛矣夫时方刑措谊傅长沙运丁中兴衍废于家命与道乖末如之何先师微言行已堙塞续儒济徳俾世为则专门继起人用不惑季孟叔仲并华于国文倾迁固理破杨墨浊斯浑清曲莫容直孤玉沉韵髙鸿坠翼畴昔之年逆虏悖天帝命西平董戎于闗上宰奸回蔽眀怙权阻以监抚海内飜然督哥舒将盍不速辕【`一作哥舒督将盍速东辕`】　兄在西陲飞章上言喻引古今易亡为存时惮奸邪不闻帝阍文武房公慷慨独论迎吠狺狺竟寝斯文华沗谏官亦尝披肝千里同气寤寐永叹请受【`一作授`】监収【`一作帅`】请【`一作用`】镇丰安乞固上党乞备太原心竭犬马亊屈羣顽哥舒表华掌记辕门明明仁兄绍介三军举族在此惧为福【`疑`】原竟廹方寸孤天负恩圣朝孝理未忍行戮爰诏三司伏念哀鞫纲脱【`一作释`】乌鸟恩开桎梏实赖仁人再春枯木房公介然明华于朝兄志提挈出泥登霄言于宰司大啓学徒陈沈洎华可备师儒堂堂昌言光我囚拘楮中不行何日忘诸功曹垂侍恩比天伦手足是比荣枯一人友爱惟深怜眷益亲难阨流离存亡永分兾逰门阃以慰酸辛谁谓凋落今惟二人呜呼哀哉弟参邦宪兄镇海夷谁云存殁共彼有期谓天无亲胡与善违孺子攀逺奉裳帷季氏呼天割我四支平生故人横涕交頥寄窆空原时迨【`一作追`】兴师官尊地偏礼不成仪回望旧邦素车迟迟浔阳地古举目凄悲执绋流恸谁堪此时余生易感况已衰羸泣荐潢污防兮临之尚飨  

祭亡友张五兄文　　　　　前　人  

维永泰二年嵗次丙午正月某朔日赵郡李华谨遣从侄詹事府丞廉以茶乳蔬果之奠敬祭于亡友张兄博士之灵呜呼痛哉先生之终人伦不幸况乎小子最饱道风何悲如之先生以道为贵以徳为富以乐天知命为夀则非其道而贵者贱也非其徳而富者贫也不乐天不知命而夀者夭也然先王道贵徳富加以乐天知命之夀固无恨矣所痛者仁而无后天道何以为善与神理何以为正直滔滔江水此恸何穷呜呼哀哉华残年衰病足不履地抚而哭欲徃无由千里申奠不任酸咽仁兄先生俯监悲懐尚飨  

祭亡友州功曹萧公文　　　前　人  

维乾元三年二月十日孤子赵郡【`一无此二字`】李华以清酌之奠祭于故亡友州功曹兰陵萧公之灵呜呼茂挺平生相知情体如一歳月之别俄成古今天乎防予此痛何极华衅罸深重艰棘所钟殊方永慕触目裂孤穷易感况哭故人以足下才惟挺生名盖天下道孤命屈沦阨终身避乱全防忠也冒危迁祔孝也有王佐之才先师之训而殁于道路何负于天乎痛哉华畴昔之嵗幸忝周旋足下不弃愚劣一言契合古称管鲍今则萧李有过必规无文不讲知名当世实赖若人循环徃复何日防此华等【`一作而况`】泣血千里羁旅相依闻其【`一作此`】一哀心骨皆断夫痛之至者言不能宣是欲寄辞祗益填塞茂挺茂挺君其降灵尚飨　　一作皆唐文粹  

祭董大使文　　　　　　　崔祐甫  

维寳应元年嵗次壬寅月日祭于陇西董府君之灵曰秋日凄凄百卉具腓城寺无主人焉适归矧蓄廕庥之望飜遇死防之威吊随庆集事与心违良知与主昨是今非呜呼哀哉追惟曩嵗永丰之逰清川倚棹广路停辀道路契濶燕言绸缪倐焉陈迹曽不少留几成海变何啻星周劲翮翺翔上陵苍苍俯怜燕雀畏逼藩墙议以衔羽将贻稻粱望国酸【`疑作骏`】奔初念楮中之惠及门问故俄増挂劔之伤呜呼哀哉干旐棨防撤而不见繐防户而风悲苇逺庭而灵【`疑作露`】泣邦人辍舂殱良何速属吏霑襟于河从禄永无像于形仪庻有凭于轨躅羞匏叶而为荐比只鸡而可续呜呼哀哉尚飨  

为吏部李侍郎苏州李中丞文  

独孤及  

年月日某官某乙谨以清酌少牢之奠敬祭于故苏州刺史兼御史中丞赠吏部侍郎李公之灵呜呼天以纯粹钟美于公孝友慈惠公防贞直事君以忠临节有勇可以师表郷党仪刑缙绅宜荷百禄乃朋三夀执司物化曽莫辅徳诸父不死公独返真官不过八命年未逾六十岂五药乖养九藏失节以及此乎将脩短之域穷逹之数止于是乎前期幽报如所修乎俯观前生【`集作生前`】亦有恨乎昔公出入台阁勤劳王事驱驰【`集作驰驱`】使车周旋天下克已奉軄一何正也姑苏之役奸幸构难公秉义勇诛其渠魁海冦围逼勾吴震骇公帅羸师克剪太敌竒谋生于死地贞节见于孤城夫岂恶生誓无夺志临危致命一何壮也濯缨来朝祗若王命三府髙议方以黄散咨公天乎无知不从人欲旅榇委于空舘妻孥恨于逺道其来也驷马朱幡其徃也孤轊丹旐天子兴悼台臣雨【`集作雪`】泣情钟我辈其【`集作哀`】可旣乎绾等义惟寮友季卿等属沗宗族叹爱如昨书札犹新伸眉未乆【`集作几`】交臂或【`集作忽`】失形骸留此防魄何之鸣琴潺湲恍若在耳前路冥寞良逰无期灵之来兮歆此薄酌【`集作酹`】尚飨  

为元相公祭严尚书文　　　前　人  

年月朔日某官某乙谨以清酌少牢之奠敬祭于黄门侍郎兼吏部尚书御史大夫严公之灵呜呼天惟难【`集作匪`】谌才不必夀冉牛【`集作耕`】斯疾顔回知【`集作短`】命吉防无朕【`集作腓非`】凡圣共惑惟公茂质见于芳年茵蠢九葩磊落【`集作砢`】千丈尝戮力当代以智开物若发硎之刄决云切玉长安浩穰宪纲踈漏天子命公尹京执法能秉直道以张皇纲【`以智至皇纲三十七字集夲如此英华止作以智开庻物以道张皇网`】盗奔讼清周月报政巴蜀亟扰上为旰食自公【`集作公之`】攸徂亦既【`集作既亦`】遄已昆夷授首卭僰敛化及位【`集作加`】冡卿为天喉舌谓当任极台铉寿如冈陵青云何攀白日忽暮嗟来桑扈溘与化往孰云夫君而有斯阨芳丛【`集作丛兰`】春败大壑夜失非君兴哀吾谁为恸昔公先中书以道销谗胜不践衮軄公复筭屈短嵗卒无相印苍生孤望前后同悲曩子论交于予投分形接意敌声应事感俱渉世故累荷宠荣余忝台司公亦亚相大驾东狩卒【`集作防`】陪属车各负羁绁又同【`集作同扞`】牧圉诚节见于多难交态彰于困防愿言悉心共奬王室镇蜀之后【`集作候`】南北颇限犹易前期未嗟少别别未艾也死生间之夙昔爱今返为悲真宰何人夀夭谁司善而无报天岂余欺忆昨攸徃火旗电辎今也来思白马龙轜鲤书遂絶鸡黍无期惜无寳劔挂君松枝防酒一壶幽明此辞尚享  

为杨左丞祭李相公文　　　　前　人  

年月日尚书左丞杨绾吏部侍郎王廷昌刑部侍郎魏少逰工部侍郎徐浩谨以清酌少牢之奠敬祭于故相国李公之灵呜呼宗祏储祉降神生公禀天纯懿为国柱石负荷代业仪刑本枝九居边【`集作专`】城六处八座五领宪府两登台司惟公防忠信是务惟寛厚清净是守危言献可未尝脂韦取容直躬而行不为权幸改操三已无愠一麾乃出其茂勲崇名遗芳余事辉映防牍标凖缙绅所涖之邦于今颂美若郑人之思子产周人之歌召伯谓公福如山阜夀登期頥为天子元老以弼成庶政溘与化徃呜呼曷归何万人之具瞻与天命之相违窥遗尘于防阁想见公之容徽嗟道申而夀短【`集作屈`】痛迹是而人非绾等恭承嘉惠昔尝登门接后堂之娱参东阁之讨论谑浪在耳书札具存柰何少别忽间九泉【`集作原`】尚享  

为吏部杨侍郎祭李侍郎【`集作常侍`】文  

前　人  

年月某官某乙谨以清酌少牢之奠敬祭于故右散骑常侍赠礼部尚书李公之灵呜呼冲和【`集作粹`】之气生徳于公忠孝贞谅聦明宏逹卓荦特立英明虚受自司翰持衡观风执法周旋三阁出入十载能直其道而正其身致命临节仁而有勇造次颠沛义形于色庄敬发乎谈笑孝谨闻于【`集作乎`】闺门若天祚明徳神与正直公宜锡钟夀俾大而昌于何官不至三事年不及六十积徳无报为仁者惑焉今行及先逺将安宅兆嗟来桑扈徃无返期追思平生夙昔好恳欵交臂之分勤拳【`集作殷勤`】同心之言今则冥漠无非夣想非夫人之为恸而谁为恸不知神之所在彼乎此乎防酒一樽以为别乎【`集作庶以为别`】尚飨  

为明州独孤俊臣【`集作使君`】祭员郎中文  

前　人  

某月日某官某乙谨以觞豆之奠敬祭于故某部郎中兼某州刺史员公之灵吴越嵗元元艰食帝咨四岳分命于公以公克勤于邦克俭于家忠而能立刚亦不吐出入防阁将十五载动合律度言为程式及兹剖符衔疾受命而慨然有表正东夏澄清江湖之心海隅苍生方仰【`集作望`】公以大庇朝廷缙绅期公以上台而悠悠苍天屈公以下夀时既得【`集作须`】而命不与致未穷而生有涯呜呼哀哉昔公绣衣持斧余忝接武于朝公负谴投荒余亦左袵异域山川有间交情无极各随波流在天一方险阻艰难亦既备尝邂逅相遇荆蛮之郷惠而好我何日能防浙右巨镇甬东孤城风烟接壌【`集作相接`】吊伐同盟未及前驱莫申微诚遽闻沉痼【`集作荷`】忽间死生九原谁归万事长徃夙昔爱无非夣想舟逰壑走吾将安仰只鸡之荐灵兮来【`集作歆`】飨  

祭衢州李司士文　　　　　前　人  

年月朔日前华隂县尉独孤及谨以清酌庻羞之奠敬祭于衢州司士参军李君之灵惟君砥节励行抱粹含纯刚亦不吐直而能温筮仕诚立安卑道存宜锡难老亦髙其门如【`集作柰`】何盛徳廹此短晨追惟夙昔修好于君托以良援申之婚姻劝我以义敦我以仁各狥薄宦俱期致身顷复离别几为胡秦契濶乖阻艰难苦辛君恨靡盬陈力瓯闽余集于【`集作茶`】蓼零丁海濵吊恤何深旧好惟勤【`集作殷`】赠言如昨尺素犹新倐忽长徃吾谁与亲常日音徽平生懿文今则已矣长为古人怜君不知哭君不闻沥酒坟草洒泪陇云庶因薄奠髣髴精神尚飨  

为华隂李太守祭裴尚书文　前　人  

年月日华隂郡守李某谨以清酌少牢【`集作庻羞`】之奠敬祭于故礼部尚书河东裴公之灵呜呼元精纯粹生徳于公峻极降祉真明在躬濯缨登朝事君以忠出入三阁周旋两宫褰帷井陉推毂卢龙喉舌是寄令【`集作淑`】闻斯崇鲲背垂天鸿毛顺风亦既左官时更困防夷险能一【`集作齐`】髙明有融三已无愠再命滋恭肇受方伯俄升秩宗将陈谟谋以佐时雍如何不吊降此鞠防珠履声絶苍生望穷机返太素勲留区中【`集作景钟`】杳杳龙轜瞻言徂东敬饰薄奠邀神昊穹灵顾来享髣髴声【`集作音`】容呜呼哀哉尚飨  

## 文苑英华卷九百八十一

　宋　李昉等　编交旧四  

祭吏部元郎中文一首　祭夀州张使君文一首祭扬州韦大夫文一首　祭韦炎端公文一首祭贾尚书文一首　　　祭相里造文一首祭滁州李庶子文一首　祭裴尚书文一首祭李员外文一首　　　祭陆端公文一首  

祭吏部元郎中文　　　　　独孤及  

年月日礼部员外郎独孤及谨以蔬饭壶酒敬祭于【`集作于`】故吏部郎中元公之灵上士齐死生下士爱生恶死而惑之知生死若幻而不能忘情于其间者我辈所不克免始者与公同吊死问生论议亦颇尝及此岂谓言未絶口而公又长往昨日经过遽成畴昔何变化之速乃至于是视不及瞬言不容【`集作及`】息呜呼元君今已返于机夫彭祖殇子同归于尽岂不知前后相哀逹生者不为叹公齿发未老官途方半相视而笑冀前路各有所展岂图问濶数日而死生间之竹林如故阶尘未扫惟人琴两亡影絶响灭清弦岂可复闻承以今辰将赴茔阙痛天道之无【`集作茫`】昧予岂无言而悲来从中遂【`集作逺`】复抒意匪祭也永以为别也尚飨  

祭夀州张使君文　　　　　前　人  

年月日舒州刺史独孤及谨以清酌嘉蔬柔毛之奠敬祭【`集作荐`】于故尚书工部郎中夀州刺史兼侍御史张公之灵顷者剖符为郡与公隣邑祗役往复日以携手尝辱嘉恵爱我则深奈何此【`集作故`】别后盈魄未周相去无山川之间才闻婴疾遽告不幸古诗称一息不相知今而果尔【`三字集作乃尔`】耶别时髙论精义在耳袖中尺书洒翰犹湿而形影骤灭了无还期虽欲効古贤谓悲哀为怛【`集作恒非`】化情莫可遏徒虚语尔惟公贞亮温毅强学好古人皆洼而盈曲而全公独以全真【`集作峭直`】接物虽悔恡不改其度人多求田问舎公独以百家言为寳蔵书至八千卷而不止以斯道也施于【`集作于`】有政故其德形于事业其仁浃于百姓楚人夀人如得阳春识者揣公夀与位偕今也溘然而人何望呜呼王事拘限防葬莫及思贤叹逝执纸涕零苦久要之不我忘也岂不顾飨于今日苹藻之奠尚飨  

祭扬州韦大夫文　　　　　前　人  

年月日朝散大夫检校尚书司封员外郎【`三字集作郎中`】兼舒州刺史充本州团练守捉使赐紫金鱼袋独孤及谨以嘉蔬柔毛之奠敬祭于故扬州大都督府长史兼御史大夫淮南道节度观察处置使韦公之灵王命九伯底绥四方惟公剖符作藩维扬往嵗斯民匪廸匪康自公戾止视之如伤饰吏以儒出言有章革刬烦苛载戢暴强将吏奉之【`集作君`】若网在纲罔或作威以紊典章【`集作常`】民斯辑睦政亦允臧和气被物丰年降祥天之辅仁公宜炽昌奈何不淑景命遽殃【`集作央`】百城悼心万民何望及忝列城备守封疆获宥罪戾庇身余光德宇所覆今也则亡偏思遗爱追蹈【`一作悼`】余芳俛仰兴懐望慕凄凉拘限所职路阻且长遥抒下情防酒一觞尚飨  

祭韦炎端公文　　　　　　前　人  

年月日司封郎中兼舒州刺史独孤及前舒州司马皇甫曽等谨以清酌庶羞之奠敬祭于故侍御史舒州桐城县丞韦公之灵昔公执法柱下某等接足【`集作武`】周行尝【`集作常`】趋后尘饱聴公议及既出守曽后播迁公亦负谴玷【`玷字集作黜官`】辱同官为寮之好敢不知孝弟忠信强毅正直乐善惟恐不及嫉恶不尽【`集作去`】不止分枉直于心职【`集作识`】以澄清为己任形于造次发于自然谓必眉夀且钟介福奈何强仕【`集作壮`】之年大才先谢志业所趍未申万一有生之涯溘然永已慈亲羸老弱子未龀反葬无望委体【`集作骸`】他山等为归真难【`集作艰`】痛太甚天不我吊哀有何极某等顷尝以樽酒豆肉邀君同欢今之所献犹前樽也但夙昔志气比来话言遽悉防漠无非梦想往既不及来莫我【`集作可`】追犹持此樽【`集作奠`】以抒永别至苦【`集无此二字`】夭阏之痛夫复何言尚飨  

祭贾尚书文　　　　　　　前　人  

大厯七年四月二十一日朝散大夫检校尚书司封郎中兼舒州刺史赐紫金鱼袋独孤及谨以清酌庶羞之奠敬祭于故散骑常侍赠礼部尚书贾公六兄之灵呜呼性命之源仲尼罕言顷者与兄存而勿【`集作不`】论亦谓景福必钟德门未虞昊天骤忍我斯【`集作欺是`】所以分手容易前期日往书札秪嗟别离孰云别中死生间之贾生谪去遭世不用以命问鵩千古犹痛兄逢盛时任适梁栋青云咫尺巨鳞始纵溘尔中止俄同大梦天下孤望非兄谁恸追念夙昔尝陪讨论总【`集作终`】覈微言揭厉孔门匪究枝叶必探本根髙论防俗精义入神誓将以儒训齐斯民文章陵夷郑声夺伦兄于其中振三代风风复为朴【`集作复雕为朴`】正始是崇学者归仁百川相宗【`集作如川朝宗`】六义炳焉自兄中兴大名全才仪刑百工呜呼彼天胡不祐焉【`集作贤`】阘茸谗防或锡永年好学不幸繄兄复焉【`集作然`】岂天地不仁将斯民薄祜颙颙之望见夺何遽某获见于兄三十有六年矣兄有十【`集作七`】年之长防以伯仲相视博文约礼为【`集作谓`】仁由己同心之言期于没齿前后尺牍罗列案几愔愔清论恍恍在耳一旦如失万年【`集作事`】遄已民之所望今也胡俟某守职拘限防防【`集作塟`】愿乖白马素车欲往无阶寝门一号心酸骨凄容徽自此永不复见若魂魄无不之也岂不覩平生心于今日斗酒之奠乎尚飨  

祭相里造文　　　　　　　前　人  

年月日舒州刺史独孤及谨以清酌之奠敬祭于河南少尹赠礼部侍郎相里公之灵呜呼往嵗尝与公度论死生变化岂不知身与万物悉当归无犹谓不惑于道者可以不夺其算岂图论犹在耳目未及瞬而公度之身后为异物益知观化而怛【`集作恒非`】自古皆妄而哀来从中妄岂易遣呜呼公度有志有文量足韬世善可救物宰赐言语冉季政事古莫两大繄公兼之伊昔密荐可否廷折凶佞京师童儿亦知公名其后江人杭人颂德不暇洛表耆老傒公而苏秉公论者无贤不肖孰不谓公致君致身方自此始奈何吉未防也凶问随之天下悼惜士友凄欷况某投分于防名之始并命于剖符之列久要不忘平生实惟公度是望心同病同【`集作同心同病`】我身子身也子与化往奈我心何名迹留为政【`集作故`】事语【`集作话`】言存乎耳目惟音形渺忽无前期可望每一念至哀填胷臆往矣公度去我何之勿言一樽永难【`集作无`】共持傥肯顾飨表公我思尚飨  

祭滁州李庶子文　　　　　前　人  

某月日常州刺史独孤及谨以清酌嘉蔬之奠敬祭于故右庶子滁州刺史扬州大都督府司马兼侍御史陇西李长夫之灵呜呼才与上夀并者吾不得见之矣得见中夀者斯可矣呜呼长夫曽未半之官不展才事不如志奄谢昭世溘归黄泉虽欲茹哀哀可茹乎追惟长夫行茂神俊孝爱友睦谅直仁勇卓荦夸迈英明旷逺【`集作逹`】文武志略邦家必闻为州治行居百城之最诗赋歌事穷六义之美休声喧于里巷佳句被于管珪璋令问中外注耳谓当入拜九卿出分四岳万人所望一旦中止行路悼惜岂直同心者之心沧洲长挹之谈玉溪独往之兴兢【`集作竟`】迫身世永孤志愿【`集作愿言`】倘魂而有知当饮痛泉下往嵗滁城之防俱未以小别为感【`集作慼`】临岐道旧坎坎鼔我酒酣气振言尽欢甚孰知此际以是永诀今万事如昨日【`集无日字`】书札犹新惟故人音容不可复见悲莫悲兮生别离况长往之别乎王事拘限莫由执绋巵酒豆肉后防无期彼苍悠悠逝者何之长夫长夫魂兮来思尚飨  

祭裴尚书文　　　　　　　顾　况  

呜呼天祸瓯邦尚书告薨哀哀瓯民罢市辍舂何时复覩盛德形容伏惟尊灵恵和温恭识洞元文掩雕龙天生大贤叶賛时雍至人厌世寥廓为友精神不留天地长久谷神不死是曰长生伏料尚书上賔天庭悲号者何在物之情惟公据道夙负重名爰自成才歴拜通荣五十余年侍奉承明随难西蜀防身定倾有唐中兴累践铨衡朝廷拟公三老五更上忧方隅出典百城浅学自私掩善扬鄙峩峩尚书近仁不已昔在春宫先我大国欝兴多士周易有云黄中通理其斯谓乎自我江潭于今多秩处顺保终洗然自逸上官命况粜盐蛟室奄居黄泉不见白日顾惟陋贱时承周密感德懐仁何时终毕神仪超忽灵驾徘徊敬申薄礼以表深哀伏惟尚飨  

祭李员外文　　　　　　　前　人  

古之哲人铜鞮介山栁下臧文先生企之密迩四隣逄时不昌与世邅迍先生渊然金碧无尘通识殊伦精义造神退居江潭节贯松筠皎皎先生兰言玉声词林摇落天地空春宜与太一上为帝賔若商傅説例列星辰天将以公经济生人生人不幸天防斯文斯文既防呜呼郢匠先生逝矣何人知况如况何人升堂诱进造次无为枢机必慎迹畅髙节心融密印词不能豁其胷襟故舂容于絶韵而京口归魂毗陵旅榇可胜悲哉心防自何身役炎洲先生大归赴哭无由古之逹者以生为浮先生徂征与化同游四节不畱物无长在寂寂賔阶人迁事改陶潜自祭管辂知终本师瞿昙了逹虚空初命少子昏冠先【`一作光`】礼兆祭【`一作发`】深哀【`疑作衷`】圣朝悼叹傥遂追崇忝友季茂休戚略同北望丹徒山险万里文非尺牍郁塞盈胷想公形容昭况肃恭尚飨  

祭陆端公文　　　　　　　前　人  

维大厯八年正月朔同郷顾况于永嘉发使具箪蔬野酌敬祭陆三十二兄端公之灵呜呼接席之欢俄成奠酒殊郷少别杳忽于今牵拘南役逺哭如泪兄秉德居厚植灵超茂天和发外虚白自内特挺孤操与物去害惟昔二京群盗纵横出入十年天下交兵越盗防吴杀人烧城国危如此公乃请行我之行焉无往不平拥阵陵阳廻戈歙右江南山洞畧尽遗丑拒敌先摧羣降独受兄之令弟况之良友感激风云留连诗酒昔魏有人子方段干兄之所在人心获安贤者让平惟患是急兄之忠勇人莫能及燕将泣书齐师复邑迹为功著名因义立惟帝念功君门遂通台阁生风乃忆江东髙临山中有书满屋与人共读有粟如云与人共分破富为贫好事日闻霭霭牛潭峩峩囊岭开流架逈倒写烟景今日凄凉林空夜永人或有言吉凶无门我命由我以兄之才何适不可宁知一旦忽钟兹祸鸿翔千仞自兹而堕呜呼哀哉伏惟尚飨  

## 文苑英华卷九百八十二

宋　李昉等　编交旧五  

祭李员外文一首　　　祭福建李大夫文一首祭皇甫大夫文一首　　祭独孤常州文一首祭李祭酒文一首　　　祭孟尚书文一首祭刘侍御文一首　　　祭李处州文一首祭窦庐州文一首　　　祭栁侍御文一首祭屯田栁郎中文一首　祭海陵李少府文一首祭李处士文一首　　　祭李祭酒文一首祭薛殿中文一首  

为常州独孤使君祭李员外文  

梁　肃  

维大厯元年某月日朝散大夫守常州刺史赐紫金鱼袋独孤某谨以清酌之奠祭于故尚书吏部赵郡李遐叔三兄之灵呜呼畴昔之年接兄讨论倚伏之数或寻其源当【`集本文粹作尝`】谓仁人百禄滋蕃如何于兄斯道莫存【`文粹作斯莫存焉`】呜呼哀哉惟兄孝友仁恕髙明寛裕何德之茂何才之富粹气积中畅于四肢发为斯文郁郁耀【`一本作有`】辉自五百年风雅陵夷假手于兄郁为宗师乃登宪闱直以举之乃列谏臣阙则补之宗季年戎狄内侮兄方就养拘【`一本作刼`】在豺虎气雾蒙蒙薄污我躬雷雨作觧逺身于东帝曰孝哉可移于忠名彰【`二本作居`】右掖迹践南宫丘明有耻晏方病清漳闲卧乐道推命哀于大贤不停【`二本作享`】大年人之不幸天亦何言在昔贾生见恶綘灌王佐之用不展于汉我之方行遭世纷乱时塞道塞【`二本作时运屯塞`】古今一贯呜呼哀哉某以防蔽夙承眷恵义均伯仲合若符契博约乎文章【`集作礼`】之间【`二本作事`】优游乎性命之际谓得携手相期卒嵗天其防予君【`二本作兄`】则先逝呜呼哀哉曩自朝列出使持节【`文粹作出持使节`】十年离别一旦存没吴楚迢递江山阻越不及归【`集作文粹作赠`】仍乖执绋寝门一哀魂断心絶恭承嘉命来牧于常繐怅所【`二本作斯`】在哀何可忘鞠然二孤诉彼穹苍孰谓遐叔与天茫茫魂兮归来【`二本作兮`】临此一觞呜呼哀哉尚飨  

为独孤常州祭福建李大夫文  

前　人  

年月日具官某谨以清酌之奠敬祭于故福建都团练使李公之灵呜呼宗祐储祉元纯降气炳灵于公才全德充寛仁愿恭髙朗【`集作明`】昭融文学政事仪刑王风帝谓叔父闽实下国出作侯伯导之以德内抚罢人外攘剧贼文武为宪柔嘉是则我教用宣我民既安伫登岩廊为国羽翰彼髙者天胡莫祐贤人之云亡曽不永年呜呼哀哉某往忝谏臣在公下列周旋献纳以日继月海运方逺抟风未歇不虑不图音徽已沬暮律严苦降霜肃杀临岐一觞以抒惨怛呜呼哀哉尚飨  

为独孤郎中祭皇甫大夫文　前　人  

年月日具官某谨以清酌之奠敬祭于故浙西东观察使皇甫公之灵古人有言智仁及勇是谓逹德大夫蹈之以卫王国乃昔天歩未夷六师徂征尝扞牧圉戡彼丑虏勇也及夫宦竪拥兵窥伺枢密公沉谋内断辅德不秽智也分陕牧越统戎镇俗承其风者莫不宁息仁也议者谓公方为国翰垣为人父母宜锡难老荷兹介福命之倚伏曽是不淑岂夫天所【`集作仁`】夺人所欲大斾长毂东征不复如彼鲁侯往歌来哭呜呼哀哉某顷与公相遇于斯今也言归投吊于斯泛泛方舟旋【`集作旅`】载裳帷晏晏【`集作昔晏`】言笑今成涕洟道路逺而音尘絶而防酒一觞惟灵享思呜呼哀哉  

祭独孤常州文　　　　　　前　人  

大厯十二年嵗次丁巳五月朔日门生安定梁肃谨以清酌庶羞之奠敬祭于故常州刺史河南独孤公之灵呜呼间气炳灵降生哲人何辜今人而防斯文岂上天不仁道之将废奚盛德之淳懿忽中年而下世蹈得仁之机顔子不幸负王佐之才贾生屏外其明尚晦其用未大蔵舟遽移梁木斯壊呜呼哀哉追惟哲人应运而生行在五常志在六经博厚温良直方而明天纵多才蔚为时英孔门四科洪范三德惣于公躬率履不忒颂声既微郑卫亦【`集作横`】塞或游或僻时万时亿公当其时载振其维宪章典谟为学者元龟文哉郁乎文实在兹伊昔防名东堂作尉西华铭仙掌与函谷驰休声于天下逮乎拾遗君前考礼太常献可之词直而含章建言削藁故海内莫扬旋议庙祧乃正谥法享帝之礼终焉允洽名正言顺事深体合垂后可大贤人之业起草剖符出临濠舒二邦之民傒我而苏恺悌之化风行露濡兰陵之郊人散政弛清浄之德下车则治比迹邵父视人如子阖境熙怡有礼知耻朝思黄霸人仰安石霄汉在目岩廊咫尺不畱不处坐而遐举不虑不图忽焉倾徂遐迩震骇士民号呼罢市辍舂相吊路隅呜呼哀哉顾惟小子慕学文史公初来思拜遇梅里如旧相识绸缪慰止更居恤贫四稔于此常谓肃曰为学在勤为文在经勤则能深经则可行吾斯愿言勉子有成又曰文章可以假道道德可以长保华而不实君子所丑敬服斯言敢忘永久若乃室中函丈之席林下清觞之醼陪李膺之泛洛从叔子之登岘亟承国士之遇又忝公车之荐奉明诫以周旋尽深衷于眷盼惟吉凶之倚伏若紏纷之相纒追子鵩【`集作庚子`】之占日应康成之梦年不云坐奠不暇撤悬秦医匪【`集作靡`】救丘祷徒然瞬息之间音容莫传痛心惊骨不可问天呜呼哀哉平居所好脩竹芳草暇日之娱左琴右书微言雅典【`集作曲`】断而【`集作一断`】不续髙斋已空兰蕙犹馥门人行恸稚子抱哭语【`集作话`】言在耳凄惨满目呜呼哀哉览遗编以流泪【`集作涕`】痛明德以【`集作之`】无还抚诸孤之尚藐庶盛烈之斯存郷路千里归期九原寄觞豆以写心见平生之厚恩呜呼哀哉  

祭李祭酒文　　　　　　　前　人  

年月日守右补阙安定梁肃谨以清酌嘉蔬之奠敬祭于故国子监祭酒赠户部尚书李公之灵惟公之德柔嘉惟则敬义且直惟公之才文武是该不矫不回剖符七郡风行雨润有礼有训连抚二藩如江如汉之屏之翰敷闻帝庭爰用陟明乃拜司成是亲【`集作勤`】是行时则不幸遘兹大病薨于道路孰识天命呜呼哀哉追想曩昔大厯之中获见君子吴江之东靡适不随无防不同于山于水于野于寺提携宴喜荏苒半纪公镇南方奄征江黄乖离两郷道阻且长恵而好我简牍相望于囊于箱厚意是将淑人君子懐允不忘缪系缨组列于朝序望公之来寤寐斯伫方期欵遇爰笑爰语岂意长往【`集作逝`】终焉莫睹寝门一恸【`集作哀`】意折神沮谁云少别便是今古呜呼哀哉古人所称曰仁与谊君子之道在功与事邦宪之雄元侯之贵存有盛美殁有遗懿所恨伊何夀犹未至所悲伊何人失其庇呜呼哀哉九原连连乃在三原日月有时宅兆攸安某近职是拘执绋无缘寄陈薄酹有恸何言呜呼哀哉尚飨  

为雷使君祭孟尚书文　　　前　人  

年月日具官某谨以清酌之奠敬祭于故福建观察使兵部尚书赠右仆射孟公之灵呜呼上天【`集作天之`】不仁公薨于位岳镇倾圯士林殄瘁追论茂德忠敏恭懿仰惟盛才文学政事昔在天寳滥觞登朝爰自【`集作洎`】中兴鸿飞乃髙入觐京师出司藩条便繁中外闻望光昭我后统天式张百揆公居右辖实惣聨事推毂西郊兵符攸寄俄被【`集作服`】蝉冕为王近侍无诸旧城人窳地僻诏曰尔谐出作侯伯敷求民瘼宣布王泽岭表海壖夷风载革天下谓公耆德盛名宜登岩廊为国老更方期【`集作朋`】三夀忽梦两楹天实不遗人谁仰成爰因【`集作自`】七闽归于九京当时大斾今也明旌呜呼哀哉某自宦学则趋明哲邦宪府庭再参下列周旋恵好以日继【`集作系`】月不虑不图有存有殁皇恩轸悼宠光【`集作赠`】昭晰邦人怨思祖奠凄噎谈笑如昨音徽永昧临岐一觞以抒惨怛呜呼哀哉尚飨  

为杜尚书祭刘侍御史文　　前　人  

惟公天挺贞淳肃恭温仁以礼立志以道藩身惟静惟动克俭克勤正直自立邦家必闻久侍禁闱嘉名益振上曰尔才监戎于闽身许九重礼逹三军军中协睦罔或不亲朱绂煌煌暎于银章方期奏报归侍天王外廹炎瘴内纒膏肓不永斯年今也则亡浮江渉淮逺窆旧疆丹旐翩翩言过维扬某早接公游仍吊公防追懐宿昔感涕沾裳秋日凄凄浮云无光敬陈薄奠悲塞中肠呜呼哀哉伏惟尚飨  

祭李处州文　　　　　　　前　人  

年月日淮南节度掌书记殿中侍御史内供奉梁肃谨以清酌庶羞之奠敬祭于故处州刺史陇西李公之灵和气防合乃生灵芝乃流醴泉降于人伦是为俊贤猗欤李公有德有言煌煌九葩澹澹一源弱嵗含章典教文闻喜太丘遗爱斯存于越于宣先在西【`集作西`】藩名髙【`集作登`】兰台风动輶轩濯缨归朝再践郎官鸿鹄入防白云在天或谓盛才宜管丝纶润色谟训以垂后昆官无中人吾道不兴留滞周南退守恭陵剖符于处美化斯云油露濡山静江澄解印归来考槃是卜龙沙游衍余干耕凿与道为徒以农代禄河洛谶纬桓谭不【`集作之非`】学草法言扬雄有作志一穷通身安淡薄遇酒便醉工文且博脱遗形骸奄就冥漠士友殄瘁翰林凋落嘤【`集作一`】鸣既合久要乃申四海兄弟如公防人公去南州角巾衡门予集艰棘哀惸苦辛眷恤何深吊问慇懃江湖眇然书札相因方期嵗暮以德为隣今也则亡吾谁与亲邓攸无嗣桑扈反真天道茫昧谁云与仁呜呼哀哉我图其室得公之出相维茂族于以纳吉眷彼三星成之不日魂而不亡知此亲昵呜呼哀哉季奉裳帷九原是归葬于洛表路出淮夷平生欢爱一恸申悲已矣夫子忽乎何之防酒盈樽幽明此辞尚飨  

为杜东都祭窦庐州文　　　前　人  

年月日具官某谨以清酌之奠祭于故庐州刺史扶风窦公之灵呜呼惟天难谌惟命罕言倚伏同域吉凶一门公之茂行亷直而温公之达才卓尔不群保身以正为政以仁宜锡难老【`集作夀考`】以庇斯民如何降凶奄忽反真伊昔登朝厥猷则茂柱下执法南宫草奏赤县浩穰四方辐辏惟公下车善政俄报庐江旷守人或未康惠君既来美化洋洋治而有礼俾人知方予忝亷问实知循良将以上闻冀殊宠章命之不淑曽是陨防呜呼哀哉追想曩昔接公周旋恵好斯存如兰如荃间者暌濶东西累年防遇于兹谈笑依然别未【`集作来`】数旬遽归九泉孰为福善歼此仁贤官守所覊祖奠无缘寄诚薄酧有恨何言呜呼哀哉尚飨  

为人祭栁侍御史文　　　　前　人  

年月日具官某谨以清酌庶羞之奠敬祭于故侍御史栁公之灵惟公以孝友承家以直方从政以温厚行己以敬让与人作椽大邦有亲信之称典司通邑着循吏之名冠恵文佐亷问輶轩所指吏肃风变列郡攸摄斯人以宁方将荷余庆而介景福播令名而延大耋天不与善命也有终士林怛【`集作相`】骇亲友欷叹呜呼哀哉某等获与公游聨职戎司适云少别俄见凶归于以设奠出乎郊岐魂也何之幽明此辞呜呼哀哉尚飨  

祭屯田栁郎中文　　　　　权德舆  

维建中二年嵗次辛酉某月朔日试右金吾卫兵曹参军权德舆谨以清酌时羞之奠敬祭于故屯田郎中栁公之灵在【`集作有`】汉理平子陵退耕运钟明时公遂性情典校司谏便蕃清秩南宫之拜诏书三出中朝虚左公志不屈优游化源消息心术四时芬芳百链精刚德充于中用晦弥光是非万殊不滑其常和易内蕴发于文章性命之际希夷之域理无不穷言必冥极救彼文胜作为典式扶教立言实在清德时方逐进公则尚退文武【`集作人或是`】外奬公则理内独立不惑以身矫世万顷渊然孰知其际顾惟小子猥奉音徽赏则过实朂常中非曰想德容心存清机今则不见涕流沾衣呜呼哀哉人世则异清风不匮繐帐寥寥泉台下閟常闻福善今也无嗣立命如何斯文其坠尚飨  

祭海陵李少府元易文　　　前　人  

维建中三年嵗次壬戌某月朔日试右金吾卫兵曹参军权德舆谨以清酌庶羞之奠敬祭于故海陵县尉李君元易之灵我得元易于兹三年粹秀清和仁义在焉行有余裕其文灿然五字之中含写风烟岩扉旧隠常闻清兴诸生讨论雅有时称【`初与卢羣德伦同隠居于谯山`】理实归研境无迯胜嘉招既至虚中以应从容解巾作尉江濵退以直道进无其人性志弥笃郊居食贫衡茅之下孤石藂筠连墙者何则有元钧【`元钧名仑君之族父`】探味奥疎适心神晩获觏止心乎爱矣扁舟往复就馆于子静赏烟霞深穷名理友直友谅惟君是以【`集作巳`】行不容茍必俟良工栈絷絶足椟闭铦锋竟嗟不试一命沦踬身没迹晦靡申素志惟富与夀君则不至人皆有子君独无嗣繐帷飘飘灵坐深閟幽显此殊呜呼元易尚享  

祭李处士秾子文　　　　　前　人  

维贞元二年嵗次景寅十月朔日试右金吾卫兵曹参军权德舆谨以时羞之奠敬祭于故李处士十六兄之灵惟先吏部文德冠时天下翕然有所宗师钟美于兄式克似之爰自穉嵗澹然清姿惟我与兄世有旧欢应若埙箎芳若芝兰居易处厚中明外寛发于濬源激为清澜放懐外物清机善谑讨论不倦名教为乐迭用古义以相博约先王观风命史陈诗雅南之后其道日醨骚楚怨思王风浇夷升降之仪与代相随国朝数公稍振旧风兄实求已服勤于此敷陈丽则不野不史含写佳境优游精理七发未终俄惊不起追惟前年访我由【`集作拳`】拳握手开襟慇懃欵言孰谓此诀死生间焉今我来斯旧馆依然文伯既没敬姜哀恸子敬下世徽之永痛呜呼哀哉流形赋命孰主张是昏嚣阘茸或夀或贵方直清明乃夭乃否如何斯人才命不侔未室未仕溘与化俱志业靡申沉痛泉垆福善与仁胡其忽诸嘉殽在笾防酒在壶寄此一恸汍澜涕濡尚飨  

祭李祭酒文　　　　　　　前　人  

维贞元七年嵗次辛未五月朔日故吏前江南西道观察支使监察御史里行权德舆谨以清酌时羞之奠敬祭于故国子祭酒李公之灵伏惟峻阀洪宗有劳有忠光耀北朝黎申继封世名清纯以至先公弥纶盛时德位昭融文武吉甫克嗣其风储庆发淳择乎中庸天寳中年仕无异门讲道积学五经纶纷以能诏【`集作设非`】官校理秘文温若玉质郁如兰薰琴峩峩拥传辚辚两无留事并着嘉闻题舆佐理剖竹为政均彼化条简其徴令风行草靡饮和发咏难理之时四封谧静累迁大郡亦佐成师宣其馨香蠲彼疠疵时有行止道无磷缁虚中十年观我灵大君嗣位推择良守乃眷上游作藩夏口报政献功察亷一方再扞大憝以完南邦尽殪舟师王旅乃张众寡相悬以律而臧就加副相乃镇西江来懽去懐金石洋洋刚柔全德蹈履不忒外无墙藩之峻中践夷坦之域为仁由己率诚不饰播厥美利根于易直灾去水火人滋衣食流庸胥附生齿益息亦既七年慰安斯人冲用知止封章乞身朝典崇儒徴拜成均遽叹梦奠俄惊返真猥以防蔽再尘盛府重问缛礼蓬茨之下恵爱博【`一作悼非`】约深诚见与左右弥缝愧无所取九江拜手浃日前期如何奄忽过隟生悲羊公岘首良防无时庾亮楼中永絶清机前欢防何圆魄才缺承讣长恸潺湲涕咽返葬迢递西周古原栁车刍灵飞旐翻翻体魄则降德馨长存拜奠心碎难酬旧恩尚飨  

祭薛殿中文　　　　　　　前　人  

维贞元七年嵗次辛未某月朔日前监察御史里行权德舆谨以清酌庶羞之奠敬祭于故殿中侍御史薛七兄之灵有生必化大钧之方盛极而衰乃理之常又曰善庆钟为福祥今则缪盭天乎茫茫追惟明灵夙播馨芳解巾相府累冠神羊清明之用百链坚刚丽藻之文六律铿锵【`阙`】言婉婉令问章章靖恭端和休有耿光才逾强仕未践周行众情颙然日迟骞翔早维通旧已饫馨香晩忝尝【`集作常`】寮载换星霜府庭同舎居室邻墙切劘恵爱何可弭忘忆昨从公沿泛长江賔榻初散云帆并张晨登佛庙晩眺鱼梁善谑理窟清言智囊既济江浦俄惊府防同欢未防今也则亡古称臧孙德逺流长遽叹伯道永絶蒸尝呜呼不膺难究苍苍上归元寞【`集作无莫`】下閟幽荒呼天者兄昼哭者孀琴书已矣行路凄伤柔嘉备笾澄齐满觞神其格斯挥涕浪浪尚飨  

## 文苑英华卷九百八十三

宋　李昉等　编交旧六  

祭包秘监文一首　　　祭吕给事文一首祭梁补阙文一首　　　祭韩祭酒文一首祭卢华州文一首　　　祭户部崔侍郎文一首祭独孤常州文一首　　祭独孤台州文一首祭张工部文一首　　　祭贾魏公文一首祭唐舎人文一首　　　祭杜岐公文一首  

祭秘书包监文　　　　　　权德舆  

维贞元八年嵗次壬申五月朔日故吏部员外郎萧存太常博士权德舆大理寺丞王纯等谨以清酌庶羞之奠敬祭于故秘书包七丈之灵在汉鸿胪蔚为名儒以续簮裾乃生秘书纯诚伉直古训是式纳忠宣力有劳王国昔自秀造翰飞扶摇弥纶剧曹领袖清朝出入讽议嘉声孔昭道【`集作昭`】塞时通乃领藩条俄复郎署俾均繇赋经费委输待公而具受命匪躬于汴之东秩宗之贰司宪之雄銮辂时廵关梁永通每以贞胜行于险中登贤求旧入佐司防中和直清望与实并乃惣师氏三德兴行又领秘丘六艺章明偃息文囿优游汉庭雅韵防俗清机入防立言大防为经为纪行中【`集作中行`】文质不华不俚鲁史一字诗人四始泝其源流用制頽靡以谊藩身与道为隣虚中皎然不栖缁尘动静専直仪刑缙绅得防亏成靡滑吾真宜介遐福宜受戬谷未及下夀胡为不淑遗孤藐然衔恤茹毒善庆不诬期于必复某等劣薄尝承讨论通世宿好嘉招厚恩舞雩春游昔实童子岘首良防俄叨知己嵗月遄迈或行或止慰荐难忘音徽不已各忝官命【`集作一官`】来归帝里话旧语新悲欢未防惊疾疠之潜遘冀无妄而有喜信宿之间格言在耳精识不乱达生大观谢医祷于门人顺一气之聚散大钧无期化往何之邦国殄瘁古今凄其虚室寥寥繐帷披披哀从中来雪涕交挥柔嘉列笾清沽【`集作酌`】满巵神之听之噫嘻格斯尚飨  

祭吕给事文　　　　　　　前　人  

维贞元九年嵗次癸酉正月庚申朔二十一日庚子右谏议大夫阳城给事中徐岱李衡中书舎人奚陟尚书驾部郎中知制诰张式左补阙权德舆谨以清酌庶羞之奠敬祭于故给事中吕公之灵君子之道贵乎艰贞公用践履刚中粹精文学政事蔚然时名出处屯夷用晦而眀命佐戎车【`集作君命佐戎`】于彼淮甸方国多虞妖气【`一作氛`】潜煽每以眀诚冀其革面外防耻以枉尺中飞章而告变白刃临前丹心炳然贞其困而后济忘其生而后全祲沴既平忠劳亦着草奏南宫嘉声载路出领符竹澄清逺部夕拜黄扉昭宣王度献嵗朝天侍立君前华缨玉佩行止锵然周旋陟降接踵差肩如何□日奄閟重泉呜呼哀哉寓形此世无非大梦寝门之外莫甚斯恸交欢防时逾月于兹每冀休沐相从防私孰谓奄忽俄生疠疵医祷不及形神已离某等或辱在尝【`集作常`】寮或忝陪下列嘉【`集作喜`】云雾之初披恨幽防【`集作明`】之遽诀瞻彼涂刍言旋洛都平昔志【`集作智`】气复归虚无酒殽静嘉盈俎满壶何以道意澘然涕濡尚飨  

祭梁补阙文　　　　　　　前　人  

维贞元九年嵗次癸酉十一月朔日左补阙权德舆等谨以清酌庶羞之奠敬祭于故右补阙赠礼部侍郎【`集作郎中`】梁君之灵我思古人乃得敬之今则不见呜呼噫嘻贤哲之生作瑞于时中立不倚大道甚夷人或多方以取世资君惧其至泊然灵游夏逺矣文章运衰风流不还作者盖希君得其门独泝浇醨遐蹈古始六经为师初冠章甫在江之浒忘形交臂或出或处久要之契脗然相与直谅切劘旷懐无沮汉庭虚左尺一旁午心与云闲翼随风举恬漠虚白环中之枢笃厚诚明君子之儒精义入神英华发舒人所景行君之绪余乃补衮职乃侍皇储北宫密命东观直书致用无方迎刃皆虚渐渍教化闇然而孚文武宪章尧舜典谟空结时望莫申令图宜锡华皓以极其道钟美实多归全太早子渊之仁叔度之贤皆厚其才而夺之年吁嗟敬之今亦已焉孰司化工不与其全凡我同人官次周旋微言嘉话恍若目前吾欲问苍苍而诉防防索夫子于重泉末如之何从古以然平生一樽哭奠灵筵魂气何往空伤絶尚飨  

祭韩祭酒文　　　　　　　前　人  

维贞元十年嵗次甲戌三月朔日征事郎守左补阙权德舆谨以清酌庶羞之奠敬祭于故国子祭酒韩十四丈之灵伏惟德厚流光炳灵发祥传庆于【`集作于`】公郁为珪璋宣力中外道光明代动必有裕直而无悔从容谏垣密勿丝言炳然宪章润色化源天【`集作六`】官之贰京剧之贵四方取则九赋不匮蓬山秘书大学遵儒选重前代非贤勿居率是明德便藩右职宣其馨香昭其物则四科难并全才乃克利用无方沛然余力再世金铉确乎匪躬光辅帝道是为门风缁衣棣华宜复于公终缺人望天乎不佣顾惟小子夙承先友骨肉之契嵗寒逾久爰自龆丱深仁善诱恤此残生均其所有衣而食之禄而仕之阖门仰给纤悉无遗仁恻之道曲尽其宜二十年间完安保持比肩多士忝迹清时必由念虑敢不知思秦原苍苍丹旐迟迟精魄何往音容莫追沉哀激中雪涕交挥神鍳如在含酸托词尚飨  

祭虏华州文　　　　　　　前　人  

维贞元十六年嵗次庚辰四月已巳朔越八日景子从表弟朝议郎守中书舎人云骑尉赐绯鱼袋权德舆谨遣使以清酌时羞之奠敬祭于故华州刺史御史大夫卢六兄之灵诗谓君子温其如玉书称正人既富方谷明灵比徳清议所属未极全才如何不淑追忆曩嵗钟陵嘉招兄时左迁屈佐乗轺幕庭山郭并榻连镳心同则亲敢曰尝【`集作常`】寮俄奏郡课复升郎位左掖斯密教官已贵残骸被病土梗蓬累谢交辟以未能方屏居以自遂防茅推毂遐输【`集作蹈`】古义七发粲然八行狎至诏下江干猥登礼官故【`集作顾`】蓬茨之鲰生忽束带于朝端遐曰良夜清言旧欢再披云雾永契金兰帝念长人出临左辅河潼襟要复此居部乃亚丞相金映组美利休声和风甘雨弱植何幸累叨禁垣諌曹【`集作署`】右史以至司言因缘践履根本推援恐累知人上负明恩一违晤语九变凉温日夕音徽切劘讨论发函亹亹如见君子或忠言以规过亦善谑而溢美方【`集作冀`】登柄用以永介祉每骧首于公朝期盍簪于仁里俄惊感疾方俟有喜志切乞身恩深卧理神道与善胡然不起寝门一哀孰甚知己素车莫遂雪涕何已樽酒簋贰深诚在此尚飨  

祭户部崔侍郎文　　　　　前　人  

维贞元十九年嵗次癸未十月戊寅十二日己丑中书舎人杨于陵礼部侍郎权德舆谨以清酌庶羞之奠敬祭于故户部侍郎赠右散骑常侍崔君之灵古之大观推理以逹谓生为劳于化不怛茍非至人哀乐云云一欣一慼松茂芝焚遐想深契在于夫君素履无玷黄中有文卓尔坚明皎然贞醇夙以声实迈于羣伦伊昔宦游风尘不杂联簮法冠并列賔榻夷道可久淡交相合亦既府除索然离居或憩循江或旋练湖君初卷懐寓彼群舒四年之间【`集作三四年间`】聨奉诏书分曹士师议礼太予中台奏议并列哀乌道旧放懐话言于于三登首曹乃贰师徒相顾飞翻接影天衢显允德业大僚是都凡我四人交欢靡渝直谅是程中庸是经或防公朝犹疑幕庭孰谓夫子奄然防防交臂相失汍澜涕零入室皦皦孀孤之声追懐悼心痛我友生密印左貂以哀以荣呜呼哀哉命之所赋岂有其数乃如之人洵美无度常日谓我文昌连【`集作聨`】歩如何今兹已隔泉路亹亹良话依依平素晦明再朞冥寞大暮万事风烛九泉草露魂之来兮歆此薄具尚飨  

祭独孤常州文　　　　　　前　人  

维贞元二十年嵗次甲申十一月戊申朔礼部侍郎权德舆谨以清酌庶羞之奠敬祭于故常州刺史独孤宪公十四丈之灵呜呼德充而位不配才大而年不遐稽于赋命从古太息伏惟蕴大雅之恺悌遵六二之直方作为文章律度当世灿如日星炳若龙施于政事表率万国三郡洽和四方鼓舞而不得大志业殁于中年岂洪钧造物使才命相盭先师罕言末如之何伏以夫【`集作先`】子笃忘形之契小人展无容之敬去世二纪清风凛然顾以息女归公爱子虽不获逮事而备承家法况兹菲薄实忝眷私辨方之年违难于江徼志学之嵗伏谒于郡斋典司礼职尝奉易名之义向仰德门令承合姓之重话言诱掖造次敢忘德容硕姿髣髴在目自为声举之旧今则潘杨之欢二孤纯孝遗烈钟美鲜原改卜日月有时酒殽静嘉式荐灵位尚飨  

祭独孤台州文　　　　　　前　人  

维贞元二十年嵗次甲申十一月戊申朔礼部侍郎权德舆谨以清酌庶羞之奠敬祭于故台州刺史独孤七丈之灵洪范五福古人所贵伏惟道枢德机涵泳交鬯解隠机防息东吴啬神而去物累观化以顺天理终始贞吉归全返真不登期颐者十数嵗而已可谓康宁而夀以至考终命条【`集作脩`】政事遵职居部泝沿淛河四为二千石朱轓畅毂所至洽平率诚理身以化封内可谓攸好德其所以异者富于义而逺于利以禄直赒姻族【`集作防`】以清白遗子孙故即逺之日輤裧才具孤嗣藐然以赙布襄事蹈道如是君子以为难介弟宪公挺此文德含章炳章与三代同风先门友善义比金石犹子秀茂申以婚姻引进琢磨居为雅器永懐感悦冀奉话言女子有行得奉门训竟迫道途之阻未申供养之礼用此叹恸结于中肠轜车东来大斯启柔嘉清涤用寄单诚尚飨  

祭张工部文　　　　　　　前　人  

维贞元二十一年嵗次乙酉七月戊辰朔四日辛未礼部侍郎权德舆谨遣男璩以清酌庶羞之奠敬祭于故工部侍郎兼御史大夫礼部尚书张二十九丈【`集作兄`】之灵士君子之所以畅其业者文也学也士君子之所以植其本者正也忠也绰绰工部实由于斯起【`集作超`】于逢掖乃执简记章明义类振起褒贬博物洽闻时称良史可不谓文乎诞章成式变礼疑议稽合于古节适于中羣士属目一言以决可不谓学乎处燎原盗泉之中不焚不濡终然违难皎洁贞厉狺狺权幸恶厥中立一罹谗铄遂去清近秘丘十年不得自足可不谓行己之正乎出彊専对照耀原隰天覆之内无逺近【`集作迩`】君命之下无险夷再叶翟土乃龢戎索畅威灵于大荒之外啓手足于野幕之下可不谓事君之忠乎年才逾耳顺官止贰起部于兄之量二者皆屈彼大耋大僚孰宜之哉顷陪禁掖俄接仁里觞酒歌诗清言善谑靡日而间弥年以欢一瞬之间奄成今古以此思哀如何可忘跌伤左足未任趾歩鼔吹临门涕洟如霰【`集作雨`】平生风味今日永诀伏枕口占寄懐斯文尚飨  

祭贾魏公文　　　　　　　前　人  

维永贞元年嵗次乙酉十月景申朔二十三日戊午朝散大夫守尚书户部侍郎云骑尉权徳舆谨以清酌庶羞之奠敬祭于故司空相国赠太傅魏国贾公之灵覆载之间肖形必化惟令德淑问与天壤俱存伏惟以含一之量叶休嘉之运四征授律勲在盟府二揆居中勤宣宰政注意体国繄公是图始自黄绶至于衮率由坦夷以极光大浩若溟海熙如春台归全之日朝野相吊穷雕戈金铉之宠可以言贵过悬车贰膳之年可以言夀中和博大之度可以言君子知命顺化之理可以言至人三朝告老终不得请法吊祠礼嘉常数鄙薄无似辱公之知奬进切劘逮兹一纪获居里闬亟践堂奥防俗之韵忘年之欢疑在视聴忽成今古呜呼魏公可胜恸耶洁此觞豆奠于防寞髣髴风采公其降灵尚飨  

祭唐舎人文　　　　　　　前　人  

维元和元年嵗次景戌正月景寅朔十九日甲申户部侍郎权德舆谨以清酌时羞之奠敬祭于故礼部郎中知制诰唐君之灵呜呼文编行茂才全弱冠知名时推隽贤含章振藻金玉在悬缘情放言采组相鲜忆昔淮湖与君觏止忘形合志造适通理瓜歩邦沟吴山楚水芝兰之室三十年矣君自江左【`集作左史`】进居台郎予叨礼官亦忝周行熙春至止休沐相将才盍簮于上国俄出守于遐方盛山云安风水迢递屈此二郡俄然半世文章焕发书札相继辛酸苦言欵曲嘉恵【`集作防`】顾我忝旷愧君沦滞屡封荐章辄以人废每与公范交脩宿契不进不止中心自誓大君继明元凯持衡方开宣室以待贾生裁成训命所谓文炳诏君居之士友相庆迟迟征轩来自荆门凡我同【`集作周非`】人载劳梦魂屈指继日【`集作俟`】居西垣不及百里俄归九原呜呼文编此痛难言夀堂野土一别终古平昔风姿杳无处所樽酒簋贰涕零如雨防寞之间神其聴否尚飨  

祭杜岐公文　　　　　　　前　人  

维元和八年嵗次癸巳三月甲寅朔二十八日辛巳礼部尚书权徳舆谨以清酌庶羞之奠敬祭于故太保太傅岐国公之灵伏【`集作夫`】惟体温厚之气协休和之运五常用仁九徳在寛六朝歴三后相公契作司徒奭居太保致位遂志晏闲显尊极人伦之夀宠备君上之恩礼传曰行道有福诗曰求福不回考祥视履惟公是已至若徜徉化元保合太和扶遵嘉防将明利泽渐渍于生民而隠于视聴者可胜道哉早辱招羣仕才初命顷沐鸿休职聨大任周旋恵爱仅三十年【`集作三十余年`】公府闳议郊居盛集沧溟沃日之量清庙礼神之噐四教五福明哲始终话言风采疑在梦想变化糺纷何可胜论常日賔榻今兹灵位常日欢言今兹声泪常日精爽今兹魂气常日鸣驺今兹骑吹永去昭代言归厚地平生一樽拜奠歔欷尚飨  

## 文苑英华卷九百八十四

宋　李昉等　编交旧七  

祭成纪公文一首　　　祭杜祐太保文一首祭李吉甫文一首　　　祭权相公文四首  

祭成纪公文　　　　　　　崔　损  

维贞元十二年月日朝议郎右谏议大夫崔损大中大夫行给事中徐岱朝议郎给事中赵宗儒正议大夫守中书舎人髙郢宣德郎守驾部员外郎知制诰权德舆起居郎韦丹起居舎人杨冯【`唐书作凭`】左补阙归澄崔邠韦渠牟左拾遗李肇王中书右拾遗蒋武等谨以庶羞之奠敢昭告于门下平章事赠太子太傅成纪公之灵龙为辅臣虞阙四门殷宗审象説代予言建中皇明崔为文贞嗣德同风俾公登庸运配我唐忠昭我皇君臣合契圣贤同方乃序五行乃调三光乃作舟檝乃作栋梁温裕内淑矜严外庄暖若冬日肃如秋霜错磨瑚琏黼藻文章鼎不耀彩兰非振芳疏封庆逺辅族流长祖服既纂孙谋更昌迹初泥蟠势渐云翔绣衣持斧锦帐含香曽建隼旟亷察三湘亦倅龙节和柔北荒左曹駮正中台纪纲绩彻宸扆恩升庙堂东西掖垣左右辅弼献纳忠谠訏谟慎密嘉猷必告内言罔出清庙承天圆丘捧日宣子制典酂侯定律有伦有要惟精惟一功雠必举爱犯斯黜保正惩邪损虚励实俭能防侈恭能戒【`一作戒暇`】逸假寐【`一作立范`】寝门宣力王室钧轴是秉枢机所发先平其心后宰于物赫赫天子万方禀朔寄公鼎鼐授公帷幄方资爕赞更致淳朴从籍千亩侍廵五岳福悲下夀忠惜永图勃也厉疾倏焉梦殂皇心轸恸人望嗟呼赙赠恩笃褒崇礼殊骑吹咸京兆鼎城缑山旧陇太傅先茔某等相府僚属禁闱分职敢辱陶冶愧生羽翼马孛【`疑作字`】容误龙鳞爱直孔虽不言幸亦有力彻帷啓殡执绋俟门奠薄单醪羞轻特豚悲实懐德忠何顾恩清风令范子子孙孙呜呼哀哉伏惟尚飨  

祭杜祐太保文　　　　　　郑余庆  

维元和八年嵗次癸巳四月癸未朔九日辛夘银青光禄大夫守太子太【`一作少`】保兼判太常寺事郑余庆银青光禄大夫守兵部尚书王昭银青光禄大夫吏部侍郎杨于陵中大夫守户部侍郎判度支卢坦朝议大夫守刑部侍郎充诸道盐铁转运使王播朝议大夫权知礼部侍郎韦贯之等谨以清酌之奠敬祭于故太保赠太傅杜公之灵伏惟岳峙毓德台符炳灵实启邦杰佐时文明厚仁保和待物推诚夷道不隔直心无营允厘羣官参歴庶务周旋四朝出入三署顾言慎行道在忠恕珪组外身江河比度始从郎位职典邦赋重人惜费恵恕周布建中之初受命分符报政长州拥节番禺趋俗蛮陬是训是濡既抚淮楚遂荒隋都时当徐方俶扰为虞截河鏁流拥滞邦输统以威重简于帝俞镇宁二境并建双旟十万防虎指麾风趋任兼文武志尚诗书兵赋着典郡政来苏学该地理识究机天宠载加时问逾积聿来登庸作弼邦国邦计攸掌国机毕画永贞之际宫闱秘隔顺皇沉疾奸臣窃职公聴羣位摠已夕惕躬宣诰防捧授金册一人出震羣邪荡涤崇秩屡増湛恩备锡朝登剑履乐侔金石沐澣良辰宴慰亲客朱轮紫授【`疑`】富盛赫奕戒足思退居髙不危国有大计犹将来咨才实不器用皆适时位极元老守逾谦卑灵夀方赐悬车忽辞冀期颐以遐保遽乐往而哀随余庆等早忝班行尝承顾盻仰台庭以増欷临素车而申奠呜呼哀哉伏惟尚飨  

祭李吉甫文　　　　　　　武元衡  

维元和九年月日某官谨遣某以清酌之奠敬祭于故中书侍郎同中书门下平章事赠司空赵国公李公之灵元精之和变乎絪緼升为星辰播为贤哲当四序迭运克成嵗功元德咸宜用彰圣道惟公钟茂间气诞灵中和圭璧镇于岩廊宫商备于韶濩经文纬武覩奥知微究理乱之源流极天人之涯际洎濯缨清汉鸣佩天墀出入三朝徘徊二纪尝思禁掖润色王猷属元圣御极之初昊天降休之日公内参密命外正戎机竭心膂以振皇纲励精诚以辅化故得三光离朗九有澄清南定勾吴西歼卭僰黙运宏略宣大猷及公亮采登庸予忝台阶接武翊戴元首弼谐神人论道罔违恩波共浃及公推毂淮海予亦杖钺坤维俱荷宠驾各从藩翰隂隲庶彚恵洽颛防化呰窳之人变浇漓之俗声应义激契重情申信誓之言期于没齿隋宫井络相去万里山水澄鲜烟绵错峙风传丽句缄开素鲤金石相投铿然在耳再徴黄覇继入丹墀啓沃同心嵗寒共期运属休明道济无为星霜八变交态不移或乗春赏花或对酒吟诗音容不间防语忘疲宜保太和克享期颐报功于岱岳侍宴于瑶池庭菊有芳朝露尚滋交臂遽失瞥如飚驰惜乎时方泰而夀不与噫道行而数竒复淮夷之成算虽人亡而事遗轸悼皇情哀纒册诔瞻彼洛土青乌爰止千里申奠九原同寄抚嵇绍而不孤铭太丘而无愧呜呼哀哉尚飨  

祭权相公文四首　　　　　杨于陵  

维元和十四年嵗次己亥七月丁丑朔六日壬午尚书户部侍郎兼御史大夫上柱国农郡开国公杨于陵谨以防酒庶羞之奠敬祭于故相国赠尚书左仆射权公之灵伏以世济明徳天资上才黙识中照襟灵洞开言成典诰笔落风雷叩寂穷妙神交思来百代遐骛九流兼该倾词人之薮泽为作者之杓魁粤自童年飞声天下论交请益莫非贤者荏苒藩服发辉文雅遽彻明庭难留诸夏骐骥之歩骋于康庄鸾凤之舞畅于朝野望九霄于瞬息指千里于寻常遵曲台之讲肄脩谏省之封章帝曰丝纶代予口语词之颇僻政亦乖阻尔其専掌尔必师古亟换官荣屡移星序春泉涌溢彩翰飞舞丕变浇讹裁成训詀六官之贰我践其五朗镜髙悬时髦尽取陶钧之柄义利求分诡情异态抑有前闻公之雅素逈防群伦知以蔵用忠惟爱君将所以惩止夸竞仪刑缙绅岂独辨是非于毫发较轻重于逡廵而已哉日居月诸或处或出分陕东之忧寄统汉上之师律懋官之典虽荷于朝章福善之徴尚期于隂隲如何不淑大祸俄钟方伫朝天之庆翻成梦奠之凶叹人伦之殄瘁哀令子之疚穷幸斯文之不泯将千载之为宗于陵爰自壮年获承嘉恵以萧兰之菲质荷松柏之深契钟陵携手禁掖连袂讲德谈依仁游艺平生之恨尚嗟离别之多零落之悲何堪衰暮之际呜呼谋及龟策言旋洛师风凄晩籁雾偃灵輀抆泪举酒升阶致词傥交情之不昧实神鉴之来思尚飨  

二　　　　　　　　　　　李直方  

维年月日中散大夫试太常少卿上柱国李直方谨以清酌庶羞之奠敬祭于故三丈相公之灵天作雷雨山川出云帝思理平英髦并生爰自弱嵗植此休德重不器仁声渊塞旋升外台乃居察视辅人成化入为右史文学溥博德度谦冲载领丝言粉泽天工词简理诣灿然昭融俾国家诏命上逾十代与周汉同风爰登礼曹实司选士人罕其再我三専美雄文懿行善价端颙士昻周行鳞集麏至【`一作聚`】朝推厥徳乃作天官庶职惟允九流序焉帝念储皇辄居调防九法阙理乃迁兵部礼乐不纲斯为奉常神人以和骞飞庙堂鼎饪三载万方咸赖退为宗伯硕望弥赫惟梁思理建节来萃敎化恵和流庸洽至忆昔攸往火旗雷麾今也来思白马龙輀哀笳凝咽以増感丹旐悠扬而独飞呜呼哀哉直方昔在南宫擢迁纶阁提携推荐忘其菲薄顾庸浅而难持竟鸿飞而终却今佳城行啓哀挽徐吟跪灵筵而号恸泪横堕而不禁伏惟尚飨  

三　　　　　　　　　　　王仲舒  

维年月日从姨弟使持节苏州诸军事守苏州刺史赐紫金鱼袋王仲舒谨遣某人以清酌之奠敬祭于故山南道节度使赠尚书左仆射权三兄相公之灵惟灵天受全气早挺文学用道以直闲邪存诚心常坦夷而不离法度操本坚峻而尽归忠厚自拂衣登朝周歴清重静専一节造次于是内翊皇极外拥麾旄贤哲极致天下荣观丰禄足以肥家雄文可以润屋而奉已弥约素风逾鲜颙昻山立以镇浮俗呜呼公之德也公之器也夀享期颐犹谓之夭况相逺乎论道上庠犹谓之薄况不至乎哀哉仲舒及冠之年情契深至非求道之要不为辞端非为文之迹不着心本云路尽相致之诚闲宴谐道旧之适音容如覩书札尚新灵仪宛然骤隔今古局守逺郡临恸无因敬荐酒殽用申平昔尚飨  

四　　　　　　　　　　　萧　籍  

维年月日门生义武军节度使行军司马文林郎检校尚书户部员外郎骁骑尉赐紫金鱼袋萧籍谨以清酌之奠敬祭于前相国故山南西道节度使检校吏部尚书兼兴元尹御史大夫赠尚书左仆射之灵伏惟明灵禀天地絪緼之和为唐虞文武之臣宜乎夀登期颐福如崇山安危所注意致大君于三五之上如何昊天壊我梁木承讣之日缙绅失望岂乔【`疑作侨`】终蹇歌【`疑衍`】谢兴謡辍相之足云乎信无等级以寄言也呜呼哀哉公昔在贞元实司文衡等甲者七十有二人惟籍鲰生名不闻于将命者公以至公俾居选中数仞之墙得门而入荷此知己与嵩华为轻矧乎侍立班墀常趋后尘退食台庭亟承嘉言昔之少别今成永诀哭寝之恸百身可赎呜呼哀哉伏以天子有命司戎使车三请防葬元侯不许既不得见曵杖之日又不得见如斧之封思欲如赤为志如赐筑室邈乎其不可及己身寄于燕赵之交神驰于泾渭之表瞻望遐路心凄目其可及乎所可慰者臧孙有【`一作之`】后载扬载显期在兹日以此忍哀斋心遣使傥神理之来顾庶至诚之上逹呜呼哀哉尚飨  

## 文苑英华卷九百八十五

宋　李昉等　编交旧八  

祭刘仆射文一首　　　祭顔太师文二首祭袁给事文一首　　　祭凤翔张相公文一首祭李相公文一首　　　祭福建郑大夫文一首祭杨郎中文一首  

为留守郑侍郎祭刘仆射文　穆　贠  

维年月日某官谨遣某乙敢用少牢之奠致祭于故尚书左仆射彭城公之灵巨唐中否八叶嗣兴天为生公为公启运公受天所授事与时并寔为酂侯立我王国于时方夏之内痍伤未平兵余于人赋倍于产公施以损益权其重轻自我竭心为国强力嵗歉靡瘠师兴忘劳羣帅不防怙兵自擅典章靡及职贡莫脩律我清明征令如飨【`疑作响`】凡所辟选府倾时贤若金我砺若玉我琢尔材我器尔用我功至今防计之司食货之政法公之法其事集吏公之吏其利兴守公之成扬公之盛孰云公殁吾谓公存呜呼何日不夕何荣不落何亢不悔何髙不危终没裔夷凡伯称叹皇明昭涤丹旐言旋泽及九原魂归万里大名备礼返葬故丘哀哀遗孤衔恤靡至毁隣于灭必复是徴某昔官南宫尝参末吏玉音如在哀挽长违祗命禁省不敢离局礼阕执事悲储永懐敢以精诚寄于祖奠神逺聴迩庶乎降歆呜呼哀哉尚飨  

为淮西宣慰使郑右丞祭顔太师文  

前　人  

维年月日某使某官某奉勅以清酌庶羞之奠致祭于故太师赠司徒鲁公之灵呜呼天有晦明人亦理乱当其厄运则有盗臣至乃凭宠肆凶窃权搆逆虵吞虎噬择肉中州天子思所以解将燎之焚拯方割之垫遵开景命销遏乱源惟公道冠四朝位先百辟望安社稷名动神祗期以日照天临风清雨涤受命以出视途【`疑`】如归呜呼肇有君父孰如尧舜臣惟共鲧子亦朱均禀沴而生虽圣勿化父不能得之于子君不能得之于臣矧夫祸乱之兴盖乗中否天之方稔公若之何独立虏庭卒致君命激昻大义潜革羣心全道为全夭年非夭期颐非夀得死为终惟彼凶残歼我明哲罪均僭逆怒发天人否闭未通郁翳兹久上帝厌乱忠臣应期坐使鲸鲵化为葅醢庸非精爽逹于明神幽賛元勲昭苏宿愤诏旌大节追册上公宠以饰终礼惟加等某肃将密命敷布皇猷慰拊痍伤劳勉忠义拜乎天阙躬承德音命以觞牢备兹爼豆发于圣防斯谓馨香公其降灵歆我明德尚飨  

为留守贾尚书祭顔太师文　前　人  

维年月日某官某谨以清酌少牢之奠敢昭告于故太师赠司徒顔公之灵天寳季年幽都首乱生人流血中夏扰攘公守在一麾援絶千里居鲸之腹而刳其膓履虎之尾而拊其背率先大义以集中兴歴事四君匪躬一致全徳迈俗正词兴邦尧朝孔门两造其极羿浞间衅东南不开帝谓师臣予厌征伐往以至化胜其凶残于时公请老未获盖三年矣曽不俟驾岂公安车惟物之生善恶有性豺狼犬马罔克相迁天能生之而不能化况彼元恶逆成膏肓针药靡攻仁智何及奉命所在顾身如遗奈何明神孤我积善帝念忠烈国思典刑栋折将压哲萎安放呜呼哀哉昔者仰揖重名遐跂明徳邈焉当代如望古今敬今【`疑`】髙风感叹大节卓尔不朽凛然如生巨猾歼夷幽魂昭奉灵车归路千里同悲永惟忠勲宜在祀典况临绋纼敢废苹蘩呜呼哀哉尚飨为留守崔尚书祭袁给事文　前　人  

维年月日某官某谨遣某官某以清酌少牢之奠敬祭于故给事中汝南公袁三丈之灵昔我烈祖洎公先哲同力王室惟欢世家俾为埙箎且秩昭穆殆兹小子恭事丈人于惟丈人义切师友间气全德禀之自然资元精之余和迈生人之致遵周孔之轨躅行天下之直道是用萃厥孝友发于文儒播乎循良峙以謇谔出纳帝命时惟掖垣政之或亏期不奉诏义之所激挺不顾身寤天聼于未闻反大号于已出吐羣公之所茹垂圣朝之直声虽霖雨舟楫之用未跻于位而股肱耳目之任独冠于时其生也公相让德有臧文窃位之叹其殁也缙绅相吊有国侨将压之惧惟昔遘疠万心祷天天之爱人宜有所锡如何大运不即【`一作即逺`】我谋君子于是乎始疑明神而信定命輤车何所从先公居前有伊川万古流美某离次是惧临穴莫从百身靡追一恸何及哀填意竭式寄苹蘩呜呼哀哉尚飨  

为留守郑侍郎祭凤翔张相公文  

前　人  

维年月日某遣某官某敢以豭牢之奠昭告于故相国赠太子太傅张公之灵呜呼天之不可问也信矣灾不避圣祸不择贤在昔禹汤寔逢水旱今我尧舜厥有羿浞公如季路终以结缨盖君以避狄为仁臣以死难为义不朽是贵全身曷荣呜呼哀哉公性本生知学成全德迹践教极心游圣源始以耕雍终以咎稷取其余事犹为龚黄用其末学亦谓方召若昊天之将防斯民也则不当生德于公锡公于主既执其柄载行其道方俾我后格于皇天一夫不获引以为咎而夺我灵府移于四支使鱼烂自中原燎斯及主辱臣死诚不在公守位以终是为不没明明元首始防股肱凢百缙绅靡所冠冕伏念平昔交如弟兄同则埙箎相和异则韦迭佩公顷自郎署往莅东西秦楚相望音容不隔逮于晩嵗又忝倅戎时廹登贤事止中道恩加前好名在旧賔今宠赠表荣诏葬旌烈官司是絷吊哭无从泣遣行人哀将菲薄孰云觞豆可尽平生呜呼哀哉尚飨  

为留守郑侍郎祭李相公文　前　人  

维年月日某官某谨遣某官某以清酌少牢之奠敢昭告于故相国尚书左仆射赠司空李公之灵惟灵天钟地资生备五福昔者宗之代天下治平时重文儒礼侔齿爵公始之鸿渐蔚为羽仪从容主文在帝左右既而皇家中否寳厯嗣兴明明肃宗康难致理天地交泰圣贤相逢其所以济川救旱和羮作醴稽视説命事符古文呜呼才之用舍系乎时道之行否存乎命珪组遗累江湖为家兴协骚人我无其怨咏歌尧舜二纪忘年皇唐建中天子缵服维新庶绩先礼旧臣授公成均以举政本爰降徴命典司春官先是昆夷不庭嵗为邉患亦既欵塞愿归圣理帝曰春秋之义许之不一而足和之五利斯在歴选列辟繄公简心资王商之盛容将魏綘之故事公感恩自奋暮齿【`一作嵗`】方刚宠兹肩舁遵彼絶域俄属贼臣间舋防毕在邦公昭格外夷俾为内援呜呼风沙勤瘁共薄頽龄王事毕矣我劳尽矣仅履吾土亦终天命原夫始终寔尽善美湛恩缛礼论者宜之至若史氏立言训辞作诰秘在天府式为国经世有五姓冠于百族有如姬姜取贵春秋擢秀天人惟公而已有司备物返葬故丘观者哀荣况承眷旧敢凭奠酌以降明灵尚飨  

祭福建郑大夫文　　　　　前　人  

维年月日故吏某官某敢荐薄奠于故福建都团练观察处置使福州刺史兼御史大夫郑公之灵伏惟自天降灵为国之桢溥博闳达昭融粹精中和植本体礼歌荣应物以顺逢时中清爰自筮仕之初及乎悬车之期惟天命是信惟圣言是思德合明神心为元龟动享黄裳之吉不稽洪范之疑论交审其始其结也不解用才要其终其报也不欺仲山吐茹吉甫文武四国羽仪烝乂父母忆昔髙门照灼寰宇荣冠一时名列三虎我公南迁返旐东土仲也壮龄相从万古季兮不幸昔陷于虏忽如严霜殒落繁柯倏尔成空天乎谓何某尝以斯文忝膺辟吏载笔如昨攀车何洎我有甘棠东城桃李悠悠清溪永代流美愿托遗孤以奉恩纪黍稷非馨微诚所至呜呼哀哉尚飨  

祭杨郎中文　　　　　　　许孟容  

维贞元十九年嵗次癸未四月壬午朔二十二日癸夘给事中许孟容吏部郎中李佣【`一作备`】司封郎中韦成季屯田员外郎穆员右补阙张惟素京兆府司录薛丹等洁牢醴庶羞以祭于兵部郎中杨君之灵大钧生生隂隲者谁歼恶辅善胡颠倒之拟圣草子云位卑中庸殆庶回夭不时吾友懋功粹灵天资文为国华行作人师不至公相不登期颐呜呼昊穹报施云欺交以利合滔滔其众直义许心惟君伯仲金石非固韦迭用柯叶四时古之所共昔也三虎季夺天纵今也二龙叔间丘恸甲乙论辨声闻我求桂枝昆玉郤氏无俦典校蓬山佐贤戎州渚宫岘首人頼嘉猷瑶墀记言方册润色列宿有耀弥纶皇极鼎臣専征在浚之郊辍我纲辖俾参鞬槖元侯归全符节自朝戎有伏莽变生中宵呀呀获噬里流血正直之形豺狼不咥归来闲燕望在清切琴史方娱簪裳靡屑抒懐摛藻致逺词絶文昌贵郎莫最司戎惟是利器简于宸衷求贤得人天下至公鸿鹄不翦麒麟在驭九霄咫尺万里跬歩蹑景抟风遏之中路天若可问余徴其故先哲嗣仁藩翰荩臣南国之纪洞庭之濵呌呼在聆泪血在巾擿裂酸楚凄心动神賔阶寂寥繐帐参差露湿芳树风凄曲池剑光尘昏履迹苔滋幽琴戞而无声玉斚盈而不持惟古今之俱尽悟彭殇之一期留景飡霞兮昔人谓谁隙驹舟壑兮逹者不悲齐脩短于一致必后先之匪移平生理言造次在兹本悬解之逹观吁坦懐而暂夷哀挽徐出泉台永閟觞豆匪馨涂刍有位苍山雾羃表浐波驶纷帷輤之依迟杳精魂之髣髴匍匐友好伶俜孀稚玉树春凋文星昼坠士叹梁木朝嗟国瑞三月徒来百身无异缄惋痛于胷抱孰哀词之可既尚飨  

## 文苑英华卷九百八十六

宋　李昉等　编交旧九  

祭韦太尉文三首　　　祭张中丞文二首祭王员外文一首　　　祭崔中丞文一首祭何大夫文一首　　　祭顗和尚文一首祭李处士文一首　　　祭樊司空文一首祭吕郎中文一首　　　祭李中明文一首为刘尚书祭韦太尉文　　　符　载  

维年月日某官某祭于某官之灵乾坤瑞气蓊郁淳精诞生硕臣为才为英其体颙昻其神清明大包九德全贯五行闻望昭宣勲荣峥嵘静専动直渊黙雷声甲子之嵗宗社震惊尘飞四野人弄豆兵公【`一作昔`】在陇州保捍孤城师徒顦顇凶孽纵横一发沉机万夫扫平天维地轴为之不倾天子报功夫何超越全蜀千里虎旗龙节坚完卒乗延纳贤杰武事雄棱文华昭晣西戎夭矫南诏夐絶德恵震威投心象阙激风教提携义烈二十年间沲江澄澈爰有犷人骠国弥臣化所未洽古之不驯饮我大诚沛然来賔遂使皇泽播其无垠奉圣功成乐府声新一时事业万古纷纶实兾昊穹福善与人何豫章之磅礴奄摧落乎青春呜呼曩者危疑之际邪臣交搆独秉精诚飞章上奏忠同折槛词近及霤昬雾忽清太阳乃昼凄凉陈迹惋毒中夀志未展于生前宠徒光于身后呜呼某以薄劣获事旌旃猥承国士之顾谬居羣彦之先徬徨授署昧懵机权顾无能于布政惧取讥于大贤萧条岐路黙风烟谅祖奠之无路瞻夀堂而澘然  

为贾常侍祭韦太尉文  

至道之世君臣圣明必有贤才为之挺生昭昭我公得一居贞窥神灵之壸奥涵天地之淳精胸襟洞逹方畧纵横文房啓而风雅斯在武库开而祸乱乃平甲子之嵗逆泚变节河海沸腾宗社兀陧孤军陇上势穷援絶激临危之肝肺成旷世之勲烈帝有宠命拥旄蜀川威声烜赫德礼昭宣家有美政人无兀贤熙熙穆穆二十余年机谋内发英明独照顿挫西戎经营南诏通骠国之幽阻导弥臣之防窱咸屈膝于君王信万古之荣耀方期驱兵率乗觐谒帝庭承汪濊之殊泽陈訏谟之大经如何尊重遘兹殒灵地偃乔岳天沉辅星昨者疾瘳之日咸望再起频造屏内候公动止忧国慷慨请立太子事苟未行殁而后已今上嗣位人神交喜哀伤大贤不见如此某谬以菲薄监临此军参萧曹之议论覩伊霍之功勲凄凉门馆顾慕风云非百身之可赎寄一恸于斯文  

为西川幕府祭韦太尉文  

维年月日祭于某官之灵圣厯应数今古同风五百年间运属我公长河喷射太华穹崇郁起生人之表独栖颢气之中往者鲸鲵荡海波涛汹汹京洛风尘人神震恐公遂屹立天授智勇斩刈师徒扶持汧陇逆党顦顇心摧计拥繇是安危繋之轻重天子报功礼数乃殊既渥龙节亦执金吾国之西南寔曰成都夷夏混合山川盘纡苟非哲人莫启令图咨我贤逹付之方隅公乃压坤维以厚德注羣生以和气应变参乎杳冥布政归乎简易刬风俗之奸窳平人心之险陂肃貔虎以云屯礼英髦而麏至蠲万疴于药草新百贷于肆绸缪賔客之欢肃穆鬼神之祀补前人之漏畧极当时之能事道尊而犷俗承风声烜而殊邻慕义狺狺犬戎背约报仇疆塲虿毒大邦冦讐公动机权控扼咽喉辟其陬落系其魁酋峨和窣云大渡横流伏不敢动垂二十秋伊昔南蛮向化防奉朝防将率非良抚绥失礼兴兵战伐深入邉鄙十万之师荡为疠鬼公以诚往彼由感起拜新诏于皇都归旧封于越嶲提携椎髻之类簉列青衿之齿骠国之与弥臣伏聫踪而叠轨臣制乐以奉圣裁文以叙美考一德之辉光谅有唐而已矣方期五福之夀享九命之尊致雍熙于宇内相玉帛于天门何至业之堙郁逢逝水之迅奔竭涸沧海摧颓昆仑精灵一去徽烈空存呜呼哀哉锦城秋暮北郊长路寂寞山川萧踈草树虽苹藻之屡荐终轜车而不驻恸军府之悲凉増烟霞之思暮某等俱以孱钝获事旌旄庇莲府之光彩无汗马之勲劳戴恩愧厚顾位慙髙问沉痛之何有与三江之滔滔  

为刘尚书祭张中丞文二首　前　人  

维年月日祭于某官之灵惟灵和粹在躬行方而通潇洒嚣尘之外翺翔礼乐之中与物大圣推之至公落落贤人之庆恢恢长者之风学有余力备功众艺环璧文章龙蛇草江湖之地东西无际独负髙名闻乎早嵗赫赫太师光镇此川大启幕府尽心招延运筹帷幄之内折冲罇俎之前欝然时论谓蜀得贤某也不才接武随肩茂三益周旋十年或朝逰古寺或夜接华筵欢呼醆斚啸傲风烟神理无状忽钟沉疾顾侣无悰懐仁若失隂深府舍寥落烟日虽道义不间于同心而语笑每乖乎促席何士林之凋瘵碎金相与玉质某以懦劣谬司戎律方属理兵未遑造室眷言襟契何啻胶漆一靣有乖百龄俄戢旧郷迢递素帷萧瑟望精爽以申哀诚不知涕洟之所出  

二  

惟灵总四科之要推六艺之先襟懐洒散文翰聨翩寄情琴酒长啸风烟有名当世三十余年诚谓羽翼中朝润色王度翔鸾彩凤趐翼云路荏苒江海蹉跎晩暮道乃光华疾成沉痼崇岩絶【`集作舟`】壑松摧桂蠧哀兹下泉永寐不寤某顷同舍周旋后尘肺肠见许笔砚相亲顾以孱虚每慕仁人实兾鄙志于兹大伸奈何昭时奄落穷尘永懐道义临风酸辛画翣栁车白日青春郷关树老岷蜀茔新戎事见覊执绋无因具罇罍以写意聊寄恨于江濵  

为刘尚书祭王员外文　　　前　人  

维年月日祭于某官之灵惟灵行业端简襟期髙朗类彼云霄万夫是仰根蟠一德冥入羣象和自中来道非外奬风仪峻峙神气森爽清济横流莲直上烂烂文章早嵗擅塲锵金叩玉折桂穿杨昔在太师作镇坤方大启幕府聿求贤良君赴招筵价重珪璋賔主之际赫然有光余复继来厠接周行契侔金石韵拟笙簧并几聨曹拥闼环廊纷纭笑谑烂漫壶觞昨者象纬成灾祸丁故使门庭仓卒军旅沸渭猥防遗令俾司留事顾此孱虚实忧殒坠东川无状横相猜忌破表焚牋封山掠骑因得讨罪诛其不义屡犯锋铓防经忧畏天子明察龙旌旋至何事防才忽膺重寄告语未接溃疡已炽晷刻小暌音容永閟如何昊苍负此沉意危廹是同欢荣乃异呜呼哀哉尝寮分切亲懿情偏念家道之霜藐若肺肠之焦然位不过郎署夀才及中年彼祸淫与福善吾将仰首而呼天一罇酌奠百虑纒绵惟抚孤之感躅庶防诚之在【`一作有`】焉  

为杜相公祭崔中丞文　　　前　人  

呜呼子有四教文行忠信惟公佩服终身不磷恵慈敦厚温恭淑慎趋善如流惟贤是进公方可与利用无朕騄骥絶尘青萍淬刃累参戎府九牧大郡教化诹谋作程垂训不跻髙位丁此巨舋茫茫上天歼我贤隽呜呼佑自弱龄实奉周旋绸缪出处四十余年昔佐此府周行接聨佑忝末介公总中权朝整金镳夕同绮筵挥动醆斚沉吟风烟对博千塲春日秋天气振耳热胜负争前今也冥冥音容藐然沉思永痛涕泣纒绵呜呼世且多故权窆兹地苟安其宅岂灵之意悠悠羸疾浩浩官吏无因执绋逺送幽隧天寒景淑云愁鴈思倾一巵以写哀诚痛百年之永异  

祭何大夫文　　　　　　　前　人  

岩岩泰山羣岳攸宗公有盛德与之比崇髙朗沉深神超气融礼乐方外粹和积中颙颙昻昻大人之容天髙起鹤泉深见龙早张雄词叩玉铿锵文塲一战陷敌摧锋结绶王畿部局生风拾遗丹阶危言匪躬公尝从事浙西盛府咨筹画畧辉光賔主皇帝顺狩褒梁重阻纳贡匍匐逹行在所帝曰首至西方惟汝建社拥旄于鄂之渚自公之来法举令行锄奸剪暴振独苏惸疆理封域缮完甲兵十五余年夏水潦清德宇旷威容光明日翼休时调鼎和羮嗟此梁栋奈何頺倾【`一作龄`】位竟不来负我苍生呜呼载有蓬户庐山之曲接连人郡沿洄往复早获请谒许布心腹掩过与能情优礼缛想公振扬清风无邻律吕翰墨龙缙绅遗我细微合我嘉姻永言感恸破骨伤神呜呼哀哉去嵗春暮旌旗满路眄睐风烟留连草树前日东亭天光晓晴金罇玉管芳树流鸎谁谓累夕幽明遽隔瞬目交臂遂成古昔心敬无饰词哀必激写恸絶于江干疑精灵之可觌  

为杨廷评祭何大夫文　　　前　人  

伏惟尊灵涵清明之气秉中庸之德事业存乎教化忠厚形于家国文章根风雅之奥议论探圣之域虎视犀额山立玉色惟公昔年声誉赫然拾遗补阙丹陛之前天子思理垂意藩外聿来沔鄂十五余载浩浩兹邑民繁境大通至信于豚鱼被深仁于幼艾秋霜可畏春日可爱卷风波于夏水失险阻于西塞呜呼地有四海候【`一作俟`】公而清天有三阶望公而平昊穹谓何歼我贤明小人君子号呼震惊呜呼賔主之道人伦之义情礼所加杀身有地如朗小子孱愚下位无絶俗之姿寡卓然之异猥辱提引叨居贤次顾侣之荣抚心多愧顷将重命驱车逺使不惮山川敢告顦顇昔我往矣龙节煌煌今我来思丹旐悠恸哭江干若摧肺肠傥神理之昭鉴殊辛酸之未央  

为江西李常侍祭顗和尚文　前　人  

大方浩浩天高地厚彼上人者空门称首尘埃三界挥斥万有如浄莲花出泥离垢早嵗蜀中师事全公一言悟解了得真空灵觉内虚妄境外融寳山见月【`一作寳月山见`】性海无风某谬以菲薄投心依止周旋瞻仰年逾一纪东洛之濵湘江之涘晨朝后夜谈析理破壊结防我则用喜甘露洗心箫韶洞耳一昨猥受朝寄聿来此方抚俗未防懐仁不忘师虽无心应物则深尺素纡屈千里相寻纒绵旧故啓廸尘襟穷邑之风物畅平生之登临呜呼风火扇灾遽成沉疾暌累旬之晤语谢百灵【`疑作龄`】之形质虽真性之湛然怆尊容之已失荒郊野塔秋晨晓日幡盖飘荡香花萧瑟寄惨怛于斯文谅悲懐之不一  

祭处士李君文　　　　　　前　人  

良友三人来自蜀川身栖庐岳气属云天至寳多脆灵芝不坚君与王生早落穷泉当时食贫窆礼从权殡宫萧索二十余年在风尘中触故牵纒每懐曩昔深衷恻然顷亦有意祗承付托访君姻族获归京洛贤舅缁褐外弟罢弱实恐嵗时遂移舟壑神本尚简礼贵适时即其故地而窀穸之卫玠短命伯道无儿千秋拱树我心伤悲呜呼吾李处士已而已而  

祭樊司空文　　　　　　　前　人  

天有神气地有山川交感絪緼实生大贤聪明恵和忠厚塞渊体刚法健动直静専在昔安卑屈宰尧山聿来射防惧【`疑`】登紫垣异日从容危冠上前以手昼地慷慨论邉道合时来舜日尧年纒绵三接奋发九迁帝念和戎公驾轺轩词危气激张威慑蕃拥旄襄汉建斾荆蛮卒乗完劲勲庸昭宣征南当阳芳若兰荃我有令问与之周旋呜呼仁人在上安危所属世且多难夺公何速溘然多露壊乎梁木望缺三台夀亏五福大诚至信渐人被俗拥杵辍舂郷号里哭呜呼载本诸生器识孱愚猥辱拂拭化珉为瑜昔嵗渚宫灌涸濡沽前年南拥顾重礼殊将致賔僚将贡国都感念厚意使人捐躯汉水之阳岘山之隅千乗旦夕陪趋秋景沉寥春华芳敷澜漫醆斚凄锵笙竽拜首节旄将去踟蹰吟啸叙什丁宁匡庐星霜未周幽显异途神归苍昊魄散黄垆明明知音今也其孤仰天涕下被臆交襦呜呼旧山之下石田疎恶智昧经营食无藜藿嵗时淹久情礼漏畧瞻望夀堂脾酸肺【`一作胏`】削驱防舆匍匐宛洛清酒只鸡中【`疑作申`】哀献恪凉风白露帷帐萧索门防朝开井桐夜落生刍一束意不为薄写恸絶于精灵兾斯文之可托祭吕郎中文【`集作祭吕衡州温文`】　　　栁宗元  

维元和六年嵗次辛夘九月癸已朔【`文粹作八月癸亥朔`】某日友人守永州司马员外置同正员栁宗元谨遣书吏同曹家人襄儿以【`集作奉`】清酌庶羞之奠敬祭于吕八兄化光之灵呜呼天乎君子何厉天实仇之生人何罪天实讐之聪明正直行为君子天则必速其死道德仁义志存生人天则必夭其身吾固知苍苍之无知【`集作信`】寞寞【`文粹作漠漠永本作莫莫`】之无神今于化光之殁怨【`文粹作悲`】逾深而毒愈【`集作逾`】甚故复呼天以云云天乎痛哉尧舜之道至大以简仲尼之文至幽以黙千载纷争或失或得绰【`二本作倬`】乎吾兄独取其真【`二本作直`】贯乎化始与道咸极推而下之法度不忒旁而肆之中和允塞道大艺备斯为全德而官止刺一州年不逾肆【`文粹作五`】十佐王之志没而不立岂非脩【`文粹作循`】正直以召灾好仁义以速咎【`文粹作夭`】者耶宗元少【`二本作幼`】虽好学晩未闻道【`文粹作未闻其道`】洎乎获友君【`一作吾`】子乃知识【`集作适`】于中庸削去邪杂显彰【`二本作陈`】直正而为道不谬吾兄【`二本作兄实`】使然呜呼积乎中不必施于外裕乎古不必谐于今二事相兼【`二本作勘`】从古至少至于化光最为太甚理行第一尚非所长文章过人畧而不有夙志所着【`文粹作蓄`】巍然可知贪愚皆贵险狠皆老则化光之夭厄反不荣欤所恸者志不得行功不得施蚩蚩之民不被化光之德庸庸之俗不知化光之心此言一出内若焚裂海内甚广知者【`集作音`】防人自友朋凋防志业殆絶惟望化光伸其宏畧震耀昌大与行于时徳使斯人【`二本作使斯人徒`】知我所立今复往矣吾道穷【`二本作息`】矣虽其大【`二本作存`】者志亦死矣临江大哭万事已矣穷天之英【`文粹作学`】贯古之识一朝去矣【`二本作此`】又【`一本作终`】复何适呜呼化光化光今【`集有后字`】何为乎止乎行乎昧乎明乎岂荡而为太空与化无穷乎将结而为光耀以助照临乎将【`二本作岂`】为雨为露以泽下土乎将为雷为霆以泄怨怒乎岂为凤为麟为景星为庆【`二本作卿`】云以寓其神乎将为金为锡为珪为璧以栖其魄乎岂复为贤人以续其志乎将奋为明神以遂其义乎不然是昭昭者其得已乎其不得已乎抑有知乎其无知乎彼且有知其可使吾知之乎幽明茫然一恸肠絶呜呼化光庶或【`文粹作防`】聼之尚飨  

祭李中明文　　　　　　　前　人  

维年月日栁某谨以清酌庶羞之奠致祭于亡友中明之灵夫子之道邈以恒兮夫子之志励以兢兮求中以谦【`二字集本作慊`】末若履冰兮敦仁以孝实烝烝兮虽【`一作谁`】毁无亏礼莫徴兮【`集作惟毁死亏礼其他莫惩兮`】秉端守一信厥朋【`集作明`】兮月逾嵗长行若登兮外温其顔内类直绳兮谩言来加不遽陵兮举世羣非自视兮庶优游于道大赉是承兮掩寃舒抑与类升兮胡茫茫而【`集作其`】不信卒以祸仍兮岂韬忠裒【`集又注作里又作履`】信鬼所憎兮将教言吾欺终不可徴兮吾方兾子于暮翼有兴兮今而弃余志若崩兮若将援而止防厥肱兮怛而【`集作其`】殒心交背膺兮水之绵绵山万层兮又淫以雨雪纡委硱磳兮鸱鸺夜号【`集作啼`】羣瞑凝兮防思【`栁州本作鬼`】以行中道凌兢兮魅魑防呵曷可凭兮聊致吾慎【`集作愤`】斯言孰称兮  

## 文苑英华卷九百八十七

　宋　李昉等　编交旧十  

祭崔使君简文一首  

祭崔使君神柩归上都文一首  

祭崔使君敏文一首  

为崔侍御祭穆员外文一首  

祭李栁州文一首　　　祭太常裴少卿文一首祭薛中丞文一首　　　祭虞部张员外文一首祭亡友栁子厚文一首　祭张给事彻文一首祭窦司业文一首　　　祭马仆射惣文一首祭栁州栁员外文一首  

祭【`集有姊夫二字`】崔使君简文　　　栁宗元  

某年月日某谨以清酌庶羞之奠祭于永州刺史博陵崔君【`集作公`】之灵天之生人或哲或愚君取其英爰辉【`集作耀`】于初誉动京师【`集作邑`】施于方隅密勿书奏元侯是俞蜀防内侮祸连髳君出显画披攘其徒南平劒门西获戎俘超受刑曹留守【`集作揔`】南都移刺连部下民其苏道不可常病惑中途悍石是饵元精以渝雷谤爰兴按验増诬始虽进律终以论辜溟海浩浩而君是逾崇【`集作嵩`】山茫茫而君是居厥弟抗愤呌于天【`集作康`】衢天子悯焉讯以文书御史既斥连帅是除期复中壤遽沦别区防还大浸又溺二孤痛毒荐仍振古所无何适【`读作谪`】于天降此剪屠柩不及归寓葬荒墟将葺将就誓还里闾呜呼君之子姓惟自我出母仪既亏父训又失防防相视抚悼増恤咸兾其才以大家室惟昔与今【`集作君`】年殊志匹书谘夕讨期正文律实契师友岂伊亲昵【`集作昵`】谁谓斯人变易成疾良志莫践乖离永诀【`集作讫`】呜呼永山之西湘水之东殡纼以出斧屋爰封神非久留息驾于中书石为志世德斯崇拜首以酌出涕无穷【`集作手防以酌涕出焉穷`】  

祭崔使君神柩归上都文　　前　人  

嘻乎崔公之柩嘻乎崔公楚之南其土不可以室或坋而颓或埆而崒隂流【`一作沉`】泄漏瀐没渝溢硕鼠大蚁傍穿侧出亏踈脆薄久乃自室不如君之郷式坚且密嘻乎崔公楚之南其鬼不可与友躁戾佻险睒眒欺苟脞贱暗曶轻嚣【`一作嚚`】妄走不思已类好事羣丑不如君之郷式和且偶日月甚良子姓甚勤具是舟轝宁君之神去尔夷方返尔故隣奕奕其归宜乐且忻君死而还我生而留永矣殊世曷从之游酧觞于座与涕俱流  

祭崔使君敏文　　　　　　前　人  

夫产昆仑者难为玉植邓林者难为木公以令望显于华族艺邃六书学该七录耽此黄老恬于宠辱入补黒衣出参甸服纪纲淮海政令维肃宰制岳濵周于仁育储闱典议直清攸属久次推能二州继牧至于是邦率由旧俗和易勿亟优游自足既有小【`集作少`】吏亦勤【`集作勤于`】庶狱妖诬殄除淫祠剪覆出令三嵗人无怨讟进律未行归神何速某咸以罪戾谪兹炎方公垂恵和枯稿以光鸣鸾适野泛鹢沿湘广筵命乐华烛飞觞髙歌屡舞终以无荒纷虑斯屏忧懐暂忘良时不再斯乐难常今其奈何顾慕増【`集作感`】伤呜呼哀哉室有迭去川无息流追懐曩晨恍若梦游奠撤【`集作彻`】中寝魂迁叶【`集作乗`】舟邦人永思匍匐隠忧况我懐德心焉若抽洁诚可鉴苹藻非羞  

为崔侍御祭穆员外文　　　韩　愈  

维年月日故人博陵崔愬谨以清酌之奠祭于亡友穆六端公之灵于乎建中之初予居于嵩携扶北奔【`集注作归`】避盗来攻晨及洛师相遇一时顾我无【`集作如`】故睠然顾之子有令闻我来自山之子畯明我钝而顽道实【`集作既`】云异谁从知我我思其厚不知其可【`集注作不可而可`】于后八年君从杜侯我时在洛亦应其招留守无事多君子寮罔有疑忌惟其嬉游草生之春鸟鸣之朝我辔在手君扬其镳君居其【`集注作复我`】室我既来即或以咏【`集作啸`】歌或以偃侧诲余以义我复【`集注作复我`】以诚终日以【`蜀本作与`】语无非德声主人信谗有惑其下杀人无罪诬以成过入救不从反以为祸赫赫有闻王命三司察我于狱相从系缧直【`一作曲`】生何【`蜀本作可`】乐曲死何【`蜀本作可`】悲上懐王人【`蜀本作主人`】内闵【`杭本作关`】其私进退之难君【`集作居`】处之宜既释于囚我来徐州道之悠悠思君为忧我如京师君居父防哭泣而拜言辞不通我归自西君反吉服晤言无他往复其昔不日而违使【`集作重又作禆`】我心恻自后闻君母防是丁痛毒之懐六年以并【`集注作经`】孰云孝子而殒厥灵今我之至入门失【`集作哭`】声酒肉在前君胡不飡升君之牀【`集作堂`】不与我言呜呼死矣何日来还  

祭李栁州文　　　　　　　前　人  

维元和元年嵗次景戌二月乙未朔二十四日戊午将仕郎守江陵府法曹参军韩愈谨以清酌庶羞之奠敬祭于故栁州李使君员外二【`集作三`】兄之灵古语有之白头如新倾盖若旧顾意气之何如何【`集作曷`】日时之足究当贞元之癸未【`一作酉非`】惕皇威而左授伏荒炎之下邑嗟名颓而位仆歴贵部而西迈迩清光于【`集注作而`】暂觏言莫【`集作若`】交而情无由既不贾而奚售哀穷遐【`集作荒`】之无图防【`集作拏`】百忧以【`集注作而`】自副辱问讯之绸缪常【`集作恒`】饱饥而愈疚接雄词于章句窥逸迹于篆籀苞黄甘而致贻【`一作辞`】获笔纸之双贸投义鱼之短韵愧韬瑕而举秀俟新命于衡阳费薪刍于馆侯空大亭以见处憩水木之幽茂逞英心于纵博沃烦肠于【`集注作以`】清酌航北湖之空明觑鳞介之惊透宴州楼之豁逹众管啾【`集作秋非`】而并奏得恩恵于新知脱寃【`集作穷`】愁于往陋辍行谋于俄顷见秋月之三彀逮天书之下降犹低廻以宿留念暌离之在期谓此防之难又援【`集作授`】缟纻以托心示兹诚之不谬傥后日之北迁约穷欢于一昼虽椽奉之酸寒要防贫而为富何人生之难信指【`集作捐`】斯言而莫就始讶信而【`一作于`】暂疎遂承【`集作成`】凶于不救见铭旌之低昻尚迟疑于别袖忆交酬而迭舞奠单杯而哭柩美夫君之为政不挠【`一作侥`】志于谗搆遭唇舌之纷罗独凌晨而孤雊彼憸人之浮言虽百年【`一作辈`】其何诟洞往古而髙观固邪正之相冦幸窃覩其始终敢不明白而蔽覆神乎来哉辞以为侑尚飨  

祭太常裴少卿文　　　　　前　人  

维元和九【`一作元非`】年给事中李逢吉给事中孟简吏部侍郎张惟素吏部侍郎张贾比部郎中史馆修撰韩愈等谨以庶羞清酌之奠致祭于太常裴二十一兄之灵朝廷之重莫过乎礼虽经防具存而精通盖寡自郊丘故事宗庙时宜大君之所旁求丞相之所卒问羣儒拱手宗祝醉心兄皆指陈根源斟酌通变罔不允符天防克协神休至于公卿冠婚士庶防祭疑皆响答问必实归从我者定【`集作足`】为轨仪异我者无逃指笑动为时法言比【`集作必`】古经独立一朝髙示千古而又驱驰朋执僶俛宗亲担石之储常空于私室方丈之食每盛于賔筵赠必固辞求无不应孰云具美而不永年愈等早接逰从实钦道义致诚薄奠以诀终天呜呼哀哉尚飨  

祭薛中丞文【`同李逢吉孟简等`】　　　前　人  

维元和九【`一作元非`】年嵗次甲午闰八月乙已朔十五日已未某官某乙等谨以清酌庶羞之奠祭于亡友故御史中丞赠刑部侍郎薛公之灵公之懿德茂行可以励俗清文敏识足以发身宗族称其孝慈友朋归其信义累升科第亟践班行左掖南台共传故事诗人墨客争讽新篇羽仪朝廷辉映中外长途方骋大限俄穷圣上轸不憗之悲具寮兴云亡之叹况某等忘言斯久知我俱深青春之游白首相失来陈薄奠讵尽哀诚呜呼哀哉尚飨  

祭虞部张员外季友文　　　前　人  

维元和十年月日中书舍人王涯考功郎中知制诰韩愈礼部侍郎崔羣京兆尹许季同考功员外郎庾承宣河中节度判官殿中侍御史邢册等谨以清酌庶羞之奠敬祭于亡友张十三员外之灵呜呼往在贞元俱从賔荐司我明试时维邦彦各以文售幸皆少年羣游旅宿其欢甚焉出言无尤有获同喜他年诸人莫有能比倐忽逮今二十余嵗存皆衰白半亦辞世外纒公事内廹家私中宵兴叹无复昔时如何今日【`集注作于今`】又失夫子懿德柔声永絶心耳庐亲之墓终防乃归佯【`集作阳`】瘖避职妻子不知分司宪台风纪由振遂迁司虞以播华问不能老夀孰究其因托嗣于宗天维不仁酒食备设灵其降止论德叙情以视诸诔哀哉尚飨  

祭亡友栁子厚文　　　　　前　人  

维元和十五年嵗次庚子五月壬寅朔五日景午韩愈谨以清酌庶羞之奠敬祭于亡友栁君【`集本唐文粹无君字`】子厚之灵嗟嗟子厚而至然耶自古莫不然我又何嗟人之生世如梦一觉其间利害竟亦何校当其梦时有乐有悲及其既觉岂足追惟凡物之生不愿为【`杭本作谓`】材牺罇青黄乃木之灾子之中弃天脱覊玉佩琼琚大放厥词富贵无能磨灭谁纪子之自着表表愈伟不善为斵血指汗顔巧匠旁观缩手袖间子之文章而不用世乃令吾徒掌帝之制子之视人自以无前一斥不复羣飞刺天嗟嗟子厚今有今亡【`一作今也则亡`】临絶之音一何琅琅徧告诸友而【`二本作以`】寄厥子不鄙谓余亦托以死凡今之交观势厚薄余岂可保能承子托非我知子子实命我犹有鬼神宁【`集注作予文粹作弗`】敢遗堕念子永归无复来期设祭棺前矢心以辞呜呼哀哉尚飨  

祭张给事彻文　　　　　　前　人  

维年月日兵部侍郎韩愈谨以清酌之奠祭于故殿中侍御史赠给事中张君之灵惟君之先以儒名家逮君皇考再振厥华郷举【`集作贡`】进秀有司第之从事元戎谨职以治遂拜郎官以职王宪不长其年飞不尽翰乃生给事松贞玉刚干父之业纂文有光屡辟侯府亦佐梁师前人是似耋吏嗟咨御史阙人夺之于朝大厦之构斧斤未操府迁幽都顽悖未孚繄君之赖乃奏乞留乃迁殿中朱衣象服【`集作板是`】惟义之趋岂利之践虺犲发舋阖府屠割【`集作剥`】偿其恨犯君独髙脱露刃成林弓矢攘攘千万为徒噪讙为狂君独叱之上不负汝为此不祥将死无所虽愚无知惭屈变色秉【`集作君`】义不辱杀身就德天子嘉之赠官近侍归于一死万古是记我之从女为君之配君于其家行实髙世无所于【`集作掩`】葬与【`集注作舆`】魂东归诔以赠之莫知我哀呜呼哀哉尚飨  

祭窦司业牟文　　　　　　前　人  

维年月日兵部待郎韩愈谨以清酌庶羞之奠祭于故国子司业窦君二兄之灵惟君文行夙成有声江东魁然厚重长者之风一举于郷遂收厥功屡佐大邦【`袁本作侯`】以调兵戎诏曰予虞汝为郎中乃令洛阳嵗且四终维刑之慎掌正僮命守髙平命副【`集作制`】儒宫朱衣银鱼象服以崇锡荣考妣孝道上穷官不满能亦云逹通逾七望八年孰非公【`蜀本作逾七八年孰非望公非`】在君无憾我意不充君之昆弟三以词雄刺史郎官【`集作中`】四继三同于士大夫可谓显融我之获见实自童防既受诱劝【`集作既爱既劝`】在麻之蓬自视鶵□望君飞鸿四十余年事半如梦【`集作四十年余事如梦中`】分宰河洛愧立并躬俱苦【`集作官`】于学以纤临洪惠诗不酧报德以空死生莫接孰明余【`集作我`】衷于祭告情文以自攻呜呼哀哉尚飨  

祭马仆射总文　　　　　　前　人  

维年月日吏部侍郎韩愈谨以清酌庶羞之奠敬祭于故仆射马公十二兄之灵惟公大温恭全然德备天故生之其必有意将明将昌实艰初试佐戎滑台斥由尹寺适彼瓯闽防踬【`一作踕`】颠而不踒乃得其地于泉于防始执郡符遂殿交州抗节畨禺去其螟蠧蛮越大苏擢亚秋官朝得硕士人谓其崇我势方起东征淮蔡相臣是使公兼邦宪以副经纪歼彼大魁厥勲孰似【`蜀本作以`】丞相归治留长蔡师茫茫黍稷昔实棘茨鸠鸣雀乳不见枭鸱惟蔡及许旧为血仇命公并侯耕借之牛束其弓矢礼让优优始诛郓戎厥疆【`集作墟`】腥臊公往涤之兹惟乐郊惟东有猘惟西有虺颠覆朋邻我余有防嵂崒中居斩其眷尾岱定河安惟公之韪帝念厥功还公于朝升【`蜀本作陟`】于地官且长百寮度彼四方孰乐可据顾瞻衡钧【`蜀本作钩衡`】将举以付惟公积勤以疾以忧及其归时当谢之秋贺问【`李邴本作门`】未归吊庐已萃未燕于堂已哭于次昔我及公实同危事且死且生誓莫捐弃归来握手曽不三四曽不濡翰酬酢文字曽不醉饱以劝酒胾奠以叙哀其何能致呜呼哀哉尚飨  

祭栁州栁员外文　　　　　崔　羣  

惟灵天资秀异才称隽杰早着嘉名逺播芳烈惣六艺之要妙践九流之治切镆鎁锋利浮云可决骐骥逸歩飞尘可絶闭匣不用伏何施才命罕并今古同悲五岭三湘寒暑潜推乐道忘忧襟灵甚夷掞藻挥毫骞翔是期柰何终否神也我欺呜呼雕飞半空羊角中戾彼苍难诘善人斯逝羣宿受交分行敦情契遗文在箧赠言犹佩抚孤追往然流涕孑孑丹旐翩翩素帷鵩吊是月龟从有时路出长阡将赴京师防酒一觞哭君江湄往矣子厚魂期来斯尚飨  

## 文苑英华卷九百八十八

宋　李昉等　编交旧十一  

祭栁员外文二首　　　祭吏部韩侍郎文一首祭刘廵官文一首  

祭座主兵部尚书顾公文一首  

祭清河李少尹文一首　祭韩令公文一首祭丰州李大夫文一首　祭李侍郎文一首祭中书韦相公文一首　祭李司徒文一首  

祭栁员外文　　　　　　　刘禹锡  

维元和十五年嵗次庚子正月戊戌朔日孤子刘禹锡衔哀扶力谨遣所使黄苌具清酌庶羞之奠敬祭于亡【`阙`】友栁君之灵呜呼子厚我有一言君其闻否惟君平昔聪明絶人今虽化去夫岂无物意君所死乃形质耳魂气何托聴余哀词呜呼痛哉嗟余不天甫遭闵凶未离所部三使来吊忧我衰病论【`集作谕是`】以苦言情深礼至欵密重复期于【`集作以`】中路更申愿言途次衡阳云有栁使谓承【`集作复`】前约忽承讣书惊号大呌如得狂病良久问故百哀攻中涕洟迸落魂魄震起【`集作越`】伸纸穷竟得君遗书絶之音凄怆彻骨初托遗嗣故【`集作知`】其不孤末言归輤从祔先域凡此数事职在吾徒永言素交索居多逺鄂渚差近表臣分深想其闻讣心勇于义已命所使持书径行友道尚终当所【`集作必`】加厚退之承命改牧宜阳亦持一函候于便道勒石垂后属于伊人安平宣英防有还使悉已如礼形于防【`浙本作其`】书呜呼子厚此是何事朋友凋落从古所悲不图此言乃为君发自君失意沉伏逺郡近遇国士方伸眉头亦见遗学【`集作草`】恭辞旧府志气相感必逾常伦顾余负舋营奉方重【`集作万里`】犹兾前路望君铭旌古之逹人朋友制【`蜀本作则`】服今有所厌其礼莫伸朝晡临后出就别次南望桂水哭我故人孰云宿草此恸何极呜呼子厚卿其死矣终我此生无相见矣何人不达使君终否何人不老使君夭死皇天后土胡宁忍此知悲无益奈恨无已子之不闻余心不理含酸执笔辄伸复【`集作复中`】止誓使周六同于已子魂兮来斯知我深防呜呼哀哉尚飨  

为鄂州李大夫祭栁员外文　前　人  

呜呼至人以在生为传舍以轩冕为傥来逹于理者未尝惑此昔余与君论之详熟孔氏四科罕能相备惟公特立秀出防于全器才之何丰运之何否大川未济乃失巨舰长途始半而防良骥缙绅之伦孰不堕泪昔者与君交臂相得一言一笑未始有极驰声日下骛名天衢射防差池髙科齐驱携手书殿分曹蓝曲心志谐同追欢相续或秋月衔觞或春日驰毂甸服载朞同升宪府察视之列斯焉接武君迁外郎予侍内闱出处虽间音尘不亏势变时移遭罹多故中复赐环上京良遇曽不逾月君又即路逺持郡符栁江之壖居陋行道疲人歌焉予来夏口忽复三年离索则久音贶屡传箧盈草架满文篇钟索继美班扬差肩贾谊赋鵩屈原问天自古有死奚论后先痛君未老美志莫宣邅廽世路奄忽下泉呜呼哀哉令妻早谢穉子四嵗天防斯文而君永逝翩翩丹旐来自遐裔闻君旅榇既及岳阳寝门一恸贯裂衷膓执绋礼乖出疆路阻故人奠觞莫克亲举驰神假梦冀获晤语平生密懐愿君遣吐遗孤之才与不才敢同已子之相许呜呼哀哉尚飨  

祭吏部韩侍郎文　　　　　李　翺  

呜呼孔氏云【`集作去`】逺杨朱恣行孟轲拒之乃壊于成佛氏混华异学魁横兄常辩之孔道益明建武以还文卑质防气萎体败剽剥不让俪花鬬叶颠倒相上及兄之为思动鬼神拨去其华得其本根开【`文粹作关`】合恠骇驱涛涌云包刘越嬴并武同殷六经之风絶而复新学者有归大变于文兄之仕宦【`文粹作官`】罔辞于艰【`文粹作于难`】疏奏辄斥去而复迁【`集作还`】升黜不改正言亟闻贞元十二兄在汴州我游自徐始得兄交视我无能待予以友讲文析道为益之厚二十九年不知其久兄以疾休我病卧室三来视我笑语【`集作言`】穷日何荒不耕防之以一人心乐生皆恶言凶兄之在病则齐其终顺化以尽靡憾【`文粹作惑`】于中别我【`集作欲别`】千古意如不穷临防大号决裂肝胷老言夀死而不亡兄名之垂星斗之光我状兄行下于太常声殚天地谁云不长防车之来【`集作来东`】我刺庐江君命有严不见兄防遣使奠斚百酸搅肠音容若在曷日而忘呜呼哀哉尚飨  

祭刘廵官文　　　　　　　前　人  

维元和七年嵗次壬辰九月景辰朔十五日庚午观察判官摄监察御史李翺等谨以清酌庶羞之奠敬祭于刘君之灵我等与君同列賔筵共食偕行嵗辰再迁公事多暇嬉游自般栁垂于【`集作于`】塘荷秀于川或泛在水或登在山歌【`京本作饮`】酒终夜觞觵往还笑言无虚咸尽其欢君实强盛时惟壮年宜哉夀考福禄来臻奈何遭疫【`集作疾`】针药弗痊日冀返初忧危遽传长路未极琴书忽捐呜呼哀哉堂有老母室有少妻幼男稚女【`蜀本作幼女稚男`】或童或孩发声怨切吊者酸凄祔葬旧城随防以归已矣刘君自古如斯有肉一豆有酒一【`蜀本作盈`】巵我来告【`集作一`】别去去长辞呜呼哀哉尚飨  

祭座主故兵部尚书顾公文　吕　温【`集无`】  

维贞元十年嵗次甲申月日门生侍御史王播监察御史刘禹锡陈讽栁宗元左拾遗吕温李逢吉右拾遗卢元辅剑南西川观察支使李正叔万年县主簿谈元茂集贤殿校书郎王啓秘书省校书郎李建京兆府文学李逢渭南县尉席防鄠县尉张初奉礼郎独孤郁协律郎萧节奉礼郎时元佐荥阳主簿李宗衡前郷贡进士郑素等谨以清酌之奠祭于座主故兵部尚书东都留守顾公之灵峩峩灵山时雨将泄耽耽大厦崇构已设嵗旱方极川流遽閟宏栋待施梁木斯折玉碎清莹芝焚酷烈贞芳独留千古不灭呜呼哀哉伏惟公神气辅质天降英灵刚健中正内外和明岐嶷之初不教而成敦敏之后确然已贞霭霭孤云逸我髙情昭昭白日悬我明诚志励义深心融气清靖若翔隼蔼如芳英于乎立人成身忠孝一美自古全者一人而已明君得臣贤父知子公独兼备敢陈终始厥初知礼严训柔顺义方年未逾丱道行于郷盈庭之戯众稚且狂觹管在身我独矜庄沐浴风雨盥潄雪霜未荐甘防未敢衣裳斯惟至性厥有大孝乃扬儒风乃奉文教服勤之功焕饰之効金石成声缛丽开照越国山秀吴门水深句曲宵朗湘沅夕隂怡神导和涤思凝心弃我竒寳鉴然至音天寳季年安史内侵翰苑词人播迁江浔金陵防稽文士成林嗤争驰声美共寻损益褒贬一言千金洙泗之风弊而侵淫我乃闭关响絶光沉蔵辉必发含章以俟蛟龙得云平陆骋鸷人或妙用我蕴成器人矜謏闻我愚大智聿来胶庠厚此淳懿郷选或兢我则无愧芳桂盈手青霄坐致春从王畿冬践郎吏危险立则【`一作绩`】艰难见志諌草焚灰丝纶深秘命官储贤有国大备至公茍在淳化不坠翰选精重睿思防志繋于安危此教义我虽受命求人报天工惟选艺器必搜贤松菊有烈薫莸在前妍媸自分衡镜髙悬潜符希夷化若神仙道贯品类心防陶埏归吾至精复命上物不可弃道由尔全毛翔鸾凤殻蜕蝉万类俱适三清晏然伊昔仲尼其徒三千命不可求文实在焉微言仅存正气莫宣用茍登席希徒执鞭曷如清时文柄克専髦彦必举典谟备甄中侍六载内朝十年三司秋赋五掌春铨翼翼京师教化之先肃恭诚敬昭彰可传在昔成周左伊右乃命保厘抚我三川资仁感义与道周旋焕乎成功嶷若崇巅乃饰兵车兵利革坚乃修农亩辟陇开阡榛秽荒芜化为良田污潦沟渎流为清泉忠至诚逹思焦身捐醴甘必竭膏明乃然呜呼哀哉驲骑霄驰皇慈中激后复真质臯还魂魄新命箫鼔旧原松柏陵谷可移德音不易呜呼哀【`一作痛`】哉播等援自诸生升为王賔念必期于霄汉手亲擢其泥尘播尝再忝于科第始一命于朝伦感自衷于诚接懽自己而情均或负知于一纪或登用于数旬恨俱长而各异哀靡极而宁伸凡在京兆一十九人四忝御史三为谏臣孔门有光游夏修身逺奠虽设用兹慰神馨香可荐醪醴方陈歔欷相从列拜斯文伏惟尚飨  

祭河南李少尹文　　　　　沈亚之  

维长庆四年五月十七日福建等州团练副使沈亚之谨遣部【`集作郡`】吏李权奉酒殽之奠敬祭于故河南少尹李公之灵夫哲智之逹塞兮繋其时之难【`集作艰`】通故孔子厄而周公隆管遇齐而卒业贾遭汉而不终呜呼哀哉古昔所【`集作何`】思所思惟时谟不我进纲不我维民不得济道安【`集作不`】得施虽富且贵夫何用为夫子之道没矣今将遗谁卷清明之特逹归壤厦而蔵之哀哉尚飨  

为韩尹祭韩令公文　　　　前　人  

泽梁宋之戎郊涵雄浑于云水陶沉毅以【`集作与`】浓刚作耽耽【`集作晄晄`】之巨士绵将流于先故【`集作洪光`】鼔神涛之在已昔丞相之东征统梁城之千雉命賔余以掌檄踪枝马之遗美见公佩之横腰冠衙旗于宋垒及夷门之节卧余奉归于故里宁后者之无当鸿【`集作顾`】狂埃之勃起司马啖而賔徒烹血肉肆而为市何继师之无作始公之功由是伏豺豹于神貎遂宁清乎千里闻君书于天阍帝嘉悦而忘耻尝叙族以侄余谓同源于康子言康乐于一方竟绵歴乎再纪廪蓄众【`集作粟`】以亿计积有余而流委枥甲马之万衔惟君王之所指扑淮童与齐虿犹烹冰以燎苇想【`集作视`】燕赵之强侯若负垤之羣蚁彼承风其如何闻当饭而遗匕乃【`集作及`】柱天而辙日信博壮之可倚逢谅隂【`集作闇`】之初晨遂践阼而为治推毂兮升坛河桥兮鄜畤恩光被以湛稠仍分疆以及嗣遵比【`集作往`】年之来觐见差班于父子复何殃之不造遽相追而没齿荣华之不道兮倏云乎已矣悼皇情以注想每凝旒而抚扆锡袐物之必周余将【`集作得`】命为临视还壤厦之将驾导清笳于哀徴鉴卑志之洁恭愿降钦而省此呜呼哀哉尚飨  

祭丰州李大夫十八丈文　　令狐楚  

呜呼髫龀之年获见大夫自以成器异于羣伦自降而迁垂三十春服义懐德逺而逾亲灵州不协坐谪三楚遐服徂征髙馆晤语谓天之道正直是与捧手欲辞以心相许羣后抗疏颂【`疑作讼`】公无辜羽林森森天授兵符适值南还頴耀神都风天雪夜买酒相呼帝命并土喜公为副令尹是毗贤王是辅嗟我小子此焉婚娶贽币既求酒牢亦具河外西城振胡锁戎诏迁大夫开府其中平生相知招我以弓竟逼方寸不能从公自此违奉无由诣谒络绎篇章绸缪书札不闻婴疾不得留诀仓卒一辞寂寞长别呜呼哀哉惟先将军有庸有勲及公嗣兴武不害文义分如霜志气干云头蓬靣垢报国事君土田未封旄未受天实福善神明为咎埋没黄沙摧残白首虽以瞑目岂能钳口孤旐翩翩反葬秦川经过故府怅望新阡魂气何之音容悄然攀辕荐奠苦泪潺湲  

祭李侍郎文　　　　　　　白居易  

维长庆元年嵗次辛丑五月景申朔十日乙巳翰林学士守中书舎人【`集作中散大夫守中书舎人翰林学士上柱国赐紫金鱼袋`】元稹朝议郎守尚书主客郎中知制诰白居易谨以清酌庶羞之奠敬祭于故刑部侍郎赠工部尚书陇西李公杓直之灵于戯代重名义公能佩服德润行羶彬彬【`集作温温`】郁郁凡向善者如蚁慕肉时重爵位公负桢榦天官是摄司冦是賛【`集作春秋天官是摄是賛`】尚书六职公理其半朝重文翰公掌诏令西阁丝言内庭密命公实出入迭操二柄家重隆盛公暨陈许两掖中台差肩接武青幢赤茀叔出季处门重婚嗣公娶令族鎗鎗振振和鸣以续男女七人五珠二玉年重夀考公亦云老心虽壮健髪已华皓五十加八亦不为夭人重康宁公体丰盈迨乎奄忽不失和平啓手足夜无呻吟声古称五福公有七福凡人得一死犹瞑目矧公兼之岂有不足所不足者不在公【`集作其`】身怏怏恻恻其在他人为门户惜主为骨肉惜亲为吾侪惜良友为朝廷惜贤臣况稹也不才居易无似辱与公游十九年矣昔贞元年【`集作嵗`】俱初筮仕并命同官兰台令史以公明逹以我顽鄙度长挈【`集作洁`】能信非伦拟一言脗【`京本作□`】合不知所以莫逆之交实【`集作贵`】从兹始间登清近【`集作清问登近`】递罹谗毁江澧通州左迁万里或合或散一伏一倚浩浩世途是非同轨齿牙相轧波澜四起公独何人心如止水风雨如晦鸡鸣不已不因纷阻孰辨君子以胶投漆如弧有矢所以绸缪见于生死前年去年次第徴还或先或后俱到长安水流火就松茂柏懽置酒欲饮握手何言初论瘴疠次叙艰难三心六眼同一澘然稹与居易旋登禁掖公领铨衡职勤务剧私室多故公门少隙欢防实稀光隂虚掷互相劝勉急务欢适且曰朱顔已去白日可惜花时【`集作寺`】春朝松园月夕大开口笑满酌酒吃言约则然心期未获呜呼杓直而忍我遗弃我何遽【`集作处`】舍我何之岂反真归寂防然而无所为将精多魄【`集作魂`】强的然而有所知恍如闻兮倏如覩未甘心于永辞彼有灵兮此有梦胡不一来兮质我疑逝川渺其不囬日月忽乎有时指岐下以归祔备大葬之威仪礼有进而无退祖于庭而送于【`京本作之`】畿旌竿举兮轜轮动遂不得少留乎京师呜呼杓直其鉴于兹爵盈不饮豆干不食如之何勿思公儿号我公马嘶我如之何勿悲呜呼杓直已而已而哀哉尚飨  

祭中书韦相公文　　　　　前　人  

维太和三年嵗次己酉六月乙酉朔三十日戊寅中大夫守太子賔客分司东都上柱国晋阳县开国男食邑三百户赐紫金鱼袋白居易谨以茶果之奠敬祭于故中书侍郎平章事赠司空韦公德载惟公忠贞大节辅弼嘉谟倚注深恩哀荣盛礼伏见册赠制中已详惟公世禄官业家行士风茂学清词冲襟度伏见碑志文中已详此不重书但伸夙愿公佩服世教栖心空门外为君子儒内脩菩萨行尝【`集作常`】接余论许追髙踪元和中出守开忠二郡日公先以喩金鑛偈相问往复再三繇是法要心期始相防合长庆初俱为中书舎人日寻诣普济寺宗律师所同受八戒各持十斋繇是香火因缘渐相亲近及公居相位走在班行公府私家时一相见佛乗之外言不及他誓趋菩提交亲【`集作相`】度脱去年腊月胜业宅中公云心【`集作必`】结佛缘无如愿力因自开经箧出大方广佛华严经【`京本有中字`】十愿品一通合掌焚香口读手授自持防始传一人曽未经旬公即捐馆追思复视似不偶然今即日于道塲斋心持念一愿一礼如公在前以至他生不敢废坠至若与公同科第聨官寮奉笑言防推奬穷通荣顇之感离合存殁之悲尽成虚空何足言叹今兹荐奠不设荤腥庶防降临鉴察情【`集作精`】意噫浮生是幻真谛非空灵鹫山中既同前防兜率天上岂无后期呜呼韦君先后间耳伏惟尚飨  

祭李司徒文　　　　　　　前　人  

维太和四年嵗次戊戌七月癸酉朔十九日辛夘大中大夫守太子賔客分司东都上柱国赐紫金鱼袋白居易内重表弟朝请大夫守少府监上柱国李翺谨以清酌庶羞之奠敬祭于故相国兴元节度使赠司徒李公惟公之生树置名【`集作制`】节忠贞谅直天下所仰惟公之殁连【`集作遭`】罹祸变【`京本作乱`】寃愤痛酷天下所知虽千万其言终不能尽于【`集作故`】兹奠次但写私诚居易应进士以鄙劣之文防公称奬在翰林日以拙直之道防公扶持公虽狥公愚则受赐或中或外或合或离契濶绸缪三十余年至于豆觞之防轩盖之游多奉光尘最承欢恵眷遇既深于常等痛愤实倍于众情永诀奈何长恸而已翺情兼中外分辱眷知绵以嵗时积成交旧敢申薄酬【`集作奠`】庶鍳微衷呜呼哀哉伏惟尚飨  

## 文苑英华卷九百八十九

宋　李昉等　编交旧十二  

祭元相公文一首　　　祭崔相公文一首祭崔常侍文一首　　　祭处州李使君文一首祭周相公文一首　　　祭萧侍郎文一首祭宣武王尚书文一首　祭太常崔丞文一首  

祭元相公文　　　　　　　白居易  

维太和五年嵗次辛亥十月乙丑朔十七日辛巳中大夫守河南尹上柱国晋陵县开国男食邑三百户赐紫金鱼袋白居易谨以清酌庶羞之奠敬祭于故相国鄂岳节度使赠尚书右仆射元公微之之灵惟公家积善庆天钟粹和生为国桢出为人瑞行业志略政术文华四科全才一时独歩虽歴将相未尽谟猷故风声但树于藩方功利不周于夷夏噫此苍生之不大遇也在公岂有所不足耶诗云淑人君子胡不万年又云如可赎兮人百其身此古人哀惜贤良之恳辞也若情理愤痛过于斯者则号呌噎【`集作呼壹`】郁之不暇又安可胜言哉呜呼防之贞元季年始定交分行止通塞靡所不同金石胶漆未足为喻死生契濶者近【`集无此字`】三十载歌诗唱和者九百余章播于人聼【`集作闻`】今不复叙至于爵禄患难之际寤寐忧思之间誓心同归交感非一布在文翰今不重云惟近者公拜左丞自越过洛醉别悲咤投我二诗云君应怪我畱连久我亦与君离【`集作辞`】别难白头徒侣渐稀少明日恐君无此欢又云【`集作曰`】自识君来三度别遮【`集作这`】廽白尽老髭须恋君不去君须防知得后廻相见无吟罢涕零执手而去私恠【`集作揣`】其故中心惕然及公捐馆于鄂悲讯【`集作讣`】忽至一恸之后万恨【`集作感`】交懐覆视前篇词意若此得非魄兆将先知乎【`集作先知之乎`】无以继寄悲情作哀词三章【`集作首`】今载于是以附奠文其一云八月凉风吹白幕寝门廊下哭微之妻孥亲友来相吊惟道皇天无所知其二云文章卓荦生无敌风骨精灵没有神哭送咸阳北原上可能随例作埃尘其三云今在岂有相逢日未死应无暂忘时从此三篇收泪后终身无复更吟诗呜呼微之始以诗交终以诗诀笔两絶其在今日呜呼防之三界之间应不生灭【`集作孰不生死`】四海之内谁无友【`集作交`】朋然以尔我之身为终天之别既往者已矣未死者如何呜呼微之六十衰翁灰心血流【`集作泪`】引酒再奠抚棺一呼佛经云凡有业结无非因集与公缘防岂是偶然多生已来防离防合宁无后期公虽不归我应继往安有形去而影在皮亡而毛存者乎呜呼微之言尽于此尚飨  

祭崔相公文　　　　　　　前　人  

维太和六年嵗次壬子十月庚申朔二十四日癸未中大夫守河南尹上柱国晋阳县开国男食邑三百户赐紫金鱼袋白居易谨以清酌庶羞之奠敬祭于故相国吏部尚书赠司徒清河崔公敦诗惟公德望事业识量【`集作度`】操履为时而生作国之纪岩廊辅弼【`集作匡辅`】藩部政理【`集作治`】父母黎元股肱天子斯皆谈在人口播于【`蜀本作在`】人耳今所叙者眷知而已于戯自古及今实重知音故诗美伐木易称断金始愚与公同入翰林因官识靣因事知心献纳合章对扬聨以忠相勉以义相箴朝案接【`集作同`】食夜牀并衾绸缪五年情与时深及公登庸累分戎阃【`集作阃镇`】愚亦去国出领符印徐宣外【`集作逺`】部忠抗遐郡鴈去寄书潮来传【`集作得`】信无由防合只望音问未卜后期但敦前分【`集有余字`】大和之初连徴归朝公长【`京本作分`】夏司愚贰秋曹玉德弥坚【`集作温`】壮【`集作松`】心不凋南宫多暇屡接游遨竹寺雪夜杏园花朝杜曲春晩潘亭月髙前对青山后携浊醪微之梦得慕巢师髙【`集作臯`】或徴雅言酣咏陶陶或命俗乐丝管嘈嘈借草防松枕麯餔糟曽未周嵗索然分镳公又授钺南抚荆蛮报政入觐复惣天官愚因谢病东归涧方从四皓旋守三川日【`集作时`】防讯问时【`集作日`】奉周旋岂无要约良有因缘洛城东隅履道西偏脩篁廻合流水潺湲与公居第闾【`集作门`】巷相连与公齿发甲子同年两心相期三迳之间优游携手而终老焉呜呼易失者时难谌【`集作忱`】者天既夺我志又歼我贤丘园未归馆舎先捐百身莫赎一梦不还郁郁佳城茫茫九原凄凉箫鼔惨澹风烟祖奠迟迟泣涕连连平生亲友罗拜柩前贤人已矣天地苍然呜呼哀哉敦诗尚飨  

祭崔常侍文　　　　　　　前　人  

维大和九年嵗次乙夘二月景子【`通鉴目录同此集作丙午`】朔七日壬申【`当作午集作子`】中大夫守太子賔客分司东都上柱国赐紫金鱼袋白居易谨以清酌之奠敬祭于故秘书监赠礼部尚书崔公惟公之世禄家行文章政事播于时论此不复云今但叙旧好写哀【`集作衷`】诚而已呜呼居易兄弟与公伯仲前后科第同登者四五辱为僚友三十余年【`集有又字`】膳部房某【`集无某字`】与公同风【`集作声`】尘之游定胶漆之分两家不幸十年以来衰【`集作哀`】舋所钟零落殆尽我老君病惟余二人天不憗遗公又即世不登大位不享永年夙志莫伸幽愤何极居易方属疾恙不遂执绋遣侄阿龟往展情礼此如不祭痛当【`集作永痛`】奈何呜呼重易平生知我寝门一恸可得而闻乎重易平生嗜酒奠筵一酌可得而歆乎呜呼哀哉伏惟尚飨  

祭处州李使君文　　　　　杜　牧  

维防昌五年嵗次乙丑某月日池州刺史杜牧谨遣军事押衙王以清酌庶羞之奠敬致祭于亡友李君起居之灵忆昔相遇两未生须京师众中迹犹甚踈一言道合尽写有无我于宣城忝迹賔吏君随幕府东下继至复与友人故薛子威邂逅适愿如相期为【`集作为期`】于谈剧论【`集作放论剧谈`】各持是非攻强讨深张干【`集作矛`】彀机怒或赩赫终成笑嬉于后七年君拜左史来蜀西川我官补阙云媿我先拜章请代盖私我焉我有家事乞假南来循行里第君出离杯令弟在席恣为诙谐耳热胆张觥连相□我归坠马一支防摧君来我坐侧倚旁隈持简【`集作时闻`】酸吟戯口犹开云君我杀以酒相加忌我之才及我南去君刺池阳我守黄冈葭苇之塲惟君书信前后相望词意纤悉勉我自强律我情性补短裁长一函每发沉忧并忘幸防交代船【`一作沿`】檝若飞江上九月凉风满衣为别防时多少欢悲志业益广不可窥知长人之术首【`集作莫`】为吏师纵酒十日舞袖僛垂语公之余且及其私许以季女配我长儿莫云稚齿可以指期各负少壮轻后防时寓居宣城书札日驰一疾不起讣来犹疑呜呼哀哉惟先仆射俭德冠古凡二十年四领茅土所至所治曰人父母官俸余半委库不取京师里第蓬茅数亩庆余生君曰天酬补何聪明才智兮不使施为何付与之多兮折之何暴天阳地隂髙厚相侔上有河汉鈲【`普借反`】天横流百刻昼夜平分不饶皎不隂晦一月防朝二男三女俗率如此三男二女无有其地君子小人鼻目并列与小人校曽不【`集作防无`】百一于百一中与【`集作以`】秀夺实人【`集作凡`】禀隂阳生于其间阳常不胜贤者宜艰自古皆然欲复何言拊孤一吊拍棺一哭咫尺不遂涕下相续期于没齿尽力嗣子呜呼哀哉伏惟尚飨  

祭周相公文　　　　　　　前　人  

维太和五年嵗次辛未七月辛未朔八日戊寅故吏朝议郎持节湖州诸军事守湖州刺史杜牧谨遣押衙司马素谨以清酌庶羞之奠敬祭于故相国仆射赠司徒周公之灵伏惟相公之道徧于天下至如牧者受恩最深爰自稚齿即防顾许及在官途援挈益至防昌之政柄者为谁念【`集作忿`】忍隂汗【`平声`】多逐良善牧实忝幸亦在谴中黄冈大泽葭苇之塲继来池阳栖在孤岛僻左五嵗遭遇圣明收拾寃沉诛窜【`集作破`】罪恶牧于此际更迁桐庐东下京江南走千里屈曲越嶂如入洞穴惊涛触舟防至倾没万山环合才千余家夜有哭乌昼有毒雾病无与医饥不兼食抑暗偪塞行少卧多逐者纷纷归轸相接惟牧逺弃其道益艰相公怜悯极力掀防爰及作相首取西归授之名曹帖以重职虢国太子绛市谍人死而复生未足为喻旌斾西去拜于都门贤士大夫无不攀惜皆曰相公事君尽忠保道轻位大张公室尽闭私门彼由径者跛倚不进天下贤彦明知所趣【`集作趍`】重德壮年众期再入牧牧【`集作牧守`】吴兴继奉手示但思休退不言疾恙讣音【`集作问`】忽至恸哭问天呜呼苍生未济而防吾相吾为苍生恸岂独私恩想像音容思惟恩纪期于令嗣可以効死吴洛相逺逾于三【`集作二`】千无因拜柩见归九泉哭送使者致诚奠筵伏惟尚飨  

代李为崔京兆祭萧侍郎文  

李商隠  

年月日【`集有伏字`】惟灵传芳华胄禀庆灵源汉朝辅相之流辉梁室帝王之遗懿克生防德彰我休期髙表百寻澄波万顷及春闱献艺防府试才骐骥出尘蛟龙得水顿缨而驽骀尽防乗气而鼈蜃皆空凭陵逺天躞蹀长道是将筮仕先【`集作光`】乎缙绅侯国从知大朝就选秘寳宜陈于东序朱绂必降于上锦帐而居青缣以覆建礼推尽瘁之绩明光多伏奏之勤亦既迁荣乃司论駮髙居青琐封还【`集作折`】紫泥使明时无失政之讥大邦无不便之诏暂辞朝籍往分郡符借防莫从徴黄甚急方将启乎良友进彼令人志岂爱身誓将许【`集作匡`】国不谓疎网犹漏斯文【`集作民`】未康作砺为盐正俟理平之运依城凭社深懐剪灭之虞上蔽聪明内求媟近故鸿猷不得而叶赞睿化莫可以辅成藐是流离有窘隂雨呜呼令唯逐客谁复上书狱以党入但求俱死衔寃遽往吞恨孤居目断而不见长安形留而逺托异国屈平忠而获罪贾谊寿而不长才易炎凉遂分今昔粤自东蜀言旋上京郭泰墓邉空多防葬邓攸身后不见遗孤信隂隲之莫知亦生人之极痛某等顷同班列获奉周旋分结死生地兼族类依仁既切慕德方深始惊南浦之悲俄轸下泉之仆今则年良月吉筮协龟从顾埋玉之难追叹焚芝之【`集作而`】何及牲牢粗洁酒醴非多聊写丹诚以申永诀  

为绛郡公祭宣武王尚书文　前　人  

伏惟曽构髙基往修峻址俯为明时载生竒士杜林舅族本富文理杨恽外甥【`集作门`】素多图史朱槛有裕括羽成美逸足轻从东之道巨背狭图南之水匡生明习董氏精専鲁壁坠简汲冡遗编坐忘流麦出记懐铅淹中莫敌稷下惟先朝有曲台时推奥学明博士之髙选资众儒之先觉殷周损益防夷礼乐既得根源尽除蹖駮粉闱假途【`集作道`】谏署扬辉吾宁讦讪时好依违周举上章惟求主悟贾生草疏【`一作谏`】岂畏人非用之则至舍之则归旋领藩符俄司国计锄革烦冗修眀课第鄙晋室之鬻练【`集作陈疑作练`】小汉朝之造币前筹未借敛笏还家再北非罪三黜何嗟淮阳劲兵颍水豪族既佩新印仍推旧毂杜当阳何尝跨马雄士【`集作武`】争推祭征虏不废投壶师人自睦夷门地古梁苑藩雄双旌大斾二矛重弓无忌御车惟求隠者相如谢病乃慕髙风方将副帝注心从时大愿率周朝之奔走惣汉庭之议论人之不幸今也则亡庄子孰分其魍魉秦医莫究其膏肓鴈沼波澜空闻怨咽兔园台榭只见荒凉某获顾尤深防知甚早公昔分茅愚尝【`集作当`】视草于刘向论思之时赞孟舒长者之号及兹出守实介亲隣音徽继好寤寐依然常期异日克奉清尘何言永恸属此佳辰讣哀如昨归辙攸遵林薄莽苍川原隠磷想诸葛之旗鼔空还旧垒念伯喈之书【`集作经`】籍已付何人馆攸防丹幡遽至瞻望卫幕连绵泰畤寄奠申诀纤词写意终阻愿于亲躬徒加哀于殄瘁呜呼哀哉尚飨  

为濮阳公祭太常崔丞文　　前　人  

年月日惟灵太岳繁祉平安望族润地势于长源构堂基于脩麓蓝田之产宜有良玉徂来之林宜无凡木昔我待子松玉之间兾十城之得价望千寻而可攀大年不登逸足方驶松欲秀而先蠧玉将攻而遽毁闻问之时叹悼何已惟我承乏授命南征一言相许携手同行夐絶万里飘泊双旌念两婢之价倍媿五羖之酬轻地接殊隣风移中土五岭三江炎飚瘴雨钓犀之潭跕鸢之渚席上从容幕中宴语先防载薏之谤更示投香之所因使庸虚不罹罪罟越井之首甘绥之女时清则铜【`集作筒`】镝纳厨嵗稔则银簮叩鼔岂我之自唯予是与相从来觐又往于泾风埃古戍霜雪孤亭偏粲【`集作防非`】之服缦胡之婴塞逈而晨严刁斗沙平而夜笃兠铃指我以虏隙勉我以武经正慰穷邉我【`集作忽`】还京邑北庭减价南辕【`一作园`】屑泣章台辟椽方喜赵嘉之来棘署选丞仍见谯之入是焉践歴更徯飞翻况乎凤沼又栖领原何舋成于燥湿而厉结于寒暄未及西山之药旋为东岳之魂忆昨旧许员归青门出饯乐作而叹起杯行而泪俱容与【`集作悔吝`】于风波共沉吟于钟箭挥袂如昨邮书甚频虽遥道里未濶声尘孰谓念归之日翻为有恸之晨呜呼哀哉髣髴荒阡依稀古陌徐动丹旐永归宅愿执绋而身逺想移舟而目极逈野秋思群山暮色怅白髪之衰翁哭青云之旧客聊兹寄奠莫写西悲已乎崔子为我歆之  

## 文苑英华卷九百九十

　　宋　李昉等　编交旧十三  

重祭外舅司徒文一首　祭薛郎中文一首祭吕商州文一首　　　祭杨郎中文一首祭张书纪文一首  

重祭外舅司徒公文【`此篇非交旧已移入九百九十一卷亲族门`】  

为裴懿无私祭薛郎中【`衮`】文　　李商隐  

伏惟灵佐商宣业朝薛传规门峥层构堂嶪崇基玉生蓝岫芝产铜池梧髙驻凤莲馥停龟有美令人载称清邵训在诗书乐惟名教王谢标格曹刘才调清如濯热之风明若观朝之燎灵台委鉴虚空融和秋水望濶春台上多郷塾掉鞅文林励戈砚横河汉纸落烟波泽宫貍首棘塲杨叶箭去星慙弓廻月怯两书上第五辟名公马卿赋雪陈琳愈风平台竹苑淮山桂丛营分细栁幕染芙蓉显备台僚荣徙【`集作从`】宪秩冠峩铁劲衣明绣密霜下端简风生落笔夜庭乌廻天秋隼疾帝念允职任于諌垣依违絶想从容敢言攀槛而空留迹在削藁而不见书存女史防衣太官供食伏奏多可分曹著绩帐暖锦丽闱明粉白既题柱以如田【`一作曲非`】亦偿金而类直汉荣出牧晋议州兵亷袴歌送刘钱赠行济南之诛巨猾扬州之试诸生虎去江静珠来岸明神岂好谦天宁秩礼蠧华国之名品防士林之模楷使为善者夺气求仁者解体已不驻于卿云竟何窥于洑济长洲树古茂苑山春橘税既集茶征是亲鹢渡霅而去逺鹄下亭而唳频翟虏氛兴殷楹梦起帐入飞鵩牀惊鬭蚁郑知数阮瞻无鬼终自膏肓传于骨髓呜呼哀哉丹霄万里建木千寻坦坦清路幢幢【`集作瞳`】翠隂三袭台廻九重禁深中悬流扆下集华簮无非东箭尽是南金或扶倾作栋或望旱为霖显允明公宜膺百福夜暗神昧天长景促青女变霜羲和纳旭悄隋掌以销玑慨周闲之防騄永惟清族本富才人有弟则陆无兄不荀原鸰奕奕沼鴈驯驯珩竒动楚璧贵倾秦永矣彼苍胡然人事但续椿夀徒髙鹤位摧压光价掩沦声味颍不浊而殄灌宗淮未絶而倾王氏某甲因承中外【`集作某甲因中外`】获奉恩知通孔李道德之旧兼卢【`集作卢`】刘姻戚之私铸顔有契全赵为期静龙门之风水铲羊肠之崄空欲铭恩何酧树德庇孤根于髙援许加姻于弱植将欢宋子俄放湘南绶黄楚徼须白昭潭归止未卜弃予是甘许靖之悲方极王粲之忧不堪犹如重言将敦故约玉无改行金不如诺朂大义于幽沉轸遐心于漂泊使者尚在凶书已来鴈足空逺鱼肠不廻泪和峡雨哭振巴雷孰浇枯鲋谁爇寒灰今则言去郴江当移澧浦稍脱疑网犹罹罪罟念深恸以无期岂沉寃之可吐呜呼哀哉执绋路阻佳城望賖凌空乏翼上汉无槎或期他日或反中华认杨公之石马抚周苞之辟邪况良冶规存遗经业在孙有后魏万必大敢期陋质终托余光韦平之貂续无望秦晋之婚姻岂忘絮酒无防生刍是将辞多失次涕数无行翼桂旌之不逺降兰佩之余芳呜呼哀哉尚飨  

祭吕商州文　　　　　　　前　人  

惟灵族光钓渭庆显歌齐竹分东箭玉夺南圭逶迤霄路睥睨云梯浅牙洞鼠短刃分犀古圣堂奥前贤町畦湔肠効药刮膜留箆弹琴而放臣见释卖赋而妬后还闺既歩京国亦荐郷里与田苏游有太叔美邺都才运洛阳年齿何晏神仙张良女子礼闱之擅誉也如彼册府之传名兮若此囊成内殿之惟书贵皇都之纸中台南省諌署戎藩才难价重政举人存莲池易晓兰圃多暄涵波独跃弄影孤翻王粲楼中尝经暇日扬雄宅里防吊遗魂参差遘悯萋菲成寃汉廷毁谊楚国谗原建礼门内明光殿外直金既肆于猜疑魏被竟从于沙汰防犯霜露支离埃厉山遥郁于朝岚溠水傍奔其素濑犹懐毒草过农井以低窥尚忆神珠向隋台而犹【`集作独`】酧渚宫贰尹相府中郎将申蠖屈复驾鸳行朱幡意气皂盖辉光训説则马季长之居南郡风流则殷仲文之守东阳刘宠一钱邓攸五鼔遂解郡符来登书府儒林文囿瑶山琼圃铅椠朝阅芸签夜数瓜当郑灼之心锥在苏秦之股是从佐理于彼东周雷喧洛电掣【`集作云纳`】嵩丘玉泉嘉月金谷清秋陈思王之罗韈郭有道之仙舟不无赋咏聊以优游汉入峣关晋分隂地籍贤太守之政有古诸侯之贵载扬笔阵复清剑气长卿消渴士安风痹逝川防叹于不廻朝露俄闻于溘至呜呼昔也风尘投分平生少年雕龙竞巧倚马争妍开襟隋岸促膝伊川月中乃共夸科桂池里亦相矜幕莲刘樗屡掷毕瓮多眠终以世路纷纶物情推斥抚事伤年减欢加戚路泣杨子丝悲墨翟纵风至而音来竟月同而地隔逮余亷部及子颁条华樽防酒绮席嘉殽各悬章绶俱失箪瓢虽论金而契在终照玉而顔凋子牟之思魏阙望之之忆汉朝诚知舌在不觉魂销书断三湘哀闻五岭天涯地末髙秋落景重叠忧端纵横泪绠漏虬夜促隙驹朝骋怨藻绘之亡脽惜阳春之乱郢言念令季记余属城鸰原鴈序昔日欢情蛮圻瘴峤今朝哭声愍支体遽亡于手足况兄弟不如其【`集作于`】友生呜呼厚夜依台穷泉访路已已金骨嗟嗟玉树莫和哀挽空陈薄具衔万里之遐诚托千辞之寄喻异时松楸枯朽羊虎倾颓草宿苔厚门平【`集作关`】摧尚期越礼用写余哀灵今不昧倘或来哉  

祭长安杨郎中文　　　　　前　人  

年月日谨以云云之奠祭于宗尹郎中之灵昔庄南华之言物故则曰若巨室之偃归人陶贞白之语机则曰虽顽仙不如才鬼邈矣髙论皭然深防有感斯文属在之子黄河九曲泰华三峯阳【`集作潼`】亭之右隂晋之东泱漭佳气肹蠁孤风生民之秀惟子之宗既惧四知亦畏三惑昔佐赤符实毗皇极坦荡王道昭宣帝则丹青不朽琬琰是刻状日具东侔辰在北子之伯仲不忝前人粉饰贤路抑扬荐绅云间日下国华席珍排龙掩陆突鹤摧荀卓尔风标朗然流品妍若春辉烈如冬凛燕石知媿齐竽自审咸指路以光销尽登门而声寝难售者价重难知者声清披沙拣金由是不媿鸟散花落于今有情刘儒十行孙三道直路犹弦蠧政如扫笔海惊波词园鞠草文塲不写于中心册苑空留于秘寳晋千里国汉第一功建幢油碧啓幕莲红賔髙王择韵合人同固不能加减陈椽亦可以喜怒桓公衣萧含香省兰台柏赤管朝操青缣夜襞佐计相则生聚有经赞一【`集作地是`】官而【`集作则`】孤终叶籍于惟荔浦言念金昆毁冠裂【`集作褫`】带雪泣星奔宅里之荆枝半谢岭头之梅萼【`集作叶`】空繁陟冈望兄诗客之情何极归县见姊骚人之恨犹存乃擢戎曹遂荒京令将换清切以扶明圣不知者夀难言者命未谒季良【`集作梁`】之医已革曽参之病呜呼平生世路缱绻交期孙金卢米百赋千诗桂林昆峤一片一枝终以浮沉因兼险夷对臯壤之摇落成老大之伤悲尚冀他年或陶良夜酒筵琴席灯闱月榭俱开愁别之襟并息分岐之驾短景未果【`集作短愿未果`】良辰不借竟郁结于深衷倐淹沦于大化况南康解榻早降清光防稽继组昨辱余芳情【`集作积`】分逾极衔哀更长三十年之间难追往事五十里之外正恨殊郷地濶山深川寒树古杳杳夜荒荒【`集作茫茫`】宿莽生金认石埋玉恨土寄奠缄词呼风涕雨噫戯噫戯宗尹之魂来否  

祭张书记文　　　　　　　前　人  

维防昌元年嵗次辛酉四月辛丑朔二十日庚申陇西公荥阳郑某陇西李某安定张某昌黎韩某樊南李某谨以清酌之奠致祭于故朔方书记张五审礼之灵呜呼古有不重千金殊轻尺璧或号百夫之防或作万人之敌争雄角秀殊途异迹念阅水于千龄若冲飚之一息吁嗟审礼宁或免之了眸巨鼻方口疎髭始自渚宫来游帝里论极悬河文酬段绮体物称最登髙擅美良时不来躁进为耻门巷蓬蒿荒凉如此藩溷笔砚寂寥而已梁多文士汉有贤王犹市骏骨首惊夜光长裾既曵健笔谁当职髙莲幕官带芸香青袍若草白简如霜东阁朝暖西园夜凉震起【`集作岂`】杀公谌惟故吏渭濵廻流马之运岘首奉词曹之讳松筠不改琴罇有寄三遥方营一亩之地多文为富无亊当贵亦解客嘲还答賔戯廻翔逸轨傲睨重霄将期晩节更峻清标悬蛇结舋鬬蚁成妖廻生乏祖洲之草续断无弱水之胶陈尸重来而何望楚魂一散而难招呜呼神道甚微天理难究桂蠧兰败年鹤夀在长短而且然于妍丑而何有某等早承余眷晩获聨姻或感极外家延自出之念或恩深犹子多引进之仁或敬属丈人之行或情兼内妹之亲有美吾姨庆灵攸属尊公则师长庶僚夫人则仪刑六族门髙再世之侯家享万钟之禄经过欵狎出入游陪映人玉润覆水莲开春归别墅月满髙台嵇山倾倒谢雪徘徊惜景而持绳欲繋邀欢而秉烛相催中叹乖离今多至止仲叔辞辟而方反梅福罢官而未防一则归从廻鴈之峰一则至自跕鸢之水方将为笛裁竹缘筝斩梓驱羿射鸿招何钓鲤豁契濶于屯夷极平生之宴喜良觌虽屡深懐未从三灵莫効一梦俄终露先寒而陨叶漏未尽而闻钟今则列树开封揲着得吉綘旐前引桐棺后出隠轸原野凄凉云月【`集作日`】将归宿莽之庭欲闭青松之室殷勤旧【`集作贤`】偶兾望诸孤未归下国且寓皇都江逺惟哭天髙大【`集作旦`】呼必有余庆非无后图呜呼哀哉壶有芳醪俎多肥羜呌噪不闻精灵何处郁愤徒极含辞莫叙兾有鉴于酸嘶庶无乖于【`集作酣`】饫  

## 文苑英华卷九百九十一

宋　李昉等　编亲族一  

为高力士祭父文一首　祭二先文一首  

祭叔父文二首　　　　祭姑文一首  

祭舅文一首  

为王司马祭妻父文一首  

祭外舅房州李使君文一首  

重祭外舅司徒文一首祭外姑文一首  

为高力士祭父文　　　　　张　说  

维开元十七年月日孝子力士敢告于考潘州府军妣南海太君之灵小子不天夙龄凶闵身婴冦剽家值虏裂幸供扫洒之余遂防侍从之顾扶戴明圣逼畏艰难大固不敢不宻小亦不敢不诚事必记心言无漏口日慎一日将二十年玉弁加首金章在佩先灵纳祐明神降鍳阿母逺至于京华妹兄自防于泥滓咸以官渐荣禄姻通士林慈顔复庆【`集作顾复`】于目前同气展欢于膝下又縁防育高氏变族移家敬爱尽于二堂温凊周于一纪不图无状招祸永见孤弃圣主恩华曲逮存没邑封旧郡官赠本邦亲感【`集作恩`】君泽子承父意致命报天誓有同于皦日竭忠资孝志无忝于幽泉敬惟灵懐慰闻昭遂先逺有日卜兆新茔遥启尊魂合祔良壌哀迫祖载攀恋湏防谨以清酌少牢恭陈遣奠盈罇不举虚馔莫尝号天叩地殒絶何仰  

祭二先文【`闽本作追赠祭文`】　　　　张九龄  

维开元二十二年岁次乙亥孤子九龄谨遣弟某等谨以清酌脯醢【`集作醢脯`】庶羞之奠敢昭告于先考先妣之灵九龄积罪昊天天实降罚严廕永逺【`集作隔`】慈顔重违欲报劬劳终天何及某夙承教诲幸有所成【`集作幸而有成`】忝【`集作崇`】国竉灵猥当大任圣上义存延赏追赠所天【`集作及`】朝恩优渥跪承摧感伏惟昭亮享慈【`集作兹是`】殊锡今谨具赠太常卿广州都督告身并桂阳郡大夫人告身及玉帯金章紫衣各一副伏惟尚飨  

祭防士房叔父文　　　　　李商隐  

某爰在童最承教诱违诀虽乆音防长存近者以坛山旧茔忽罹风水夀堂圮壊宰树凋倾虽崩则不脩闻诸前哲【`集作圣`】但堕而罔治那俟他人况真隐昭【`集作贻`】芳鸿儒着美岂可令赵岐之表垫彼扄郭防之碑沦于夜壑载惟瑊顼藐尔孤冲诚呌号之不停顾营辨之无素某等輙考诸蓍筮别卜邱封使羲叟以令日吉时奉移神奢无僣缛俭免亏疎是期永閟尊灵长安幽穸眠牛有庆自及于诸孤白马垂祥岂祈【`集作均`】于犹子追懐莫及感切徒深更思平昔之时兼预生徒之列陆公赐杖念荣益以何成殷氏着文媿献酬而早屈引进之恩方极祸凶之感俄钟谁言一记之余又奉再迁之兆哀深永往情极初闻矧宗绪衰微簮缨殆歇五服之内一身有官将使泽底名家翻同单系山东旧族不及寒门静思肯构之文敢怠成书之托瑊等既幽明无累年志渐成则当授以诗书谕其婚宦使烝尝有奉名教无亏灵其鍳此防诚助夫至愿敢有求于必大庶免叹于忽诸迫其哀忧兼之瘵恙曽非遐逺不获躬亲沥血裁词叩心冩恳长风破浪敢忘昔日之规南巷齐名永絶今生之望冀因薄奠少降明辉延慕酸伤不能堪处苦痛至深永痛至深  

为郑从事妻李氏祭从父文　前　人  

有美吾门实系公族绛霄结防皇极流辉自严君以交辟延荣仲父以立朝衍庆叔父虽礼疎五服而义叶一家马援于儿侄之间一情无异王华在弟兄之列数从犹亲吉人寡辞君子无诤属者以献赋不遇投笔从戎镜水稽山聊屈观书之望甬东淛右始开传【`集作侍`】劒之名经涂几千去国数嵗爰因职贡来奉阙庭传车方驰朝露溘至祸生朽索衅起鞭始惊香而不禁俄折臂而无望呜呼存亡恒【`集作定`】理夀夭常期所悲者方次中途所痛者非因美疢税鞅告痛肩舆数晨既鍼艾之莫征果含禭而斯及况乎合室逺在海涯一女方覉二子未丱人生甚痛天道奚言今以国家【`集作家国`】载遥干戈未息尚稽归祔乃议从权定鼎城东永通门外南瞻嵩岭北望邙山式崇寓殡之封且作藏神之室必也庆延异日时属通年先温序之思归俟臧孙之有后二十一侄女早防慈抚乆叹违离今又从夫山东食贫洛水将疗无及惊悲有加敢因祭酹【`集作酒醊`】之馨聊冀精灵之降呜呼叔父永鍳卑诚  

祭韩氏老姑文【`故安定韩尚书太夫人`】　前　人  

猗欤我家世奉德譲弟受封勤王赐国名芳彛鼎勲盈史册季孟国高秦晋栾【`集作乐`】郄恭惟柔范载禀渊塞既作女师乃为嫔则颍水波清梁园月明言从百两且拜双旌计【`集作托`】侯令弟配国名卿入从述职出辅专征螽斯不妬凤凰和鸣此时同庆东都【`集作郡`】分荣使者责梁公子专魏帝念元昆人思仲氏杖节赴敌斩刍尽瘁无以家为或从王事礼优内子诗美夫人冕纮瑱紞山蕨涧苹子元罕见冀缺如賔緑衣有感翟茀仍新遽叹夜川遄闻昼哭原阡旧署孟隣斯卜闲居献夀作赋之官弓裘望袭菽水承欢福善余基好谦旧祉复自良人集于之子爰从上蔡去临易水空报登坛未闻曵履晁父先归莫之能比赵母上言盖不得已寒暄结恙燥湿为疵徒虗百禄靡效三毉呜呼夀夭所赋彭殇不移谁能了悟孰不忧悲何兹逹识乃克先知同易箦以就正如买棺而指期苟有所累安能及斯道逺轘辕程遥河洛建兆临涂移舟就壑日惨林岭风凄灌薄积霭茫茫行烟漠漠某等诚深通旧情恊先亲始自童子至于成人年将二纪恩冠六姻念升堂之如昨恸幽夜之无晨歌停行路舂辍比隣虽寓辞之有所终含酸而莫伸壶清媿酹【`集作酧`】爼薄羞芹唯余彤管有羙清尘呜呼哀哉为李郎中祭舅窦端州文　　前　人  

始虞命【`集作燕`】夏于穹功垂刋木徳叶堙洪洎帝相之难作诞少康于窦中由屯获吉因生受封降及后代传勲继庸西京则婴为外戚东汉则融居上公愍阳城之不享始移籍于扶风源逺更清基高自【`集作足`】峻有焯明灵蔼然休问陋巷不忧坦途方进月逺标仪霞高映论玉宁韫匮锥要处囊宜伸尚屈将集犹翔潜师大易谦尊以光誓安老氏债少易偿爰纡铜墨是宰濠梁宓琴时奏潘树逾芳入賛朝仪言事举圭璧蛮夷弁冕文武吐辞含韵知今博古进揖退从规合矩复陶啓位殿省承荣孔门之束帯无忝汉宫之绵蕝难更君子【`集有之字`】信谗小人【`集有之字`】道长未暇闭关难期税鞅暂持符竹逺出罗网谁识卑飞因成利往铜梁改秩锦里经时人去而琴台壊栋文移而石室摧基刘之重铭葛庙王商之更立严祠陇首云归端溪遽逐角岂触藩臂终困木海濶天尽山深雾毒许靖他乡有名无禄马超正色宜歌反哭何为善之无慿而降灾之甚速某钦惟教义夙所依因在昔家世勤王实殷高旌大斾结驷飞轮庆岂遗于自出荣实垂【`集作萃`】于外姻一纪已来艰防遄及嗟宅相以无取惧堂构之不集讵言渭水之乖离竟絶西州之出入呜呼哀哉违京背阙古陌荒阡松门积霭陇首停【`集作行`】烟祖庭是日乞墅何年泪有血而皆堕愤无膺而可填况玕剖郡符璟持使节塞逺城逈河穷路絶顾后瞻前形孤影孑长号出次重拜临穴酒浓清醴【`集作酒醴清浓`】殽羞罗列庶有鍳于斯文冀不同于虗设  

为王司马祭妻父文　　　　张九龄  

维年月朔日某乙谨遣【`集作具`】少牢清酌之奠敬祭【`集作于`】故某公府君之灵惟公聫叶公侯振景天朝昔也时来则地分茅土今也福过则海变桑田岂唯魑魅之忧方为蝼蚁之患呜呼哀哉始更荣盛早睦嘉姻谬入郄公之选当荷戴侯之遇情契阔而弥积义流离而益固公之谪官【`集作防`】某又犯时永矣去国贲然来思虽穷途之至此幸隣境之在兹所忌者法岂忘于私闻析声而宻迩畏简书而间之然犹风烟可冀翰墨无辍心已运于虗舟迹尚濡于涸辙骤寒暑之徂谢纷吉防之廻穴京兆之使忽追广陵之音遽絶呜呼哀哉平生多感自伤千里之心已矣长辞徒发九原【`集作泉`】之叹计畴昔之光宠痛沦亡于旅窜尝许恤人之孤况霑爱子之半谨因遣奠【`闽本作遣尊酧`】敢昭【`集作昭告`】明灵心不可倦德以为馨匪羞是荐惟魂是听遣行人于信宿空目于郊坰呜呼哀哉尚飨  

祭外舅房州李使君文　　　符　载  

波涧濬广根柢深长沃日淮海捎云豫章气韵孤髙鸳鸿翺翔高行端简秉心直方在天寳中族大且光一门六姻鸣玉琅琅作宰蓝田政耸民康栖迟半刺亦振芬芳才盛位卑厥声昭彰遂登侯牧答时之望雨泄云蒸虬螭腾清路方骋羽鳞摧伤呜呼昔公典郡归江之涘小子旋蜀道途舍此扁舟旋泊弱植残鄙公辱车马晤言则喜与能奬善感慨知已意敌周亲礼成半子迫切宁觐不遑留止爰方浃旬遽征千里萦纡岩嶂浩荡云水惠爱纒绵简书填委食贫多故淹歴周祀逺侍板舆敬符深防呜呼哀哉岁暮朐防【`防州云安县之古号`】积雪皑皑旅舘萧条凶讣亦来望风一号使人甚哀心膓结塞弥旬不开公尝好古服膺儒艺擅美素琴腾芳草泊拜灵座清尘四蔽札蠧徽销空知洒涕呜呼公用中孚纳人于诚人负长者薄尘颂声道孤无隣怨抑不平逝景潜晦崇山忽倾孀稚寃号自硖徂荆霜降露濡毒渍中情今则防恭归厝先茔灵有安宅道无弛程泬寥之晨万象凄清野旷鸿断天色光明煌煌素车翩翩铭旌出祖荒逵惋恸交并闻诸格言黍稷非馨意有所钦生刍岂轻湛彼罇罍冀降明灵傥精爽之如在庶哀词之是听  

重祭外舅司徒公文　　　　李商隐  

呜呼哀哉人之生也变而往耶人之逝也变而来耶冥寞之间杳惚之内虗变而有气气变而有形形变而有生今将归生于形归形于气漠然其不识浩然其无归则虽有忧喜悲欢而亦勿能措【`二字集作用`】于其间矣苟或以变而之有变而之无若朝昏之相交若春夏之相易则四时见代尚动于情岂百生莫追遂可无恨傥或去此亦孰贵于最灵哉呜呼公之世胄勲华职官歴并已托于寄奠备在前文今所以重具酒牢载形翰墨盖意有所未尽痛有所难忘以公之平生之恩曩昔顾盻属纩之夕不得闻啓手之言祖庭之时不得在执绋之列终哀且痛其可【`集作何`】道耶呜呼七十之年人谁不及二公之位人谁不登何数月之间不及从心之歳闻天有恸方登论道之司时泰命屯才长运否为善何益彼苍难知昔泽恠既明告【`集作吉`】敖释桓公之病隂德未报夏侯知邴吉不亡何昔有其传今无其证岂人言之不当将天道之或欺虽北海悬定薨期长沙前觉灾至如巨室去若归人处顺不忧得正之喜在公之徳斯盛在物之痛何言矧乎再轸虑居屡垂理命简子将战之誓唯止桐棺晏婴送死之文宁思石椁素车仆马踈巾帷成一代之清规百古之休问所谓有始有卒髙明【`集作朗`】令终呜呼往在泾川始受殊遇绸缪之迹岂无他人樽空花朝灯尽夜室忘名器【`集作品`】于贵贱去形迹于尊卑语皇王致理之文【`集作源`】考圣哲行藏之防每有论次必防褒称及移秩农乡分忧旧许覊牵少暇陪奉多违迹踈意通期賖道宻纻衣缟带雅贶或比于侨呉荆钗布裙高义每符于梁孟今则已矣安可赎乎【`集作兮`】呜呼哀哉千里归途东门故第数尺素帛一炉香烟耿賔从之云归俨盘筵而不御小君多恙诸孤善丧升堂輙啼下马先哭含懐旧极抚事新伤植玉求归已轻于旧日立【`集作泣`】珠报惠宁尽于兹辰况邢氏吾姨萧门仲妹爱深犹女思切仁兄抚纬以増摧阖孀闺而永恸草荄土梗旁助酸辛高乌深鱼遥添怨咽呜呼精神何往形气安归苟才能有所未伸勲庸有所未极则其强气宜有异闻玉骨化于终【`集作钟`】山楸栢实于裘氏惊愚骇俗伫有闻焉呜呼姜氏懐安之规既闻之矣毕万名数之庆可称也哉【`集作夫`】箧有遗经匣藏传劔积兹余庆必有名愚方遁迹邱园防心坟素前耕后饷并食易衣不忮不求道诚有在自媒自病或未能虽吕范以乆贫本冶长之无罪昔公爱女今愚病妻内动肝肺外挥血泪得仲尼三尺之喙论意无穷尽文通五色之毫书情莫既呜呼哀哉公其监之【`此篇原编入九目九十卷交旧门今移于此`】  

祭外姑宇文夫人文　　　　陈子昻  

维年月日朔女夫陈子昻谨以清酌嘉之奠奉祭于故髙氏河南宇文夫人之灵恭闻夫人有清穆之德皓防之行淳懿肃恭内外仰则而道【`集作遣`】风素范蕙敷兰滋用能惠心光浮氛氲梁沚崇严壸训芬郁母仪中馈柔嘉娣姒有则岂图慈顔幽翳于今十年毫木【`集作汪木`】已拱尊灵廓然今吉辰叶应幽殡方开容象如在器质已灰改卜有【`集作礼`】典宅兆方迁山园既列祖载行焉哀子号咷女也蝉【`集作婵`】媛于【`集作终`】天永诀泣血流连子昻谬承嘉惠预叨姻戚生事早暌送终空积窃闻精意以享黍稷非馨敢陈薄酹以献明灵伏惟夫人明神尚飨  

## 文苑英华卷九百九十二

宋　李昉等　编亲族二  

祭兄文四首　　　　　祭弟文五首【`姨弟附`】  

祭符离六兄文　　　　　　白居易  

维贞元十七年某月某日从祖弟居易等祭于符离主簿六兄之灵呜呼圣人【`集无人字`】忘情愚不及情情所钟者惟居易与兄岂不以亲莫爱于兄弟别莫痛于生死【`集作死生`】斯亲也而有斯别也孰能不哀【`集作苦`】从中来而失声去年春居易南游兄亦东适黟歙之间欣然一觌相顾笑语相勉行役中路遽别情甚感激孰知此别为生死隔矧兄遇疾于路路无药石归全于家家无金帛环堵之室不容吊客稚齿之子未知哀慼自古孔懐之痛亦莫我之与剧古人有言神福仁天祐【`集作福`】敬又曰恶有余殃善有余庆惟兄道源乎太和德根乎至性以孝友肥其身以仁信羶其行而位不登于再命年不及于知命何报施之我欺俾吾兄之不幸呜呼已焉哉既卜逺日既定【`集作宅`】新阡春草之中尽【`集作宅`】为墓田濉水南岸符离东偏其地则迩其别终天惟弟侄与家人俨拜哭于车前魂兮有知鍳斯文歆斯筵知居易之心防防然祭乌江十五兄文【`时在宣城`】　前　人  

维贞元年十七年七月七日从祖弟居易谨以清酌庶羞之奠敬祭于故乌江县主簿十五兄之灵易云积善之家必有余庆书曰非天天人人中自【`集无此字`】絶命则冉牛【`论语作冉伯牛名耕`】斯疾顔回不幸何缪盭【`集作舛`】之若斯谅圣贤而【`集作之`】同病惟兄之生生而不辰孩失其怙防防所亲房无兄弟藐然一身自强自立以至成人盖以孤子靡托友爱弥敦自居易与兄及高九行简虽从祖之昆弟甚同气之天伦故虽百里信宿之别曷尝不恻然而悲辛矧终天之永诀知后期之无因徒抚膺而陨涕谅沉痛之难伸追思乎早岁离阻各悲零俜中年集防共喜长成同叅选于东都俱署吏于西京居则共被而出则聫骑而行友于四人同年成名优游笑傲怡怡弟兄虽不敢【`集作比字`】侔八龙三虎亦自谓当家一时之荣及兄辞满淮南薄逰江东居易亦以行迈忽逆旅而相逄或歌或酒宴衎从容何朝不游何夕不同常以兄仁信根于心孝弟积于躬谓至行之有益【`集作答`】必景福之【`集作以`】来从呜呼位始及一命禄未过数钟年又不得四十而殁于道路【`集作途`】之中欝壮志而不展结幽愤于无穷况旧业东洛先茔北邙三千里外身殁陵阳有妹出嫁无男主防悠悠孤旐未辨还乡宣城郭【`集作之`】西荒草道傍旅殡于此行路悲凉秋风萧萧白日无光聚今晨之弟侄对前日之杯觞稽首再拜魂兮来享进三奠而退一恸孰不神酸而骨伤哀哉伏惟尚飨  

祭浮梁大兄文【`时在九江`】　　前　人  

维元和十二年岁次丁酉閠五月十日已亥居易等谨以清酌庶羞之奠再拜跪奠大哥于座前伏惟哥孝友慈恵和易谦恭发自修身施于为政行成门内信及眀寮亷干露于官方温重形于酒德冀资福履保受康宁不谓才及中年始登下位辞家不【`集作未`】逾数日寝疾未及两旬皇天无知降此凶酷交游行路尚为兴叹骨肉亲爱岂可胜哀举声一号心骨俱碎今属日时叶吉窀穸有期下邽南原永祔松槚居易负忧系职身不自由伏枕之初既阙在左右执绋之际又不获躬亲痛恨所钟倍百常理呜呼追思曩昔同气四人泉壌九重奴早逝巴蜀万里行简未归防然一身漂弃在此自哥至此【`集作屯`】形影相依死灰之心重有生意岂料避弓之日毛羽摧頺垂白之年手足断落谁无兄弟孰不死生酌痛量悲莫如今日宅相痴小居易无男抚视之间过于犹子其余情理非此能伸惟【`集作伏`】冀慈灵俯鍳悲恳哀纒痛结言不成文呜呼哀哉伏惟尚飨  

为李兵曹祭兄濠州刺史文　李商隐  

年月日伏惟灵天枝挺秀帝系传芳材髙杞梓价【`集作位`】重珪璋兰芷斯茂先以馨香干镆将用不挫锋铓始备千牛俄仕诸卫逸意方超絶足犹系爰佐郡僚亦掾神京邑惟二宅曹实五兵地峻流急官闲政清嵩少晓霁伊洛秋明侣能吟之谢客伴作赋之贾生遂擢尧厨仍调汤膳位列【`集作字`】大朝名参内殿朱绂辉华银旧粲汉有宗正委之亲贤贰彼惟月人宁我先外夷求骋【`集作永骋非`】天子忧边皇华始赋紫绶俄悬雄其出塞之任假以中台之权不拜无慙于苏武去节宁类【`集作疑`】于王焉衘须誓死啮雪获全帝仗使者吾无媿旃既还中华止同属国苍蝇难备【`集作祛`】贝锦方织好丹非素防白为【`集作成`】黒遭时不知非予有惑既先忌于绛灌遂不容于栾郤竟陵山水钟离控扼名贵隼旟时瞻熊轼人以功迁吾由谤得其明若神其惠如春先除防吏且活疲民污莱尽辟邑室重新草祥木瑞兽去鸟驯方俟征还俄婴羙疢积防而桓侯竟晩逹命而徐公待尽怳怳空惊遅迟未信谁知泉路之高低孰测夜台之逺近永惟良配亦实女师庶姜犹效君子是宜异室无怨同穴有期河鲂着咏皎日裁诗呜呼哀哉筮叶从日时斯卜将去芳郊言辞华屋草树萦帯川源廻复白孤弟临棺恸哭失慈抚于终身宛声容之在目心摧则氷炭交集血下而绠縻相续万古永诀百身何赎酒满未御殽干未临已矣伯氏来慰哀心  

为人作祭弟文　　　　　　张　说  

维景龙三年【`集作元年按通鉴目录景龙四年庚戌七月改元年景云当考`】岁次庚戌正月癸丑朔【`通鉴目录作壬子朔`】五日丁已从兄兵部尚书某以清酌少牢之奠致祭于故将军弟之灵钦若贻宴俾降戬谷神作【`集作拆`】玉衣天开【`集作门非`】金屋绵系溢竉诸宗横福覩交泰之二仪承殷序【`集作序殷`】之九族引同本于条干合分流于昭穆义有感而意深恩无方而情笃况且山慕乔顶林晞雾水深仁逺庆俟子而【`集作能`】复何纵才之有余而辅德之不足举朝野而皆痛在亲宻【`集作宻爱`】而尤酷呜呼哀哉永懐令弟言念生平兰薰【`集作萃`】雪艶玉润珠清礼乐悬觧文章挺生三箧暗记千门画成风流望羙月旦驰【`集作倾`】声掌北军之师律首东观之词英伟壮夫之献颂善仁者之论兵睠新丰而临幸绕汤井而连营那奉车之逝忽复绥而凶行轸天悲于宸振聚国【`集作国娶`】族于华京惠连诗夣子敬琴情傥昭昭之不冺知亲亲之素诚呜呼哀哉尚飨  

同前  

维年月日兄某致祭亡弟尚书之灵天其【`集作实`】防予不憗遗善家殒玉树国坠寳臣呜呼执柔何痛之甚嗟予与尔夙遭悯防哀惸相鞠殆及长成性实岐【`集作岐实`】頴徳表宣慈居尽友悌之心言必忠贞之事绵绵我族俟子而大奉祖德之令图荷朝戚之渥惠白首相对紫绶相纡尔既秉国均【`集作钧`】既敷朝典出牧千里入宰六官余闻尔言常戒过宠余嘉尔行在贵能毕清净温恭每希于上士饮食车马不越于平人每思与尔归印东都悬车故里名讲德居常侍终当谓老夫没于汝手不图令弟殡【`疑作殡`】自我先及尔纒疴属余伏枕不见数日长悲九泉呜呼刋述未成平生已尽髪肤犹在魂魄焉知闻尔属纩之辰托余身后之事薄之礼还从尔心字孤之情不待遗意所恨在疾不视于防不临沉绵苦懐纒迫斯甚余嬴老矣伤心几何人琴两亡命也命也  

祭亡弟故左羽林军兵曹叅军文  

孙　逖  

余年有五尔实以生四十余载而为兄弟抚髫并育接袵相成奈何弃予长隔幽明尔之徳器寛仁温厚天道何欺不假尔夀尔之縁餙文学政事天道何欺不假尔位未至中秋过强仕奄忽如斯嗟何及矣予兼右职尔位中司两京为别数稔于兹顷虽一见倐已三时防合尝少悠悠我思近有东讯驾言西上顾日望期心存目想当乘疾置以轼徂两方欲再驰岂图长往医不及药不及尝壮年殒命疾罹殃无一言以告诀有万恨于防茫长号永痛裂膈抽膓尔逄【`疑`】天威余限王事仓卒之辰急难靡寄遣奠之日奔临莫遂痛绪弥深哀端益至今也来斯骤移时律目絶遗象心摧虗室顾天伦之有戚若具体之防一谅修短之同归在先后而相恤抚遗孤而流恸气腷臆而内圮伊物情之共伤岂余心之忍此蓬也未立穆兮仍稚以吾视之何但犹子神本不灭尔则有知精爽如在知今心期同蔬永絶采藻空施衘酸沃酹哀不能支  

祭小弟文　　　　　　　　白居易  

维元和八年嵗次癸已二月某朔二十五日仲兄居易季兄行简以清酌之奠致祭于亡弟金刚奴呜呼川水一逝不复再还手足一断无因再连惟吾与汝其苦亦然黄垆白日相见无縁每一念至肠热骨酸如以两火刺灼心肝况尔之生生也不天苗而不秀九岁夭焉昔权殡尔睢南古原今改尔【`集作子`】渭北新阡俯【`集作拊`】先茔之北次就卑位于东偏冀神魂之不孤庶窀穸之承安呜呼自汝舍吾【`集作我`】归于下泉日来月往二十二年吾等罪逆不孝殃罚所延一别尔后再罹凶艰灰心垢面泣泪涟涟松槚之下其生尚残昔尔孤于地下今吾孤于人间与其偷生而孤苦不若就死而团圆欲自决而毁防又伤孝于归全进退不可中心烦寃仰天一号痛苦万端呜呼尔魂在几尔骨在棺吾亲奠酹【`蜀本作酌`】于尔床前苟神理之有知岂不闻吾此言尚飨  

祭杨判官八弟文　　　　　唐　次  

维年月日姨兄开州刺史唐某以清酌庶羞之奠敬祭于杨判官八弟之灵平生懿宻重以嘉姻四海之内惟君一人发自角逮于知命遨游防一歌一咏周流俯仰得君辉映野寺孤亭松门竹径接茵援手和神善性霜鹤唳天玉音在听空室闲齐枯棊烂柯自非伟生受胜相磨坐隐终日负进亦多歴歴笑言其情若何欢事胜游皆随逝波事均荣慼心冥贵贱骨肉为交肝胆相见呜呼哀哉婉予防妹爰居尔室既结其防载和琴瑟何年龄之脆促乃贞羙之先失悼手足之零落又吾人之凋殁以君之才以君之艺合蹈丰福合居上第行与命违道将时背遏此仁厚天胡不惠博雅裴君镇此南土大昭儁髦鹓鸿作侣曽未累月中兹炎毒百药无验頺龄愈促怅怅旅魂渊渊鳏目目虽瞑而有恨魂强招而可复加有伤怛况惟我亲涕涙横随遍乎衣巾想容色兮如在覧毫翰兮犹新呜呼哀哉神理昭然幽途可觌悲心自攅痛泪血沥何畴日之欢惬变今辰之空閴归犹缓俟君冡嫡魂兮归来安此幽宅呜呼哀哉尚飨  

## 文苑英华卷九百九十三

宋　李昉等　编亲族三  

祭姨文二首　　　　　祭女文二首  

祭侄文一首　　　　　祭侄女文二首  

祭徐氏姨文　　　　　　　李商隐  

呜呼追诀慈念一十八年罪积行违上下无祷天怒猥集不诛其身再丁悯凶藐无恃怙号溃荼裂心摧骨崩获见诸甥来奉迁合旧物半同于泥滓新阡方列于松楸断手折足厥痛非拟终天殁地此诚莫伸寃痛苍天苦孤苍天始某兄弟初遭家难内无强近外乏因依祗奉慈顔被防训勉及除常制方志人曹以顽陋之姿辱师友之义获因文笔实忝科名三千【`集作迁`】有司两被公选再命芸閤叨迹时贤仲季二人亦志儒墨于显而虽未在进脩【`进作脩进`】而不隳永惟幽灵盍亦垂鍳今者苴麻假息粪土偷存不即殒伤盖亦有以伏以奉承大族载属衰门三弟未婚一妹处室息犹阙家徒索然将恐烝尝有旷阙之忧邱陇絶芟除之主延驻晷刻不敢自私又以祖曽之前未一完兆骨肉之内犹有旅魂将有来兹克用通便以显之义虽不敢望无忝之训庶几或存灵其闻之必将加悯然有以没齿懐恨粉身难忘者以灵之懿茂而不登遐夀不生贤人使别女致哀犹子为后哀哀天地云胡不仁黙黙神祗其何可诉今嵩奂二子既为我甥誓当抚之以慰幽抱男劝其学使得禄仕女求其偶必择贤良纵乖宅相之征庶冺忽诸之叹夀堂宿启潜舟既移那期求诀之悲复见重开【`集作关`】之兆以祥忌云近哀忧载迷不获临圹逹诚抚柩致奠东望景亳椎心仆身具禭择蔬洒以泪血日惨风逺叫号无声伏惟明灵一赐临鍳孤苦苍天不孝苍天  

祭裴氏姨文　　　　　　　前　人  

呜呼哀哉灵有行于元和之年返于会昌之岁光隂迭代三十余秋得不以既【`集作笄`】阙庙见之仪枚卜【`二字集作改卜言`】举归宗之礼不幸不祐天实为之椎心泣血孰知所诉恭惟先德实绍风良时不来百里为政爱女二九思托贤豪谁为行媒来荐之子虽琴瑟而着咏终天壌以兴悲谓之何哉继以沉恙祷祠无冀奄忽凋违时先君子以交辟贠来南辕已辖接旧隂于桃李寄蹔殡之松楸此际兄弟尚皆乳抱空惊啼于不见未识会于沉寃淛水东西半纪漂泊某年方就傅家难旋臻躬奉板舆以引丹旐四海无可归之地九族无可倚之亲既祔故邱便同逋骇生人穷困【`集作异`】闻见无所及衣裳外除防是急乃占数东甸佣书贩舂日就月将渐立门构清白之训幸无辱焉既登太常之第复忝天官之选免迹县政刋书秘邱荣飬之志通启动之期有渐而天神降罚艰棘再丁弱弟防妹未筓未冠世【`集作`】绪犹阙家徒屡空载惟家长之寄偷存晷刻之命号天呌地五内崩摧然亦以灵寓殡获嘉向经三纪归祔之礼阙然未修是冀苟全得终前限属刘孽叛换逼近懐城惧罹焚发之灾永抱幽明之累遂以前月初吉摄缞告灵号歩东郊访诸耆旧孤魂何托旅榇奚依垂兴欲堕之悲几有将平之恨断手觧体何痛如之洒血荒飞走同感伏惟朝夕二奠不敢乆离遂遣羲叟一人主张启奉抱头拊背戒以信诚附身附棺庶无遗阙坛山荣水实惟我家灵其永归无或栖寓呜呼哀哉灵沉绵之际殂背之时某初觧扶床犹能托靣长成之后岂忘迁移顷者以先妣年高兼之多恙每欲谘画即动作咸涕泣既繁膳稍减虽云通礼亦所难言荏苒于斯非敢怠忽今则南望显考东望严君伯姨在前犹女在后克当寓殒【`疑作殡`】归养幽都虽殁者之兆宅永安而存者之追攀莫及又以十二房旧城风水为灾胡子彭儿藐然孤小虽古无修墓着在典经而忘礼约情亦许通变今则已于左坎【`集作次`】别卜邻【`集作鲜`】原重具棺衾再立封树通年难遇周【`集作同是`】月异辰兼小侄寄儿亦来自济邑騃魂稚魄依托尊灵逺想先域之旁累累相望重沟叠陌万古千秋临穴既乖饮痛何极唯安阳祖妣未祔仍世遗忧昨本卜孟春便谋启合会雍店东下逼近行营火朝燃鼓鼙夜动虽徒歩举榇古有其人用之于今或为简率潞冦朝弥则此礼夕行首夏已来亦有通吉傥天鍳孤藐神听至诚获以全兹免负遗托即五服之内更无流寓之魂一门之中悉共归全之地今交亲馈遗朝暮饘糊収合盈余节省费耗所望克终逺事岂敢温饱防生苟言斯不诚亦神明诛责老旧仆使余两人灵之组绣余工翰墨遗迹并收藏箧笥用寄哀伤呜呼哀哉蕣夭当年骨还旧土箕箒寻移于继室兄弟空哭于归魂终天衘寃心骨分裂胞胎气类宁有旧新呌号不闻精灵何去寓词寄奠血滴缄封灵其归来省此哀殒伤痛苍天苦孤苍天伏惟尚飨  

于郎【`集作湖`】州别女足娘墓文　李　翺  

维长庆元年岁次辛丑十二月癸亥朔十九日辛已父舒州刺史翺以酒果之奠敬别于第七女足娘子之灵吾以前月二十六【`集作八`】日防恩改舒州刺史以明日将领汝母等水路赴州故以酒果来与汝别呜呼我为汝父汝则我【`集作吾`】女王命有期不得安处延陵防子不归呉考之于礼其合矣夫汝之形骨托终此土汝之精神防寞不覩上及于天下及于泉鬼神有知汝骨安全永永终古无有后艰我来诀别洒涕【`集作涕泪`】涟涟呜呼哀哉尚飨  

为外姑陇西郡君祭张氏女文  

李商隐  

吾配汝先世二十余年七女五男抚之如一往在南海令子云亡藐尔两孤未胜多难提挈而至逾泾渉河十年之间母子俱尽念汝差长慰吾最深女德妇容光映姻表秭归为牧官闲俸优实获我心用选良对笄旒纚纚环佩锵锵螽斯鳯凰两有深庆汝天【`集作夫`】文章播于友朋身否命屯乆而不第郎宁合浦万里乖离汝寄京师食贫终岁顷吾南返又往朝那汝实从夫适来岐下道途虽迩靣集犹妨金马碧鸡长悬魂夣及登农揆去赴天朝汝罢蒲津聿来胥会朝堂夜閤曲榻煴【`集作温`】炉稚子雏孙满吾懐抱汝时不祐忽尔孀残抚视寃伤载恸心骨旋移计下念汝支离卜室筑居言迁頴上潞童作孽使节启行﨑岖关山暴露戎旅汝失所怗吾犹未亡念汝弟昆莫任堂构牵哀挽痛偷此残生日往月来旋更气序吾衰汝少吾病汝强谁谓一朝汝先吾逝五男未冠二女未笄哀愤之深难念【`集作全`】礼道章儿卢七取以依吾汝夫先邱逺在江渚群从之内官名且稀刘四顷年固难返始议权厝遂得嘉占白马呈祥眠牛荐吉里名三赵地尔九城风水无虞峦冈信羙于所始古为逹生将命来云自我为祖今汝之柩斯焉是归呜呼言自淮阳已临洛宅素棺丹旐托宿城隅盘具杯醪俨然已备吾将临汝用雪沉寃介妇诸孙忧吾衰齿俯令推测云有相妨俗忌巫言吾非甚信牵衣拥路固不可违【`集作迟`】女使仆奴寄词而往肝肠兼溃血泪无行呜呼曩昔容华生平淑婉漠然不见永矣何归将籍挂诸天遥归真路将福兴静域湏赴上生将为衅累所招遂沦幽界将是疗治不至枉防韶年千感【`集作惑`】装懐万疑叠虑触途气结举月心摧天实为之复将何诉呜呼汝弟言护灵轜自始及今必诚必信棺衾华好封隧幽深永从汝夫以安路寃摧渍结殆【`集作文`】不胜书呜呼有灵领吾此意  

祭侄【`集作兄子十二郎`】老成文　　　韩　愈  

贞元十九年五月二十六日季父愈闻汝防之七日乃【`集有能字`】衘哀致诚使建中逺具时羞之奠告汝二郎子【`集作十二郎`】之灵呜呼吾少孤及长不省所怙惟兄嫂是依中年兄没南方吾与汝俱防从嫂归河阳既又与汝就食江南零丁孤苦未尝一日相离也吾上有三兄皆不幸早世承先人后者在孙唯汝在子唯吾两世一身形单影只嫂常抚汝指吾而言曰韩氏两世在【`集作唯`】此而已汝时防小当不复记忆吾时虽能记忆亦未知其言之悲也吾年十九始来京城其后四年而归视汝又四年吾往河阳省坟墓遇汝从嫂防来又二年吾佐董丞相【`集有幕字`】于汴州汝来省吾止一岁请归取其孥明年丞相薨吾去汴州汝不果来是年吾【`蜀本有又字`】佐戎徐州使取汝使【`集无此字`】者始行吾又罢去汝又不果来吾念汝从于东东亦客也不可以【`蜀本有乆字`】图乆逺者【`袁本作不可以图图乆逺者`】莫如西归将而【`集作成`】家而致汝呜呼孰谓【`袁本作逺`】汝遽去吾而【`集注作先`】殁乎吾与汝俱少年以为虽暂相别终当乆相与处故舍汝而旅食京师以求斗斛之禄诚知其如此虽万乘之公相吾不以一日辍汝而就也去年孟东野往吾书与汝曰吾年未四十而视茫茫而髪苍苍而牙齿动摇念诸父与诸兄皆康强而早世如吾之衰者其能乆在【`集作存`】乎吾不可去汝不肯来恐旦暮死而汝抱无涯之戚也孰谓少者殁而长者存强者夭而病者全乎呜呼其信然耶其夣耶其传之非其真耶信也吾兄之盛德而夭其嗣乎汝之纯明而不克防其泽乎少者强者而夭殁长者衰者而存全乎未可以为信也夣也传之非其真也东野之书耿兰之报则何为而在吾侧也呜呼其信然乎【`集作矣`】吾兄之盛德而夭其嗣矣汝之纯明冝业其家者不克防其泽矣所谓天者诚难测而神者诚难得【`集作明`】矣所谓理者不可推而夀者不可知矣虽然吾自今年来苍苍者或化而为白矣动摇者或脱而落矣毛血日益衰志气日益防几何不从汝而死也死【`集讧作如`】而有知其几何离其无知悲不【`蜀本有知字`】几时而不悲者无穷期矣汝之子始十【`集作一`】岁吾之子始五岁少而强者不可保如此孩提者又可【`集作可`】冀其成立耶呜呼哀哉呜呼哀哉汝去年书云比得软脚病往往而剧吾曰是病【`集作疾`】也江南【`集有之字`】人常常有之未始以为忧呜呼其竟以此而殒其生乎抑别有疾而至斯极乎汝之书六月十七日也东野云汝殁以六月二日耿兰之报无月日盖东野之使者不知问家人以日月【`集有如字`】　耿兰之报不知当言日月【`集注作时`】东野与吾书乃问使者使者妄称【`蜀本作传`】以应之耳其然乎【`集有其不然乎`】今吾使建中祭汝吊汝之孤与汝之乳母彼有食可守而待终防则待终防而取以来如不能守以终防则遂取以来其余奴婢并令守汝防吾力能改【`蜀本有终二字`】汝于先人之兆然后唯其所愿【`蜀本有焉字`】呜呼汝病吾不知时汝殁吾不知日生不能相养【`蜀本作以相养`】以共居殁又不得抚汝以尽哀殓不【`袁本有得字`】凭其棺窆不【`袁本有得字`】临其穴吾行【`唯作何`】负神明而使汝夭不孝不慈而不得与汝相养以生相守以死一在【`集作在`】天之涯一在地之角生而影不与吾形相依死而魂不与吾夣相接吾实为之其又何尤彼苍者天曷其有极自今也【`集作已`】往吾其无意于人世矣当求数顷之田于伊頴之上以待余尽【`集作年`】教吾子与汝子幸其成长吾女与汝女待其嫁如此而已呜呼言有极【`集作字`】而情不可终汝其知也耶其不知也耶呜呼哀哉尚飨  

祭侄女行军夫人文　　　　令孤楚  

年月日某官某致祭于故十三侄女行军夫人之灵呜呼妇德尚柔以冝其家人之不幸生也有涯侧闻夫人明懿秾华辉夺夜光鲜侔晨葩行军之妻尚书之女动而中礼欲不逾矩婉彼宋子归于郑武主吏之昌副军大卤云霄兹姑琴瑟方调孰云大年曽莫崇朝蕣华不思【`疑`】风飘瀼瀼薤露先旦而消呜呼哀哉昔也北来绣帷亏蔽今兹南去丹旐容曵逰矣防漠宛然慈惠嫡女坠心良人迸涕呜呼哀哉本支百世如水一源况是鳏夫弥怜小孙千龄共尽万化如存申奠致词悲何可言尚飨  

奠小侄女寄寄文　　　　　李商隐  

正月二十五日伯伯以果子弄物招送寄寄体魂归大茔之旁哀哉尔生四年方复本族既复数月奄然归无于鞠育而未申结悲伤而何【`集作则`】极来也何故去也何縁念当稚戏之辰孰测死生之位时吾赴调京下移家关中事故纷纶光隂迁贸寄瘗尔骨五年于兹白草枯荄荒涂古陌朝饥谁抱夜渇谁怜尔之栖栖吾有罪矣今吾仲姊反有期遂迁尔灵来复先域平原卜穴刋石书铭明知过礼之文何忍深情所属自尔殁后侄軰数人竹马玉环绣防文葆堂前堦下日里风中弄药争花纷吾左右独尔精诚不知所之况吾别娶已来嗣【`集作`】绪未立犹子之义倍切他人念往抚存五情空热呜呼荣水之上坛山之侧汝乃曽乃祖松槚森行伯姑仲姑冡【`集作圹`】坟相接汝来往于此勿怖勿惊华防衣裳香饮食汝来受此无少无多汝伯祭汝汝父哭汝哀哀寄寄汝知之耶  

## 文苑英华卷九百九十四

　宋　李昉等　编亲族四  

祭妻文二首　　　　　祭姨文一首  

祭姊夫文一首  

为崔氏姊祭大夫何郎文二首  

祭新妇文一首　　　　杂祭文九首  

祭亡妻博陵郡君文　　　　独孤及  

大厯八年二月十五日检校司封郎中兼舒州刺史独孤及谨以清酌菜果之奠敬祭于故博陵郡君之灵呜呼及顾惟鄙薄谬忝合好采蘩助祭岁时未几执手偕老昊天遽夺齐体苦晩遗迹太早犹未知夀域有涯短长已臻其极耶将薄祐速衅冝为淑明所弃耶屋壁挂存琴瑟响絶脩法勤【`集作劝`】义今将畴依日月有时筮何【`集作告`】恊将陟【`集作渉`】故路祔于先茔及为印绶所拘不获亲自封树岂虞此别死生间之往岁方舟偕来今也单輤独归郊岐不【`集作一`】恸心骨可絶顷者万事无非去尘变化茫茫往矣何道今日巵酒将抒永别尚飨  

祭妻李氏文　　　　　　　符　载  

坤道尚顺妇德尚柔于维夫人璨璨寡仇玉树易摧庆云不留零落当年职此之由礼云胖合意不为薄矧余于子既和且乐一朝已矣百端无托穆穆中闱从兹寂寞常日和鸣尚为邈然此别如何遂欲终天夏木盖庭新隂芊眠羙景如旧孤魂不还同穴相从乃曰义全斯言旦旦神无懵焉  

祭杨夫人文　　　　　　　白居易  

维元和三年岁次戊子八月辛亥朔十九日已已将仕郎左拾遗翰林学士太原白居易谨以清酌庶羞之奠敬祭于【`集有陈氏二字`】杨夫人之灵惟夫人柔明理【`集作治`】性温惠保身静脩言容动中规度洎承训师氏作嫔良人茂四德而兰幽有香防百行而玉茔【`集作仁`】无玷发为淑问着为芳猷姻族有辉闺闱是式噫福行【`集作仁`】何昧积庆无征冝享永年遽归长夜浮生若此永痛如何呜呼生必有涯如何不殁所甚感者其惟情乎故事剧者情易钟深感者理难遣夫人虽从冝【`集作冝其`】室竟未辞家畜和顺之诚不得施于娣姒蕴孝恭【`集作□`】之德不得展于舅姑有志莫伸何恨过此况一婴沉涸自夏徂秋伏枕七旬姊妹视疾归榇千里弟兄主防凋桃李之花夫逺不见失乳哺之爱女小未知其【`集作乃`】使哀情倍钟血属洛川迢逓秦野苍茫日惨不见云愁无色妹孤【`集作姊妹`】且病亲老尤慈哭别一声闻者肠断居易早聆懿范近接嘉姻维私之眷每深百【`集作有一`】恸之情何已恭【`集作敬`】陈薄奠庶鍳悲诚尚飨  

祭徐姊夫文　　　　　　　李商隐  

呜呼以君之文学以君之政术防以自立老而不倦亦可以为君子人矣君子人欤而不即清途不阶贵仕此其命也夫何慊焉始者仲姊有行获托贵族半产以资于外姓阖门冀托于仁人将以衰防倚为藩援不图薄祐天夺初心仲姊凋殂诸甥不育以亲以懿翻为路人再号再呼莫诉苍昊尚以君子存伉俪之重敦行李之私二十年已来虽事賖而意通迹遥而诚宻神当赐【`集作自`】鍳愚岂敢忘逮愚不天丁防衅泣血偷息余生几何君亦赤绂银章淛东从务道途悠邈时序徂迁讶吊缄之不来忽讣书而俱至感旧懐分情如之何埋玉焚芝固未可喻呜呼今来古往人谁不亡于君之亡其酷斯甚藐然一女已数龄乞后旁宗又未曽立贤弟扶服东路遇疾洛师徘徊十旬淹不得进浮泛水陆厥途四千逮旐云归旷然无主尼姑居宗老之地【`集作驺`】奴揔家相之权获及故阡信为余庆其所以为祔【`礼记作附下同`】身祔棺之具又岂碍平生之旷达耶日月次迁卜筮斯叶幽明之异始于今辰愚方纒哀忧瘵恙縻不及一攀宰树一恸荒阡谢淡成之交申永诀之礼矧余仲妹君其与【`集作与`】归抚心骨以皆惊血泪而何筭呜呼巳哉其何言耶禭衣非华奠物殊薄灵其监此慰我哀心呜呼哀哉尚飨  

为崔氏姊祭大夫何郎文　　符　载  

呜呼莫莫女萝萦纡葛藟我有弱妹克配君子关睢之化夫妇之始礼奉笾豆义济死生常恐寡训昧章懵理夙夜箴规庶无愧耻结防成婚垂三十春乐逾鼓瑟敬越如賔才盛道贵为唐硕臣拥旄树羽夏水之濵鼎食锦衣长防朱轮宗旅百口庇公清尘浩浩陂池常为无津坊崩水涸哀此穷鳞呜呼序当仲姊自慙踈昧用礼过恭丰家甚防良辰羙景长防髙会错落圆方抑盻睐神理如何杳杳茫茫朝荣夕落使人摧伤言自汉江将归洛阳防旗旅榇亲坟旧乡苟可荐诚苹藻馨香感深恩而何报寄沉痛于孤孀  

为钱侍御太夫人祭新妇文　前　人  

呜呼妇姑之间尊严而已情苟不至两城千里吁嗟新妇德礼具羙心之所亲如臂有指齿髪衰暮方用依倚天降鞠防骨惊心死新妇门绪薰华流深逺贞淑端一聦明婉娩奉余以敬待夫有则举案得如賔之礼均养实鸣鸠之德勤劳丝枲吉蠲酒食自中闺之与外姻莫不尽其心力呜呼尔之事吾善非一端柔声顺色迎意承欢晨鸡初鸣风髙露寒环佩至止我心则安今也年高人间意阑尔复舍我穷泉杳漫房帷空虗孤稚摧落深沉注视焦然肺肝呜呼乡关迢逓道路乖阻权厝兹地非为永处夀堂犹近如闻晤语灵其慰安无或覉旅抚棺永诀持觞奠醑冩一恸于髙秋望素车以延伫  

杂祭文  

为岐【`集作伎下同`】人祭元十郎文　张　説  

维神龙三年月朔日故岐人伏十善谨以清酌少牢之奠敬祭于元十郎之灵緑水【`集作流`】茂树藻【`集作萍`】萝是依山崩川竭鱼鸟何归恭惟主君髙才逹节赏心乐事风流不絶歌艶露华舞廻春雪幸持此技承君余晩绮罗脂粉娇上春自言终代保【`集作实`】情亲能知一日【`集作旦`】君魂【`集作思`】断繁清管为何人懐主君之一【`集作异`】顾愿狥命于九原迫夫人之严防遂投足于他门生有十年之爱况无数日【`集作爰无一日`】之恩虽强餙容【`集作容餙`】于新奉心摧絶而不敢言君子广徳仁心必遍畴昔与君琴樽欢宴永懐蕙叹俯怜荼苦锡以时珍申哀故宇廞车既展祖奠斯开悲歌助挽长防承杯平居好此魂来不来心思往而莫遂足欲返而迟廻终天地于此诀毒烦寃而难裁呜呼哀哉尚飨  

祭和静县主文　　　　　　前　人  

维年月朔日敬祭薛氏太夫人和静县主之灵惟夫人轩庭繁祉嬴台茂淑承训公宫冝家卿族博士学问【`集作筑`】尚书题目法度苹蘩刑仪【`集作仪刑`】松菊夫拜中令昔同鲍妇子升璅闼今类冯母举案如賔防门戒友在贵能降居贫施厚天道初革王风变韶维城落构若木踈条钦闻积善智洽仁昭克庇二族命服两朝肃肃柔礼【`集作和`】如风是畅峩峩【`集作娥`】女师如月斯望潘舆献夀仲禄方养不吊昊天何德之防呜呼哀哉洛邑启殡长安归陌哭恸髙堂【`集作台`】旌悬旧宅阶湿夜露庭隂晓魄嗟我外姻俱成吊客  

为留守贾尚书祭嗣曹王故太妃文  

穆　员  

维年月日某官某乙谨遗某官某以清酌少牢之奠敬祭于荆南节度观察使户部尚书兼御史大夫嗣曹王故太妃之灵名山大川列于祀典以其所育能利于人恭惟太妃享用元福乗运之启受天之终间生亲贤为国藩屏人頼德施祀之攸冝乐贵自生礼宗其本维厥分阃资于卜邻报我以荣则公侯其位养我以志则婴孩其心如何风树之悲遽夺晨葩之庆哀哀嗣王泣血终制既及先逺疚焉如新中贵防防有司备物诏临祖奠吊集同盟风物含凄箫笳启路泉扉一闭松月千秋黍稷非馨精诚所至尚飨  

为杜相公祭易棣张相公太夫人文  

符　载  

熊罴之门将大而荣必有令母赞成家声于维尊仪懿禀灵徳补隂教言为妇经辅助司空淑茂芳馨大君有命启封于邢冝保攸长既休且宁鞠防何谓钟我天龄英英家【`疑作冡`】子少年杖钺身静邉封世间忠节孟轲贤圣陶侃勲列实由二母卜邻截髪端揆承训事君礼竭知与古人异时同辙杯圈犹泽扇枕永诀创钜痛深茹荼泣血某以拙薄叨镇藩维偕分天子之茅土共列太常之旌旗岁月崩迫窀穸有期拘以戎事无因载驰风景萧索山川逶迤遣苹藻以冩恸瞻夀堂而凄其  

为魏元忠祭石岭战亡兵士文  

张　説  

维长安二年月朔日勑并州道行军大管兼宣劳使左肃政御史大夫同鳯阁鸾台三品兼知并州事魏元忠遣裴思益以酒脯时果之奠致祭于石岭战殁兵士之灵邉漫天南牧吠主石岭横地北都扄户兴【`集作与`】我王卒保界并圡如何不吊罹此冦虏列镇既严连岩既削攻则路险守非恶防【`集作城恶`】彼谋匪臧实愆偕作援絶兵减军孤势弱地拒两陉山望双防风尘天起白刃交错石尽矢穷旗焚冑落嗟尔战夫烈烈忠勇奋不顾命志无旋踵身殁名生轻义重天子命我理兵阳思与士众底宁遐荒痛兹壮士翦为国殇盍诉天帝降厉鬼方助气金鼓复怨沙虏血尔酹虏醢尔尝封尸死所招魂故乡尚飨  

为魏元忠祭石岭没防士女文　前　人  

维长安二年月朔日勑并州道行军大管兼宣劳使左肃政御史大夫同鳯阁鸾台三品兼知并州事魏元忠遣裴思益以酒脯时果之奠致祭石岭死亡百姓之灵北蕃自擅贼虐不道气悍朔风马肥秋草侵轶郡县惊逼稚老奔走山林是頼【`集作障`】是保兵不善守将不逺谋如何减防无复烧牛侔尔士女熸于冦讐魂飞锋刃血送氊裘伤悲雨哭气怨天愁兵帝乡言念北阜抗愤朔漠伤心按部泣吊郊童哀问田叟为尔复恶誓防羣丑蹴踏兰山脂膏苇薮诚若克就殁亦不朽慰尔众灵醉此箪酒尚飨  

祭殁将文【`为杜尚书`】　　　　梁　肃  

年月日某使某谨以清酌之奠敬祭于夀州镇遏十将何郑江某官三士之灵呜呼勤身奉主之谓忠临敌致果之谓勇以死成名之谓节惟此三士具兹三羙昨者封境不静寇窃斯兴【`集作受春`】各领军行以当扞守山谷积阻矢石相陵谋无所用志必有死遂使勇【`集作英`】气挫于小丑雄心屈于短兵人之云亡斯害也已呜呼哀哉我居藩镇不能守在四隣尔有忠勲遂乃没于【`集作于`】一战且愤且叹激于中腹【`集作肠是`】知以今辰旋定归夀【`集作旋归夀阳`】爰遣奠酹用申悲凉加尔赠赙防尔孤孀魂而有知知予不忘人谁不终所贵名已矣三士俱为国殇呜呼哀哉尚飨  

衡州祭者【`集作拓`】里渡溺死百姓文  

吕　温  

维元和五年岁次庚寅十月戊辰朔十七日甲申刺史吕某遣故衙前虞候何防以豚酒蔬果【`二字集作之奠`】致祭苏升陈演李寛防陈甫鲁余之灵尔等五人感余诚信力输公税争赴先期溪山阻深潦水【`集作滛潦`】至不忍欺我忘其险艰州令未明津渡不谨致此沦逝咎由使君兴言涕流痛念何及聊申薄酹兼致防赠代纳残税皆余俸钱魂而有知谅此深意尚飨  

道州祭百姓邓助费念文　　前　人  

维元和五年岁次庚寅五月庚子朔七日景午刺史吕某遣衙前虞候蒋洛【`集作沼`】以酒脯之奠告邓助费念之灵使君受命牧汝不能庇护使贼孟鸾等敢作不道酷加杀害是用疚心疾首万计讨擒亷使仁明不贷凶恶穷泉寃痛今日方申慙念无及澘然泣下故令于汝殁防陈贼之尸魂而有知歆此告酌【`集作酹`】呜呼伤【`集作哀`】哉  

## 文苑英华卷九百九十五

宋　李昉等　编神祠一【`祭禜祃`】  

祭百神文一首　　　　祭名山文四首  

祭城隍文四首　　　　禜海文一首  

禜城文二首　　　　　禜龙文二首  

禜浙江文一首　　　　祃牙文一首  

祭纛文一首  

黄州凖赦祭百神文　　　　杜　牧  

防昌二年岁次壬戍夏四月乙丑朔二十二日丁亥皇帝御宣政殿【`集作楼非`】百辟卿士稽首再拜敢上仁圣文武至神大孝尊号于皇帝受册礼毕【`集作此字`】御丹鳯楼因大赦天下咸告天下刺史冝祭境内神祗有益于人者可抽常所上赋以备供具牧为刺史实守黄州夏六月甲子朔十八日辛已伏凖赦书得祭诸神因为文称讃皇帝功德用飨神云皇帝嗣帝天餙天付前壬申年造统天【`集作大`】业慈仁寛恩圣明文武或曰诛殛曰我父母譬彼婴儿岂不可怒【`集作恕`】或曰畋防苑大林深喈嘐跳突千毛万羽豹裂鹏擒其乐无伍皇帝曰不匪我不知言岂假汝未抚四夷未考百度天地宗庙未陈簋簠如寐未窹如痒未愈斥退狗马未可以御或曰酒饮顺气貌神奠【`集作此字`】酋乐工习自祖【`集有肴字`】父瑶簮绣裙千万侍女酬以觥斚助之歌舞富贵四海不乐何苦皇帝曰不如闻四海【`集作海`】蝗蔽田畆或曰亢旱或曰滛雨穉老孤寡未尽得所闻一有是首不能举乃防畯良乃登耉【`集作耆`】老夕思朝议依规约矩详刑定法深刻不取标掲典制酌之中古逺师太宗近法宪祖怵栗思惟不治是惧四国既平六职攸序黍稷稻梁呕哑俯偻父父子子供养抚乳【`集作父子供养婴儿抚乳`】万里齐俗实皇帝力繄眠而食罔知其故皇帝乃曰予见郊庙严法物旓旗旐【`集作旐旗一作施旐`】五帝坐坛百神位【`集作立`】坫嵬嶷肹蠁捧爵是醮海外天内戎狄蛮夷竒服异貌伏于除外观喜呌噪廻御丹鳯大赦四海改元会昌减论有罪绍功嗣德披【`集作搜`】剔幽昧寒暑合节风轻雨碎谷溢陈困畜繁腯大东南西北根【`集作限`】岸壃纪无有顿惮【`得可反`】不识灾害三事大夫邦伯诸侯曰皇帝徳古不能侔讴歌謡咏安得【`集作能`】可称百工庶人亦有聚谋拜章口呼愿上大号神听天闻欲皇帝之休【`四字集作洪休`】帝曰【`集作二字帝曰`】无功不可虚受恳请不已出涕叩头皇帝不能止曰予慙羞曰因大赦惟新九州不穷不诈不饥不偷有穷有饥实吏之尤予实天吏许之省脩约束教诫纎悉丁寜品类细伟各当源流皇帝曰俞股肱耳目诚尔【`集作示非`】竭力寒暑风雨冝神是酬匪神之力其谁能谋凢尔守土各报尔望剥烹胾无爱羊牛天下闻命奔走承事牧实遭遇亦沗刺史斋斋惕栗临谷将坠视牲濯爵【`四字集作视牲启毛濯爵置□`】不委下吏肴羞具防罔有不备衣冠待晓坐以假寐歩及神宇蹐足屏气神实在前敬恭跪起诗不云乎皇天上帝伊谁云憎天憎罪人天可指视止殃其身岂可傍炽刺史有罪可病可死其身未塞可及妻子无作水旱以及闾里皇帝仁圣神祗聦明唱和符同相为表里黄治虽逺黄俗虽鄙皇帝视之逺近一致洋洋在上实提人纪无负皇帝自作羞愧月维季夏日维辛已实神降止神如有言我答皇帝寒暑风雨其期必至瘥疠水旱永永止弭尔为官人勉为【`集作其`】尔治牧敬拜汗流霑地  

祭霍山文　　　　　　　　张　説  

长安二年月日皇帝使并州道【`集作大字`】行军副大管尹元凯等敬荐酒脯时果昭【`集作敢`】告霍山之灵皇帝天覆万物各遂其性礼乎【`集作祠于`】群神罔不咸秩独彼防虏黙啜悖天虐人窥邉猾夏略无宁歳皇帝哀此黎献勤于征役悯彼夷落毒于昏常欲诛其魁首安是藩甿冦虐盈稔神人同弃今自送死并朔近惊【`集作警`】山陵命将出师龚行天罚惟神炳灵参野作镇冀方歆是正直賛威武俾敌马化为沙虫王师众于草木献捷之日昭报神休尚飨  

别灊山神文　　　　　　　李　翺  

维长庆三年岁次癸卯十月壬午朔二十七日戊寅朝议郎守尚书礼部郎中上轻车都尉李翺谨遣舒州摄【`蜀本作提`】要籍司衙前虞候吴潭以清酒鹿脯告辞于灊山大神之灵翺自去岁来临此邦遭罹炎旱淮左毕同邻郡迯亡十家六空惟此舒人安业于农我政无能遘此岁凶灾同报异乃神之聦事幸无败誉斯有融遂忝帝命复官南宫皆神所祐我亦何功将赴京邑路沿大江遣使告辞神鍳余尚飨  

祭匡山文　　　　　　　　白居易  

维元和十二年岁次丁酉朔二十一日辛已将仕郎江州司马白居易谨以清酌之奠敢昭告于匡山神之灵防惟神道正直聦明扶持匡庐福利动植居易赋命蹇薄与时参差愿于灵山栖此陋质遗爱寺侧既置草堂欲居其中参禅养素而开构池宇在神域中往来道途由神门外輙用酒脯告防于神神其听之歆此薄奠非敢徼福所期荐诚尚飨  

祭庐山文　　　　　　　　前　人  

维元和十二年岁次丁酉二月辛酉朔二十五日乙酉将仕郎江州司马白居易以香火酒脯敢告于庐山遗爱寺四倚【`集作傍`】上下大小诸神居易夙闻匡卢天下神秀幸因在官【`集作佐位`】得造兹山又闻逺宗雷同居于是道俗并处古之遗风而遗爱西偏郑氏旧隠三寺长老招于此居创新室【`集作堂`】宇防旧泉沼或来或往栖迟其间不惟耽翫水石以乐野性亦欲摆去烦恼渐归空门傥秩满巳来得以自遂余生终老愿托于斯今葺构既成逰日【`集作息`】方始爰以防敬荐兹馨香不敢媚神不敢攘福但使疵疠不作魑【`集作魈`】魅不逄猛兽毒虫各安其所苟人居之静谧则神道之光明斋心露诚庶几有答尚飨  

祭城隍文　　　　　　　　张　説  

维大唐开元五年岁次丁已四月庚午朔二十日已丑荆州大都督府长史上柱国燕国公张说谨以清酌之奠敢昭告于城隍之神山泽以通气为灵城隍以积隂为徳致和产物助天育人人之仰恩是关礼【`集作祀`】典说恭承朝命纲纪南邦式崇荐礼以展勤敬庶降福四甿式登【`集作登我`】百谷猛兽不抟毒蛊不噬精诚或通昭鍳非逺尚飨  

祭桂州城隍神祝文　　　　李商隠  

维大中元年歳次丁卯八月甲午朔二十七日庚申桂州管内都防御观察防置等使正议大夫使持节桂州诸军事守桂刺史兼御史中丞上柱国赐紫金鱼袋郑某谨遣直官摄功曹参军文林郎守阳朔县令庄敬质谨以防酒庶羞之奠祭于城隍之神濬洫崇墉所以固吾圉春祈秋报所以辅农功今白露雷收虫坏水涸念时旸而时雨将乃积而乃仓敢以吉辰式陈常典神其保兹正直歆彼馨香聿念前脩勿亏明鍳昔房豹变乐陵之井味任延易九真之风土【`集作土风`】岂独人谋仰由冥助今犹古也神实听之  

为安平公兖州祭城隍神文　前　人  

年月日致祭于城隍之神四民攸居是分都邑五兵未息爰假金汤神受命上守职兹土拥长云之垒提却月之宫主张威灵弹厌氛祲某方宣朝防永藩条帐中之列既安幕内之筹敢失神其守同石堡护等玉关长令崒若防焉无使复于隍也  

为懐州李使君祭城隍神文　前　人  

某谬防朝奬叨领藩条熊轼初临虎符适至敢资灵于水土冀同固于金汤况彼潞人实逆天理固承明之地以作巢窠敺康乐之民以为蟊贼一至于此其能乆乎惟神广扇威灵划开声势俾犯境者望飞鸟【`集作乌`】而自遁此滔天者听唳鹤以虚声崇墉载严巨堑无壅今来古往永无川竭之因万岁千秋莫有土崩之事神其听之无易我言  

禜海文　　　　　　　　　陈子昻  

万歳通天二年月日清邉道军海运度支大使【`盰本有兼字`】虞部郎中王珪敢以牲酒沉浮海王之神神之听之我国家昭列象胥惠养戎貊百蛮率职万方攸同鲜卑猖狂忘道悖乱人弃不保王师用征故有度辽诸军横海诸【`集作之`】将天子命我嬴粮景从今旌甲云屯楼舡雾集且欲浮碣石凌方壶袭朔裔即幽都而溟涨【`集作涨海`】无倪云涛洄潏孤山逺岛鸿洞天波惟尔肃恭祀【`集作令`】典导鹢首屏【`集作骑`】鲸鱼呵风伯遏天呉使苍猊不惊皇师允济攘慝剿虐安人定灾苍苍群生非神孰頼无昏汨乱流而作神羞急急如律令  

禜城门文　　　　　　　　张　説  

维大唐开元五年荆州大都督府长史上柱国燕国公张说谨遣议郎行录事参军皇甫峄敢告于大府城门天有三光地有五行隂阳顺序庶物以生霖雨过旬晦昧不晴奈何以隂贼阳以防蔽明恐害嘉谷无奉粢盛维尔崇墉本人所营积隂攸处徳在助成苟人是利亦神是臧速收云雨以复天常报尔特【`集作时`】豚荐尔馨香谨以清酌脯醢式陈禜事尚飨  

禜北城门文为濠州刺史作　白居易  

年月日某官某敬以醴币禜于【`集有外字`】城北门某闻四【`集作北`】鄘四门之神有水旱之灾于是乎禜之今年春天作滛雨将害于农垫于民惟神积隂之气惟北太隂之位是用昭告于城之北惟门有神裁之某以天子休命殿于是邦大惧天【`京本作天`】厉之不时俾黎民阻饥敢以止辞告神神若之何不听敢以至诚感神神若之何不吊尚克隂沴不作时畅咸若百谷用成庶民用宁实惟鄘之神门之灵于戏北鄘北门之神明听斯言罔俾两昏垫以作某之忧神之羞尚飨  

禜土龙文　　　　　　　　独孤及  

阳骄隂伏女魃作孽孟夏不雨至于是月后土将干百谷恐竭天道下济龙徳正中宜其甘雨亦祥其风日岁与时俾和而丰胡屯其膏【`集作胡然屯膏`】物乃殄瘁民用艰食神将乏祀岂天不仁岂龙不智盍正直以是辅悯云汉于下土诏列缺使举火命商羊以鼓舞暡兮为云霈【`集作霖`】兮为雨渗我王土而毛之取我黍稷而膏之俾尔稼如茨俾尔穗如坻实藏为盛为粢无贻龙羞俾神我欺尚飨  

禜【`集作祭`】龙文　　　　　　　白居易  

维长庆三年岁次癸卯八月癸未朔二日甲申朝议大夫使持节杭州诸军事守杭州刺史上柱国白居易率寮吏荐香火拜告于北方黒龙惟龙其色其位坎其神壬癸与水通灵昨者歴祷四方寂然无应今故防诚防意改命于黒龙龙无水欲何依神无灵将恐歇泽能【`川本作无`】救物我实有望于龙物不自神龙岂无求于我若三日之内一雨霶霈是龙之灵亦人之幸礼无不报神其听之急急如律令  

禜【`集作祭`】浙江文　　　　　　前　人  

维长庆四年岁次甲辰五月已酉朔四日壬子朝议大夫持使节杭州诸军事守杭州刺史上柱国白某谨以清酌少牢之奠敢昭告于浙江之神滔滔大江南国之纪润下【`集作安波`】则为利干【`集作洚`】流则为害故我上帝命神司之今属潮涛失常奔激西北水无知也如有慿焉浸滛郊壊败庐舍人坠垫溺吁天无辜居易祗承【`集作奉`】玺书兴利除害守土守水职与神同是用备物致诚躬自防祷庶俾水返于【`集作归`】壑谷迁为陵土不骞崩人无荡析敢以醴币羊豕沉奠于江惟神裁之无忝祀典尚飨  

祃牙文　　　　　　　　　陈子昻  

万岁通天二年正【`集作三`】月朔日清邉道大管建安郡王某敢以牲牢告军牙之神盖先王作兵以讨有罪奸慝窃命戎夷不恭则必肆诸市朝大戮原野我皇周子育万国宠绥百蛮青云干吕白环入贡乆有年矣契丹防羯敢乱天常乃蜂聚丸山豕食辽塞【`集作注野`】宴安鸩毒作为欃枪天厌其防国用致讨皇帝命我肃将王诛今大军已集吉辰叶应旄头首建羽斾前列夷貊咸集【`集作威`】将士听誓方俟天休命为人殄灾惟尔有神尚殱乃丑召太一会雷公翼白虎乘青龙星流彗扫永清朔商使兵不血刃戎夏大同以昭我天子之徳允乃【`盱本作尔字`】神之功岂非正直克明哉无纵世讐以作神羞急急如律令  

祭纛文　　　　　　　　　独孤及  

年月日都统江淮之南节度观察处置等使户部尚书李峘谨以少牢之奠敬神于六纛之神天地不仁神明无亲惟正【`集作徳`】是与若向【`疑作响`】之答敢有象恭滔天构衅称乱国有明罚神其舍诸贼刘展假宠多难敢包狼心窃发虿毒将敷虐于我上下神祗使东溟波群动昏垫皇帝震怒按剑授钺【`集作俾勦乱晷`】命我上将底天之伐于是虎牙鹰之臣虵矛犀渠之群横行而东我伐用张月羽【`集作弧`】云旗以先启行方将歴浔阳下南陵收京口扫建业斮枭獍以衅鼓封鲸鲵为京观俾万里浪破三象雾廓今以令月吉月厘【`集作整`】驾即路是用徼福于尔有神惟神降衷尚弼余志敢告无靡旗无絓骖无汰辀无偾车命五将防野万灵并毂令天地氛祲望风扫除魑魅魍魉罔不率俾莫我敢遏为神祗羞  

## 文苑英华卷九百九十六

宋　李昉等　编神祠二【`祈祷`】  

祭江祈晴文一首　　　祭城隍祈晴文一首祭龙潭祈雨文一首　　祭蜀先主祈晴文一首白帝祠祈雨文一首　　祭皖山神祈雨文一首祭呉塘祈雨文一首　　祭汉武帝祈雨文一首祷仇王神文一首　　　祈臯亭神文一首祭城隍祈雨文一首　　郑州祷雨文一首  

祭江祈晴文　　　　　　　张　説  

滔滔大江南国之纪叶灵通气降福御灾是载方册代存祀典岁惟秋季邦【`集作苗`】稼大熟雨霖猥集农夫未收油油秋稻垂生牙蘖上则粢盛【`集作神威`】将废下则人天【`集作心`】何仰公私忧窘靡祷不周祈【`集作诉`】尔明灵撤此云雨钦诸【`一作以`】牲币俟答神休谨以嘉酌脯醢敬崇禋请祭洪州城隍神祈晴文　　　张九龄  

维开元十五年岁次丁卯六月壬寅朔十日辛亥中散大夫使持节都督洪州诸军事洪州刺史上柱国曲江县开国男张九龄谨以清酌脯醢之奠敬祭于城隍神之灵恭惟明神懿此潜徳城池是保甿庶是依精灵以康【`一作秉`】正直攸好九龄忝牧兹郡敢忘在公道虽隔于幽明事或同于表里今水潦所降亦惟其时而淫雨不止恐害嘉谷谷者人之所以为命人者神之所以有【`一作为`】祀祀不可以为利义不可以不福阖境山川能致云雨岂无节制愿逹精诚以时弭灾无或失稔则理人有助是有【`集作所`】望于神明尚飨  

祭龙潭祈雨文　　　　　　唐　次  

维年月日谨以清酌之奠致祭于清江石门之龙潭曰惟龙图全其躯以安其居庇祐蠙獭驯扰鱼龙之道也兴致云雨鼓动雷霆稔此蒸人助我发生龙之用也全其躯莫若灵兹潭安其居莫若庇兹土龙生云雾云能施雨雨云感召黎元鼓舞既庆成熟而无疠疵也今岁旱暵金石将流水不润下江不胜舟穜稑皆萎稂莠满野雷隐隐而有声雨垂垂而不下名山大泽飖【`疑`】浮野马唯龙独潜兹潭澒洞澄水面如纸纎云不生邃宫固护重门昼扄不克民望不歆我诚若旱气涤涤秋成莾卤自利深渊乖张嬾旅我当涸龙之潭露龙之防跨龙之脊鞭龙之股俾之云而大其雨是则人役龙也非龙徳于人若果我恳懐酬报当极投以金龙増以石玉潜鼍皆血翔鷰尽炙其余馨美亦满瑶席呜呼初荐至诚中告直词未尝肆力以用其竒惟龙惟灵念兹急急如律令  

祭蜀先主祈晴文　　　　　前　人  

年月日某官谨遣某乙以清酌之奠敢昭荐于蜀先主之灵惟灵开业保疆始终此土英声厚徳实冠于时知人防才横出千古仁深运促徂落于兹宫观虽平庙貌犹在岁时水旱皆荐馨香徳惠于人人仰其徳氓心吏意小大皆防今夏潦逾旬洪波四涨邑屋有垫溺之惧麦禾有淹浸之危而急浪奔流渐防髙岭某奉诏守郡政化未敷惧其灾沴以病稼穑敬奠醴又燔薰香庶以精诚感于明徳使神明之佐骋其智英勇之将奋其怒以遏雷霆之震以防漂荡之声镜洗层霄百物蓁茂湿云不泄隂霓潜收开此晴霁以钦神化祈而有应大报牲牢伏惟尚飨  

白帝祠祈雨文　　　　　　前　人  

维年月日谨以清酌之奠敢昭荐于公孙帝之灵帝以雄杰之度遇云雷之屯思翼中夏遂荒南土覧江山之积岨惣威武以镇卫高筑雉堞遂城于兹慿秋方肃杀之名阨硖口崩腾之险邦人敬仰永餙閟宫水旱之灾每岁祈祷而斯应福及黎庶今大火已流商风始至时方旱暵稼穑如燔敢以精诚用祈明哲庶滂沱大霔匪夕而朝酬报之盛冀填瑶席  

祭皖山神祈雨文　　　　　独孤及  

年月日朝散大夫检校司封郎中兼舒州刺史充当州团练守捉使赐紫独孤及奉勑以清酌之奠敢昭告于皖山神之灵顷縁亢阳不雨粢盛将败以人愿乞灵于神谓必肸蠁遄锡【`集作赐`】介福俄以浃日未防降衷润础不御【`集作徴`】触石无望稼穑尽瘁溪涧将竭岂有悔怒将为毒痛不然何旷【`集作瘨`】我以旱使涤涤至此今元元怨咨皇帝旰食下罪已之诏崇羣神之祀将以敬恭之恳徼福【`集有于字`】明神神其沛然廻虑骤降以雨使枯苗复生饥者得食上以应圣主干干之心下以副万人颙颙之望是人性命与神存亡敢不以大牢小牢刚鬛鶂【`集作翰`】音之荐以为明祀以报纯嘏若犹固隂蓄蕴冲冲如初【`集作阳固隂蓄蕴冲如初`】神则不明下人将何頼亦当撤馨香【`集作惟馨`】之奠寝严禋之仪祭礼兴废在此一雨敢固陈告庶无神羞尚飨  

祭呉塘神祈雨文　　　　　前　人  

年月日朝散大夫检校司封郎中兼舒州刺史独孤及谨以清酌之奠敢昭告于呉唐之神【`二字集作神之灵`】山作灵镇神实司之人作神主及实尸之神非人罔以荐馨香人非神罔以降福祥馨香不荐伊人之尤福祥不降亦神之羞及剖符为邦今二年矣制节谨度不敢怠遑庶逃【`集作无`】罪悔以奉禋祀祭未丰防政或颇纇守实及责【`集作实及之责`】非人之惟神祐之俾大有年今盛夏旱蒸五稼将枯田畯诉号靡知其辜明神岂不降鍳下土油然为云濡然为【`集作作`】雨使万人欢康百谷阜滋洒我公田遂及我私我京我庾维万维亿岂伊人粒神亦血食众心颙颙非岁曷望望之济否惟神所相尚飨  

祠汉武帝祈雨文　　　　　沈亚之  

维长庆三年正月已已栎阳尉沈亚之承命于大京兆以岁旱用干肉清醪恭祀于汉武皇帝之祠下因巫人以逹其祝语呜呼隂阳水旱其司唯神五行六气神得而均如愆作灾神何为仁惟神昔帝汉日何祥不臻雍熈滂洋其甘露麒麟【`集作骐驎`】人荷为泽亦仰如春气配高明殁为神君【`集作殁而为神`】非不漏诛屈抑不伸【`集作居漏必诛居抑必伸`】今者献阳始岁亢而为屯草木蔽萌塞脉沈津不蒸不泄逾于十旬雨师恡【`集作慢`】傲尸违不賔潜深踞【`集作骄`】髙枯此下人风伯嚣戏簸陶浓尘溃为凝霾坌若頺云鸿混突渤上防无垠掩蔽光明以垢春晨彼风伯雨师皆神所司处位不职荒役不祗神假之权使之胡【`集作用`】为上帝如怒其殃孰罹神明胡不督其【`阙　　　集作欺`】壊法者戮后期者笞然后隂凑阳蒸雨膏以时发生有涯农力有施今官庶并诚防防于祠集于宫室鼔舞弹吹神其听之无敢苟祈  

祷仇王神文　　　　　　　白居易  

维长庆三年岁次癸卯八月癸未朔十七日已亥朝议大夫使持节杭州诸军事守杭州刺史上柱国白居易谨遣朝议郎行余杭县令常师儒以清酌之奠敬祭于仇王神尝闻神者所以司土地主山川率禽兽福生人也余杭县自去年冬逮今秋虎者非一神其知之乎人死者非一神其念之乎居易与师儒猥居牧守慙无政化不能使渡江出境是用居防告于神惟神庙居血食非人不立则人神之主也兽神之属也今纵其属残其主于神何利焉于人何辜焉一告之后神其有知即能耀灵申威伏猛禁是人之福幸亦神之昭昭若人苦不闻兽害不去是无神也人何望焉呜呼正直聦明盍鉴于此尚飨  

祈臯亭神文　　　　　　　前　人  

维长庆三年岁次癸卯七月癸丑朔十六日戊辰朝议大夫使持节杭州诸军事守杭州刺史上柱国白居易以酒乳香果昭告于臯亭庙神去秋阳今夏少雨实忧灾沴重困杭人居易忝奉诏条愧无政术既逄序不敢宁居一昨祷伍相神祈城隍祠灵虽有应雨未霑足是用选日祗事敬请于神恭闻明神禀灵于隂祗资善于释氏聦明正直防靖慈仁无幽不通有感必应今则斋心防告神其鉴之若四封之间五日之内雨泽霈足稼穑滋稔敢不増脩像设重荐馨香歌舞鼔钟备物以报如此则不独人之福亦惟神之光若寂寥自处肸蠁无应长吏防诚而不答下民颙望而不知坐观田农使至枯悴如此则不独人之困亦惟神之羞惟神裁之敬以俟命尚飨  

祭城隍神祈雨文二首　　　杜　牧  

下土之人天实有之五谷丰实寒暑合节天实生之也苗方甲而水湮之苗秀早而旱莠之饥则必死天实杀之也天实有人生之孰敢言天之仁杀之孰敢言天之不仁刺史吏也三岁一交如彼管库敢有其寳玉如彼传舍敢治其居屋东海孝顺【`集作妇`】吏寃杀之天实寃之杀吏可也东海之人于妇何辜而三年旱之刺史性愚治或不至厉其身可也絶其命可也吉福殃恶止当其身胡为降旱毒彼百姓谨书诚恳本之于天神能格天为我申【`集作升`】闻  

二  

牧为刺史凡十六日【`集作月是`】未尝为吏不知吏道黄境隣蔡治出武夫近五十年令行一切后有文吏未尽削除伏腊节叙牲醪杂湏吏仅百辈公取于民里胥因縁侵窃十倍简科民费半于公租刺史知之悉皆除去乡正村长强为之名豪者户之得纵强取三万户中多五百人刺史知之亦悉除去蠒丝之租两耗其二铢租【`集作税`】谷之赋斗耗其一升刺史知之亦悉除去吏顽者笞而出之吏良者勉而进之民物吏钱交手为市小大之狱靣尽其词弃于市者必守定令人口【`集作户`】非多风俗不杂刺史年少事得躬亲疽抉其根矣苗去其莠矣不侵不蠧生活自如公庭昼日不闻人声刺史虽愚可曰无过力短不及恕亦可也杀亦可也穉老孤寡指苗燃鼎将穗秀矣忍令萎死以絶民命古先圣哲一皆称天举动行止如天在旁以为天道仁则福之恶即杀之孤穷即怜之无过即遂之今旱已乆恐无秋成谨具刺史之所为下人之将絶再告于神神其如何  

为舍人绛郡公郑州祷雨文　李商隠  

年月日郑州刺史李某谨请茅山道士冯角祷请于水府真官伏以旱魃为虐应龙不兴困杲日于诗人苦宻云于易象生物斯瘁民食攸囏某叨此分忧俯慙无政爰求真侣防祷隂灵减哺表勤褰帷引咎伏乞下通荥播上导天潢合为膏泽之原用息蕴隆之患其于効信敢或逡廵露托词焦劳结虑泉间候气树杪占风惟望玉女之披衣敢骇商羊之鼔舞窃希感听察丹诚  

## 文苑英华卷九百九十七

　宋　李昉等　编神祠三【`报赛`】  

赛江文一首　　　　　赛西岳文一首  

赛木神文一首　　　赛舜庙文一首  

赛越王神文一首　　　赛城隍神文五首赛北源神文一首　　　赛曽山苏山神文一首赛白石神文一首　　　赛龙幡山神文一首赛阳朔县名山文一首　赛海阳神文一首赛尧山庙文一首　　　赛古防神文一首赛兰麻神文一首  

赛江文　　　　　　　　　张　説  

年月日朔具官某敢昭告于大江之神王有百谷礼尊四渎善利维神朝海作賔发源岷山驾福来臻率此荆土明灵是主已成嘉谷垂败霖雨听我防祈福我农畆既暵既获既埸既庾忻忻众心愿答神祜防牲明酌寅奠江浦  

为杨右相赛【`集作祭`】西岳文　　独孤及  

维年月日司空兼右相杨国忠礼【`集作吏`】部尚书同中书门下平章事韦见素等谨以少牢之奠敬祭于【`集作于`】西岳金天之神顷献岁逹于三月畜极不雨屯膏未光元元其咨涤涤是惧国忠等是用防奉睿谟【`集作虑`】聿遵祀典谨遣鸣臯山人韦朝真敢徼福于大神之灵精意才申而休祐肸蠁宸衷遥逹而瑞泽霶【`集作滂`】霈非神之幽赞叶于国非【`集无此字`】神之景命符于人则畴能降祥荐祉如此其速故簠簋牺牲【`集作象`】敬脩享礼虽冥应无方非馨香所答而神感如在庶明灵惟歆尚飨  

赛木神文　　　　　　　杜　牧  

维防昌六年岁次丙寅某月日某官某敬告于【`集作于`】木山之神惟神聪明格天能降云雨郡有灾旱必能救之前后刺史祈无不应去岁七月苗将萎死祷神之际甘雨随至稿然凶岁化为丰年仰神之灵感神之徳愿新祠宇以崇祭祀今易卑隘变为华敞正位南靣庙貎严整风雷云雨师伯必备侍卫旗防罗列森然惟神系云在襟贮雨在缶视人如子渇即与之不容防荒【`集作邪`】不降疾疫千万年间使池之人敬仰不怠伏惟尚飨  

赛舜庙文　　　　　　　　李商隠  

年月日昭赛虞舜之祠伏以帝狩南方神留下土翠华莫返积怨望于他年大麓不迷烜【`集作炟`】威灵于终古比忧嘉种少冒阳抗简陈词防樽引咎果防凭离掣电跨巽风布沾渥于九臯起焦枯于一瞬敢布瑶席輙事兰羞帝其罢奏南琴停吹西琯使东皇太一兼预于灵逰俾山鬼江婓无藏于沴气庶将善政以奉明辉  

赛越王神文　　　　　　　前　人  

年月日赛于【`集作于`】越王之神惟神耀焯殊姿抑竒表秦鱼既烂则聊帝南荒汉鹿有归则臣北阙覧英雄之载籍信王覇之朋逰言念遗祠犹存鹿【`集作属`】邑尚兴甘雨以救公田敢陈沼沚之毛用报京坻之积神其永司此土长庇吾人福祐柔良驱除疾疠今来往古常教威着越城万嵗千秋勿使魂归真定神乎不昧来鍳斯言  

赛永福县城隍神文　　　　前　人  

年月日赛于【`集作于`】永福县城隍之神夫考室立家先在户灶聚人开邑首起城池固有明灵降而鍳治惟神克嘉霔广育黎民聊荐粢粱【`集作聊为茨梁`】少申殽醖神其节宣四气扶祐三时勿使毕星但称于好雨无令田祖独擅于有神永歆苹藻之诚长挟金汤之势  

为中丞荥阳公桂州赛城隍神文  

前　人  

维大中元年岁次丁卯六月甲午朔十四日丁未都防御观察处置等使桂州刺史兼御史中丞郑某谨遣登仕郎守功曹参军陆秩以庶羞之奠祭于【`集作于`】城隍之神夫大邑聚人通都设屏将英【`集作比字`】雄走集必假高深不惟倚杖风云兼用翕张神鬼某初防朝奬来佩藩符既御冦于西原亦观风于南国始惟画鹢将下伏熊属楚雨蔽空湘云塞望晦我中军之鼓湿予下瀬之师遂以诚祈果防神应速如激矢势等却河及兹荐报之时敢怠馨香之礼神其干霄作峻习坎为防合橹以保民道川途而流恶使言言坚垒【`集作壁`】侔地道以无疆活活深沟如井徳之不改勿违丘祷以作神羞尚飨  

赛灵川县城隍神文　　　　前　人  

年月日赛于【`集作于`】灵川县城隍之神高垒深沟用资固防兴云渫【`集作泄`】雨谅俟威灵惟圣能感至诚将成大稔逐清泠之耕父不使光廻沮泽之蟠龙皆令洒润式陈防报愿鍳惟馨  

赛荔浦县城隍神文　　　　前　人  

赛于【`集作于`】荔浦县城隍之神嗟我疲民每虞囏食寒耕熟耨始望于秋成铄石流金几伤于岁事逺资灵顾式布层隂无烦管辂之占不待栾巴之噀窃陈薄奠【`集作具`】用答丰年神其据有高深主张生植同功田祖比议【`集作义`】雨师无假怒于潜龙勿纵威于虐魃守兹县邑富我京坻  

赛城隍神文　　　　　　　前　人  

年月日赛于【`集作于`】城隍之神惟神踞雉堞以为雄导沟池而作润果成飘注以救惔焚敢恡斯牲用报嘉种神其永通灵感长茂功道楚子之余波霈国之膏雨苟能不昧报亦随之  

赛北源神文　　　　　　　前　人  

年月日赛于【`集作于`】北源之神惟神虽临南服实号北源湘浦降神近惊于骚客滮池浸稻逺叶于诗人果能橐籥风头索绹雨脚不资畎浍将致仓箱聊申信于涧毛庶通灵于水府神其揖兰佩麾掉桂旗拍川后之肩波神之共来于此飨报留思  

赛曽山苏山神文　　　　　前　人  

年月日赛于【`集作于`】曽山苏山之神惟神守在出云职惟通气果从望岁载润嘉生将申昭报之仪敢阙馨香之献神其遐瞻惟岳广纳逰尘勉少女之风勤咏曽孙之稼无令渥泽尽归湿【`集作泾`】水之湫泉勿使威灵下【`集作不是`】及歴山之仙室我辞有激神傥听焉  

赛白石神文　　　　　　　前　人  

年月日赛于【`集作于`】白石之神惟神载烜【`集作炟`】明灵克标懿号轩珠耀彩傥非瑶水之源荆汉流辉即是玉山之路一昨俯忧旱岁俾祷遗祠果能爱我大田贶余膏泽不俟于公之折【`集作雪`】狱无烦洛令之曝身敢命子男爰脩苹藻神其仰济【`集作流`】天泽俯祐岁功无萌可转之心以负惟馨之礼  

赛龙幡山神文　　　　　　前　人  

年月日赛于【`集作于`】龙幡山之神惟神降治山川济【`集作流`】思县道龙幡鳯盖克懋于灵司蚁穴鹊巢式于利泽至诚有逹昭报无亏神威【`集作其`】叱咤飞亷鞭驱屏翳向【`集作尚是`】令吾土屡有丰年不无行潦之羞以请油云之惠  

赛阳朔县名山文　　　　　前　人  

年月日赛于【`集作于`】阳朔县名山之神惟神受命上奠兹南服云台日观逺譲于高标蓬岛昆邱遐通于爽气峻若藏刀之岭荣如倚劒之门是冝铨管隂司拘囚异物为神仙之下府开龙虎之神庭属岁之【`集无之字`】不宁旱既太甚驰诚叠嶂托意通波果闻雷出地中电济【`集作流`】岩下既兹霑足敢荐香【`集作声`】芬愿终如响之灵无怠【`集作失`】孔明之鍳尚飨  

赛海阳神文　　　　　　　前　人  

年月日赛于【`集作于`】海阳之神顷伤多稼将困骄阳未逄玉女之披衣空见土龙之矫首式祈嘉霔果降明辉神其享彼兰羞挹兹桂酒辅成于多黍多稌助施【`集作调`】于好雨好风庶厉业官以酬泽  

赛尧山庙文　　　　　　　前　人  

年月日赛于【`集作于`】尧山之庙伏以帝廵遐徼天作高山既比敬于轩台亦分功于农井是留遗庙以慰斯民昨者时雨忽秋阳稍亢永言嘉霔实自恩大驱蟠泽之龙尽发潜泉之介【`集作蜧`】仓箱兴咏将庆于农夫灌浸呈功不愆于竪【`集作壮`】子敢兹昭报冀降明灵  

赛古防神文　　　　　　　前　人  

年月日赛于【`集作于`】古防之神惟神爰因硕果遂启灵祠美邵平且传旧志李标朱仲亦茂前经昨者瘴暑为灾油云不起式存心祷虑作神羞神能感气蜧泉传祥鹳垤使宋生抒赋始恱于雄风高氏读书忽惊于雨化太甚旱为大有年将见助于欢康敢忘懐于昭赛  

赛兰麻神文　　　　　　　前　人  

年月日赛于【`集作于`】兰麻之神顷者杲日威融风扇禾乃尽偃人何以堪神能倐忽应时逡廵布润云旗直集不资秦地之决渠雨阵斜飞更甚成都之救火永懐灵祐敢荐嘉肴神其与蕙同芳为蓬扶直茍【`集作勿`】虗嘉号以累丰年  

## 文苑英华卷九百九十八

宋　李昉等　编祭古圣贤  

谒舜庙文一首　　　　谒禹庙文一首  

谒夫子庙文一首　　　祭关龙逄文一首  

祭巢许文一首　　　　祭杜康新庙文一首祭司马相如文一首　　祭王子乔文一首祭殷仲堪羊叔子文一首祭伏波神文一首祭田横墓文一首　　　酹王景略墓文一首  

谒舜庙文　　　　　　　　吕　温  

唐贞元十一年岁次乙亥十一月一日东平吕温敢盥沐斋防敬谒于舜帝之神恭惟至仁无方大孝不匮德馨升闻允厘百揆以圣授圣犹言歴试择人之君良不可易圣功无全相待而宣雷驱四防云起八元大冶【`蜀本作火治`】陶土【`集作世`】璿玑转天垂衣岩庙万物浩然是称至理是曰帝者混成雍熈永锡大嘏乃眷南顾苍梧之野归尧鸿名付禹天下茫茫推迁邈万斯年三代之后谁为圣贤政如頺波俗若坏山韶乐犹在薰风不还于戯道有通变事有同异官帝家王随时之义揖譲而禅固非力致所以识者存而不议若辅相之冝财成之规焕乎文章百代可知九官惟旧七政有彛道在人太平无时如何后王曽莫是思其易甚简舍而弗为歴山岿然河水东注唐虞日逺杨墨谁拒瞻彼歴山【`集作清庙`】薄言往诉庶几精诚必我依据假我以灵【`集作俾跃清源`】俾飞层云行神之道以致吾君不然归来鸟兽为羣敢竭防志托于【`集作于`】明神  

祭禹庙文　　　　　　　　宋之问  

维大唐景龙三年歳次甲子月日越州长史宋之问谨以清酌之奠敢昭告于【`集作于`】夏后之灵昔者巨浸横流下民【`集作人`】交防惟后得流星贯昴之夣受括地治【`集作理`】水之符底定九州弼成五服遂类上帝乃延群公自有生灵树之【`集作以`】司牧大灾【`三字集作御水灾`】莫逾于尧日勤人【`集作隠字`】不越于夏君【`集作时`】向防随山奠川之功苍生为鱼至今二千九百年矣肇为父子始生君臣兴用天之道广分地之利者呜呼皆后之功也之问移班会府出佐计乡遂得载践遗尘逺探名穴朝玉帛于斯地声存而处亡精灵于此山至诚而响发悲夫井家相连于今几年当其塟也上不通臭下不及泉棺绞葛兮増【`集作坟`】收壤鸟耘荒兮象耕田先王为心享是明德后之从政忌此奸慝酌镜水而励清援竹箭以自直谒上帝之休祐期下人之苏息日之吉神之歆激楚舞奏越吟芳爼溢醇罍深遗羞猒于鱼鸟余沥醉于山林忽云摇兮鳯举空夀堂兮隂隂  

谒夫子庙文【`此篇已见三百七十三卷`】　　李　观  

祭关龙逄文　　　　　　　王　勣【`集作绩`】  

岁月日谨以清酌之奠敬祭夏忠臣关生之灵曰圣贵逹节贤贵识时兴亡有运用舍有期慿河虎前哲所身灭主防如何忽思我因行役歴于荒祠壮山河之旧壌叹坟隧之余基松枯栢悴【`集作老`】草宻苔滋托深悲于薄醑魂有灵而飨之  

登箕山祭巢许文　　　　　前　人  

懐二子之髙烈背嵩岳而来逰挹千载之遐轨登箕峯之【`集作而`】少留昔时慷慨神轻九州今来寂寞【`集作絶`】魂辞一丘英踪落而犹在精诚防而遂幽【`集作休`】山荒庙僻地古松秋吾【`集作余`】鄙懐之有素仰前哲之清猷同声同【`集作必`】感异代相求如志【`集作至`】诚之见接庶苹蘩之可羞伏惟尚飨  

祭杜康新庙文　　　　　　前　人  

岁月日敢以清酌之奠敬祭先生之灵曰两仪判辟万象森罗都邑未建鸟兽独多茹毛饮血巢居穴窠天地不交人灵未和智哉先生爰作甘醴上配百牢下主五齐以宴以祷为樽为洗万神以降三献成礼法成必文盛则华奚仲斵轮焉知覆车桀纣亡国羲和防家周公作诰廼防厥邪我闻古时王道正直贤人君子澡身浴徳降及中世昏主作式刑罚不中谗淫罔极吁嗟世道一至于此逹人大观贵和其礼与制于物宁在于已乘流则逝遇坎则止眷兹酒徳可以全身杜明塞智防垢受尘阮籍遂性刘伶保真此避其世于今几人我瞻前说功髙受赏嗟嗟先生其义可想肇基麴蘖光开祀飨大礼斯备羣贤就养敢依河曲建尔灵祠前临极岸却就长矶茅茨不翦采椽不治扫地而祭神其享之  

祭司马相如文　　　　　　陈子良  

维大唐贞观元年岁次丁亥五月壬子朔十六日丁卯相如县令陈子良谨遣主簿谯恱齐【`疑作斋`】桂醑兰殽之奠敬祭故文园令司马公之灵惟君夙敏雅调雍容含章挺生慕蔺斯在题桥去蜀杖防入关终倦梁园之逰还恱临卭之客杨意为之延誉王孙以之开筵弹琴而感文君诵赋而惊汉主【`一作武帝`】金门侍制深嗟武骑之轻长门赐金方验雕龙之重及乎茂陵谢病逰岱无归空留封禅之书遂感宸衷之悼是知声名籍甚絶后光前厥迹犹存余芳无泯予忝宰兹邑似觌遗尘抚事懐贤实劳寤寐夫游九原者慕随防而増悲望魏都者伫侯嬴而顾歩仰惟往彦差拟其伦缅彼风猷载深长想至于苹蘩可荐黍稷非馨庶降明灵幸垂嘉祐神其如在希能飨之  

为兖州司马祭王子乔文　　　宋之问  

维大唐神龙二年岁次甲子月日前中【`中字集作太中`】大夫行兖州都督府司马王某谨以清酌之奠敢昭告于【`集作于`】仙居之灵夫惟仙君神化寥廓昔为叶宰莅此郛郭谒帝乘鳬賔天控鹤玉以为棺言降楚乡土自成垅人知东冈靡靡行迈邑过诸梁实感我先顾墓増伤载驰载奔于陵于谷廼披蔓草式敬乔木孰不懐古谁非彼昆灵胄日衰遐心莫存逮及仙伯复兹道门小子实幸忝惟枝孙华阳旧里缑氏【`集作山`】新宅二君爰剏百代不易岂无沃土永守遗迹有鸟有鸟归来何斯【`集作可期`】缅惟此地登真之基愿考狭室树兹丰碑有志未就灵其祐之尚飨  

祭殷仲堪羊叔子文　　　　张　説  

荆州府城中西北隅旧有殷仲堪祠説到官广其堂立羊叔子庙像成而祭之  

维开元六年岁次戊午正月日荆州大都督长史燕国公范阳张君【`集作某`】谨遣功曹参军吴兴沈从训敢昭告于殷羊二荆州之神我闻立人之道曰仁与义仁者孝之先义者忠之主也殷公惟孝子羊公惟忠臣行植国徳施荆人不孤其美是建为隣防风虽旧二庙维新凡百君子高山仰止馨香以时肃【`集作敬`】恭明祀尚飨  

凖制祭伏波神文　　　　　李　翺  

呜呼伏波之生好兵自喜防有壮节腾声出仕定册归汉漠俞帝防筭无失画功伐可纪破斩徴侧实平交趾来征【`集作往`】蛮溪未卒而死小人赤口曷本于理薏苡南还明珠譛起乃收侯印爵不及子遗【`蜀本作唯`】德不忘爱留社里筑庙以祭人敬【`集作敬畏`】其鬼乆而若新千岁不毁谗口易白成缁孔子义失勋华不慈曽氏杀人母投于【`集作于`】机居窃厥嫂陈平不疑申生寘堇有骊姬【`蜀本有是以二字`】无极巧诋【`集作舌`】伍奢诛【`集作族`】夷孟子伤谗萋兮作诗公失其所梁松实为何独将军自昔如斯故士有歴万代而不防者常被讪于当时苟窥心而不怍虽弃置兮【`集无兮`】其奚悲赫赫圣帝嘉贤命祠酒斚既列【`一本作设`】神乎降斯【`集作思`】尚飨  

祭全义县伏波庙文　　　　李商隠  

年月日观察处置使兼御史中丞郑某谨遣全义县令韦必复以酒牢之奠昭赛于汉伏波将军新息侯马公越城旧疆汉将遗庙一湘水万重楚山比颍川袁氏之台悲同异日方汝水周公之渡感极当时呜呼昔也投隙建功因时立志隗将军坐谈西北弃去无归梁伯松【`集作孙梁松字伯孙`】自降王姬虽来不起以若画之眉宇开聚米之山川扶风里中讵守钱而为虏德阳【`本传作宣德`】殿下宁相马以推工怅望关西趋驰陇首事嫂冠带诫侄书成龙伯高之故人其言有所公孙述之刺客相待何轻鸢跕启行蛮溪请往铜留铸柱革誓裹尸男児已立边功壮士犹羞病死漓湘之浒祠宇依然岂独文宣之陵不生刺草更若武侯之垅仍有深松向我来思停车展敬一樽有典【`集作奠`】五马忘归及申望岁之祈又辱有秋之泽云兴柱础电绕墙藩何烦玉女之投壶方闻天笑不待樵人之取箭已见风廻敢忘黍稷之馨用报京坻之赐属以时非行县不获躬诣灵坛词托烟波意传天壌既谢三时之泽兼论千载之交勿负至诚以孤契  

祭田横墓文　　　　　　　韩　愈  

贞元十一年九月愈如东京道出田横墓下感横高义能得士因取酒以祭为文而吊之其词曰事有旷百世而相感者予不自知其何心非今世之所稀孰为使予歔欷而不可禁予既博观乎天下曷有庶几乎夫子之所为死者不复生嗟予去此其从谁当秦氏之败乱得一士而可王何五百人之扰扰而不能脱夫子于劒铓抑所宝之非贤亦天命之有常昔阙里之多士孔圣亦云其遑遑苟予行之不迷虽颠沛其何伤自古死者非一夫子至今有耿光跽陈辞以荐酒魂髣髴兮来享  

华山酹王景畧墓文　　　　吕　温  

唐贞元十二年十一月六日河东男子吕温敬酹于符秦丞相王公景畧之墓昔马氏暴兴世不及三枝根河洛遗枿东南锯牙霆声争逐婪婪天下为血犹清谈帝命景畧被兹文武秉心无亲用则为主惟秦悼世求我草莾振衣投畚乃作雷雨雨莫不润雷莫不震吸凉吞燕嚼魏含海荡风扫天临岳镇功存生人是曰大顺武功成矣文理定矣晏开太平垂及三纪子也无夀秦其不祀日沉天昏水竭龙死时更运改道歴消长屹彼壮骨沉为朽壌烈气犹在英风可想云开华山若见精爽乐毅佐燕功负其名汉犹求后宠号华成曷如夫子翊运而行廓定八州泽流羣生歴代王者迨我圣明盛德未闻荒坟欲平我行于东税驾酾酒才何敢望数亦未偶终期自致窥子户牖灵魂若存死为冥友  

## 文苑英华卷九百九十九

　宋　李昉等　编哀吊上  

大同哀辞一首　　　　悲周子桑文一首哀吾丘子文一首　　　杨氏子承之哀辞一首哭张俊余文一首　　　欧阳詹哀辞一首独孤申叔哀辞一首　　吊塞上翁文一首  

吊纪信文一首　　　　吊陈司马书一首  

吊国殇文二首　　　　哀二良文一首  

大同哀辞【`并序`】　　　　　　梁简文帝  

大同字仁洽予之第十九子也生于仲秋殒于冬末悲夫潜恸结于心愁眉惨于外夕坐于是申旦当食以之不甘客有谓予曰死生常也夭夀命也陈蕃所憇之家乆传纪录【`艺文类聚作乆记录`】之岁华歆所闻之语已定北陵之期上圣所以忘情贤者所以逹节将何戚焉予对之曰观其明眸丰下玉色和声岂不登髫岁而拟触藩及纨袴而知【`类聚作仰`】折李灵心摧于毫末慧识挫于趾歩庶方悟于来途遂穷魂于短日岂不伤哉乃为辞曰含精郁抑叹嗟何极云谁之悲悲予弱息实天道之偏颇观赋命之殊舛彼神祭之灵长获万春之悠缅有舜华之照灼寄一朝之浮命【`类聚作浅`】始夣熊而兆吉遂设弧而表庆验天兰之所受知地井之可映爱萱草之有微欣赤芾之在咏信叹慰之未几悼夭零之云及乃变乐而为悲遂改笑而成泣昔珠褓之交舒又金香之相袭籍绮茵于弱饥【`疑作肌`】隐孩笑于罗帷今独亲于壌亦何痛其如之忆余态而心楚想媚质而廻膓药尚残而染地衣犹襞而在牀卷金屏之四叶开银函之九羊忽徘徊而想象曽何时而不伤于是风景暮钟气严晩候叶蔌蔌而走堦水涓涓而鸣漏月半镜而开河云罗柱【`疑`】而下岫灯发熖而吐花火含光而成就金鹿之恨涕沾衣金瓠之哀还掩扉犹兹紫山明玉碎譬彼西都芳草腓终无逐浪鳬舡反何时复闻龙种归  

悲周子桑文【`集作悲汝南子桑文`】　　　皇甫湜  

汝南周子桑理书【`集作治书`】通春秋非仁义不动止年二十三贞元十九年如京师将举五经秋及陜见无举诏冬还【`二字集作东还冬`】及宋而病闰月丁亥将【`集作而`】死时天大寒雨雪火不星前纩不铢身寒之声与将死之声黎然其书在乎侧【`五字集作其具书存乎侧其所行存乎侧`】友人安定皇甫湜【`集作常字`】至见之而哀之为文悲之曰【`蜀本无曰字`】  

浑沌无端谁开辟之善恶未形谁分白之善其福耶【`集作之`】恶其祸耶【`集作之`】谓善之福夷死何饥【`集作骈`】谓恶之祸跖死何肥何阖闾之死金玉其墓何黔娄之死手足不覆孰主张其事而颠倒其数天视【`一作且`】高地视【`一作且`】辽鬼神之形幽敢问何数【`集作故`】巫咸招曰来吾语汝天有至【`集作正`】理地有坦途精者常不足麄者常有余有余常丰不足常枯子乃惑之一何愚人事着矣请指物以明覈之问子【`集作复问`】圣者何千嵗一【`集有作字`】而愚者其麻鳯凰不下而鸡满家何草不芝尽野而莎何虫不龙尽水而鰕何【`集作非`】精者理少而麄者理多耶兰萎何先葹死何难玉何为而脆石何为【`集作故`】而顽衣冠何蹇戎狄何繁【`集作蕃`】何麟而死【`集作恠`】何鹤而轩彼人事皆然推于物亦然是为自然巫咸毕歌歌已而去之曰父耶母耶天乎人乎【`集作天兮人兮`】已焉哉谓之柰何【`集作何哉`】  

哀吾丘子文　　　　　　　李　观  

古之道穷者接舆则歌吾丘子则哭哭者年志俱谢怨不容于歌歌者声迹可晦不欲取【`仁字集作趋`】当世之讥【`集作机`】也然吾丘子古之穷人也哀莫至焉仲尼方适于营丘遇于途衣无裙冠无缕不言于人人亦不自言吐梗茹酸号于莽苍【`集作草莽`】之间涕交于頥随而成渊【`集作泉`】声薄于巍巍一断一连【`集作聮`】鸟为之相鸣云为之不能【`集无能字`】为飞负者息游者感仲尼亦停【`集作倚`】盖为之【`二字集作而`】心恻顾门人之辨者往讯而唁之吾丘子挥【`集作撒`】涕而言之曰太古之先有不宰者聚五行之秀气以为人镂五行【`集作常`】之大端以为心人者所谓【`集作所以`】灵于万物者也其【`集作故`】生必有依心者所谓【`集作以`】履于百行者也其【`集作故`】立必有从生必有依者亲立必有从者君君亲之间必有交游非其亲孝无所宣非其君忠无所称非有交游不能【`集作无所`】成其身三者人皆遂之则鲁曽参卫史鱼齐管仲夷吾皆其遂者也子独负之夫身【`二字集作天`】年复衰是故哭而哀然哀【`集作哭`】之中有三杀焉始者至于四方希有一朝之荣以为父母昆弟之懽逰罢乃还【`集作旋`】而父母之坟已干今思而哭之与不养之子同中事【`二字集作仕`】诸侯之朝君无德而兵侵今思而哭之与亡国之臣同复忠孝之间不闻天下【`集作天下不闻`】之【`集作其`】臣子予耻而【`集后有字`】交今思而哭之与言无所信同夫忠本孝而生信载义而行三者既亏于生非生行何【`集作可`】行也汨然自沉与波而东流不穷至今凄【`集作于悲`】风言于黔娄栁下惠必为之感激言于伯阳齧缺必谓之不通【`集作亦未必为通`】观所以作哀吾丘子之文务朂人之中庸  

杨氏子承之哀辞【`并序`】　　　　栁宗元  

杨氏子承之既冠有成人之道其明年四月不幸而夭其外姻觧人【`永本有栁字`】宗元为之恸且出涕噫是子也气淳以愿志专以强【`集作勤`】确焉【`集作然`】而直方吾未知其止也作辞赋书论其言甚韪予方爱之谓可以为噐者故不知恸且出涕况其亲戚者乎凡天之生物也不类精麄纷厐【`永本作厐乱`】贤愚混同或逺而合或亲而踈【`集作殊`】然则虽人之亲戚亦将有不克知其美者若杨氏子者其亲戚皆贤咸得知之者也使之【`集无之字`】知之徒以増其愁悲怨号之声无益【`集作为`】也用是为之辞以致其哀焉葆醇熈兮承贞则懿文章兮好循【`集作脩`】直诚耿介兮又绰寛学之勤兮行弥专质珪璋兮文虎豹超凌厉兮驰圣道力未具兮志求通道之逺兮足先穷有母噭噭兮有弟哀号世父孔悲兮湘水滔滔去昭旷兮沉幽漠魂冥冥兮竟谁托死者静兮生者愁子之淑兮徒増忧志甚良兮命甚蹙子之生兮又何欲悲吾耳【`永本作子身`】兮动吾神谁使子兮淑且仁呜呼已兮【`集作乎`】不可追终怨苦兮徒何为  

哭张俊余辞【`并序`】　　　　　　前人  

俊余常山张氏孝其家忠其友为经术甚邃而文少予七年颇弟畜之与之居终日冲然忘其有人与之言铿尔而厉辨而归乎中凡人有道而不显于世则曰非其世也道而得乎世然而【`集作犹`】不显则曰命命之微不可知知而索乎外者曰性与貌俊余之性可谓良矣其貌可谓温【`集作肃`】矣博实宏裕宜为大官耉老求其所以夭贱无可得焉既得进士明年疽发髀卒俊余之死人咸痛之曰天之祐善人而杀是子何也激者曰天之杀恒在善人而祐不肖庄周之説以为人之君子天之小人张君岂天所谓小人者耶是二者又非论之适也吾谓善与恶夭与夀贵与贱异道而出者也无取喜怒于其中道之出者多其合焉者固少是以君子之难贵且夀也俊余母老而防良子东西行者助之哭焉况其知者耶然俊余不与謟冒者同贵不与悖乱者同夀归防乎身闻道而死虽勿哭焉可也呜呼向使其闻道而且贵且夀则其显庸也逺矣又乌能勿痛乎遂哭之以辞云嗟嗟张君善不必夀惟道之闻一日为老人皆反是百稔犹防子之优游是亦黄耉嗟嗟张君宠不必贵尊严为仁早服高位淫防【`集作謏`】肆欲银艾沦弃子之崇高无媿三事吾见皤皤而童赫赫而辱进袴于几杖负泥涂于冕服已虽有余人视不足子之迹不混乎其间者幸也宜贺而吊宜歌而哭吾其过乎与其宠而加贵善而加夀道施于人庆及其母从容邦家乐我朋友岂不光裕显大欤而不克也则吊而哭者其无过乎呜呼欧阳詹【`集本文粹作生`】哀词【`并序`】　　　韩　愈  

欧阳詹世居闽越自詹已上皆为闽越官至州佐县令者累累有焉闽越地肥衍有山泉禽鱼之乐虽有长材秀民通文书吏事与上国齿者未尝肯出仕今上初故宰相常衮为福建诸州观察使治其地衮以文辞进县乡下【`集本文粹作小`】民有能诵书作文词者衮故宰相有名于时又作大官临涖其民【`集作衮字`】亲与之为客主人【`原本无人宇`】之礼观逰宴享必召与【`集作预`】之时未几皆仕【`集作化`】翕然詹于时独秀出衮加爱敬诸生皆推服闽越之人举进士繇詹始建中贞元间予就食江南未接人事往往闻詹名闾巷间詹之称于江南也乆【`集有矣字`】贞元三年予【`集有年十九三字`】始至京师举进士则闻詹名尤甚八年春遂与詹文词同考试登第始相识自后詹归闽中予或在京师他处不见詹乆者唯詹归闽中时为然其他时与詹离率不歴嵗移时则必合合必两忘其所趋乆然后去故予与詹相知为深詹事父母尽孝道仁于妻子于朋友义以诚气醇以方容貌嶷嶷然其燕私善谑以和其文章切深喜往复善自道读其书知其于慈孝最隆也十五年冬予以徐州从事朝正于【`集粹作于`】京师詹为国子监四门助教将率其徒伏阙下举予为博士防监【`集注作詹`】有狱不果上观其心有益于予将忘其身之贱而为之也呜呼詹今其死矣詹闽越人也父母老疾舍朝夕之养以来京师其心将以有得于是而归焉【`集粹无此字`】为父母荣也虽其父母之心亦皆然詹在侧虽无离忧其志不乐也詹在京师虽有离忧其志乐也若詹者所谓以志【`文粹作忠`】养志者欤詹虽未得位其名声流于人人其德行信于朋友【`文粹作友朋`】虽詹与其父母皆可无憾也詹之事业文章李翺既为之志【`集粹作传又作说`】予【`文粹无予字`】故作哀辞以舒予哀以传于【`集粹作于`】后以遗其父母以【`集粹作而`】觧其悲哀【`文粹作衰悲`】以卒詹【`集粹作其`】志云  

求仕与友兮逺离【`集粹作违`】其乡父母之命兮子奉以行友则既获兮禄实不丰以志为养兮何有牛羊事实既脩兮名誉又光父母欣欣兮常若在旁命虽云短兮其存者长终要必死兮愿不永伤友朋视疾兮药物甚良饭食孔【`集作既`】时兮所欲无妨受命不齐【`文粹作高`】兮人道之常在侧与逺兮非有不同山川阻深兮魂魄流行祀祭则【`集注作之`】及兮勿谓不通哭泣无救【`集作益`】兮抑哀自强推生知死兮以慰孝诚呜呼哀哉【`集粹有兮字`】是亦难忘  

独孤申叔哀辞　　　　　　前　人  

众万之生谁非天耶明昭昏防谁使然耶行何为而怨【`集作怒`】耶居何故而怜耶胡喜厚其所薄而恒不足于贤耶将下民之所好恶与彼苍悬兮抑苍茫无端而暂寓于其间耶死者无知吾为子恸而已矣如有知也子其自知之矣濯濯其英晔晔其光如闻其声如见其容【`集作如处其旁`】呜呼逺矣何日而忘  

吊塞上翁文　　　　　　　前　人  

居延【`蜀本作近`】海南四余百里有南骍戍【`集作有古城焉`】土人云是塞上翁城今为戍其基扄趾迹盖数千年也丙戌之嵗兮我征匈奴恭闻此叟兮托国此都弟尚于【`集作尚于子`】叟日月遐迈予【`集作及`】今来思实获心契欣闻于叟何徳其愚【`旴本作何徳之愚`】僻居幽汉浩与世殊忘情逸马胡寜而知福谢于隣人何逹而不淑丁男既存君子知复人以为极也伊懐兹土既板且筑扄禁天崇墉隍云矗今则芜【`集作荒`】秽世亦不毓其何故【`集作故何`】哉贤叟之德登叟之堂天道何其【`集无其字`】逺而兹理茫茫人代日【`集作世自`】故兮丘郭日荒防魄何家不归其乡【`蜀本作防魄何为不归故乡旴本作防魄何家独不归其故乡`】叟乎叟乎我心之伤  

吊纪信文　　　　　　　　卢藏用  

维年月日某官名防吊汉忠臣将军纪信公曰皇纲絶兮帝维頺王风悲兮覇道衰天运促兮周以覇秦德弃兮汉叶【`疑作业`】开何项王屭屃作驱除于云雷岂渊海之飞荡资防山之伟才于是左契归楚羣雄奉职皇矣汉祖独负其直矧荥阳之围城兮既孤而逼伟将军之天诱兮矫夺其识彼见危而授命兮亦各有时考振古以为观兮罔恢帝基感将军之发愤兮壮大义之在兹仰前脩以砥节兮顾车廻而马迟呜呼身既焚兮业既昌楚歌絶兮汉道光君不旌兮史不功不录兮殁不伤奄孤坟以载塟【`集作`】抑千祀而为荒皇周敷训兮泽及枯胔伊予寡徳兮沗宰兹地奉宣嘉猷兮惧尸厥位将军兮允忠且义托神交于万古兮实获心志乃斵石于他山兮式幽坟以昭贲词曰摄提贞岁兮奉仁风防渉草莽兮词吊纪公善彼勇兮杀身为忠九原不作兮予将焉同金石刻名兮千万岁魂魄光烈兮为鬼雄  

吊陈司马书　　　　　　　张　説  

正月癸亥孤子范阳张君【`集作説`】顿首顿首陈君之灵顷伏苫庐【`集作盖`】逺辱慰疏执对号恸次于展泄来使未还传君遇祸尽哀寝外伤心痛骨明府兄毓德南邦飞声中夏急人之急忧人之忧勇于履危果于从政入使天阙有专对之美按俗交州见澄清之节故投衣衡管割锦闽乡越嶂旧风人俗【`集作防`】轻剽捩之以淳俗革之以华章矫枉过中斯害也已齿由刚折膏为明销呜呼陈君婞直而殒皇天辅德问之何故畴昔炎海契濶周旋义则朋友恩结兄弟方期岁暮韡韡【`集作`】相荣发未华何图零落山涛犹在嵇绍不孤逝者有知当昭是意今返防关力轨【`集作报是`】前书幽明虽异交友无改悲言下笔涕泗从之并往千岁俾陈奠酹欷万里哀哉柰何説顿首再拜  

吊国殇文　　　　　　　　前　人  

北伐兮东方邈辽阳兮孤竹偏师兮覆众在崇山兮峡谷露芃芃兮蔓草风蓁蓁兮拱木见马血兮夜然闻殇魂兮雨哭惟王按金鼓而气愤抚珠钤而泪滋横万里兮抽恨吊羣山而冩悲怼防将兮我辱悼勇夫之被【`集本文粹作秋`】累彼殷【`集粹作前`】监兮未逺何后来兮【`集作者`】不追对死地兮出阵临儒【`集粹作伤`】门兮用师军夺帅兮虹蚀垒车脱辐兮火焚旗有栾黡兮愎矣无范宣兮媿之命穷追【`集作迩文粹作迮`】兮短兵错肤迎【`集粹作防`】刃兮血染锷旋残溃兮弃组练山犹号兮谷余战殪原野兮奈何违君亲兮不见于戯何天命之奄忽俾仁义之理【`文粹作治`】兵为异域之俘骨鬷六校之飞将间【`文粹作镇`】五营之劲卒吾见出兮不归竟【`集作噫`】名存兮身没  

同前　　　　　　　　　　陈子昻  

丁酉岁三月庚辰前将军尚书王孝杰败王师于榆关峡口吾哀之作此文【`三字集作故有此作`】  

天来悔祸兮炽此山戎虐老昏防兮人罹其穷帝用震怒兮言剪其防出金虎兮曜天锋扫宇宙之甲驰燕苏之冲何士马之沸渭若云海之汹汹荆河【`集作吴`】少年韩魏劲卒戈矛如林白羽若月但【`集作旦`】欲蹈乌丸之垒刈赤山之旗聫青丘之缴【`集作檄非`】封黄龙之尸冦兵猖獗奸险是慿蛇伏泥滓蚁鬭丘陵哀哉【`集作我`】将之仡勇兮无筭畧以是膺陷天井之死地属云骑以相胜短兵既接长防亦合星流飚驰树离山谷智无所施其巧勇无【`集作不`】能制其怯顿金鼓之雄威沦舆尸之败叶【`集作业`】呜呼哀哉矢石既尽白日頺生【`集作主`】将已死士卒哀徒手奋乎谁救哉含愤抗怒志未廻杀气凝兮苍云暮虎豹栗兮殇魂惧殇魂惧兮可奈何恨非其死兮弃山阿流血【`集作血流`】骨渍【`集作积`】殪荒楚思归道逺不得语降不戮兮背【`集作此`】不诛殁不赏兮功不图岂士力【`集作力士`】之未殉诚师律之见孤重曰壮士虽死精魂用凶丑尔雠不可纵我闻强死能厉灾古有结草抗杜回茍前失之未逺傥冥雠之在哉呜呼魂兮念归来  

哀二良文　　　　　　　　白居易  

承相陇西公出镇于【`文粹作于`】汴州军司马御史大夫陆长源实左右之三【`集本文粹作二`】年而军用宁司空南阳公作藩于【`集作于`】徐州军副使祠部员外郎郑通诚实先后之十【`集作三`】年而民用康暨十五年春陇西薨浃辰而师乱大夫以直道及祸十六年夏南阳薨翌日而难作员外以危行受【`集粹作遇`】害惜乎大夫人之望也员外国之良也咸克防于【`集粹作于下同`】身俭于家勤于邦又申之以言行文学智谋政事故其歴要官参剧务如刀劒发硎割而无滞如钟鼓【`集粹作磬`】在悬动而有声识者以为异时登天子股肱耳目之任必能经德秉哲绍复陇西南阳之事业以藩辅王家呜呼善人冝将钟奕叶之庆而不免及身之祸天乎报施之朕何其昧欤昔诗人有黄鸟之章以哀三良不得其死今斯文亦以哀二良命其篇云  

伊大化之无形兮浩浩而茫茫中有祸牙【`集作身`】兮若机之张梁之乱兮陆受其毒徐之难兮郑罹其殃惟善人兮邦之纪纲邦之瘁兮而【`浙本有正字`】人先亡谓天之恶下民兮胡为【`文粹有乎字`】生此忠良谓天之爱下民兮胡为【`文粹有乎字`】生此豺狼我欲阶冥冥问苍苍苍苍之不可问兮俾我心之防伤悲夫而今而后吾知夫天难忱而命靡常【`文粹有耶字`】  

文苑英华卷一千　　　　宋　李昉等　编哀吊下  

吊古战塲文一首　　　吊夷齐文一首  

吊汉武文一首　　　　吊苌文一首  

吊屈原文一首　　　　吊乐生文一首  

吊道殣文一首　　　　吊韩弇没胡中文一首  

吊古战塲文　　　　　　　李　华  

浩浩兮【`一作乎`】平沙无垠夐不见人河水萦帯羣山纠纷黯兮【`一作惨`】悴风悲日曛蓬断草枮凛若霜晨鸟飞不下兽挺亡羣亭长告予曰此古战塲也尝【`一作常`】覆三军往往鬼哭天隂则闻伤心哉秦欤汉欤将近代欤吾悼【`浙本作闻`】夫齐魏徭戍荆韩召募万里奔走连年露沙草晨牧【`浙本作收`】氷河夜渡地濶天长不知归路寄身锋刄臆腷【`一作腷臆`】谁愬秦汉而还多事四夷中州耗斁无代【`一作世`】无之古称戎夏不抗王师文教失宣武臣用竒竒兵有异于仁义王道迂濶而莫为呜呼噫嘻吾想夫北风振漠敌兵伺便主将骄敌畿【`一作期`】门受战野竪旌【`一作旄`】旗川廻组练法重心骇威尊命贱利镞穿骨惊沙入靣主客相搏山川震声折【`一作析`】江河势崩雷电至若穷隂凝闭凛冽海隅积雪没胫坚氷在须鸷鸟休【`集作依`】巢马亦【`一作征马`】踟蹰缯纩无温坠指裂肤当此苦【`集作沍`】寒天假强徒慿陵杀气以相剪屠径截辎重横攻士卒都尉新降将军复没尸踣渃水【`一作塡尸巨港`】之岸血满长城之窟无贵无贱同为枯骨可胜言乎【`一作哉`】鼔衰兮力竭【`一作尽`】矢尽【`一作竭`】兮弦絶白刄交兮寳刀折两军蹙兮生死决降矣哉终身夷狄鬬【`一作战`】矣哉曝骨沙砾鸟无声兮山寂寂夜正长兮风淅淅魂魄怨【`一作结`】兮天沉沉鬼神聚兮云羃羃日光寒兮草短月色苦兮霜白伤心惨目有如是耶吾闻之牧用赵卒大破林胡开地千里遁逃匈奴汉倾天下财殚力痡任人而已其在多乎周逐玁【`一作猃`】狁北至太原既城朔方全师而还饮至防勲和乐且闲穆穆棣棣君臣之间秦起长城竟海为关荼毒生民【`一作人`】万里朱殷汉击匈奴虽得隂山枕骸遍野功不补患苍苍蒸人【`一作民`】谁无父母提携捧负畏其不夀谁无兄弟如足如手谁无夫妇如賔如友生也何恩杀之何【`一作如`】咎其存其殁家莫闻知人或有言将信将疑悁悁【`一作姢姢`】心目寤【`一作寝`】寐见之布奠倾觞哭望天涯天为之愁【`一作天地为愁`】草木凄悲吊祭不至魂灵【`一作精魂`】无依必有防年人其流离呜呼噫嘻时耶命耶从古如斯为之奈何守在四夷  

一作皆唐文粹  

吊夷齐文　　　　　　　　栁　识  

洪河之东兮首阳穹崇侧闻孤竹二子昔也馁在其中偕隠胡为得仁而死青苔古木苍云秋水魂兮来何依兮去何止掇涧谿之毛荐精诚而已初先生鸿逸中洲鸾伏西山顾薇蕨之离离歌唐虞之不还谓易暴兮文【`一作又`】武谓墨缞兮胡顔时一咤兮忘饥若有诮兮于岩之间【`一作关`】岂不以冠在于上履新居【`一作处`】于下且曰一人之正位孰知三圣之纯嘏譲周之意不其然乎是以知先生所恤者偏矣夫【`一无此字`】当昔夷羊在牧商【`浙粹作殷`】纲觧结乾道息坤维絶鲸吞噬兮鬼妖孽王奋厥武天意若曰覆昬资濬哲于是二老归而八百会一戎衣而九有截况乎旗锡黄鸟珪命赤乌俾荷巨【`一作钜`】桥之施俾伸羑里之辜故能山立雨集电扫风驱及下车也五刃不砺于武库九骏伏辕于文途虽二士不食而兆人其苏既其溥天率土咸为周人【`一作溥天周土率土周人`】吁嗟先生逃将何臻万姓归饰兮独欝乎方寸六合莽荡兮终局于【`一作乎`】一身虽忤时而过周固【`一作终`】臣心而恻殷所以不食其食求仁得仁然非一端事各其志若皆旁通以阜厥躬以济其利则焉有贞节之规各亲之事灵乎虽非与道而保生可【`一作乃`】朂为臣之不二  

一作皆唐文粹  

吊汉武帝文【`并序`】　　　　　　李　观【`集无`】  

阅太史氏书见汉武之御极虽非蹈道之主亦英雄之君也然观其内传有学神仙与筑三山焉饮露食霞希升汗漫激流延石用拟林泉呜呼履其位而不知所以守好其事而不知所以从夫一物各异道万彚不同致帝王之与神仙林泉之与朝市犹鳞羣毛族川陆分之日居月诸昼夜常之麒麟不可又处泉蛟龙不可更居薮玉兎莫【`阙`】于旦金乌莫瞻于宵附其翼者两其足与其角者一其齿不兼之兼乂理昭然帝者冥本于观人仙者冥先于逺世以林泉为意者可居于薮泽以天下为念者可谨于朝廷是以唐虞尧舜无野心子许由辞寳祚诚以帝王于神仙有隔林泉将朝市难并也今据唐尧虞舜之地而求子许由之志不亦迂而可痛哉况君子所以懽心屈体为仆御元元所以刲膏割血为饱暖又非图林泉而学仙也伤心乆之戊辰嵗秋八月周览秦原次茂陵之下既覩永归之地弥懐所行之事且夫承天统物岂无足称之德欤盖观日月高明有时亏昃珠玉贞防不免瑕疵徘徊路隅兴言而吊曰赫赫兮炎灵降神造汉秦楚四叶重茂翘英荐新首出羣龙卓为世祖秋风文夏日昭武柔不化之人辟【`一作阐`】未名之土虽殊仁圣之后是异凡庸之主伊何才有不周事非所事求非所求惟此帝谟相夫仙道鱼处重渊兽居茂草辨乎朝市别以林泉日由旦陆月丽宵天迹既两分理难齐尅若死将生犹南与北贪臣王公鞅掌可以勤万几欲升汗漫逍遥者可以为匹夫爱深宫秘殿者可以垂旒纩好青山渌水者可以栖江湖饮露乘景激流贯都苟能同致实曰殊途尧舜曰圣巢由匪愚确乎守一亦以难俱况夫小人唯唯罔图山水君子干干孰为神仙呜呼哀哉前鉴孔彰高台深池夫差以伐寻山越海嬴致其亡有一于此未或无殃胡为乃辰于穷厥方舟全虎臂车出羊肠已临涂炭几絶包桑反覆前闻痛心疾首药石无人瑾瑜有垢暑来寒往时移代乆吉垄将頽恶声不朽日临宇宙有时而亏目覩毫厘或不见眦将为而不知复知而故为呜呼噫嘻  

吊苌文　　　　　　　　栁宗元  

有周之羸兮邦国异图臣乘君则兮王易为侯威强逆制兮郁命辅【`集作甫`】幽疹虫【`集作蛊`】胶密兮肝胆为【`集作尤`】奸权防货兮忠勇以刘伊时云侔【`集作幸`】兮大夫之羞呜呼危哉河渭溃溢兮横躯以抑嵩高坼陊兮举手排直压溺之不虑兮坚刚以为式知死不可挠兮明章人极夫何大夫之炳烈兮王不寤夫谗贼卒施快于慓狡兮怛就制乎强国松栢之刘兮蓊茸欣植盗骊折足兮罢驽抗臆鸷鸟之髙翔兮孽狐惴而不食窃畏忌以羣朋兮夫孰病百而伸一挺寡以校众兮古圣人之所难矧援羸以威慠兮兹固蹈殆而违安杀身之匪予戚兮闵宗周之不完岂成城以夸功兮哀清庙之将残嫉彪子之肆诞兮弥皇览以为谩姑舍道以从世兮焉用夫考古而登贤指白日而致愤【`集叠愤字`】兮卒頽幽而不列版上帝而飞精兮黮寥廓而殄絶朅冯云以羾愬兮终冥冥以欝结欲登山以号辞兮愈洋洋以超忽心沍涸其不化兮形凝氷而自栗图【`一作思`】始而虑末兮非大夫之操防瑕委厄兮固衰世之道知不可而愈进兮誓不偷以自好陈诫以定命兮侔贞臣以【`集无此字`】与为友比干之以仁类【`集作义`】兮缅辽絶以不羣伯夷殉防以莫怨兮孰克其遗尘苟诚端之内亏兮虽耆【`永州本作耉`】老其谁珍古固有一死兮贤者乐得其所大夫死忠兮君子所与呜呼哀哉敬吊忠甫  

吊屈原文【`已见三百五十六卷`】  

吊乐生【`栁州本作毅`】文【`并序`】　　　　前　人  

许纵自燕来曰燕之南有墓焉其志曰乐生之墓余闻而哀之其返也与之文使吊焉  

大厦之骞兮风雨萃之车亡其轴兮乘者弃之呜呼夫子兮不幸类之尚何为哉昭不可留兮道不可常畏死疾走兮枉顾彷徨燕复为齐兮东海洋洋嗟夫子之专直兮不虑后而为防胡去防而就矩兮卒防滞以流亡惜功美之不就兮俾愚昧之周章岂夫子之不能兮无亦恶是之惶惶仁夫对赵之悃欵兮诚不忍其故邦君子之容与兮弥亿载而愈光谅遭时之不然兮匪谋虑之不长怨【`集作跽`】陈辞以陨涕兮仰视天之茫茫苟偷世之谓何兮言【`一作信`】余心之所【`集作不`】臧  

吊道殣文【`并序`】　　　　　　　独孤及  

辛丑岁大旱三吴饥甚人相食明年大疫死者什七八城郭邑居为之空虚而存者无食殁者无柩【`集作棺`】殡悲哀之送大抵虽其父母妻子亦啖其肉而弃其体于田野由是道路积骨相枝枕藉者弥二千里春秋已来不书或谓县官处师旅饥馑之宜禳灾于未然既【`集作本时`】不时赈恤又苦【`一有之字`】以杼轴故及是及以为不然当阳九之厄隂阳俱【`浙本无此字`】错而灾沴降天也非人也于是延陵包佶作道殣文盖小雅云汉之流也及亦裴回【`集作斐然`】献吊且告之运命云  

八风不知【`集作和是`】六气不均上天疾威大厉荐臻俾灾流行殄殱斯人此【`疑作比`】自淮沂逹于【`集作于`】海隅札瘥夭昏亦既毒痡匪蹈宻网匪罹萑蒲饥馑降防沦胥以铺人生寄世孰非逺客嗟尔赋命天年逼廹生不糊其口死不掩其骼旷野茫茫僵尸累累髑髅峥嵘如堆如坻里闾无烟鸡犬去之死非尔所鬼其馁而水滔【`集作防`】厯阳贵贱同倾秦坑赵军【`集作卒`】肉填长平实天不佣谓祸莫京尔复胡为无辜命并将天夭阏之则如勿生司杀之柄孰云孔明伊昔太古上同之【`集作之世`】天无鞠防物无疠疪【`集作疪疠`】父不防子兄不哭弟亦有华胥民夀千年隂阳常和玉烛常燃彼何人斯而生斯时圣人既兴大道亦随外户反闭贤愚相欺我先王乃作五兵固不得已而用之尧舜既没揖譲不传黄钺白旄谓之应天德乃下衰干戈相连阳九祅兴灾纒防年鸟皆夜啼【`集作鸣`】人失其全食尽力罢守死道边不自尔【`集作我`】后不自我【`集作尔`】先万世一时运有固然帝在法宫清问下民青旗銮辂时令惟新协风布和天下皆春尔往莫及委骸穷尘命不可问呜呼苍旻  

吊韩弇没畨中文【`集题作吊监察御史韩弇没畨文`】  

李　观  

维唐贞元元年匈奴上欵乞盟天子以其言诚乃命上将往墠于边【`文粹隂山`】而听其誓言监察御史韩君载笔而随焉我上将杖九庙之信而首盟其间以戎人心为心戎乘我不虞而有【`有字集作昧受`】诡谋我计无素成而奸已宿盟【`二本作奸以宿萌`】故勇者死奔者追而韩君为之擒【`文粹有矣字`】呜呼有备无患军志也戎人安所暴其诈千虑一失圣人也韩君所【`文粹作是`】以为之虏天其或者将用训【`二字作警`】我非福戎也韩君之为擒其几【`文粹作繋`】命欤五年于今【`集作兹`】生死不寻谓之生岂复还期谓之死承承【`文粹作永永集作往往`】湮沈或曰死矣惄如是切伤歌者之心【`一作曽是切商之心`】絶国浩浩穷西亘天【`二字作极濵`】强蕃据【`一本作居`】之雄视狺狺【`文粹作龂龂`】流沙无波隂山无春边草不緑塞鸿不賔秦有长城汉有遗人死者为鬼生者为臣哀哀【`集作曽`】韩君生死穷辛鬼能灵人能语君生其所死其所今两寂然必【`文粹作心`】由中阻君初奉使【`二本作役`】意气【`集作咫尺`】西道白珪之贶唾掌可保激义【`文粹作鲁`】阳之虏【`二本作勇`】叹典属之老及【`文粹作乃`】即于事不能尽【`二本作昼`】竒从军之筹君固职之可疑不疑事果用危【`集作固用阽危`】羣羌【`文粹作羌戎`】髬髵坐刄我师擒卒揕胷【`二本作仓卒阎胷`】血殷朔陲实死者悲【`文粹作痛`】非禽者智【`集作非生之悲粹作非禽之悲`】夹谷之会不闻仲尼秦中八【`集作九`】月黄叶始下长风西来烈烈飘瓦【`集作野`】望君申吊有【`集作亦`】惧来者已乎一魂世【`文粹作时`】也命也  
