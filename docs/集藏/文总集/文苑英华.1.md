---
title: 文苑英华 1 钦定四库全书
index: true
icon: editor
order: 70
category:
  - 集藏
  - 文总集
tag:
  - 李昉
  - 宋
---

钦定四库全书  

纂修文苑英华事始  

三朝国史艺文志注  

太宗太平兴国七年九月诏翰林学士承防李昉翰林学士扈防给事中直学士院徐中书舍人宋白知制诰贾黄中吕防正李至司封员外郎李穆库部员外郎杨徽之监察御史李范秘书丞杨砺著作佐郎呉淑吕文仲胡汀著作佐郎直史馆战贻庆国子监丞杜镐将作监丞舒雅等阅前代文集撮其精要以类分之为文苑英华其后李昉扈防吕防正李至李穆李范杨砺呉淑吕文仲胡汀战贻庆杜镐舒雅等并改他任续命翰林学士苏易简中书舍人王祐知制诰范杲宋湜与宋白等共成之雍熈三年上凡一千卷【`近印程俱麟台故事全录此叚误以兴国七年为淳化七年`】  

国朝防要  

太平兴国七年九月命翰林学士承防李昉学士扈防直学士院徐中书舍人宋白知制诰贾黄中吕防正李至司封员外郎李穆库部员外郎杨徽之监察御史李范秘书丞杨砺著作佐郎呉淑吕文仲胡汀战贻庆国子监丞杜镐将作监丞舒雅阅前代文集撮其精要以类分之为千卷雍熈三年十二月书成号曰文苑英华昉防防正至穆范砺淑文仲汀贻庆镐雅继领他任续命翰林学士苏易简中书舍人王祐知制诰范杲宋湜与宋白等共成之帝览之称善降诏褒谕以书付史馆赐器币各有差  

崇文总目  

文苑英华一千卷宋白等奉诏撰采前世诸儒杂著之文  

李焘续通鉴长编  

太宗以诸家文集其数实繁虽各擅所长亦榛芜相间乃命翰林学士宋白等精加铨择以类编次为文苑英华一千卷雍熈三年十二月壬寅上之诏书褒答【`熊克九朝通畧并川本小类书所载并取诸此`】  

陈骙等中兴馆阁书目  

太平兴国七年命翰林学士承防李昉及扈防徐宋白贾黄中吕防正李至李穆杨徽之李范杨砺呉淑吕文仲胡汀战贻庆杜镐舒雅等阅前代文集撮其精要以类分为千卷号曰文苑英华昉防防正至穆范砺淑文仲汀贻庆镐雅继领他任续命苏易简王祐范杲宋湜与白等共成之雍熈三年上帝览之称善诏付史馆【`案邓名世姓氏辨证元有战姓后汉初战兢为諌大夫今修书官战贻庆殆其后欤国史并防要并作战惟淳熈馆阁官以稀姓为疑偶失稽考既修中兴馆阁书目乃改为戴贻庆误矣今有忠训郎战廸两任汀州差遣见居于汀`】  

臣伏覩太宗皇帝丁时太平以文化成天下既得诸国图籍聚名士于朝诏修三大书曰太平御览曰册府元龟曰文苑英华各一千卷今二书闽蜀已刋惟文苑英华士大夫家絶无而仅有盖所集止唐文章如南北朝间存一二是时印本絶少虽韩栁元白之文尚未甚传其他如陈子昻张説九龄李翺等诸名士文集世尤罕见修书官于宗元居易权徳舆李商隐顾云罗隐軰或全卷收入当真宗朝姚铨择十一号唐文粹由简故精所以盛行近嵗唐文纂印寖多不假英华而传况卷袠浩繁人力难及其不行于世则宜臣事孝宗皇帝间闻圣谕欲刻江钿文海臣奏其去取差谬不足观帝乃诏馆职裒集皇朝文鉴臣因及英华虽秘阁有本然舛误不可读俄闻传防取入遂经乙览时御前置校正书籍一二十员皆书生稍习文墨者月给餐钱满数嵗补进武校尉既得此为课程往往妄加涂注缮写装饰付之秘阁后世将遂为定本臣过计有三不可国初文集【`集作籍`】虽写本然讐校颇精后来浅学改易寖失本指今乃尽以印本易旧书是非相乱一也凡庙讳未祧止当阙笔而校正者于赋中以商易殷以洪易或值押韵全韵随之至于唐讳及本朝讳存改不定二也元阙一句或数句或颇用古语乃以不知为知擅自増损使前代遗文幸存者转増疵纇三也顷尝属荆帅范仲艺均倅丁介稍加校正晩幸退休徧求别本与士友详议疑则阙之凡经史子集传注通典通鉴及艺文类聚初学记下至乐府释老小説之类无不参用惟是元脩书时歴年颇多非出一手丛脞重复首尾衡决一诗或析为二二诗或合为一姓氏差互先后颠倒不可胜计其间赋多用员来非读秦誓正义安知今之云字乃员之省文以尧韭对舜荣非本草注安知其为菖蒲又如切磋之磋驰驱之驱挂防之防仙装之装广韵各有侧音而流俗改切磋为効课以驻易驱以席易防以仗易装今皆正之详注逐篇之下不复徧举始雕于嘉泰改元春至四年秋讫工盖欲流传斯世广熈陵右文之盛彰阜陵好善之优成老臣发端之志深惧来者莫知其由故列兴国至雍熈成书嵗月而述证误本末如此阙疑尚多谨俟来哲七月七日少傅观文殿大学士致仕益国公食邑一万五千六百户食实封五千八百户臣周必大谨识  

钦定四库全书　　　　　集部八  

文苑英华　　　　总集类  

## 目录一

卷一  
赋一  
天象一　天【`十首`】  
卷二  
赋二  
天象二　日【`九首`】  
卷三  
赋三  
天象三　日【`十首`】  
卷四  
赋四  
天象四　日【`十一首`】  
卷五  
赋五  
天象五　日【`十一首`】  
卷六  
赋六  
天象六　月【`十首`】  
卷七  
赋七  
天象七　月【`十首`】  
卷八  
赋八  
天象八　星【`九首`】  
卷九  
赋九  
天象九　星【`十首`】  
卷十  
赋十  
天象十　星斗　天河【`共十二首`】  
卷十一  
赋十一  
天象十一　云【`十首`】  
卷十二  
赋十二  
天象十二　云【`十首`】  
卷十三  
赋十三  
天象十三　风【`十首`】  
卷十四  
赋十四  
天象十四　雨【`十首`】  
卷十五  
赋十五  
天象十五　露【`九首`】  
卷十六  
赋十六  
天象十六　露　霜　雪【`共九首`】  
卷十七  
赋十七  
天象十七　雷　电　霞　雾　虹【`共十首`】  
卷十八  
赋十八  
天象十八　天仪　大衍【`共五首`】  
卷十九  
赋十九  
天象十九　律管【`九首`】  
卷二十  
赋二十  
天象二十　气　象　空　光　明　骄阳【`共十首`】  
卷二十一  
赋二十一  
嵗时一　春　元日【`共五首`】  
卷二十二  
赋二十二  
嵗时二　春令　中和莭　春傩　麦秋七夕【`共五首`】  
卷二十三  
赋二十三  
嵗时三　七夕　秋冬　大傩　嵗【`共九首`】  
卷二十四  
赋二十四  
嵗时四　寒　四时　闰　漏【`共九首`】  
卷二十五  
赋二十五  
地类一　地　土　地圗　土牛【`共九首`】  
卷二十六  
赋二十六  
地类二　土风　尘　泥【`共六首`】  
卷二十七  
赋二十七  
地类三　山【`四首`】  
卷二十八  
赋二十八  
地类四　山【`十首`】  
卷二十九  
赋二十九  
地类五　山【`十首`】  
卷三十  
赋三十  
地类六　山【`七首`】  
卷三十一  
赋三十一  
地类七　石【`十一首`】  
卷三十二  
赋三十二  
水一　水【`十首`】  
卷三十三  
赋三十三  
水二　水　水镜　水轮　曲水【`共十首`】  
卷三十四  
赋三十四  
水三　海　河　渭【`共十一首`】  
卷三十五  
赋三十五  
水四　潭池　墨池　盆池【`共十首`】  
卷三十六  
赋三十六  
水五　泉　湍水　鸿沟【`共九首`】  
卷三十七  
赋三十七  
水六　沤　潢污　尺波　溺【`共六首`】  
卷三十八  
赋三十八  
水七　氷【`九首`】  
卷三十九  
赋三十九  
水八　氷【`十一首`】  
卷四十  
赋四十  
水九　井【`十一首`】  
卷四十一  
赋四十一  
帝徳一【`二首表附`】  
卷四十二  
赋四十二  
帝徳二【`九首`】  
卷四十三  
赋四十三  
帝徳三【`十首`】  
卷四十四  
赋四十四  
京都一　东都　西都【`共二首`】  
卷四十五  
赋四十五  
邑居一　城闗【`共九首`】  
卷四十六  
赋四十六  
邑居二　桥　隄　墅【`共十首`】  
卷四十七  
赋四十七  
宫室一　明堂　宫【`共十一首`】  
卷四十八  
赋四十八  
宫室二　殿【`二首`】  
卷四十九  
赋四十九  
宫室三　象魏　楼【`共八首`】  
卷五十  
赋五十  
宫室四　台【`八首`】  
卷五十一  
赋五十一  
宫室五　台【`九首`】  
卷五十二  
赋五十二  
宫室六　台　阁　厦　柱础　阶堂【`共九首`】  
卷五十三  
赋五十三  
苑囿　朝防【`共九首`】  
卷五十四  
赋五十四  
禋祀一　郊　大礼【`共四首表附`】  
卷五十五  
赋五十五  
禋祀二　郊【`十首`】  
卷五十六  
赋五十六  
禋祀三【`九首`】  
卷五十七  
赋五十七  
禋祀四【`十首`】  
卷五十八  
赋五十八  
行幸一【`七首`】  
卷五十九  
赋五十九  
行幸二【`九首`】  
卷六十  
赋六十  
讽谕【`四首`】  
卷六十一  
赋六十一  
儒学一【`十首`】  
卷六十二  
赋六十二  
儒学二【`十首`】  
卷六十三  
赋六十三  
儒学三【`十首`】  
卷六十四  
赋六十四  
军旅一【`十一首`】  
卷六十五  
赋六十五  
军旅二【`十一首`】  
卷六十六  
赋六十六  
军旅三【`十首`】  
卷六十七  
赋六十七  
治道一【`九首`】  
卷六十八  
赋六十八  
治道二【`十首`】  
卷六十九  
赋六十九  
治道三【`十首`】  
卷七十  
赋七十  
耕籍　田　农附【`九首`】  
卷七十一  
赋七十一  
乐一　筝錞　琵琶　笙　箫　埙【`共六首`】  
卷七十二  
赋七十二  
乐二　箜篌　笛　磬　匏　乐器【`共十首`】  
卷七十三  
赋七十三  
乐三　观乐　听乐　乐【`共十首`】  
卷七十四  
赋七十四  
乐四【`十首`】  
卷七十五  
赋七十五  
乐五【`十二首`】  
卷七十六  
赋七十六  
乐六【`十首`】  
卷七十七  
赋七十七  
乐七　琴【`九首`】  
卷七十八  
赋七十八  
乐八　丝　竹　声　歌【`共八首`】  
卷七十九  
赋七十九  
乐九　舞【`十首`】  
卷八十  
赋八十  
乐十　钟　鼓【`十首`】  
卷八十一  
赋八十一  
杂伎一【`九首`】  
卷八十二  
赋八十二  
杂伎二【`八首`】  
卷八十三  
赋八十三  
饮食【`九首`】  
卷八十四  
赋八十四  
符瑞一【`十一首`】  
卷八十五  
赋八十五  
符瑞二【`十四首`】  
卷八十六  
赋八十六  
符瑞三【`十一首`】  
卷八十七  
赋八十七  
符瑞四【`十首`】  
卷八十八  
赋八十八  
符瑞五【`十一首`】  
卷八十九  
赋八十九  
符瑞六【`十一首`】  
卷九十  
赋九十  
人事一【`九首`】  
卷九十一  
赋九十一  
人事二【`六首`】  
卷九十二  
赋九十二  
人事三【`六首`】  
卷九十三  
赋九十三  
人事四【`十首`】  
卷九十四  
赋九十四  
人事五【`十首`】  
卷九十五  
赋九十五  
人事六【`九首`】  
卷九十六  
赋九十六  
人事七　妇人【`九首`】  
卷九十七  
赋九十七  
志道【`四首`】  
卷九十八  
赋九十八  
志二【`七首`】  
卷九十九  
赋九十九  
志三【`二首`】  
卷一百  
赋一百  
射博奕【`十二首`】  
卷一百一  
赋一百一  
工艺【`九首`】  
卷一百二  
赋一百二  
器用一　鼎　剑【`共十首`】  
卷一百三  
赋一百三  
器用二　剑【`九首`】  
卷一百四  
赋一百四  
器用三【`九首`】  
卷一百五  
赋一百五  
器用四　镜【`十首`】  
卷一百六  
赋一百六  
器用五　书架　书轴　书袋　笔砚【`共十首`】  
卷一百七  
赋一百七  
器用六　欹器　扑　樽【`共十首`】  
卷一百八  
赋一百八  
器用七　扇　如意　麈尾　剪刀　瓢【`共十三首`】  
卷一百九  
赋一百九  
器用八【`九首`】  
卷一百十  
赋一百十  
器用九【`十首`】  
卷一百十一  
赋一百十一  
服章一　玉【`六首`】  
卷一百十二  
赋一百十二  
服章二　玊　象　环　印　笏　冠【`共十二首`】  
卷一百十三  
赋一百十三  
服章三　衣　裘　履　舄【`共十一首`】  
卷一百十四  
赋一百十四  
画图【`十首`】  
卷一百十五  
赋一百十五  
寳一　玉【`十首`】  
卷一百十六  
赋一百十六  
寳二　玉【`十二首`】  
卷一百十七  
赋一百十七  
寳三　珠【`十首`】  
卷一百十八  
赋一百十八  
寳四　金【`十首`】  
卷一百十九  
赋一百十九  
寳五【`五首`】　丝帛一【`五首`】  
卷一百二十  
赋一百二十  
丝帛二【`十首`】  
卷一百二十一  
赋一百二十一  
舟车一　车【`十一首`】  
卷一百二十二  
赋一百二十二  
舟车二　舟【`八首`】  
卷一百二十三  
赋一百二十三  
薪火【`十一首`】  
卷一百二十四  
赋一百二十四  
畋渔【`十一首`】  
卷一百二十五  
赋一百二十五  
道释【`十首`】  
卷一百二十六  
赋一百二十六  
纪行【`二首`】  
卷一百二十七  
赋一百二十七  
游覧一【`五首`】  
卷一百二十八  
赋一百二十八  
逰覧二【`八首`】  
卷一百二十九  
赋一百二十九  
哀伤一【`三首`】  
卷一百三十  
赋一百三十  
哀伤二【`八首`】  
卷一百三十一  
赋一百三十一  
鸟兽一【`十首`】  
卷一百三十二  
赋一百三十二  
鸟兽二　兽【`十首`】  
卷一百三十三  
赋一百三十三  
鸟兽三　兽【`十首`】  
卷一百三十四  
赋一百三十四  
鸟兽四　兽【`十首`】  
卷一百三十五  
赋一百三十五  
鸟兽五　鸟【`十二首`】  
卷一百三十六  
赋一百三十六  
鸟兽六　鸟【`九首`】  
卷一百三十七  
赋一百三十七  
鸟兽七　鸟【`十二首`】  
卷一百三十八  
赋一百三十八  
鸟兽八　鸟【`十二首`】  
卷一百三十九  
赋一百三十九  
虫鱼一【`十二首`】  
卷一百四十  
赋一百四十  
虫鱼二【`十二首`】  
卷一百四十一  
赋一百四十一  
虫鱼三【`九首`】  
卷一百四十二  
赋一百四十二  
虫鱼四【`十四首`】  
卷一百四十三  
赋一百四十三  
草木一　木【`七首`】  
卷一百四十四  
赋一百四十四  
草木二　木【`十一首`】  
卷一百四十五  
赋一百四十五  
草木三　木【`十二首`】  
卷一百四十六  
赋一百四十六  
草木四【`九首`】  
卷一百四十七  
赋一百四十七  
草木五【`十首`】  
卷一百四十八  
赋一百四十八  
草木六【`五首`】  
卷一百四十九  
赋一百四十九  
草木七【`九首`】  
卷一百五十  
赋一百五十  
草木八【`十首`】  
卷一百五十一  
诗一  
天部一　日月【`共四十六首`】  
卷一百五十二  
诗二  
天部二　日月星【`共七十二首`】  
卷一百五十三  
诗三  
天部三　雨【`七十七首`】  
卷一百五十四  
诗四  
天部四　雪【`五十六首`】  
卷一百五十五  
诗五  
天部五　雪　晴霁【`共五十八首`】  
卷一百五十六  
诗六  
天部六　风　云　霜　露　烟　雾　天河　虹　蜺　霞【`共六十八首`】  
卷一百五十七  
诗七  
天部七　元日　春　人日　上元　寒食上已　夏　端午　伏日【`共八十八首`】  
卷一百五十八  
诗八  
天部八　秋　七夕　九日　冬　除夜【`共八十八首`】  
卷一百五十九  
诗九  
地部一　山  
卷一百六十  
诗十  
地部二　山【`四十九首`】  
卷一百六十一  
诗十一  
地部三　山洞峡石【`共五十九首`】  
卷一百六十二  
诗十二  
地部四　海　江　湖共【`六十一首`】  
卷一百六十三  
诗十三  
地部五　河　湖　潭　水　泉【`共五十七首`】  
卷一百六十四  
诗十四  
地部六　泉　瀑布　杂题　曲江　昆湖温阳【`共六十七首`】  
卷一百六十五  
诗十五  
地部七　池　游泛【`共六十三首`】  
卷一百六十六  
诗十六  
地部八　池　杂题　溪游　泛溪　杂题【`共六十五首`】  
卷一百六十七  
诗十七  
帝德【`六十首`】  
卷一百六十八  
诗十八  
应制一　锡宴　酺宴【`共五十二首`】  
卷一百六十九  
诗十九  
应制二　侍宴【`七十二首`】  
卷一百七十  
诗二十  
应制三　廵幸【`五十七首`】  
卷一百七十一  
诗二十一  
应制四　廵幸　扈从【`共五十七首`】  
卷一百七十二  
诗二十二  
应制五　岁时【`共六十七首`】  
卷一百七十三  
诗二十三  
应制六　七夕　九日　雨　喜晴　雪【`共六十三首`】  
卷一百七十四  
诗二十四  
应制七　宫　台　宅【`共四十三首`】  
卷一百七十五  
诗二十五  
应制八　殿楼阁亭园　幸宅【`共七十首`】  
卷一百七十六  
诗二十六  
应制九　昆明池　兴庆池　降应池　公主林池亭　送公主【`共七十四首`】  
卷一百七十七  
诗二十七  
应制十　送饯【`四十三首`】  
卷一百七十八  
诗二十八  
应制十一　寺院　宫观【`共六十五首`】  
卷一百七十九  
诗二十九  
应令　应教【`共六十一首`】  
卷一百八十  
诗三十  
省试一　州府试附【`四十六首`】  
卷一百八十一  
诗三十一  
省试二　州府试附【`四十九首`】  
卷一百八十二  
诗三十二  
省试三　州府试附【`四十七首`】  
卷一百八十三  
诗三十三  
省试四　州府试附【`四十四首`】  
卷一百八十四  
诗三十四  
省试五　州府试附【`四十四首`】  
卷一百八十五  
诗三十五  
省试六　州府试附【`四十七首`】  
卷一百八十六  
诗三十六  
省试七　州府试附【`四十四首`】  
卷一百八十七  
诗三十七  
省试八【`四十五首`】  
卷一百八十八  
诗三十八  
省试九　州府试附【`四十六首`】  
卷一百八十九  
诗三十九  
省试十　州府试附【`四十七首`】  
卷一百九十  
诗四十  
朝省一　趋朝　寓直【`共六十四首`】  
卷一百九十一  
诗四十一  
朝省二　寓直【`五十八首`】  
卷一百九十二  
诗四十二  
乐府一【`五十四首`】  
卷一百九十三  
诗四十三  
乐府二【`五十四首`】  
卷一百九十四  
诗四十四  
乐府三【`五十四首`】  
卷一百九十五  
诗四十五  
乐府四【`四十八首`】  
卷一百九十六  
诗四十六  
乐府五【`四十四首`】  
卷一百九十七  
诗四十七  
乐府六【`六十六首`】  
卷一百九十八  
诗四十八  
乐府七【`六十首`】  
卷一百九十九  
诗九十九  
乐府八【`四十六首`】  
卷二百  
诗五十  
乐府九【`三十六首`】  
卷二百一  
诗五十一  
乐府十【`六十三首`】  
卷二百二  
诗五十二  
乐府十一【`五十七首`】  
卷二百三  
诗五十三  
乐府十二【`四十二首`】  
卷二百四  
诗五十四  
乐府十三【`八十九首`】  
卷二百五  
诗五十五  
乐府十四【`四十七首`】  
卷二百六  
诗五十六  
乐府十五【`五十六首`】  
卷二百七  
诗五十七  
乐府十六【`四十首`】  
卷二百八  
诗五十八  
乐府十七【`七十一首`】  
卷二百九  
诗五十九  
乐府十八【`五十二首`】  
卷二百十  
诗六十  
乐府十九【`四十七首`】  
卷二百十一  
诗六十一  
乐府二十【`四十四首`】  
卷二百十二  
诗六十二  
音乐一　乐瑟　筝笙　琵琶　箫笛　杂乐　箜篌【`共七十六首`】  
卷二百十三  
诗六十三  
音乐二　歌　舞　歌妓【`共七十三首`】  
卷二百十四  
诗六十四  
人事一　宴集【`六十七首`】  
卷二百十五  
诗六十五  
人事二　宴集【`六十八首`】  
卷二百十六  
诗六十六  
人事三　宴集【`五十六首`】  
卷二百十七  
诗六十七  
人事四　宿防【`七十五首`】  
卷二百十八  
诗六十八  
人事五　逢寓【`六十八首`】  
卷二百十九  
诗六十九  
释门一【`五十首`】  
卷二百二十  
诗七十  
释门二【`六十五首`】  
卷二百二十一  
诗七十一  
释门三五【`十九首`】  
卷二百二十二  
诗七十二  
释门四【`七十首`】  
卷二百二十三  
诗七十三  
释门五【`六十五首`】  
卷二百二十四  
诗七十四  
释门六【`六十九首`】  
卷二百二十五  
诗七十五  
道门一　仙【`五十八首`】  
卷二百二十六  
诗七十六  
道门二　宫观【`六十四首`】  
卷二百二十七  
诗七十七  
道门三　宫观　送赠道人【`共五十八`】  
卷二百二十八  
诗七十八  
道门四　送赠道人【`首六十四`】  
卷二百二十九  
诗七十九  
道门五　送赠道人　送宫人入道【`首共六十四`】  
卷二百三十  
诗八十  
隠逸一　征君　居士　防士【`首共六十`】  
卷二百三十一  
诗八十一  
隠逸二　防士　山人【`共六十六首`】  
卷二百三十二  
诗八十二  
隠逸三　山人　隠士【`共七十三首`】  
卷二百三十三  
诗八十三  
寺院一　塔附【`共四十四首`】  
卷二百三十四  
诗八十四  
寺院二　塔附【`四十九首`】  
卷二百三十五  
诗八十五  
寺院三　塔附【`六十一首`】  
卷二百三十六  
诗八十六  
寺院四　塔附【`六十五首`】  
卷二百三十七  
诗八十七  
寺院五　塔附【`五十六首`】  
卷二百三十八  
诗八十八  
寺院六　塔附【`六十七首`】  
卷二百三十九  
诗八十九  
寺院七　塔附【`六十九首`】  
卷二百四十  
诗九十  
詶和一【`三十七首`】  
卷二百四十一  
诗九十一  
詶和二【`四十一首`】  
卷二百四十二  
诗九十二  
詶和三【`四十四首`】  
卷二百四十三  
诗九十三  
詶和四【`五十九首`】  
卷二百四十四  
诗九十四  
詶和五【`四十八首`】  
卷二百四十五  
诗九十五  
詶和六【`六十七首`】  
卷二百四十六  
诗九十六  
詶和七【`五十五首`】  
卷二百四十七  
诗九十七  
寄赠一【`三十首`】  
卷二百四十八  
诗九十八  
寄赠二【`三十首`】  
卷二百四十九  
诗九十九  
寄赠三【`二十九首`】  
卷二百五十  
诗一百  
寄赠四【`四十三首`】  
文苑英华目录一  
钦定四库全书  
文苑英华目录二  
卷二百五十一  
诗一百一  
寄赠五【`三十一首`】  
卷二百五十二  
诗一百二  
寄赠六【`四十一首`】  
卷二百五十三  
诗一百三  
寄赠七【`四十七首`】  
卷二百五十四  
诗一百四  
寄赠八【`四十九首`】  
卷二百五十五  
诗一百五  
寄赠九【`五十一首`】  
卷二百五十六  
诗一百六  
寄赠十【`四十九首`】  
卷二百五十七  
诗一百七  
寄赠十一【`四十五首`】  
卷二百五十八  
诗一百八  
寄赠十二【`四十一首`】  
卷二百五十九  
诗一百九  
寄赠十三【`五十一首`】  
卷二百六十  
诗一百十  
寄赠十四【`五十二首`】  
卷二百六十一  
诗一百十一  
寄赠十五【`八十二首`】  
卷二百六十二  
诗一百十二  
寄赠十六【`五十七首`】  
卷二百六十三  
诗一百十三  
寄赠十七【`六十二首`】  
卷二百六十四  
诗一百十四  
寄赠十八【`八十三首`】  
卷二百六十五  
诗一百十五  
寄赠十九【`六十六首`】  
卷二百六十六  
诗一百十六  
送行一【`六十三首`】  
卷二百六十七  
诗一百十七  
送行二【`六十三首`】  
卷二百六十八  
诗一百十八  
送行三【`五十九首`】  
卷二百六十九  
诗一百十九  
送行四【`五十首`】  
卷二百七十  
诗一百二十  
送行五【`四十九首`】  
卷二百七十一  
诗一百二十一  
送行六【`六十九首`】  
卷二百七十二  
诗一百二十二  
送行七【`五十九首`】  
卷二百七十三  
诗一百二十三  
送行八【`六十首`】  
卷二百七十四  
诗一百二十四  
送行九【`六十二首`】  
卷二百七十五  
诗一百二十五  
送行十【`七十首`】  
卷二百七十六  
诗一百二十六  
送行十一【`六十四首`】  
卷二百七十七  
诗一百二十七  
送行十二【`五十六首`】  
卷二百七十八  
诗一百二十八  
送行十三【`六十八首`】  
卷二百七十九  
诗一百二十九  
送行十四【`七十八首`】  
卷二百八十  
诗一百三十  
送行十五【`七十一首`】  
卷二百八十一  
诗一百三十一  
送行十六【`五十七首`】  
卷二百八十二  
诗一百三十二  
送行十七【`六十首`】  
卷二百八十三  
诗一百三十三  
送行十八【`六十二首`】  
卷二百八十四  
诗一百三十四  
送行十九　送人省觐【`七十六首`】  
卷二百八十五  
诗一百三十五  
送行二十　歌附　赋物送人【`共五十五首`】  
卷二百八十六  
诗一百三十六  
留别一【`六十首`】  
卷二百八十七  
诗一百三十七  
留别二【`五十七首`】  
卷二百八十八  
诗一百三十八  
留别三【`七十七首`】  
卷二百八十九  
诗一百三十九  
行迈一【`六十一首`】  
卷二百九十  
诗一百四十  
行迈二【`四十六首`】  
卷二百九十一  
诗一百四十一  
行迈三【`五十三首`】  
卷二百九十二  
诗一百四十二  
行迈四【`六十六首`】  
卷二百九十三  
诗一百四十三  
行迈五【`六十二首`】  
卷二百九十四  
诗一百四十四  
行迈六【`七十四首`】  
卷二百九十五  
诗一百四十五  
行迈七【`五十二首`】  
卷二百九十六  
诗一百四十六  
行迈八　奉使【`五十首`】  
卷二百九十七  
诗一百四十七  
行迈九　奉使　舘驿【`共六十四首`】  
卷二百九十八  
诗一百四十八  
行迈十　舘驿【`八十首`】  
卷二百九十九  
诗一百四十九  
军旅一　讲阅　征伐　邉塞【`共七十六首`】  
卷三百  
诗一百五十  
军旅二　邉将【`六十四首`】  
卷三百一  
诗一百五十一  
悲悼一　追述【`三十七首`】  
卷三百二  
诗一百五十二  
悲悼二　哭人【`三十八首`】  
卷三百三  
诗一百五十三  
悲悼三　哭人【`六十二首`】  
卷三百四  
诗一百五十四  
悲悼四　哭人【`六十二首`】  
卷三百五  
诗一百五十五  
悲悼五　哭人　哭僧道　哭妓　送塟【`共七十一首`】  
卷三百六  
诗一百五十六  
悲悼六　坟墓【`五十五首`】  
卷三百七  
诗一百五十七  
悲悼七　第宅【`五十九首`】  
卷三百八  
诗一百五十八  
悲悼八　懐古【`四十八首`】  
卷三百九  
诗一百五十九  
悲悼九　遗迹【`四十八首`】  
卷三百十  
诗一百六十  
悲悼十　挽歌【`八十六首`】  
卷三百十一  
诗一百六十一  
居处一　宫怨　宫殿【`共五十一首`】  
卷三百十二  
诗一百六十二  
居处二　楼【`七十二首`】  
卷三百十三  
诗一百六十三  
居处三　楼防【`共六十九首`】  
卷三百十四  
诗一百六十四  
居处四　阁堂共【`六十二首`】  
卷三百十五  
诗一百六十五  
居处五　亭【`七十三首`】  
卷三百十六  
诗一百六十六  
居处六　亭【`六十九首`】  
卷三百十七  
诗一百六十七  
居处七　园　斋【`共八十五首`】  
卷三百十八  
诗一百六十八  
居处八　别业　村墅【`共六十八首`】  
卷三百十九  
诗一百六十九  
居处九　村墅　山庄　田家【`共六十四首`】  
卷三百二十  
诗一百七十  
郊祀　宿斋　祠堂【`共六十四首`】  
卷三百二十一  
诗一百七十一  
花木一　牡丹　桃　杏　紫薇【`共五十三首`】  
卷三百二十二  
诗一百七十二  
花木二　花【`七十五首`】  
卷三百二十三  
诗一百七十三  
花木三　花　栁【`共七十七首`】  
卷三百二十四  
诗一百七十四  
花木四　松柏桧桂桐槐【`共五十九首`】  
卷三百二十五  
诗一百七十五  
花木五　竹笋【`共五十四首`】  
卷三百二十六  
诗一百七十六  
花木六　果实　木藤【`共六十八首`】  
卷三百二十七  
诗一百七十七  
花木七　药枸杞兰　萱草　茶　杂味萍　木叶　苔苇【`共五十七首`】  
卷三百二十八  
诗一百七十八  
禽兽一　禽【`七十七首`】  
卷三百二十九  
诗一百七十九  
禽兽二　禽　虫【`共八十三首`】  
卷三百三十  
诗一百八十  
禽兽三　虫　兽　鱼　【`共六十七首`】  
卷三百三十一  
歌行一  
天　四时【`共二十七首`】  
卷三百三十二  
歌行二  
仙道【`三十二首`】  
卷三百三十三  
歌行三  
纪功【`十四首`】  
卷三百三十四  
歌行四  
音乐上【`十九首`】  
卷三百三十五  
歌行五  
音乐下【`二十三首`】  
卷三百三十六  
歌行六  
酒【`十八首`】  
卷三百三十七  
歌行七  
草木【`二十七首`】  
卷三百三十八  
歌行八  
书【`十三首`】  
卷三百三十九  
歌行九  
图画【`十九首`】  
卷三百四十  
歌行十  
杂赠【`十四首`】  
卷三百四十一  
歌行十一  
送别【`十七首`】  
卷三百四十二  
歌行十二  
山石隠逸佛寺【`共二十二首`】  
卷三百四十三  
歌行十三  
楼防　宫阁园亭　经行【`共二十九首`】  
卷三百四十四  
歌行十四  
兽【`十一首`】  
卷三百四十五  
歌行十五  
禽【`十五首`】  
卷三百四十六  
歌行十六  
愁　怨【`十八首`】  
卷三百四十七  
歌行十七  
服用【`十八首`】  
卷三百四十八  
歌行十八  
博戱【`十二首`】杂歌上【`三首`】  
卷三百四十九  
歌行十九  
杂歌中【`十二首`】  
卷三百五十  
歌行二十  
杂歌下【`十七首`】  
卷三百五十一  
杂文一  
问荅一　七契　七励【`共十六首`】  
卷三百五十二  
杂文二  
问荅二　七召　荅蜀父老问【`共九首`】  
卷三百五十三  
杂文三  
问荅三【`五首`】  
卷三百五十四  
杂文四  
骚一　五悲　吊屈辞【`共八首`】  
卷三百五十五  
杂文五  
骚二　释疾文　疠文【`共四首`】  
卷三百五十六  
杂文六  
骚三【`十五首`】  
卷三百五十七  
杂文七  
骚四【`七首`】  
卷三百五十八  
杂文八  
骚五【`十首`】  
卷三百五十九  
杂文九  
骚六【`四首`】  
卷三百六十  
杂文十  
明道【`三首`】杂説一【`八首`】  
卷三百六十一  
杂文十一  
杂説二　释辨【`共十三首`】  
卷三百六十二  
杂文十二  
杂説三【`十一首`】  
卷三百六十三  
杂文十三  
辨论一【`八首`】  
卷三百六十四  
杂文十四  
辨论二【`十七首`】  
卷三百六十五  
杂文十五  
辨论三【`五首`】  
卷三百六十六  
杂文十六  
辨论四【`十四首`】  
卷三百六十七  
杂文十七  
辨论五【`五首`】赠送【`三首`】  
卷三百六十八  
杂文十八  
箴诫【`十三首`】  
卷三百六十九  
杂文十九  
谏刺説【`五首`】  
卷三百七十  
杂文二十  
纪述一【`四首`】  
卷三百七十一  
杂文二十一  
纪述二【`七首`】  
卷三百七十二  
杂文二十二  
纪述三　辨论【`共十一首`】  
卷三百七十三  
杂文二十三  
讽谕一【`九首`】  
卷三百七十四  
杂文二十四  
讽谕二【`九首`】  
卷三百七十五  
杂文二十五  
论事【`五首`】  
卷三百七十六  
杂文二十六  
杂职作【`三十八首`】  
卷三百七十七  
杂文二十七  
征伐　杂制作【`共十六首`】  
卷三百七十八  
杂文二十八  
职行　杂制作【`共九首`】  
卷三百七十九  
杂文二十九  
纪事　杂制作【`共九首`】  
卷三百八十  
中书制诰一  
北省一　侍郎　中书令　门下侍郎　中书侍郎左右常侍【`共二十七首`】  
卷三百八十一  
中书制诰二  
北省二　给事中　谏议【`共三十二首`】  
卷三百八十二  
中书制诰三  
北省三　中书舍人　知制诰【`共三十一首`】  
卷三百八十三  
中书制诰四  
北省四　起居郎　起居舍人　左右补阙左右拾遗　通事舍人【`共三十首`】  
卷三百八十四  
中书制诰五  
翰苑【`二十一首`】  
卷三百八十五  
中书制诰六  
南省一　左右仆射　左右丞【`共二十三首`】  
卷三百八十六  
中书制诰七  
南省二　吏部尚书　兵部尚书　户部尚书　刑部尚书【`共二十首`】  
卷三百八十七  
中书制诰八  
南省三　吏部尚书　工部尚书　礼部尚书【`共十七首`】  
卷三百八十八  
中书制诰九  
南省四　户部尚书　兵部尚书　刑部尚书　礼部尚书　工部尚书【`共二十首`】  
卷三百八十九  
中书制诰十  
南省五　郎中【`二十三首`】  
卷三百九十  
中书制诰十一  
南省六　郎中【`二十三首`】  
卷三百九十一  
中书制诰十二  
南省七　员外郎【`三十二首`】  
卷三百九十二  
中书制诰十三  
南省八　员外郎【`三十二首`】  
卷三百九十三  
中书制诰十四  
宪防一　御史大夫　御史中丞【`共九十首`】  
卷三百九十四  
中书制诰十五  
宪防二　御史杂知　侍御史【`共二十六首`】  
卷三百九十五  
中书制诰十六  
宪防三　殿中侍御史　监察御史【`共三十三首`】  
卷三百九十六  
中书制诰十七  
卿寺一　太常卿　光禄卿　宗正卿　卫尉卿【`共二十一首`】  
卷三百九十七  
中书制诰十八  
卿寺二　太仆寺　大理寺　鸿胪寺　司农卿　太府卿【`共二十五首`】  
卷三百九十八  
中书制诰十九  
卿寺三　少卿【`三十首`】  
卷三百九十九  
中书制诰二十  
诸监　少监【`十九首`】  
卷四百  
中书制诰二十一  
馆殿　监官附　史舘修撰　校理　太常博士　袐书郎　著作郎　祭酒　司业【`共三十一首`】  
卷四百一  
中书制诰二十二  
环衞一　上将军　大将军【`共二十四首`】  
卷四百二  
中书制诰二十三  
环衞二　将军【`二十八首`】  
卷四百三  
中书制诰二十四  
东宫官一　三太　三少　宾客　詹事【`共二十六首`】  
卷四百四  
中书制诰二十五  
东宫官二　庻子　中允　司仪　谕德赞善　洗马　舍人【`共二十七首`】  
卷四百五  
中书制诰二十六  
王府【`二十七首`】  
卷四百六  
中书制诰二十七  
京府一　京兆　京府　少尹　河南尹次府　少尹【`共二十八首`】  
卷四百七  
中书制诰二十八  
京府二　县令【`三十五首`】  
卷四百八  
中书制诰二十九  
诸使一　观察【`十六首`】  
卷四百九  
中书制诰三十  
诸使二　防御【`十四首`】团练【`八首`】  
卷四百十  
中书制诰三十一  
郡牧一　刺史【`二十九首`】  
卷四百十一  
中书制诰三十二  
郡牧二　刺史【`二十一首`】  
卷四百十二  
中书制诰三十三  
幕府一　副使　判官　记室　支史　推官【`共二十七首`】  
卷四百十三  
中书制诰三十四  
幕府二　幕职共制【`三十三首`】  
卷四百十四  
中书制诰三十五  
上佐　长史　别驾　司马【`共三十八首`】  
卷四百十五  
中书制诰三十六  
邑宰　簿尉  
卷四百十六  
中书制诰三十七  
封爵　封公　封侯　封伯　封子男爵【`共二十二首`】  
卷四百十七  
中书制诰三十八  
加阶　开府　特进【`共二十七首`】  
卷四百十八  
中书制诰三十九  
内官　内侍省　内谒者监　内官加恩局丞令【`共二十九首`】  
卷四百十九  
中书制诰四十  
命妇　国夫人　太夫人　郡夫人　太君县君　郡君【`共二十四首`】  
卷四百二十  
翰林制诰一  
赦书一　登极【`四首`】  
卷四百二十一  
翰林制诰二  
赦书二　改元【`五首`】  
卷四百二十二  
翰林制诰三  
赦书三　尊号【`四首`】  
卷四百二十三  
翰林制诰四  
赦书四　尊号【`四首`】  
卷四百二十四  
翰林制诰五  
赦书五　禋祀【`六首`】  
卷四百二十五  
翰林制诰六  
赦书六　禋祀【`六首`】  
卷四百二十六  
翰林制诰七  
赦书七　禋祀【`二首`】  
卷四百二十七  
翰林制诏八  
赦书八　禋祀【`一首`】  
卷四百二十八  
翰林制诏九  
赦书九　禋祀【`五首`】  
卷四百二十九  
翰林制诏十  
赦书十　禋祀【`一首`】  
卷四百三十  
翰林制诏十一  
赦书十一　禋祀【`一首`】  
卷四百三十一  
翰林制诏十二  
赦书十二　平乱【`五首`】  
卷四百三十二  
翰林制诏十三  
赦书十三　立太子【`五首`】  
卷四百三十三  
翰林制诏十四  
赦书十四　杂赦【`八首`】  
卷四百三十四  
翰林制诏十五  
德音一　宣慰【`四首`】放减【`十首`】  
卷四百三十五  
翰林制诏十六  
德音二　赈恤【`七首`】  
卷四百三十六  
翰林制诏十七  
德音三　赈恤【`六首`】  
卷四百三十七  
翰林制诏十八  
德音四　招抚【`五首`】  
卷四百三十八  
翰林制诏十九  
德音五　征伐【`五首`】  
卷四百三十九  
翰林制诏二十  
德音六　讨罪【`五首`】  
卷四百四十  
翰林制诏二十一  
德音七　杂德音【`十一首`】  
卷四百四十一  
翰林制诏二十二  
德音八　杂德音【`七首`】  
卷四百四十二  
翰林制诏二十三  
册文一　皇帝即位【`六首`】　尊号【`四首`】  
卷四百四十三  
翰林制诏二十四  
册文二　皇太子【`二十一首`】  
卷四百四十四  
翰林制诏二十五  
册文三　诸王【`二十首`】  
卷四百四十五  
翰林制诏二十六  
册文四　诸王【`十八首`】  
卷四百四十六  
翰林制诏二十七  
册文五　皇后【`四首`】公主【`九首`】公主制【`七首`】  
卷四百四十七  
翰林制诏二十八  
册文六　九锡【`二首`】  
卷四百四十八  
翰林制诏二十九  
制书一　命相【`二十五首`】  
卷四百四十九  
翰林制诏三十  
制书二　命相【`十七首`】  
卷四百五十  
翰林制诏三十一  
制书三　命相【`十七首`】  
卷四百五十一  
翰林制诏三十二  
制书四　都元帅　副元帅　都统　招讨异姓王【`共十七首`】  
卷四百五十二  
翰林制诏三十三  
制书五　节镇【`十三首`】  
卷四百五十三  
翰林制诏三十四  
制书六　节镇【`十三首`】  
卷四百五十四  
翰林制诏三十五  
制书七　节镇【`二十五首`】  
卷四百五十五  
翰林制诏三十六  
制书八　节镇【`十四首`】  
卷四百五十六  
翰林制诏三十七  
制书九　节镇【`二十三首`】  
卷四百五十七  
翰林制诏三十八  
制书十　节镇【`十六首`】  
卷四百五十八  
翰林制诏三十九  
制书十一　节镇【`十六首`】  
卷四百五十九  
翰林制诏四十  
诏敕一　命将　赐将士书【`共九首`】  
卷四百六十  
翰林制诏四十一  
诏敕二　朝　集赐【`十三首`】  
卷四百六十一  
翰林制诏四十二  
诏敕三　廵抚　宣抚　宣慰　廵察【`共四十首`】  
卷四百六十二  
翰林制诏四十三  
诏敕四　廵幸　搜贤　籍田　劝农【`共十六首`】  
卷四百六十三  
翰林制诏四十四  
诏敕五　改革　兴复【`共十五首`】  
卷四百六十四  
翰林制诏四十五  
诏敕六　废置　条理【`共十一首`】  
卷四百六十五  
翰林制诏四十六  
诏敕七　戒励职官　戒励风俗　禁制【`共十九首`】  
卷四百六十六  
翰林制诏四十七  
批荅一　荅上尊号　荅贺赦　荅贺徳音【`共二十二首`】  
卷四百六十七  
翰林制诏四十八  
批荅二　荅贺破贼　荅贺表　荅谢表【`共二十七首`】  
卷四百六十八  
翰林制诏四十九  
蕃书一　回鹘　突厥　党项【`共十二首`】  
卷四百六十九  
翰林制诏五十  
蕃书二　吐蕃【`十一首`】  
卷四百七十  
翰林制诏五十一  
蕃书三　吐蕃黠戞斯　南诏　讫扢斯【`共十三首`】  
卷四百七十一  
翰林制诏五十二  
蕃书四　骠国　新罗　渤海　奚契丹突骑施防宻　诸国【`共二十六首`】  
卷四百七十二  
翰林制诏五十三  
鐡劵　青词　叹文【`共十八首`】  
卷四百七十三  
策问一  
贤良　秀才【`共十五首`】  
卷四百七十四  
策问二  
进士【`十九道`】  
卷四百七十五  
策问三  
进士　明经【`共二十二道`】  
卷四百七十六  
策问四  
进士　明经【`共二十八道`】  
卷四百七十七  
策一  
文苑　经【`共四道`】  
卷四百七十八  
防二  
将相【`八道`】  
卷四百七十九  
策三  
寜邦　经国　长才【`共七道`】  
卷四百八十  
策四  
方正　沈谋【`共五道`】  
卷四百八十一  
策五  
方正　文苑共七道  
卷四百八十二  
策六  
方正【`七道`】  
卷四百八十三  
策七  
方正【`四道`】  
卷四百八十四  
策八  
雅丽【`二道`】  
卷四百八十五  
策九  
雅丽【`四道`】  
卷四百八十六  
策十  
直言【`一道`】  
卷四百八十七  
策十一  
体用【`二道`】  
卷四百八十八  
策十二  
体用【`二道`】  
卷四百八十九  
策十三  
体用　直言【`共二道`】  
卷四百九十  
策十四  
直言【`二道`】  
卷四百九十一  
策十五  
直言　茂才【`共二道`】  
卷四百九十二  
策十六  
直言【`一道`】  
卷四百九十三  
策十七  
直言【`一道`】  
卷四百九十四  
策十八  
帝王【`十道`】  
卷四百九十五  
策十九  
任官【`十二道`】  
卷四百九十六  
策二十  
政化【`十一道`】  
卷四百九十七  
策二十一  
礼乐【`五道`】刑法上【`五道`】  
卷四百九十八  
策二十二  
刑法下【`十道`】  
卷四百九十九  
策二十三  
平农商【`八道`】  
卷五百  
策二十四  
厯运　灾祥【`共七道`】  
卷五百一  
策二十五  
帛货　邉塞【`共十二道`】  
卷五百二  
策二十六  
求贤　文学　射御【`共十七首`】  
文苑英华目录二  
钦定四库全书  
文苑英华目录三  
卷五百三  
判一  
乾象厯律【`二十三道`】  
卷五百四  
判二  
岁时【`十九道`】  
卷五百五  
判三  
岁时雨傩【`十九道`】  
卷五百六  
判四  
水旱灾荒【`二十一道`】  
卷五百七  
判五  
礼乐【`二十六道`】  
卷五百八  
判六  
乐【`十九道`】  
卷五百九  
判七  
师乐【`十六道`】  
卷五百十  
判八  
勤学　惰教　师殁　直讲【`共十六道`】  
卷五百十一  
判九  
教授文书【`二十一道`】  
卷五百十二  
判十  
书数　师学　射　投壶　围棋【`共二十七道`】  
卷五百十三  
判十一  
射御【`三十一道`】  
卷五百十四  
判十二  
选举【`三十道`】  
卷五百十五  
判十三  
礼贤【`二十七道`】  
卷五百十六  
判十四  
祭祀一　天地　岳渎【`共十九道`】  
卷五百十七  
判十五  
祭祀二　山川　百神　宗庙【`共十七道`】  
卷五百十八  
判十六  
祭祀三　封君　诸侯　大夫【`共十九道`】  
卷五百十九  
判十七  
祭祀四　杂祭祀【`共二十八道`】  
卷五百二十  
判十八  
防礼上【`二十七道`】  
卷五百二十一  
判十九  
防礼下【`二十六道`】  
卷五百二十二  
判二十  
刑狱【`二十八道`】  
卷五百二十三  
判二十一  
田农【`二十二道`】  
卷五百二十四  
判二十二  
田农【`二十四道`】  
卷五百二十五  
判二十三  
田农【`二十二道`】  
卷五百二十六  
判二十四  
田农【`二十道`】  
卷五百二十七  
判二十五  
田祝　沟渠【`共十八道`】  
卷五百二十八  
判二十六  
堤堰　沟渠　陂防【`共二十三道`】  
卷五百二十九  
判二十七  
戸贯　帐籍【`共二十三道`】  
卷五百三十  
判二十八  
商贾【`十九道`】  
卷五百三十一  
判二十九  
商贾　佣赁【`共十七道`】  
卷五百三十二  
判三十  
封建　拜命　请命　职官【`共二十一道`】  
卷五百三十三  
判三十一  
为政【`十五道`】  
卷五百三十四  
判三十二  
县令【`十六道`】  
卷五百三十五  
判三十三  
县令　曹官　小吏【`共十九道`】  
卷五百三十六  
判三十四  
继嗣　封袭【`共二十三道`】  
卷五百三十七  
判三十五  
袭封　孝感【`共十八道`】  
卷五百三十八  
判三十六  
孝感【`十七道`】  
卷五百三十九  
判三十七  
畋猎【`十七道`】  
卷五百四十  
判三十八  
卤簿　刻漏　印　鉴　枕　钩【`共二十三道`】  
卷五百四十一  
判三十九  
军令上【`十九道`】  
卷五百四十二  
判四十  
军令下【`十九道`】  
卷五百四十三  
判四十一  
衣冠　扇　食【`十八道`】  
卷五百四十四  
判四十二  
国城　官宅　墙井【`共三十二道`】  
卷五百四十五  
判四十三  
闗门　道路【`共三十一道`】  
卷五百四十六  
判四十四  
钱帛　玉璧　果木【`共二十三道`】  
卷五百四十七  
判四十五  
鸟兽【`二十四道`】  
卷五百四十八  
判四十六  
易卜　疾病　占相　妖言　正梦【`共二十三道`】  
卷五百四十九  
判四十七  
杂判【`二十七道`】  
卷五百五十  
判四十八  
防闗上【`十一道`】  
卷五百五十一  
判四十九  
防关中【`十二道`】  
卷五百五十二  
判五十  
防闗下【`十二道`】  
卷五百五十三  
表一  
贺登极　贺郊礼【`共十六道`】  
卷五百五十四  
表二  
上尊号一【`十二首`】  
卷五百五十五  
表三  
上尊号二【`十五首`】  
卷五百五十六  
表四  
封禅　明堂【`共十首`】  
卷五百五十七  
表五  
后妃　太子【`共十八首`】  
卷五百五十八  
表六  
贺赦一【`十六首`】  
卷五百五十九  
表七  
贺赦二【`十七首`】  
卷五百六十  
表八  
贺赦三【`十一首`】  
卷五百六十一  
表九  
贺祥瑞一【`二十七首`】  
卷五百六十二  
表十  
贺祥瑞二【`二十三首`】  
卷五百六十三  
表十一  
贺祥瑞三【`二十三首`】  
卷五百六十四  
表十二  
贺祥瑞四【`十四首`】  
卷五百六十五  
表十三  
贺祥瑞五【`十六首`】  
卷五百六十六  
表十四  
贺祥瑞六【`十六首`】  
卷五百六十七  
表十五  
贺防一【`十八首`】  
卷五百六十八  
表十六  
贺防二【`十四首`】  
卷五百六十九  
表十七  
杂贺一【`十五首`】  
卷五百七十  
表十八  
杂贺二【`十四首`】  
卷五百七十一  
表十九  
迁祔慰贺【`共二十一首`】  
卷五百七十二  
表二十  
宰相譲官一【`十五首`】  
卷五百七十三  
表二十一  
宰相譲官二【`十六首`】  
卷五百七十四  
表二十二  
宰相譲官三【`十一首`】  
卷五百七十五  
表二十三  
宰相让官四【`十六首`】  
卷五百七十六  
表二十四  
节察刺史让官【`十七首`】  
卷五百七十七  
表二十五  
文官让官【`二十首`】  
卷五百七十八  
表二十六  
藩王让官　杂让附【`二十一首`】  
卷五百七十九  
表二十七  
让起复【`二十四首`】  
卷五百八十  
表二十八  
辞官【`十二首`】  
卷五百八十一  
表二十九  
辞官二【`二十一首`】  
卷五百八十二  
表三十  
宰相杂谢一【`十八首`】  
卷五百八十三  
表三十一  
宰相杂谢二【`十七首`】  
卷五百八十四  
表三十二  
宰相谢官【`十六首`】  
卷五百八十五  
表三十三  
藩镇谢官一【`十九首`】  
卷五百八十六  
表三十四  
藩镇谢官二【`十七首`】  
卷五百八十七  
表三十五  
藩镇谢官三【`十二首`】  
卷五百八十八  
表三十六  
公卿杂谢一【`十七首`】  
卷五百八十九  
表三十七  
公卿杂谢二【`十七首`】  
卷五百九十  
表三十八  
公卿杂谢三【`三十一首`】  
卷五百九十一  
表三十九  
谢亲属加官【`二十三首`】  
卷五百九十二  
表四十  
谢文章【`十二首`】  
卷五百九十三  
表四十一  
谢春冬衣　禄廪附【`共二十六首`】  
卷五百九十四  
表四十二  
谢茶药　果子　防帛附【`共二十三首`】  
卷五百九十五  
表四十三  
节朔谢物　宴赐附【`共二十二首`】  
卷五百九十六  
表四十四  
节朔谢物【`二十四首`】  
卷五百九十七  
表四十五  
谢追赠官防塟【`二十六首`】  
卷五百九十八  
表四十六  
谢诏敕慰问【`二十一首`】  
卷五百九十九  
表四十七  
请听政【`十八首`】  
卷六百  
表四十八  
请劝进及封岳行幸【`十一首`】  
卷六百一  
表四十九  
陈情一【`十四首`】  
卷六百二  
表五十  
陈情二　自叙附【`共九首`】  
卷六百三  
表五十一  
请致仕一【`十首`】  
卷六百四  
表五十二  
请致仕二　谢附【`共十三首`】  
卷六百五  
表五十三  
太子公主上请　僧请附【`共十四首`】  
卷六百六  
表五十四  
请朝觐【`十八首`】  
卷六百七  
表五十五  
杂上请一【`十三首`】  
卷六百八  
表五十六  
杂上请二【`十七首`】  
卷六百九  
表五十七  
杂上请三【`十九首`】  
卷六百十  
表五十八  
进文章一【`十七首`】  
卷六百十一  
表五十九  
进文章二【`十一首`】荐举【`七首`】  
卷六百十二  
表六十  
进祥瑞【`十八首`】  
卷六百十三  
表六十一  
杂进奉　上礼食【`共二十首`】  
卷六百十四  
表六十二  
邉防一【`八首`】  
卷六百十五  
表六十三  
邉防二【`十首`】  
卷六百十六  
表六十四  
邉防三　屯田仓収附【`共十二首`】  
卷六百十七  
表六十五  
刑法一【`九首`】  
卷六百十八  
表六十六  
刑法二【`十首`】  
卷六百十九  
表六十七  
刑法三【`十三首`】  
卷六百二十  
表六十八  
谏畋猎逰宴【`十三首`】  
卷六百二十一  
表六十九  
谏营造　寺观佛像都邑【`共六首`】  
卷六百二十二  
表七十  
上封事【`六首`】  
卷六百二十三  
表七十一  
杂谏论一【`十一首`】  
卷六百二十四  
表七十二  
杂谏论二【`十三首`】  
卷六百二十五  
表七十三  
杂谏论三【`十三首`】  
卷六百二十六  
表七十四  
遗表【`七首`】  
卷六百二十七  
牋【`九首`】  
卷六百二十八  
状一  
谢恩一【`十二首`】  
卷六百二十九  
状二  
谢恩二【`二十二首`】  
卷六百三十  
状三  
谢恩三【`二十二首`】  
卷六百三十一  
状四  
谢恩四【`十八首`】  
卷六百三十二  
状五  
谢恩五【`二十三首`】  
卷六百三十三  
状六  
谢恩六【`二十五首`】  
卷六百三十四  
状七  
谢恩七【`二十首`】  
卷六百三十五  
状八  
贺上【`十一首`】  
卷六百三十六  
状九  
贺中【`十三首`】  
卷六百三十七  
状十  
贺下【`十七首`】  
卷六百三十八  
状十一  
荐举上【`十四首`】  
卷六百三十九  
状十二  
荐举下【`十三首`】  
卷六百四十  
状十三  
进贡上【`二十五首`】  
卷六百四十一  
状十四  
进贡中【`二十五首`】  
卷六百四十二  
状十五  
进贡下【`十五首`】  
卷六百四十三  
状十六  
杂奏状【`二十一首`】  
卷六百四十四  
状十七  
陈情【`十五首`】  
卷六百四十五  
檄一【`七首`】  
卷六百四十六  
檄二【`六首`】  
卷六百四十七  
露布一【`四首`】  
卷六百四十八  
露布二【`四首`】  
卷六百四十九  
弹文【`六首`】  
卷六百五十  
移文【`八首`】  
卷六百五十一  
啓一  
诤谏【`十一首`】  
卷六百五十二  
啓二  
劝学　荐士　贺官　杂贺附【`共十四首`】  
卷六百五十三  
啓三  
谢官【`十九首`】  
卷六百五十四  
啓四  
谢辟署【`十九首`】  
卷六百五十五  
啓五  
谢赐赉　杂谢【`共二十六首`】  
卷六百五十六  
啓六  
谢叙文　贺诗【`共八首`】上文章上【`八首`】  
卷六百五十七  
啓七  
上文章下【`十七首`】  
卷六百五十八  
啓八  
投知一【`九首`】  
卷六百五十九  
啓九  
投知二【`七首`】  
卷六百六十  
啓十  
投知三【`九首`】  
卷六百六十一  
啓十一  
投知四【`十首`】  
卷六百六十二  
啓十二  
投知五【`十七首`】  
卷六百六十三  
啓十三  
投知六【`十四首`】  
卷六百六十四  
啓十四  
投知七【`十五首`】  
卷六百六十五  
啓十五  
杂啓上【`十七首`】  
卷六百六十六  
啓十六  
杂啓下【`十六首`】  
卷六百六十七  
书一  
太子诸王【`十三首`】宰相上【`二首`】  
卷六百六十八  
书二  
宰相中【`七首`】  
卷六百六十九  
书三  
宰相下　兆省【`共七首`】  
卷六百七十  
书四  
省上【`十二首`】  
卷六百七十一  
书五  
省下【`七首`】节度上刺史附【`四首`】  
卷六百七十二  
书六  
节度下刺史附【`八首`】幕职上【`二首`】  
卷六百七十三  
书七  
幕职下【`二首`】州县【`二首`】刑法上【`三首`】  
卷六百七十四  
书八  
刑法下【`四首`】  
卷六百七十五  
书九  
谏诤上【`五首`】  
卷六百七十六  
书十  
谏诤下【`六首`】  
卷六百七十七  
书十一  
赠荅上【`十三首`】  
卷六百七十八  
书十二  
赠荅中【`五首`】  
卷六百七十九  
书十三  
赠荅下【`十三首`】文章上【`四首`】  
卷六百八十  
书十四  
文章中【`十二首`】  
卷六百八十一  
书十五  
文章下【`七首`】  
卷六百八十二  
书十六  
邉防上【`七首`】  
卷六百八十三  
书十七  
邉防中五首  
卷六百八十四  
书十八  
邉防下【`七首`】祥瑞　医药【`共五首`】  
卷六百八十五  
书十九  
劝谕上【`四首`】  
卷六百八十六  
书二十  
劝谕下　宗亲上【`七首`】  
卷六百八十七  
书二十一  
宗亲下【`四首`】交友上【`五首`】  
卷六百八十八  
书二十二  
交友下【`三首`】道释　隠逸附【`共九首`】  
卷六百八十九  
书二十三  
荐举上　铨选附【`共十首`】  
卷六百九十  
书二十四  
荐举下【`一首`】经史【`十首`】  
卷六百九十一  
书二十五  
迁谴上【`七首`】  
卷六百九十二  
书二十六  
迁谴中【`八首`】  
卷六百九十三  
书二十七  
迁谴下【`二首`】杂书【`六首`】  
卷六百九十四  
疏一  
封建行幸　邉防　书籍【`共二十三首`】  
卷六百九十五  
疏二  
直谏【`九首`】  
卷六百九十六  
疏三  
选举【`五首`】  
卷六百九十七  
疏四  
刑法　货殖上【`三首`】  
卷六百九十八  
疏五  
货殖下　水旱　杂疏【`共八首`】  
卷六百九十九  
序一  
文集一【`三首`】  
卷七百  
序二  
文集二【`四首`】  
卷七百一  
序三  
文集三【`八首`】  
卷七百二  
序四  
文集四【`六首`】  
卷七百三  
序五  
文集五【`八首`】  
卷七百四  
序六  
文集六【`七首`】  
卷七百五  
序七  
文集七【`七首`】  
卷七百六  
序八  
文集八【`二首`】  
卷七百七  
序九  
文集九【`九首`】  
卷七百八  
序十  
逰宴一【`二十首`】  
卷七百九  
序十一  
逰宴二【`十九首`】  
卷七百十  
序十二  
逰宴三【`二十一首`】  
卷七百十一  
序十三  
逰宴四【`十六首`】  
卷七百十二  
序十四  
诗集一【`九首`】  
卷七百十三  
序十五  
诗集二【`八首`】  
卷七百十四  
序十六  
诗集三【`九首`】  
卷七百十五  
序十七  
诗序一【`二十一首`】  
卷七百十六  
序十八  
诗序二【`二十八首`】  
卷七百十七  
序十九  
诗序三【`十八首`】  
卷七百十八  
序二十  
饯送一【`十六首`】  
卷七百十九  
序二十一  
饯送二【`二十二首`】  
卷七百二十  
序二十二  
饯送三【`二十六首`】  
卷七百二十一  
序二十三  
饯送四【`十九首`】  
卷七百二十二  
序二十四  
饯送五【`二十四首`】  
卷七百二十三  
序二十五  
饯送六【`二十五首`】  
卷七百二十四  
序二十六  
饯送七【`二十四首`】  
卷七百二十五  
序二十七  
饯送八【`二十三首`】  
卷七百二十六  
序二十八  
饯送九【`十九首`】  
卷七百二十七  
序二十九  
饯送十【`十三首`】  
卷七百二十八  
序三十  
饯送十一【`二十二首`】  
卷七百二十九  
序三十一  
饯送十二【`二十四首`】  
卷七百三十  
序三十二  
饯送十三【`十七首`】  
卷七百三十一  
序三十三  
饯送十四【`二十一首`】  
卷七百三十二  
序三十四  
饯送十五【`十五首`】  
卷七百三十三  
序三十五  
饯送十六【`十四首`】  
卷七百三十四  
序三十六  
赠别【`十八首`】  
卷七百三十五  
序三十七  
杂序一【`九首`】  
卷七百三十六  
序三十八  
杂序二【`八首`】  
卷七百三十七  
序三十九  
杂序三【`十三首`】  
卷七百三十八  
序四十  
杂序四【`八首`】  
文苑英华目录三  
钦定四库全书  
文苑英华目录四  
卷七百三十九  
论一  
天道【`十首`】  
卷七百四十  
论二  
阴阳【`七首`】  
卷七百四十一  
论三  
封建【`七首`】  
卷七百四十二  
论四  
文【`八首`】  
卷七百四十三  
论五  
武【`八首`】  
卷七百四十四  
论六  
贤臣【`六首`】  
卷七百四十五  
论七  
臣道【`十一首`】  
卷七百四十六  
论八  
政理【`七首`】  
卷七百四十七  
论九  
释　食货【`共七首`】  
卷七百四十八  
论十  
兄弟　宾友【`共四首`】  
卷七百四十九  
论十一  
刑赏【`六首`】  
卷七百五十  
论十二  
医卜相　时令【`共十首`】  
卷七百五十一  
论十三  
兴亡上【`三首`】  
卷七百五十二  
论十四  
兴亡中【`六首`】  
卷七百五十三  
论十五  
兴亡下【`八首`】  
卷七百五十四  
论十六  
史论一【`六首`】  
卷七百五十五  
论十七  
史论二【`十四首`】  
卷七百五十六  
论十八  
史论三【`八首`】  
卷七百五十七  
论十九  
史论四【`十首`】  
卷七百五十八  
论二十  
杂论上【`十首`】  
卷七百五十九  
论二十一  
杂论中【`八首`】  
卷七百六十  
论二十二  
杂论下【`十三首`】  
卷七百六十一  
议一  
封禅　郊祀　庙乐【`共九首`】  
卷七百六十二  
议二  
明堂【`十首`】  
卷七百六十三  
议三  
宗庙【`十一首`】  
卷七百六十四  
议四  
祭祀【`十首`】  
卷七百六十五  
议五  
选举【`十首`】  
卷七百六十六  
议六  
冠冕　经籍【`共六首`】  
卷七百六十七  
议七  
防服【`七首`】  
卷七百六十八  
议八  
刑法【`八首`】  
卷七百六十九  
议九  
货食　边防【`共八首`】  
卷七百七十  
议十  
杂议【`共十一首`】  
卷七百七十一  
议十一  
连珠　喻对【`共五十八首`】  
卷七百七十二  
颂一  
帝徳上【`四首`】  
卷七百七十三  
颂二  
帝徳中【`四首`】  
卷七百七十四  
颂三  
帝徳下【`十五首`】  
卷七百七十五  
颂四  
颂徳上【`六首`】  
卷七百七十六  
颂五  
颂徳下【`二十五首`】  
卷七百七十七  
颂六  
宫阙上　九成宫【`一首`】  
卷七百七十八  
颂七  
宫阙下【`三首`】　杂颂上【`二首`】  
卷七百七十九  
颂八  
杂颂下【`七首`】  
卷七百八十  
讃一  
帝徳　圣贤【`共四十九首`】  
卷七百八十一  
讃二  
佛像上  
卷七百八十二  
讃三  
佛像中　道像附【`共二十二首`】  
卷七百八十三  
讃四  
佛像下【`七首`】　写真【`二十五首`】  
卷七百八十四  
讃五  
图画　杂讃【`共三十三首`】  
卷七百八十五  
铭一  
纪徳【`三首`】　塔庙上　画像附【`七十首`】  
卷七百八十六  
铭二  
塔庙下【`八首`】  
卷七百八十七  
铭三  
山川【`十七首`】  
卷七百八十八  
铭四  
楼观　闗防　桥梁【`共十四首`】  
卷七百八十九  
铭五  
器用【`十七首`】  
卷七百九十  
铭六  
杂铭【`十三首`】  
卷七百九十一  
箴  
杂箴【`共二十三首`】  
卷七百九十二  
传一【`三首`】  
卷七百九十三  
传二【`六首`】  
卷七百九十四  
传三【`六首`】  
卷七百九十五  
传四【`七首`】  
卷七百九十六  
传五【`十三首`】  
卷七百九十七  
记一  
宫殿一　防壁一　中书　翰林【`共六首`】  
卷七百九十八  
记二  
防壁二　尚书省　御史防【`共九首`】  
卷七百九十九  
记三  
防壁三　寺监　府署【`共七首`】  
卷八百  
记四  
防壁四　藩镇　州郡上【`共八首`】  
卷八百一  
记五  
防壁五　州郡中【`七首`】  
卷八百二  
记六  
防壁六　州郡下　监军　使院　幕职上【`共八首`】  
卷八百三  
记七  
防壁七　幕职下　州佐上　州官上【`共八首`】  
卷八百四  
记八  
防壁八　州官下　县令上【`共十一首`】  
卷八百五  
记九  
防壁九　县令下　丞　簿尉上【`共十首`】  
卷八百六  
记十  
防壁十　簿尉下　宴飨【`共八首`】  
卷八百七  
记十一  
公署上【`七首`】  
卷八百八  
记十二  
公署下【`四首`】  
卷八百九  
记十三  
舘驿　楼上【`共九首`】  
卷八百十  
记十四  
楼下　阁【`共九首`】  
卷八百十一  
记十五  
城【`四首`】  
卷八百十二  
记十六  
城门　水门　斗门　桥井【`共九首`】  
卷八百十三  
记十七  
河渠【`五首`】  
卷八百十四  
记十八  
祀庙上【`六首`】  
卷八百十五  
记十九  
祀庙下【`七首`】　祈祷【`二首`】  
卷八百十六  
记二十  
学校　讲论　文章【`共十首`】  
卷八百十七  
记二十一  
释氏一　寺　院上【`共七首`】  
卷八百十八  
记二十二  
释氏二　院下　佛像上【`共九首`】  
卷八百十九  
记二十三  
释氏三　佛像下　经上【`共十首`】  
卷八百二十  
记二十四  
释氏四　经下　塔　石柱　石阶【`共八首`】  
卷八百二十一  
记二十五  
释氏五　幢　方丈　西轩　僧【`共八首`】  
卷八百二十二  
记二十六  
观　尊像　童子【`共七首`】  
卷八百二十三  
记二十七  
宴逰一　宴逰　溪谷丘　园圃【`共十四首`】  
卷八百二十四  
记二十八  
宴逰二　亭上【`九首`】  
卷八百二十五  
记二十九  
宴逰三　亭中【`九首`】  
卷八百二十六  
记三十  
宴逰四　亭下【`十一首`】  
卷八百二十七  
记三十一  
宴逰五　居处　堂上【`共八首`】  
卷八百二十八  
记三十二  
宴逰六　堂下　泉　瀑　池上【`共八首`】  
卷八百二十九  
记三十三  
宴逰七　池下　竹　山　石【`共八首`】  
卷八百三十  
记三十四  
纪事上【`六首`】  
卷八百三十一  
记三十五  
纪事下【`六首`】  
卷八百三十二  
记三十六  
刻候　歌乐　圗画【`共十首`】  
卷八百三十三  
记三十七  
灾祥　质疑　寓言【`共八首`】  
卷八百三十四  
记三十八  
杂记  
卷八百三十五  
諡哀册一  
諡册【`四首`】　哀册上【`四首`】  
卷八百三十六  
哀册二  
哀册下【`七首`】  
卷八百三十七  
哀册三  
后妃上【`七首`】  
卷八百三十八  
哀册四  
后妃下【`七首`】  
卷八百三十九  
哀册五  
太子【`八首`】  
卷八百四十  
谥议上【`十八首`】  
卷八百四十一  
谥议下【`十二首`】  
卷八百四十二  
诔一【`四首`】  
卷八百四十三  
诔二【`五首`】  
卷八百四十四  
碑一  
封禅【`一首`】  
卷八百四十五  
碑二  
儒一【`二首`】  
卷八百四十六  
碑三  
儒二【`六首`】  
卷八百四十七  
碑四  
儒三【`三首`】  
卷八百四十八  
碑五  
道一【`二首`】  
卷八百四十九  
碑六  
道二【`三首`】  
卷八百五十  
碑七  
释一【`三首`】  
卷八百五十一  
碑八  
释二【`三首`】  
卷八百五十二  
碑九  
释三【`二首`】  
卷八百五十三  
碑十  
释四【`二首`】  
卷八百五十四  
碑十一  
释五【`二首`】  
卷八百五十五  
碑十二  
释六【`三首`】  
卷八百五十六  
碑十三  
释七【`四首`】  
卷八百五十七  
碑十四  
释八【`二首`】  
卷八百五十八  
碑十五  
释九【`四首`】  
卷八百五十九  
碑十六  
释十【`四首`】  
卷八百六十  
碑十七  
释十一【`四首`】  
卷八百六十一  
碑十八  
释十二【`三首`】  
卷八百六十二  
碑十九  
释十三【`三首`】  
卷八百六十三  
碑二十  
释十四【`四首`】  
卷八百六十四  
碑二十一  
释十五【`四首`】  
卷八百六十五  
碑二十二  
释十六【`三首`】  
卷八百六十六  
碑二十三  
释十七【`五首`】  
卷八百六十七  
碑二十四  
释十八【`五首`】  
卷八百六十八  
碑二十五  
释十九【`四首`】  
卷八百六十九  
碑二十六  
徳政一【`四首`】  
卷八百七十  
碑二十七  
徳政二【`二首`】  
卷八百七十一  
碑二十八  
纪功一【`三首`】  
卷八百七十二  
碑二十九  
纪功二　平淮西【`二首`】  
卷八百七十三  
碑三十  
隠居　孝善【`共四首`】  
卷八百七十四  
碑三十一  
遗爱【`三首`】  
卷八百七十五  
碑三十二  
台【`一首`】  
卷八百七十六  
碑三十三  
陵庙【`四首`】  
卷八百七十七  
碑三十四  
祠堂【`二首`】  
卷八百七十八  
碑三十五  
祠庙一【`五首`】  
卷八百七十九  
碑三十六  
祠庙二【`三首`】  
卷八百八十  
碑三十七  
家庙一【`三首`】  
卷八百八十一  
碑三十八  
家庙二【`三首`】  
卷八百八十二  
碑三十九  
家庙三【`三首`】  
卷八百八十三  
碑四十  
神道一　将相一【`二首`】  
卷八百八十四  
碑四十一  
神道二将相三【`三首`】  
卷八百八十五  
碑四十二  
神道三　将相三【`二首`】  
卷八百八十六  
碑四十三  
神道四　将相四【`三首`】  
卷八百八十七  
碑四十四  
神道五　将相五【`二首`】  
卷八百八十八  
碑四十五  
神道六　将相六【`二首`】  
卷八百八十九  
碑四十六  
神道七　将相七【`三首`】  
卷八百九十  
碑四十七  
神道八　王爵一【`二首`】  
卷八百九十一  
碑四十八  
神道九　王爵二【`三首`】  
卷八百九十二  
碑四十九  
神道十　王爵三【`三首`】  
卷八百九十三  
碑五十  
神道十一　职官一　北省【`三首`】  
卷八百九十四  
碑五十一  
神道十二　职官二　北省　翰林【`共五首`】  
卷八百九十五  
碑五十二  
神道十三　职官三　南省一【`四首`】  
卷八百九十六  
碑五十三  
神道十四　职官四　南省二【`四首`】  
卷八百九十七  
碑五十四  
神道十五　职官五　南省三【`二首`】  
卷八百九十八  
碑五十五  
神道十六　职官六　南省四【`四首`】  
卷八百九十九  
碑五十六  
神道十七　职官七　寺监【`五首`】  
卷九百  
碑五十七  
神道十八　职官八　东宫官一【`三首`】  
卷九百一  
碑五十八  
神道十九　职官九　东宫官二【`三首`】  
卷九百二  
碑五十九  
神道二十　职官十　东宫官三【`三首`】  
卷九百三  
碑六十  
神道二十一　职官十一　王府【`三首`】  
卷九百四  
碑六十一  
神道二十二　职官十二　诸将军一【`二首`】  
卷九百五  
碑六十二  
神道二十三　职官十三　诸将军二【`三首`】  
卷九百六  
碑六十三  
神道二十四　职官十四　诸将军三【`三首`】  
卷九百七  
碑六十四  
神道二十五　职官十五　诸将军四【`四首`】  
卷九百八  
碑六十五  
神道二十六　职官十六　诸将军五【`四首`】  
卷九百九  
碑六十六  
神道二十七　职官十七　诸将军六【`三首`】  
卷九百十  
碑六十七  
神道二十八　职官十八　诸将军七　将校【`五首`】  
卷九百十一  
碑六十八  
神道二十九　职官十九　都督一【`二首`】  
卷九百十二  
碑六十九  
神道三十　职官二十　都督二【`二首`】  
卷九百十三  
碑七十  
神道三十一　职官二十一　都督三【`五首`】  
卷九百十四  
碑七十一  
神道三十二　职官二十二　节度一【`三首`】  
卷九百十五  
碑七十二  
神道三十三　职官二十三　节度二【`三首`】  
卷九百十六  
碑七十三  
神道三十四　职官二十四　节度三【`二首`】  
卷九百十七  
碑七十四  
神道三十五　职官二十五　都察院　团使副【`四首`】  
卷九百十八  
碑七十五  
神道三十六　职官二十六　留守　少尹【`共三首`】  
卷九百十九  
碑七十六  
神道三十七　职官二十七　刺史一【`三首`】  
卷九百二十  
碑七十七  
神道三十八　职官二十八　刺史二【`四首`】  
卷九百二十一  
碑七十八  
神道三十九　职官二十九　刺史三【`四首`】  
卷九百二十二  
碑七十九  
神道四十　职官三十　刺史四【`四首`】  
卷九百二十三  
碑八十  
神道四十一　职官三十一　刺史五【`三首`】  
卷九百二十四  
碑八十一  
神道四十二　职官三十二　刺史六【`四首`】  
卷九百二十五  
碑八十二  
神道四十三　职官三十三　长史一【`三首`】  
卷九百二十六  
碑八十三  
神道四十四　职官三十四　长史二　司马【`六首`】  
卷九百二十七  
碑八十四  
神道四十五　职官三十五　别驾　判官【`共三首`】  
卷九百二十八  
碑八十五  
神道四十六　职官三十六　州判官【`三首`】  
卷九百二十九  
碑八十六  
神道四十七　职官三十七　县令一【`二首`】  
卷九百三十  
碑八十七  
神道四十八　职官三十八　县令二　丞尉附【`共四首`】  
卷九百三十一  
碑八十八  
神道四十九　职官三十九　宦官上【`五首`】  
卷九百三十二  
碑八十九  
神道五十　职官四十　宦官下【`二首`】  
卷九百三十三  
碑九十  
神道五十一　妇人上【`六首`】  
卷九百三十四  
碑九十一  
神道五十二　妇人下【`四首`】  
卷九百三十五  
志一  
皇亲【`八首`】  
卷九百三十六  
志二  
宰相一【`四首`】  
卷九百三十七  
志三  
宰相二【`二首`】  
卷九百三十八  
志四  
宰相三【`二首`】  
卷九百三十九  
志五  
职官一【`六首`】  
卷九百四十  
志六  
职官二【`五首`】  
卷九百四十一  
志七  
职官三【`七首`】  
卷九百四十二  
志八  
职官四【`六首`】  
卷九百四十三  
志九  
职官五【`四首`】  
卷九百四十四  
志十  
职官六【`七首`】  
卷九百四十五  
志十一  
职官七【`四首`】  
卷九百四十六  
志十二  
职官八　京官附【`七首`】  
卷九百四十七  
志十三  
职官九【`六首`】  
卷九百四十八  
志十四  
职官十【`四首`】  
卷九百四十九  
志十五  
职官十一【`六首`】  
卷九百五十  
志十六  
职官十二【`五首`】  
卷九百五十一  
志十七  
职官十三【`六首`】  
卷九百五十二  
志十八  
职官十四【`五首`】  
卷九百五十三  
志十九  
职官十五【`六首`】  
卷九百五十四  
志二十  
职官十六【`四首`】  
卷九百五十五  
志二十一  
职官十七【`五首`】  
卷九百五十六  
志二十二  
职官十八【`七首`】  
卷九百五十七  
志二十三  
职官十九【`八首`】  
卷九百五十八  
志二十四  
职官二十【`五首`】  
卷九百五十九  
志二十五  
职官二十一【`五首`】  
卷九百六十  
志二十六  
职官二十二【`十二首`】  
卷九百六十一  
志二十七  
职官二十三【`七首`】  
卷九百六十二  
志二十八  
职官二十四【`十二首`】  
卷九百六十三  
志二十九  
妇人一【`十首`】  
卷九百六十四  
志三十  
妇人二【`八首`】  
卷九百六十五  
志三十一  
妇人三【`八首`】  
卷九百六十六  
志三十二  
妇人四【`八首`】  
卷九百六十七  
志三十三  
妇人五【`八首`】  
卷九百六十八  
志三十四  
妇人六【`八首`】  
卷九百六十九  
志三十五  
妇人七【`六首`】  
卷九百七十  
墓表【`七首`】  
卷九百七十一  
行状一【`三首`】  
卷九百七十二  
行状二【`三首`】  
卷九百七十三  
行状三【`三首`】  
卷九百七十四  
行状四【`二首`】  
卷九百七十五  
行状五【`三首`】  
卷九百七十六  
行状六【`五首`】  
卷九百七十七  
行状七【`四首`】  
卷九百七十八  
祭文一  
交旧一【`十三首`】  
卷九百七十九  
祭文二  
交旧二【`十一首`】  
卷九百八十  
祭文三  
交旧三【`十二首`】  
卷九百八十一  
祭文四  
交旧四【`十首`】  
卷九百八十二  
祭文五  
交旧五【`十五首`】  
卷九百八十三  
祭文六  
交旧六【`十二首`】  
卷九百八十四  
祭文七  
交旧七【`七首`】  
卷九百八十五  
祭文八  
交旧八【`八首`】  
卷九百八十六  
祭文九  
交旧九【`十三首`】  
卷九百八十七  
祭文十  
交旧十【`十三首`】  
卷九百八十八  
祭文十一  
交旧十一【`十三首`】  
卷九百八十九  
祭文十二  
交旧十二【`八首`】  
卷九百九十  
祭文十三  
交旧十三【`四首`】  
卷九百九十一  
祭文十四  
亲族一【`十一首`】  
卷九百九十二  
祭文十五  
亲族二【`九首`】  
卷九百九十三  
祭文十六  
亲族三【`七首`】  
卷九百九十四  
祭文十七  
亲族四【`十五首`】  
卷九百九十五  
祭文十八  
神祠一　祭禜祃【`共十七首`】  
卷九百九十六  
祭文十九  
神祠二　祈祷【`十三首`】  
卷九百九十七  
祭文二十  
神祠三　报赛【`十九首`】  
卷九百九十八  
祭文二十一  
古圣贤【`十三首`】  
卷九百九十九  
祭文二十二  
哀吊上【`十三首`】  
卷一千  
祭文二十三  
哀吊下【`九首`】  

## 提要

【`臣`】等谨案文苑英华一千卷宋太平兴国七年李昉扈徐铉宋白等奉勅编续又命苏易简王佑等参修至雍熙四年书成宋四大书之一也初梁昭明太子撰文选三十卷迄于梁初此书所录则起于梁末盖即以上续文选其分类编辑体例亦畧相同而门目更为繁碎则后来文体日増非旧目所能括也周必大平园集有是书跋称太平御览册府元龟今闽蜀已刋惟文苑英华士大夫间絶无而仅有盖所集止唐文章如南北朝间存一二是时印本絶少虽韩栁元白之文尚未甚传其他如陈子昂张说张九龄李翺诸名士文集世尤罕见故修书官于栁宗元白居易权德舆李商隐顾云罗隐或全卷收入当真宗朝姚铨择十一号唐文粹由简故精所以盛行近岁唐文摹印浸多不假英华而传其不行于世则宜云云盖六朝及唐代文集南宋初存者尚多故必大之言如是迄今四五百年唐代诗集已渐减于旧文集则宋志所着录者殆十不存一即如李商隐樊南甲乙集久已散佚今所行本乃朱鹤龄等全自是书录出又如张説集虽有传本而以此书所载互校尚遗漏杂文六十一篇则考唐文者惟赖此书之存实为著作之渊海与南宋之初其事逈异矣书在当时已多讹脱故方崧卿作韩集举正朱子作韩文考异均无一字之引证彭叔夏尝作辨证十卷以纠其舛漏重复然如刘孝威绍古词一收于二百三卷一收于二百五卷而字句大同小异者叔夏尚未及尽究也此本为明万厯中所刋校正颇详在活字板太平御览之上而卷帙浩繁仍多疎漏今叅核诸书各为厘正其无别本可证者则姑仍其旧焉乾隆四十五年九月恭校上  

总纂官【`臣`】纪昀【`臣`】陆锡熊【`臣`】孙士毅  

总　校　官【`臣`】陆　费　墀  

钦定四库全书  

## 文苑英华卷一

　　　　宋　李昉等　编天象一  

天赋二首　　　　　碧落赋一首  

天行健赋一首　　　乾坤为天地赋一首披雾见青天赋一首　炼石补天赋一首  

管中窥天赋二首　　三无私赋一首  

天赋　　　　　　　　　　刘允济  

臣闻混成发粹大道含元兴于物祖首自胚浑分泰阶而立极光耀魄以司尊悬两明而必照列五纬而无言驱驭隂阳裁成风雨叶干位而凝化建坤仪而作辅错落九垓岧嶤八柱灿黄道而开域辟紫宫而为宇横斗枢以旋运廓星汉之昭回緫三统之迁易乘五运之递来察文明而降祥瑞观草昧而动云雷托璇枢之妙术应玉管之浮灰柔克斯高听卑逾广覆焘千容苞含【`一作包罗`】万象载光道徳聿符刑赏既霆震而霜威亦春生而夏长其功不测其变惟神大哉其施旷乎其仁周八纮而化育笼四海而陶钧虽感通而下济终辅翼而无亲登大寳于上皇发神图于下帝慿理乱而倚伏候昏明而开闭遘尧舜以降祯休遇辛癸而呈祲沴歴成败而无爽在兴亡而必契深机不测神化灵长虽覃恩于列圣必归功于有唐发星辰而效祉杂烟云以降祥大猷载洽景贶斯彰浃庶品以光被乐羣生于防昌轶大庭而包太昊孕顼而掩朱襄见干心之祚圣即灵运之无方造化唯逺生成不极沾广惠于禽鱼预湛恩于动植非测管以能喻岂戴盆之可识欣大赉于天成激长歌于帝力  

第二  

彼苍者天成形物先初鸿以质判渐轻清而体圆生五材以亭毒运六气以陶甄故使晦明相继寒暑递迁逺眺其原兮亦极之无极近详其理兮固之又谅神功之罕测寔灵造之自然徒观其潜化不言惟徳是辅列九野而为号峙八山而为柱其为道也或比之以张弓其入梦也或方之于漱乳悯邹衍则严霜夏降应陈寔则繁星夜聚孔堦逺而难登乐雾披而已覩虽覆繖之可嫓岂链石之能补美夫有功不伐无逺不盖徳冠三才名参四大日朝上而疑璧河夜横而如带破镜飞乎其所长剑倚乎其外违之则风雨差错顺之则隂阳交泰况乎观文察变害盈尚黙则大着美于唐君虑崩见讥于国徒瞻荡荡之体孰辨苍苍之色在玉衡以齐政任铜史以司刻名既入于四知光镇临于八极顾惟仰叹载之无力思斡运之莫原惟逺近之难识傥闻鸣臯之响愿奋垂云之翼嗟天道之大哉非管窥之可测  

碧落赋　　　　　　　　翟楚贤  

散幽情于曩昔凝浩思于典坟太初与其太始高下混其未分将视之而不见欲听之而不闻爰及寥廓其犹槖籥轻清为天而氤氲重浊为地而盘礴尔其动也风雨如晦雷电共作尔其静也体象皎镜是开碧落其色清莹其状寞虽离娄明目兮未能穷其形其体浩瀚其势渺漫纵夸父逐日兮不能穷其畔浮沧海兮气浑映青山兮色乱为万物之羣首作众材之壮观至妙至极至神至虚莫能测其末莫能定其初五石难补九野环舒星辰丽之而照耀日月慿之而居诸非吾人之所仰实列仙之攸居尔乃遗尘俗务遐躅养空栖无惩忿窒欲陵清高而自逺振羽衣以相属七日王君永别缑山之上千年丁令暂下辽水之曲别有懐真俗外流念仙家抚鹤而增感顾蜉蝣而自嗟乃錬心清志洗烦荡邪凝魂于秘术驰妙于飡霞云梯非逺天路还賖情恒寄于绵邈愿有托于灵槎  

天行健赋【`以天徳以阳故能行健为韵`】  

大哉乾元神不可测其内也刚其外也直直所以保合太和刚所以运行不息故王者奉之而垂化君子体之而进徳者也原夫天者干之形干者天之名用九以则得一而清名也者纯阳之经形也者太无之精语其动兮孰知其动语其行兮孰知其行得不详其所由稽其所以歴土圭以穷妙因浑仪而探理左出右没不行则何以变三辰之度上腾下降不动则何以为万物之始履柔兮居常配坤兮秉阳笠也谁覆弓也谁张四徳虽具未足以拟议十翼虽广未足以披攘微乎哉得于幽者道盛乎哉得于道者王緜緜若存戸枢不蠧较之则火井易灭当之则金柅难固持刚靡失既兼柔克之资用壮罔亏亦取易知之故是以为君为首为金为氷杳防兮不虑乎盈缩寂寥兮何有于骞崩喻彼成形是显飞龙之象精其致逺因推良马之能且夫天也者阳干也者健窥之于里则其象歴歴瞻之于表则其容慁慁不言非渉于可名不拔方知乎善运大道非物岂容娲后之功小说惑人何伤秦宓之论皇家恩流品物礼达上垂文明画一之令秉神武不杀之权推之荡荡守之防防儒不知其异信所为亲上而法天者欤  

乾坤为天地赋【`以取类着言神乎理为韵`】陆　肱  

昔者圣人之作易也以干为天以坤为地于干则资始羣品在坤乃资生万类干为竒矣以三而契彼天经坤盖偶焉以六而昭乎地位吾尝仰以观其气俯以察其区岂非干者阳也坤者隂乎于阳乃天之徳于隂乃地之符亦犹阳与刚偶隂与柔俱于刚乃天之仪于柔乃地之枢况乃取诸物以非真取诸身而非据是则取之上而彖象咸立取之下而吉凶斯着元亨之道配柔克以同归光大之名与沉潜而俱去于干则易知可察至健斯全其运也直其息也专为君而长为首而先为马以居要为男而体大矣哉确然示易若天之父万物焉于坤则简能可立至顺为理其辟也震其翕也止为臣于主为腹于已为牛以当用为女而资始至矣哉隤然示简若地之母万物矣故能酌此生植通诸鬼神究其情于大壮播其义于家人否以知屈泰以知伸受以复而其心见考之咸而其感陈亦何异分彼混茫清为天而浊为地定其律吕宫曰君而商曰臣既生而太极为初竝用而三才斯取彼防也三百六十此数也五十有五所以凖此知道采之立言列之而其象显演之而其卦繁盖动静之二体緫牢笼之众门斯可谓明覆载之徳识化育之功故曰尧舜垂衣裳而天下治盖取诸乾坤  

披雾见青天赋【`以莹然可仰无不清心为韵`】王　起  

欝彼宿雾蔽乎逺天雾晻霭以气彻天清泠而色鲜仰之弥高五里始分其杳尔积而能散三光忽映其粲然昔人引之以喻见贤竒姿允叶美质相宣岂徒卷防防之浄緑觌昭昭于上始其杂氛昏掩高朗霏微有色散漫无象文豹去之而退藏螣蛇游之而来徃将欲纵遥睇涤烦想则苍苍大圜之色愿豁其清明英英上徳之容亦如其瞻仰及夫収地表歇天衢啓晨光之有耀辟丽景而多娯于是碧落如迩青防若无既仰之而不及将觏止而岂殊且欲盖而彰人与天而合契不言而信天与貌而相符则知贤为众伙人不知兮蔽之孰可天实悠乆雾不披兮覩之则不故将通显于幽情配美于高明空防既同于席卷寥廓乃喻于氷清惟人也玉立斯映惟天也管窥莫竞既遐迩之无氛自心神而可莹状烟消于幕幕始露澄潭凝尘洗之蒙蒙自开朗镜所以彰风采之异见光仪之盛异哉一言之羙万祀攸钦陋决云而观剑小披沙而见金有羙人兮青阳是仰藻镜斯临自然比天于霄汉卷雾于沉隂亦何必观乐广之容始钦重器信卫瓘之说方获明心者哉炼石补天赋【`以炼彼坚贞将补其阙为韵`】　阙　名  

天何言哉有阙则补持五石而是用俾四时而能取成乎圆象故资可转之功定彼干仪盖俟至坚之主所以裨覆焘仰周普磨砻入锻成功岂滥于宋人缉缀为劳至徳何慙于山甫乾道甚明配彼清真类鼓铸而可致冀穹而是营石不能言黙助无为之化天将假手潜因妙用而成则知娲氏之为功也体物情立取法志生眄悠远而求则象规圆而作程小大宁遗俾随形以溥博嵳峩不坠皆投质于轻清若乃造呈材神功効技他山以缀象帝自迩卿云初触当碧落以丽乎银汉同流激青霄而节彼天象又石质既坚究勤劳而日月逝矣成广大而星辰系焉暖积素之烟尚疑苔防降如丝之雨终若溜穿观夫圆则九重功惟百炼眷无亲而克敬当有道而可见言柔与刚崇高是将运有徒于昼夜比为炭于隂阳织女停梭受支机于河汉荆人抱璞嗟韫玉于穹苍补之伊何以当其阙照悠悠于峻极驱凿凿于超忽想夫取锻之日排刚之时龃龉不安或表艰难之歩清明于外犹生错落之姿正圆虚之广矣下长风而凄其是知补上天于炼石盖虚实之相资焉  

管中窥天赋　　　　　　张仲素  

管为物兮虚受天为体兮据安能因径寸之内将穷转毂之端用当其无苍苍之色何尽微而不大恢恢之状则难故虽无私以居上信可因物而仰观于是正瞻视品清澄察九垠之际极一目之能髣髴其形难识翼摩之鹄依稀其状犹如背负之鹏或因夫窥牖是见且异夫置阶而升风息八方烟消四极黙淳淳之灵向湛悠悠之神域乃执轻管纳丽则遥睇罔审窥不忒虚其内虽高明之可分小其形胡广大之能测故使盖影多掩笠形半匿月既满而犹亏日将中而如昃掌握之内安得容其九重咫尺之中岂能尽其五色且管之为质也秉直天之为体也含虚天执虚而秉阳垂象管抱直而利有用无信大小之有异亦遐迩以斯殊窥临既加徒云其至矣贞观必得信安可测夫若然则固知事不可以近图远物不可以小谋大小谋大则立而致尤近图远则坐而贾害故方朔言也明俟时之难庄周着之表游方之外客有勤学孜孜忧心悄悄服仁义而罔舍守翰墨而自矫将搦管而是窥愿天上之不遗微眇  

第二  

惟大也不可以小测惟高也难可以近知况穷天之至象徒执管而潜窥骤景风激驰光电移迷苍苍之正色杳的的而成规桂未圆余辉来而尚溢阳乌当书逺色照而全亏当其悬象在天明眸在管环视而逺维不极仰观而长河若断云明灭而浮影时聚星暧昧而流光倐满紫微黄道斯蔽其纵横北陆南躔曷究其长短观其悠然远象浩矣穹老氏守真不窥而自见禆公亿度屡中而无功况乎溥博四极之大依微径寸之中讵能分其经纬固且昧其变通若乃迢夜澄月高飇扫雾众形必流羣象斯布邈上下之逺迩夐东西之晷度畴能筭其盈缩孰可研于推歩机莫覩徒骋离朱之明大象都迷安徴平子之赋且夫莫细匪管莫高匪天仰瞻而范围斯昧垂覆而周流自迁则知徳之微难以片言语道之广难以一理诠苟持此而不舍吾未见极深而造者矣  

三无私赋【`以平上去入为韵`】　　　　范　荣  

天得一以清地得一以宁日月得一以明圣人法之以化成无私之谓莫之与京三者不忒天下和平天之道也存乎至轻潜运而三光是丽不言而四时是行夏以长春以生亭毒之徳以无私覆为名地之义也为利至广大流百川细包草莽因金风而物成熟遇木徳乃气腾上且无私载坤徳存乎易象月之来日之徃无幽不烛有形斯仰其照无私实至明而称朗若天地不能存之以信则生成之理息日月不能存之以明则终古之道爽浑盖惟不失其常羲和自得其所掌今我天子因无私以成心每宵衣以达曙奉此三道守而勿去大象是执选贤为急昭昭为大与天地而相参明明鉴下齐日月而出入天光发乎幽滞仁声振于潜蛰俦阳之徳因时行而有阶起予者商想兹道而无级苟志斯道立之斯立当轴者斯焉取斯何忧乎地芥之难拾  

## 文苑英华卷二

　　　　宋　李昉等　编天象二  

日赋三首　　　　　日中有王字赋二首黄人守日赋一首　　二黄人守日赋二首太阳合朔不亏赋一首  

日赋　　　　　　　　　　李　邕  

惟元气之播仪式景曜之腾烈倚崇盖而西转骏流光之东晰岂盈缩兮弥嵗亦畏爱兮异节暾淑色而布和赫炎氛而生热所谓纯精至高至明烛龙照灼以首事踆乌奋迅而演成开天地之司目为帝王之我兄文思以之寅饯神武以之揭行是以节朝有政逮昃未飡扬晖而四方动色霁景而万物耸观豁云雾之凝暗觧雪霜之沍寒愿挥戈兮再昼俟倾藿兮长安至若瑞气浮烟休徴抱戴乍出海而融朗忽飞天而光大千里发乎主明五色见于时泰将闭阁兮永言岂覆盆兮贻悔则有懐人惆怅酌醴献酬一醉兮千日渇一日兮三秋昔定鼎兮卜洛彼升天兮上游处立观于溟渤遂测景于嵩丘借如夸父弃防奔走何益夫子重隂道业所钦叹遅遅之春日阻悠悠之宿心惜落照于崇木重遥思于竹林粤若飞箭易及长绳难驻知息影之未宁喜倾盖之相遇始曝书兮多暇复炙背兮成趣见兰蕙之有晖想桃李之可树别有誓以期皦至以忧长既中时而必熭亦后甲而见阳与圣人兮齐朗宜君子兮借光卜在地而占吉说通梦而寻昌匪直烛之灭私行之惟则若御车之有轮岂抟空之无翼固斡运兮谁使谅周行而不息重光起于一人合璧旋于八极观乎翠萍生实赤羽从军倘一编之欲授曷三余之敢闻夕没衘于黛巘朝隮夹于火云何白驹之激急致华发之缤纷若乃江湖积气雾雨经时莓苔连于枕石泥泞汨于川坻仰苍苍而不见俟杲杲而常欺将遣慰兮安适每沉冥兮自悲借如谪居海上喟息天间有哀猿兮断续无飞鸟兮徃还事填膺于瘴疠情满目于云山未回光于东阙犹屈指于南蛮乃举手而歌曰披云覩日兮目则明就日瞻云兮心若惊日尔一日兮何道时哉几时兮此生  

第二　　　　　　　　　　李　为  

仲春上日率公卿大夫朝日于东郊祗祀毕太史进曰夫日统七纪周旋天地国家灾祥之至也惟唐文明日徳不愆今陛下又亲设弟礼天下焕烂上曰朕不足以配日然国经在乎上尔即司之于日有见可使朕闻之乎太史曰臣闻天高无程日为大明天为至阳日为阳精则日于天为子象也在人为主在天为日其高明一也日之初将出兮东方霍爌烘煌地外泄光隂云含明闪闪荧荧火炬纵横渐高如悬或若挽上于天而傍倚诸山海水血色龙鱼腾翻上浮焦烟创业之象也日之中聚焰成珠攒剑成轮青天而白白云而赤赩赩奕奕曽不得定目太虚为之晃惑万物依乎地无不自识太平之象也春之日葱茏通昽霍烁晴空赫为大笑满天地喜江风晴起锦文出水采错斓斑花树之间新橤粉融万灯无烟一拂雕梁娇霞溢乎殿堂缋壁连光温焰生旁仁恩之象也夏之日烘彤坌勃六合焚炙风不能为气天地变色不胜其猛乍摇紫影所照之穴化为火井草木如烧而未干焦泉池如炊若将涌沸炎威逼人疑欲附地或透入室壁潜蒸簟席威怒之象也其于小则草芥逰虫戸网隙尘各示其容其为大则东而引千万里不见其近出西而引千万里不见其逺及将暮也烁乎而低淡乎而頺忽乎变容赤盖下空埃尘蒙笼浑浑黄黄渐无精光黯湛【`疑作黮`】殷顔不留山巅即坠乎穷泉丹霞染云焰焰半天暝隂夕霭荟蔚霮防余光无采暂明乎千里之外乌鹊尚鸣新月已生长夜自清今昔顿成良可悲乎夫日之不永也甚矣人之言卯比及防已可食人之言午比及防已欲昃是故圣人寸隂而惜愿陛下朝视之思创业之难暮视之感沦革之易春夏视之调喜怒之节中视之将偃乎太平之地又何求焉臣又闻之圣人为君日祥屡臻五色煜煜天地同文昏弱之代吞蚀不暇列宿不没昼而为夜可不务乎故天有日不能自灵日有光不能自明待圣人而明之也  

第三　　　　　　　　　　王捧珪  

杲杲太阳升自扶桑既移晷而高下亦候时而短长其没也天地为之黯色其出也逺近为之生光及夫春景初动寒威始歇煦百川以氷开暖千林而花发行乎赤道应其朱明緑潭而水沸烂青云而火生于斯之时诚可畏也既而暑退凉进烟归雾返悬净影以悠扬度斜晖而晼晩送秋景之已末属冬隂之方盛融晴雪而曭朗曝晨霜而温映于斯之时诚可爱也故能明以成象高以临空有形必鉴无幽不通在七政虽擅其长照万物不竞其功抱三足之灵乌挂五彩之轻虹鲁阳挥戈而三舍汉皇握镜而再中曜凝霜而轻白带飞霞而淡红皎兮洁每守团圆不亏缺曈兮昽暮落西山朝海东谁复知其动静安能察其始终徒羙其委质上浮流光下济不择好恶不遗巨细葵藿向之倾心旂常画以増丽匪杖防之能及岂长绳之可系至若萤火聚燃鱼烛并明月高映繁星逺列争散彩以晃竞腾晖以照晰见白日之一临总光沉而影灭则知赫然作色无物不惮温然为容有情皆翫终而复始既明且焕自非造化之至精焉能作羣生之壮观  

日中有王字赋【`以题为韵次用`】　　　郑　锡  

至阳之精内含文明成命宥宻神化隂隲倬元圣而纬天烁灵符之在日人文变见象贞吉焕尔殊容昭然异质三阳并列契干体以成三一气贯中表圣人之得一当是时也河清海晏时和嵗丰车书混合华夷防同皇帝乃率百吏禋六宗登防视朔候律占风祀夕月于礼神之舘拜朝日于祈年之宫霁氛雾扫烟虹地涯静天宇空隂魄既没大明在东吐象成字昭文有融法科斗以为体并踆乌以处中冯相未觌畴人发防此乃圣人合契至化通不然者何得曜灵啓瑞明被于有截垂光烛地运行而无穷圣人以不宰成能日月以无私可乆偶圣则呈祥逢昏则显咎贞观契无为之功休祥应无疆之夀没于地我则取诫于明夷登乎天我则呈形于大有其初见也昭昭彰彰流晶曜芒若神龙负图兮呈八卦于羲皇其少登也发色腾光乍见乍藏状灵衘书兮锡九畴于夏王蔽亏若木隠映扶桑曈昽五云之表辉焕重轮之旁临紫宸兮千门洞照出黄道兮八极増光惟徳化成惟王正位兄其日兮姊其月父事天兮母事地罄六合以为王綂三才而制字道不藏寳神开奥秘王在日兮垂文日在天兮重懿岂徒色映合璧光连抱珥三舍廻鲁阳之戈再中羙汉文之志皇上以为命不于常惟徳是据灾逐祥啓福随祸着知微知彰一喜一惧因嘉瑞以増徳合元符而降祚客有上国观光金门献赋覩日中有字之感成天下至公之务倾心太阳企踵云路愿回光以暂烛庶千载之一遇  

前题　　　　　　　　　　乔　琮【`登科记作乔深`】  

至尊者王至明者日处其位兮无二配其徳兮惟一制服以象必图之而并临视朝以时方候之而俱出懿夫日实也厥生于东王徃也厥居于中其呈祥以下烛必布徳而上通然则日中之有王字者岂不以昭宸聦彰国风焕乎黄道赫矣苍穹表皇纲之不紊延圣祚于无穷者哉且天垂三光日当其首人执六艺书列于后此神功之所成彼人力而何有况乎乌为鸟矣无惭苍颉之能日匪扇焉宁假右军之手稽图纬与载籍信可大而可乆岂比夫麟龙鳯徒在乎宫沼郊薮适足以劳于使臣未可以济乎不朽夫运行不已者天地之常临照无私者日月之光羙之则配于太昊恶之则比夫夏王是以逆其时则休亦成咎顺其道则否亦为臧故昔王者莫不观天文兮顺隂阳授人时兮正纪纲而人用康而邦其昌如此者厥鉴不逺实归羙乎我皇信所谓承天之序兮袭于休祥者也是知君能则天天必呈瑞明海内之四目瞻日中之一字士有仰止云路苦心词赋战欲酣兮日将暮傥鲁阳之修戈可借冀和仲之余晖可驻愿倾葵藿之心希成桃李之树  

黄人守日赋【`以四声为韵`】　　　　严　维  

圣人之在运也上天为之降祥将以示徳逺告时康火精始凝初临于嵎谷阳徳用事首出于东方作大明兮其彩白有善守者其人黄惚兮恍兮见于为物之体窈兮冥兮来于无何之乡岂惟有徳动天影再中于汉帝至诚感物运【`疑作退`】三舍于鲁阳所谓人者臣之称日者君之象三光可得居尊众灵于焉称长人所以守日叶伊臯之弼亮天所以垂休明亿兆之所仰实王化之基格谅神功之肹蠁则知唐虞之代羲和之最萧索糺纷如烟如霭又况夫兆庆于合璧告祥于抱戴嘉其气象地表云收天外出旸谷而轮开当亭午而光大映眞人之丽质烂霓裳与羽斾离娄夐夐以丧明周文咄咄而延昧属宇宙以廓清表隂阳以交泰我君如日之升惟天是则君臣合体符瑞允塞以太古而望今齐哲圣以同徳  

二黄人守日赋【`以君徳同明逺人来附为韵`】滕　迈  

一气絪緼宛成形而擎跽相向俨守日而昭彰可分其色惟黄虽配位乎下土其形有二如辅明于大君原夫左之右之以引以翼虽髣髴而异体乃焜煌以同色理殊执热宁濯曽泉之隅事近负暄杳在离宫之侧两分夹临下之照偕出契不孤之徳尔其从炎汉以赋象能环卫以成功白驹乍留守之而无荒无怠踆乌不驻随之而自西自东届赤霄而烟云靡杂循黄道而光彩混同容裔斯呈交相可名幸因时以融结得托质于昭明契同心之言是以契合润通理之饰吾非染成其或杲杲初晨悠悠云晩曽不斯须而离何虞运行将逺鄙魏臣捧而在梦笑夸父追而莫返嘉夫仪形似是想像归眞离立环乎两珥聮影绕于重轮遂使慕有道之风归我一徳奉无私之照惟予二人受其采岂无异色呈乎瑞不待他辰所以禀中央正气当四夷咸賔诚宜阳景廓开翼戴徘徊升扶桑孰云孑立厠羲和乍若朋来观其辉焕瑞牒昭晰云路委疾徐而不更其守循躔次而罔于度信可以端拱道泰遐荒恱附今所以赋守日之祥表称君之裕  

前题【`同前韵`】　　　　　　　　阙　名  

日观天文彼黄人之离立是守丽紫霄而规模乍分揖杲杲之光岂劳披雾举骎骎之足讵假慿云孕灵自禀于眞宰肖貌方瑞于明君观其异体同心双形合力如左右之司局以扶持而受职乐天成象岂殊连璧之文就日无私特比铸金之色所以焕人寰彰土徳髙寻罔差其晷度廻骛靡于顷刻类聚炎上朋来热中遥集丹极廻翔碧空援四彗而克资烦手斵重轮而叶賛功发祥光之照烂将徳煇而綂同不然者何以挺兹妙有倬彼轻清夹辅躔次周旋运行通理之形容可辨和光之顔色混成当乌采甫临之初则温温而引耀遇鸡人未唱之际亦专专以在明髣髴如兰之契逍遥若木之程及夫曈昽既升昭晰将晩厥瑞皆见斯人甚逺宵依愕梦伴程昱以少留书遇挥戈感鲁阳而俱返恭已无怠旁行有隣化天隅之一气为日边之二人乆照不疲匪迷阳于上帝四夷云格方取契于援神所以灵贶克开容裔徘徊非其时则抱影长徃偶乎圣则差肩并来随冬曦之煦妪与夏日之恢台然后竦轻躯恣遐歩分明天表双羙云路愿将守黒之心望离宫而景附  

太阳合朔不亏赋【`以圣徳通阳精洞照为韵`】  

杨　发  

悬象告祥垂衣表圣隂慝将作而潜灭阳光当亏而更盛羲和率职徒降物以宵兴尧舜临轩方并明而晓映上方以忧勤御极睿哲承天声教既昭乎下土灾蚀固消于上景丽髙云已临照于物外位移正寝空警戒于事先晓次箕中时惟冬仲天子夕惕而慙虑太史先期而誓众于是雾霁闲原云归幽洞圆规杲耀发瑞彩于踆乌爱景冲融动和鸣于彩鳯是月惟朔升轮自东焕大社之晨气照清朝之晓风币奚假于词祝皷宁烦于奏工遂使皆仰之人既无虞于薄蚀惜隂之士咸有望于再中谅天听之自迩信宸心之遂通仰稽圣谟遐考天则运行虽由于黄道应感自符于徳辉华増焕观光必达于幽隂氛祲皆消揆影无差于晷刻道敷阳教徳叶炎精麟効祉而不鬭葵向影而皆倾观台登望之时渐欣光被史册退书之际益讶文明至乃扬彩宫闱増华廊庙人动佳色物含清照若合璧之无瑕比重轮而有曜黄琬之巧言莫啓由此缄词叔辄之望叹无闻徒兹载笑道契化祯回太阳躔次罔亏于顺晷贞明以合于重光固齐天而比徳垂永永于皇唐  

## 文苑英华卷三

　　　　宋　李昉等　编天象三  

庆云抱日赋二首　　日月如合璧赋三首寅賔出日赋四首  

庆云抱日赋【`以云日辉映精彩相耀为韵`】　阙　名  

太阳之升兮铄景气而澄氤氲圣人之徳兮上蔚结而生庆云外浮相焕中映成文郁郁昱昱缤缤纷纷粲兮若组绣之萦寳镜翊兮若申甫之相明君无心而生应徳而出不曜青以干吕能叶庆以扶日缥缈蜿蜒游龙相逐而不如斐亹葳蕤彩蜺舒状而难匹始流形于孤岳终垂象于九围丽碧霄以增媚捧金乌而徐飞感覆帱之仁效灵表瑞慿黄之气耀影含辉夫天道无言以物应圣圣功不宰物自效命故有非烟非云为祥为庆付我元吉彰我元盛岂徒众彩错出重轮交映者哉且日者实也象君而贞明云者运也应时而发生就日而浮若就君之朝聘五色成象告五方之和平腾乎天假其隂隲见于昼资厥炎精懿乎煌煌烛空缦缦呈彩域中之目无不仰观天下之心若有所待何必苍梧称羙横汾是载者乎夫变化翕忽希夷混茫理至则无幽不感徳盛则化妖为祥焕厥霄极亘于天光彼丹甑玉烛蓂荚芝房孰若此感化而见五彩其相者焉是知圣与冥通理由感召故我后之盛徳不求彰而自耀  

第二【`同前韵`】　　　　　　　　阙　名  

太阳淳精兮表徳于君徳感珍瑞兮应天垂文晓望东方升耀耀之丽景晴分上汉覩郁郁之祥云若乃运叶尧年灵符舜日灿玉叶以繁布抱金轮而半出灼烁兮乍似汉祖隐居横紫气曈昽兮又若楚王乗舟捧萍实岂锦江之所能拟谅秦镜之所非匹既而五彩不散三足増辉英英而浮光并射杲杲而合璧相依信乾坤之道不昧知君臣之徳同归我唐由是越五驰声超三表圣臣如云而仰均雨露君并日而用敷徳政故表乃祯祥之主遂其云日之性始漠漠以飞空复昭昭而逺映迹前圣之能事曷比夫今日之嘉庆也徒观啓重霄而逈出得中道而遐征不傍楼防讵随于聚散不依城阙但耀其真精氤氲兮匪氛雾而能杂泱漭兮知沴气而不生懿夫日丽天兮出巨海瑞应臻兮见其彩云浮空兮蔼休祥灵辉集兮寳其相故可以卜年永祚奕圣蕃昌大矣哉兹瑞之为庆禆福善而无疆若鲰生者饮化阙廷削迹海峤覩庆云而动咏仰圣日以观妙是知物无不感幽罔不照蠢兹动植之类莫不息隂而发耀日月如合璧赋【`以应候不差如璧之合为韵`】韦　展  

国家纂宏天綂绍啓王迹猎英华于百代漱芳润于六籍于是阐睿厯于畴人镜象之氷释察运行之盈缩见分度之损益五星同舍状自叶于连珠两曜集辰候不于合璧是知隂阳卷舒日月居诸时防而乍离乍合顺行而匪疾匪徐徴于颛顼之法考以轩辕之书百灵以之肃若四海由其晏如惟上元之嵗时和气茂惟南至之辰日月来就望乌兎之交集瞻斗牛而既觏璧惟圆制象其圆正之形玉以贞称表此贞明之候可以袭承天意可以敬授人时观防之瑞斯騐冯相之言不欺方见仲尼无得而逾矣乃知潘夏何足以当之临楚山岂和氏而能识入秦野非相如之见持且夫日者尊而有常月者谦而不杂每有徳而昭感必効灵而允荅分则列照于三无聚则和光于六合徒观夫炳焕可嘉毫厘靡差珥作如虹之气波为旁达之华映彼仙娥有似夫佩而比徳吐兹王字更疑乎瑜不掩瑕然则天垂象兮至明厯为功兮可乆重之斯实理本轻之则为乱首是以尧之分命典诰髙其能然鲁也失官春秋贬其诚不吾君之所惩劝将永代而遵守顾惟愚懵窃覩嘉应钩深索隐虽无瞽史之才颂徳歌功敢借诗人之兴  

前题【`以两曜相合候时不差为韵`】　　　　卢士开  

圣人在上与天地广徳彰于日月洪休备乎瞻仰合璧之为状也颖曜相向圆明比象丽重光于一轨开混茫而精爽其真不迁其合以两和隂阳而二仪交泰辨分至而九服融朗既无异于望故王道所以坦荡也至矣哉考日以正时本于妙防日以合月宜乎暠曜歴躔次而双满合晶耀而并照一隂一阳曰柔曰刚既恒其用亦曜其相其合也契天地之明其璧也本日月之光国有道则循其度邦无道则失其常上元升而轩厯着太初复而汉运昌宁止纎纎西楼昭国憙而形偃杲杲东戸表臣忠而据黄者哉懿乎一徳升闻天休下荅示轨范于万代发文明于六合且乾道防而难究惟君是候帝徳广而无私惟天是祐明者莫昭于日月故表之以防同同者将庆于和平乃整之于宇宙同轮共规叶庆应期既周天而同道乍皎皎以迟迟璧之生也本乎律律之用也在乎时厥祥云乆逢昏则否其兴也明后惟道之遐其应不差是昭乎皇家谅我后之明徳发大道于光华何必尧年之与汉代而兹厯之可嘉  

前题【`以天地交泰日月贞明为韵`】　　　　贾　餗  

格天之功兮不宰而成丽天之象兮乃合其明躔次无差乃可立圭以辨祯符既叶必俟重璧而呈于是曜隂魄腾阳精将周旋而一体异逺近之相倾时也万类昭融四方清泰激朝晖之杲杲发夜色之蔼蔼悬异象于人间吐荣光于天外挺连城之价谁敢指瑕居匹夫之懐非同贾害金乌共色玉兎増鲜丽万室兮瑶防共美泛千林兮琼树争妍变方流于斜汉叠圆影于遥天落照西沉若欲抵于昧谷澄晖东上又如返于虞泉荧煌异质烛耀非一抱珥之彩潜销如圭之容闇失于以表象明隂隲瑞至徳于尧年契昌期于汉日懿其经纪不忒明宵有程聮彩徘徊似有求于潘子双形宛转若可赐于虞卿既同道以脗合亦相推而运行见乎天则一人有庆比于王则百度惟贞矧今冯相观祲而罔愆羲和敬授而无阙将冥照于幽昧在宣精于日月是以灵符必集休祜可包不缩不盈自契于三年之闰无偏无党何忧乎十月之交岂是合彩呈姿和光効异陵珠星而掩缛逗洛水而増媚东西并耀疑夹镜于长空升降相沿异藏珍于厚地然后操觚进牍赋邦家之盛事寅賔出日赋【`以大明在天恒以时授为韵`】　王　储  

惟天为大兮尧实则之命羲和而驭日俾出纳而从时肇嵗首以平分既中星鸟及宵衣而敬导始见嵎夷所以示农功之有序叶君徳于无私我国家克定三元光临四海纂唐虞之旧说崇徳礼而斯在将举正以履端奉天时而不改繇是春官蒇事太史作程天子居青阳之左个览万物之初生始昭宣于东作终协赞于西成杲杲临空无幽而不烛迟迟监下有蛰而皆惊伊兆人分地之利我圣上则天之明淑气载扬畅禽鱼而共跃融风乍扇逮葵藿而咸倾庶绩其凝三农式就髙防纪于云物大野陈其搜狩毕向化以观光亦顺时而敬授嵗如何其嵗既登节盈缩兮日有恒嵗如何其嵗将起兆发生兮日之始苟奉顺而无违得祯祥而所以原夫君比徳于日日丽光乎天抚有万方每朝君于嵗始照临庶物故出日于春前煦百泉而氷泮薰九陌而苍然合璧表无为之化重云示有庆之年信惟贞而惟一示无党而无偏客有藏器俟时卑躬思泰遇乾坤之防合覩日月之光大莫不向春景以自娯沐尧风而永赖  

第二【`同前韵`】　　　　　　　　独孤授【`登科记授作绶`】  

古先哲王允厘内外虽庶政之咸叙在司天而为大所以叶乎上下所以察乎交防其职废而时令则乖其职修而黎人永赖嵗既阳止东风作矣惟时羲仲奉若天纪候旸谷之初升揆农功之当起寅賔克展守而勿失表耜乃修视其所以观乎旭日之渐也丽苍穹而曜晶按黄道而徐行万物发春仁气良由兹始四方仰照阳徳恊于离明盈缩必循夫晷度职司宁阙其将迎木位值于扶桑初杲杲以出土膏润于南畆且泽泽其耕故王者重焉官不虚授考之厯象则象是用贞凖之田农则农靡候惟帝典之明徴示人有常惟日官之无改永代斯在平秩乎下以播百谷钦若乎上以刑四海慎尔有司惟其敬之是将迈景徳于太皥俟神功于女夷玉烛开耀金乌效遅致人和而嵗羙无乱日而废时况吾君承干化昭宣叙三光以着象乗六龙而御天经纪不忒职官惟贤分命之事举曲成之道全观寅賔之出日端稼穑兮大田愿聆舜弦歌唐年因末光之可就与羲驭而廻旋  

第三【`同前韵`】　　　　　　　　袁同直【`登科记第五人`】  

日为天经春为嵗始贞三农而允恊于度调四时而不于理敬其所出导其所以升黄道而万化融出青方而百工起所以放勲钦明羲仲是司恊和天意敬授人时阙其职则厚生斯废行其典乃庶绩咸熈且晓色曈昽清光杳蔼垂大明于有截察幽深于无外守晦明之度数顺躔次之交防合一徳而无私位三光而称大煦育无偏隂阳气宣应律管而初变暖林花而未鲜兴农功于燠室发耒耜于原田既陶陶以受嵗亦欣欣而乐天则知日以阳为徳君以政为恒阳亏则物无仰照政失则年用不登睹寅賔之有则知平秩之方瞻彼涨海日之所在出扶桑而吐辉泛旸谷而浴彩贞明宇宙恊顺时候将防敬而专其所职岂出纳而轻其所授我国家献嵗发生舒勾达萌警大田于东作纪斯箱于西成君徳与日徳俱逺道光与日光齐明将授官而守职俾万禩而为程  

第四【`同前韵`】　　　　　　　　周　谓【`登科记第二人`】  

陶唐氏钦若日出资授人时乃命羲仲徃哉汝司纪寅賔而建始旌照烛兮无私旸谷初升退羣冥于仄陋扶桑适上分万象于毫厘日之为徳也均日之为功也大作朝夕之程凖见乾坤之交泰无逺无近幽而必通惟植惟生罔不咸頼出于东兮示发生之所在倾于西兮覩光灵之不改必将表嵗以务穑岂独陵虚而赋彩尔其孟陬叶月太簇和声农祥正而土膏咸动庶绩凝而百度惟贞于以秩东作于以望西成涂足沾体勉穑夫与田畯布和施令乐国泰而君明岂不以五行班序七曜宣精者哉则有三足呈祥重晖降祉瑞圣斯应为光有以逺色杲杲非童子之辨焉浮彩昭昭惟仲尼之掲矣爰考休徴图牒与能既煦育之无外同寅賔而有恒宾者导也惟人之导阳寅者敬也惟人之敬授谅难逾而可仰参地载而天覆观其熠动川澄明丽天消瀌瀌之残雪敛蔼蔼之轻烟謡东君于楚客祀岱岳于汉年愿捧图称瑞以相宣  

## 文苑英华卷四

　　　　宋　李昉等　编天象四  

日浴咸池赋一首　　日中乌赋一首  

野人献日赋一首　　羿射九日赋一首  

琅琊台观日赋一首　海日照三神山赋一首登天坛山望海日初出赋四首  

日浴咸池赋【`以涨海増辉金乌发色为韵`】　柳　喜  

海日赫赫出旸谷以腾辉过咸池而浴色宛转波动廻还影侧昭晰兮泉源渐沸掩映兮津涯乍黑红光下射疑萍实之欲沉赤气上浮讶林云之不息当其玉漏未尽金波正凝背崦嵫而六龙骋骛望穹苍而三足飞腾经厚地而休光暂匿连巨浸而暖气潜蒸当晷度之未至信辉赫之徒増洎夫良夜欲阑繁星渐没转红轮于沙砾濯朱辉于溟渤映龙川之华动照天坛而秀发逺岸烛燿而乍明长波蹙缩而未歇观其荡水府涤踆乌重轮辉焕而増润双翼翩翻而尽濡势动云端运规规而未止影摇波底潜赫赫而不渝逝矣莫及皦然可望照蜃楼于圻岸冩蛟室于溟涨由是发五色焕九围歴渤澥而羲和整驭映岛屿而光耀傍飞碧浪沸腾罢洗贞明之质洪涟弥漫难留畏爱之辉时也天地渐分云霞屡改违细栁而已逺沸扶桑而犹在聊将出地辞润泽于波澜从此丽天布辉华于寰海既而逈出崟岑髙悬万寻杲杲而光无停晷炎炎而色欲流金始素波而将涤倐黄道而是临信终古而不昧长曜景于天心日中乌赋【`以辉光映出栖迹在中为韵`】　　康　僚  

相彼乌矣超然莫同不振羽于域上自呈形于日中仪鳯肯慙信五色而都混高天已及岂三年之始冲懿此生成贯乎今昔东西必随于运动升降宁离于赫奕俯黄人而更助金光映王字而偏疑鸟迹既乃腾凌霄汉披拂云霓那楚幕而堪处匪霜台之足栖分明而不似笼中固非仙鹤髣髴而还如镜里岂是山鸡曷九雏之莫对乃三足而长在黑羽虽同于不黔白头讵得而终待始来何地谁见入于重轮爰止何年孰可闻于真宰徒讶其炜炜煌煌形标翼张纵横弄色宛转和光风起而遥疑飞动烟含而杳若潜藏足令人子闲窥因寄情于反哺日官频测空懐望于殊祥嘉其霭尔无匹裒然斯出鸣琴安得冩其啼流火焉能变其质复不知见也何期隐也奚归有咸池兮饮不饮有蟠桃兮依不依谁使梯航景象沐浴光辉炫晃乎清昼优逰乎翠防靡愿稻粮志士留之而莫得无猜弹射夸父惊之而不飞客有指寥廓之仪形访前时之歌咏且彼素姿神异赤羽辉映不为隂隲之符盖本阳精之命今仁风已扇孝理方盛乌之灵兮得不降休而瑞圣  

野人献日赋【`以和悦日光情意君宇为韵`】　欧阳玭  

昔宋有野人负日之暄兮献君不知天下流光以所见为未见不信人间委照以所闻为未闻当其爱景稍融农民乍恱谓国内有无谓山前自别恐弱水之光遽失虑扶桑之影将防于是耒耜潜弃耘锄暂辍指天路而贡诚适君门兮效节红轮在上无欺皎尔之心赤羽相随可騐昭然之説乃曰臣生于陇之畔长于陇之傍朝播其谷暮植其桑丝不得上体粟不得充肠以藿为食以蓑为裳体冻乎雪骨寒乎霜因取适于中野遂潜舒于太阳煦不厌暄不忘而恐率土之尊未识民间之乐一氓之贱敢私天外之光所以贡其所知陈其所覩愿日之彩致于君之舘愿日之辉及于君之宇南畆而曽无寸泽犹税于身东方而幸有余明敢忘于主主乃闵其甚朴嘉其至诚一则警于骄逸一则念及黎氓安知万室豪家更有追欢之意六宫长夜仍多纵乐之情嗟夫人各有生生而有异尔岂不以种植为业逋租为事上或逼于狼政下或临于虎吏汲汲为心营营为意遂使朝光不辨谁知劳者之情暖景为祥忍夺生民之利乃知贵之逸者有之何稼穑而能知贱之至者不一则阳和而岂失彼徒见其夕入而因忘其晓出三尺之童子犹嗤何以日而献日  

羿射九日赋【`以当昼控九乌潜退为韵`】　周　鍼  

伊祁氏之有天下也十日并出或明或晦不唯差乎厯象抑亦紊乎覆载留一阳永照俾九日潜退羿操弓而进挟矢而前曰彼赫赫绵绵如珠之连烁我下土暨我上今当尽臣术之防妙恊君徳之昭宣于是和容体正审固心防张六钧之在手期九乌之应弓既无双矢唯用九一发而上霆激再发而空中雷吼三发而轮震乾坤四发而辉流星斗五发六发而煜煜霞散七发八发而离离电走九矢皆中讶妖氛之忽无一曜高悬望邪明而何有盖帝所恶天所嫌始腾凌而翕赩倐防而殄殱贯忘归【`矢名`】而自消难彰变化落园陵而尽死永契沉潜瑞景将明彤弓尚彀百辟仰观乎黄道孤光下烛乎清昼莫不由艺之就神之授混烛灭而平权衡晷运正而分刻漏然后职羲和之任司掌御之图位寅宾于东极宅昧谷于西隅故得万国讴歌仰覩重轮之日九天寥亮长飞三足之乌则知道潜防而发必中神自通而何再控镜四海而弓罢张亘万古而谁敢当设使尧徳不圣羿技不臧则苍苍茫茫终乱纪纲又安得廓六合定三光故曰天无二日民无二王  

琅琊台观日赋【`并序`】　　　　熊　曜  

秦筑东门于海岸曰琅琊台高可望逺而东之人悉以宵分之后观日于海底者壮其观而赋云  

秦门之东天地一空直见晓日生于海中赤光浮浪如沸如铄惊涛连山前拒后却圜观上下隐见寥廓焜煌天垂若吞巨壑当其扶桑汹涌于云光阳徳出丽于干刚汗漫翕纳将吞六合冲融青冥遥浸大明羲和守驭夸父上征转心目苍黄性情倾地舆而通水府汲天盖而骇长鲸彼秦伊何崇此为门委絶人力其谁敢论失万邦者虽设门而必圮表东海者谅无门而亦存歩秦亭而在此伤魏阙而何言千载之后石梁斯在时无鬼功岂越沧海念无道而肆志将不亡而何待我国家逾溟渤而布声教穷地理而立郊坰畧秦皇于帝典参汉武于天经顾荒台而寂寞取殷鉴于生灵尔其秋景超忽晴光焕发蜃氛干云蚌胎月长波沃荡超百谷以深沉唳鹤徘徊想三山而防没齐鲁郡邑霜天泬寥凌虚无而倒景临沆瀣而乗朝日向蒙汜云横丽谯追鲁连之达节行将蹈海仰田横之行义若在云霄骊龙之珠羣玉之府想望绵邈依稀处所有海客之无心托扶摇之轻举  

海日照三神山赋【`以辉耀相烛珠庭灿然为韵`】  

纥干俞  

海日飞光神山之阳流一气于天表自三峯而景彰龙车逈驰丽于高而特异金阙互映混其彩以交相原夫出巨浸以贞明次崇冈而乆照当峻极之离立灭尘氛而引耀遂使授人之厯分乎命以正其方渉海之伦骇乎目以观其徼遅隐见于危壁蔼晶荧于逺峤披道接灵之府含华蕴粹之仙秉至阳而不极体元气于自然骇景克存讶鲁阳挥戈于在侧腾精独徃疑羲和弭节于其巅于以系时于焉絶俗幽莫可辨明之所烛异景暂凝乎地首竒峯载列于鼎足影摇林树渐升桑野之躔色动鲸波尚想甘泉之浴且霞标建其南服日观掲其东隅虽照临之等类亦崇深之道殊岂若丹极赫以戒晨仙宫朗而増焕方运行而不息乃曈昽而未旰森琼树之离离曳羽衣之灿灿此日而御惟山有辉谅难徴于纪牒思载瞻乎海沂彼或栖真方丈必期乎悠乆如将处代崦嵫且惧于浸防是以养志忘形驰晖以宁福地无阻门寝扄誓将越渤澥陵杳仰无私之照穷不死之庭愿参光而有待庶羣仙兮是聴  

登天坛山望海日初出赋【`以海日生残夜为韵`】阙　名  

配乎地者惟山丽乎天者为日登岧嶤之峻极见曈昽之初出廓灵海百川之宗孕金乌千里之质泛圆光于沆瀁焕鲜耀而灔溢虽腾辉于碧浪之中讵侔色于红萍之实观夫烈霾曀赫炎精擘洪波歊太清冯夷骇跃罔象奔惊照烛兮骊珠潜吐曭朗兮龙烛忽生愕羣仙于金镜惊天鸡于玉京巨浸半涵犹韬普天之羙人寰尚暝孰识未融之明懿其千仞可跻四目斯在危岫陵乎碧落日域辽乎沧海既登陟以遐观知蒙汜之浴彩晨光乍分夜色未改升黄道而将始临下土而有待昼明夕晦徒观其躔次之常出有入无孰测夫隂阳之宰气澄雾卷月落星残流晖电曜散彗虹攅将焕烂以下烛出浩淼而上干挂扶桑而杲杲升旸谷而团团敷九华而赩奕灿三山之峯峦且几升天无忧于见渫已能烜物宁患乎祁寒顺寅宾而不忒烁溟涨之无端乗变化而复徃得沐浴乎波澜于是逰太极辞残夜羲和敬导运行有舍得天能乆克彰乎真明委照无私不间于夷夏尝倾藿而乆俟冀余光之一借  

第二【`同前韵`】　　　　　　　　王　起  

山惟隐天海则孕日日将升而转丽山望逺而无失青崖直上觉亭亭而渐高碧浪遥分覩杲杲之初出将以测晷度穷节汨岂能独媚东南之隅空呈畏爱之质而已哉当其隂兎倾晨鸡鸣扪葛藟陟峥嵘挺身于重巘肆目于八纮天地廓烟云清赫彼巨浸吐兹炎精映曈昽而有竟烛浩淼而方呈彩射空中谓隂火乍出色浮波上疑萍实初生皦尔下土焕乎上征触髙涛而暂灭泛轻浪而还明曙色渐分晨光未改蒙汜拂浪扶桑浴彩将黄道以丽天必青方而浮海岂韬映之为羙实照临而有待是知望莫逺乎日域登莫峻乎天坛彼以离而取象此以艮而居安考之则隂阳有度察之则溟涨无端况乎银汉落金波残将东方而自出俾下土而式观三足翺翔若刷乎渤澥重轮辉焕如歴乎波澜映嵎夷而未定拂若木而将抟红彩下沉照波中之鳞甲朱光上溢射云表之峯峦诚变化之相诡谅始终之莫殚洎乎出溟渤照戎夏升九天辞午夜羲和整辔而直上葵藿倾心而皆仰亦何必登日观之峯而后望神明之舍  

第三【`以题为韵`】　　　　　　　　阙　名  

客有晓蹑棱层髙山独登览烟岚之忽敛见海日之初升赫彩旁照炎光上腾影乍摇而满目霞碎波不动而长空血凝由是倚危峦立天坛夜色既啓炎精始团赤氛上焕于云路朱轮乍碾于波澜照燿一海之中剖开萍实分明百丈之外洗出金盘浩渺无涯曈曚在望髙居峥嵘之顶下视赫曦之状焚爇巨浸浮沉奔浪阳乌浴羽而载飞羲和按辔而直上不沉乎泉将丽乎天烁云涛而有曜类庭燎而无烟赫赫光满规规质圆才涌出于溟渤之底已见尽乎岩岭之巅所以跻高峰翫丹彩明暗既分升沉斯在望若木之初出疑杳上于天河想隂火之潜然见焰烧于沧海出水未逺腾晖已殷托髙迹于巉崪之际指大明于顾盼之间涌上扶桑谓蟠桃之有橤照出仙岛疑烛龙之映山歘赫满空渊渟沃日当银汉而晃泛金波以洋溢巨鲸之冥目霍张洪炉之铸镜飞出及登乎轨度射破氛雾洗光华而不湿冲尘埃而宁汚倚九天以照临见百川之奔赴故逰者徙倚遐望徘徊乆驻因物属词愧升高而能赋  

第四【`同前韵`】　　　　　　　　蒋　防  

山有极天崇崒冠羣岳而首出下压溟渤之碕岸平视扶桑之初日天光海上曈曈而晓色已分人代梦中促促而寒更未毕客有爱此早景登兹崇山东方之昏黒据中顶之孱顔俄而阳开隂闭翕赩廻还曳晨光于莽苍之外走狂电于溟蒙之间髙焰忽兴澜汗而洪涛血赤半规犹隐洪彤而青帝朱殷及其旋转将升睢盱万状散五彩而锦章已出照三山而鼎足相向杲杲兹始规规满望火轮上碾烧碧落之氛埃金汁下融跃红炉之波浪观夫巨浸无际踆乌上抟万象昭著二仪霍寛惊鱼龙之蛰销昧谷之寒散入圃畦想葵藿之俱靡稍分林岭见木石之同坛独立嵳峩旷瞻晷度躔次一道晖华四布赫曦而六合贞明吞纳而百川奔赴不假濬冲之目尽观虚之赋赫奕昭宣层岩之巅赤玉之盘烛地黄金之镜帖天海若夺魄羲和振鞭湿光而长波初沃暖气而孤峯最先羙润呈祥重光赋彩带环抱之珥照不波之海隂火之防茫已沉土圭之盈缩屡改则知大明之丽天兮可捧而升髙山之横空兮作镇不崩倘跻攀之有路愿观光而一登  

## 文苑英华卷五

　　　　宋　李昉等　编天象五  

黄云捧日赋二首　　日五色赋三首  

日载中赋三首　　　冬日可爱赋二首  

夏日可畏赋一首  

黄云捧日赋【`以黄云捧日佳气充塞为韵`】　阙　名  

吾君朝黄图坐甲乙礼元吉观庆云之飞来晕长空以夹日日明而丽云润而黄随轮已入乎青陆抱影长依于正阳磅礴不散氛氲呈祥暖万物则草木春色涵一气则天地黄光推而言之则君为日臣为云君非臣则股肱斯废云非日则光耀难分故上下同体表里成文楼形遥景于东戸叶影潜扇于南薰由教有所至朝无可昏是日王三朝躔五纬杲杲然无幽不烛飘飘然何逺不暨白主丧氛黑为兵气将闭阳和动令人畏又奚能势均抱戴色不严毅似龙虎之宛转傍檐楹之髣髴是日也风不霾时正佳云日轮盛光隂克谐入房焉可以拟议干吕何足以为懐带祥云而共羙与淑气而同侪天有日兮晨光重日有珥兮黄云捧亦如东海大而百川朝北辰髙而众星拱云初缭绕日亦曈昽合三光而为一混五色而居中于是彰国祚表年丰应履端之时令识来事之殷充察天象兮阳乌奋翼稽瑞图兮人望充塞使无阶而可乗敢不慙于帝力  

第二  

正月初吉观大明之东吐间瑞气而晓出初混色于青山之上犹谓防霜渐凝华于黄道之中分明捧日与抱珥而偶方守人为匹原夫皇帝御紫宸垂至仁恩覃日域泽被云津居其中得通理之体察其外想维城之亲然后蔚亭亭之彩环杲杲之轮左之右之拥荣光于碧汉或先或后敷正色于青春懿乎日者君之徳云者臣之状彼无私以临下此竭诚而奉上故得配阳精而为焕符土徳而标王以此图国国乃丰盈以此示人人知揖让既而呈彼瑞暾曜于天门似佐无为之化如承煦妪之恩自东徂西异众星之拱极陈力就列同万品之尊元其瑞如之何以庆其主其色如之何非圣人不覩象伊臯之羽翼同周召之夹辅丽焉成象非徒负舟之龙照也腾文尽若苴茅之土萧索笼光徘徊效祥抱一轮而匪乌莫黒散九野而何草不黄是日也乾坤交泰霄汉荧煌风以动之谓奉中央之帝人皆仰也如披元吉之裳识我者寡遇我者众思飘飘而有托目眇眇而遥送飞烟下接乍廻屏翳之姿喜气上浮疑绕羲和之控信乎圣徳所加祯祥不遐天道恱人谋嘉故得无心之云出山川而变色有耀之瑞应图牒而増华  

日五色赋【`以日丽九华圣符土徳为韵`】　　李　程  

徳动天鉴祥开日华首三光而效祉彰五色而可嘉騐瑞典之所应知淳风之不遐禀以阳精体干爻于君位昭夫土徳表王气于皇家懿彼日升考兹礼斗因时而出与圣为偶仰瑞景兮灿中天和徳辉兮光万有既分羲和之职自契黄人之守舒明耀符君道之克明丽九华当帝业之嗣九时也寰宇廓清景气澄霁浴咸池于天末拂若木于海裔非烟捧于圆象蔚矣锦章余霞散于重轮焕然绮丽固知畴人有秩天纪无失必观象以察变不废时而乱日合璧方而孰可抱珥比而奚匹泛草际而瑞露相鲜动川上而荣光乱出信比象而可乆故成文之不一足使阳乌迷莫黑之容白驹惊受彩之质浩浩天枢洋洋圣谟徳之交感瑞必相符五彩彰施于黄道万姓瞻仰于康衢足以光昭前古照临下土殊祥着明庶物咸覩名翚矫翼如威鳯兮鸣朝阳时藿倾心状灵芝兮耀中圃斯乃天有命日跻圣太阶平王道正同夫少昊谅感之以呈祥异彼夏王徒指之而比盛今则引耀神州扬光日域设象以啓圣宣精以昭徳彰烛逺于皇明乃偹彩于方色故曰惟天为大吾君是则  

第二【`同前韵`】　　　　　　　　湛　贲  

圣日呈贶至徳所加布璀璨之五色被辉光于四遐纎尘乍收烂彼云间之彩清涟既动焕乎川上之华且夫徳惟纯一瑞符祚九彼合璧而未方顾抱珥而何有岂若青赤以之彩错光芒屏其氛垢星同色而莫俦露成文而曷偶至乃天衢将曙春雨新霁廓彼长空敛其纎翳焕羲车而逾媚映彤庭而转丽同象徳于金天陋再中于汉帝于时宸睠屡廻圣心方契恒旰食以为虑岂浮云之能蔽观其徃复黄道隐见非一彰有徳而天下文明照无私而海内清谧驯翚对而沮色仪鳯临而委质光浮石壁谓娲皇之补天影入词林疑江淹之梦笔彼连珠之代王字之日虽得以载其图牒实难以为其俦匹未若光分五色徳合三无明天道以下济与人事而同符较兹嘉祉超于邃古杲杲而五色成文郁郁而万物咸覩祥光旁烛偏宜连畛之瑞彩下临更竝建社之土于以光被四表昭彰元圣播颂声于管弦流喜气于歌咏矧其尧舜为理羲和奉軄仰以阳精象于我徳不然何以照曜六合黄五色出乎震位焕夫皇极仰其耀希煦妪以资成倾其心比葵藿之生植傥余光之可借庶分隂之有得  

第三【`同前韵`】　　　　　　　　崔　防  

阳精之瑞兮惟瑞之嘉首三光而委照备五色以连华繁彩遥分叶二数于圣运祥光下烛賛元吉于皇家且夫天之降祯昭示羣有日之效庆丕应元后轶图牒而称灵着防书而不朽径惟千里表年厯而当千丽彼九华彰帝业之在九懿其廓烟霄而朗霁敛天宇之氛曀出旸谷之方融歴离宫而増丽羲和疑而愕立畴人骇以横睇循黄道以遅遅烁青而晰晰观其瑞景中焕浮晶外溢所以告昌期符圣日结金天以标异掩羣祥而首出仰其众色比河上之荣光徴彼謡言异江中之萍实景丽天衢明均八区知神光之有宰信化之潜敷媚韶阳于紫陌混佳气于皇都于是见土行之善应识帝载之珍符君一徳兮格于上天日五色兮临于下土寔有感而斯见固惟仁而是辅乗虚散彩状朝烟之暧空縁隙通辉若晴虹之入戸灿烂同耀黄交映彚藻绘于金轮聚云霞于寳镜当道泰以垂贶契河清之表圣谅四彗之莫俦岂再中而攸竞则知天意非昧人情可测所以异其彩示辉光之日新所以呈其祥庆文明之允塞伟夫彼日之瑞可以象君之徳谬膺荐于春闱幸观光于上国  

日载中赋【`以汉文帝时数如此为韵`】　　　许尧佐  

圣徳上通阳精下賛经太虚之寥廓赫流光之耀焕皇矣广运徳用迈于陶唐日欤载中瑞克符于炎汉其始也升扶桑以昭晰拂若木兮氛氲灼丽景开祥云羲仲命官敬导之功式着夸父整防竞驱之势斯分虽驰骋于灵驭终感通于圣君故歌休明者徴于阳位察符瑞者观乎天文于是翠烟澄霁白日増丽流景弭节飞轮顿势踆乌矫翼而却翔骧龙拥驾而廻逝端乎晷遽乖测景之司表乎祥必俟垂衣之帝盖所以应仁圣叶昌期曽泉既逾异晨阳之杲杲昆吾再舍嘉日驭之遅遅是则天垂象兮不昧日辅徳兮无私既载中呈瑞亦太和効时逺以变化同诸掌握苟夙夜而致理在祯祥而欲数伊灵气之潜通岂天聴之邈日之为羙也无徳而言欤日之为瑞也有时而効诸运行必随乎圆盖昏晓式经乎方舆昃而复中在明君兮则尔中而斯昃虽壮士兮焉如我皇播徳于彼表瑞于此不肃而康哉无为而乐只躔次可觌岂假垣平之片言昭明有融宁匹鲁阳之三徙然鉴于人事兮谅天道而伊迩  

第二【`同前韵`】　　　　　　　关　构  

日以运行时维贞观騐载中之照烛表一徳之恊賛至诚则感寔所应于皇家偶圣必呈岂独符于炎汉既退舍以廻薄又増明而辉焕且夫天地絪緼日月垂文始将倾而复正愿何鉴而不分当下委之碧落又上排之青云经纪回旋乃晖晶而射耀次舍中正则澄霁而销氛何丽天以昭晰谅触物而缤纷然而日乃阳徳光于四裔阳为君徳配以上帝既居中而有感亦临下而罔替昔连珠而合璧或五色而四彗咸逐物而迁移并随时而啓闭曷若此将旰而复昭昭无际则知隂阳冥通乃与仁圣符契徒观其炫熀在兹气肃风追合人君以乗时又观其昭回绵邈霞张雪駮羙嘉祥之欲数时以我既再我则盈缩而自持时以我当中我则清明而不浊既照临于率土信叶和而反朴夫日也变动不居周流六虚天垂象以咸若精可贯而皎如既匪亏焉比皇明以无极斯呈瑞也谅至化之有余且神功而不测乃驻晷其实徐所谓悬鉴在彼观光由是仰灵曜之载中知积清而率俾因徴今以赋事谅舍彼而取此  

第三【`同前韵`】  

赫矣阳精瑞色融烂轮既侧而复正景将曛而重焕考祥厯于休明识天心之叶賛信遐荒丕耀而品物贞观夫其耀烟空耿霄汉始由度而方映忽移躔于已旰长空敛云爌朗烟煴考殊祥于瑞牒轶众象于天文烛乎幽同无私于圣代鉴乎下将比耀于明君宜穹苍之朗霁屏黄道之氛曀踆乌翻翼以廻翔羲和弭节以容裔亭亭兮直午位而逾正杲杲乎烁离宫而増丽休徴屡发于汉皇徳感更侔于唐帝虽日官奉职畴人展艺异廻戈之所麾非长绳之能系是则贶告祉皇明受厘日之杲兮靡亏于常度日复中兮叶庆于昌期土圭不能测其晷玉漏焉足定其时照委晴空暧祥光之郁郁时当春尽添丽景之遅遅惟我后之至化騐灵符而斯数悬金镜于天衢提璿衡于掌握不然何以表昌期之防廻倒景之车澄清光而烱若扇炎盛而赫如徙倚遥汉徘徊太虚夸父之奔于焉少息垣平之对难以比诸信可以遵祀典委裘而拜命太史以望而书日丽天兮运行而未已日再中兮表庆于遐迩每同葵藿之诚冀流光而及此  

冬日可爱赋　　　　　　　齐　映  

闭天地成四时者冬丽乎天明万方者白日至若斗杓移指寒气入律霜涵氷以凝沍风落木兮萧飋始成干以运行乃宅巽而是出明在地上望杲杲于扶桑光摇水中疑泛泛而萍实故日出旸谷众人熈熈苦寒者自我而燠若即幽者自我而明之将所鉴而并鉴故无私而不私懿夫吾君之威可畏可爱象严凝以神武配耀灵于光大是以愚智必仰頼者也又如残夜犹昧破积隂以重光晨霜正繁济舆民于附火圣人纳谏亦替否而献可同彼天象发阳明以自东观乎道经体人庶而居左君法日也申文明于九重臣谏君也扇和气于三冬故时以泰嵗以丰方防龙而并骛与歩骤而追踪  

第二【`以阳徳淳耀消畅寒气为韵`】　　　　席　防  

冬实穷节日为至阳节穷而栗冽凝惨阳至而焜耀舒光方伤竹雕松之严物无不惧覩丽天出地之旭爱何可忘观其升曭朗以自东荡沉隂于有北不赫矣以难向诚温然而可即依巢之鸟感防煦而和鸣带雪之林假余光而改色所以就之称尧帝之圣比之成晋臣之徳彼谷隐岩居之子无衣无褐之人照临遵夫和气偃曝得夫天真惨怛潜収戚戚之容咸革温仁逺被熈熈之化斯淳故得廓开曀霾洞达遐徼融液氷渚依稀雪峤散九陌以无氛委千门以通照彼绳枢瓮牖既临砌而乐我无私虽熊席狐裘亦舍炉而欣夫有耀且四月歌其烈烈雨雪苦其瀌瀌既飘风而忽至何见晛而聿消岂若储精在于宣明舒徳本乎洪畅异春昼暄姸之色无夏天赫曦之状防温椒寝之中稍暖秦楼之上是知时当则惨物鲜其欢非爱景而斯出处穷冬而固难躔次不留志士徒争于短晷辉光可附小人宁怨于祁寒故曰太上化人徳之为贵咸欣欣而可恱不炎炎以求畏当垂煦妪之仁以释幽隂之气所以赋冬日之事歌徳政之谓  

夏日可畏赋【`以昔闻宣子之于政也为韵`】　贾　嵩  

赫尔阳精当朱仲兮厥状难明杲杲而威棱四序炎炎而火烈羣生九野飞尘破氛昏而下烛六龙衘耀亘天地而横行其初也隂魄落彼离明生矣踆乌汹汹以飞来苍龙黯黯而光死辗烟霞而炎驾旁转洞寰海而红轮徐起烟勃乎扶桑之津鼎沸乎咸池之水八纮疑火井之内六合若炎丘之里路岐难处伤哉行役之人稼穑堪忧嗟尔耕耘之子始惊出地渐见摩天曈昽逾盛翕赩弥宣赫曦而光碎波涛血殷江海蓬勃而气蒸林郁焰起山川然则居上克明当中益炽想羲氏于执热当亢龙之用事照丘陵而恐是焦元蒸垅畆而皆成赤地仰之者目精眊处之者神昏体悸草木为之生烟峯峦以之减翠千里无云炎风不闻木而栖者翕其翼泉而跃者伏其羣不党黎甿有异恩覃之士无私蛮貊终同炎徳之君可流金而烁石可焦头而烂额浩浩兮坌红埃融融兮过虚壁遂使无生禅子爱其孤鹤片云休影逸人恋此幽松古栢斯则晋卿执法于前代鲁史立言于徃昔于戯猛以济威刚而驭下牧于外而防乱咸戢升于朝而谄谀斯寡如夏日之赫焉孰云不足畏也  

## 文苑英华卷六

　　　　宋　李昉等　编天象六  

初月赋二首　　　　明月照高楼赋一首月临镜湖赋一首　　破镜飞上天赋一首月照寒泉赋一首　　姮娥奔月赋一首  

新月误惊鱼赋一首　涟漪濯明月赋一首海上生明月赋一首  

初月赋　　　　　　　　　王泠然  

观乎皎皎新月含虚惊阙伺海蛤而齐生候阶蓂而俱发既与物而盈偃亦随时而兴歇故其清光未满斜轮半空依稀破镜髣髴悬弓离毕坠雨绕晕生风散防华于粉壁集轻照于兰丛尔其于状也皎皎的的镜丹霄而灼烁鲜鲜绵绵防清汉而连娟逢轻云而暂蔽杂华星而共妍冩边城之羇目鉴珠箔之娇思闺女之披幌弄舟人于叩舷若乃断山风入中天气清云彻暮景霞开晩晴望頺阳之西落见防月之孤生出烟郊而漫漫映江浦之亭亭凝碧防以光浄度青楼以色明虽予情之斯得停搴揽而不盈俄而凉夜未几低轮半倾坠斜光于森木落余照于严城临玉墀而不见望亭阁而杳冥余亦何为者感在空庭  

第二　　　　　　　　　　郑　遥  

初生防月若无若有出城中兮才广于眉入堂上兮不盈于手若乃金壶稍滴银汉将流暗鹊惊夜寒蛩送秋天清晕灭露白光浮临皓壁而添粉映珠帘而半钩纎光润海重明表壑的的飞上姢姢未落衘破镜而飞斜抱弯弓而势却蓂稀叶少桂短花新无箧笥之团扇有虚空之半轮怅徘徊以将失情欝结而莫伸命后车之文雅恭进牍于词人  

明月照高楼赋【`以明月照楼四字为韵`】  

千里着明者唯月百尺崇高者曰楼月照耀而莫大楼宏敞而寡俦光含雪浄势冩云浮生沧海而皎皎度飞宇而悠悠皓天地而弥广沉氛埃而已收于是隐映澄寂特起峻峭月上楼高楼明月耀黄鹤惊而欲翥素娥集而匪召垂轮帘外疑钩势之重悬透影窓中若镜光之开照其望也可以相思其登也可以逺眺及夫高秋廓落寒夜肃清四空迥而晃朗九层屹而峥嵘列欢宴防友生去洞房兮即重屋灭华灯而临前楹玉槛连彩粉壁迷明动鲍昭之诗兴销王粲之忧情则有离居独处愁思未歇持鳯管而坐楼矜蛾眉而对月徘徊宵际怅怏明发歩蓂叶而盈盈顾桂华而忽忽  

月临镜湖赋【`以风静湖满轻波不动为韵`】　陆　贽  

月配阳含虚而明湖止水体柔而平光无不临故丽天并耀清可以鉴因取镜表名月包隂以成象水禀月而为精两气相合实不入而疑入二羙交映伊本清而又清色皎洁而秋天愈静波演漾而宵风乍轻类泗濵之磬见疑合浦之珠明至明洞幽至清无垢同泽无逺不遍等达人以虚而受满不可恃望之足戒以亏盈形或未分鉴之则辨其姸丑轻霭不起纎尘莫过沉璧彩而为镜碎金辉以成波皓质未判空闻田鹤之唳香风乍度暗传莲女之歌万象皆总湛清光而不动极望靡穷凝虚浩而如空照同心千里之外洞游鳞百丈之中棹影乍浮如上天边之汉桂华不定多因苹末之风白昼诚穷残夜将短临逺峯而欲落沉余景而犹满月之徳也朗而迥水之性也柔而静照有余辉光无匿影满而将缺顾兎自殊于太阳导之则流无禽岂同于旧井原夫徳无不应理必相符湖以柔而藏月月因朗而彰湖不私其明明则有裕无逆于物物乃不孤异投珠而按劒等藏氷而耀壶惟水月之叶美与君子而同途破镜飞上天赋【`以青天流玉戸失顔为韵`】李　程  

何新月之婵娟如破镜之上天防茫而桂树犹短髣髴而菱花不全皓色减去清光独悬谓是云非开玉匣而长在自无而有指金波而未圆象则陵虚名何责实伊酷似其素影若同分于丽质莫测潜化空惊逈出怜此夕以孤飞念谁家而暗失况夫防明海澨逺挂关山感重轮而易缺思鞶带而莫攀姮娥掩色嫮女分顔意迢递而难明半生象外岂别离之可赠余在人间霁景澄寂泬寥凝碧匪廽辉而照胆徒向晦而沦魄洞房未掩过防上而不归斜汉欲低入窓中而犹隔亦何辨夫镕于火化隲彼隂灵比孤光于珪白喻片影之铜青遥空绚练逺色晶荧爽气共浮岂彩霞之能掩芳尘不到非素手之所经观夫渐倚上廹于下土瞻吴牛之罢喘对孤鸾之欲舞徴碎质以委地有方辉而竟戸哉生之后从一气以裁成埋照之时岂五金而能补正当残夜偏称髙秋含烟不隐泛水如流苟孕明于真宰非禀质于人谋似逃秦殿聊上庾楼疑熠熠以从革类纎纎而若钩异彼糚奁掩兹游烛方应以戯珠不鉴容以销玉坐惜云曙行愁漏促晕犹未合无陈方士之灰防不可磨空负先生之局  

月照寒泉赋【`以秋月清明夜泉澄澈为韵`】  

皎兮月出毖彼泉流月烛清夜泉澄素秋其象也合之双美其气也同以相求观夫彼濬者泉彼高者月临四海而照无私利万物而功不伐故能流而不竭明而不歇清见底而练色寒凝晖盈轮而桂华秋发则知水者秋之气月者隂之精月下泉涌泉中月生其始愈出其少徐清度晦明兮共隐共见歴今古兮齐亏齐盈皎皎兮不易其色泠泠兮不改其声足以洗颍川之耳濯沧浪之缨者欤至若寒露白秋天晴金风始扇银河未倾卷纎云而九霄可覩扫薄雾而万里克明于是泉悠悠以东注月遅遅而西行彼月伊何明之大者彼泉伊何清之至也泉凝释于春冬月行藏于昼夜既处卑以习坎亦居高而临下揽不盈也则照之而有余流无穷焉如逝者之不舍故得莫明匪月莫清匪泉月经天而烛地泉带地而澄天素波洞出清影孤悬气涵浪于一色轮照底而双圆圆如日丽净若霜凝寳镜出匣玉壶开氷摇清吹而灔灔澹碧空而澄澄度浅沙则清影遅漫漱幽石则光波沸腾又可乐而瓢饮枕以曲肱者也客有续为泉月之歌歌曰月照泉兮泉涵月泉潺湲兮月皎洁波无鱼兮清澄月有蟾兮澄澈观碎璧于涟漪认明珠于圆折信上善之可方而智者之所悦  

姮娥奔月赋【`以一升天中永弃尘俗为韵`】　蒋　防  

昔姮娥服仙药于俄顷指隂灵以驰骋嗟人世之如流觉天衢之何永于是竦身骞翥霁月凝冷振环锵佩杂珠露之珊云帔花冠渡银河之耿耿伊立志之有恒果蹑景而可慿出乎寥廓爱此清澄企予望之想蟾蜍之下视进吾徃也轶埃壒而上升且夫碧虚望而自致清质瞻而不坠天逈而音尘已没风落而芳馨防至徃而不返谁谓与子偕行仰之弥高孰云不我遐弃窈窕轻举圆明映空遗九族于脱屣冀孤轮之处躬独徃孤高若集瑶池之上潜来烟雾如分纨扇之中迷晶皎乱曈融神明合柔徳通想泛金波讵假琴高之鲤将摇桂魄宁因御寇之风冥冥睟容规规皓质乗飞廉兮竦踊廹望舒兮寥栗初疑糚以临镜形影犹分终类氷之在壶辉华相失故得享年代之悠乆与乾坤而齐立明明配日高高在天对阳乌之升降伴孤兎之昭宣满时而玉貌和光难分皓皓亏处而娥眉共丽不辨娟娟烱若通辉超然絶俗想明眸而下鉴并玉钩而傍烛闺中结恨感予于三五之时笛里传情听我于关山之曲岂伊异人学道全真湘波之妃洛浦之神曽不足继其芳尘新月误惊鱼赋【`以在水为钩有并垂纶为韵`】白行简  

纎纎之月兮濯影清流渒渒之鳞兮妄意悬钩乍见之而深入复瀺焉而误逰寻落饵迟来舟游泳不安颇似纵而方引噞喁自失疑已悬而未收当其照溪篁兴舟子骇垂竿而乱动讶半规而特起谅不知夫月来徒有虞于夕死或跳跃无所毎健羡于脱泉周旋不能乍蹉跎于失水且复走菱荇触洲沚敛鬐鬛以曲全高首目而圜视引耀方丈形仪更眞挂影西南尽迷兎与波上下难晦紫鳞虽类吴牛之喘月独喻文鳐之触纶转荡其心似迎其手恐牵复于未济惧钩深于善诱同畏景恶迹之士视于无形异贪饵慕羶之徒求之何有夕惕未已宵迷不舒毎流浪而迁逝愿息隂以踌蹰岂将畏首与畏尾亦将慎终而慎初霭霭孤光隔千里而共此鳏鳏下视虽擘波其焉如既而魄尽中流光沉西海犹眙于故处尚怵惕其安在岂鹏化之质不能奋飞方鱼服之时毎嗟危殆悲夫似是之疑何莫由斯况文竿昼引绪蠒宵垂苟人谋之不辍何天道之可窥安得逺猜机漾修逈笑明月而弄沦涟与狎鸥而相并  

涟漪濯明月赋【`以题为韵`】　　　　侯　喜  

水上风起天邉月圆何怡情于遥夜濯委照于轻涟兎怯盈缩蟾惊泝沿谓涛之弄珠将投进退讶方流之有玉欲献迁延泛灔靡凝冲融不歇渐失沙镜逾迷海月丹霞合而暂止青苹开而匪辍足使浣纱之女愧颦蛾于后来伐檀之人恨流光于明发咸池何为逺在天涯言浴白日曽非绿漪彼浪以雪着月以光垂纵欲报其虚室亦无能而可施曷霄汉之下人寰不离望舒俯降阳侯悦随班如贲如克将顺乎其美于沼于沚必周旋而中规且濯乃彊名明而有素盖取乐于风景岂同効于尘路所以浅不浮华深不掩嫮殊涣涣于郑什引悠悠于谢赋懿其澹若含情眇若功成遍菰蒲而敛曜满洲渚以澄明漏永更遥空见浮沉之状星移汉转无闻出没之声嗟夫月霁乃明水烦则浊苟氛昏之掩蔽与鱼鼈而瀺灂水假当其演溢月纵思其涤濯运乖道阻天悬地邈则安得轻飇暂拂水镜动于秦防纎埃不飞玉璧吐于荆璞含辉发彩似忠臣之沃明君如后进之资先觉岂徒比其光丽而已  

海上生明月赋　　　　　　徐　晦  

巨浸不极太隂无私搴积水之游气覩圆魄之殊姿皜皓天歩苍茫地维泱漾崩腾助金波玉浪之势晶荧激射当三五二八之期盖进必以道岂出非其时继倾曦以对越擅浮光而在兹嗟乎空阔之容若彼清明之状如此蜃楼旁起疑庾亮之可从珠蚌潜开异随侯之所委躔次虽游风涛讵弭出霞岸而不遅过鼇山而孔迩顾兎摇曳姮娥徙倚将运行以故然谅涤濯之难揣逺絶昏霾逈临津涯竟无幽而不烛斯冥力而上排希逸之赋可称界于斜汉仲言之诗有作映彼清淮未若皎皎初吐苍苍可阶叶朝夕以晦朔宁望断而意乖奫沦涳洞雪飜烟弄水族将蟾影交驰浪花与桂枝相送凝目是逺赏心斯众苟佳景之必存孰良辰之不共滔滔节宣冉冉徂迁循彼万流差广纳而观海推夫两曜候乆照而得天客有吟想此夜淹翔有年感浮桴而偶圣庶乗槎而逢仙亦将览孤景盥洪涟聊学抽毫而进牍岂追羡鱼以临川  

## 文苑英华卷七

　　　　宋　李昉等　编天象七  

秋月赋一首　　　　华月照方池赋一首瑶台月赋一首　　　月映清淮流赋一首月明星稀赋一首　　明月照积雪赋一首月中桂树赋二首　　玉钩赋二首  

秋月赋【`以至明周照为韵`】　　　　　欧阳詹  

粤惟日行于翼风发于庚白露下降鸿鴈来征野防防而木落天寥寥而气清独孤亭之不寐见凉月兮东生上迢迢之霄汉掩冽冽之恒星出江山之磅礴豁阊阖之峥嵘皎皎摇摇晶晶盈盈映阶墀以歴歴对窓戸以亭亭虽他时之并照何斯夕之为明异夫白鹤翩翻不分其色寒泉洒落空闻其声乃遥夜以虚烛实纯风之至精于是照曜必周通冥洞幽其色也润林峦之卉物其影也莹江湖之乱流益池亭之寂寂増气之飕飕起离家之逺恨生去国之繁忧何处而不见何人而不愁岂谓征客懐归徘徊于黄榆之塞佳人怨别萧条于红粉之楼已矣哉信知宇宙之中光明为至非凄凉之独感亦清贞之可类临照者足以仿有德之君洁白焉宜将匹无瑕之士伤哉不肖徬徨岭徼时雨露兮未沾自形影兮相吊愿穷经兮取老恐用人兮尚少幸君子兮如月冀余光兮一照  

华月照方池赋【`以凝素光净寒氷为韵`】　李　濋  

天开圆月水净方塘月则桂华初满水则苹风不扬徘徊委照防灔交光素魄将临合浦之珠乍吐清涟同映玉壶之氷始藏契禅心之寂寂发郢思之苍苍何兹景之逾丽信终夜之难忘况乃万里无埃三秋罢雾始朣胧之啓夕已奫沦之纳素前临不测姮娥下入于河宫永望长空明镜上腾于天歩碎蟾影于龙鳞之浪混琼华于雪毛之路天泉合而益空毫芒鉴而必具故夫秋以为节气以宵凝红蕖落而渚净白露降而波澄泳之防之始方舟而取翫今夕何夕若乗槎而上升岂独发清管灭华灯思凄切于阮戸光漾荡于玉绳而已哉观乎丽天者月习坎者水水以柔而居月月以辉而垂美一镜合而内外澄鲜防影分而上下相似惊夜声于鳬鹄铺皓彩于苹芷规沉泉底岂鱼目之能伦势出波中乍洛妃之可拟异乎纎纎楼上的的云端未若麟不鬬于天宇鱼不惊于钓竿舟荡漾而烟空转丽风淅沥而桂影生寒伫以取鉴适夫情性寂以喻道斯道也逾深色以喻空其空也逾净故体上善之为德中含光而不竞既彰教之枢用播诗人之咏  

瑶台月赋【`以仙家帝室皎洁清光为韵`】　　王　淮  

素月宵凝寒空逈彻照琼树以増丽焕瑶台而共洁逺而望也浮皎皛之精光近而察焉带巍峩之积雪美其清荧互映绚练相鲜洞玉砌以周设对金波而正圆増构参差逈出林峦之表光辉照烛还同昆阆之前覩重璧以发地瞻百常之造天乍动乍摇难审详于众目若明若防疑陟降于羣仙顾兎凄凉崇台窱惵尔意骇倐然防悄骈阶级以云矗粲琼瑛之霄皎徒引耀之可观岂懐材之足表若见仙阙如逰玉京月映台而九天共霁台照月而万里俱明含氷霰而逾洁轶氛埃而更清斯可以涤鄙夫之幽抱畅达士之髙情皎皎寒光悠悠清质凝精以降委照而出玩浮光而神竦炫防辉而皆溢视乎外美清莹乎瑶华鉴乎中致斋庄于虚室由斯可保亦既有光始激射以内照忽飞腾而外扬璧彩遥分夺氷壶以的的桂华中映同日观之煌煌于是天地朗然纎埃不翳九成由其直上八表可以旁睨将以象清都朝玉帝岂徒恣遐想穷逺睇徘徊于台榭之间怅望于蟾蜍之际而已哉吟翫既乆规圆已斜叹将倾于桂魄思复搴于琼华庶竭精于册府宁逺慕于仙家  

月映清淮流赋【`以题为韵`】　　　　杨　谏  

地有四渎其一也惟淮天有两曜其一也惟月月至明而不阻遐迩淮至清而可鉴毫发故澄澈而相晖况埃壒而初歇泛灔多象朣胧交映类藏氷之在玉壶如临水之悬明镜引清润而介若自洁和素光而终然不竞千里伴孤舟而浮百丈动纎鳞之泳此所谓物至净而増其净也如其孕灵纳影委照沦精徐而匪浊揽之不盈蟾蜍下沉对蠙珠而増美璿源圆折混金波而更清皓鹤夺彩玉砂迷明如分舟子之望终起渔歌之声此所谓物无情而感有情者也古人有引类为赠因物伤懐风云欲别琴酒相乖念居者已赋乎露湿寒草悲行者则想乎月映清淮盖防哉月以隂而合德水为坎而处柔或丽天而成象或纪地而引流契仁者之理静含道门之清幽有二美矣允孚于休将以求古之情多闻是务一则以纪其善一则以垂为裕以灰厌晕不学淮王之方进牍抽毫空作谢庄之赋  

月明星稀赋【`以大明流光羣曜自戢为韵`】　韦　琮  

伊圆光之未呈观列象之繁星忽升轮以委照齐掩缛而韬精天宇无云意姮娥之可覩金波出海觉婺女之迷明尔其兎影高辉榆光潜霭冲融者寥落或存隐映者苍茫自昧仰着明而下分融朗惊有烂而全迷光大美矣夫星沉四裔月丽中央以合璧之华彩扫连珠之众光有北防分于辰极维南屡失于昊苍奕奕三台既暂容于出没荧荧五纬亦具体而防茫时则俯烛地隅斜临海峤写碧落以増丽拂金风而引耀使占蜀国当暧昧而何知贤聚颍川岂低昻而自照的的悠悠蟾孤桂秋离离兮弄影如晦皎皎兮澄明不流万家盈手之时望牛女而才见千里同心之际美乌鹊而追逰且乐彼无私失乎躔次焜煌河鼔羃防天驷初朣胧出地似懐德以増辉忽粲烂经天知畏威而有自既而夜乆凝澈时无埃氛银华炫晃以将落珠彩萧踈而掩羣且共叹于隂灵因悲鹊化如欲观其分野岂辨天文俨若咸賔稀然且集知至明之难竞故不耀而相袭则水朝宗未足以为喻火就燥孰云其可及吐皓魄以流空掩繁光而载戢  

明月照积雪赋【`以孤光上烛寒彩下凝为韵`】  

月丽天而配阳雪抱隂而体刚轮合太虚类呈祥于徃汉尺盈平地亦表瑞于我唐清虚洞照皓质练张配金精而可乆禀水德而为常月吐危峯自掩瑶阶之迹雪凝平野谁分玉兎之光高卑交映动静有方一则向晦而引曜一则明而昭彰同圣人之洁白类君子之行藏俯而察之谓履玉山之玉逺而望也谓覩烛龙之烛影能相扶德且不孤朣胧相映若有若无亏盈足为物鉴朴素可与道俱夜乆弥明鹊绕林而就侣室虚生白人味道以自如当其云卷天高氛销镜朗旷碧霄明媚之色失白鹇飞舞之状临北堂而可鉴曵穿履以遐望姢姢若昼高临旧井之中淅淅惊风疑落孤松之上光临皓璧气引凝寒混金波而曜潘室交素彩而鄙齐纨入秦台且不慙于清镜弹楚曲宁有愧于幽兰懿夫夜已深兮月犹在雪未消兮夜将改照曜氷壶之质掩映琼林之彩月之德也明而升雪之体也白以凝圆虚色澈柔祗气澄故得二美相贯两气含谢庄翫而成咏袁安寐而莫兴原夫象在于上形成于下德无不施物无不假比同尘之叶美异投珠而见舍倘委照以无私愿不遗于防者  

月中桂树赋【`以中秋夕望光彩扶踈为韵`】　赵　蕃  

圆月如霜有仙桂兮宛在中央映澄澈之素彩逗葳蕤之冷光杳杳低枝拂孤轮而挺秀依依宻树侵满魄而含芳观其皓尔方凝翛然不改随升沉而自若贯盈缺而长在夐羃羃而临空杳萋萋而发彩同蟾蜍之片影似濯瑶池异瑚之幽藂徒生沧海埃壒初歇闗山正秋空泬寥而逾净色冉弱而弥幽谓扇花薄如珪玷浮望玉露之初垂遥疑滴沥听金风之乍起逺若飕飗皎皎孤悬亭亭相向才分杳霭之质防辨轮囷之状谅攀援而莫及宁欲淹留叹音尘之未期空劳旷望嘉其竦本无地分辉有余转低影于穹碧擢幽姿于颢初讶姮娥之绘成文逾靃靡并秦镜之照出势自萧踈斯所以亘云路委天衢弱质中植纎条外扶乱彩时摇起飞飞之惊鹊澄波靡隔掩歴歴之高榆是故邈彼轻霄呈兹永夕纷敷逺偃蹇旁射夹余霞而暂丹经斜汉而弥白临紫极而天香不散指北斗而仙花可摘况其逺象朣胧桂子空惜迢遰而遐想况婵姢而内融素色不雕自挺雪霜之外清隂廽泛频移霄汉之中何必咏招隐卧幽藂庶高枝兮可折愿逍遥于蟾宫  

第二【`同前韵`】　　　　　　　　杨真宏  

月满于东桂芳其中因澄辉之皎洁见幽茂之玲珑凝冷于清夜写浓纎于碧空逺莫致之讵攀折以盈手光可鉴也觉清明之在躬夫擢本隂灵流形永夕禀玉烛之和气润金波之滋液枝徘徊而若垂叶靃靡以如积同作缋于团扇想孚尹于尺璧悠悠歴歴宜乎凛秋满虚轮而挺秀莹白晕以含幽天邉无风孕香气而不散草上有露泛花光而若浮异夫高谢地灵妙融真宰笼兎以不动映素娥而如在太阳让羙収若木之余晖列宿懐慙掩白榆而沉彩既寒暑无变亦古今不殊是知托其所终乃异颠而不扶二气初分谁见哉生之质三光不息斯无朽蠧之虞与燃薪之殊患同瑞草之共舒事相传于摭实势终类于慿虚楼上含华映网轩而列耀园中委照益嘉木之萧踈千里共瞻九霄之上春冬无清浄之景朒朓阙婆娑之状及素秋之节信谓逢时当明德之年何忧掩望耻片玉以齐价笑三珠之可尚彼藂生因地森挺陵霜验植物之斯美杳神功之可量垂防何方乃传天之下界结根何处宛在月之中央又安能较其小大齐其短长冀一枝兮可得故骧首以观光  

玉钩赋【`以常恊政经故无朓朒为韵`】　　　张仲素  

月以隂德玉闻夜光伊在天而成象杳如钩而可望毎映楼而皎皎类照庑之煌煌隐见以时兮不愆其亏全有节兮此惟其常当其霁景方晩清飇既凉莹迢遰之初魄出西南之一方韬皎皎之辉尚潜兎呈纎纎之状讵假白狼矧乃就盈之姿曲成是惬从三让而载吐表四序之克恊侔雕琼之异象契舒蓂之数叶临洞房之内犹隔窓隐遥城之隅乍明粉堞观夫媚霜烟挂辽夐悟如珪之有始知合璧之将圣既丽天而作则亦顺辰而为政弯环而素彩未流萧散而丹霞始浄所以増思妇之独愁发诗人之兴咏岂止生彼海澨焕乎天经况于玉以比德复如钩而效灵落鱼浦之间偏宜泛影垂朱帘之侧宛似分形思其逈出陇隂渐登云路每因躔而进晷乃就新而去故沉澄寥之碧空丽柔明之防素曷蛾眉之足俦岂玉璜之能喻然而合其道也则圆景不渝顺其化也而盈缺或殊当未光之时所明若昧自哉生之外其有如无且色依防于林表晦见西方之谓朓光掩映于旸谷朔出东隅以为朒今异此而守度谅君明而臣肃故其赋玉钩之辉辉诚可増金波之穆穆  

第二【`同前韵`】　　　　　　　　　纥干俞  

日云莫矣月出之光始如钩而可辨亦方蛾而乍扬太隂表精知就盈之所渐司厯纪见哉生之有常原乎内职既修隂事允叶故得啓临照于品类彰运行于纪牒上迷山桂之藂稍应阶蓂之荚沉碧水以辉动挂珠帘而影接孤悬亳野狼衘虚贵于殷年逈烛汾隂鼎见方慙于汉叶高凝雪映朗若氷浄懐逺戍于虚弓望征人于破镜将以洞纎芒而并深鉴符隂德而昭圣政岂比夫空惊思妇之心载发诗人之咏彼锵佩鸣环之侣瑶阶玉砌之庭徘徊瞻乎爽朗晼晩俟其清荧披雾才升绡幕误传于盈手流天未满璅窓徒讶其分形奚必効重轮之庆表三珥之灵然后可以光帝典而耀祥经者哉是知沦精蟾兎亦此之故比质瑾瑜其羙何无所以澄清景于天杪荡浮埃于物表倐周流于皓璧渐泛滥于灵沼千门始丽以防防午夜俄分而皎皎礼有让遂成其魄政以齐勿谓之朓昔也示冲于朏谪见乎朒谅无徴于次舍斯有斁乎遅速今圣后垂统纎阿为仆本其位于西方正其居于北陆明大易致逺之义合升歌向中之目夫然则罔差于常度所以集帝台之祉福  

## 文苑英华卷八

　　　　宋　李昉等　编天象八  

老人星赋二首　　　五星同色赋四首  

众星拱北辰赋二首　众星环北极赋一首  

老人星赋　　　　　　　　郗　昻  

鲁大夫登大库观上端北辰以正象望南极之穹天辨列宿之高映见丈人之独悬色荧煌以夺目形皎洁而临边德至而浮彩副时和而应躔尔其乌司分苍龙御厯节春秋而隐见当丙丁而的烁且遗光以表庆亦应祉而纯锡故经曰其国泰其星明天垂象物与祯循晷度而靡替顺璇衡而则呈其座也一符帝者之一位其义也夀契烝哉之夀名武宵中侦西陆以凝质白藏气杪直南郊以散精夫有开必先无福不应若政事中律则嘉祥叶证五纬分影而交朗九月腾华而吐孕此乃王泽宏天瑞作恒星转耀而同焕布景摇辉以相薄初升穹昊月午而孤烛犹燃末映踈林夜乆而圆珠未落景贶繁集灵机众伙臣望气以敷奏君向阳而拱坐虽戬谷而自天寔休徴之在我骍芒下射灭草莽之飞萤紫焰傍融掩榆关之流火老人彰矣成此干文老人出矣賛此明君书玉牒以垂范纪缃图而播芬自古为天官者莫不察时变纪殊尤唐昧擅誉于南楚史佚专羙于西周宋则子韦遐鉴郑乃禆灶深求殷馗纵眺识曹公之肇迹李郃凝目知汉使之将逰余非曩昔之羣彦媿懵学于前修徒循甘石之遗防愿献祐而归休  

第二　　　　　　　　　　杨　烱  

赫赫宗周皇天降休丽哉神圣皇天降命开纲布网发号施令河出图兮五云集天垂象兮三光映南极之庭老人之星煜煜爚爚煌煌荧荧秋分之旦见乎丙春分之夕入乎丁配神山之呼万嵗符德水之兆千龄晃如金粟粲若银烛比秋草之一萤状荆山之片玉浑浑熊熊悬紫贝于河宫暐暐曜明珠于汉水其光也如丹其大也如李稽元命之攸述按星经之所纪见则化平主昌明则天下多士经始灵防嵳峩崔嵬星则唐都讲艺气则王朔呈材昼观云物夜察昭囬覩南郊之炳燿欣北极之康哉三公辅弼庶官文武献仙夀兮祝尧奏昌言兮拜禹瞻太霄而踊跃伏前庭而俯偻万人于是和歌百兽于焉率舞穆穆神皇受天之祥邈矣台州之北窅然汾水之阳贞明也者日月同光贞观也者天地为常有混成之独立运元气之茫茫若夫大虹流渚金天当宁大电绕枢轩辕受图殷馗则黄星见楚雷焕则紫气临呉青方半月东井连珠辰极之齐七政泰阶之平六符虽前皇之盛德又何以加于此乎至若甘露溢醴泉出蓂荚生嘉禾实鳯凰丹彩驺虞白质南海无波东风入律比夫皇穹之锡夀何足以谈其万一圣上犹复招列仙择羣贤日慎一日之又兵戈不起至德承天臣烱作颂皇家万年  

五星同色赋【`以昊天有成命为韵`】　　　张叔良  

圣人守公器膺大寳下顺乎黔黎上法乎造天且不言而亲于德星有同色兮应以道日月既运欃枪必扫近接唐尧远徴太昊惠化已敷于万国降精何慙于五老若乃二仪覆载七曜廻旋运行有凖次舍有躔或以璧合或以珠连更水火之啓闭逓金木而推迁且镇也者配万象以时应周四序以功全德位居中浑仪之人事着矣色黄主上国家之王气在焉故嵗以春而布令辰以冬而宣荧惑奉炎于夏日太白御煞于秋天皆青白各尔赤黑自然忽与土而同色瑞我皇之应干逖览传记遐徴休咎隂数六阳数九上苍降精象所守事湏合于徃契政必由乎厥后二仪交泰兮自古同休五星辉彩兮当今信有天下欢洽百姓殷阜况运昌兮属乎羲轩矧嵗稔兮逢乎申酉且夫据大号寳鸿名既资乎日角亦禀乎星精然后臻符瑞叶休祯天虽高兮取则不逺象既设兮其应甚明观五曜之同质审四序之有成则知圣能法天天能瑞圣君臣合作逺近相庆德迈乎古今道洽乎歌咏信五星之一色乃昊天之眷命  

第二【`同前韵`】　　　　　　　　崔　淙  

大仪设象下土是保作烱戒于人主垂吉凶于穹昊咎厥失政休厥有道盈缩之分足推进退之心可考或主德而有功必祐或主法而有罪必讨为天之佐兮融融作干之纬兮杲杲若乃从横天宇经纪星躔光芒井口煜燿斗邉乍聚乍散或离或连分道则荧荧氷散周流乃防防珠圆其动也直其静也专道浊则失位时清则色姸岂比夫二使独能承命七纪徒为丽天者也今我后运干之符握坤之纽表正万方肇康九有啓土继圣乃人和而嵗阜顺时立政故天长而地乆所以有伦有次不淫不守光光兮作邦之孚崇崇兮作圣不朽故我后修五礼偃五兵君臣一德歌舞以行斯仓斯廪如坻如京玉衡正太阶平遂使金也水也不能知白而守黑木也火也不能全曜而自贞乃并用而丕变与黄中而同明东为四方之首胡不与嵗而同色水为五行之长胡不助神以同荣繄土也是我皇之休运乃昊天而有成且玉烛常明霜天若镜隣月魄而璀灿落天津而隐映朝临日道助我后夙兴之勤思暮入天枢表圣皇夜寐之勤政有以见日月之贞观有以见天地之寳命暂逢急景之时更作重晖之咏  

第三【`以天下和平君臣合德为韵`】　　　　姚　逖  

至道无偏隂阳至理象纬不愆爰或五星同色四序调年非天莫能辅圣非圣奚能动天列位有恒皆向北辰为拱偶运则聚宁惟东井见传观天文之元吉由人文而化宣尔其嵗星配春维德斯专五常仁也五事貌焉彼若仁无亏夫貌则终日干干荧惑纪于朱夏礼贵知于言雅受制之月每独入于太防休咎之时则先标于分野发号不乖于火德庶绩其凝于天下太白出处众星异科西则隂星以夕见东则啓明以晓过系金为主用义方多政洽则义当政失则言讹盖秋令之不逆俾金气而能和辰象韬精用晦而明智克存而听审冬令顺而水清或奎娄而春见或角亢而秋呈既度数而有凖知干化之升平中央称镇应土而分昔则各主方色今则同色垂文特感无为而理实彰有道之君稽乎汉志抑有前闻尧舜为主伊吕作臣时惟尚质俗以还淳六气氤氲风不鸣于树三光朗丽雨必降于旬岂惟七歩而见祉盖亦四夷以来賔感而遂通休徴荐荅谅朝廷之嘉瑞表君臣之道合岂比夫河在天而虚横斗建月而空匝宿离不忒实祯于国使七政之以齐何五行之相尅既垂象以昭泰可仰观而取则因明试而赋斯敬颂圣人之火德  

第四【`以天下偃兵无为而理为韵`】　　　　林　益  

惟圣御极兮惟德动天神超系表兮功轶帝先和气欝以交畅休风裕乎上耀贞明于日月纷轻霭于云烟九星不改而仰止五纬相次而灿然若乃嵗位在木辰见于水荧惑表火正之中太白应金方之纪镇实土德黄为中羙惟我皇之至圣信体元以合理万国同风三光叶晷岩廊有谧垂衣之化炳焉蛮夷自清戢戈之日乆矣帝有孚而昭应天何言而効祉登观防以书于宣夜徴瑞典载叶于圣期仰三辰之焜燿表六合之雍熈惟皇王之同德彰福应之允滋可以对越郊庙纷被歌诗瞻彼景瑞侯其祎而昭囬于天垂象于下廻列躔次遥通分野或表异于嵗登乃呈休于王者观五行之秀气与一月而齐明同色已传于尧厯聚井更弭于汉兵足使皇图有耀史牒増荣天凝兮瑞彩圣禀兮休符映天津乍疑于流火写汉浦更类于沉珠煌煌则燿衡碧落歴歴则光含白榆惟列宿之自拱倬前古之所无夜何时兮其未返天之迥兮光已逺随斜汉而影移落尧城之更晩星兮悬倚盖而垂休伯也知灵防之已偃圣上事无事为无为精流纬象繇入熊罴犹下弓旌之诏俾收岩穴之竒夫或不敏备讴歌于圣代与帝力之何知  

众星拱北辰赋【`以人归政德如彼众星为韵`】李　程  

为章于天惟彼辰极环众星于庶位标帝座于有北故昭囬之设象俾圣哲而取则钩陈就列等营卫于宸宫阊阖旁连类藩屏于王国焕乎布彩俨若受职念精气之无亲叶天地之辅德仰圆象之烱尔嘉清辉之曒如昭明有融不韬光于隐晦悠乆斯在岂随运以盈虚戒彼不恒其德故能奠厥攸居当其天宇廓清纬交映若万物之调玉烛犹圣人之握金镜守寳位而厚羣生在璇玑而齐七政丽天之象拱北辰以是依率土之俗亦向化而无违契一人之有庆同万姓以知归不然何躔次萦乎黄道周庐匝乎紫防乍合彩以呈质竟同耀而分辉俾夫左之右之莫不具尔无小无大曷惟嘒彼考时变兮是察知天成兮在此仰观或辨其晦明内附宁阻其遐迩是以纚连清汉防缀苍旻流彩未停蜀郡犹占二使圆光既聚颍川应防贤人则知居之者安辅之者众辐共毂不足以喻其周环斗在天孰可以齐其比讽亦犹元圣立极羣后来庭登三杰而汉道斯盛致多士而文王以宁倘匡圣之有日愿在位于恒星  

第二【`同前韵`】  

邈矣辰极凝光于北以迢迢之逺状出苍苍之正色防华盖作上帝之居拥神休为下土之式厥髙可仰其仪不忒观众星之附丽如小邦之懐德至于遐瞻五纬迥眺九围湛河汉之秋景防烟霞之夕霏此则信无大而无小谅知彰而知防粲以低昻嗟在空而错置焕而旋复讶共贯而知归环紫极而未散流素月而方稀瞻夫摄提引翼钩陈逦迤或重辉而玉集乍浮烁而波委储精定位叶天歩之廓然有耀逺方振旄头而嘒彼且冲漠之外或盈或虚宵则观夫成列昼焉测其所如是知惟辰得中同睿作圣合真宰之至理禀昊天之成命隂滋玉烛徒见其六符洞契璇枢惟悟齐其七政当其重城未啔永夜向晨想清防于严宻披霄而得真俱熠熠以晶朗乍煌煌而彩新类珠连之可媚俨天行而自陈拱之立言孔氏已传乎旧史犯而成象汉帝曽容其友人洎乎晷度环合躔次律中辐辏毂才可比其稠水防瀛未足方其众盖所以明上德之攸拟宣下情而通讽客有托身白社翘思青防当天地交泰山川永宁敢属词而体物照庶士之从星  

众星环北极赋【`以辰极镇居众星拱北为韵`】赵　蕃  

惟极天之枢惟星日之余日散精而外布天枢要以髙居的然守中昭上之道着烂兮繁防助下济以光舒况乎有条不紊既明且踈虽贯珠而奚拟纵编贝而岂如周流无穷随五纬之轨道运行有度参两曜之居诸疑徐而速若动而息不骞不崩匪差匪忒俱逓迁而序别各有位而分职瞻言粲粲何三五之在东嘒彼累累亦四七而朝北是知统太一而为众处天心而称极故能总悬象之纲作垂光之则不然何以探天之赜何以表天之辟必得一以含黙乃聚黄以修绎明夫据防者静而处辅相者动而顺静乃常德不离动惟适道无吝然后众星熠熠外辨方而不迷一极煌煌中居所而作镇是以仲尼譬为政之德羲和时敬授之信则天道恒象人事或遵北极足以比圣众星足以喻臣惟臣不矜德合星之夕惕惟圣不伐道配极之日新故得肃清黄道利贞紫宸岂惟大邦是控临朝御众而已实将先天稽极后极立经仰观其动静旁畅其仪形然后为政同乎北极向方类乎众星斯乃先哲之臣是崇是奉臯陶所以迈德虞舜所以垂拱不然比众星之环北又奚足以为重  

## 文苑英华卷九

　　　　宋　李昉等　编天象九  

泰阶六符赋三首　　北斗赋一首  

二气合景星赋二首　天晴景星见赋三首景星见赋一首  

泰阶六符赋【`以元亨利贞为韵`】　　　钱　起  

考星象之躔次探瑞气之奥源得泰阶于前史总六符以为言既出没以候君德又荧煌以丽乾元德升闻庆一人而祥发白云夜卷映九霄而色繁尔其祥德而发观瑞而明德正则正俗平则平何君王之播理俾品物以咸亨股肱掩于稷契辅翌贤于阿衡人迹其卑慿至诚而上感天象守黙因列宿而下呈配两曜以齐美非众宿之敢争岂比夫聚彼德星颍上贤人所感托于箕尾岩间傅说之精而已哉故符之灿兮有明义符之烂兮有深意其形昭晰其理奥秘朝发于天而应于地向夜月而防没拂曙光而苍翠上通其象分三台而为六下应于人感一德之不二皆英主之所有匪常君之能致原其所出将表上帝之心考其所归实惟天子之利尔其临大国悬太清德之所感符乃无情既依高以托质亦以数而为名与物无竞避太阳之光色相时而作表明王之利贞火映天似烛龙之衘吐珠沉汉水无巨蚌之亏盈岂光辉之足异亦感应之可惊忝观光于上国仰霄汉以屏营  

第二【`同前韵`】　　　　　　　　　娄頴  

倬彼垂象悠哉混元列泰阶而有曜应洪化而无言歴歴映天连光于维斗昭昭初月接影于轩辕总而言之三台之号攸着详而察也六符之騐斯存圣人有以仰观于变其教弥敦今上握符正位出震居尊宫壸肃穆岩廊政分奉其三无庶钦崇乎道徳致其五至洵光被乎乾坤此上台所以曜而不昏也若乃山川降精卜梦斯并野无遗彦朝满羣英稷契防龙谋谟乎三署龚黄卓鲁镇抚于百城上下以之和睦品物以之咸亨此中台所以烱然而明矣夫其羣甿是頼一艺必精农无事而狎野仕有禄而代耕康衢之童乆闲于歌咏击壤之老无谢于生成此下台所以皎尔而晶矣故能通烛寰瀛交泰天地信景铄兮物有序降休徴兮灵必至曷比夫两曜合璧作祥瑞之一端五星连珠为太平之一致况其照耀熠熠其精纯粹分辉既象于六爻比影复侔于三事盛其德而高其色通乎微而洞其秘大易所谓自天祐之吉无不利者也乃作歌曰君臣穆兮纯化清玉衡正兮泰阶平嘉厯数兮无极配乾坤兮永贞  

第三【`同前韵`】　　　　　　　　房　寛  

天垂象其徒实繁圣作则克叶元元故六符之効祉同五星之可言匪侵名于傅说不夺彩于轩辕有道则见颎然以明示万物之咸若表三阶之砥平歴歴珠贯煌煌弁横高以视卑八表仰其不忒低而能烛四海恱其光荣昔昧者谓前王之淫纵今明者彰我后之元亨既归仁于垂拱亦叶政于阿衡宁不以燮理诣极耿光莫京麴糵以之作醴盐梅于是调羮近取诸身长乎庶类率土虽广至德遐备救旱则霖雨为先济川则舟楫是利不然者奚得与南极而齐出拱北辰而为次跂彼无报既织女之多慙晥尔服箱知牵牛之増媿继东井之应福何颍川之足懿事契其诚万邦以贞亦既啓瑞终然永清且逢时而不隐犹牧谦而作程每避日以照曜孰与月而争晶顺秋冬以廻斡随河汉以低倾宁直降龙驷之特禀应仙郎之羙名信可乆而可大等无臭而无声谬窥管以体物幸刍荛之见并  

北斗赋【`以成象在天维北有斗为韵`】　　　崔　损  

倬垂象以昭回惟帝居之曰斗壮魁台以立极建衡杓而为首齐七政而均序五行临四海而横制九有所以附干枢压坤纽携龙枕参左枪右棓总列宿而环卫中宫体羣臣而辅弼元后范围六合纪纲四维其道不昧其照无私若乃铜浑作式未央取则其变可考其动可测履端于始当献嵗以指南举正于中在隂方而主北观夫峥嵘纚聮若缀若悬氷散珠圆乍似防长剑而倚天掲西柄以戒满拱北辰而处偏乗三台而斡运齐七曜而廻旋酌天地之心岂酒浆之可挹分寒暑之气较钧石而罔愆躔次靡失厯数斯在昼其隐也不争曜于太阳昏必见焉能藏晖于真宰照万国兮犹鱼从网宗百川兮比朝于海参差北斗阑干太清环帝座之焜耀薄河汉之纵横不应丰以中见每居次而自明总五纬于天统行四时而嵗成非止雄桥梁于巴蜀壮都邑于咸京而已于是万人攸仰万物取象寔星之长  

二气合景星赋【`以其状无常出有道之国为韵`】裴　度  

星丽天中君居人上观星文之高朗见君德之洪畅矧乎景以为君气之可望徒亘其二方之色靡知其千变之状故隐不可思见无与期必潜拱而感乃粲然而着之谅精诚之尽逹若影响而相追且夫浩浩隂隲昭昭元吉匪乗运而生将俟时而出方今统三才而不爽叶一德而无失所以列其数而惟三等其色而如一既参差而比相亦错落而为质非烟非雾相羃防以氤氲散彩耀芒逺精明而成实懿其烛彼天衢同日月之列于三无瑞我元首旌号令之敷于九有不然何以浑青赤之悠扬掩斗牛之荧煌或助月于晦朔或偶圣而昭彰昔在周公之摄賛幼主周武之肆伐大商皆立功而本政亦効祉而垂光未若明庭而治国无事而降康斯时也岂虚其应斯瑞也则惟其常是以莹霏防之中形璀璨之色仰嘉气之来辉焕喻他方之归道德陋虞舜之近加于房小唐尧之才出于翼瞻之踊跃如北面之事一人照之清明若南向之观万国岂同乎嘒彼躔次行诸嵗时昏在昴中示春物之将蠢尔申为斗建兆秋风之欲凄其虽穷运数于晷刻未甄邦国之清夷窅绵邈兮造在休徴兮载考何煜于重霄信恢宏于治道手抃目骇兮载赓歌于大寳  

第二【`同前韵`】  

国家握干符定天保礼乐修而叶德星辰行而轨道是以南方之气共列色于少阳北斗之灵乃垂衣于造是时玉烛调律摄提司方巽为发生我则青而呈瑞离为正位我则赤而啓祥其数也合三才而列曜其色也表一德而中黄虽感而匪逺亦见不于常所以合天地之贞观明教化之昭彰应朱鸟之精生而垂翼躔踆乌之道出则加房观其氤氲映空光明在上乍元气之肇分若连珠之逺状是以覩天道因德而祐符我皇乗土而王乃知惟天为大惟圣则之圣观象以立极天应圣而无私故星合度于三统气不奸于四时者也若乃镇之所加嵗之所守则合气而出有精沦五老台坼六符则乗气而入无岂惟系隐见于虚实定躔舍之徐疾瞻寳玉而非独冲斗俾滂沱而徒云离毕所以掩万代而莫类超百祥而独出不然者何以表至化之文明见象之隂隲于是天子占太史命有司谅修德而无怠在降福而不遅是必隐于凶孽是必耀于孝思呜呼后代不敬曷其太史退乃书曰于时君臣同德蛮夷率职道合上帝信孚下国于是二气正而叶和三星黄而合色承清问而载言俾洪裔而作则  

天晴景星见赋【`以有道之邦德星昭见为韵`】夏方庆  

焕彼景星丽于苍昊其隐也隂魄晦而氛雾作其见也夜景明而欃枪扫敷大信以何言抑殊祥而是考所以叶天经符帝道既表应而无欺亦照临而不私祚圣而德斯至矣悬象而人皆仰之向晦且殊于中见在天宁比乎明夷垂至精而契至理宏荡荡而播巍巍不然出房孰称乎舜德居翼何贵乎尧时今我皇齐七政以作则奉三无以御极上天降祥景星昭德固云其道不逺孰谓其神不测晦明始见助皇化之惟明动息靡常类干健而不息应阳精乃三其数彰土德乃黄其色既不孤而有隣信元吉而柔克时也云敛遥素天澄逺青纎尘不起防露斯零掩映孤月乗陵众星回烛北辰似将朝乎帝座傍窥南极疑欲觐乎天庭激高风以熠熠耿斜汉之荧荧青赤以辨其方合散以通其变连二气而初吐混三光而乍见否泰之运式孚天地之心可见景星之瑞也曷与为双俾具瞻于万邦景星之德也配乎悠乆粲荧煌于九有于以賛高明于以示休咎察无声之载非我何知彰有道之邦非我何守不私其用胡继明于月晦之时克保其谦故腾辉于日入之后是时天鉴匪遥德声孔昭焕赫绵古光扬圣朝岂徒并连珠而迈同色流碧落而耀青霄  

第二【`同前韵`】　　　　　　　　陶　拱  

我皇以化洽四夷德应昌期能使嘉祥昭于国典景星耀于天维岂徒呈光芒而出矣遇精彩而见之于时穹正清白日初匿烂景星之効质绚佳气以竞色起青方者萦瑞彩以葱茏发赤位者统祥光而翕赩比懐珠而其状匪异等抱珥而其仪不忒懿吐黄以争光矧聚三而表德莫不荧煌于碧汉焜燿于青霄照下土而乍朗掩繁星而自昭或半亏其形类蟾魄而当晦朔或中虚其状疑金环之在泬寥故得为帝王之羙作祥符之首信歴代之罕见既今辰而方有稽徃牒之隐见騐前经之休咎则天下和平域中殷阜佐朗月而其色惟盛临安邦而其羙不朽所以呈祥帝室効祉天庭表我皇之道泰彰我君之德馨岂比夫汉代称竒空闻乎再中之日尧年纪异徒传乎入昴之星而已乎则知天賛巨唐神依至道必着明于象寔垂曜于苍昊叶妙理于上德表鸿休于大造不然者何为効灵莫匹具羙无双骇逺目于千里播英声于万邦是以绥厥黎庶垂诸史传德匪星而不着星匪德而莫见盖应运于英精亦叶时之灵变虽云瑞之众祥之多未可比兹星之独擅  

第三【`同前韵`】　　　　　　　　李子兰  

君德惟馨天文効灵于是廓氛雾扫青冥发彼嘉气浮兹景星南有光而霞赤东有色而烟青合彼气之郁郁浑此色之冥冥昭然在天明乎有德仰其状而可嘉究其灵而莫测君有至道不间以韬光时无纎埃必在天而发色或出或处念兹在兹占莫知其常度出必应乎盛时所以当今夕而彰矣向青霄而仰之乗乎方色遵彼天逵泰阶正其位五星守其维然后见兹星之昭烛经彼天以逶迤晴空寥寥列星纷乎二气始若烟而非烟烱彼羣星初乍隐而乍见并我质之惟黄緫彼气而成绚霏防类干吕之云辉赫如绕枢之电星气合防光华动摇二气之色交至三星之状孔昭曭朗惟明疑沐其云露光芒振曜若击夫天飇明丽太极遐映青昊呈贶遥对乎三台効祥何慙于五老克表王德信由造在翼常瑞于尧年居房永叶乎舜道载美徃牒今祥我邦观兹瑞之尤异知景福之攸降当其次天关歴牛斗既应道而昭格岂越度于前后出无常处向乐土以是临仰之弥髙登灵台而可偶是知景星之为德也必得瑞一时光九有乃传芳而永乆  

景星见赋【`以垂象含辉有道则见为韵`】  

皇天有知明命不疑既何言而守黙亦悬象而髙垂彼星之见者下符睿哲上丽圆规将旌德之治乱必审时而推移故行藏克叶乎道盈缩不失其宜于是稽其义观其象色焕炳光烱晃挂青汉粲粲其辉连白榆歴歴其状天以祚圣垂精而临下圣以应天慿至诚而感上覩其貌美天文之昭昭原其本知王道之荡荡盖以瑞本斯表祥光是含五纬知让七纪懐慙与时俱明兮皇化齐美将圣共出兮德相参岂同夫入蜀而使臣应其二在戸而诗人咏其三徒观其象高而逺质明而防如曙灯之欲防若秋萤之不飞夜则出焉丽乾元以发彩昼而隐也让太阳而藏辉不然则安知国家无为无事垂拱垂衣乎我唐至德可乆立功不朽泽及四海化被九有繄彼景星契我元首俾千品万类仰而知其太平四夷八蛮瞻而慕乎圣后若然则其騐可徴其事可考伊星之叶圣如风之偃草其灵也在乎或出或处其应也彰乎有道无道彼汉祖之聚五星唐尧之感五老未若帝命是锡生灵载造天禄无疆鸿业永保者也原夫莫大匪天莫明匪德天也惟德是辅德也惟天是则是以垂一星而呈万国其明孔彰其仪不忒至若云开天碧昭然可觌炳如金粟灿若银砾煌煌其明烂烂其色九霄静而载扬光芒千里望而不违咫尺客有观天文察时变惟景星之所在信有道而则见羙盛德之形容懐斯文而愿荐  

## 文苑英华卷十

　　　　宋　李昉等　编天象十  

星囬于天赋一首　　查客至斗牛赋一首德星聚赋一首　　　斗为帝车赋一首  

天上种白榆赋一首　明河赋一首  

秋河赋一首　　　　天河赋一首  

曙观秋河赋一首  

星囬于天赋【`以数将已终岁且更始为韵`】　冯　宿  

天其运乎嵗聿云莫彼星囬而斗建实维新而去故摄提克正无闻黍累之差悬象着明不忒隂阳之数仰观苍苍悠乆且长一十二分终而复始二十八宿巡而有常各安其位各正其方每披云而见质恒耿汉而流光凌霜晰晰烛夜煌煌瞻彼星之囬复知改嵗之方将岂不以式遵晷度无失纲纪纵横其状逐青阳而左旋璀璨其容候招摇而东指匝四气而为度临万戸而可视圣人所以叅象于躬考正极中天盖高而道逺星且囬于嵗终悠悠积气奕奕长空潜应厯以相授若循环之不穷且运故无穷时亦有替三光垂其极四序成其嵗必当观大象以立规騐周星而取制方今时惟行夏令无苟且帝感于天而克保休祥星囬于天而不乖次舍故得律应时贞昭囬上清星归其本嵗亦将更遵旧纪而无谬反初元而作程则有博古之士学于太史观嵗杪而星穷知有卒而有始于是徴月令以挥翰谈天经而赋羙  

查客至斗牛赋　　　　　　何类瑜  

客有逺人寰家海泬声销迹卷兊塞巧絶浩然太素之和气劲然乔松之全节当郁岛以闲安就灵涛以怡恱喜仙查之千里每秋风之八月知必至之不欺乃乗流以长发尔乃制芰俶装舂菰裹粮以昼以夜若行若藏沉浮于渤潏之中央荡摇乎聱轧之大方岂灵恠之歴讨实险阻之备尝独出于有间之世转入于无何之乡听不闻其声类冯异之依大树乆乃有所遇若伊尹之在空桑乗悠逺兮不知其行道弥兮无遗其迹人与木兮俱浮天与海兮同碧次黄道之的的穿白榆之歴歴反不记其所从又焉知其所适饮牛于津者谁子弄杼于室者何人轧轧有声缤绮缟兮如雪盈盈不语粲明眸兮若神忽眙以相顾虽婉娈而不亲既持石以赠子令致问于严遵当是时也星则知客犯尔位客不知星则吾身何碧空之无涯乃飃然而独徃非智力之所及寔风波而是仰昔未乗查也则在地而成形今之乗查也则在天而成象若不资巨浪之潜运安得排青冥而直上倬彼星汉自天而垂澹横河之清浅皎列宿以参差客无查徒劳勤而事何可济查非客虽徃来而世莫之知信其致人于霄汉者不必轻舟迅檝之力忘情于夷险者亦无波臣川后之欺吾既异此事乃斯焉而赋斯  

德星聚赋【`以贤人下防德星上聚为韵`】　　何类瑜  

惟德星兮聚于中天伊贤人兮集于颍川人以文而防也星不言而信焉彼星惟德彼人惟贤不然安得萃于中夜格于上猗欤陈氏德必有邻展矣乾象应亦如神繄伊人之所感谅皇天之无亲盖以彰矣星辰旌乎逸人人也惟何贤之众也星也惟何灵之大者人之有感故昭昭而应上星之不謟亦煌煌而临下于是太史既奏颍川斯防贤之生兮五百年中贤之聚兮五千里内星见而粲粲烂烂人集而无小无大至若云开天碧逈然可觌接青汉之皎皎含白榆之歴歴参差其貌炳焕其色九霄列而再扬光芒万里视而不违咫尺既含曜而应物亦昭贤而表德观夫天经嘒彼德星禀阳高逺垂象青冥五纬不能乱其色七纪不能杂其形明丽乎天则高而可仰光粲于夜亦烂而有灵且其贤者人之所重星者人之所仰伊贤之契星犹影之与响者也是故星垂天际应彼颍上克明克信不忒不爽拂皓月而火防防晴空而珠朗借如三星现而在戸五纬聚而表祚气冲斗而剑出客犯斗而槎度少微兴处士之忧荧惑感景公之惧曷若乎名实可乆古今是慕也则羣仰贤人之聚  

斗为帝车赋【`以运乎中央临制四海为韵`】　白行简  

惟斗之列在天之中象其车之为用明乎运而不穷烂然有光随月建而不忒循环靡定转天道而潜通尔其自彼功彰乎真宰辐辏而众星有次环回而周天可待将临无极同乐御之在君随转无穷异月轮之生海故得四时式序九有皆临顺乎轨而协隂阳之分比于毂而正天地之心宛转潜移循环微至周行不失于纪纲顺动罔差于躔次何有象而着天何无迹而行地是使星辰日月之度光不失三春夏秋冬之期时不愆四懿夫拱极昭彰垂精耀芒将侔功于引重在载德以知方莫测车行式瞻其上象遥观帝座宛在彼中央是动不过位止无其常作觧疑夫轞轞有耀想乎煌煌然则七星所临下土之分度数必循于厚载经行用昭其广运是以义将德比动与化俱广覆之恩既博致逺之道斯殊轮不摧兮展云锋而罔惧驾非马也歴天险而无虞所以取辕毂喻璿枢见维北之运矣岂指南而已乎犹一人之在上而万国之是制规圆而轮转罔差鳞次而运行无替遵不已之道岂念穷途驾自然之车宁愁舆曵是则天衢可陟云路有势幸见殊于轮扁之徒不可使其致功而効艺  

天上种白榆赋【`以垂隂天上歴代不凋为韵`】薛　逢  

象帝之先种白榆于自然布歴歴之真质遍高高之逺天攀折何因杳在寰区之外隂阳不测永无雕落之年徒观夫夹帝座以分行直天街而互对婆娑乎黄道之侧防映乎端门之内匪据险以称关讵临戎而设塞星槎去日曽莫问其短长鹤驾来时又不言乎年代易古移今烟浓雾深当空耀本向日舒隂攅柯于贝阙之前圆光霭霭倒影于瑶池之上寒彩沉沉轮囷既出于中台偃蹇亦临乎上将分土明得地之势编珠表连理之状或全或缺陋蟾桂于月中莫徃莫来鄙蟠桃于海上羙素荚之规规状列钱之离离苒蒻云竦玲珑露垂崇朝而颢气常积永夜而风自吹发端既异于干行成象固殊于隰有曲直之号徒尔斤斧之虞则否始或丛丘墟依培塿与槎枿混枯朽叹頺龄之日既不殊桑充燧火之时焉能异栁夫如是又安得越汉排霄含芳振条壅灵根而万古长烂披素叶而千霜不雕所谓向晦而明终天而觌衰荣不系乎寒暑运动罔差乎经歴榆之夀兮诚大椿之莫敌  

明河赋　　　　　　　　　谢　偃  

月初囬于夕阳日夜没于天纲歩庭砌以逰衍觉云霄之杳茫气象万殊星河而尽列光辉一道罗银汉之灵长徒观其粲兮如磋洁兮如磨明月照而不失其素飘风惊而匪扬其波莫测其深含天际之四气莫度其逺掩人间之众河及夫嵗入三秋势直千里度龙驾而容曵搆鹊桥而迤逦霞妆星靥知婺女之不如杂佩明珰必姮娥之相似七夕作之以良防羣方于是而仰止固能流不可凖涯不可度既莫见乎端倪亦焉知其厚薄夫其为谦也太阳曜而不争其光夫其为德也巨海枯而莫之能涸夺凝霜之漫漫方白石之凿凿居崇高而不危体虚无而自若名连地脉影杂天文当霁夕而逾晓凝微雨以暂曛明白可称则皓如曳练正平可缉亦矗似长云亘紫极以斜转横碧空而中分吐宵光而澹灔含曙色而氤氲将欲问之于槎客如何欲决于严君  

秋河赋　　　　　　　　　张　环  

倬彼昭回凿天而开含秋耿耿积曙皑皑水清浅而不落光逶迤而屡廻非碧海之分上即黄河之转来万里直绳九霄横带奕奕高影汤汤连瀬透垂帘于戸前飞瀑布于云外黯如平江不动矗似长云欲销映东呉而写练挂南斗而成桥气象晶明波澜澒洞泛滥星防纡余月弄界黄道而宵迎落青山而晓送虽滔天而作限乃沃日而为节识示盈而必谦恒昏凝而昼灭亦犹灵乌之谢顾兎之缺适足明其舒卷夫何累乎昭晰于是张平子仰而叹曰此何灵辉若有若微杳杳廻薄茫茫是非鹊填银而何去人取石而何依乗槎之子兮上不上弄杼之女兮归不归坐廻遑而晓失空白露兮霑衣天河赋【`以天空色际宁见浮槎为韵`】　　　卢　肇  

惟天有河是生水德凌浩渺之【`一作于`】元气挂峥嵘之逺色所以正辰极奠南北其清莫挹濯星斗以滋上其恶可流荡云霓以临下国赫赫融融自西自东沿大象而其源不竭横终古而其运无穷磅礴九霄浸润岂沾于土宇轻清一气波澜宁动于天风匪荡荡而就下但耿耿而浮空处昼则潜由【`一作逄`】昏则见俟良夜之延瞩故髙明而自擅光连月窟何慙媚以懐珠影照天津岂愧静而如练至若白榆风劲析木烟秋吹玉叶而将【`一作尽`】落泛金波而共流皎皛无际阑干自浮渡蟾魄之孤轮不闻濡轨涨鹊桥之逺岸讵见操舟莫议高深孰能【`一作知`】掲厉演漾必滋于【`一作乎`】若水氛氲更袭于【`一作乎`】丹桂映苍天【`一作山`】而渐出想积石于【`一作之`】河源拂逺树以将低误一苇于天际遥思濯手逺【`一作静`】忆乗槎流合璧之辉几疑沉玉映散金之气或类披沙辨牛岂见其津涘闻鸡遽隐于云霞是宜以河之名居天之大阁道蛇【`一作虹`】横于曲渚骊珠蚌剖乎【`一作于`】浅瀬源流自逺清无可羡之鱼分野甚明皎若誓封之带凿自太古防于囿【`一作圆`】灵奔注肯【`一作岂`】随于川渎高明自贯于【`一作乎`】日星夫其【`一作莫不`】济黄道决青冥防地轴洒天经悠矣乆矣配吾君之永宁  

卢肇有集印行大抵不若写本之善今间取二三为一作  

曙观秋河赋【`以寥天晓清景耀昭晰为韵`】　王损之  

邈彼斜汉丽于中天遇良宵之已艾与清景而相鲜势则昭回既阑干而逺映时方萧瑟亦泛滥而高悬的尔遥分凄然仰眺澄奕奕之浮彩隐苍苍而引耀孤星迥泛状清浅之沉珠残月斜临似沧浪之垂钓轻晖羃羃逺景萧萧色分隐映光凝泬寥疑瀑布而下落似轻云之欲销夜景将分清光向晓萦碧落以廻薄澹晴空而缥缈跻攀不及限一水以心遥旷望空劳邈九霄而思杳发迹无际凌虚不倾积曙色之牢落涵爽气之凄清疑曵练而势逺讶残虹而体轻逺想牵牛渐失迢迢之状遥思弄杼无闻轧轧之声景气潜昭氛埃逺屏宁在地以为状信滔天而挂影可以翫清光狎余景分晖爽亮向晓色而亭亭逺势纵横带秋光之耿耿伟兹垂象倬彼青霄映星躔之的的出云路以昭昭想穿凿之初悠然莫测稽源流之始邈矣方遥则知匪自人功实惟天设自虚无而想像界寥廓而昭晰意天邉之横注逺若波澜想空里之潜流遥疑呜咽宜其临清泚挹澄澈傥天路之可升与清漪而比洁  

## 文苑英华卷十一

　　　宋　李昉等　编天象十一  

望云物赋一首  

勤政楼视朔观云物赋一首  

郊天日五色祥云赋一首  

南至郊坛有司书云物赋一首  

南至郊祭司天奏云物赋一首  

南至云物赋一首  

秋晴曲江望太一纳归云赋一首  

早秋望海上五色云赋一首  

日暮碧云合赋一首  

秋云似罗赋一首  

望云物赋【`以察微表象书物备年为韵`】　　陈正卿  

天道昭著灵防耸防将治厯以明时必仰观而俯察谁敢俶扰曽不范围既七政以钦若亦四序而发挥寒暑有次启闭相依彼畴人以视逺类君子之表微维人有令维天有兆道在乎观法用不挠彼分至之复应生云物以缥缈俾占望以聿书将丰灾之是表夫其大观在上南正是掌审仁和之景色候肃杀之气象授时莫愆行令靡爽举祀物以昭报顺禳祈之肹蠁若乃履端于绪以正厥初分职辨云既眀于周典申命出日载列于虞书举春奉始积闰归余节候应乎寒燠政令随乎惨舒是用敬授以崇祗祓将举正以举中宁不轨而不物岂惟中台端立永望以肆将以见天地之心辨刚柔之位庶乎有典有则克眀克类若夫春景载阳冬日已至望西成之平秩见南郊之敬致莫不防隂阳之则符璿玉之器审四时以成序察五云而有备备用先天实惟有年傥虚【`疑作灵`】台之可颂庶无忝乎周篇  

勤政楼视朔观云物赋【`以天地交泰万国欢心为韵`】  

彭朝曦  

圣上以睿徳昭宣宸衷告蠲静以法地动而合天天何言哉毎降鉴于眀主君为政也亦仰观乎上是以鲁史荐书云之典礼经徴视朔之篇于时防县升平朝廷无事辟朱楼于晓日垂紫旒于空翠至诚必应果呈证圣之祥至感必通遂有効【`一作助`】眀之瑞乍异色而抱日或神光而覆地是知昊穹成命必在于昌期象着眀讵违于躔次万国来朝十月之交时当盈【`一作阳`】数气发隂爻晴色俯临逺接黑龙之水清辉【`一作光`】四散仍萦彩凤之巢臣窃观前代之君也居九重之深据四海之大遇皇天之隂隲属当时之交泰则必怠【`一作忘`】政理而不脩唯升平而是頼今陛下则不然体至道以得一播元精以吹万发号施令必酌于故实垂范制法亦咨【`一作质`】乎前宪古人云朔者苏也陛下视之所以苏息兆【`一作下`】人云者运也陛下观之所以广运眀徳人既苏而宁靖【`一作静`】徳乃【`一作又`】运而充塞犹储精而谷神尚克己而作则方将扬耿光于五圣【`一作上帝`】布深仁于万国三事大夫抃而同欢【`一无同欢二字欢字为官韵却改后韵情深履端为情深理欢`】上言曰陛下敦本弃末图易于难夫此视朔情深履端况式瞻于万象将布政于千官固可轶缇油而播美藏金匮而不刋然圣上方以无为作虑不宰为心鼓元气之槖调薫风之琴以至徳抚御以大明照临盛矣夫圣徳【`一有之字`】若此岂为臣之所能讴吟  

此赋全篇第四十九卷重出今已削去颇有异同注为一作  

郊天日五色祥云赋【`以题为韵`】　　元　稹  

臣奉某日诏书曰惟元祀月正之三日将有事于南郊直端门而云【`一作未`】出天锡余以云瑞是何祥而何吉臣稹稽首敢言其实陛下乗五位而出震迎五帝以郊天五方腾其粹气故云五色以相宣排空【`一作控坛`】乍直捧日初圆兽蹲而龙鳞熠熠鸟跂而凤翼翩翩羽葢凝而轩皇蹔驻风马驾而王母欲前影带其彩【`一作旂常`】疑错绣之遥属【`一作动`】光照乎【`一作昭文章`】物比摛锦之相连观之者无小无大观之日【`一作曰`】非烟若烟【`一作若烟非烟`】昔者卿云作歌于虞舜白云着词于汉武皆跂望而为言非仰观而遂覩今陛下徳至天地恩覃草莽当翠辇黄屋之【`一有方字`】行见金枝玉叶之【`一有可字`】数陋泰山之触石方出【`句`】鄙髙唐之举袂如舞昭示于公【`一有侯字`】卿士莫不称万嵗者三并美于麟凤龟龙可以与四灵而【`一作为`】五于是载笔氏书百辟之词曰郁郁纷纷维庆霄之云古之【`一作有`】尧舜幸得以为君象【`一有胥字`】氏译四夷之歌曰炜炜煌煌天子之祥唐有神圣莫敢不来王帝用愀然【`句`】曰予何力泽未周于四海云胡为乎【`一作而`】五色来以【`一作尔`】羣后举尔众职由【`一作因`】五行以脩五事遵五常而厚五徳正五刑以去五虐繁五稼而除五贼苟顺夫人理【`一有之字`】父子君臣则安知云物【`一有之字`】赤黄苍黒进我辇辂就我钧陶【`一作陶匏`】虽有光华之万状不若丰穰于四郊凢百庶僚相趋而顾稍疑江上之竒【`一作绮`】果异封中之素补天者维【`一作虽`】欲抑之而不出簪笔者安可寝之而无赋越明日臣稹咏霈泽于鸡竿之前覩斯云散之为五彩之湛露元稹有集印行今间取二三为一作  

南至郊坛有司书云物赋【`以题为韵`】崔立之  

唯皇动天辨方正位稽大明于北陆郊上于南至五夜祗肃载维列祖之诚三日罔用表致斋之意于是乘法驾鸣和鸾玉漏声晓金波影残环衞俨以星拱簮裾列而云攅备肃肃之盛礼咸济济于灵坛大吕云门既六变而斯阅嘉栗旨酒感百神而具懽矧器用陶匏借以包茅光逾泰畤馨迈周郊朱火炀烟逺浮于华葢酒明水近映乎长旓懿夫宇宙氛氲晴郊景曛宗伯司礼保章辨云荣光烛于九野佳气覆于六军飘飘飖飖郁郁纷纷足以昭上帝瑞吾君时谓唐时歌卿云之五色徳称虞徳咏南风之再薫是以惟圣惟夀可大可久既丰稔之足徴复灾疠【`一作眚`】之何有既而旋天歩廻象舆大孝是展皇情未摅将欲超羲轩于上古方淳朴于太初俾时和俗阜涂謡史书土阶攸则而琼室靡居且虑乎贤尚屈所以敦于云物乎徳化未覃所以郊于国南祈动植之攸济匪娯乐而是甘然后景福来格无疆在兹笑竹宫之求应鄙宣室之受厘是以降哀矜之诏宣恻隐之慈布政施徳逮惸与举沉沦于是日庶闻之于有司  

南至郊祭司天奏云物赋【`以题为韵`】郭　遵  

惟肇祀于上必展礼于南至至者作候故用其吉辰南则向明故就于阳位葢取诸吉土以父事天降皇车以尽敬奉苍璧以告防至诚遂通祯祥不能以自閟幽赞不昧云物于是乎昭宣及夫盛礼既毕大驾言旋兆人仰观于空际太史伏奏于君前曰当此和煦静无纎氛照曜兮天垂爱景霏防乎山出祥云度青霄而匪徐匪疾向丹阙而乍合乍分应乎一阳之始焕乎五彩之文氤氲摇曵去来无际望之虽曰崇朝庆之知其嗣嵗谁谓其有叶本乎触石而来谁谓其无心偏舒捧日之势岂非夫表王者之殊祉荅泰坛之亲祭者也天子乃命百辟诏有司载笔以兹记事祝史叶其正辞国庆可徴宁虞于水旱年丰有待先咏其京坻自跻仁夀之域肯继春秋之时且南正上言休徴无咈肯比夫观台之望将为备于云物子月之祀隂阳始交岂比夫鲁史所纪候启蛰而乃郊我礼逾旧我祥靡究望嵗而知嵗之穰祀天而受天之祐五云八风之异寸眸遂占三百六旬之期一日可候不然者何以炳焕图牒发挥草奏是知郊祀而汉武奚匹推厯而轩后懐慙照临之明兮将日月并出覆载之广兮与天地同参臣有覩盛仪而瞻瑞物愿齐圣夀于终南  

南至云物赋【`以题为韵`】　　　　　王　諲  

于赫至化时惟大君推厯比夫轩后授人齐乎放勲北风戒节南至司分验律飞灰遥应乎悬炭登防视祲必在乎书云丽乎时方别色天敛残氛星连珠而候晓日合璧而呈文众瑞咸集祯祥荐至云散黄光天浮喜气金柯郁郁而蔽野玉叶飘飘而委地廻纪天表永无兵意灾沴靡作罢札瘥之虞水旱不行咏京坻之亊得此先甲还同汉日之观报以丰年不假春秋之备于时帝在旸谷风后陪骖防玉帛而涂山有愧朝公卿而汾水懐慙佳气从龙遥连渭北非烟拂日俯对终南懿圣夀之与万美皇道而超三保章告其符祉太史视其簮绂应子月兮生一阳奏黄钟兮动万物乃明南至者日极之数视云物者嵗占之故其在必书不常度庆瑞满于图牒献纳盈其府库凤凰下于都铜雀栖于温树调玉烛而隂阳爕和抚黔首而时令大布日之方夕嵗聿云暮才非瞽史未知天道之祥文似相如愿献凌云之赋  

秋晴曲江望太一纳归云赋【`以题中字为韵`】  

乔　潭  

秦称百二镇为太一合沓横空嵚岑蔽日岂瓌寳之攸产葢雷云之自出宜其宻尔王甸雄兹帝京败叶风轻髙秋气清时雨夕歇归云晩晴俯枕曲水前临直城山半隐而半见云乍低而乍倾其趣可赏而不极其容可状而难名尔其沉隂始解霭防初归廻日犹重因风则飞其始也峨峨巍巍千岩万岭稠叠而相威其渐也纷纷霏霏齐童赵女并舞而垂衣忽天澄而地廓欝氛氲于翠微别有容与之势轻盈之状日下空笼天邉引飏始悠悠于緑野渐羃羃于青嶂洛川神女何以逾巫峡佳人不能上虽更仆而非久仍移景而堪望落日将曛山衔防云緑气隂欝岚光氤氲横截髙岩惊数之顿失却临幽石与残雪而俱分乃为歌曰节彼南山兮人所瞩施此云雨兮济君欲信轨物之无奚百姓之不足徘徊不去乃赋归云之曲曰归云之状兮不一归云之趣兮难俦云不以朝晡而异赏士不以前后而异求诚在位之如是知夫鸿渐之髙秋  

早秋望海上五色云赋【`以余霞散成绮为韵`】张　何  

夫幽栖多暇乐道闲居坐文章之苑囿放精思以畋渔咏太冲之招隐讽相如之子虚覩兰凋而蕙歇伤夏卷而秋舒升重轩以徙倚目平海而踟蹰见五云之间出绕三山而忽诸映乌晶之曭朗涵蜃气之纾余光泛泛而逾净影离离而不踈懿夫腾碧海瑞皇家金柯玉叶兼杂花文璀璨光纷华况夫罗帏锦帐绕香车双虹宛转萦翠霞及夫倐而聚忽而散霓裳羽斾相陵乱倚长空浮逈岸宛若琼楼金阙横天半美人濯锦春江畔既而丛彩可望竒状难名羣象纠纷疑绮罗之绣出五色眀媚若丹青之画成影沉波而海晏气羃岫而山晴嗤砀岭之光浅耻汾川之色轻壮瑞图之旧箓应乐府之新声似帝乡之迢遰兾有司而见行悠悠帝国三千里不托先容谁美希君顾盼当及时无使霏微散成绮  

日暮碧云合赋　　　　　　宋　昱  

夕望兮见碧云之出岑过太液拂上林配藜四施掩映千寻混苍苍之正色垂漠漠之轻隂西陆月南山风落轻浓象似倐忽龙蠖集髙议之防连寓直之阁亭亭广陌异公子之飞葢裔裔长空如美人之卷幕遂能不逺仙宅来游帝乡无心而生自浮洛以徼瑞感化而动乃干吕而呈祥同君子之出处均至人之行藏故吾侪从政之暇观此而一咏一觞已乎已乎余未始兮可量者也  

秋云似罗赋【`以兰亦堪采为韵`】　　　侯　喜  

云之可观时惟佩兰映婺女而扇薄透姮娥而幔寒缥缈如画霏防似残乍逐乗槎之人讶鸳裾逺曵毎暎衔芦之鴈谓鷰幕遥防且晓雾如縠于今何在余霞成绮须防则改讵若我终日是似有时而待拟六铢而披拂伴仙女降衣临七夕以轻盈助牵牛纳采羃羃风引笼笼露涵染綘日而成蒨暎青空而似蓝氷绡若无孰不比方而皆忝霓裳傥有谁谓裁缝而不堪吁嗟乎一言有以千秋只亦天网本踈春丝不敌今夕何夕是寻是尺如可求斯服之无斁  

## 文苑英华卷十二

　　　宋　李昉等　编天象十二  

五色卿云赋二首　　　白云无心赋二首白云照春海一首　　　白云起封中赋一首山川出云赋一首　　　云从龙赋一首  

夏云赋一首　　　　　富贵如浮云赋一首  

五色卿云赋【`以题为韵`】　　　　　李　恽  

惟皇建极兮宪章前古于穆文明兮保乂寰宇御时得一兮临人以五法天无私兮承天之祜至矣哉众兆融朗山川出云叶千年之休裕垂五色之氤氲萧索离披状虹辉之贯日徘徊摇曵疑鼎气之歊汾散作霞彩聚成锦文匪腾华于触石信呈瑞于明君其静也専其动也直既无散漫亦时消息逺而可视髙未能逼乗轻吹之霏防映朝阳而翕赩禀造化之元气挺自然之竒色英倐倐也秪可以理求纷溶溶兮固难乎智测若雾非雾有始有极转空不待于扶摇动日岂资于羽翼有道斯见无徳匪呈庶物皆覩应天之卿体鹄振而超越候龙吟而化成则需为大矣可谓乎元亨利贞  

第二【`同前韵`】  

于穆圣唐建其皇极通三防而昊穹降祉禔万福兮隂阳不测答禧祥于一人见彩云之五色其为状也乃从龙以分气其为势也若抟鹏之垂翼荟蔚非触石而兴缥缈盈画工之饰葱翠烱晃萧索氛氲廻合斐亹散聚缤纷转光风则动而愈出冲霁日则灿然皆分古之函闗紫气帝乡白云岂比澄鲜流庆作瑞吾君夫徳施者帝王之所崇云行者天地之所溥惟帝徳之动天谅卿云之飞吐光浮碧落夺虹彩于太虚影下清潭照锦色于曲浦将以发挥明时腾迈前古虽建官惟贤列爵惟五降及品彚莫不是覩缅彼瑞牒询夫物名则有甘露降黄河清狐九尾而来扰草三秀而敷荣若以匹敌莫之与京式昭圣理承应天卿是乃感夀以呈休应君以来附苟非至道则未期遇故汉主之祠后土也寳鼎见兮其色同昭轩辕之诛蚩尤也华葢蒙兮一【`疑`】形乃拊佳众圣于徃昔亦効祉而斯覩式賛其羭【`左传羭美也`】恭命述赋  

白云无心赋【`以山川出云天实为之为韵`】　韦执中  

英英白云合莫为质义则难究览之不一观其发虽有类于知机稽其理乃无心而自出葢造之潜运而神功之隂隲时止时行或徐或疾结自元气生乎羣山将离兮孰制而合既徃兮孰召而还非欲恢自覆乎大荒之际焉知酌损不逾于肤寸之间徒见其纡余上汉缭绕飞天形不常而屡易居靡定而频迁谓变通之不倦将有志于必然斯乃生有于无假虚为实势乍分于逐火色暂渝于带日油油裔裔虽在空而可观杳杳防防考攸徃而无必触石苍野扬埃白泉不恒厥所有开必先摇飏萦空灭烟光于逺峤轮囷委地杂波景于遥川氤氤氲氲或聚或分其散也气其兴也云忽羡溢以洪舒若练之曵乍萦纡而交错如丝之棼所谓化于无象着于无为匪知咎于进退惟契道而推移夕随重隂则黯以霮防昼混阳景则焕然赫曦歘上腾而蓊蔚俄叠影以参差既有遇而必变则无心兮可知然则隂阳不测天实为之不然者雷何慿而隠隠雨何施而祁祁虽思虑而不假何卷舒以应时傥帝乡之可陟何自致兮在兹  

第二【`同前韵`】  

触石起于肤寸散逺天以逶迤既轮囷而合道澹摇曵以无为缀广莫以霜浄凝太虚以缨垂出处靡恒同至人之无着卷舒罔究类君子之不覊翘玉叶以缭绕耀金柯而陆离其兆无质其形罕一匪润础以上升或从龙而逈出入房呈贶偶作瑞于殷王登封効祥谅无情于汉室影遥连于逺水光俯接于平川几徘徊以暂散倐迤逦而相连分至必书验其物而有则荆棘不别表兹性之无偏势出塞以缤纷色莹空以氤氲被漫漫之精气成英英之白云抱翠石以流彩入清池而写文或假势于重岭或隔阂于孤山挺竒峯于天末亘横阵于岩间顺细雨以低举随轻风而往还哂鱼鳞之覆地轻鹏翼以垂天诚莫察其所感亦安知其所然五色竞彰我则匪黄匪黒五方皆遍我则何后何先至矣哉信洁白之无心寔敷华之不实云之容兮或明或暗云之体兮乍徐乍疾唐尧沉璧而受厘轩后纪官而脩吉异哉近逺相追纡余葳蕤出苍梧以漠漠入帝乡以迟迟媿作凌云之赋思歌出谷之诗傥贤良以见举庶防才以应之  

白云照春海赋【`以鲜碧空镜春海为韵`】　姜公辅  

白云溶溶摇曵乎春海之中纷纭层汉皎洁长空细影参差匝防明于日域轻文燐乱分烱晃于仙宫始而干门辟阳光积乃缥缈以从龙遂轻盈而拂石出穷峦以髙翥跨横海而逺摭故海映云而自春云照海而生白或杲杲以积素或沉沉以凝碧圆虚乍启均瑞色而周流蜃气初收与清光而激射云信无心而舒卷海宁有志于潮汐彼则澄源纪地此乃泛迹流天影触浪以时动形随风而屡迁入洪波而并曜对緑水而相鲜时惟孤屿氷朗长汀云净辨宫阙于三山揔妍华于一镜临琼树而昭晰覆瑶防而萦映鸟颉颃以追飞鱼从容以涵泳莫不各得其适咸悦乎性登夫爽垲望兹云海云则连锦霞以离披海则蓄珉瑰之翠彩色莫尚乎洁白嵗何芳于首春惟春色也嘉夫藻丽惟云白也赏以清真可临流于是日纵观美于斯辰彼美之子顾曰无伦扬桂檝棹青苹心遥遥于极浦望逺逺乎通津云兮片玉之人  

白云起封中赋【`以皇汉施徳介丘告成为韵`】高　孚  

客有遭逢汉昌从武帝而登岱覩白云之効祥曰此葢非常不飘不扬初起封中方郁郁以呈象稍浮山上乍英英而有光原初出之义也告成我皇我皇徳以静人威以平难廓清诸夏光启大汉俗既和兮考时廵礼既备兮登日观惟天辅圣无雨则其明徴惟岳通出云所以幽賛不然者山有四岳胡独兴于此地有四极胡不普而施观耀质以流彩若无心而有知无心者何随车而动息有知者何表圣之功徳帝穆清以脩祠云故清其容帝贞白以为心云故白其色岂徒然也君为万国所仰岳乃众云所届其垂思储精登封俯拜亦庶乎明神斯荅景福攸介故夫是云也乗元气而出冠灵坛而浮不漠漠以四散直亭亭于上头祥光内朗瑞色旁流既表庆于兹日复増华于介丘此可以见其无疆之休者也且夫刻石者所以纪号泥金者所以昭告必徳之已升乃兹山之可造若齐桓僣侈秦帝骄暴纵倾国以脩封岂嘉祥之云报美矣哉昼日斯清瑞云孔明絪緼萧索下应一人之感髣髴影响旁闻万嵗之声彼入房彰于殷帝浮河表于周成岂可与兹而名哉山川出云赋【`以维岳降神生甫及申为韵`】　李　曾  

天地为大不能独生山川通气然后化成故云者气也感时而先出雨者施也慿云而后行亦由将有邦家神必生其贤智获其辅佐化乃洽于文明且触石爰分凌空可覩杂峯峦而势逸竒状掩山川而气腾雄怒变而可大随风散以飞扬用而有成从龙作为霖雨因知云之将出合君臣之道贤之将来为帝王之辅所以神致命于开周岳降神而生甫者矣天不我欺云出以时济旱灾而有望播膏泽而无私则臣既在兹君当以维黄彩有丰年之验青光表举贤之期岂独郁郁纷纷合嘉气以成庆朝朝暮暮向阳防而有思其为体也且多其为状也难及舒则杳防而无际卷则涓液而并入况至帝乡而散城邑随葢状以徐转对阵影而遥集君无谓轻虚而不眞君无谓悠扬而不亲有以通天地而为化有以合隂阳之至神与道兴灭随时屈伸为君重隂覆万人于炎暑为君载雨涤四海之埃尘蔽亏穷巷绕山扉以升降廻旋翠幄拂仙家而绵邈应贤为瑞愿浮色于洛川改容非烟冀腾光于昆岳  

云从龙赋【`以圣主得贤臣为韵`】　　　　张　随  

山川之气曰云寂尔虚无倐尔韬映虽无心而既出终有感而叶庆鳞虫之长曰龙道符于神徳合于圣时变化而无极在隂阳而应令是知云为佐龙为主龙无云不可以陟烟霄云无龙不可以降时雨始霭霭于山泽俄骙骙于天宇有若鱼水相湏君臣夹辅而已原夫或跃在泉道契黙未始出岫时有通塞及夫顺天地之功賛生成之徳吟空山而奋扬其状触幽石而蓊勃其色然后蹈乎寥廓自彼南北何往而不济何施而不得润万物岂待崇朝控千里才逾瞬息故曰气感则应有开必先臣良而圣主垂拱云起而飞龙在天以类相从罕闻不合惟后作乂孰曰非贤是以殷丁得其傅説吉甫佐于周宣品物咸泰寰海晏然则云龙之义明矣君臣之道一焉于以辨物理于以通人伦运有智兮事有因如羽翼之相假同股肱之相亲则当今得贤共理岂不冠前代之君臣  

夏云赋　　　　　　　　　刘元淑  

崇山作镇峩峩秀絶暑气潜蒸夏云孤泄其稍进也间古木以深沉其上升也镂太阳而明灭其质散漫其光氛氲抱翠石而留影入明水以写文粲粲烂烂摩太虚而歴汉郁郁纷纷从皓景而横汾美其任运髙下与时消息似大道之无心同逹人之有识时康则应伴雨足于一旬主圣乃浮变歌声于五色俄顷万里不资天地之功肤寸九霄岂假隂阳之力尔乃含精飘扬逐吹低举周游散适不常其所出塞逦迤暮为隂山之阵入梦婵娟朝是阳防之女别有孤陋沉沦文章日新既作凌云之赋未为天子之臣  

富贵如浮云赋【`以不义而得有如浮云为韵`】郑磻隐  

义重所守云轻不居苟崇髙而非据等飘薄之无余比赫赫之荣不因于道徳似悠悠之质且寄于空虚推在天之所自谅于我其焉如昔宣父以饮水为娯枕肱方息原宪在左顔生侍侧感落落以抱影见英英之改色眀徴瞰室之诫穷彼吉凶遥怜出岫之容齐乎失得且曰得之不处生也若浮放于利而安仰止于天而不留将以轻列爵动诸侯虽南国佳人漫学如蝉之鬂西园危槛空齐似蜃之楼察彼载浮异兹长守髙冠始加而已失雅歌式遵而非久像徃来之车葢圆影难追映躞蹀之马蹄嘉名何有诚以善恶不昧卷舒有时由得之而滥矣果飘然兮已而暴则不居异郁郁纷纷之状求而非道同朝朝暮暮之姿然则触石而起者如苟得之易从风而灭者非能散之义顾炎炎之色鼎食皆虚仰片片之多烟空如寄倐忽时变悠扬日曛垂一言于百代揖万国之孤云月榭风防空复散其萧索藻扃黼帐皆不驻于氤氲可以定圣之穷逹审是非于得否山川之气俄失髙明之象速朽至乎哉如云之喻传于二三子之口  

## 文苑英华卷十三

　　　宋　李昉等　编天象十三  

风赋一首　　　　　　风不鸣条赋二首瞽者告恊风赋一首　　风过箫赋二首  

南风之薫赋四首  

风赋　　　　　　　　　　郑磻隐  

惟兹风之兴寂独妙而无形托万物以成象随八卦而立名大则宇宙普洽小则纎毫必经翕翕习习清清泠泠排春树而如动带秋蓬而似轻所以炎清顺夏劲厉随冬入金縢而彰圣道通兰防而表雌雄飘玉蘂于浓草零圭叶于衰桐候呉范于帷内御列子于空中尔乃下振方舆上飞圆葢懐壮士之适秦悦髙皇之还沛乍靃靡于众卉时飕飗于藂籁若乃乗陵髙逈出入幽防摇寳钗于云髻动环佩于罗衣飘游丝以隂映舞轻雪以零飞铜乌迎而廻翼胡马听而思归乍来复徃有声无象惊尘则白日昼昏卷雾则珠星夜朗萧瑟长松之下嘹唳髙楼之上送夕鼓而传音扫晨钟而成响出幽巷而摇拂击华堂而清敞浸淫迁延散漫聮绵送清声于琴上落细粉于前乍卷通天之雾时飘覆水之烟勃起则大木斯防暂息则洪波肃然或动或静时来歘失聆之兮有闻察之兮无质形乃虚无体兼散逸虽含毫而搦管岂神仙之能述  

风不鸣条赋【`以扇防和于五日之候为韵`】  

柔条之杪兮低垂和风之起兮舒迟极柔而动摇斯易至和而音响则遗习习兮便人顺以巽也嫋嫋兮不紊黙而识之风自南而薫条可结如线气引容裔色摇葱蒨穆若无闻蠢然可见中林静拂宁喧许子之瓢圆叶孤翻似动班姬之扇霁景相煦芳尘共飞条冉冉以顺动风徐徐而表防荡弱质以婀娜视之若有播清飇之溥畅听之则希观其谷兴隧出匪徐匪疾彼条畅而无声信木讷而可匹此焉表瑞既偶圣于万年于以应期恒不违于五日荏苒虚徐条风相于将坠而复举若卷而还舒契彼无言静入桃蹊之上示诸有徳潜来草偃之余细影中糅浮光上透亦谓扇其防和岂将摧其独秀谐清净之理助发生之候风如以讽俾圣教以无私条若以调配乐和而不奏飘以长逝翛然遂多煦大块而爰发泛柔木而惟和髣髴兮还同转蕙寂寥兮无挠静柯道合知防时方太古嫋其长而轻飏合其和而不吐暗起军营之柳取象于衔枚潜飘清庙之松同和于土鼓彼化鹏抟于九万此至人御于十五与夫不明之道兮曽何足数  

第二【`以天下和平则如此为韵`】　　　　　陈　章  

风之起兮不触而行条之应兮有动无声察防祥于生植表静理于承平轻摇而晓露初滴暗袅而春鸠转鸣入杨园而若舞拂花迳而如迎寂兮寞兮自南自北其去莫止其来可测方萦仙树万年之影稍垂爰报圣时五日之期不忒长养资于皇化沉潜契乎徳似有心于松柏之内上下依依类无言于桃李之间徃来黙黙嫩叶随转柔荑共舒飏丝光于空际惹絮影于春余听莫得闻讶繁柯之蔑尔视之不见惊叠蕚之攅如倐自迩而通遐俄起彼而集此顺八方之候若有若无调四序之宜时止则止由是轻才草细不扬波异秋吟之摧木同春扇于防和均习习之容宁比夫空穴而至絶萧萧之响谁谓其髙防则多散漫千林翺翔九野脩通匪乱于疾徐溥畅必齐其髙下含其元也亦类于人焉静以化之乃符于王者片尘靡惊于厚地羣籁皆息于晴天对翩翩之鹖鸟任嘒嘒之鸣蝉感之深殊桂鸣于秦树害乎物鄙禾偃于周田我国家化将时茂徳与风传伫见倾梧之后栖仪凤于君前  

瞽者告恊风赋【`以审音静専脩职知候为韵`】王　起  

瞽惟审声风实应候候至而厥风肇扇声和而有瞽斯奏知夫天道则清泠必闻扬于王庭亦威仪可究所以賛钦若明敬授先五日而可传信三推而不谬于时凛冽方谢温仁始宣杂葱茏之佳气和郁霭之祥烟乐师乃告平野临大田其视则惟昧其听则惟专宁体于舞松之间得其煦妪倾耳于偃草之际宣彼暄妍曰此融风将闻于天既而进退匪徐周旋可则逶迤于紫殿之下俯偻于丹墀之侧岂无相于伥伥方鞠躬而翼翼廼进而言曰陛下以美利利四海以仁宥宥万国调玉烛而设邦教法铜浑而立人极所以八风不奸六律无忒臣以乐吏之贱谬知君子之徳先王所寳惟糓所大惟食必俟恊风以候力穑顺时而敎导葢国之章有声而荐闻廼臣之职今者起幽谷拂平林萧条注耳寂寞拂襟有薫兮动地之气无飒然鸣条之音逹勾萌其和以布庤钱镈其仪可寻且兢兢懔懔是防臣音之审习习飗飗彰陛下徳之脩固宜荅休徴乗丽景躬千畆率万井谅神仓之委积则齐宫之清净表圣时之咸若昭国典之思永皇上垂拱无为居髙听卑察迩言悦蒙瞍之告咨故实敦稼穑之宜谋盛礼度宏规岂虢公之言是则是效而周王之代不识不知  

风过箫赋【`以无为斯化有感潜应为韵`】　　范传正  

风为气兮溥畅箫在物而虚受何相防于自然合无情于妙有泠泠斯韵习习占久如闻松葢之巅宁比土囊之口飒尔而至锵然輙随响才度已俄逺声成文而不亏其虚其实是可披襟而纳以条以畅何烦鼓腹之吹彼孔雀下降凤凰来仪虽见美于格物岂不惭于有为彼箫之韵惟风所借或激越于清晓或凄凉于永夜寂寞之内爰生不考之音希夷之间是合不言而化谓越客乍流其遗响谓秦女遥度其仙驾散彼寥夐复于沉潜被治国之风以安以乐在敬心所感乃直乃防动有轻重应无洪纎解愠且和可并鼓琴之唱不奸而顺亦其从律之占若乃察其所感葢有符于漠岂惟契于闲澹籁之所之智之所知诚万殊之舛错终一贯而逶迤风从虎兮飘忽箫象凤兮参差何体异之如彼而音同之若斯岂不以宫商所合唱和为称类霜钟之暗叩同灰管之潜应时然后起风匪躁求激而乃扬箫为静胜彼钧天之音肹蠁洞庭之乐虚无岂比风箫之感召亦由律吕之相须异搜竒于蔡笛鄙滥吹于齐竽徴顔成南郭之言浩然难究拟宋玉王褒之赋庶或同途  

第二【`同前韵`】　　　　　　　　夏方庆  

风之过兮一气之作箫之应也众音以殊虽髙下以异响终合散而同途体宫商而自得韵清浊以相须动必造适用当其无怡然理顺昭与道俱以【`疑`】由一人之化为而不有万物之心以虚为受帝于何力各自遂其生成天且不言乃能恒于悠久观夫指大块之噫气裁众管而声随始飂飂兮清越终杳杳以逶迤逺而聆之初疑白虎方啸近而察也旋惊丹凤来仪知化本之有朕见天籁之在斯道固无名物罔不感彼命宫而商应信阳舒而隂惨云何事而从龙水何情而习坎故逹人作用而虚清其心大道不疵乃涤其览之风也扇其轻重之箫也应以洪纎彼若疾而飘我则以号以噭彼若和而静我则若沉若潜曷异夫暴心感而麤以厉敬心感而直以防尔其断续清空萧寥永夜歴虚无而轻飇自逺拂松竹而幽韵相借防闻阙下伴金奏之发天庭逈彻云中疑笙箫之随羽驾庄生托之以齐物子綦由是而观化化之至矣兹焉可知风乃不私其用箫亦自得其宜元立言事无事我后垂拱为无为君子曰风箫也罔【`疑`】不争其善胜契不言而自应是将观彼以化成岂独因之而比兴  

南风之薰赋【`以悦人阜财生物咸遂为韵`】　张正元  

昔者南风和醇明徳惟新创五法而配夏感万物以如春不然者防何以得为典乐舜何以尊为圣人者哉其风乃周流遐裔荡涤庶物廓宇宙以澄清屏腐余之伊欝故表太平之至理卑寰宇之无咈也且顺而随时曰巽气之相感曰咸合之宁间于幽林旷野散之何啻乎万壑千岩当其南正司辰朱明应节我风在徳何以验乎枯桑我风在仁何必候于空穴物既斯悦薰不在乎器人奚以钦物莫能同叶不在乎兰人何以结【`此数句疑有颠倒`】知执徳不回嘉祥有开始斯人之解愠倐仪凤以爰来有孚颙若至徳休哉足以成天下之务畜天下之财今国家以义为利知风之自实皇猷之穆穆因皇道之易易竹帛之功斯在丝桐之音不坠夫如是未有灵瑞之不臻生成之不遂者也宁与夫蓬振尘惊飕飗凄清或败物者有坠或中人而防精未若我皇内恊正徳外和厚生在乎野而草自偃入乎林而条不鸣是则良哉元首克洽九有仰南风兮何翕尔而纯和幸得咏时康与俗阜  

第二【`同前韵`】　　　　　　　　呉仲舒  

歌南风之薰兮肇自前烈美凯风以时兮流乎俊哲澹澹荡荡生乎无间馥馥防防播于有截故功成作乐而上下昭著治定制礼而君臣有别吾亦乗日月之至明致中和之令节言而履之万国称庆动而法之千寮胥悦此所谓规模帝舜慰洽吾人操五弦之琴而八风从律徴三代之乐而六气平均使天下霈然而有感穷海外飒尔而知春至于传之永久垂之不朽可以动萌芽可以荣林薮薰风之有徳也使国富以人安薰风之有恵也使时和而俗阜若乃燠佳气兮允塞扫祥烟兮乍开早绽青门之栁先惊上苑之梅晦入阳春之曲潜吹玉管之灰此亦韶年之丽景况有顺时而丰财或披襟而乍对或临水而轻拂承长养则芳气袭于一人阐煦妪则膏露霑于万物斯以发号施令前规后监三农以之恊洽兆人以之无【`疑`】咸如此则典礼备麟凤至吾道不乐兮发身有时薰风自南兮万物咸遂物本无情因时而生百姓日用而不觉五音嵗兆于未萌傥髙飇之借便顺下风而长鸣  

第三【`同前韵`】　　　　　　　　李夷亮  

时之和兮道之至彼南风兮舒以肆发于地鼓万物以生成登于天叶三光而能粹岂不以律有度而感应乐无声而大备郁郁也从四气之攸分熈熈然见羣芳之已遂若乃渉维夏背芳晨蒸人已乂率土惟淳云物必书识烟霞之改旧君臣有礼知动植之懐仁符化越洪钧式观风于我后终解愠于吾人伊昔虞帝君临忧劳是切将纳隍为已任垂大训于前烈援琴冩操知庶政之惟和负扆居尊俾含生之是悦然后泽及幽岩九区克咸【`无侧声韵或疑此下脱句`】气扬湮欝四海无咈且攸叙于彜伦故无遗于一物国家敬授惟明稽古作程式宣其和以厚其生是以东作之勤不遗于帝力南风之咏屡起于皇情亹亹多士茫茫万有犹草而咸若沐薰风之自久惟徳斯硕惟财孔阜  

第四【`同前韵`】　　　　　　　　李　叔  

至矣哉如天之君声明化淳穆南端而作乐播薰风以养人顺圣时而和则气无留慝解吾氓之愠故物无不亲所以应乎品类遍乎天地感一徳而当阳处八方之正位使夫防者必扇幽者必遂不以动而有光和而能至风之始也日月贞明星辰齐平然后荡荡而起熈熈而生触类而煦然长育无朕而潜来备盈行而有孚倚五而调四气广而不费匝九垓而周八纮非比夫抵华叶陵髙城转藂蕙而渥彩合万籁而成声者也风之逹也本于元首播于羣有使五福富昌万物殷阜宜其叶无为之大化匪独革有苗之小丑亦有广莫北动阊阖东来不如自其南而掩器一其薰而阜财则知端拱垂黻化人无拂则必合其君资其物岂惟三国不监二叔不咸徒偃其禾而表其谗故我君烈烈行道有截歌祖徳而庶事用康谐舜乐而鸣琴不彻被南风之溥畅慰逺黎之胥悦士有欲抟风于九霄希假势于一挈  

## 文苑英华卷十四

　　宋　李昉等　编  

天象十四  

喜雨赋一首　　　　奉和圣制喜雨赋五首  

贺雨赋一首　　　　秋霖赋一首  

雨不破块赋一首　　宻雨如散赋一首  

喜雨赋　　　　　　　　　唐宗【`见张説集中`】  

仰重华之齐政歩文命之彜伦何天道之云逺亦明徴之在人迄中夏而自春遘阳而为亢云重结而复解雨才滴而还障山祠植珪而不答田畯倚耒而怊怅京兆来奏音官撰曲将土龙而矫首请神巫而顿足彼有慿而可举予何抑而未许恐嵗凶之及人宁天谴于我身【`一有尔字`】乃洁斋坛墠五精是祠暴立炎赫三日为期上帝临我衷诚不欺重泉蒸润触石吐滋平云黯而铺幕宻雨森其散无雷无电不震不匪疾匪徐乍合乍踈泛草泊树垂珠防露过阙入楼含烟杂雾或喷薄而攅集或淋漓而灌注乱积水之圆文拂防风之斜度寰海浃而康乐畎畆欣而相顾丝管合兮夜将晓芙蓉开兮日未暮原夫雨之为徳也无小大之异情无髙卑之不平无华朽之偏润无臭薰之隔荣喜夫雨之今应也起【`一作赴`】一言而不舍【`一作舍`】经累辰【`一作旬`】而广泻纳清隂之浮凉同颢气之飘洒感作霖于殷命讽其滂于周雅家尚知乎礼节国有望于丰霸小阳防之神人却大宛之走马观云行而雨施吾何事乎天下  

奉和圣制喜雨赋　　　　　张　説  

愚【`一作史`】臣启先王之册府校絶瑞于祥经乐云雨之平施齐品物之流形帝王争【`一作益`】重而为寳麟凤自轻而让灵况愆时之【`一作而`】渴望歘【`一作欲`】意逹而神听是月也朱明渐半紫榴未吐恐降灾兮此下人【`一作民`】罄防祈兮我仁主退象龙之礼祷斥持鹭之貌舞屏翳慙其废职祝融悔其迁怒山泱漭而出云天霶而下雨速一言而感应尅三日而周溥气滃霭【`一作蓊`】以黭黮声飒洒以萧条漼【`一作璀`】如云【`一作银`】汉之屑落散【`一作灿`】似珠泉之歕【`一作喷`】浇街防漫其潢潦臯壤萋其绿苗舒四溟之清润卷六合之喧【`一作烦`】嚣咸澡骨于神液共欢心于圣朝借如五月有梅雨之名三春有谷雨之气越人以泥牛待沃胡土以卖【`一作士卖土`】龙求费出员峤而石香入成都而酒味彼偏方与小节非大人之所贵复有送地【`一作山`】祗于郁岛迎海后于葛川疾雷碎其山裂走电其海燃天子作愁霖之赋词人缀苦雨之篇墙屋壊于倒井黍稷沉于下田乃凶祲之不令曷休徴之有焉请言瑞雨之可喜也恊气交泰嘉生是頼湛覃而不溺衍溢而无害东渐出日之表西被无雷之外南穷火鼠之译北尽烛龙之防天文则云汉昭回天【`一作王`】泽则江河滂沛虽欲谈天而窥管孰知尧徳之为大  

第二　　　　　　　　　　韩　休  

圣人调玉烛握金镜乘正阳而驭六气之辨考中星而授四时之命所以平三阶而齐七政惟十有六祀日躔于南纪火徳方盛炎曛自始主上问飞候之或失徴骄阳之所起未明求衣当食昃晷恐六事之害政引万方而罪已乃设槱燎奠椒醑岂史巫之纷若惟诚徳之是与稽穹以誓期乐形影以増伫善言既发灵应无越天垂贯斗之云神召离星之月有渰凄凄南山朝隮林鸣隂鸟涧隐晴霓九光之霞冠于云日五色之气映于岩谿始攅团而未下终飒洒而俱齐合散萦直纷飞骤息肇自千畆周于八极及乎公田我私【`二字疑`】长我黍稷我箱既万我庾惟亿人咸谓之神功尔孰知夫帝力若乃拂珠箔含绮防防雾气于金掌糅香烟于玉除下碧云而隂合滴铜池而响余君王乃倚云阁慿雨殿临清署奏繁荐欣大徳之在生知上灵之有睠于斯时也一人有庆万国欢心羣臣献华封之夀天子御薰弦之琴昭宸文于合璧式王度其如金乾道兮下济湛恩兮汪濊四三皇兮六五帝于胥乐兮万千嵗  

第三　　　　　　　　　　徐安贞  

惟大君之执象袭先帝之重体至精而御物用明徳而动天自乘春兮当暑洎三时而不雨何隂阳而并隔瞻云汉以延伫而雍州之积髙乃神明之旧府君告有司无作淫祠图应龙兮何召望愚妇兮何期御伏之六沴唯荡荡之上帝信天道之悠哉固人事之所制尔其圜坛方墠聚以禁林拂瑶席兮列神座借白茅兮推圣心却华葢而特立当赫曦之正临幽应如响明徴在今油然作云郁山川之气凄兮为雨变天地之隂乘空离合烟霏雾杂散影防防清神不稀无雷电之相廹但萧条而自飞迥飒洒于天听袭清凉于御衣如泰岳之朝下似阳防之暮归林籞增饰城池共色八水青田千门紫极洗原隰于龙鳞拂甍标于凤翼伊万物之同润况油油之黍稷匝寰海而为期指咸林而一息吾君乃升玉堂辟金殿既涤炎暑是开清宴听金石之克谐知神人之合抃济济三事稽首而言効灵防之鼓舞聮振鹭而飞飜欣复夏王之膳无邀汉后之恩防臣束绅国史秉笔阶戺仰宸仪之法度闻天韵之宫徴大舜之庆云已发武帝之秋风莫比钦丰嵗之余裕先天之至理陋星斗之占冠灵防之纪犹诫奢靡之事信明明天子  

第四　　　　　　　　　　贾　登  

圣人在位体天法地示人以五行应天以五事修其貌也时雨若正其言也时旸至彼气象之或乖将反身而可致皇哉我君徳敷闻御极而三才交正乗时而四序平分十有六年以至今载旬有一雨不愆乎晦所谓化之功行于太平之代粤在春余而乗夏初或土官以位或火正其居土胜于水午冲于子阳景且曜隂风莫起当天数之适然非嵗行之常纪惟帝念兹闻诸有司或献舞雩之请或陈斋社之期省而不录云夺农时直以万乗之贵躬亲三日之祠王言既出圣心惟一天昭厥诚神降之吉霈然为雨不俟终日明明圣后知防知彰廸彼炎暑化为清凉恐二气之相廹于兆人而不臧以身作戒因物考祥当是时也收其威而雷不敢作隐其耀而电不能烁昭其令而风不愦愤布其和而气不交错徒以黙为贞清明惟神简服用兴徳仁如此者上独感其云行下独成其雨施六合虽广一朝毕被其始至也歴乱希防雾杂烟霏其少进也湛覃凌厉泉飞飇逝惊碎滴于瑶池喷悬流于锦砌传声竹树之末濯色菱荷之际乗日用而此多仰丰年而可计帝乃罢薰风之弦奏其雨之篇归功于大造致美于皇天词因喜降义以情传是礼也且髙于商武斯文也复掩于周宣非圣徳之兼济何以臻于此焉巍乎圣主谦以自辅虑其率土犹称疾苦申命文武更求多祜又吹之以轩后大风又沐之以殷宗霖雨润再洽兮恩重溥自朝廷兮至草莽铄皇篇兮熈帝谱于胥徳兮振万古  

第五　　　　　　　　　　李　宙  

既五月兮生一隂犹不雨兮思作霖圣自咎兮天同徳诚下荅兮神孔歆臣闻泽不润下意将干封岂大明在御而荒嵗或逄礼有旱暵之舞诗有昭回之咏陛下退史巫之纷若追后土之防敬以乾坤而合徳何造化之不测当赫曦兮是时与霶兮为期粤三日而将澍未崇朝而已布霏防露立之坛霡霂风旋之歩察狱以临幸甞祷林而戒惧曷若不言而顺于隂隲曰肃而变其阳数非破块与鸣条惟涤塲及洒路灵防是升斯考休徴浑仪已纬更酌元亨尔乃紫防凉夏彤庭景深初泛灔于太液复萧条于上林倾菡萏而花舞散青葱而叶吟宜刻漏于银箭杂秋声于玉琴龙虎飞腾兮多气色鹳鹤鸣呌兮有清音况田畯之至喜奉圣人以为心惟大君之徳也如雨施于上如泽漏于重泉浸四溟而无逺洞万物而无偏喜羣生之遂也山不翦其毛髪河不汚其宫阙思就绀而生虹愿从风而移月絶奔雷以无景静行云以不发愿依稀兮其奚多虽三五而可越  

贺雨赋　　　　　　　　　　沈　瑱  

臣闻尧以钦明文思察洪水而其咨汤以布昭圣武绵铄石而不雨彼穹苍之灾沴岂睿君与圣主我明徳之馨香终时康而俗阜大唐以率俾蛮夏莫非王土主上以光宅君临粤若稽古以淑徳崇化为干作辅其广运也包二仪以覆载其亭育也想羣生之父母圣谟洋洋嘉言孔彰惟精惟一无怠无荒百姓有过引之归已一物失所纳之于隍夫人之所重者食也政之所先者农也近嵗以冬雪不盈春云少泽绿畴合瘁朱夏将革无西毕之霶有南威之赫奕我艺阙秀甫田虚辟湘鷰垂翼而不飞应龙矫首而何益尔乃邦人大恐皇念勤眷思转灾以为祥宜树美而除谴移正寝彻丰膳释幽寃索遗彦逹聪明目广视听于四方恤狱缓刑开网罗于三面诫絶崇慝惩离党援衮路清泰阶平君臣咸一邦家辑宁天方悔咎沦孽垂休降灵云布族而霭防电惊空而煌荧殷雷震而阗阗飞雨零而冥冥夫其森沈散漫飒洒淩乱沥液汪洋周流津汉【`疑`】濯上林之靃靡涨昆明之澜汗骤繁响于阙庭浮清风于楼观泽优而霁止晴光炳兮澄涣奔余潦于廻塘挂晴虹于霄汉阡陌条畅而增绮黍稷芬荣而若换野老熈熈农人相持嘉廪储之望歳喜甘霈之流滋鼓腹击壤赓歌称诗诗曰有渰凄凄兴雨祁祁雨我公田遂及我私皇上睟容有穆神心载怡羣卿大夫济济缨緌拜手稽首足之蹈之贺农祥于介福答圣造于休期有諌议大夫沈瑱因进而称曰臣闻昔者飞雉升鼎用坠殷宗之徳荧惑守心旋移宋景之慝禾苗尽起孺子感动于周公桑谷并生太戊获相于伊陟夫君人者修已以敬干干日昃奉尧舜以为心崇礼譲而为则放黜回佞敷求谠直使人以时用丘明之昏定异物不贵诫老氏之难得哀赈惸嫠勉敦稼穑自然灾伏至诚感于天地及当而行湛恩浃于寰瀛珍络绎瑞纵横海气蒙晏河光吐荣甘露凝而醴泉涌麒麟游而凤凰鸣烟云萧索而纷郁日月光华而淑清我后慎终如始用晦为明为而不有冲而不盈向之能事动植由庚  

秋霖赋　　　　　　　　　卢照隣  

览万物兮窃独悲此秋霖风横天而瑟瑟云覆海而沉沉居人对之忧不觧行客见之思已深若乃千井埋烟百防涵潦青苔被壁绿萍生道于时巷无马迹林无鸟声野隂霾而自晦山幽暧而不明长涂未半茫茫漫漫莫不埋轮据鞍衔凄茹叹借如尼父去鲁围陈畏匡将饥不爨欲济无梁问长沮与桀溺逢汉隂与楚狂长栉风而雨沐【`三字一作以沐雨`】永凄凄【`一作栖栖`】以遑遑及夫屈平既放登髙一望湛湛江水悠悠千里泣故国之长秋见云之四起嗟夫子卿北海伏波南川金河别鴈铜柱辞鸢闗山天骨霜露凋年眺穷隂兮断地看积水兮连天别有东国儒生西都才客屋漏铅椠家虚甔石茅栋淋淋蓬门寂寂芜碧草于园径聚绿尘于庖甓玉为粒兮桂为薪堂有琴兮室无人抗髙情以出俗驰精义以入神论甚【`一作有`】能鸣之鴈书成已泣之麟覩皇天之淫溢孰不隅坐而含嚬已矣哉若夫绣毂银鞍金杯玉盘坐卧珠璧左右罗纨流酒为海积肉为峦视防陵而【`一作与`】昏垫曾不辍乎此懽岂知乎尧舜【`一作禹`】之癯瘠而孔墨之艰难　　凡一作皆初学记节文  

雨不破块赋【`以防雨流润用表丰年为韵`】　王　起  

国有休征天作灵雨不为霖以破块自呈祥而润土既霑既足克成五稼之丰不疾不徐讵作三农之苦惟雨也映于遥天惟块也列于大田彼以泛洒为利此以生植为先云不开色霏防而方宻黒壌相映形磊落以皆全讵为暴于终日自成功于有年观其散漫初来空蒙如振不遗一撮之小不爽一旬之信滋蝼蚁之穴何患沾濡带蚯蚓之形亦懐膏润其色如晦其飘甚防纚连异质优渥同归如原野之雾合似陇亩之尘飞色润方圆形沾大小东作之耕斯着西成之功必表青黎不散伫秀麦之芃芃白壤常存冝散丝之皎皎是知妖魃【`元作魅`】见也则枯旱为忧商羊舞也则泥涂见修孰若霡霂防渍霶不流所以见太平之美所以彰至圣之休故冝美土疆资播种宣老圃之志作曾孙之颂祁祁美瑞九土之泽克施每每有形三日之霖勿用是知雨无破块年必屡丰积而不载感之则通何沃土之不浃何瘠壌之不同夫如是则受块之人共欣其天赐击壌之老将明其帝功  

宻雨如散丝赋【`以防宻相续集布如丝为韵`】李　铎  

散万物者莫润乎雨钧百货者莫细乎丝雨将应时既盈空而沃若丝将比宻爰委【`一作赋`】质以棼之原夫清毕启隂夕阳向暮散轻霞以成绮矗云而似布于是霡霂郊野霏防草树蔽重霄之霭霭犹委绪风暎逺岫之蒙蒙乍迷縠雾髣髴将久轻盈匪踈蒙蔑浣纱之际浸淫濯锦之余织妇停梭似曳方经之绪舟人罢钓疑牵或跃之鱼由是扬素彩降碧虚忘机别天庭之睆彼拂鬓惊韶髪之皤如徒观其散影有经分行无匹始斜足以色丽俄交反【`疑`】而势宻轻沾素服懐墨子之悲时遥隔布泉误诗人之怨日皎皎容洁绵绵体防絶而复寻等蛛网而共挂垂之如坠连雪絮以轻飞仰之盈目纷如可瞩彼时泽之长悬若天经之恒续秦防蚁行岂惟珠曲乃穿湘浦鷰飞不独鸟方惊触有以洒炎炎之苦有以慰蚩蚩之俗且晴晦之异图牒之祥则有云如缯以遥列星曵练而可望布霑霈而莫能与比齐绵宻而曷足其相彼龙见而方雩与决云而齐给或流电而未止或破块而并集曽未若汗漫于率土之滨表王言之泽及  

## 文苑英华卷十五

　　　宋　李昉等　编天象十五  

秋露赋一首　　　　　露赋一首  

五色露赋四首　　　　清露防荷珠赋一首湛露晞朝阳赋一首　　秋露如珠赋一首  

秋露赋　　　　　　　　　李　铎  

天何言哉万化斯该嵗云秋矣伤心不已起凉风于四面飞断云于千里尔乃髙天气爽寒日光清下翠楼以廻瞩见白露之晨生向珠网以添净依玉阶而助明如霜未结似雨还轻防庭芜而叶重滋园菊而花荣謌湛则周诗入兴凝甘则汉载留名故色贵含秋光冝泛晓既腾文于地上复垂容于笔杪烟澹彩而的的月笼华而皛皛岂只华山之际童子受于嚢中金茎之端仙掌承于云表况乎胥防发色轩丘降祥红兰受而弥洁绿葵含而转芳初益巨海终晞太阳既随时以隐见还任物以行藏尔其无林不沾无草不羃薤上流彩林中湛液思蝉饮而晓润旅鹤警其宵滴词人赋矣已凝冷以凄清君子履之又伤心而怵惕感斯露而揣称媿才殚而莫析者也  

露赋　　　　　　　　　　张彦胜  

夫露者隂阳之精气也天地之灵液秋冬浊而春夏清晞于朝而生于夕随时应变不凝不积遇物受彩因象而光滴滴沥沥荧荧煌煌尔其为大也澄九天而静六合尔其为广也清四极而洒八荒故能消歇氛埃生成草木羃防千品霑濡万族其泽厚矣其润深矣愿闻其始试言厥初兆自元气生于太虚巨人饮之而不死上古吮之而穴居天无云兮珠的皪野有草兮玉扶踈冩虫鸟兮为篆懐蛟龙兮著书河洛建都兮气均风雨甘泉筑舘兮名亚储胥或泛灔池防或葳蕤竹柏鸧鹒鸣兮色紫鸿鴈来兮光白露之为徳也天乙所以为王侯露之为文也诗人所以歌召伯既因甘而作颂称未晞而留客是时鸷鸟初击鸣蝉向晩悲九节之相催恨三危之路逺或乃幽闺织妇初下鸣机徘徊空院怅望秋晖洞房月入罗帐萤飞看鸿鴈之将度怨良人兮不归洒交頥之玉筯苦寒露之沾衣至如开【`疑作关`】山气寒瀚海风急尘惊垅塞兵屯马邑征人此时思归下泣不觉涟如沾我衣湿别有洛阳才子人间【`一作河间`】秀士逺自岩曲来游学市有恨惊心无人知已闻坠叶而叹息对浮云而愁起恓恓兮怳若有亡【`此句疑有阙文`】覩蒹葭之苍苍惜白露而为霜宋大夫闻而叹曰嵗乎不我与一寒一暑昔时春晩拂杨柳于南津今日秋深落芙蓉于北渚古人末逹平生覊旅君何为而絶敢知音而相许重曰白日黯黯兮秋风多绿川萧萧兮空水波闻郢中之有曲试调露而为歌歌曰天降气兮地凝精皇徳茂兮芝葢平金盘渍兮玉杯清叶有露兮落有声辽东之鹤中夜惊日南之鸡凌晨鸣华山柏兮多珠露松子服之得长生  

五色露赋【`以率土康乐之应为韵`】　　　　白行简  

惟上天之隂骘至诚感通灵液肇吉能分五色之异以候一时之出祥风烁乎茂草瑞景晞乎朝日黄杂错缀玉树以相鲜丹绀交辉映金盘而乍失既能偶圣以呈贶宁有普天之不率飞液花坞流光蕙圃青荧玉缀灿烂珠吐露药讶仙童捧来润石疑女娲欲补花禽拂着宛如陈寳之鸡平野染成焕若徐方之土当其金乌戢耀玉兎腾光夜寂空知警鹤寒轻犹未为霜徒想状天酒类神浆岂辨彰施而披棘尤分杂错以沾裳满林岭而霞駮遍莓苔而锦章自然欝为天祚庆我皇唐何必征勒毕之言以为国泰验吉云之说乃辨时康嘉其风中煜爚空际浮烁缀瑶草以纷敷庭柯而照灼彼瀼瀼刺其感叹此湛湛欢其宴乐徒用兴其咏謌曽何覩其交错未若含瑞表徳耀彩逄时乍绮分于彼或星合于兹为隂阳之淳粹作花木之葳蕤喜气度闗徒虚语耳云光出水曷足方之是知天降休祥圣为明证淡汪濊之仁泽得文质之善称天何言哉固有感而善应  

第二【`同前韵`】　　　　　　　　贾　餗  

露彩呈祥厥状非一表四方之其庆故五色而俱出间朱青以腾文杂黄而成质则沐圣泽者畴敢不祗被湛恩者罔有不率大化式孚瑞物斯覩究其源兮则一分其色兮惟五暧空之际若丽非烟之祥润块之时如启建侯之土神化无方至精宣光且见凝夫渥彩孰云晞以朝阳虽有本于三危三危不得不比谅无当于五色五色不得不彰岂直超绛雪掩霜空挹瀼瀼之灵气酌湑湑之神浆始也结以成形自东方而转色今也出于协庆犹上天而降康则知时在中和何物不乐超飞走而为瑞与风雨而咸若不资掲以金茎宁假承于爵錬石初染状娲皇之补天鸳瓦才霑类彩凤之巢阁在汉武时方朔陈词渉吉云之异境得五露之灵滋曷若我后统寰海之有截应天地之无私包众瑞之备矣选列辟而观之自然隂阳降祉天人合应吸沆瀣延楚客之情咏厌浥动诗人之兴若以彼而方此曽不得侔色而揣称  

第三【`同前韵`】　　　　　　　　王　起  

露表嘉瑞国昭元吉发五色以斯呈掩百祥而非匹辉光骇目知泛灔之惟新变化殊姿觉凄清之有失若非泽无不被化无不率则何以感之于寥天荣之于圣日尔其寂歴地表希防天宇无声而零有色斯覩始暧空而杂糅俄草而周普霑于衣也皆成黼黻之衣润于土焉更谓苴茅之土且其白能受彩朱则孔阳青映苔而转丽防漆而有光既燿于众彩终错杂于中黄傥在琉璃味无忝于甘醴如浮葭菼色讵变于凝霜何湑兮之膏润有焕乎之文章固可以扶夀而愈疾俗泰而时康徒观夫泥泥未晞瀼瀼既落珠彩防缀日华照灼无烦勒毕之求方成曼倩之乐散东陵之上乍混其洒西山之中更迷其药其凝厌浥其布葳蕤鹤将警而未测蝉欲饮而犹疑何绀雾而喻矣何卿云而比之则知坠露成文休祥有证实我后之冥感掩前王之嘉应  

第四【`同前韵`】　　　　　　　　袁　兊  

上帝宥宻露滋贶吉青紫相宣黄间出湛鲜辉以交透涵润彩以争溢摇于防风散离离于初日滴而成晕冝警鹤之偏闻感以无情胜舞兽之能率被万物之咸覩表天心之以溥识瑞气之非二辨方来之自五洗于石如披娲后之文遍于地似割封侯之土合徳于唐成金之黄鸟晨散而翻坠烟晴笼而转光既桂成于重叶亦珠缀于垂芒契之斯来我则调玉烛而后致求之靡得彼则耀金茎而莫量是以其邦用昌其人用康诚可以为饮不可以为霜其离绚兮其浓沃若遐瞩文象旁通绮错状郊祀之琮璧灿以芬敷拟霄汉之云霓焕乎萧索固自天而同酒谅不醉而可乐其甘如饴其凝如脂苟叶于道不常厥期在春而众葩皆丽或秋而羣芜更滋彼露瀼矣我王则之接荷光兮渥蓂荚连碧砌兮满堦墀旁霑兮对龙衮之彪炳芬映兮逼鸾凤之葳蕤始繁于天临之际终晞于日旰之时足使魏殿懐慙汉宫非胜多闻前后之仙术岂逮吾君之响应愿濡翰于攻文之徒庶发挥于夣笔之兴  

清露防荷珠赋【`以题为韵`】  

池有秀冠众卉兮彼荷防英天之气结淳和兮惟露斯清圆规覆水兮翻然葢倾素质积叶兮烱尔珠明露非荷无以呈洁已之状荷非露无以异先凋之荣皓影摇光脩茎羃【`疑`】布气散兰郁光分雹聚隣腐草为萤火将飞俯澄波若蠙珠已露冝瀼浥于夜景惜芬芳于嵗暮缥防将阑琼光未敛团素律以泥泥擢余芳之冉冉映翠带状莲的之剖开对青霄仰星文之乱防色慙兮菱藻气肃兮金波虽有秋月我则承恩于彼露岂无朝日我则庇身于此荷尚不愿洒园葵而泽丰草岂学老林叶而滋枯柯客有感秋而叹曰滴沥萦纡布濩芬敷浮地【`一作浮池`】烟兮葳蕤吐绛防天酒兮璀璨垂珠已矣夫露欲变荷欲芜君不见严霜防万物皆尽兮复有此芙蕖湛露晞朝阳赋【`以诸侯来朝锡宴具醉为韵`】张胜之  

阳晖早曙露清宵宵既寂而露彩结曙将动而阳气消是以在兰者照之则焕乎叶在棘者烛之则晞乎条故乃喻天子布泽于宴犹诸侯命朔于朝观夫润草瀼瀼晞阳羃羃气色浓兮犹茂枝干燥兮如涤初将比玉以减其琳璃稍欲如珠复消夫玓瓅故可比臣竭忠以祗敬君防防而蕃锡及夫大明有赫五色初收陵晨光动平野气浮遂使将饮之蝉惊阳乌而复退罢警之鹤惧白驹而不留出扶桑兮始上被丰草兮徒周何异夫锡宴则临乎我后来朝则嘉彼尔侯原夫曭朗之光未舒沾濡之色犹遍忽其阳气匝晴风扇则滴而有响者其响罢听布而成文者其文难见夫如是有类藩臣感化而来觌中朝布徳而成宴彼以朝为数此以夜为初夜则因我而隂胜朝则因我而阳舒其凝也无不备矣其晞也曷可藏诸况有丽天之晖润月之意崇其燕礼着乎前志朝日出海若一人之当阳夕露低柯若羣臣之既醉天晴夜朗林霁烟开稽其顺阳之心既且周而复始懿乎渐晞之理又观徃而知来所以为成嵗之本履霜之具华叶既濡清光若煦吾知湛露晞朝阳也为君臣宴飨之喻  

秋露如珠赋【`以凉风变节凝露可观为韵`】　师　贞  

风入秋而方劲露如珠而正团映蟾辉而迥列疑蚌剖而俱攅缀别叶之中时翻的的转衰荷之上防振虚静内莹圆明外寒且验目前之美何殊掌上而观懿夫寓物成规効防应节含绿葵而结绿方丽耀黄菊而中黄转澈落蒹葭之浦诚媚川而可移庭宇之间杂照庑而何别所以未逢朝溘还着夜光当助海而为深功虽至薄蒙沉泉之是弃徳且非凉比蝉饮之为状与衔而允臧发泽之道素昭结霜之仪渐露咸欣遐被之徳宁起暗投之怒遥莹空际思缥缈之金茎散照林中谓璀璨之琼树宛转无穷精明有融乍见红兰之内如寻赤水之中稍迷迳蔓偏入园藂毎袐彩于昼景何流形于夜风时也草始化萤星逾流火叶物候而增美信晶荧而必果想游女于水上讶鲛人之泪堕防自天而任彼无私照于乘而孰云不可湛湛方积累累正凝弥増皓鹤之警不惮骊龙之兴逺睇平芜俛首而鲜苗益润俯观朝藿倾心而灵液是承嗟乎彼以少而为贵此以多而岂贱遇沾衣而未化如被褐而初见其克好以员来孰若顺隂而适变  

## 文苑英华卷十六

　　　宋　李昉等　编天象十六  

金茎赋一首　　　　　初日照露盘赋二首  

霜防赋一首　　　　　秋霜赋一首  

聚雪为小山赋一首　　残雪赋一首  

雪影透书帷赋一首　　小雪赋一首  

金茎赋【`以日华川上动为韵`】　　　　　吕令问  

惟汉武皇圣谟洋溢英徽振于绵古洪徳恊于元吉腾休声驰茂实掩八纮以称大御六龙而首出虽端拱之无为常链竒以永日于是乎讯殊方之士考灵仙之术张皇防殿恢拓宫室飞防之观既成长年之宫已毕乃金茎之仙掌承沆瀣之精华歘耸擢以横汉屹岧亭而出霞珠盘上开疑天半之悬日丹茎直指若峰莲之秀花崛然双立巍乎造天纷爌爌以照野赫奕奕而烛川晴朝有日兮金镜相射清夜无云兮银露自圆屑琼蘂以充饵噏玉英以延年想王乔之再覩乗羽服以翩思王母之一至拖霓裳以婵娟錬液之法斯在化金之术攸传观其逈出嚣尘孤髙巃嵸错金盘于龙凤曵浮光于防蝀长风激而自清震雷惊而不动亦可以纳虚澹之闲旷遗代俗之烦揔然而仙在物表君居人上物表者不可以苟求居上者不可以自放虚信神君之语徒蓄长生之望求师入海终贻栾大之诛书帛饭牛卒受文成之诳竟迷情于虚诞亦何补于崩防则知履道者守国以正直失徳者纳人于邪妄向使武皇不谬于兹道亦可以冠百王以为尚也  

初日照露盘赋【`以云表清露光发金景为韵`】郑　絪  

日初出兮露成文盘既洁兮光乍分凝素彩而泛灔鲜颢气之絪緼忽烱尔以流景乍掲然而拂云若乃势倚金茎色映霞表倒初景以摇飏澹轻烟之缥缈承露华以逾明焜霁色而共晓焕然孤秀赫奕奕于长川烂尔生光照翻翻之髙鸟盘以贞兮露以盈日既明兮天以清焜以相鲜若曙月之临朝镜粲然交映类琼花之杂玉英金景发色玉壷肇明敷皓质以流耀含太阳之至精伊昔汉帝初营求仙是务我皇复立承天有裕乍髣髴于帝防宛昭彰乎天路首出庶物表一人之大明光发四施照万方而遐布岂有屑琼蘂珠露冀灵物之来游望神人之自遇懿夫合以成象丽然増光干浮云以杲耀激旭日而悠扬仙掌斜分若莲峰之曙景宸心廻想如昆岫之晴霜岂比周穆西游觐王母于昆岳重华南狩怨帝子于潇湘独能覩云阙而饮灵浆者乎徒观夫素色上升清光下发分廻彩以照耀焜长空而超越白华映兮光复临露彩扬兮色弥深既炫晃以如玉乍晶明而散金且孤髙者可拟之以抗志絜朗者亦仰之而为心况地表烟息天维气整日之丽矣与星明而共融盘实坚然齐圣祚之悠永昔之颂灵液歌浪井曽不如赋露盘之瑞景  

第二【`同前韵`】　　　　　　　　卢景亮  

掲金盘而受露擢仙掌而凌云当朝阳之出海属寥廓之无氛霁色曈昽金辉晃皛光奕奕于九霄之际色昭昭于众象之表大明既照夕露方盈金景相映银华自清髙不可攀驻王乔之羽驾仰不可视夺离朱之目晴彼方丈之金阙洎天台之赤城或炜煌而景耀或焕赫而霞明出人寰之杳隔海峤之峥嵘孰与我之为异摽景光于上京观其巃嵸双立岩嶤上骛轻霭不飞纎云不度九成烂烂摇翠影于楼防四野荧荧落浮光于草树斯亦域中之殊观其惟作器而盛露且夫先王立晦独覩太阳卷天宇之夜色引帝庭之曙光惟大君之攸俟抑羣后之所望其彩若电其形若月列缺虽伏常炜炜而不收蟾蜍已归实亭亭而未没日无私而见照盘既遇而斯发请言露盘之始也林峦掩映崖谷重深自蕴于石孰为之金遭汉皇之雅尚防良冶之幽寻忽范镕而有作爰奉承之是任不然者在涂泥而重弃与瓦砾而湮沉安敢望微耀之辉映初阳之照临金之为质也光盘之为体也静从有感而出日谅无心而生景念志士之未偶因逹人之【`宜作而`】后骋顾浅陋之凡才宁觊觎于天幸  

霜降赋【`以霜降之日豺乃祭兽为韵`】　　　崔　损  

天地之气严凝为霜候髙秋于玉琯体正色于金方表肃杀而顺时戒节恊变化而开隂阖阳激清风而增厉净皓月而浮光惊鸿鴈之嗷嗷落蒹葭之苍苍所以从地而升应律而降咏团扇而见托班姬岂恨于长门履坚氷以是阶袁安欲惊于陋巷逹重隂而首出启沍寒以先期隂与律而相感寒与气而相资百工由是休矣万物于焉成之原夫日次于氐月穷于戌当青女以纪候从白露以受质洞庭之叶惊波丰山之钟应律诗人可比庶欲澈于玉壷大国是资亦将慙于凌室凝于地也似和光以同尘凋于木也类去华而取实其进也则有俟于青霄其退也则见晞于旭日若乃林有击隼野有祭豺翻缤纷之槁叶宿莽苍之枯荄烈女覩之而壮志覊人对此而感懐皑皑其姿皎皎其彩既无恶于菅蒯亦何情于兰茝佐昊天之有成神功而不宰笳声乍拂怨杨栁之衰【`阙`】劔锷可封发芙蓉之厉乃国家顺乾坤之徳法天地之制布泽如春肃物成嵗申其令以敦乎风俗宣其威以殄厥灾沴服用有度修典礼而罔差稲熟可羞先寝庙而攸祭名籍籍于宪府法棱棱于司防却炎蒸而克叙四节凄金石而率舞百兽客有惜嵗星之屡迁伤志业而未就独沉吟于轩屏望泬寥于宇宙闻万户之轻砧听九重之永漏近瞻庭树空闻槭槭而有声缅想涧松谁惜青青而独秀夫如是则可知霜降之候  

秋霜赋  

目长空以流思伟繁霜之独异虽变露而成形不慿云以自致向朝阳【`一作晞`】而既灭逢夜晴而又坠候暖而止乘寒则飞当鹰隼之始击值鸿鴈之初归棱棱作气凛凛生威比齐纨之顔色夺楚剑之光辉及其降池塘被原陆衰众草落羣木萎南涧之白苹碎东篱之紫菊梧桐为之失影蕖荷为之销馥岂直若斯而已徒美其威不妄作动随物情因其死者而死保其生者而生雕芝兰而无怨色拂松竹而不伤荣譬大圣行刑必顺于时序通贤用法不害于坚贞至若蒲海之居桑河之汭侵战士之马蹄封将军之狐毳沾翠幕而生冷冻朱旗而自脆助隂氛之肃杀壮坚氷之体势三冬闺阁兮贮相思万里闗山兮苦留滞不私于已触物而止疑薄雾之初覆似轻尘之未起陵厉自然严凝莫拟故能发挥司宼光扬御史明忠臣之无事承君子之所履  

聚雪为小山赋　　　　　　李子卿  

皓色旁射兮清虚上腾闲阶之下兮聚雪崚嶒叹此雪兮具知其有兴有灭故为山也庶期乎不骞不崩始也散而从风类元气之无象今也结而为阜若胚浑之初凝五岭髙标三峰逺蹠昔则心徃斯焉目击千里之势存乎袤文万仭之容见乎盈尺皜曜起乎岑嶂曈昽生乎树石峡里则秋月长悬封中则晓云犹白夫其以近则逺以逺则亲玉林不夜瑶草先春照寒景而逾防拂朝霞而更亲岭上襂作缑氏之仙鹤岩中绰约冩姑射之神人樵傍壑而踈隐径临崖而絶隣至若霁日生暖融风变朔危容半頽傥遇嵇康之醉片影初坠谓入郄诜之幄因降髙而就卑遂散雕而为朴沍寒始劲犹可持而斵见晛则消不可系【`一作击`】而握因知夫色不久鲜物无常坚始则有于无有今乃然于自然观陵谷之推易信人世之徂迁亦何必恠桑田之变海都邑之成川  

残雪赋【`以明月照积雪为韵`】　　　　　范　荣  

谢惠连遒文擅名藻思腾声覩阶墀之积雪因体物以兴情曰是雪也感沍寒之徳陶元化之精冬御时固凄其而以防青春换律奚浩然以居贞岂不以其气劲其质清处惨无昧遇蒙而成若就阳呈妍已遇乎东风所觧且居隂寓质望晞夫朝日之明乃春宵尚寒银汉未没质莹庭庑光摇林樾杂凝花于春露乱素影于夜月小山虚映瑶峰盈尺而潜生樛枝乍垂梅花照树而将发讵比夫琼蘂难求夜光可照且昧不贪之寳未得卷舒之妙或消或结吾将任其行藏是翫是瞻彼何为乎耀当其朔风驶同云剧既散乱以飞空或缤纷而下隟于是出野而万顷连缟晞山而千峰合璧既见晛以俱消将飘零而委积随时之义强守洁而在今润物之功固呈丰而自昔既而阳气长隂气灭将散有以归无尚葆光而固节已矣哉人道不能无否泰天道岂可无寒热固可洞消息以从之何必托兴于残雪  

雪影透书帷赋【`以光彩辉映披阅古今为韵`】蒋　防  

颢尔凝素襜如夕张因洁朗以旁彻遂虚明而内彰繇是以洞篇翰鉴毫芒委六出之姿喜乘时而瑞圣就三冬之业期利用之观光况复素轴増辉轻纱閟彩释居中之茫昧致藏用之所在霏防兮太素初分晃朗兮穷隂既改映草之客类姑射之神仙隐谈天之人疑胚浑之眞宰凛凛寒色融融暮帏缣缃丛耀简牒连辉朣胧而防月将入羃防而轻风乍霏故得百氏旁窥万流仰镜稽古昔资兴咏动铅管而有助含章对鹤书而无非浴浄葢以启其幽黙不独事其韬映契荘周之理虚白自生征大禹之文光隂是竞俾夫夕可以忘寐牖可以罢窥焕乎而不藏于宻昭然而葢取诸离清荧兮寒气方壮髣髴兮晴云欲披澄笔海之波澜皆为练色耀书林之杞梓尽作琼枝是能烛前辙彰徃哲时观谢赋想墀庑之萦盈载覩曹诗叹蜉蝣之掘阅详夫理同委照处异在隂比燃膏之功益简助系日之务逾深必将脩词以进徳实勤考古以观今所谓用晦而彰韬光有曙祛绛纱之閟邃发素王之牖户期防白以无亏庶研精乎千古  

小雪赋【`以寒律变时因风有渐为韵`】　　　林　滋  

伟兹雪之霏霏应冥而不失其期赋象于虹藏之日成形于氷冻之时委地则防庶表三冬之候翻空虽小那无六出之姿当其寒气初升隂风始变既淅沥于遥野却飘飖于广甸邉城一望龙山之净色犹晞上苑再瞻凤阙之清光未遍眇若毫端轻飞可观细细而千岩送冷飘飘而万户迎寒霏防墀庑之间瑶防月晓髣髴草茅之上玉树花攅逈拂隂轩髙翻晓律萦枝分盈尺之象带甍误如圭之质防交月影天邉之孤鴈应迷稍助山明松际之浮烟已失细糁长空纎缘绮栊净若芦花之覆水轻同栁絮之因风是则谢氏林亭尽在廻眸之内梁王池舘无非跬歩之中于以明防白之姿于以表隂凝之渐虽见晛而无滞讵因汚而成染初疑尽阁妆奁之香粉防防又若琼筵玉筯之凝苏防防既而纎悉缤纷呈祥是因掩日而难分薄雾开帘而不辨轻尘影入空帷预想映书之子光侵逺水潜思访戴之人可谓不逺而来自无而有始萦盈于阶砌终散漫于林薮安得不燎薰炉命芳酒作小雪之赋继大夫之后  

## 文苑英华卷十七

　　　宋　李昉等　编天象十七  

雷赋一首　　　　　　春雷赋一首  

雷在地中赋一首　　　初雷起蛰赋一首  

霹雳赋一首　　　　　御雹赋一首  

余霞散成绮赋一首　　秋雾赋一首  

晴虹赋一首　　　　　虹藏不见赋一首  

雷赋　　　　　　　　　　张仲甫  

粤若稽古太始之初隂阳和而为炭天地张而为炉镕铸品类陶汰清虚名之四海谓之八区隂阳相荡感成雷乎号曰天地之鼔事载河图之书藏冰以时则响出而不震仲秋之月必声隐而无余或震怒百里雨润同沾法威刑于牧宰察丑恶于毫纎或殷辚而鼔作或灭没而韬潜吼若天开辟如地裂动静必以其时喜怒于焉有节是以樊重入室王裒绕墓终不苟于瑕疵冀中平于朗寤蛮夷于是胆慑贤豪于是心惧恶不戒而潜至善乃全而焉措无贵无贱敬天之怒五星不逆六气合度发阳和启蛰户农事兴作秋成斯覩以日系时有伦有序歘焉而来倐焉而去鼓踊莫测其踪安息莫知其所搜获山川洗涤寰宇尔其为状也则乃聮鼓畾畾力士雄雄云飞电耀起自震宫其为声也磊磊落落砰砰訇訇龙潜鱼跃海涌山倾星宿为之霾翳日月为之昬暝夫其赩赫震耀纷纭煽作临峻崖投深壑终不骋于雄豪将劝善而惩恶布云雨于潜龙衔丹书于白雀若乃王纲如绳笼罗有情是谓小人无礼君子无刑守容貌而无恒岂耳目之不明终冀贞防于众口法令未若于雷霆  

春雷赋【`以符珍纪元天地作解为韵`】　　　樊　珣  

惟圣作乂先天授人惟天辅徳启圣无亲故我皇齐七政恊三辰化孚大麓道畅经纶是以庆集天寳祥开地珍法威刑于震燿効生植于阳春鸿名既増睿厯伊始当涣汗之初发听春雷之肇起将克宣阳罔忒时纪导达万萌震惊百里南山望逺乗雨气而方来长门听深象车声而未已若防在下如飞在天郁重电而虺虺殷髙栋以阗阗作解羣物扬灵上启春和于蛰户兆农庆于丰年若乃势猛陵空声雄出地形未迁而必肃政不戒而潜至浑浑其象含四气于一朝虩虩其威警千官于庶位及夫荟蔚云卷烟埃稍廓余云既稀厉响不作摅残怒于平野转轻音于峻阁来虽莫制必先戒而后臻去则何言知劝善而惩恶是故知圣人御气立极居贞体元灾攘不令祉防攸繁岂与夫震庙为凶方知展氏之慝雹灾莫御乃讯申丰之言则有抱影穷居在隂向隅虽倚楹而有得终弃室以思濡进道则望深知已观光而业谢防符感云雷之布泽思自逹于通衢【`脱解字一韵`】  

雷在地中赋【`以复其见天地之心为韵`】　　滕　迈  

雷动而息地卑而深当严凝之戒节向博厚以潜音顺静于时乃退藏而黙处反本乎土乍响絶而声沉岂独敛震惊于坤徳抑亦彰休复于天心原其辞满盈止奋肆混然无朕寂兮深閟解威隣于蛰户销声处夫隂位足可以善列缺之归功见防之内事以是细观其所广徴其类初疑罢转石逺积南山之阳又若驻奔车深掩长门之地象则存矣理难求焉冲融将凝沍暗息隐辚与泾洛潜连道尚处幽奚爽下安于土功存作解终期上奋于天足使至人将齐其黙黙楚客絶想夫塡塡苟有托其厚载亦无辞于小畜骇气结乎土嚢迅音止夫坤轴斯可以验启闭分寒燠不失动静乃顺之于时将体行藏故受之以复未萌响像讵可求思勿以潜虽伏矣是当薄言震之一阳之气始生孰能轻动百里之音未发吾非后时自然居善闭之中因积风所扇且防寂以斯在岂迅烈而变覩秋毫之末者无慙听而不闻写鼓钟之音者空叹视而不见若夫律云暮众彚凄其苟未离乎坎窞且自理于希夷不然先王何以取象大易于焉立辞至矣哉法雷而行教也弛张之义在兹  

初雷启蛰赋　　　　　　　谢　观  

蛰处于冬雷生自震启一声于春候知万类之奋迅虺虺初动祁祁始振首出庶物为隂阳号令之端有开必先作天地发生之信原夫飞走各志羣分处隂既不戁以不竦尚声销而影沉及夫勾芒御辰夹钟应律整云师布露之泽廹和氏春分之日温风载扇重隂四宻动丰隆之大声发昆虫之暗室跂行喙息闻塡塡而鼓舞争驰脰振翼鸣随虩虩而雷同竞出隐蔽虽久腾扬有期变轩轰而作矣俱引领以从之见羣生向风之义知六钧播物之时是则感之于彼而乃乗之在兹且遂隐隐以起予各侁侁而挺尔穴处者聆之而厉志泥蟠者闻斯而举趾均发万品非唯百里各腾声实鸎出谷而载飞竞逐明时范弹冠而思起摇车効之而可也聚蚊因之而有以然后舍彼即此违隂就阳角觡奋迅羽翼弛张殷南山之粗厉启出地之潜藏似桴鼓之才终戈铤熠熠如击石之止后鸟兽跄跄有若众彚居蒙一呼而告羣生未觉一言以导曽无震寝之虞谁有击防之暴于是桃吐其秀鹰化为鸠助发生之徳省囹圄之囚潜匿假之而振防毛介因斯而处休大哉震元利拯羣生而出幽  

霹雳赋　　　　　　　　　张　鼎  

殷其雷在南山之隈黒蜧翔云暗天起黄雀惊风动地来飘忽兮霏烟翳雾拂楼防惨烈兮飞砂走砾扬尘埃波涛翻而海水激树防根而山石摧于是隂阳交战晦明相贼或击或驰乍通乍塞望螣蛇之上下见飞龙之南北电光开而山泽红雨气合而原野黒威声奋击于霄汉逸向振动于都国而乃隐轸徘徊谓髙天压而泰山頽鼓怒发泄谓厚地震而梁木折声之所射者向无不碎气之所奔者中无不絶值石则片片氷开当树则重重瓦裂其为始也则赫赫奕奕若烈风猛火之燎昆仑其为终也砰砰轰轰若决水转石之溃龙门拟战鼔则三军乱击方戎车则百两齐奔川岳为之摇荡天地为之昼昏岂直闻之者掩耳而夺气见之者瞑目而埋魂若斯而已哉观其咈郁氤氲腾波磊落辉光之所倐闪声气之所喷薄岂在微而应必有感而作击齐堂也识孝妇之懐寃震鲁庙也哂佞臣之隐恶故导风伯从雨师以丰隆为号令以列缺为鞭笞洪涯飞霆以沥液奔源走沫以流漦廹鲸鲵使蹭蹬怛蛟螭使躨跜鼃黾防明于灶穴鳣鲔失路于庭墀当此时也别有迹履奸慝事兼狂狷想人孽之无逃虑天灾之有谴各忧心而股栗咸戢惊而肉战虽重华顺之而不恚宣尼惊之而不变若乃依仁游艺之伍含道养性之流心且静而神逸名既扬而行脩通人倚柱而坦荡孝子绕墓而思柔苟寡尤而寡悔夫何惧而何忧辞【`疑作乱`】曰我何忧兮忧天怒岂不欲徃兮为多露我有惧兮惧天威岂不欲往兮露未晞素履直载时遯善肥古而可作吾与同归  

御雹赋【`以日在北陆藏氷为韵`】  

圣人常夕惕而不寐惧时令之有失欲御雹于明年必藏氷于是日深山穷谷于是收桃弧棘矢而后出葢所以息天时之暴殄成国家之元吉不然者当纯阳之用事有伏隂之相蒸炎云际天而涷雨骤落芳草竟野而凄风暴兴夫伤糓者莫大于雹御雹者其在乎氷俾四时之事不悖信七月之诗有征日临下土时在北陆乃命凌人出斯氷谷威刺刺而正切声冲冲而转速虽暂劳而可倦终永宁以多福今国家酌于故实考于先王虽雹可以御亦氷其是藏等至仁于天地曽何咎于隂阳斯道可久百王不改苟或失之四方何罪周官之礼是具鲁史之言斯在抑为人者仰于食动于天者唯其徳苟能用于天道自可防其帝力夫如是用天与地自南自北宁有夭折之苦曽无冻馁之色若待反时以为灾其何御之能得  

余霞散成绮赋【`以题为韵`】　　　　　韦　充  

试一望兮云晩而山晴白日欲没兮红霞始生含江天之霁润笼烟景之虚明发光华而不定若组织之相成阳文隂漫乍合乍散离披晃朗错杂陵乱丽云日之几重铺绮绣之千段翻光倒影擢菡萏于湖中舒腾辉攅防蝀于天半照万象于晴初散寥天于日余吐丹气于青嶂为金光于碧虚越女浣纱耻鲜明之莫及巴姬濯锦慙光彩之不如攅红散紫参差逦迤状羣飞之鸾凤类丛生之花蘤始一变而舒霞终一变而成绮当是时也则有才子去国逰人别家泛滥秋景徘徊霁华惜赏心之日暮怅逰目于天涯积九秋之懐抱对兹夕之烟霞仰丹宵之愁断想赤水之路赊能不沉吟徙倚卧坐【`疑`】兴嗟况复云景廻午苍凉愁暮思摅懐以振藻返疑忧而失趣空吟谢客之诗遐想兴公之赋  

秋雾赋【`以轻散长空寒飞逈野为韵`】　　　谢良辅  

有物混成隂阳之精腾而为质晦而为名逰尘未足方其细纎縠不能揣其轻度水陵乱从风泮散表银山之美素色増鲜沐豹之姿竒文独焕若乃暑退朱方时惟白藏空蒙大泽鬰郁崇冈始经夫少昊之野终遍于无何之乡含草木而功大混山川而气长浮我极浦霭我层穹如雨如霰自西自东倐而来比君子之道广忽而逝侔至人之性空奚水土之同致俾隂阳之异观秋何雾而不起雾何秋而不寒至徳发祥杂非烟于北极皇居瑞圣伴佳气于南端及夫丙火方驰螣蛇欲飞三辰被汨【`疑`】五星霏防道不虚行来集黄公之呪神其有感去射【`疑作解`】白登之围则知因时舒卷与物动静资于坱圠变态俄顷兴非塞望雄鸣之路不迷冐且有闻彦辅之天自逈露逰兮月之下霞敛兮风之假俟一扬于飞尘同秋空于迥野  

晴虹赋　　　　　　　　　阎朝隐  

一隂一阳备藻缋以成文章载清载浊挂天涯而临地角生于气立于空宛宛转转曈曈昽昽上下眀媚表里冲融洗竒光于暴雨留彩于飘风隐显之情奚尔造化之理何穷若乃碧嶂无云清江息浪曲折异体低昻殊状半出髙岊疑蟾魄之孤生全入澄澜若蛾眉之相向又乃绮逺辟锦帐斜褰髣髴天上依稀目前暐兮兮既类丹山碧树之重叠断兮连兮又似美人防女之婵娟察之无涯究之无实光天地之大造保云霄之元吉爰有下才或趋防秩其志謇謇其心栗栗体物无功著书有疾既蕴慙于眀镜载有阁于鸿笔  

虹藏不见赋【`以隂阳所陵故结状之为韵`】　李处仁  

虹在东方小雪而藏贯日之形莫覩弥天之象难详居暧昧之中光而不耀入混茫之里闇然而彰表天时而无失其候顺寒暑而不于阳眇望辽夐穷览洲渚邈不察其形容何以知其处所见飞梁之跨水髣髴犹疑望庆云之在天依稀延竚岂不以晦明有日隐见有期寒节方来斯则潜虽伏矣清明如到终当出而见之閟乎渥彩蓄以雄姿类成文隐雾之日同衣锦褧裳之时天末悠悠云路御座之祥不逢美人之号难遇冥蒙向晦徒欲想其烂然杳蔼藏辉孰能知其去故宛得启闭之道以明天地之心怜弯环之挂空犹隔层碧思纡余而饮井当【`疑`】阻重隂不测之状难状无形之形罔寻若夫风云尚惨我则隐蔽而知藏阳气未腾我则燿而不结亦有霞散成绮云吐如缯曷若拖轩之名【`上林赋宛虹拖于楯轩`】将顺时而出没廻舘之势毎应候而升陵至哉终取贵于彩章亦何慙于小畜孕明于烟雾之际谁辨辉光混迹于沉埋之间难呈纷郁事同嘉遯道叶悠伏虹兮虹兮何当洒其霡霂  

## 文苑英华卷十八

　　　宋　李昉等　编天象十八  

齐七政赋一首　　　浑天赋一首  

新浑仪赋二首　　　大演虚其一赋一首齐七政赋【`以明主法天用齐七政为韵`】　　周　渭  

天之垂象兮无臭无声君之立徳兮赫赫明明将同符而合矩在璿玑与玉衡故运彼四时寒燠随其建指齐其七政有道感于无情故使黎民于变万物由庚神不秘其福地不爱其祯原其天斯覆兮地斯载播羣芳而作主日阳徳兮月隂灵俾五星而为辅谅无私于照烛或任晦于烟雨国风可仰守官方賛于羲和人力不侔杖防已疲于夸父夫能文者政乃不乏示寰瀛之大法运天者道在于干占日月之初躔既推厯以生律亦钩深而索徒观其如璧之合如珠之聮甲子不迷符太初之朔旦精义以享同肆类于昊天七政匪差万邦攸共采石氏之经听畴人之颂逺而望也粲粲映非云之云黙而识之昭昭为非用之用嵗在木而循度镇居中而不携荧惑无犯于奋若太白莫陵于摄提将不盈而不缩岂乍髙而乍低故我后所以引唐尧而作式指虞舜而思齐动于天兮徳有一丽于天兮曜有七四海以之升平千箱以之充实岂比见晕珥适背之状语恠变云气之质【`前汉天文志晕适背穴抱珥虹霓迅雷风妖恠云变气`】非训俗以齐人徒废时而乱日客有从笔砚而未逹懐忠信而待命望莳蓂于朝阶知如春之圣政窃昧谈天之辩庶俾观象之咏  

浑天赋【`并序`】　　　　　　　杨　烱  

显庆五年烱时年十一待制文舘上元二年始以应制举补校书郎朝夕灵防之下备见铜浑之仪【`一作象`】寻反初服卧疾丘园二十年而一徙官斯亦拙之效也代之言天体者未知浑葢孰是代之言天命者以为祸福由人故作浑天赋以辩【`一有文字`】其辞云  

客有为宣夜之学喟然而言曰旁望万里之横【`一作黄`】山而皆青【`一有翠字`】俯察千仭之深谷而【`一有皆字`】黝黒苍苍在上非其正色逺而望之无所至极日月载于元气所以或中【`一有而字`】或昃星辰浮于大空所以有行【`一有而字`】有息故知天常安而不动地极深而不测可以作【`一作为`】观象之凖绳可以作谭天之楷式有称周髀之术者辴【`一作冁`】然而笑曰阳动而隂静天廻而地游天如倚葢地若浮舟出于卯入于酉而生昼夜交于奎合于角而有春秋天则西北既倾而三光北转地则东南不足而万穴通【`一作东`】流比于圆首前临胷者后不能覆背方于执炬南称明者北可以言幽此天与而不取焉【`一作恶`】遑遑而更求太史公有睟其容乃盱衡而告曰楚既失之齐亦未为得也言宣夜者星辰不可以阔狭有常【`句`】言葢天者刻漏【`一作漏刻`】不可以春秋各半【`句`】周三径一逺近乖于辰极东井南箕曲直殊于河汉明入于地葛稚川所以有词日【`一作俟非`】应于天桓君山由其发难假苏秦之不死莫能为【`二字一作既莫知`】其説傥首之重出【`一作生`】亦不能成其筭【`一有也字`】二客甞亦知【`二字一作闻`】浑天之事欤请为左右扬防而陈之原夫杳杳冥冥天地之精混混沌沌隂阳之本何太虚之无碍俾【`一作伟`】造化之多端南溟玉室之宫爰皇是宅西极金防之镇上帝攸安地则方如棊局天则圆似【`一作如`】弹丸天之运也一北而物生一南而物死地之平也影短而多暑景长而多寒太隂当日之冲也成其薄蚀众星傅月之光也因其波澜乾坤阖辟天地成矣动静有常隂阳行矣方以类聚物以羣分吉凶生矣在天成象在地成文【`一作形`】变化形【`一作见`】矣部之以三门张之以八纪其周天也三百六十五度其去地也九万一千余里日居而月诸天行而地止载之以气浮【`一作乗`】之以水生之育之长之畜之亭之毒之葢之覆之天聪明也圣人得之天垂象也圣人则之其道也不言而信其神也不怒而威验之以衡轴考之以枢机三十五官【`一作宫`】有羣生之系命一十二次当下土之封畿中衡外衡毎不召而自至黄道赤道亦殊途而同归表里见伏圣人于是乎发挥分至启闭圣人于是乎范围可以穷理而尽性可以极深而研几天有北斗杓携龙角魁枕参首天有北辰众星环拱天帝威神尊之以耀魄配之以勾陈有四辅之上相有三公之近臣华葢岩岩俯临于帝座离宫奕奕旁絶于天津列长垣之百堵启阊阖之重闉文昌拜于大将天理囚于贵人【`见晋天文志`】泰阶平而君以穆招摇指而天下春东宫则析木之津夀星之野箕为傲客房为驷马天王对于摄提皇极临于宦者左角右角两曜之所廵行隂间阳间五星之所取【`一作次`】舍后宫掌于蕃【`一作燕`】息太子承于冡社宗人宗正内外敦叙于家邦市楼市垣货殖毕陈于天下北宫则灵潜匿螣蛇伏藏匏宛然而独处织女终朝而七襄登渐防而顾歩御辇道而徜徉闻雷霆【`一作电`】之隐隐听枹鼓之硠硠南斗主爵禄东壁主文章湏女主布帛牵牛主闗梁羽林之军所以除暴乱垒壁之阵所以备非常西宫则天潢【`一作汉`】咸池五车三柱奎为封豕参为白虎胃为天仓娄为众聚旄头之北宰制其边陲天毕之隂蓄泄其云雨大陵积尸之肃杀参旗九斿之部伍樵苏之地出入于园苑万亿之资填积于仓庾南宫则黄龙赋象朱鸟成形五帝之坐三光之庭伤成于诛成于质【`一作锧`】福成于井徳成于衡执法者廷尉之曹【`一作列`】大夫之象少防者储君之位处士之星天弧直而狼顾军市晓而鸡鸣三川之郊鹑火通其耀七泽之国翼轸寓其精南河【`一有北河二字`】象阙于是乎増峻左辖【`一有右辖二字`】邉荒于是乎自宁乃有金之散气水之精液法清渭【`二字一作渭水`】之横桥像昆明【`一作池`】之刻石嵗时占其水旱沧溟应其潮汐织女之室汉家之史【`一作文`】可寻饮牛之津海畔【`一作上`】之人易觌日也者众阳之长人君之尊天鸡晓唱灵乌昼踆扶桑临于大海若木照于昆仑太平太蒙所以司【`一有其字`】出入南至北至所以节【`一有其字`】寒温龙山衔烛不能议其光景夸父弃防无以方其骏奔月也者羣隂之纪上天之使异姓之王后妃之事方诸对而明水洽【`一作浃`】重晕匝而邉风驶裁【`一作才`】盈蚌蛤则虏骑先侵适鬬麒麟则暗虎潜值五星者木为重华火为荧惑镇居戊已斯为土徳太白主西辰星主北俯察人亊仰观天则比参右肩之黄如奎大星之黒五才【`一作材`】以之【`一作所以`】致用七政于焉不忒同舍而有四方分天而利中国赤角犯我城黄角天之争五星同色天下兵趋前舍为嬴【`一作盈`】退后舍为缩嬴【`一作盈`】则侯王不宁缩则军旅不复或向而或背或迟而或速金火犯之而甚忧嵗镇居之而有福观众星之部署歴七曜之【`一作而`】驱驰定天下之文所以通其变见天下之所以象其宜然后播之以风雨成【`一作威`】之以霜霰或吐雾而蒸云或击雷而奔【`一作鞭`】电一旬而太平感肤寸而天下遍白日为之昼昏恒星为之不见尔乃重明合璧五纬连珠青气夜朗黄云昼【`一作旦`】扶握天镜授河图若曰赐之以福此明王圣帝之休符至如恠云祓气【`一作祅氛`】冬雷夏雪日晕长虹星芒伏鼈隂有余而地动阳不足而天裂若曰惧之以灾此昏主乱君之妖孽昔者颛顼之命重黎司天而司地陶唐之分叔仲宅西而宅东【`一有其字`】后宋有子韦郑有裨灶魏有石氏齐有甘公唐都之推星王朔之候气周文之视日呉范之占风有以见天地之情状识隂阳之变通诗云谓天葢髙语曰惟天为大至髙而无上至大而无外四时行焉万物生焉羣神莫尊于上帝法象莫大于皇天灵心不测神理难诠【`一作筌`】日何为兮右转天何为兮左旋盘古何神兮立天地巨灵何神【`一作圣`】兮造山川螟何细兮师旷清耳而不闻离娄【`一作朱`】拭日而不【`一作无`】见鹏何壮兮抟扶摇而翔九万运海水而击三千与蛇而【`一作兮`】异其短长之质椿与菌兮殊其小大之年钟何鸣而【`一作兮`】应霜气剑何伏兮上【`一作动`】星躔列子何方【`一有兮字`】御风而有待师门何术【`一有兮字`】验火而登仙鲁阳麾戈兮转于西日陶侃折翼兮登于【`一作乎`】上女何怨【`一作寃`】兮为【`一作化`】精衞帝何耻兮为杜防争疆理者有零陵之石闻【`一作弦`】歌者有葢山之泉若怪神之不语夫何述于此篇以天乙之武也焦土而烂石以唐尧之徳也防陵而懐山以顔回之仁【`一作贤`】也居在【`二字一作贫居`】于陋巷以宣尼之圣也情希于【`一作乎`】执鞭冯唐入于郎署也两君而未识扬雄在于天禄也三代而不迁桓谭思周于图牒【`一作图防也`】忽然【`一作焉`】不乐张衡术逹【`一作穷`】于天地【`一有也字`】退而归田我无为而人自化吾不知其所以然而然凢一作皆文粹  

新浑仪赋【`并序`】　　　　　李光朝  

天垂象见吉凶圣人指象之法莫先于浑仪是以王者将下理于万人先上齐于七政轩昊之后分重黎二官唐虞之日命羲和四子代掌其器以为人极圣作有程必应其变故有谓之周髀葢天谓之浑天宣夜用则假于器妙则存乎人曰若开元天寳圣神文武皇帝以为天有时时有变不可从旧更法而取新更之立革【`疑`】铜浑无毫厘之差得精一之义引而上则迈于古推而下则合于今非古之聪明神睿者孰能为之乎于是五纬连珠两曜合璧神输祥瑞天降嘉生黙而不谈且虑樵夫之笑言而未逺且陈君子之心遣于鄙辞乃为赋曰国之神器名之浑仪法天之象知天之为虽考古以作则亦惟新而成规琢璿为衡范金为葢其状则小其用则大南极北极正其端隅上规下矩正其外内缭绕黄道环廻紫宫斗居其北日起其东别度数于分寸之内防星象于毫厘之中处动而能静妙同乎造化之意寂无以为有用拟于隂阳之功有象必见惟幽是通乃知近能则逺合下正则上同因之以言寳厯遂乃授乎人时以通天下之志以断天下之疑违之则失信之无欺圣也智也念兹在兹四时以之咸序万物以之攸理望之候不寒暑之期可纪测天地之否泰知隂阳之终始述作固称于帝王司存乃归于太史猗此成器为国之寳通幽洞防賛我皇道  

第二　　　　　　　　　　　李光朝  

夫象之大者曰天地理之广者曰隂阳分八极悬三光不言而化有形而彰虽羲氏代掌初闻【`疑`】乎钦若而畴人离散覆乱其纪纲魏灭晋绍易齐为梁莫革其有失其方将以事极则反否泰何常故浑仪之制而新之我皇则天工恊谋鳬氏毕至煽洪鑪以效役镕珍金以为器列管之应一十二律罔极为期周天之列二十八宿各分尔位然仰观俯察以参以稽森罗乎象纬穷极乎端视朔于初时必书于云物履端于始嵗如得乎摄提候月既殊于蓂草测景方异乎土圭侔汉厯之黍累不失同舜年之风雨不迷且如人之常性也重更改贵因循罔知失善是与谋新更苟有利何惮厘革循苟有失何必相因故天垂象圣人以审度厯乖次圣人以创陈亦将利物安下适时补政齐上方之斗极为来代之龟镜其意既美于斯为盛恐贻诮于不谈故形之乎赋咏  

大演虚其一赋【`以首先处虚用随数为韵`】　　谢　观  

大演之数五十其用四十有九未谕一之本末徒讶数之竒偶于是稽所据推所受以不用为用端以非数为数首方知一不可见上不在天一不可寻下不在田是太极含三之本居混元不二之筌成出天入地之契乗屈伸合散之权作数之本为唱之先伏质于无体之体反形于自然而然则无者有之宗有者无之据一从虚而体立数慿一而神助舒而用万象自虚无而来摄而终万象复虚无而去安得不存我而立因我而着昧者以此一为无用之徒先圣以此一为庶几之处是以舍此则数不足兼之则义有余终万物之末始万物之初在穷理以考实勿存形而课虚亦犹一人无为兆人欣奉一气无体羣生所共本立而道存主适而臣从若十二月之轮转不宰者嵗之宗三十辐之运行无有者车之用今则以未分而象太极中分而象二仪未分而百事隐中分而百事随然后四四而布七七而具可以眀浅深可以眀好恶总而举也叶仲尼知命之筹考其成焉契伯玉识非之数傥眀得一之义庶逹传心之路  

## 文苑英华卷十九

　　　宋　李昉等　编天象十九  

律中黄钟赋一首　　律吕相生赋一首  

律吕相召赋一首　　葭灰应律赋一首  

邹子吹律赋一首　　律移寒谷赋一首  

黄钟管赋一首　　　黄钟宫为律本赋一首悬土炭赋一首  

律中黄钟赋【`以圣人有以见天地之为韵`】　裴　度  

古者推厯生律悬法示人在寒暑之未兆已斟酌于至神故能推一阳之生为三正之始察黄钟之气煦然以升辨青帝之功微而可纪外去涸沍之节内见发生之理具无形而有声徒明目而聪耳得于心而不昧藏诸身而有以人事尚昧于先春天统已彰于建子若夫众象髙悬可伺察于穹天羣形多类可区别于厚地虽纷纶而靡极终视听之攸记未若竹管之用前知嵗时葭灰之动罔失毫厘物之先见应必在兹取窍厚而均者当防眇而候之是则隂阳之运变化之期易以形隐难以气欺懿其十一月之节十二辰之首因积小以成大得出无而入有遂能以吹灰于中动糓于口亦犹道之生一宛在阳之初九观乎穷天地之性兴邦国之政洎纯隂之始凝导太阳之将盛何制器之精防可验物于辽夐故曰述之者明作之者圣所以观一管之动静效五音之邪正斯乃造物于又考时于至就两仪之茫昧先万物而探索六律六吕由是以相生八风八音由兹而卒获矧夫国家仰合天法俯廻天眷既用晦而必明亦处蒙而可见敦气数之元本去声色于防县彼唐尧敬授羲和钦若未曰穷防而知变  

律吕相生赋【`以予欲闻六律五声为韵`】　　王　起  

律吕以迭而相成隂阳以独而不生总二气而取则俾万物而立程可以揣亭毒之理可以天地之情其系时也必诚必信其吹万也无臭无声原夫制自伶伦迹于嶰谷始叶音于灵凤终制器于截竹其名可纪则一暑而一寒其数可陈则隂六而阳六所以均我节物而周乎倚伏借如黄钟建子以为本林钟建未以为君动夷则而叶坠应姑洗而草薰霜雪因之以罔忒禽鸟候之而必闻虽覆载之莫穷而飞灰可揣谓隂阳之不测而寸管斯分故王者厯象为务职司是朂奉之以布令法之以成俗肃杀初佐于金风絪緼竟【`一作终`】调于玉烛动植无扰含灵斯足莫不因律吕之相生济仁夀之大欲既而同其法度节其疾徐既环周之无极亦鳞次而用诸故能钦月令之不爽布嵗和之有余八风既从兮恵化爰被十旬不散兮休征可书伊上瑞之临汝实畴人之起予则律不作无以叶五音之术吕不助无以成万物之实洞于精防生于隂隲在孕育以咸畅处金石而无失则吹于寒谷不惟邹子之方叶于乐府奚独延年之律我皇钦若时令克谐宫羽来逺人而风云表祥张大乐而鸟兽率舞是知顺相生之义而徳冠乎三五  

律吕相召赋【`以声气相叶如响之应为韵`】  

昔者圣人稽天地之本达造化之方将以律而召吕明自隂而应阳清浊所资叶賛之功共有煦吹无滞辅成之理更相所谓以气而导声以声而宣气用谐和而感通上下假防合而生成品彚穷神于短长之象动必相须防数于九六之爻用而不既当其二仪方辟万化攸初以嶰谷厚均之美审葭灰聚散之余气类潜通若琴瑟之心相感雄雌既辨比凤凰之徳皆如亦由顾影而形分命宫而商应合君臣际防之理得夫妇刚柔之称精诚所致云龙之感召必同终始相明日月之循环可证若八风顺序六气和平等四时之代运符五位之相生定寒暑之功必能成嵗审疾徐之度亦足和声故得天理不奸物情和惬草木以之而畅遂乾坤于焉而交接兵家之否臧未兆悬以先知乐府之声音所谐动能允叶今也初阳应候万物思时念惠风之将入顾寒谷而奚疑必使法轩辕之明方今可也如或继伶伦之妙何代无之于是放志希夷凝心惚恍酌动静之理于开阖逹感应之情于影响今所以赋律吕之事莫不欲使百王而共仰  

葭灰应律赋【`以四时运行应候不差为韵`】  

葭灰阳物铜管隂类阳物以健动为宜隂类以虚受为器一则本乎天一则通乎地因时出矣本乎天者亲上乗气泄焉通乎地者启閟感两仪以成道应六管而为事明夫律通则气来灰动则时至知昼夜之迭代表子午之更位辨方辨卦乃立节以为八定至定分故均气以为四于是圣人设矣君子用之于以则地气于以奉天时仲夏将临则蕤宾启候孟秋既届乃夷则应期大吕具实而冬穷于丑太簇已散而春蠢于寅可谓自防形着有条不紊明天道之大备则帝道之广运且夫范金以为律当其空有律之名燔葭以为灰当其动用灰之轻律之空则或吐或纳灰之轻则有虚有盈由是识坤徳之顺静探干徳之逰行其入也柔顺其出也刚胜或处阳而隂主或在隂而阳孕见律中而灰动知地感而天应如此神可以穷数可以究事可得而待时可得而候是以圣人执兹一柄形彼九有时寒暑之徃来辨昬眀之然不夫物之妙用则感于无为物或不爽则应用无差彼葭灰之造防与天地而冝契我皇敬授不忒故能爕理无亏  

邹子吹律赋【`以吹律洞防寒谷生黍为韵`】  

邹子处寒谷之陲审至音之宜能嘘吸而律应使严凝而气移验乎卜居殊缇幕之攸设稽乎假器匪葭灰之所吹当其地映嵚崟山连鬰律夏皑皑而多冻昼苍苍而少日草木绝其滋荣飞走悲其惨栗虽弹弦于帝舜孰致其和虽扣角于师文必慙其术由是鼓其用济于众将钩深以致逺在识宻而鉴洞响发于寒威气感于春辉何断续而臻极乃洪纎而入防飂飂其和土囊之风乍出凄凄稍变夹钟之律方归逸韵未殚发越林峦始惊蛰于煦妪俄解冻于凄寒谁谓暖气早来节奏于绛唇之末谁谓温风潜扇抑扬于玉指之端于以阐温燠于以发亭育鄙鹤之舞庭类雕虎之啸谷清泠散徙冈聮岭属畴人慙其术穷田父欣其野沃则十旬不散之瑞其事未荣南薰【`一作军`】不竞之占其理未精孰若探至究幽情化烈烈之瘠土成薿薿之嘉生岂比夫庙列零陵徒闻白琯之丽竹收嶰谷空为丹穴之鸣别有飜飞之侣暄妍是处固将嘤嘤以出谷岂独离离而生黍  

律移寒谷赋【`以至人感音能变生植为韵`】　张友正  

惟北有谷纯隂之位无温煦以生成失膏腴之羙利是吹孤竹之管将变不毛之地声能叶候期四序以平分气乃应时见三阳之揔至伊彼邹衍仰师伶伦穷雅韵于条畅得和声于厚均尔乃循窈窱傍嶙峋有薰风以舒物敷顺气以和人一奏而层氷以解再扬而槁木惊春是知道契至精事符览谷居隂静宜隂惨之莫舒律属阳方因阳和而相感且陈夹钟之管召清角之音声之所涵者博志之所逹者深律气旁通于阳气人心上导于天心夫干徳无隔土宜有恒南无严凝北无鬰蒸若变寒为燠昊穹所未必能以荒为稔后稷所不足征将祁寒之恒若谅大化之何称尔乃天下盛阳此谷飞霰日中方昼此谷见晛岂无三光曾照临之不徧虽有四气曾沍寒而莫变宁知至人爰来阳律斯扇清音未发犹万壑之荒凉和风方流忽千林之葱蒨故谷得阳以盈阳因律以生田畴以之沃衍节气以之和平我墟既耕我黍既成耦十千而南东其畆防三百而庾廪如京实无穷之嘉绩与造化而争衡别有处幽谷而思迁待暄风而抚翼空劳苦寒之咏独厉后凋之色傥一借于吹嘘愿均荣于动植  

黄钟管赋【`以一阳既生三元克序为韵`】  

黄帝稽六气正三光颁命于伶伦之职伐竹于嶰谷之乡创管籥于分寸审制度于毫芒为十二之首律道初九之潜阳伺青陆之功防而可纪察黄钟之气暗然而彰所以位定于初道生于一将启四分之厯潜运三重之室取厚窍而均者当分至而藏宻统缇幔以依辰布葭灰以候律经天顺地察晷度而有常隂伏阳廻知萌芽而溥出超土圭之至理得铜浑之妙术在沍涸之穷冬引发生之迟日既而推万物之道统三正之元清浊既分于上下躔次不愆于昼昏是日也百辟称贺万邦以则垂元化于本始体髙明于柔克一气潜应定立均于数源七曜旋行酌至神于物极变化之道周流可测人事尚暗于先春天统已彰于阳徳繇是平之以六纪之惟三仰经纶之秘奥终视听之所覃单穆不独称其美周景抑亦懐其慙故以凤为名也于尽善而称未以律为候也寔用之而不既振潜伏以蒙泉賛防以通气静室无声防风不惊吹灰于中八音由是乎卒获动谷于口五声以是乎相生国家上法黄轩推衡律吕觇一律之动静俾四时而式序彼唐尧敬授羲和钦若未曰穷于寒暑者哉  

黄钟宫为律本赋【`以究极中和是为天统为韵`】王　棨  

玉律奚始黄钟寔先潜应仲冬之候仍居大吕之前声既还宫初恊乎八音七始数从推厯终由其两地参天当其黄帝命官太师授职参六宫以迭用本一阳而立则八风自此以条畅万物于焉而动植权衡有凖知累黍之无差寒暑相生谅循环而不极是知召吕者律为君者宫既从无而入有可原始而要终声虽发外气本从中或煦或吹根初九爻而立纪日来月往守十二管以成功懿夫肇启乾坤潜分节候见厯数以无紊顾萌芽而欲秀革彼应钟先乎太簇克谐韶濩唯子野以能知自得厚均匪伶伦而莫究故洪纎溥畅上下无颇腾葭灰而渐散映缇幕以方多初感于人复京房之姓氏终均于地成燕谷之阳和俾玉烛以调均与璿玑而错综于以宣夫四序于以贞乎三统自然功归不宰理叶无为葢隂阳之变化信气序之推移雄凤鸣而雌凤应葢皆类此商为臣而徴为事未足方斯为律之本兮既如彼为天之统兮又如此明廷乐叶宁俟于李延年皇上声防岂慙于夏后氏既而荣发枯槁春流遐迩愿一变于寒枝获生成兮若是  

悬土炭赋【`以寒暑相参轻重可验为韵`】　　　王　起  

国家顺天之情作人之程乃悬乎土炭有象夫权衡惟土也叶隂气之动惟炭也应阳气而生故将法之而令出瞻之而教成乃左乃右一重一轻苟二物之不爽知四序之攸平有司修厥官承厥绪绳木有凖钧铢获所香炭于是而善系累土由之而具举分乎多少则无党无偏候以髙卑知一寒一暑若乃芳嵗阑严更残黄钟中律黒帝司官中见而昭晰日北至而沍寒于是岌岌斜指亭亭上干土则从轻知众隂之将谢炭惟持重知一阳之已攅暨夫春令变木夏徳司火鹿解角而气新君登防而物伙二气交而犹昧六律推而未可然后悬法示人表防在我观夫炭则髙而渐危窥夫土则垂之如堕彼铜浑兮自慙空镕铸以相参彼金壶兮可厌从昼夜而为验孰若土炭之有常为邦国之旧章恒不饰而不美无玉振与金相影毎分于髙下色且对乎黄不假飞灰自符于律吕何必测影而知夫短长向若鸿鑪长爇厚地斯藏安足以调夫四气而传之百王于赫大君穆然端拱悬之而无冬无夏法之而是遵是奉信不谬于隂阳讵可欺其轻重  

## 文苑英华卷二十

　　　宋　李昉等　编天象二十  

气赋二首　　　　　　　象赋一首  

空赋四首　　　　　　　光赋一首  

明赋一首　　　　　　　骄阳赋一首  

气赋　　　　　　　　　　张　文  

若夫气之为物也寥廓无象中虚自然激混混而为地蔚【`一作升`】苍苍而称天其下降也日月星辰着矣其上腾也山河树木生焉虹楼隐于云际蜃阁浮于海边圣人遇之而为主道士飡之而得仙纷葢松而吐雾拥鑪栢而生烟若乃变化千体包含万类结庆呈祥敷荣表瑞翳春荣而绮靡笼秋壑而枯顇喷朝霞而共丹腾晩霭而孤翠触途无限遇物相因扶心体而为命运手足而为身九闗用而殡魄六腑通而谷神朦胧虎岫晻暧龙津重辉賛于太子五色彰于异人出舂陵而表贶度函闗而浮真既霏防以荟蔚复萧索而轮囷象圆光于浅晕摇碎影于防尘尔其橐籥无穷埙箎异态乍舒乍卷如显如晦罕养【`疑`】悬匏虚惊众籁或散漫而成罗绮或昭彰而为黼黻昏晓树而沉沉羃遥峰而霭霭至若嘘精吸液含风吐云拂鲍肆而均臭凝麝帏而共芬和妆防之艳粉杂舞阁之轻裙泛苏臯而郁郁袭桃径之氛氲有色可见无声可闻助鸎杯之桂馥添凤爼之兰薰肹蠁难名睢盱不测随致动静与时消息聚散无定盈亏独全其纎也入于有象其大也出于无边慿太虚而作宅终造化而为年随之不见其后迎之不见其前惟恍惟惚之又吾不知其谁氏之子象帝之先  

第二【`并序`】  

余甞志于言毎寻荘老莫不虚心竦神锐精厉志究夫道源孰不因气而生者其功也大其应也细述之无已遂成赋曰  

二仪混合兮成天地四气汗漫兮育万类离云腾陵而千崔嵬震风飋飓而百卉葱翠宵中星虚则大火西流律应黄钟而凝隂东萃惟兹气之浩然胡应物之无匮若乃假名为声托体而成慿乎动息羙恶必呈挫锐解纷庶同归乎老氏虚心弱志或契合于荘生逆之为怒顺之为贞纵之则逸舍之则盈若也勇冠三军神雄思锐善战善胜徒激愤于项王嘉谋嘉猷望旗靡于曹翽尔其瞻白虹之贯日眺紫气之冲牛应精诚之所感显神异之潜周随时变易物莫能俦则知气之为用其道飞浮或聚或散处刚处柔能从达人之性偏攻思妇之愁其兴也勃其忘也休伊万古之造化胡六合之因由隂阳以之凖则天地以之通流匪斯文之可测终铭简于千秋  

象赋　　　　　　　　　　林　琨  

载详图籍爰寻古往功辟二仪物标万象既拆之于混沌亦闻之于惚恍虽处中而可求信居外而能想隂阳式布造化斯分江河草木日月烟云或毓灵而禀气或照曜而氛氲不因象而可覩岂无声而得闻仰察天文傍观地理灿烂星布巍峩岳峙或守位而不易或镇方而恒止不因象之所尊岂为君而胜纪至若刻凤之琴盘龙之镜开玉轸以交错冩菱花而辉映声信羙而具出质含虚而转静不因象而可识岂充爱而为盛则有大乐鼓吹圣人舆跸备礼而制乗时而出宛转国门逶迤天术不因象之为用岂二仪而不失物皆有象象必可观听之则易审之则难借如玉京上天贝【`一作金`】阙中海其名可识其象安在象以影随影图【`疑`】象遍居暗莫察因明则见众象之徳唯人是则任以去留委其通塞则有心沈迹沦栖迟【`一作遑`】问津无才补国用道藏身颍水寻隐商山访眞欣逄道逺【`疑`】应时来賔既无容而可托空以象而为亲  

空赋【`以平上去入终而复始为韵`】  

观夫物则有名而有竭空则无竭而有名以空自命何缩何盈抟之不得书之不明二仪肇分运寒暑则与时而应百功勤务凿户牖则用之以贞泰山岌而不以为阻鸿毛至而不以为轻恬澹者体之而为性浇浮者象之而为情情性之别共禀殊呈是知均乎空者既若兹倍乎空者竟如彼卷之潜方寸之内舒之盈宇宙之里上皇得之而化淳季叶失之而乱起妙一以为称总万以归理讵华説之所精非掞藻之能拟及夫天朗气髙地平风畅飏飞鸿六翮之逺彰彩云五色之状若士九垓以冥期兰子七剑以寥亮背之而骋防遂之而攸向同橐籥之罔穷越视听之余量况使皓鹤闻天白驹出谷囹圄鞠草洞箫生曲欤是时端拱圣皇坐啸英牧蹔劳求士永介戬禄事无事为无为衢常罇满路不拾遗葢有由而致之  

第二  

无徳而称者则其称不朽无形而用者则其用不穷若乃质浑沌气鸿蒙生天地之始匝天地之中不可致诘其名曰空夫空也者迎之不见其首随之不见其后听之不闻抟之不有舒之则逺弥六合揽之则不盈一手体无涯以为大物有来而必受徒意其湛尔无营飘然至轻向遥山而似对澄浦而同清大而观之则漭漫兮类元胎之貌审而察之则眇寞兮凝至道之精故老氏曰有物混成先天地生寂兮寥兮孰能为其损益不皦不昧安可议其幽明利万物有含容之徳包二仪有覆载之名草木资空以长茂日月乘空以运行霜鴈云鹏非空无以矫其翼乔鸎幽鸟非空无以习其声夫天之无言不能去苍苍之象风之无色不能閟萧萧之响隂阳者气犹不免于推迁躔次虽髙亦未离于测想岂若窅兮冥兮吾则不知其灵浩兮荡兮吾则不知其广含大化以虚无起神功而惚恍善计者无所用其筹策善观者无以劳其俯仰故能象帝之先之又以无有入无间引防明于纎隟混余碧于长天随时小大应物周旋处覆盆而俱暗引测管而同圆入枝间而带影通野外以含烟或髙深放旷或委曲连緜虽可名而可道终黙然而澹然则有闲居至人燕坐开士黜聪明以反听闭户庭而隐儿既而谛想羣物深观至理穷未来寂灭之端探过去混元之始见众生生而不失大化化而无已知有为尽于无形化万物归于一指然后色空皆泯验先觉于轮王物我俱齐得真诠于庄子已矣哉杳杳茫茫地久天长非色非相不存不亡故知大象无形去文质而成体至恒不变混今古以为常然则无施不适应用无方作器以虚中为贵接贤以虚左为良亦有谭国大夫嗟已空于杼轴倡楼孤妾怨难守于空牀当今四海防同羣方清晏邦国有不空之歌太史絶三空之諌独有文章游子书剑沈沦出门以虚舟遇物入室以虚白全真生也数竒毎有书空之叹长而乐道犹在屡空之贫惜扬名之未达恨干禄之无津敢作课虚之颂用投虚受之人  

第三　　　　　　　　　　郭　遹  

造化之工稽夫有名之域察以无象之中彼去有而含体乃因无而立空极乾坤之包汗漫何窅眇与冲融且希夷难变而橐籥罔穷神禹莫知其至离娄安覩其终坠露有声杳然闻皓鹤之唳太虚无碍岂独发醯鸡之则七曜垂文八纮作纪应类示迹变态无已颢气浃而流英飞霞散而成绮顺昼夜以明晦涵混元而古始及夫长风清骤雨霁或暝魄初满或朝阳不翳千里若镜合止水而澄鲜四野无尘分逺山之亏蔽理通一贯施极多族忘取舍而惟静任细大而皆足溟涨防百川之宗箫管达五音之目墨客临而责有赋见平原老氏酌以当无道几牝谷户牖致有空之用人神终害盈之黩故至人得之于无心公绰寘之于不欲钦若圣君赫赫良牧英英岩穴静【`一作空`】而贤举囹圄空而法平湛虚明而鉴在虚受而澄清无谈天之逸藻慙叩寂以求声  

第四　　　　　　　　　　张鸣鹤  

造化不测长空浩然生于未有物莫能先故其走目遐甸幽不可见流听髙冥渐不可聆既从天而共色又鉴水而同形若乃变化随时慿乎动止韶容春遍火云夏起流电夺目殷雷激耳立绕树之干岩广长风之万里惊飇既临彩虹破隂雨尽天逺云空涧深百尺楼头见朝阳之赫奕九重宫里闻众鸟之喧林何髙秋之辽逈至穷冬而不极感在物之捐华益穷人之叹息惟长空之爱此终生灵兮动植歌和光以同尘毎因空以悟色至人恬澹既将之又小智多非岂斯文之果测  

光赋　　　　　　　　　　甘子布  

原夫阳之化隂之融功斯理斯妙故沉凝者显象清贞者流曜惟兹光之焴爚辟重昏以临照夫其明灭靡定虚无罕测道叶神气功侔夜力寄方圆以分影逐黄以变色鉴无隐而不彰状虽空而可识类至人之虚已同日月于徳若夫丹乌启旭彤曜丽空藻晨霞而飞绮曛晩霭而生红发菱花于镜转蕙叶于清风故其称物咸烛呈形彼景逗幽隙而露纎埃漏踈林而分细影从盈空而不积虽骏奔其如静至如银河披曀金飔送清孤圆上魄飞镜流明沉露文而委净浮氷浪以摇轻虽视之若溢而揽之不盈亦有鳬灯焰吐兰釭彩发烟夺银烛辉凌练月破锦帱之宵晦假琼璧之余晰况复玉闗秋燧紫塞凉烽开暗空于千里彻夜宫之九重代羽书而掲誓【`疑`】岂飞驿而齐踪且夫遇蒙则戢因通则扬乘物无朕适变无方大则弥于橐籥小则细于毫芒宁雨露之不润匪寒暑之能伤歴众妙而校徳固莫善于斯光想贵和于耼叟感称葆于蒙荘悟烛无之见获诫暗投之不臧镜兹道之用舍乃君子之行藏  

明赋【`从入至平为韵`】　　　　　　　田　沉  

夫何明之为用将烛幽以鉴黙故日有朝灵月有宵徳众星垂耀于穹昊爝火与萤而不息皆能懐独见之明破重昏之匿使晨临者可分于丹素夜视者不谬于南北葢所谓明明在上以为人极者也至如桂花未魄虞泉敛暝幽室何观空堂静听飞落木于轩砌吟暮虫于行径则有银烛初然兰膏未罄昭昭耀耀亦何其盛况乎秦宫晓鉴淄川秋水君子思正其庄容粲兮用修其腻理或拂金光之清景爱瑶华之特起或指波澜之碧池玩澄泉而未已然非大道之道至白之光且日月闻浮云之蔽燎火有扑灭之常水犹人挠锦以尘障岂夫穆穆天子徳昭晰以蕙馥皇皇侯伯心赫烈而椒芳寸心所烛万物无藏既临表以识里仍察隂而辨阳然后礼乐设文武张明珠不混于江浦美玉无韫于山冈幽薮尽防潜载阳由是观之则烛龙之遐照离娄之逺望魏乘之所炫苏绩之攸伤安得俦其小大与短长而已哉  

骄阳赋  

维皇穹之造物何灵鉴之不昭寂然隂闭倐尔阳骄风行天而启象水于【`一作干`】土而成妖山蛇则四翼呈嵗日乌则三足升朝亭臯背春兮失色草木先秋而欲凋萤飞火井蛙动阳飇嗟乎林之云涤山之方焦旱如何其农为【`疑`】是恤云祁祁而始布日杲杲而行出立啬夫于丙丁命小童于甲乙春雷无闻奋豫夜月罕当离毕阡陌之多稌不滋尧汤之下人斯疾是则坟封孝妇东海之守非才围【`一作圄`】系寃圄河南之尹未黜而明明我后罪已彤闱日中而御菲食昧爽而笼绣衣慨祥正兮无润嗟土膏兮逺晞冠华秉翟郡县袭舞雩之祭务农啬用山川申祝鼎之祈出徳号兮休力役铺皇恩兮铄帝晖于是验灵图稽秘录封朽腐宥寃狱损有余补不足躬籍田以率下遣皇华以问俗借如晋平老矣所好者音古乐俟文侯之睡希声懵师旷之心徳不足而自抚灾无何而是侵赤地三年兮罕辟皇天一怒兮何深野无盈尺之润山无肤寸之隂至如周宣中兴视人如子旱魃为虐于藩服羣元辍耕于耒耜饥馑荐臻炎焚未已毕崇奠釂之设不絶郊宫之祀宁莫我听忧心如圮及夫下邳内史任在责诚钟亢阳之有悔毒殱殪之无生乾坤不交兮兹焉中否雷霆不动兮何时满情求下哀于人瘼希通鉴于神明尔其广汉从事扪衷自省藻洒不时奚能泣整地则水【`疑`】沦金穴天则全枯玉井走羣望而何阶誓中隅而有请是以孙武止矢诮梁君之射鸟【`艺文类聚引荘子太平御览引説苑并载梁君欲射白鴈行者骇之君怒欲射行者公孙龙止矢曰昔先君时大旱不以人祠公曰求雨以为民也言未卒大今君以鴈杀人乎当作孙龙止矢诮梁君之射鴈今荘子无此文而刘向新序以龙为袭以先公为齐景公非説苑也`】臧文抗议非鲁国之焚巫齐阻饥而问孔郑有事而咨屠彼炎亢之为患信古来而有乎昔者商罪贯盈邢为不道周邦祀嵗于龚罚衞云与致【`疑`】于请讨矧獯猃兮叛涣伊将骄兮师老方按甲而天诛未廻戈而彗扫行看郅支之乱且见呼韩之保将覆油隂竚羞行潦是时也上方受厘宣室访议云台所以仰干封之兆称时运之灾浊河清兮龙马岀沧海晏兮鲸鱼来山声万嵗坛势三陔式行和銮之节常希法驾之廻皇乎备矣侯不迈哉  

## 文苑英华卷二十一

　　宋　李昉等　编嵗时一  

春思赋一首　　　　春赋一首  

惜余春赋一首　　　元日观上公献夀赋二首  

春思赋【`并序`】　　　　　　　王　勃  

咸亨二年余春秋二十有二旅寓巴蜀浮游嵗序殷忧明时坎圣代九陇县令河东柳太易英达君子也仆从逰焉髙谈胷怀颇泄愤懑于时春也风光依然古人云风景未殊举目有山河之异不其悲乎仆不才耿介之士也窃禀宇宙独用之心受天地不平之气虽弱植一介穷途千里未尝下情于公侯屈色于流俗凛然以金石自匹犹不能忘情于春则知春之所及远矣春之所感深矣此仆所以抚穷贱而惜光隂怀功名而悲嵗月者也岂徒幽宫狭路陌上桑间而已哉屈平有言目极千里兮伤春心因作春思赋庶几乎以极春之所至析心之去就云尔【`析心王勃集作以析心`】  

若夫年临九域韶光四极觧宇宙之严气起亭臯之春色况风景兮同序复江山之异国感大运之盈虚见长河之纡直蜀川风候隔秦川今年节物异常年霜前桞叶衔霜翠雪里梅花犯雪妍霜前雪里知春早看桞看梅觉春好思万里之佳期忆三秦之逺道澹荡春色悠扬懐抱野何树而无花水何隄而无草于是仆本恨人平生自沦懐书去洛抱劒辞秦惜良防之道迈厌他乡之苦辛忽逢边候改遥忆帝乡春帝乡迢逓关河里神臯欲暮风烟起黄山半入上林园防斜分曲江水玉台金阙纷相望千门万户遥相似昭阳殿里报春归未央台上看春晖水精却挂駌鸯幔云母斜开翡翠帏竞道西园梅色浅争知北阙桞隂稀敛态调歌扇廽【`集作端`】身正舞衣银蚕吐丝犹未暖金燕衔泥试学飞妾本幽闺学歌舞寜知汉代多廵抚前年斋祭谒甘泉今嵗笙箫祠后土桃花万骑喧长薄兰叶千旗照平浦见原野之秀芳【`集作方春`】忆山河之遂古长安路狭绕长安公子春来不厌看杏叶装金辔蒲萄缕玉鞍耸盖临平乐廻笳出上兰上兰经鄠杜挥鞭日将暮白马新临御沟道青牛近出章台路章台接建章垂桞复垂杨草开驰马埓花满鬬鸡场南隣少妇多妖婉【`集作婉娆`】北里王孙驻行幰乍怪前春节候迟预道今年寒食晩伤紫陌之春度惜青楼之望逺紫陌青楼照月华珠帷黼帐七香车蛾眉画来应几様蝉鬓梳时髻欲斜恨雕鞍之届晩痛银箭之更賖行行避叶歩歩看花自狂夫之荡子【`集作因征夫之狂荡`】成贱妾之倡家狂夫去去【`集作一去`】无穷已贱妾春眠春未起自有兰闺数十重安知榆塞三千里榆塞连延玉关侧云间沉沉不可识葱山隠隠【`集作隐嶙`】金河北雾里苍苍几重色【`集作程黒`】忽有驿骑出幽并传道春衣万里程龙沙春草遍瀚海春雪【`集作云`】生疏勒井泉寒尚竭燕山烽火夜应明语道【`集作闻道`】河源路逺逺谁知【`集作是`】夫壻苦行行君子塞外多霜露为想春园【`集作春台`】起烟雾游丝生【`集作空`】罥合欢枝落花自绕相思树春望年年絶幽闺离绪切春色朝朝防【`集作异`】边庭羽书至都防新封万里侯将军稍定三边地长斾犹衔扫云色寳刀尚拥干星气昨夜祁连驿使还征夫犹住鴈门关【`集作尚驻玉门关`】君度山川成白首应知嵗序歇红顔红顔一别同【`集作成`】胡越夫壻连征恨城阙羗唯横【`集作横吹`】陇路风戎衣直照关山月春色徒盈望春悲殊未歇复闻天子幸关东驰道烟尘万里红析羽摇初日繁笳【`集作弱非`】思晓风后骑犹分长乐馆前旌已映洛阳宫洛阳宫城纷合沓离房别殿花初【`集作初周`】匝河阳别舍抵长河丹轮绀幰相经过戚里繁珠翠中闺盛绮罗凤移金谷舞莺引石城歌向夕天津洛桥暮争驱紫燕黄牛度闲居伊水国【`集作园`】旧宅邙山路武子新布金钱埓季伦欲偿瑚树复有西墉春务寡更值南津春望冩入金市而乗羊出【`一作行`】铜街而试马叶抱露【`集作草犯春`】而争宻花牵风而乱下锦障萦山罗帏照野司空令尹之博物二陆三张之文雅新年栢叶之樽【`集有美字`】上已兰英之斚【`斚集作酒醇`】春来并是春何啻两违秦【`一作京春`】忽逢江外客复忆江南春罗衣乗北渚锦袖出东隣江边【`集作南`】小妇无形迹特怨狂夫事行役凤凰山上花无数鹦鹉洲中草如积【`集作树非`】春江澹容与春期无处所春水春鱼乐春汀春鴈举君道玉门关何如金陵渚为问逐春人年光几处新何年春不至何地不宜春亦有当春逢逺【`集作新`】客亦有当春别故人风物虽同候悲欢各异伦归去来春山恣闲放蕙畹兰臯行可望何为悠悠坐惆怅比来作客住临卭春风春日自相逢石镜岩前花屡宻玉轮江上叶频浓髙平灞岸三千里少道梁山一万重自有春花煎别思无劳春镜【`集作日`】照愁容盛年眇眇辞乡国长路遥遥不可极形随朗月骤东西思逐浮云几南北春蝶参差命俦侣春鸎绵蛮思羽翼余复何为此方春长叹息防当一举絶风尘翠盖朱轩临上春朝升玉署调天纪夕憇金闺奉帝纶长卿未达终希达曲逆长贫岂剩贫年年送春应未尽一旦【`一作嵗嵗`】逢【`集作宜`】春自有人  

春赋　　　　　　　　　　李　邕  

肇木徳以周仁啓春生而赋质二仪泰而广运三正合而元吉和气蔼兮充防光风浏兮被物岂因时而则舒亦乐道而奚恤我圣君大抚万国肆觐羣后受天之禧嘉嵗之首文物粲于南宫兵戈森于北斗揽百辟以同心贡千春之遐夀于是明诏有司摅求时令迈惟一之徳究吹万之性勦土木之庶【`一作共`】功阜稼穑之勤政畋渔止杀狴牢复命至若固隂往闭蛰户未开蛇盘地蓄燕伏岩猜穴蚁敛翼氷鱼鼓鳃蠢蠢宛委戢戢低迟击蒙兮乆矣耿献嵗兮悠哉谓将死而没代俄【`一作忽`】作觧而惊雷廓视聼于壤脱飞骛于焚莱瞰青阳以书物事白日而登台观乎旬时甫田宿昔曽薄惊洪铸之神用伟元化之工作卷山河之变衰置天地之和乐律何谷而不暄光何容而不灼植也知归动焉咸若尔乃杨廻曲沼李杂芳园条烟浓而曳地花锦缛而当轩玉顔景照罗袂风飜惋良人之諐信省贱妾而衘恩蝶栩栩兮梦感鸟嘤嘤兮思存戞瑶柱以絙瑟引金斚而浮樽俯侯轩而下泣贻韶物而何言借如老军追北逺使穷河宵驱鸟逝野次星罗氷皑皑而雪下风飒飒而霜过迟日一煦挟纩尝多遣畴嵗之寒粟袭初节之妍和千岩为之动色万壑为之流波将回辔而秦望请举手而豳歌则有第髙公族鼎贵侯家丹楼纒于御道画阁【`疑作閤`】耸于朝霞明珠买妾黄金掷鼃列行逰衍直视骄奢跨浮云之寳骑顿流水之香车漫平郊而借草緫上苑而观花飞鞭蹴鞠旋舞琵琶麾戚里之途逺驻长安之日斜岂知夫东门在野北渭需沙散归闲之召父隐养正之姜牙趣下里之潦倒諠乐士之繁华苟炙背而垂钓但开田而种  

惜余春赋　　　　　　　　李　白  

天之何为令北斗而知春兮回指于东方水荡漾兮碧色兰葳蕤兮红芳试登髙兮逺望【`一作望逺`】极云海之微茫魂一去兮目【`一作欲`】断泪流顔【`一作颊`】兮成行吟清风兮【`一作青枫而`】咏沧浪懐洞庭兮悲潇湘何余心之缥缈兮与春风而飘扬思飘扬兮无限【`一作飘扬兮思无限`】念佳期兮莫展平原萋兮绮色爱芳草兮如剪惜余春而【`一作之`】将阑每为恨而【`一作兮`】不浅汉之曲兮江之潭把瑶草兮思何堪想逰女于岘北愁帝子于湘南怅无晤【`一作恨无极`】兮心氤氲目眇眇兮忧纷纷披卫情于淇水结楚梦于阳云春每归兮花开花已阑兮春改叹长河之流春【`一作速`】送驰波于东海春不留兮时已失老衰飒兮情逾疾【`一作老衰飒而徒疾在又作老衰飒兮情逾在`】恨不得挂长绳于青天系此西飞之白日若有人兮情相亲去南越【`一作国`】兮往西秦见逰丝之横路网春辉以留人沉吟兮哀歌踯躅兮伤别送行子之将逺看征鸿之稍灭醉愁心于垂杨随柔条以纠结望夫君兮咨嗟横危涕【`一作涕泪`】兮怨春华遥寄影于明月昔送【`一作送夫`】君于天涯　　凡一作皆文粹  

元日观上公献夀赋【`以题为韵`】　　王　起  

嵗移木徳春变铜浑观上公之献夀表南面之居尊赞以至诚俾天长而地乆陈乎盛礼亦星列而雷奔所以上増景物所以下答湛恩岂徒阅夫济济而彼元元时也百辟无哗九賔有秩玉帛林防簮裾栉比声明叶于载阳天文宜于初吉于是紫殿昼皇舆出仰之如天就之如日献大君之夀善颂善祷觌元老之仪匪徐匪疾皤皤元老首出朝端仰紫宸而展敬回黄閤而即安振冠劔之翼翼曵环佩之既进退而有度亦容止而可观将奉一人之庆而为万国之欢逺映珠旒旁临霜仗赫赫在下明明在上奉觞而进持盈有俯偻之容祝夀而旋庆赐被鸿恩之畅应千年而莫厚宅百揆而谁让祥光郁霭佳气葱茏时剡剡以趋履每兢兢而鞠躬拱北辰之尊不异乎台居列宿献南山之夀更闻其岳视三公既而天顔廻眷尧酒毕献乾坤永固上下无怨礼循墙而已退福如茨而咸劝则山呼万歳徒称汉日之祥天锡九龄讵比周年之愿谅羲轩之道洽实伊容之徳建冝乎景禄克受赓歌不朽如冈如陵可大可乆亦何待华封之祝然后増尧之夀  

第二【`同前韵`】  

惟皇御厯也播一徳之景光统三正之令日端大裘于正位酌中灵于休吉元老伏称于丹墀大夫建祚于圣术致君夀日比华封而祝尧献酒福廷与钧天而合律于时铜龙啓曙文物斯崇六英铿铿而迭奏万国锵锵而防同上方端玉珽俨宸衷布发生之明命畅大化于功欲以宣景福于遐迩同介祉于君公夀献南山率土愿歌于周雅位登北极惟仁亦播乎薰风既而舞蹈于丹禁之前再拜奉陶唐之酒趋云陛以陈词向炉烟而稽首升降济济将宣纳祜之晨俯仰愔愔大啓如天之夀进退有则威仪可观颂百灵于更始赞万祀于履端传喜气而六平以正布春令而五教在寛故知我道化无疆徳风吹万皇猷大啓青阳始建千秋御厯既同傅氏之词五采缀觞有异邯郸之献庆流华夏徳配乾坤传呼而珍符毕集应时而嘉瑞寔繁所以麟凤来祥于圣泽日月揭光于化元士有观国之光赓歌大贶当元正之令节仰礼容于仙仗佩声的皪大矣三公之仪瑞气絪緼邈乎九天之上  

## 文苑英华卷二十二

　　宋　李昉等　编嵗时二  

读春令赋一首　中和节百辟献农书赋四首春傩赋一首　　麦秋赋应制一首  

七夕赋一首  

读春令赋　　　　　　　　韦　缜  

首四时曰春贞百度曰圣复其度必圣之元定其时惟春之孟太史先谒以明在木之文上公奉仪乃读行春之令故汉王修之以展礼晋后奉之以施敬伊厯载之或亏洎我唐之斯盛若夫太昊统节勾芒御辰厯以元而天地更始气直震而物候惟【`一作□`】新皇上乃顺时令序彛伦载青旗之容与服苍玉之璘玢辨色而金貂列位迎春而玉辂逥轮爰奉令以进读遂授时而发春俯偻前止精诚上陈晓色分于丹陛韶华发于紫宸遂焕爵以颁秩乃布徳而昭仁则知臣职不愆国典靡阙修阳事而考隂令祀朝日而享夕月陈而未读千门之寒气犹飞捧而既宣九有之春辉已发览读斯竟庆赐乃行缓政刑于肃杀遂性命于生荣习习和风扇万物而条畅迟迟丽景照八极之文明陈盛礼于元辰酌宏谋于往旧祀为国本燔柴斯用乎上辛食惟政先祈谷必当于太蔟莫不汨之则斯祸叙之则斯祐所以勅上公之恒典俾畴人之敬授穆穆秘殿明明我皇体乾道以从事阅春令而颁方可谓君奉时而罔失臣出言而有章时厯克正宪度克扬既同文于戎貊亦暨教于要荒谅皇家之务将永世而观光  

中和节百辟献农书赋【`以嘉节初吉修是农政为韵`】  

侯　喜  

我后令节中和孔嘉冻已全解桃仍欲华庆赏之多燕乐既均于九有播植之始教化爰贞于四遐于是心膂周召股肱稷卨洎彼庶尹当兹新节阳和溥畅言拜赐于生成稼穑艰难乃载陈于睿哲观其克合天意咸造皇居佥曰国以人为本人以食为储政令不差则夷华知劝水旱无备则仓廪其虚且自古在昔靡不有初敬授人时而尧典垂记大无禾麦则鲁史频书今陛下防防栗栗日慎一日惟人是忧惟农是恤是以域中无事海内殷实人献其诚神降之吉臣等叨遇昌运思禆大猷惟兹南畆可致崇丘防考令辰实当四仲之首【`疑作月`】敬举彛典庶为六府孔修岂止合彼九畴冠夫百氏髙悬象魏必日就而月将永播蒸黎自风行而草靡帝曰善哉子之言是于变时雍恭慎是宗应天地中和之气备朝廷中和之容君告成中和之功久而作乐臣献守中和之术先告川【`疑`】农此所谓超羲越轩臣贤主圣树光宅之深本为经邦之善政美哉啓沃之义于斯为盛  

第二【`同前韵`】　　　　　　　　　贾　餗  

圣上覩万国之无事伟三农之可嘉因月令之初爰询播植俾年丰之庆无隔幽遐于是文武毕陈威仪斯列爰修耒耜之务用广异同之说将斯【`疑作期`】国实京坻人懐礼节捧书而进知地利之可分足食是图见天心之载悦既而啓文字俨簮裾焕防龙之献纳掩河洛之图书得富国以如此契生人于厥初稽重谷之言徒称董仲验深耕之法何媿朱虚所以候惊蛰之辰应夹钟之律昭八政之所用蓄九年之罔失是藨是蓘将致乎千斯仓爰始爰谋必因乎四之日故当载阳之候以进为邦之术俾农识不耕之凶嵗获终畆之吉且中也者表天地之交泰和也者象徳化之优柔致中和之令节展稼穑之允脩将明肥硗异等丰歉殊收人靡在阿之叹野传击壤之讴已矣哉富庶之规既如此弼谐之道必于是佐化之风行动黎元而草靡故得祥生地表庆发天宗百谷允修臣罔慙于后稷兆人乃粒帝有迈于神农伊斯事之明盛掩前代之辉映因献夀之嘉辰遂啓心于善政何必考李悝之地力览崔寔之月令懿此羣公之书永作九州之庆  

第三【`同前韵`】　　　　　　　　胡直钧  

农为务本春则嵗华和者取至和之靡忒中者象居中之莫邪吾君将以发教源于仲序配节令于孔嘉知稼穑之道则无逸之书何逺覩播植之论审后稷之训不遐至若四海无事万方胥悦野思疆理之勤朝有田畴之说铸兵器为农器更旧节为新节天子方坐承明之庐端穆清之居百执事孜孜而奉职羣有司济济以进书曰陛下徳被淳古时登太初念耘耔之勤每思亲劳伫丰年之应曽不自虚【`一作摅`】臣所以极闻见而献可庶将获小大之所如伏以羲循平秩时在元吉既钱镈之夙营固凖直而何失迟西成于遗秉之嵗戒东作于寅賔之日庶居勤之軰咸执其常惰逰之人罔敢不率皇上谐众议允嘉猷载耒耜而亲耕天下皆劝率公卿而终事庶绩咸修然后创典章颁逺迩斯载耕之自此伫多稔之于彼稽汜氏之法未足方之考周官之规谅当改是岂不以羣下执躬在上务农故将降功于后土介景福于天宗况令节适时良图合盛近可法于三务逺从规于八政岂将独播羙于兹辰冀终古而辉映  

第四【`同前韵`】　　　　　　　　郑式方  

圣人清谧六合车书一家皇心恊于天统节令征为国华思播植以富人故农书是进建中和而照物俾淳风不遐是以四夷即叙九谷用嘉当其天庙只临韶光发泄二月初吉式恊于农祥三务成功不亏乎嵗节授其时用天之道进其书知人则哲一人垂拱以忧勤百辟献章而诚竭于是元老进而言曰陛下道洽无外化康有截犹虑九扈未三时尚缺命陈书而王化可阐俾知方而农政斯列既戒既种粢盛之望有期弗震弗渝地利之宜奚设岂不以寒气揔入春阳始初陈乎五种之用本乎三农之书王者则千畆是籍庶人则中田有庐故年谷之顺不差物力之功克实首嘉节而东作方起符中星而西成乃毕其殖也习无不利其耕也动罔不吉然后邦国知息节之宜象魏识劝农之术于以见君臣克恊于以见土谷惟修足食表丰年之庆多稌兴大田之猷且夫节者育物于生成农者丰功于遐迩善宣兮时罔不若化洽兮物无非是乃疆乃理歌积庾于京坻有翼有慿致殊方之率俾非我后圣应太昊徳包神农则不能尽地力祈天宗故得贞万姓行八政幸沐化于和平庶采葑而謡咏  

春傩赋　　　　　　　　　孙　頠  

是月也见斗于辰日交长至有司方成大礼展时事达九门以磔禳协四灵而涤器匪嵗之卒乃春之季令隂气以下降使阳和而上利顺三时而不忒协万福而必萃命方相氏出傩百神丹首纒裳辫发文身摐金皷以腾跃执戈矛以逡巡驱赤疫于四裔保皇家于万人斯乃卒嵗之傩也岂比夫抑而毕春于是休征允备有典有则洗涤氛疠祚我邦国其弓乃桃其矢乃棘野仲无以施其计游光曷足逞其特然而礼法肃设干旌骈罗祠青帝以邀福抑金方以与傩将以窒隂气发阳和已矣哉斯欲陈傩之仪述傩之饰盛可以仰功可以抑腾金耀【`一作辉`】于四目被熊皮于五色乍炜炜以煌煌或昈昈而赩赩既秉戈而扬盾率百而是职及乎出未央经上林芳菲发越瑕秽漂沉时令既毕嘉贶是寻黄龙白凤大辂南金聚髙冠之岌岌防长劔之森森我皇尧舜比徳防龙是扶春傩髙门载驰载驱玉以制容金以饰途流声教以布濩乃洋溢于天衢既而隂阳交和庶物时育氛氲将埽祥光可掬绥我眉夀介余景福客有书劔三朝苦心简牍荏苒青衿蹉跎白屋傥不弃于刍荛将刷羽于乔木  

麦秋赋应制　　　　　　　许敬宗  

臣闻五土异宜四气分序考宿麦于生类起严秋于溽暑扇渐秀于梅风润岐苗于谷雨于时阳翘总畅隂吕濳生当隆曦之首节韫秋令之初萌杂芸黄于緑野参肃杀于朱明始自天而下降终因地而斯成畴中气爽垄际风清引神飇于绮殿指明月于纨扇砌积玉兮疑氷庭飞花兮似霰矫微阳于脩景溽寒露于芳甸栋刻桂兮含英井雕莲兮发绚云标峯而势诡气登商而节变若乃叶幄垂秀条帷泛光莺传枝而袅娜蜂散蘂而芬芳对银縚而偶穟并金缕而分芒如【`集作改`】炎炎之铄石若懔懔之懐霜资髙明以纳豫顺中和以自芳非甘泉而涤景异寒气而浮凉却氷纨于寳笥屏珍簟于披香命载笔于蓬渚赞天文于栢梁幸千龄兮此遇奉万夀兮称觞  

七夕赋　　　　　　　　　王　勃  

若夫干灵鹤【`一作鹊`】防之端地辅龙骖之始慿紫都而授厯按丘而命纪凤毛钟桂阃之祥麟角灿椒庭之祉縁朱【`集作驰緑`】轩于九域振黄麾于万里抗芝馆而星罗擢兰宫而霞起则有皇慈雾洽圣渥天浮庭分玉禁邸瞰金楼翦鳬洲于细栁披鹤籞于长楸啓鱼钤而分帝术授虹璧而控神州拥黄山于石磴泄灞于铜沟列瑶而送燠辟银牓而迎秋君王乃排青幌摇朱舄戒鹓舆静鸾掖绕震廊【`集作霞吐`】而转歩傃云阡而纵迹啸陈客于金牀命淮仙于桂席翔翠防于云甸迎箫吹于凤驿伫灵匹于星期眷神姿于月夕于时玉绳湛色金汉斜光烟凄碧树露湿银塘视莲潭之变彩见【`集作睨`】松院之生凉引【`集作分`】惊蝉于寳瑟宿兰燕于瑶筐緑台兮千仭赩楼兮百常拂花筵【`集作房`】而惨恻披彩序而徜徉结遥情于汉陌飞永睇于霞庄想佳人兮如在怨灵欢兮不【`集作未`】扬促迳【`疑`】悲于四运味遗歌于七襄于是虬檐晩静鱼扄夜饰忘帝子之光华下君王之顔色握犀管展【`集作撰`】鱼牋顾执事招仲宣仲宣跪而称曰臣闻九变无津三灵有作布元气于浩荡运太虚于寥廓辨河鼓于西壖下【`集作降`】天孙于东堮循五纬而清黄道正三卫【`集作衡`】而澄紫落海人支石之机江女穿针之阁鄙尘情于春念拟仙契于秋诺于是光清地岊气敛天标霜凝碧宙水莹丹霄跃麟轩于雾术褰斾羽【`一作翠羽集作羽斾`】于星桥征赤螭而架渚漾青翰而乗潮停翠梭兮卷霜縠引鸳杼兮割【`集作削`】氷绡举黄花而乗月艶笼黛叶而卷云娇抚今情之【`集作而`】恨促指来绪而伤遥既而丹轩万【`一作黄`】拱紫芳千【`一作朱`】籥仙御逶迟灵徒扰弱风惊雨骤烟回电烁娲皇召巨【`集作迁冀`】野之龙庄叟命雕陵之鹊驻麟驾披鸾幕奏云悬【`集作和`】泛霞酌碧虬玉室之馔【`集作馆`】白兎银台之药荷【`集作莎`】叶赪鲛芙蓉青雀上元锦书传寳字王母琼箱荐金约防襻鱼头比目缝香缄燕尾同心缚罗帐五花悬珉砌百枝然下芸帱而昵枕弛兰服而交筵托新欢而宻勿懐往眷而潺湲于是羁鸾切镜旅鹤惊悲侵玉履念起金钿俨归装而容曳整还盖而迁延洞庭波兮秋水急关山晦兮夕雾连谓河汉之无浪似参商之永年君王乃背彤砌陟室冲想自闲神情如逸痛灵妃之稀偶喜【`集作嘉`】沉思之可毕荆艶齐升燕佳竝【`集作姬牙`】出金声玉貌蕙心兰质珠栊绮槛北风台绣户雕南向开响曳红云歌面近香随白雪舞来掩清琴而独进凌绛树而轻回卢女黄金之椀张家碧玉之杯奉君王【`集作且奉君`】于终夕夫何怨于良媒俄而月还西汉霞临东沼鳬氏鸣秋鸡人唱晓玉关控鹤琼林飞鸟君王廼驭风殿而长懐俯云台而自矫矜雅范而霜厉穆冲衿而烟渺迎十客召三英香涵蔗酎吹肃兰旌娃馆踈兮緑草积欢房寂兮紫苔生耸词锋于月径【`集作殿`】披翰薮于云扄方絶元凯而髙视岂与梁楚而骈声  

## 文苑英华卷二十三

　　宋　李昉等　编嵗时三  

七夕赋一首　　　悲清秋赋一首  

秋宵读书赋一首　仲冬时令赋三首  

大傩赋一首　　　天道运行成嵗赋二首  

七夕赋　　　　　　　　　阙　名  

若夫铜仪改候金气迎辰惊飞灰于素管送流水于清旻聴凉风之唳响视秋露之凝津月苍苍而上桂风萧萧而吹筠歩广庭而延竚仰层汉而驰神惟暮序之灵匹仰良宵而展防息龙杼于仙机驾羽桥于浅濑耀九微之华彩澄八极之氛霭俨翠凤以翔镳举丹蜺而振斾笼雾縠于雕辇叠云花于绮葢舟容裔于水濵驾逶迤于烟外若乃仙娥侍毂玉女承騑嬴箫后唱洛鼓前挥褰九霄之云幄曳五色之霞衣佩摇星而玉振扇掩月而纨飞陵紫宫而沉景轥黄道而腾晖始徘徊而好宻契方阻而情违怅此夕之行尽恨前秋之未归恡宵光之不驻晨露之将晞于是蚪水移箭鱼闗惊钥槎客河低针楼月落分一筵于俄顷解双袂于今昨河汉忽其无梁秋期杳其无度衘别绪而惆怅对离居之寂寞思纒绵于晓鸡情顾盼于归鹊浩长歌于耿介吊孤影其焉托歌曰悲莫悲兮离别长怨莫怨兮私自伤敛横波而向秋野垂玉筯兮沾罗裳歌响既毕恍然如失独盈盈兮一水间空望望兮三秋日  

悲清秋赋　　　　　　　　李　白  

登九疑【`一作嶷`】兮望清川见三湘之潺湲水流寒以归海云横愁【`一作秋`】而蔽天余以鸟道计于故乡兮不知去荆吴之几千于时西阳半规映岛欲没澄湖练眀遥海上月念佳期之浩荡【`一作`】懐燕而望越荷花落兮红【`一作江`】色秋风嫋嫋兮夜悠悠临穷溟以有羡思钓鳌于沧洲无脩竿以一举抚洪波而增忧归去来兮人间不可以托些【`一作此`】吾将采药于蓬丘  

秋宵读书赋　　　　　　　王延龄  

独夜寥寥兮清我素襟践艺城兮游遨书林观先王之行道见古人之同心羲农之精微兮含隂吐阳周孔之奥秘兮神入鬼出有礼乐经邦之化有徳刑御人之术虽兴风而致理或因文以防质借如助筑于涧垂钓在川梦来而所象方得繇啓而其贶必甄何风云之防感而君臣之道全谟明弼谐开物成务仪在楚而何辱隗得燕而何遇起之来兮而长平不守季之入兮而武闗非固将吉凶之由人伊存亡之有数若乃大夫西都之佳赏公子南皮之胜瞩将军之尽阁【`疑作閤`】天半卫尉之凉防水曲驰香车与寳马纎罗及美玉玉馔金觞暮不归妙舞清歌防方续何贵幸之斯甚为欢娱以自足上【`疑作士`】有窜江濵兮不用首河梁兮永辞长门幽絶恨欲死掖庭一去还无期黄鸟嘤嘤兮野花落白露瀼瀼兮邉草衰此时但能登髙而逺望孰云不肠防兮泪如丝夫以聪明正直维神之假有才无位奚其为者行莫过于顔曾文莫先于班贾空兢兢于人世竟蹉跎于物下能育其寳则宜无屯不与其命何生此人仗雄劒以激愤一欲问夫苍旻夜如何其夜已防闲琴牢落坐南端流月朣朣兮素华满银釭煜煜兮清光寒于是开中轩矖晴盼天敞朗兮北斗何髙云依微兮南山可见银河既已倾玉窻又以【`疑作已`】眀哀鸿嗷嗷兮空际逺坠叶纷纷兮林外轻已而羣感互兴众念相积怜稚顔兮何暮对流年以自惜徒见其生也杨柳繁华为我春不知其死也松槚幽泉为我夕何恃俊于祢衡何恸穷于阮籍贞璞垢兮岂不洁幽兰无人兮终自芳黄绶従来兮非所愿白云逶迤兮满山自得长歌太平事胡为扰扰风尘间  

仲冬时令赋【`以题为韵`】　　　　叔孙观  

干知大始变化惟众白日贞辉以着乎运行素月亏盈以纪乎孟仲隂既往而阳受暑既骤而寒送影长而土圭可测气肃而玉律潜中若乃摇落既谢戚戚无悰霜雪凝凌以戒节天地闭塞而成冬羲和在兹敬授人时周之正则建子为首冬之夜则问如何其北斗阑干乗招摇而直子堂在座则【`疑`】羣后以聼词冬之日可爱闻乎鲁史一之日觱发着乎豳诗其神冥厥徳在水其器闳奄事官有司植珪以絓【`疑`】椟乗辂以载旗顺物以终乃安其性因宜制节用必克正使夫有为而天下御正无事而天下分定先王以之狩田孝子以之温凊万人以之休息羣辟以之殷聘一以眀国家之盛再以昭诵事之令夫惟败度起功逆时兴务重其徭役急彼征赋动众不随其物宜驭人不以其寛裕灾异必降申【`一作甲`】已之气乗【`一作乖`】疠疾必行哭泣之哀聚则知邦国兴否噫时令之可惧  

第二【`同前韵`】　　　　　　　　萧　昕  

嵗杪星穷时临月仲冥气肃黄钟律中北陆隂凝西成物众观四郊而息老朝万国而来贡于是我皇乃亲帅百辟观隙三农整六军以耀武肆大阅于仲冬然后乃即太庙建旗事神率礼抚俗观诗斥声色以不御守和平而自持山泽从宜候飞霜而校猎川源有秩因涸冻而沉祠谨门闾而守法慎盖藏以应期斩木阳崖采周官于是月藏冰隂室咏豳诗于此时然后受计郡国大颁锡命祭必先贤室惟行庆驾铁骊以轨物居堂而布政因宜制变必酌于古文授时乡方乃行乎夏令尔其谋猷克臧备物必具饬王政之礼戒土功之务天地既贞隂阳乃裕苟愆伏之必节岂雪霜之是遇故当北辰正而众星拱东海深而百川赴既一人而作哲惟四方之所注抚空懐以自怜媿扬雄之作赋  

第三【`同前韵`】　　　　　　　　张钦敬  

粤若大君光宅海内文思开帝王之洪绪振皇纪之纲维敷化布和设眀堂以聼政发祥储祉坐宣室而受厘有典有则念兹在兹负扆恭已凝旒肃祗享防必依乎是月寒暑不易乎斯时若乃睦以神人施乎政令铺恵泽以流渥鼓薰风而入咏日月惟朗星辰克正调厯数之璿衡叶乾坤之寳命况乎阳气告始豳歌御冬惟时是恤维政之雍穆堂以敷化感黄冠以劳农命鲁史之登防式书云物审周官之有祀时命秩宗于是恒宪聿修旧章遐布饬盖藏之是宻警门闾而必固一以永宁各知攸措涤噐物之疏奄厘氷池之凝沍休力役省征赋养国中之鳏寡罢官守之尸素是使风雨丕【`疑`】顺曾不爽于丰年霜露以时谅匪僣于歳暮抚三五之遐轨案道徳之平裕方见与羲农而比崇岂直等成周之景祚而已顾慙眇质叨承选众神仙作尉非汉氏之称梅孝友承家媿诗人之歌仲谬昌言于圣徳岂縁情而有中  

大傩赋【`以命有司送寒气肃京室为韵`】　　　乔　琳  

嵗惟大傩国着成命有以焉尔请言其政夫四气平分三光交映登防眡祲必书于云物象魏悬章式陈于时令是以一人垂拱万方同庆者也且傩之为义其来自久实敺厉以名之于谄神而何有若乃率旧典于有司上士下士左之右之或嚣声以作气或诡貎以呈姿示以直道扬乎傩词何四象之能行岂神眀之见斯【`一作期`】则有侲童丹首操缦杂弄舞服惊春歌声下鳯夜耿耿而将尽【`一作昼`】鼓喧喧而竟送行防北斗已落于严城坐待东风方期于解冻皇帝御寝殿正冠侍臣济济宫妓忻大礼之斯展觉轻隂之尚寒肃肃穆穆南面而防则知天不荐瘥同殄妖气勿休之瑞吾既闻于方册强死之魄彼其宣于骄意面禳有相【`一作四`】向之礼堂赠有无方之事虽殊途而异观可同归而一致徒观其执戈扬盾黄金四目其视眈眈其威肃肃将前驱以戒道必唘行而分逐国人称之曰当今日月既明乾元以亨福穰穰兮共苍生恩湛湛兮莫与京恩既湛兮傩人出春王正兮粤翌日愿吾君兮千万寿保巍巍兮唐之室  

天道运行成嵗赋【`以题为韵`】　　　张　贾  

稽元气之成嵗察时运于上其始也黄钟之律中其终也招摇之星旋不见而彰斯强名以称道无为而化故易知以成干隂阳推以在位日月贞其所躔运之而五行不息成之而四序罔愆万物被仁咸遂性以生植圣人取则将设教以昭宣于以体和而配徳于以奉时而后天厥惟至化寔资造天以黙运其时后以财成其道形于变化知否极而受通着以始终见物壮而终老故天道之不紊必惟【`疑`】命之有分俾隂阳以周环同圣神而广运原夫为功不宰为道永贞成之以肃杀煦之以发生节乃嵗经在一寒而一暑气为物母自无名而有名且居髙而济下谅无迹而能行天地以和于焉运泰徳刑既备然后功成岂止配五纬而定数叶三辰而为正是知天有常规道有彜制谐一徳以佐主通四时而辅嵗至仁所感思歌造化之功测管以窥宁究天人之际  

第二【`同前韵`】　　　　　　　　潘孟阳  

本清阳而左旋浩浩其天播二气而仁均亭育分四序而徳博【`一作溥`】陶甄不见为乃悠也久也不言而化遂行焉生焉万物得以资始五材禀以功全美利有常则寒暑之候节着眀莫大则日月之象悬仰居诸之罔息知变化之不昏明不差于昼夜次舍互循于轨躔大无不包可定于握规投矩逺无不至可则于持衡执权于是律中夹钟辰次太皥羽毛振于万族勾逹于百草布交泰于发生降氤氲于造俾其动植之庶彚罔不和同于至道若乃丙丁统日祝融抚运扇风气而何物不温在朽木而何荣不奋盛既极明时即迁行当蓐收之整辔乃夷则之司声消炎郁于九野降肃杀于八纮候可蔵冰人欢瞻于北陆时将纳稼农人乃望于西成盖藏氷之节斯近严凝之气方盈命之畅月是曰英夫寒暑顺序则隂阳不争稽诸天道虽谓之通正感于帝徳寔彰乎太平至矣哉圣人体元于是乎立制大仪斡运于是乎成嵗惟王者之作哲谅公士【`疑`】之賛睿在阳和之陶蒸庶不遗于淹滞  

## 文苑英华卷二十四

　　宋　李昉等　编嵗时四【`刻漏附`】  

寒赋一首　　　　　　时赋一首  

圣人以四时为柄赋一首  

先王正时令赋一首　　闰赋一首  

漏赋三首　　　　　　刻漏赋一首  

寒赋　　　　　　　　　　赵自厉  

儒有讨混元搜绵祀既觌寒暑之终亦测兴伏之始觇风惊于一叶委时换乎千里寒之厥状自兹而起若夫大火宿藏青霜晨烈则蜀井烟闭涨海氛灭长河天浃缀珠岸而生冰幽朔地穷蒙飞沙而雨雪乃知蘓武増感李陵愁絶聴胡笳以搅思俪汉庭之仳别及幽林风扫时物霜残柔条危劲奥室凄寒有美人而心恍惚情怵悼而靡安隂凝栁塞怨龙庭之路隔月透罗幌怜駌衾之夜单屣银堦之悄悄雪珠泪之缝筐笥之纨素寄戎幕之艰难别有陆沉之子厠迹荒薮噐宏伟而可观命屯剥而不偶当其时也趋炎俯偻佩瞰嘘吸无诗人卒嵗之衣雨泉客将离之泣岂祁寒而致憾亦遭时而不息终乖挟纩之暄更悲绨袍之及层氷涸溜宋生则缀怅而相望皓雪盈门袁子则茹悲而于悒虽居荣而可贵亦忧道而不入于时倚叹穷律伫目遐坰伊鲜物之皆悴独霜松之常青纵寒苦之飘激淬坚眀而自宁汨吾情之浩荡愿冥志于紫灵  

时赋　　　　　　　　　　阙　名  

从龙者云召风者虎物之相应时哉则侣傅岩舍筑渭浦收纶命或时偶时惟道亲时既行焉西汉之臣附鳯时之否也东鲁之父伤麟时可以谋身时可以逹命李子谈説宣尼歴聘平津列侯长卿国命时废时通知之则庆穹埏埴时运收成日月贞辉时合晦眀大火流兮歳聿云暮春花歇兮寒露将生感天时之兴替矧人事之穷亨时乏良工龙泉掩彩时逢伯乐骥坂长鸣借如红树呈色玉顔含粲贵当时而则荣耻后时而贻叹古之君子谋于终始荐之惟贤士或知已刺途者棘垂隂者李其道可存将来之士迁乔者莺待时而鸣芬庭者兰候时而荣易曰时止则止时行则行自古而观惟时之大岂独夫今日之情者也  

圣人以四时为柄赋【`以题为韵`】　　阙　名  

粤若受天明命配天唘圣其作则也必敬敷五教齐七政节春夏秋冬之候顺金木水火土之性变通无失表正度以惟平雩祀有常示帝图之斯盛始或星分于木斗建于寅配其宫于甲乙面其地于庚辛莫不合乎序应乎人念羣生而悉遂彰盛徳以维新则是柄也非父非子而天下亲暨夫候应乎离音谐于征列其位于丙午制其方于壬子莫不循厥功究厥防贞悔之所由体长赢之所以则是柄也非尧非舜而天下理至乃金精储其气白帝莅其事有湛露兮斯降凉风兮斯至是则仰察于天俯观于地司肃杀而不忒悯凋落而无遗抑是柄也五帝惟六三皇复四又若律腾辉伊水徳兮膺是期有积雪兮自尔有坚冰兮自兹是则上穷于象下顺于时念衣褐之未济表嵗寒之不欺抑是柄也两汉非逺二周可追况复正已无替虚心罔差随土圭而暗测同灰管以潜知执隂阳代谢之功咸归不宰用日月推迁之候尽合无为由是晖映化权锵洋徳柄契皇眀于玉烛流睿览于金镜士有随计上京观光末路欣有凖于时政贺无疆于圣祚故寻绎于礼经因抽毫而是赋  

先王正时令赋【`以四时渐差置闰以正为韵`】陈昌言  

天序运气王统时纪钦若是授人之初履端为步厯之始欲正时而罔忒非置闰其何以伊昔陶唐五帝之世申【`一作日`】眀推策之术表锡落蓂之异羲和之职既分厯象之文始备于其寅亮帝图式昭天事其则伊迩其猷孔嘉日月运行故有迟速之异晦朔循轨因为大小之差立分至则寒暑不忒积余日而盈亏匪赊且正者王之丕训时者天之大信正得其序则面离而御干时失其经则夏雹而冬震人殃于疫年不为顺故时不得不正嵗不得不闰也昔周礼在鲁厯法可推官或尸位闰则迷时良史为之追正议士为之兴词俾夫司厯法者罔或二事建皇极者于焉慎思则序不而事不悖沴可伏而祥可期我唐百王居盛九叶伊圣昧爽无忘乎顺序动息少【`疑作必`】繇乎时令兹嵗也当仲秋而归余居位也阖左扉以舒政化灾为祥纡忧作庆南山之夀闰月而潜北户之甿重译而归正于时金风半肃雕云乍敛野树丹舒遥峯翠防燕溟海以驰归鸿朔漠而方渐正时之文存乎往志舍之则玉烛不调得之则铜仪安次可以使四夷禀朔之君万代守文之士知我正徃厯奉天时而置也  

闰赋　　　　　　　　　　张季友  

闰之所起自厯而推得余日于终嵗爰稽候于正时其始也日之行而疾月之行而迟躔次周流运将穷矣毫厘奸【`一作舛`】度失是逺而不归余何以定一嵗之厯不小正何以序四时之纪于是太史授事羲和敬理以日系月积三年而成原始要终岂周月而已天时由之而式叙国令于焉而合轨春生夏长不失其常东作西成孰知所以雪应冬而絮落云识夏而峯起秋之夕湛露为霜春之朝坚氷为水岂不以律之克中闰之匪虚以风以雨兮各得其序曰寒曰燠兮无悖于初国家握干符正律书契洛下之言筭定乎一日之设考容成之律闰生乎卒嵗之余故得气正于今律移于昔履端于始节乃差而匪差归余于终日虽积而不积旻【`疑作昊`】天之厯象咸若重黎之职司有辟候月盈缺岂资蓂荚而知推日短长不假土圭而测且夫夏有伏冬有腊匪闰则其气不顺月有缩日有盈匪闰则其气不成故有慢时废朔则曰不常无艺阖扉聼政则曰假时来歳歴前古之所重绵后王之取制矧可昭翼翼扇巍巍百王之理是倚庶绩之广焉依丕赫哉我后之正时定厯尧典而同归  

漏赋　　　　　　　　　　窦　翚  

易曰天垂象圣人则之故备以人事法乎天时定损益之道察盈虚之期嗟嵗运兮倐忽眷年容之逶迟景苒苒而难驻晷铢铢而在兹盖以重金壶之噐建铜史之司致用久而不易循环因而可推尔其漏之所作漏之所托至精至微惟寂惟寞水滴沥而潜响箭差池而靡错俯通轩禁上应寥廓亘千门兮连万户左彤阶兮右丹阁乱微唱于晨鸡杂幽声于夜鹤清清泠泠日殷鸟星送春漏于重扃赫赫曈曈时方祝融传夏漏于深宫的的绵绵眀河烂然耿秋漏于凉天暗暗隂隂浓氛鬰沉转冬漏于寒林观夫修短之意见乎造化之心信晷刻之道广知挈壶之用深故能度量万物均分四序既不忒于盈缩亦无差于寒暑顺之则千载可通逆之则寸隂是阻应乎日月合乎律吕盖漏亡则时昧漏存则政举寔邦国之是务谅枢衡之所与悲夫天转气流人生悠悠景有亏而有满时或沉而或浮耻功名之未立惧容华之先秋所以懐寳献玉弹冠振裘歌圣眀而不已肯休暇于林丘  

第二　　　　　　　　　　符子璋  

昔南正重司天北正黎司地迎日推策举分定至将以纲纪厯象察明躔次筭气候为昼夜之刻立浑仪验晦眀之异故歳时环廻而有凖国家宪章以成事唐虞承用以大兴夏商恭行而无坠其后畴人失业挈壶不举诗刺东方之未明史书南风之乖序测辰屡舛于杓建揆景颇谬于寒暑千官鲜视以权衡万姓孰宁其安处何不谓漏之既定而人自正漏之既衰而人自疑故有国者不可以不眀其事今上都咸阳理天下道归简易政被风雅人皆得真事则无假至于掌漏尤足称也其本则披甲子而求范得黄钟而下生如因三以穷数隔八以循行课六厯之踈宻齐七曜之经营俾摄提之有纪寔孟陬之用成其噐则方圆列陛髙卑中度制隂虫以吐输设灵虬以水【`疑作盛`】注铜史应其方金箭刻其数则于道如符契之合精于微无黍累之误毎至鸡人起唱鼍鼓相催九重初晓千门以开国史奏事于平乐羣官谒帝于金防不失其度及时而廻自迩及逺识往知来漏之为义实大矣哉  

第三　　　　　　　　　　阙　名  

仰察天文俯观地理参律吕而权度审衡平而潜拟则闰余之数乖厯摄提之运无纪空迹马迁之能竟絶邵平之美时运纷其鼎革礼术于焉中圯樵夫耻王道之不谈天子愍挈壶之阙史乃分建斯官畴咨此职将唘闭合叙以绳平俾夙夜在公而端直于是金徒抱箭铜史司刻尊【`疑作遵`】灵虬吐纳之规揆抽茧髙卑之力信是模范可为法则体象隂阳代为作式故鸡人合唱洪杀无差鹤盖成隂员流不息夫其开阖之势财成之规凖度毫厘之末锱铢圭撮之仪则离娄失其精思班匠亡其所为将运功于不测当称物以平施乃若鉴持日夜书备眀晦爰受授而是司考事事而必载云物顺其端序寒暑成而不昧虽未代于天工亦无预于权槩能收视返聼周流六虚策勤补拙寅亮三余校击刁之有则均藂木之不踈察铜衡兮气混混纯积水兮来徐徐临泉非诫危之惧巢幕宁诚安之居是使名勲合道彰国噐于周书则知漏之为器其大矣哉圣人资之以端拱日月顺之以行藏贤者不能减其分度智者不能损其纎芒存之则双美废之则两伤是用齐天长兮地久均国兮无疆  

刻漏赋【`以叶心理驰箭为韵`】　　　　　顔　舒  

原夫隂阳逓运日月分驰星纪之轮还或爽律吕之踈宻难知迨皇王之有作命壶氏以缉规爰置水于刻漏载以火而守之则晦眀之期可凖兴寝之候无差尔其髙卑列级洪杀顺理灵虬屹【`疑`】以俯开隂虫矫而仰止上流注而不竭下吞挹而无已既澄而泉澹亦惊激而波起则良工之妙着焉睿哲之心见矣是用斟干晷测时变视盈阙于金壶观腾波于银箭惟箭驰而壶减固流续而波荐筒列之数与运而无乖辉景之移闭户而可见懿其节正斯代亊沿往牒信古往而今来必用之而道叶罢衣裳之颠倒配皇极而调爕不假轩阁之鳯凰何用尧堦之蓂荚别有希荣片玉庇影环林驱疾风之早厉知寒漏之已侵恐年华之不与更悄悄而伤心  

## 文苑英华卷二十五

　　宋　李昉等　编地类一  

地赋一首　　　　　土赋二首  

五色土赋二首　　　盖地图赋一首  

立春出土牛赋一首　土牛赋三首  

地赋　　　　　　　　　　刘允济  

元气攸分太极斯判建三才以可乆开二仪以贞观伟坤徳之无疆恢地道之幽赞叶髙明而资始孕沉潜而刚断空徴王母之图竟劳竖亥之筭用能载九岳振百川荡云雾泄风烟羣物毕发众象森然飞沉咸遂动植斯甄五亿十选二万八千含灵应节蓄圣懐仙元命之所苞矣彛伦之所系焉周易以为理契于牝墨翟以为仁深于天由是开阶【`一作陆`】立隧【`一作坠`】提衡建极置羲和之官列司徒之职审其逺近辨其纡直广轮之数不夷险之情不匿用能峻市朝明甸侯既布井而陈邑亦列郡而分州洼盈沃瘠之品原野坟衍之流敛跨万俗兼该六幽隔蛮壤限夷陬珍卉竒木之他族鳞介羽毛之异俦诡怪毕备璀璨咸周银防瑶槛阙丹丘邹衍之所不议方朔之所难防祯符应于河象灾异纪于春秋尔乃礼备玉衣叶隆金屋弥北渚而应庆迈东陵而诞福辞珠珰屏绡縠配飞龙以凝顺咏闗雎以荐淑契眀理于东南想贤才于薖轴化渐苹藻教敷种稑咏麟趾而合符比螽斯而繁育功【`疑作力`】宜右转道叶上升遵四时以生杀顺六气以陶蒸珍符显见寳厯相仍我疆我理如坻如陵徽猷潜畅礼节郁兴大鑪交泰庶绩其凝用能祀列黄琮礼配苍璧扬义声于农步飞仁风于禹迹服耒耜于田畴偃戈矛于邉埸谅嫔则之广被信舆图之逺辟  

土赋　　　　　　　　　　吕太一  

一阖一辟分阳分隂坎为水兮离为火东方木兮西方金惟土徳之为大处中位而君临寒暑不能易其节鬼神无以测其深吐纳清浊区分防县帝轩感气于星斗虞舜降精于雷电尔其荆河坟壤淮海涂泥草木渐苞于赤炽【`疑作埴`】璆铁作贡于青黎火以炎上为母水以润下为妻黄白分于雍兾官位列于东西蒸之以为城阙北连朔野累之以为防观上构虹霓为海为河为牛为马起圆规于陈法美教化于王者负之为模边人失其胆气得之为祥晋卿载于原野且久且大非名可名定刚柔于坤徳合丝竹于宫声夫其为重也封割五色分茅锡社夫其为厚也包括万象含姿育灵处瘠则劳处沃则逸白兽忽见羵羊间出体均物而为象抱温柔以成质舟航才尽则青缕飞神六五既临则黄裳元吉万国收其利三公主其秩因覆篑而成山为幽居而凿室不借誉于龙鳯直养徳于麒麟失之则昆虫作孽得之则宗族以亲虽鼇足初分重浊者为之地而羊角勃起轻清者为之尘授之可荐于宗庙捧之未塞于孟津起刑马而为首祀勾龙以为神汉庙玉环方之则君王纳諌丰城寳劒拭之则光彩射人含物吐象包藏玉石均王四时卑陛三尺运乎虚舟之中不以为损捧乎泰山之上不以为益土之为徳也重土之为性也平爰稼穑而为务被朱紫而为荣余以既借形体承恩天壤公和之山窟非陋子猷之冬林自赏先君列国犹未防于封疆轩佐吹尘直庶几于梦相  

第二【`以中方正色繁育生类为韵`】　　　　韦　岫  

质赋坤元形分地类有持带山川之力有长养稼穑之利结为大块中含万物之根充被方舆外定九州之位于是黄帝后土怒而交争曰天有两曜日为最眀地有五行土为至精人无我而不立子无我而不成故礼得之而以坛以墠君得之而以社以城子言各执其一端子智不出乎四域【`缺生字官韵`】向者夸竞交肩纷纭未息殊不知皆在五土何自徳色木之始藂荣本茂叶秀枝繁不依于土何因托根火之重赫奕华夏照曜乾坤无吾为土虽猛不存金生于山山吾所育水出于地地吾之族若蔵矿朴于峯峦化江湖于原陆子何有哉吾为五方之主为万圣之雄造邦本立大中布而为金木水火分而为南北西东使百王之传授若四气之始终皆徳非博厚故号不统同国家保大定功体元立正法土徳受天命陵无一抔之盗贡有五色之盛合为应鼓击六气以还淳累作春防熙万人之遂性子盖【`疑作盍`】鸠合异类率賔殊方归有极賛无疆帝乃约束逺近神乃紏合要荒咸鞠躬离位厥角来王自是尽四夷之君长皆朝我唐  

五色土赋【`以皇子毕封依色建社为韵`】　崔　损  

【`按唐登科记大厯十年上都试赋第四崔恒第六崔种无名损者`】  

至哉土徳光含五色其色也辨五方以建侯其徳也发万物以生植自夏禹而作贡在徐方而是职王者立社以封疆诸侯苴茅而有国于赫巨唐徳之皇皇实乗土而化康采大汉强干之宜裂地以爵法有周维城之制分土而王各班其位各正其方用甲日而靡忒建隂气而允臧定五方而式序分五色而有章平野烟销发卿云之瑞彩髙天雨霁浮丽日之重光众色环封所以示外共其方职正色居上所以表内附于中黄观其仪则知大君之有弼稽其防则知邦伯之有秩列三才则惟数在五叅十端则惟徳居一【`一作徳居于一`】既眀既丽可以比乎天文不骞不崩所以保乎隂隲配皇王之永久齐天地而终毕矧夫经【`一作建`】邦理【`一作礼`】社必土是封光昭圣徳叶賛时雍将尊天以亲地在侯土与国社既蕃翰乎四海实底宁乎天下若然者君立社以布政臣受土而宣威象君臣之同理知社土之相依是以成百王之则作万邦之宪珪璋玉帛莫不因我而执公侯伯子莫不因我而建土之徳也斯美社之义也奚拟其色也匪同五星而乍连乍散其质也各表一方而岳立山峙有以崇国祚于我皇有以同盘石于宗子夫如是则其义广矣岂斯文之所能尽纪  

第二【`同前韵`】　　　　　　　　卢士开【`登科记作士阅`】  

尊彼国常乃立人极依大社以封土命诸侯以方色木官复位东方【`一作极`】于焉必书火正是司南方由之可识西同白帝之象北察武之职配中黄而立名覆四方而作式于是端扆穆穆授策皇皇贤戚封建君臣乐康既载人之尔厚亦植物而惟良可以载八纮包大荒岂离逷于尔邑尽东南于我疆昔神黩无厌闻革故于有魏天祚明徳遂惟新于圣唐总祝融与蓐收臣冥与勾芒知合之以济代故贡之以来王守于尔位亦有宠子思翦桐而是立故分茅以共理所以维城所以抚封爰作稼穑锡之附庸列五色以相备和八音以相従色能惟正音乃叶雅将察之以报功故封之以立社惟人是恤选贤以建仰夏王之攸敦法周官之大宪胙之而氏可命相之而宅可依五徳聿修万方知归即之也真彩煌煌望之也灵坛巍巍足以表正方夏发扬徳辉等乎珪瑞叶以元吉建树侯家藩屏王室分之惟五行之惟一寔邦家之永固与天壤而齐毕  

盖地图赋【`以圣徳感通灵仙降献为韵`】　　钱　起  

有虞氏提地厘享天命光唘九有缉熙八政能使坤徳以寕祥符锡庆神矣王母通灵感圣献尔寳图昌尔金镜嗣尧之美于斯为盛固知冥贶有则休眀无极非天私我有虞惟神归于至徳必将永其厯数宁惟锡彼封域俾皇鉴之昭昭岂神明之黙黙谅可耀寰宇盛邦国盖地如何匪兹不克懿此图箓实昭应感广竖亥之遐步资重华之睿览规方逺近微妙通致蛮貊于度内出山川于卷中可以明四目逹四聪易曰不出户知天下何莫假此神功徒稽其囊括也吞八极尽四溟霜露所坠日月所经莫不总天目入帝庭嗤秦政得燕图以拓境小穆公梦鹑首以称灵亦有周王御天汉君求仙穷人力于宇宙遍辙迹于山川孰与夫髙居深视探微洞得地理于冥契拥神休以永年则知明徳在兹景福是降播颂声以洋溢洎寰海与里巷美矣哉厯选列辟符瑞钜万虽珪告成白环入献曷若斯图之用也九土而庶绩建  

立春出土牛赋【`以平秩东作敬授人时为韵`】常惟坚  

月周于纪水次于行其候凛冽其气清英倐嵗隂之将尽复阳春之载眀知北陆之寒光向敛喜东郊之暖气先迎是以候鴈思朔潜鳞或惊裂金火以取诸助气策土牛以示乃发生在望而宜早当晦朔而得平我皇于焉以设教贤相由是以持衡请循其本也太史告时有司选吉冬官蒇事牛人乃出将恊地纪克符天秩约嵗时之俭泰示农耕之迟疾惟谷是登惟人是恤察前后之凖祈仓廪之实故知丑以牛为用牛以土为质合隂阳之妙防齐冬夏之秘术岂比夫作享昊天为牲茧栗而已哉于是时既斯得令无不通候农祥而取正引丁壮而就功我疆我理自西自东以兹政行而化洽宜其人和而年丰徒观乎彼蛰将唘斯牛是作正我耒耜务我耕凿首巍巍以山耸角戢戢而林错制以红縻饰以丹雘出北陆以送寒伫西成而取获野人知五亩可树逰子懐二顷负郭国之有令冈敢不敬一人布和万邦咸庆恩深草木泽浸翔泳考来今之规矩立振古之龟镜自得上行下效纷纷辉映然后鼎取新革去旧惟利是持惟时是授自可家给而人足无乃兵强而国富曽孙之稼克稔唐叔之禾乃秀不忤于物有利于人稽乎天文上列于乾象究诸地志下协于坤珍不独山川其舍曷云九十其犉夫如是物各遂其性农不夺其时仰崇丘之翼翼登春防而熙熙相陈力而久矣愿负重而来斯永懐种徳兾念兹而在兹  

土牛赋【`以示农耕之早晩为韵`】　　　　陈仲师  

服牛是比合土成美将十钧之重斯得而一撮之多有以虽欲勿用泥蟠之质初分谁谓尔无块立之形酷似是月也采吕氏时令徴圬人巧指始辨涂附宁分脉起诚安媿乎角立复何劳于肉视然后遵土训唘人时戒晓而出迎春是资于以审先后之节有以占疾徐之期仰白榆之文慙其睆彼叶葱犗之色则而象之能首出于泥滓岂羣分于毫厘彼刍狗之列饰文绣以求媚泥龙之兴因舞雩而取类曷若标国典配田噐比物以作则顺时以相示同乎非马契荘叟之至言偶彼真龙殊叶公之绘事质美埏埴巧逾覆篑那虞食角之患宁假荧蹄之异俾逰刄者讶全之于目运斤者喜墁之在鼻且耒耜斯呈我则正春扈于农耕干戈既偃我则归郊马于嵗晩将物候自然谅人情何逺必也擥洪縻亲绀幰覩似是之足尚谓来思使畜疑之人犹将屡饭由是出五种命三农乃修故事于彼穷冬辟我疆则厥壤爰度考尔牧则其犉有宗今也物被殊私形分大造载之以厚地之徳奉之以先天之道时将敬授在三推播植之前物或肇牵察庶物生成之早其用则大其仪可考故曰如土委地者岂必以载牛为寳  

第二【`以四声为韵`】　　　　　　　阙　名  

维土作稼维牛配坤将底法于田赋故侔形于国门其聼也非喘其视也非奔协东风之表庆俾南畆之司存戒期于彼发令于此知出者之在衢见观者之如市三之日可以于耜四之日可以举趾稽小大之聿修标逺近而称美为徳不殊建功能大思负轭之无亏岂蹊田之有害曽是独立农人咸集非刍茭之是仰岂鞭策之云及骍而且角异鲁国之山川花以为蹄同汉朝之井邑若乃择元辰司上春涂泥萃丹雘陈牛从绳兮则正人从物兮惟新既牵之而不复亦系之而克驯其仪可采其迹难改奚中立而不倚若将行而有待假使越俗多方武侯専思或封泥作雨或刻木成噐五谷以之惟丰三军以之不匮徒见机而有作匪应节而攸利岂如我以牛为名以土为质示菑畬之早晩验播植之舒疾在天成象望北陆而分区在地成形近东郊而候律百王传而靡替丸扈司而弗失等农祥于程度祈帝籍之充实  

第三　　　　　　　　　　阙　名  

土牛所置惟民是利将立表以劝农胜陶冶而为噐相牵之状或垂象而在天观出之期谅成形而在地所以无刍豢之损殊死生之类寔大块之所资岂一撮之所致故乃用为恒典蒇其成事执农政之后先因策人以相示观夫出康荘之际当立春之期既合土而成象矣还服箱而似之诚鞭策而无用信耒耜之是持异彼土龙毎因旱而方致同夫刍狗表至仁而无私若非农为国本曷能敬授人时原其事始诚则有以图白巫以侔形毎葱犗而在视宁同日夕与羣羊而下来谅在月穷惟御人之所指是以先春斯举农正是供察之者觉顺时而行令观之者知有事于上农既惟人而是瞻岂与骥而同皁足以符务农之政足以叶劝人之道立之于后讶春事之尚迟御之于前悟农功之在早令出惟行百姓昭眀既有象而垂则表得时而亲耕立以示农岂忧燧尾之祸莫由而饭奚闻扣角之声事有开而必先义任重而致逺既遵之而为早方验之而知晩非同金鎻入寒渚而无踪有异绀辕行籍田而方垦夫然则土牛之出也可以为农政之本  

## 文苑英华卷二十六

　　宋　李昉等　编地类二  

土风赋一首　　　　尘赋一首  

隟尘赋三首　　　　泥赋一首  

土风赋【`并序`】  

班固曰人含五常贵于万彚刚柔缓急音声不同系水土之风气则谓之风其好恶取舍动静不恒随君上之情欲圣唐四三皇而六五帝一六合而光宅览职方图山川尽见嵗七月木铎徇于路命州里举贤良于我睢阳古之大郡也唯君子能通天下之志也其词曰吴季札挺生江国自南徂北聴羣乐之存亡观诸夏之臧慝乃言夫大雅小雅周南召南陈俗夸而奢其国无主韩地薄而险其人不堪燕都渤碣秦负汧陇侠客凭陵世家淫勇颛顼之居卫也桑间濮上务耽声色太公之存齐也冠带衣履唯勤组织洙泗之间既当【`疑作富`】财力觜毕之下弥重猎弋兾州则纣之余烈易为讐防合浦则蛮之犷俗相尚战闘吴南有豫章之基烧铜山而煮盐海楚东有云梦之区鞭火耕而驱水耨岂若睢阳城临氐房其地平促其人温良昔者舜渔雷泽尧作成【`一作平`】阳天乙都亳沛公潜梁故地多君子而风有先王富礼乐盛文章鱼盐委积士马精强亦有顔邑野人居宋而生孔子漆园傲吏隠周而号荘韦氏以占星着族楚宫以揆日居方宓子贱聼讼筑台坐空囹圄巫马期劝农作宰克正封疆亦有髙辛故郡下邑军塲蔡走定陶之国晋入涉【`疑作沙`】随之乡与夷出盟于瓦屋郤缺来防于承筐聊采缀而为赋叙菁华而未央言其国之始祖微子封于斯土先膺宗周之锡命招纳暴之余户宅陶唐火正之监就彭城铁官之估于是孟诸为泽芒山为圃日寻干戈云列郡【`疑作羣`】伍起台十仞作室百堵按弓甲飞楼橹横钓台伐金皷讨曹灭卫侵鄫掠鲁防盟于鸿口之亭缴射于龙逰之浦及其楚围急泽门役苦外则睅目而歌内则析骸而哺妖星去国所移者三恠石陨空视之则五其后汉分元弟出食于梁景【`当作文`】帝则锡茅而建社文【`当作景`】帝则肃桂而称觞由是防艇尽楼铺鴈池以千里兰轩竹阁澄猿岩而四起征廐马于邉徼选宫人于街市千乗出车百金练士煌煌炜炜而军容备矣南面称覇而朝天子若乃秦名砀郡禹作豫州城池竞于春色车骑溢于川流恵连则咏南山以作赋长卿则背西蜀而来逰入亭而避暑临谷塾而迎秋吊仙人于邑祠阏伯于商丘想华门之瘈狗叹梁野之妖牛并忘归于此地充近侍而淹留别有忠臣壮士贞夫孝子五侯竞立三王俱死英灵遰见商防未已虽埋骨于黄尘俱列名于青史当今奄有万国承平百年化被则如春露之沾草文同则若夜星之拱天惟兹都之宏壮比列土而居先属城有师何代无贤伊昔全盛莫之与竞食客骈阗诸侯聘命旌斾互出台殿交映忽剖而豆分若烟收而雨竟已矣哉中则倾兮满则缺隂灵起兮阳精灭始防春树歇芳菲已见秋源涨沙雪自昔雄材与壮气莫不埋恨而吞咽七十里之城郭仍在一千年之绮罗都絶京兆杜公久逰闗东临少昊之秋月过梁王之旧宫食水土问人风执官曹而正直抱身镜而清通识寳者不遗于草泽懐材者喜遇于良工但能任土而作贡则我梁国之不空  

尘赋【`并序`】　　　　　　　　谢　偃  

余执性介直动多违忤兹读老子至和光同尘窃有慕焉因而赋之  

伊大噫之煽物气无击而不扬惟兹陈【`疑`】之宜昧何动息之顺常若乃寄形大飇托质厚地倐尔而往忽焉而至乍徘徊以上腾或飘飖而下坠起彼集此不失厥位【`一作类`】居无不安涉无不利似逹人之权理任逍遥以自肆若夫隂风发阵云屯鼍皷震红旗翻千乗动万骑奔中原以之黯色白日为之昼昏其兴也勃其息也渐或聚或散乍舒乍敛细不可拾轻不可掩笼箧笥羃防茵簟随时不竞应物不违值细雨而暂息逢轻风而复飞靃靃靡靡雰雰霏霏将晨轩而并出与暮盖而同归任动静而无累似识变而知机若夫拂珠履生罗韈积菱镜而鸾沉下雕梁而歌发散琼台而类粉布玉堦而似雪鳯辇于铜衢翳龙媒于金埓有动必发无空不遍出入青琐逰扬紫殿流细影于廻裾乱浮香于举扇隠洞房而难覩因隟光而可见既洋溢若浮烟又散漫如流霰至如化衣京洛錬石僊家色侔雨壤影杂飘沙逐奔踶而起乱随惊轮而飞斜近则昏阡蔽陌逺则晦景韬霞疑窃食于顔子先甘饵于虵惟纷吾之孤介骤萍流而蓬徙既守遇【`疑作愚`】以用直每受讪而招毁屡空范丹之甑时卧李恂之被未齐物于荘生庶同尘于老氏  

隟尘赋【`以不依光末难见微质为韵`】　　　蒋　防  

惟隟有辉惟尘是依微眀散乱若动如飞殊向晦以宴息类趋明而识机不逐大车寕发诗人之叹无昏广陌讵缁逰子之衣观乎杲杲初阳沉沉闇室纎光乍进爰委其质忽烟涵而雾贯每延风而写日透绮帐而偏眀暖丹楹而乍失不重乎金屋不贵乎华堂随明则着在映而彰代皆择其居我则不辞于处隙代皆异其志我则不厌乎和光似有情而聚散若任理以行蔵漠漠如流翳白驹之逸影蒙蒙不息起清唱于雕梁惟深惟微于闺于闼来不可止去不可遏语其志也流形似竞于分隂语其微也弱质已侔于毫末岂不以循其隟袭其辉洞幽房之曭朗笼踈牖之霏微道或未行叹浮沉之异路时而后动任韬晦以同归散漫廻环空蒙蒨练谓醯鸡之乍覩疑野马之潜见不争邻女之光不杂寒堦之霰故知委范甑者志有所未安感孔顔者时有所未欢处沉防而匪异辨疑似而愈难曷若因孤光而有托附影流而为观者哉所谓暗而能彰虚而能受望弹冠而自必腾清路而何不幸承命于光尘赋斯文而借手  

第二【`同前韵`】　　　　　　　　杨宏真  

隟有尘兮则惟其常日縁隟兮亦孔之彰何在隂而灭彩能委质以和光蔼若成规任隟中之小大纷然无绪随日际以悠扬观夫熠熠孤光霏霏素质尽方圆之所至满虚眀而不溢不洒不扫宜静以探微或煦或吹则动而逾宻何羃防以可久混空蒙而为一一防凝辉异出同归岂开而霰入疑向牖之虫飞其虚其徐有若无兮漠漠不皦不昧散而聚兮微微既不足以凝榭又何虞于化衣想夫向晦长存匪阳不见的尔东去忽焉西转嗟栁絮之従风讶雪花之见晛翔而不息安即为难挂髙栋而将晩留空隅而助寒疑琢玉成环环中屑坠若窥壶入洞洞里云残美纎姿而无隠虽小道而可观原夫自托于空而隟能善诱无求于日而隟以虚受察之昭精揽之盈手同白驹之灭没非野马之纷蹂逺窥浊水斯自异于浮沉仰观歌梁必坐分于妍不美其含华有耀委照无违想剥庐之斯众知旧舘之犹稀安寝之堂就余光而若在偷光之壁寻微烛以相依何异暗室无欺眀诚未逹伊若质之隠见在无私之与夺傥髙鉴以吹嘘愿飞翔【`一作扬`】于天末  

第三【`同前韵`】　　　　　　　　赵　蕃  

日入空隟尘生夜光嘉的的以初引见冥冥而自彰乍拂圆辉积纎形而散乱时摇轻吹飜弱质以悠扬洎夫托彼耀灵起兹虚室恒纷空而色碎毎烛幽而景宻仰孤光之未及犹在暗而效质由是亭亭旁照羃羃斜飞必烱尔以赋象终飘然而相依故所以临素壁隠清辉若下歌梁方凝姿而漠漠如惊陈榻几引耀以霏霏是故当皎皛以自飞引虚光而将扇振遗芳而交集流细影而倐遍散乎幽处非厚地而不扬透彼无间庶髙天而可见尔其晶眀下射杳霭中攅景熠熠以将尽视规规而尚残及皛辉之余斜分稍易当冥蒙之际仰望诚难至若窈窕孤悬荧煌相蹂静对幽闼闲临虚牖穷隠见而不让随方圆而可久若然者则混而同贯自得审于浮沉浩以相鲜孰可辨于妍不是以杳如有待纷若无机穿栋宇以光小拂栊而色微片影方呈似凿幽人之室轻文靡定如缁逰子之衣故其余照乍沉纎埃旁逹既在隂而不昧将耀质而难夺亦何必越茫洋散空濶愿依大厦之内永寄流光之末  

泥赋【`并序`】　　　　　　　　郑惟忠  

语曰等级悬隔有似云泥然云髙则髙矣如其不义犹为夫子所轻故曰于我如浮云泥卑则卑矣苟不可弃且见荘生所重故曰曳尾于涂中吾少也尝览左太冲诗曰贱者虽自贱重之若千钧感斯言之有征故为泥赋  

嘉鸿鑪之造化物无象而不甄惟兹泥之为质谅禀之于自然虽体润性柔而名卑质贱不同尘以苟出必感泽而斯见信厚地之所生匪膏雨而不变同贤良之韫椟候圣明而方荐若乃花水行落荚雨将余交衢蓄潦曲浦含污【`一作淤`】望之疑实即之也虚动而为有静而为无苟具形之所蹠必触类而图诸托龟文而成印写鸟迹以为书踪发追风之马辙闭流水之车于是陶钧赋象刻削成噐固应用之无方任良工之所肄顺规矩而画一循制度而无二裁无不成拟无不类以土为质以水为位位去质沉复归乎地彼木偶之漂泊萍流之自恣推移兮莫识其始终泛滥兮莫知其所至若乃蕴凋草于闲馆含芳树于禁闱不缁白玉之彩徒混眀珠之辉带晴牛而蹔落逐春鷰而还飞何兹物之无识亦应命以知机本乎形而入用乃委质以合所涂城则踈勒解围封闗则崤函致阻及其见弃形晦迹沦无劳切玉之劒自落成风之斤体伊泥之应变时可同乎人志类明镜之受物若洪钟之虚已既悬絶于白云徒隠沦于緑水伊吾人之菲贱窃亦有感于斯矣  

## 文苑英华卷二十七

　　宋　李昉等　编地类三  

小山赋一首　　　奉和御制小山赋一首掖庭山赋一首　　西岳望幸赋一首  

小山赋　　　　　　　　　唐太宗【`见初学记`】  

何四序之交运转三阳之暮时风辞暄而入暑树替锦而成帷想蓬瀛兮靡觌望昆阆兮难期抗微山于绮砌横促岭于丹墀啓一围而建址崇数尺以成岯既无秀峙之势本乏云霞之资承坠宇之残露挂低空之断丝尔乃参差絶巘葳纡短迳风暂下而将飘烟才髙而不暝寸中孤嶂连还断尺里重峦欹复正岫带栁而合双眉石澄流兮分两镜尔其移芳植秀擢干抽【`一作芟`】茎松新翠薄桂小丹轻细影杂兮俱乱弱势交兮共萦才有力以胜蝶本无心而引鸎半叶舒而岩暗一花散而峯明何纎微之同景亦卑细以相成于是换浮欢于沉思赏轻仁【`当作隂`】于胜地俯蚁垤而有余仰终南而多愧非为固于九折庶无亏于一篑聊夕翫而朝临足摅懐而荡志  

奉和御制小山赋　　　　充容徐氏  

惟圣皇之驭防鍳败徳于前规裁广知以従狭抑髙心而就卑惧逸情之有泰欣静虑于无为于时季春移序初光入暑露溽池台烟霏林籞睿情悒以无欢懐仁智而延伫思寓赏以登临非骋丽于茅宇殊华岳之削成异罗浮之移所尔其表翫宸衷故作离宫含仁自下带崄非崇分上林之卉木防重峦之翠红叶新抽而不树花散植而无藂杂当之帯栁交约砌之珪桐纎尘集兮朝岭峻宵露晞兮夕涧空影促圆峯三寸日声低叠嶂一寻风风轻兮拂兰蕙日斜兮防阶砌蝶留粉于岩端蜂寻香于岭际草临波而侧影石莹流而倒势虽蓬瀛之蕴竒故未防于神睇彼昆阆之穪美讵有述于天制岂若数篑之形托于掖【`一作彤`】庭俯依丹槛仰昧【`疑作映`】朱楹耻岩崖之鄙薄荷眺瞩之恩荣期保终于一国奉天睠于千龄  

掖庭山赋【`应诏`】　　　　　　许敬宗  

覧先哲之英华逰旧典之塲圃善逾逺而斯应徳既昭而必溥见汉屏于睢阳验周藩于有鲁表商丘而作镇规楚室而兴宇亦何代其无人谅吾王之迈古于是命世作弼含章挺英允文允武惟诚惟明聼甘棠之暇隟想丛桂之幽情瞰浮云而志逺莹寒井而神清乃命仆夫整驾山隅胜【`一作腾`】鸣笳于通谷拥飞盖于髙衢逍遥仁智之境放旷道徳之区造中天而式宴陵倒景而为娱星悬珠网日对金铺云承绮栋霓萦绣栌既而近瞩玲珑逺眺溟蒙隔翠微而半显厯丹穴而才通等玉京之仙化侔银阙之神功于时百卉敷荣六合清朗霞澹水而川媚风飘林而涧响耸絶壁之千寻挂悬流之万丈蔽日月而孤峙吐云霓而秀上循折坂而邅廻蹑危峤而来往凿离晖于石镜法瑞露于云掌尔其花药芬披蹊径参差舒英冒渚擢干临崖乍莽苍而横植忽葑茸而倒垂扇晨飇而袅袅含宿雾而猗猗防町疃之毛羣哢间闗之羽族或相贺于甍栋或竞驰于原陆驹食藿而驯塲莺含桃而出谷徳泽加于飞走荣光周于草木日云暮时稍防畅神襟而体物纪盛迹以濡翰发词林之华藻防笔海之波澜命小臣而并作赋大雅而承欢辞曰芳园兮欝欝髙岫兮峩峩君王兮逰豫轩葢兮经过花同林兮异彩鸟各啭兮相和野兽鸣兮应钟石山英开兮间绮罗侍荆台之入梦舞洛汭之陵波悬清晖于日月同眉夀于山河  

西岳望幸赋　　　　　　　阎随侯  

壮哉太华兮为金方之镇削成四面壁立千仭势阨河闗兮横地以杰出气雄宇宙兮极天而増峻防凿则禹封崇则舜厯选列辟咸五载而一廵于昭有唐曷不登以肆觐我圣君之开元一十八载威灵限乎无外至徳与日月齐明寳位与乾坤比大鸿泽洋溢湛恩滂沛万国同于文轨百蛮袭于冠帯河海清夷风云昭泰鬼神奔走而奉职玉帛梯航而入防荡荡乎巍巍乎诚圣人之神用也美不可得而称载至若祖武宗文之业观风问俗之勤举由礼兮动为仁禔百福兮延羣神无文之典咸秩中和之政惟醇邦国之鸿徽克播帝王之盛事毕陈若乃诗书礼义之府礼乐典章之则设金马石渠之署修成均崇文之职坐公卿以论道养更老而崇徳询善而当宁委裘礼贤而日旰忘食振木铎而施令正铜仪而御极歌舞尽盛徳之容声眀彰具物之饰此圣人之文教也先王剡木为矢木为弧所以修戎噐戒不虞于是简车徒誓将帅百官象物而动军政不戒而备重之以三令五申示之以戎昭果毅正卒伍骈部位鹅鹳鱼丽兮鴈行鳞次鸣笳叠皷兮隠天动地自朝及野兮千乗万骑谷转山移兮天旋云被赫赫震震耀武中原兮将除害以兴利因农隙而讲武事羗夷覩之以夺魄蛮狄闻之以挫气虽商汤有景亳之命方此以知慙周成有岐阳之搜比兹而多愧然后班师旅行庆赐穆穆煌煌焉舍爵策勲而饮至此圣人之武功也太原唘圣诞受骏命传万代兮本枝盛上党兴王休有烈光应大横兮天业昌汉髙不忘于丰沛光武本起于南阳故逾孟门越太行铲危磴夷髙冈马无泛驾兮銮佩锵锵车靡摧轮兮和铃鉠鉠纷曶霍以电迈震隠辚以军装坌入乎旧宫之皇皇思宗祖之艰难咏潜龙于沂康出徳教兮修国章问老病兮劝农桑岂徒率子弟以佐酒歌大风而还乡此圣人之廵狩【`一作省`】也古者为髙必因丘陵为下必因川泽去舂陵之天邸望防骀之星陌黄轩访道乃逍遥于广成丹陵出逰还怅望于姑射践唐人之旧壤遵汉家之余迹祠后土于汾隂盛礼容于瑶席既而泰折唘方坛辟有洁在盛有牲在涤奏咸池兮罗金石钦瘗缯兮埋玉璧幽髣髴兮地祗格电辉辉兮神光赫时展豫兮羣瑞臻纷景福兮随吾君黄龙降兮应景运寳鼎见兮冩龙文整楼船兮济横汾縦欢乐兮歌白云此圣人之报地也礼行于郊百神受职焉礼行于社百货可极焉既即隂以报地遂就阳而礼天因吉土厯广防跨周服掩秦田万乗星陈出直城之郊外八方云防就京兆之天邉骑杂沓车骈阗赫赫奕奕而烛川以届乎圆丘之前于是牲用特酒尚乐以云门是重礼以苍玉为先推髙祖以作配五精率而来旋逹上下合腥羶设柴燎致高烟上帝降监兮享明徳子子孙孙兮万亿年此圣人之礼天也王者受命必升中以因名山告成功而纪厥美四时以春方首事五岳以岱宗为始无懐以降七十有余管仲所详十二而已我皇承先王正统继列圣遐轨幽眀恊同灵物蕃祉故天不爱其寳地不爱其珍卿云烂漫而动色醴泉涌溢而流津莫赤匪狐九尾而自扰莫黒匪乌三趾而来驯况复西鹣比翼东鲽呈鳞秬黍生于鄗址苞茅出于江濵一茎九穂之禾备粢盛而竞发双骼【`一作辂`】共觝【`一作抵`】之兽供牺牲而自臻可不谓然乎我皇虽以地平天清时和嵗贞欲行封禅之事犹执谦防之情则有冠冕列辟搢绅诸生互陈嘉颂争献恳诚候属车之尘者率土皆是请阙廷之下者靡日不盈于是备法驾顺卜征袭时服肃天行河洛之人尚观于后乗邹鲁之地已识其前旌水湛千年之色山呼万嵗之声常龙之峯帝乡之白云遥接金鸡之岫长安之晓日再明所以登封降禅所以腾鸿飞英既刻石以颂美亦泥金而告成信四三皇而六五帝曽何周汉之足名然后审度量正权衡咨岳牧问黎甿人荷复除之恵家索牛酒之荣此圣人之东封也宗庙所以本仁祭祀所以尊祖馨香寕止于黍稷备物必该于水土故醴醆在堂粢醍在户歌采茨肆夏之节奏文始五行之舞有来斯雍助我明主祝嘏辞説岂云虚取宜其时和人丰而神降之佑也故所以灵芝秀祥飇兴月毳下膏露凝奉先帝而追孝遂加敬于园陵此圣人之致孝也倬彼灵岳杰出秦畿豁为巨防壮我皇威虽国家盛徳之无垠固先王设险而可依雄天府以岌岌符圣夀而巍巍万物生华禀少隂之精粹五星分纬融太白之光辉俯压黄壤上干翠微矧灵异之所蓄乃神仙之所归实五镇之为首谅羣山之所稀且夫西岳之为镇也大焉西方之为义也多矣其色也白白为五色之质其音也商商为五音之纪其味也辛辛为五味之和其行也金金为五行之始帝则少皥居神位则蓐收在祀嵗时有揫敛之功瓌寳多金石之美然所以能恊我大君之眀命永作固而配天髙峙也徒观其交错糺纷之势盘礴峻秀之形嵒【`一作磊`】崿巘嶬停停荧荧纷刻峭其若削洞防岈以杳冥树色凝黛天光结青暗谷嵺而蔵胚浑之气幽嵒晱旸兮化神仙之灵中融寒暑下闻雷霆南涧载阳而北涧停雪西峯见日而东峯见星伟哉灵造上峩穹昊凭之者永安涉之者难老叠嶂重峦互稠沓千岩万壑相萦抱其虚谷也数行发地縁茂松其峻壁也百仞悬崖不生草夫昆阆峙于方外蓬瀛杰于海岛皆圣之所逰非化人之可保岂若兹岳俯临京镐上有明星玉女峯下有长安洛阳道作镇并崇于雍豫灵祠化传于洒扫虽则祀典逺更于百王都未若祚我唐之夀考矣然则神其聪眀正直而一既徳则斯辅知信不可失徃嵗垂天文运宸笔勒琬琰崇望秩云待予安民治国然后徐思其事懿夫俗阜时康今也正惟其日故可扬鸿徽而腾茂实奚不指河潼而严警跸也又欲大康兆人兮岳翼化淳四海兮岳布冲和无疵厉兮岳奨定礼乐谐神人兮岳聼今万邦胥悦四海肃清礼交乐举人和政【`二世犯讳`】平岂犹兹岳之所致实惟我后之眀眀又曰斯岳降神生此多士则庶绩咸若百工允厘河东地近领袖既得乎裴公圯上神人帷幄复归于张氏况业固盘石城维宗子以为肺腑之亲更任股肱之理惟邦是翰谅在乎此生甫及申岂惟于彼况乎圣徳幽运通天【`一作至`】精山灵附化而开石蹊路非人而自成旧日隘途将帝道而俱泰従来絶险与太阶而共平非我后至圣之所感岂能使造化之力呈至乃紫阙东临黄河北注嘉气通于郊野休光被于草木桃林之野伫天马而来逰莲花之峯翼华葢而髙度昔禹禅吴防穆幸昆丘既江山劳止徒辙迹空防岂如是岳不逺皇州何云嵗时展狩信亦朝夕可逰今左冯郡县万方黎献佥曰吾王不逰吾何以休吾王不豫吾何以助咸倾想于班瑞之辰属望幸于肆朝之处国家频成大礼天下大和丰穰嵗积符瑞日多圣人虽欲行谦光逊让之礼其如天意人欲何其如鬼神符命何诚可备西封之盛仪采东廵之旧制顺三秋之仲月升二华而展祭巨灵赑屭愿髙掌以扶轮仙庙虚伫欲睟容而警卫寻可封十状之美尽遥陟七梯之势命兹毛女执左纛而先驱策彼茅龙随六马而髙逝坐金机于云表题玉册于岩际象榻与瑶坛共华石皷将天声俱厉如是则鸿猷振于万古盛烈光于千帝然后临大河而沉璧更秩于百灵睠东洛以廻銮永延于亿嵗已而归格艺祖道洽华胥更崇太室之事复率东岱之初遂就恒山而展礼望衡峤而移车圣主功成永穆羲皇之化小臣多幸敢献登封之书  

## 文苑英华卷二十八

　　宋　李昉等　编地类四  

华山赋二首　　　　掌上莲峯赋一首  

华山仙掌赋一首　　仙掌赋二首  

晨光丽仙掌赋一首　巨灵擘太华赋一首谒华山岳庙赋一首  

华山赋【`并序`】　　　　　　　杨敬之  

臣有意讽赋乆不得发偶出东门三百里抵华岳宿于趾下明日试望其形容则缩然惧纷然乐蹙然忧歊然嬉快然欲追云将浴乎天河浩然毁衣裳晞发而悲歌怯欲深蔵果欲必行热若宅炉寒若室氷薰然以和怫然不平三复晦明以摇其精万态既穷乃还其真形骸以安百钧去背然后知身之治而见其难焉于是既留无成辞以长叹翛然一人下于崖金玉其声霜雪其顔传则有之代无其邻姑射之神荘云始不敢视然得与言粲然笑曰用若之求周大物用若之智穷无端三四日得无颠倒反侧于胷中乎是非操其心而自别者耶虽然喜若之専而教若之聼无多传  

岳之初成二仪气糊【`一作凝`】其间小积焉为丘大积焉为山山之大者曰【`一作为`】岳岳其数五予尸其一焉岳之尊烛日月居乾坤诸山并驰附丽其根浑浑河流从禹以来【`一作従南而来`】自北而奔姑射九荆巫梁岷道【`一有之字`】之云逺兮徒遥而賔岳之形物类无仪【`二字一作不可阶`】其上无齐其傍无依举之千仞不为崇抑之千仞不为卑天雨初霁三峯相差虹蜺出其中来饮河濵【`一作湄`】特立无朋似乎贤人守位北面似乎【`二字作而`】一为臣望之如云就之如天仰不见其巅肃何芊芊蟠五百里当诸侯田岳之作鬼神反覆蛟龙不敢伏若嵗大旱鞭之扑之走之驰之甘雨澜【`一作烂`】漫百川东逝千里而散噫气蹶不【`一作然`】怒乎幽岩渐于闻【`一作渐于人间`】其声浏浏岳之殊巧説不【`一有可字`】穷见于【`一作乎`】中天挲挲而掌峩峩而莲起者似人伏者似兽坳者似池洼者似臼欹者似弁呀者似口突者似柜【`一作距`】翼者似抱文乎文质乎质动乎动息乎息鸣乎鸣黙乎黙上上下下千品万类似是而非似非而是其无【`一作乃`】缮人事吾焉【`一作安`】得毕议议予【`二字作今`】作帝耳目相其聪眀下瞩九州在宥羣生初太易时其人俞俞其主人者始乎容成卒乎神农中间数十君姓氏可称其徒以饮食为事未有仁义时哉时哉又何【`一作曷`】足涖是后敬乎天成乎人者必辟其心假其神与之龄降其人故黄【`一作轩辕`】有盛徳蚩尤为贼生物不遂帝乃【`一作轩辕`】用力大事不可独治降以后牧三人有心烈火就扑其子之子其孙之孙咸明且仁虽徳之衰物其所【`一作处`】宜繇夏以降汤发仁以王癸受暴以亡太【`一作甲`】戊诵钊不敢有加唯遵【`一作道`】其常享国遂长天事着矣莫见乎髙而谓其茫茫予受帝命亿有万嵗而不敢怠遑臣賛之曰若此古矣祖矣大矣异【`一作广`】矣富矣庶矣骇矣怖矣上古之事粗知之矣而神之言又闻之矣然神起居于上宫室于下【`一作上`】如此而【`一作之`】久矣其所见何如也曰见若咫尺田千亩矣见若环堵城千雉矣见若桮水池百里矣见若蚁垤九层矣醯鸡往来周东西矣蠛蠓纷纭【`一作纷`】秦速亡矣蜂巢【`一作窠`】聫聫起阿房矣俄而复然立建章矣小星奕奕焚咸阳矣累累茧栗祖龙蔵矣其下千载更改兴壊悲愁辛苦循其上矣臣又问云【`一作曰`】古有封禅今读书者云得其传云【`一有失其传三字`】语言棼【`一作纷`】纶于神何如也曰若【`一有知之乎三字`】闻圣人抚天下【`一有哀天下三字`】既信于天下则因山岳而质于天不敢多物若秦皇汉武则率海内以奉祭祀图福其身【`一作已`】故庙祠相望坛墠迤逦盛气臭夸金玉聚薪以燔积灰以【`一作如`】封天下怠矣然犹歉歉【`一作慊慊`】不足秦由是替【`一作薙`】汉由是弱眀天子得贤者在位能者在职庙堂之上垂衣裳而已【`一有于字`】封禅存可也亡可也  

第二【`并序`】　　　　　　　　逹奚珣  

太华之山削成四面方直者五千余仞盖岳之雄也徃因行迈望之不及今来何幸作尉于兹因而赋之以歌厥美  

华山惟岳羣岳之雄天开厥状神致其功昔与襄山连冈不絶河水长注横流曲折神元再造拓崖而两分仙掌常存倚天而迥列其后多厯年所至于夏王穷地络正乾纲绿甲之功既就圭之业有光定我祀典因为旧章同夫三事伟哉煌煌徒观其倚伏而起削成而峻作秦塞之髙标为豫州之巨镇其南接楚其北临晋嵚乎数都之间岂惟直上者五千余仭逺疑将适近若将腾氤氲緑润霮防青凝发地壁立连天石棱披重霄而自致与元气而相陵旁望羣山兮尽为幽侧犹夫南面兮用资峻极巍巍乎掩夏云之竒峯苍苍然合秋天之正色近压闗辅载枢京国此其所以为岳者也若乃人寰不逺胜气常清石含古色泉落秋声悬【`一作层`】岩蔽亏谓乾坤之阖辟洞壑幽邃泛雷雨之满盈怳怳乎又似龙虎潜伏鬼神含精伊彼崇林望之尽目参灏气而森秀侔防山之遥矗仙草殊品灵花异族不以无人而不芳香风丽乎函谷皆负灵造是润是黩具物灵繁故难详鞫萧条世俗髣髴神仙玉女眀祠星坛尚在羊公旧室石榻常穿雾雨迷处云巍然则知大象所存何有于古列真攸萃宁独于先国家南正司天北正司地人神不扰方岳定位森森象设之若生憺憺威棱而可畏宗伯制礼巫咸视事杀气毎登骍刚必备盖所谓敬而无黩厉夫精意此则邦之礼物也受命如响依人而荣攸歆盛徳载答嘉生不旬时作为云雨白浆既挹黄玉斯覩隤止如山永康中土此则神之叶賛也初披山岳非无壮丽或隠峯于羣岭或结根于荒裔空闻象外之谈何贵人间之世而我直两都之大道当三条之正中偏近日月髙谢纷蒙通天之气成天之功銮辂常幸声眀有融能事无爽扬言莫穷举天下而争长故难可比而崇  

掌上莲峯赋【`以题为韵`】　　　　　吕令问  

众山逦迤曽何足仰未若太华崪为之长削成三峯壁立千丈伊昔太虚结而为山伊昔巨灵拓而为掌擘开元象崛起原【`疑作厚`】壤当少隂而徳合秋成据丁酉而气涵金爽深沉其色菡蓞其状云霞不映而其势弥雄尘露将禆而其髙靡让掌形仙蹠石容天壮虽造次于自然若防磨于意匠晦夕雾而羣峯乍隠煦朝阳而众壑相向繇是考图籍髙为四岳之先眄灵竒势出九天之上若乃云摇羽盖鹤挂飞泉危峯并吐巨掌髙悬异蓬莱之鼇泛海若昆仑之柱承天清露降零小为盘而仰汉阳乌假道疑覆日之孤莲不但子先之霓裳时见羊公之石榻仍全况乎运唘皇家应河源而降望岂比诗歌周徳美嵩甫之生贤者哉既而岚气霁媚烟光晩浓林峦一色嵒崿千重想清虚而可覩叹攀陟兮无従歌曰苔至滑兮石无踪道不可得仙不可逢傥赐一丸生羽翼愿轻举于三峯  

华山仙掌赋【`以化作有端遥存丽壮为韵`】　尹　枢  

覧削成之峯见灵掌之状拓迹崇岫据竒叠嶂迢亭上竦赫奕东向髙踪可觌犹存二华之间纎指遥临逺蹠重霄之上尔其依峭壁据丛峦排物外抚云端羽客遐指都人竦观据开辟之殊致若腾陵而上干惟昔巨灵唘斯太华拓崇崇而乔岳西靡决浩浩而洪流东下故能遵八川安万化干厚土存中夏姜嫄歆于帝武迹可相伦伯禹遵于龙门功亦齐霸厥道可遵厥状斯存仰摧天汉遥临国门莲萼髙生如将搴撷桂枝傍倚状欲攀援试冥搜于造谅遗迹于坤元若乃傍攀冥蒙上指寥落右倚岑岭左临絶壑纷诡状之无朕谅神功之有作星坛未没必俟于捧持石皷常鸣庸非其拊搏揖之永久斯为不朽嗟列岳之所无小终南之何有喻天地唯资于一物拯沉溺岂借于烦手常抗迹于介丘乃遗芳于崇阜依乎泬寥掲彼嶕峣耸昈昈于千仭擢纎纎于九霄折若华于暮景捧丽日于晴朝既瞻眺之无斁望提携之匪遥共仰瓌姿徒懐壮丽如排雾雰似拂昏曀遐窥巨迹犹存体物之辞迥瞰崇朝暂冩凌云之势  

仙掌赋【`以指掌极瞻峩然秋碧为韵`】　　　喻　餗  

行尽烟萝仙峯隠嶙兮髙掌巍峩无得而逾扼金方之险固不言而信指秦地之山河观其赑屭削成崟岑逺蹠斡开元气剖破凝碧五千余仞兮似假扶持百二之都兮如能指画每劳瞻望徂秦适洛之人谁可攀援驾鹤骖鸾之客势比扪天形标一拳旁临而霭霭无际直上而巉巉克全稍谓动摇带晨光而耀若如同拊击闻石皷以轰然可以引羣生麾八极孤标承露之状想蓄拔山之力霁雨飞尽见毛女同掌上之人岚岫丛分封莲峯为握中之色势孤耸于岩岩形不类于纎纎拆烟雾以斯出控闗防而可瞻夕清而丹桂轮低疑将禠佩昼短而六龙驾逸似欲攀髯拏攫难穷规模酷似莓苔剥绿以盈握葛藟骈青而绕指因罅裂以文成偶嵌空而脉起齐大道之悠久挈坤维之纲纪有客西逰时当凛秋始凭轼以遐睇惟攀云而冩忧吾闻太华中立黄河西流有巨灵兮受天之命擘竒峯兮裂帛斯柔故得一带东引致洪涛而直注千寻西峙标异迹以长防况乃豫镇称雄秦城是仰沉潜之右臂斯见示化之前踪可赏岂非大壮皇都制遐荒而示诸掌  

第二【`以白帝西下黄河北来为韵`】　　　　房元洛  

造化巍巍表迹西夏蓄巨灵之赑屭择雄峯以照冩迥抗羣岳旁临九野谁谓河广我则视之于掌中谁谓山髙我则数之于指下骇乎哉当其清浊未判兆朕未彰孰谓真宰廓此殊常奠峻崿之葱翠分灵掌之黄直指无亏受金茎之劲质如山不动合仁义于圣王尔其云散天澄烟消雨霁旭日晖映隂崖亏蔽状若拍红霞之霏微捧青霄之摇曳察其迹也虽见于东峯混其岳焉是配于秋帝及乎蓐收谢冥格日彩寒霜气白上扪星汉左控虞虢南耸羣岭北临广陌将招泛槎之仙如指迷途之客至其岚翠朝欝轻云夕过桂影依稀而流照松风髣髴而扇和时也霭霭溶溶疑掩氷纨之被苍苍羃羃如挥舞袖之罗功洽于人则擘太华扳长河俾安流而不极遹徂东而自北千古获其永赖兆庶阶于夀域同彼补天之功陋其防山之力然而山匪我开功匪我裁班形今古任质徘徊人之睹也因似而生意灵之契也曷究其従来风物已凄我来自西骇髙掌之隠嶙思元化之端倪愿税驾以攀覧庶登路而见携晨光丽仙掌赋【`以有如攀青天捧白日为韵`】潘存实  

晴天既曙峻岳凝青仰熙熙之旭将吐见髙髙之掌呈形假彼晶光庶有分于清浊挺兹秀异示无双于杳冥燠矣而升岧然相射浮艶华之烂烂靡太虚之奕奕冩乾坤之丽色先觉曈昽廓烟雾之余姿转见眀白疑参若木似坼芙蕖杲杲之容渐积惨惨之状不如下映而千岩共晓上照而丹霞共舒影曜人间毎当曕曕之早迹居物外长承煦煦之初昭昭以临峩峩莫匹向空凝彩若月下之对金茎绕指流辉异楼上之呈素质既晃之旁逹亦孤标而独出幸当清净之晨免敌沉隂之日佳气或烁朝云不还发明媚于紫霄之际擎彩翠于碧落之间自彰和朗寕俟跻攀遥挥六龙迥临万有初分焜燿讶髣髴以成文俯掬清光信烂漫而入手则知事不自妍理资相鲜因流光徳获照金天想清风旁来宛其穆若视晴景中驻何愧拳然故得无私功博润色道全当八极洞开之次眀二仪交泰之先岂独擘洪蒙而干造化设形象以配神仙而已哉于是灵踪长耸日华长捧不然何羣山逦迤而相奉  

巨灵擘太华赋【`以神力所作开山导河为韵`】关　图  

太华崔嵬伊巨灵兮其壮哉挺髙掌以遐举擘孤峯而洞开功侔造化势越风雷划千仞之岩峦屹从地裂决九河之波浪杳自天来昔者混茫是生磅礴惟神无朕配天有作念彼流之未通頋兹山之可却将以辟迢逓正崭凿惬心而再定川原应手而别开林壑灵意将伸雄棱益振蓄怒赑屭注情嶙峋谓钓鼇不足以骇人鞭石不足以骋神指挥而叠嶂知改盼睐而三峯可新然后攘臂効能端身任力扪苍霭以天半折翠微于月侧若百神将萃而潜动二仪欲判而未息岚光两向犹连松栢之声黛影中开已防云霞之色岂不以閟形幽黙拓迹巍峩致用而扶持天地程功而变化山河分积翠于空中千年轧汉唘通津于指下万里腾波豁丹崖于天阻呀峭壁而相距势且异于两伤力自于一举截仙子幽栖之洞壮王者建都之所盖以神开夀域灵固人寰廓峻极于倐忽标削成而险难超大禹之理水小愚公之移山竹箭波中路竟深于导逹莲花峯外迹终寄于跻攀是知事冠杳防理归奥石有时而分裂水有时而疏导信乎宰物者之使然非人情之所到  

谒华山岳庙赋　　　　　　姚　干  

沐兰汤兮同之子采白苹于南涧羞府君之眀祀祠肃肃兮山之下神萃萃兮凛千古辛夷楣兮药殿房载云旗兮驾虬虎澹閟宫之浏侐纷进拜于轩宇灵连蜷兮既留予蹁【`一作扁`】蹮而屡舞愿馨香而嘉荐岂神祗之或吐精享既周厯胜飞眸东拓巨灵之掌北控长河之流其雷也寕示口于赑屭成其物也配祀典于清秋岂徒三峯峻秀四面若削扇万壑以云腾飞长天而雨落将有开之必先实明神之攸作则神也无私正直自持祸淫福善幽鍳无遗余总角之年毎専精于书圃洎乎既冠之日亦切磋于文词谓一飞之摩昊胡十上之逰悲闻至诚之必应何功名之太迟岂媚灶而先获寕守道之后时神乎神乎莫使心疑我后之文思望贤如调饥砺乃锋刃以俟鹿鸣之时收片玉于宗伯兾神兮无我欺  

## 文苑英华卷二十九

　　宋　李昉等　编地类五  

日观赋二首　　　　　羣玉山赋一首  

海门山赋一首　　　　土积成山赋一首聚米为山赋二首　　　禹凿龙门赋一首五丁力士开蜀门赋一首  

愚公移山赋一首  

日观赋【`以千载之统平上去入为韵`】　　　丁春泽  

【`大厯十年东都试登科录作丁泽`】  

日之升也浴海而丽天岳之峻也切汉而临边登髙者以致九霄之上爱景者欲在万人之先其所惟一其仭惟千伊风灵之有载彼日观之存焉夫其夜刻未终曙色犹昧彼穷髙之极逺此有进而无退未辨昏明斯分覆载屡闻鸣鴈犹隂沉而不覩忽聴晨鸡即曈昽而可爱于是渐出旸谷将离地维岩峦既秀草树生姿气则赫视【`疑作赩`】人皆仰之其望也如烛其照也无私昔者帝王御宇立极垂统封禅及此成功巡狩应其春仲莫不登兹絶顶遐烛大眀思煦妪之义穷造化之精以为日象一人之徳岳是三公之名信王侯之设险俾夷狄之来平方今一徳无为三光有象动植昭泰神祗肹蠁千嵒瑞色思効祉以爰升万壑春云欲入封而空上客有才乏羽仪心思骞翥毎积聚萤之志难登望日之处引领终夕含情达曙如【`疑作知`】照烛之有期故踌躇而不去重曰日有观兮絶代独立登之望兮无逺不及何太阳之至精莫不専于出入  

第二【`以斜对杳防中宵见日为韵`】  

泰岳东南峯开一室傍接天路低临晓日隂埋玉兎动霄汉之微眀晓报天鸡越氛埃之逈出初其暝色葱茏悬崖倚空独出清虚之外遥分莽苍之中隠雾犹白经天渐红披草树以灯乱耀波涛而血融及夫林岭寒消烟云色变星河寥落以初没峯峦逦迤而徐见火动山顶轮移水面穿暗隟以飞镜厯幽牕而走电至若门宇萧条霜空泬寥晴开曙景暖入残宵扬晶彩以赩赩散芒角而飘飘露洒文薄风牵影摇观夫望极天涯生従地表扶弱木之歴歴出穷隂之杳杳万壑收暝千岩送晓消古砌之晴雪动寒庭之宿鸟遥空冷滑伤寸晷之难留碧嶂岧嶤望孤光而渐小防地生疾腾空影斜气乱山烧光分水花絶壁孤危觉灵海之津狭炎辉咫尺信长安之路赊既而背旸谷以徐来泛圆灵之不碍防水气以珠暗露松隂而璧碎霞色收锦天风敛黛披云阙之斜视豁天门而俯对依檐乍吐威生齐鲁之间过岭逾眀煦及草茅之内由是逺挂寥落髙辞絶溟万象焜煌而毕照六龙夭矫以无宁安得足踏耸峭手扶青防陈白书之苦短请阳乌之暂停  

羣玉山赋【`以廓功峻登适招外逰为韵`】　　乔　潭  

穆王与偓佺之伦为玉山之防乃御云辇张华葢飞龙骙骙和鸾哕哕警清跸传虚籁忽兮超遥漫若天外于是乎徙倚西望逶迤北逰梁弱水跨瀛洲析若木以为佩采琅玕以为羞俾幽荒穷僻有车辙马迹经银台而右转肆玉以东适停羽仪乎此中观僊圣之图籍既而浮莽荡跻崚□神灵俨其髙防容卫纷其上腾若光若防贲然来登观其亭亭太虚不可弥度石室灵造玉堂天凿寳牒有融仙经惟错荡青简兮绿字焕瑶缄兮金络防以虬龙拂之鸾鹤为列真之策府亦太乙之延阁覧之而羣圣防同防之而万古昭廓且蔵书为寳镇物为雄小石林之岝峉陋玉树之青葱赫曥曥髙崇崇秘精义乎其中何必登隠坌【`按荘子篇登隠弅之丘当作弅`】拜崆峒挹方壶而访道厯秦望而为功者哉至如穷地之险极天之峻叠素九成攅花万仞非神辔之六駮孰能倐而骤进或歌之曰彼天子兮尘外镳登灵兮意飘飘吾君得道兮异于是不日求兮自逍遥以石渠为羣玉之处幸校文之见招  

海门山赋【`以峭立如门古无易为韵`】　　　周　【`一作`】  

大壑天接双山阙如作镇而巍峩对峙象门而中外皆虚坼万仞于长霄共持神秀纳八纮之积水开闭灵居合防龙蟠连延壁立悬崖崭崒而不动骇水喧豗而自急毎使盈亏之月向里升沉能令早暮之潮由兹出入故得周天柱作海门峻轧空碧髙城混元奔叠浪而若容车马防跳峦而似列藩垣当晴昼而纎露豁开【`一作眀`】大吞江汉值隂霾而浓云交翳暗鏁乾坤外布雄棱内施岩峤波声相切以澎湃山状并分而竦峭呀吴呻越揔舟檝之隄防发电兴雷辖鱼龙之冲要岌岌崇崇横西截东风涛莫犯乎永固天地将齐乎不终况乎据是水徳凿非禹功海若抱闗于其侧阳侯击柝乎其中彼岱舆因颛顼漂流太行为愚公迁易一则屹要道而徒在一则滔洪波而何适未若是山也専百灵捍御表羣圣光宅吐晴虹以为楣森古木以成防故能咽喉水府掩映仙都长鲸透而谓呈鱼钥晓日照而疑唘金铺以岳而言巡八州而何有以门而【`一作为`】视指三海而则无异乎势压坤维气连淮浦作巨浸含之阃为百谷委输之户所以知开辟之功岂止亘亿龄而穷万古  

土积成山赋【`以贵其不已成此崇髙为韵`】  

彼山之峻兮禀气而成此山之峻兮积壤所营何人功之彚聚致丘壑之峥嵘始假一抔已见进吾于徃终成九仞还宜景行而行当其率性作劳因髙立址将覆篑而可久念极天而有俟道既长而弥専力虽勤而未巳于是资地势建土功区区而日不暇给矻矻而乐在其中以不拒物为心因成髙大以不让尘为徳遂致穹崇所谓従微而至着有感而必通致峯峦而因人立迹侔造化而与古争雄故得日就月将天长地久小既资于坎窞大岂遗于培塿匪辞形倦将欲必致于云霄所兾道成亦以兼容之妍【`一作奸非`】不有始有卒乃勤乃劳依依渐长日日增髙以力为谋比大不唯于熊耳将勤喻学成功岂谢于牛毛是谓积小以称竒裒多而为贵既稠叠于委输亦縦横于经纬则聚米者故不足云累者于斯殊未所以块然凝质崒尔成姿千峯可数五色无遗以此验巨灵之神诚为怪也以此想愚公之事亦可凄其别有十载施劳三冬率是常负荷以相勉毎勤求而自揣所兾必成无虞中毁傥若因我而出云庶亦降神而在此  

聚米为山赋【`以习知山川之险易为韵`】　　蒋　防  

至精者米至大者山伊巧心之可化谅措手之非艰始聚之时虽未离乎掌握象成之后若可极于跻攀昔马援以炎徼未宾雄图是急爰请兵以薄伐将越险而深入惧君意之未眀陈地形之久习既而辨襟带分郡邑虽蛮貊千里亦可围于寸眸冈峦万重诚不过于数粒方髙髙而仰止异屑屑而俯拾逺近忽其豆分东西俄而玉立冩载既宣规模罔雪峯竞耸云岭交连初疑栖畆之粮尚班于地渐似如坻之庾欲峻于天笑覆篑之难进讶髙陵之遽迁起自纎微有类积尘为岳终非竒幻那同画地成川且坚而不动者山之常逺而可识者人之智既分铢于忖度得道路之险诐所谓喻大于微图难于易事非同于积累迹岂涉夫诈伪故得户牖不窥要荒可知积廪于増丽因陈而究竒缩地势于撮土之间孰云见小备山形于握粟之内何虑功亏近可得而立验逺无劳于坐驰经营若神不媿巨灵之迹融结随意将符真宰之规至矣哉曲尽人谋详观地险非羣玉而玉彩争光异落星而星芒乱防然后师干可试隘可期不假斗筲之筭因成指画之资念彼愚公谁肯与其进也徴夫良将吾当学以聚之  

第二【`以明知险易冦敌成擒为韵`】　　　　独孤  

有山负固兮逺不可窥规模之于米兮了然可知象在其中则逺而视近积而能散故髙以就卑所以举一隅而必状投一溢而増危峙乃糗粮始觌必盈之积尘其糠粃俄分不让之为爰将取法非曰作伪初识聚米之夫及为乐山之智同逺近无防蛇之患殊轻重去压卵之易善于阵者谓我幄内师谋昧于事者谓我军前儿戯于是髙卑殊状岩壑辟爰分杵臼之资冩彼丘陵之积持一撮之多谓能作固迷方寸之地已疑见敌操量皷者早讶于防山充糜粥者旋惊其茹石若其似朽疑駮如呀欲平防之于十手所指负之于五斗而盈无还三十之车侔于造化酷似五千之仞势亦崇成且夫廪以筲藏域疑箕敛搜其存峯之实屹作捍邦之险削培塿而敝帚呈功吐嵚岑兮括囊未掩于是太白忽峙玉山宛呈簸持兮隂灵乍泄转捧兮云掌俄生偕病马之冈莫知其逺指亡羊之路不见而眀然以小方大布新除旧有懐狗盗之虞无辞蚁壤之漏爰谋爰度方同数米之人为冈为陵不是倾仓之防是知进退由已髙下在心克尽崇卑之势难均筲斗之斟勿谓君前尝巧事外求音功早登于九仞冦何逃于七擒  

禹凿龙门赋【`以利济生人功存圣徳为韵`】　陈山甫  

控引河源凿山为门辟两崖而龙蟠虎踞飞一帯而电激雷奔所以极【`疑作拯`】流离于品物佐含育于乾坤邈矣而髙踪斯在巍然而诡状斯存昔夏王披简援图尽力沟洫万方附防以恭命百工子来而奉职畚锸具而势蹙风云岩岫分而状成阃阈波涛有路无非汲引之功鳞介攸居咸被生成之徳异夫屹尔崖巘张为闬闳悬流赴势以中注巨石乗危而下倾拉藂林而山灵叶賛廻大壑而水恠奔惊故凝滞者得以流其恶昏垫者得以厚其生当其相地所宜兆人攸利山峥嵘而洞唘水喷薄而俄至汤汤浩浩俱成畎浍之流原隰陂池皆为生植之地道迈前古芳流后尘岂不以开济之功莫大通流之用如神龙跃新渚鱼迷旧津四载之劳终成于舜日九年之患空媿于尧人始也设以规模不资钤【`一作钤`】闭云横结驷之状浪走髙车之势广滥觞之运水无不通禆造化之遗人无不济茂绩崇崇与流无穷豁岧嶤而分逺碧来浩渺而写晴虹不愧锡珪之命宁慙拓土之功是以羲轩等美唐虞齐盛故当煇烁于帝图不然何以应千年之圣  

五丁力士开蜀门赋【`以蛮国廓开遂通人俗为韵`】陈山甫  

伊山为蜀是曰蛮俗惟天俾秦厥生神人防长虵而赑屭辟广岫之嶙峋在昔褒斜未通荒僰异域彼为夷国物产难究封疆罕测秦将欲广其南冠其北张仪于是度其势量其力假牛之计斯设馈女之功是克蜀王乃命力士辟髙山贪功饕餮志【`疑作忘`】情险难【`疑作艰`】扪峯峦于日侧抉虺蜮于云间将以砥嶃崪等跻攀振衣而力抗千嶂攘臂而威陵八蛮俄而白日荡摇天忽霍鬼哭神怨风号雾廓怒髪森植雄心震跃洒珠汗以雹散瞪星眸而电落将欲防烟霭排嵓崿谓巨灵之所拓蹂重林廻絶壑疑夏后之所凿吁可畏哉砰轰若雷虎视五岳鲸吞九垓徒见其豁若谷嵽若堆横隠嶙直崔嵬大应心踣髙随手摧江标峻栈之形呀然地裂阙鬭髙峯之色□若天开已而后患方唘前心莫遂喧阗兮乍进秦卒逦迤而全收蜀地道路无阻闗梁有备闻五丁死而蛮党移一迳通而秦人至虽共工之勇将触也非雄虽项籍之力将防也宁同曽未若擘秀岭骇苍穹今古攸赖华夷是通羽毛詟死以填谷草树惊摧而堕空遂使鞭石之帝移山之公壮志难夺莫不慕其英风  

愚公移山赋　　　　　　　丘鸿渐  

止万物者艮防万灵者人艮为山以设险人体道以通神是知山之大人之心亦大故可以议其利害也昔太行耸峙王屋作固千岩糺纷万仞廻互氷霜蓄而居夏凝结源流聫而飞泉积素爰有谆谆愚叟面兹林麓怆彼居之湫隘惩祁寒之惨毒激老氏之志且欲移山当筭亥之年宁忧就木乃言日月无私照也山则蔽之春夏无伏隂也山则蔵之倾阻我比屋拥隔我通逵我将防本塞源使无孑遗得则为功之美否则为身之耻终当贻厥孙谋施于翼子于是恊室而一乃心力荷担而三夫杰起畚斵斯备其功聿修于涧于沼爰始爰谋一之日土垦石凿二之日崩崖陨防三之日夷峯弥壑云林摧以盖偃火石迸而星落尔其洞突堙塞隂阳以【`衍`】交错飞禽走兽魄禠气慑而不复巢居穴托王乔偓佺低徊频蹙而无所骖鸾驾鹤山神操虵闻之乃壮其功深其计将惧不已先谒于帝命夸娥二子发神威振猛厉始将怒目决眦终欲飇举电逝遂乃干砀莽挟崔嵬下防乎三泉上冲乎九垓突兀云动磅礴天廻遽投雍朔而不复来世人始知愚公之逺大未可测已夸娥之神力何其壮哉傥若不收遗男之助荷【`疑`】従智叟之辨则居当困防徃必遇蹇终为丈夫之浅今者移山之功既已成河兾之地又以平则愚公之道行客有感而叹曰事虽殊致理或相假多岐在于亡羊齐物同于指马我修词而忘倦彼移山之不舍吾亦安知夫无成与有成谅归功于大冶  

## 文苑英华卷三十

　　　宋　李昉等　编地类六  

林表吴岫微赋一首　大孤山赋一首  

窻中列逺岫赋一首　山呼万嵗赋二首  

沃焦山赋二首  

林表吴岫防赋　　　　　　冷朝阳  

楚江之隂岩壑重深参差逺岫掩映遥林带残霞之隠隠含暮景之沉沉耸孤峰之万仭擢乔木于千寻仰之弥髙倚青冥而直上瞻之弥逺凝黛色而傍临窻防明而可见云出没而无心防雨新晴阳乌乍晓芊芊芳树厯厯飞鸟森罗广泽之间半出重林之表天髙地逺混烟霭而虽防虎踞龙盘等衡巫而不小形标逈汉势压全吴众鸟所托羣仙所趋林隔岫而相映岫依林以相扶幽兰所生知其芳矣仁者所乐不亦悦乎春思感于春林逺情驰于逺岫心悠悠以遐想色遥遥而层构度材任土挺翘楚而敷荣蕴玉蔵珍分巘崿而増秀信乾坤之覆载承雨露之繁茂当峻极于长空岂蔽亏于侧陋兰青青兮雨霏霏望乡路兮呉山防折芳懐逺兮送将归桂枝片玉兮生光辉  

大孤山赋【`并序`】　　　　　李徳裕  

余剖符淮甸道出蠡泽属江天清霁千里无波防大孤于中流升旭景【`一作日`】于匡阜不因佐官岂遂斯游谢康乐尤好山水尝居此地竟阙词赋其故何哉彼孤屿乱流非可俦匹因为小赋以寄友朋  

川渎道人心所恶必有穹石御其横骛势莫状于灔滪【`苏轼灔滪赋其本此乎抑偶合也`】气莫雄于砥柱惟大孤之角立掩二山而杰竪高标九派之冲以捍百川之注耽若虎视【`一作蚴`】如龙防靡摇巨浪神明之所扶不倚羣山上之所固彼逦迤而何多信嶷然而有数念前世之独立知君子之难遇如介石者袁杨制横流者李杜观其侧秀灵草旁挺竒树寕忧梓匠之斤岂有樵人之路想江妃之乍逰疑水仙之所【`一作或`】驻嗟瀛洲与方丈盖髣髴如烟雾防神鳌而臲卼逐风涛而沿泝未若根连坤轴终古而长存迹寄夜川负之而不去虽愚叟之复生焉能移其咫歩  

中列逺岫赋【`以山逺而见如在诸掌为韵`】张仲素  

仁者静而自闲高其居而闭其闗爰以列岫若施障而圗山邈彼黛巘当于其间至若虚牖洞开连峰向晩云无心而逈出鸟厉翼而孤返初疑镜里觉万象之俱深又似壶中见三山之尚逺洎如雨歇原野风薄帷天道不窥而自见山光遥丽而増思谢守临斋以观咏之不足陶公卷则知室是逺而若薜萝之在眼【`见灵运诗`】方坐啸而搘頥杳杳云峰既自中而翫矣苍苍海峤亦孔昭而见之况复彩翠之容朝昏是变将避俗以无闷殊近知而【`一作之`】守见帘光乍入増松雪之防眀砌竹旁垂助林峦之葱蒨夫其也或饰之以青琐交之以绮疏想取荣于尔室非助境于吾庐凿垣而叠嶂遥列寓目而幽襟必舒偶琴酒之乐只冺色空之豁如且彼植木翫芳者有时而改累土为山者有时而殆曷若曲肱隐几事幽功倍垂碧纱而岚气共凝卷宿雾而翠屏常在是知事有亲而逾失逺而匪疎狥利争先之徒固难知也逃名小隐之士或近沽诸亦何必寻赤城之标究莲峰之掌彼垂堂而是冒此自牖而可赏山中人兮诚不在于独往  

山呼万歳赋【`以大君升中维岳表祥为韵`】　张仲素  

天作太室巍乎苍苍立极正位含精降祥惟汉武之肇祀闻嘉言之孔彰告盈数以不忒鬰希声之载扬于时五辂既臻千官毕防望崭岩之絶壁升缥缈之华盖排羽卫于山前刻金石于天外谅精诚之至感致天地之交泰于是腾洪音流翠霭始则类乎雷殷终不因于地籁惟天祚圣谷得一而盈惟岳防神声至三而大夫其登封则千古是追峻极而四方是维瑞载光于汉史徳且咏于周诗动合林征有异坻頺之震响合灵祀且殊大块之噫是时也百神受职万灵献功霁山雾收山风福穰穰于宇内声隐隐于封中且启廸之防延洪是表因勒成而响答殊卜祝之占兆凭乎物陋石言之不锡自天叹夣龄之尚少懿乎防合散乎絪緼邈崇丘之杳霭伊仰止而敷闻掩格与鳯降轶神光与庆云独得乎数千百祀何慙于七十二君稽彼众山咨夫四岳或泥金于杳霭或瘗玉于绵邈封并闻夫再三响未効于清浊方今文物芬郁寰瀛廓澄我后克让谦勤夙兴已効如山之夀式当如日之升所以下臣献颂望翠华之是登  

第二【`以圣徳潜融隂灵效祉为韵`】　　　　韩　镃  

岳则降神君惟作圣爰膺万夀之福以奉一人之庆至诚斯感瑞既发于希声盈数足征道方期于永命伊昔汉徳方至神人以宁展升中之盛礼备昭报之天经休征是格眀徳斯馨帝道昌而言作天心启而昭灵谅惟恍而惟惚觉非雷而非霆若自观心数已超于卜祝匪因腾口事全过于夣龄曽异石言方承帝祉人君肃穆以倾聼羣后左右而惊视讶寂寂以无人每洋洋而在耳数惟万式彰悠久之期呼至三用表丁宁之防瞻彼维嵩极天比崇明神是处应感潜通降喜声于碧嶂遵宻命于穹庆彼盛时岩岭且闻于隐隐畅兹和气人心尽乐于融融天既辅于无亲神方降于有徳在肹蠁而昭异禆声明而莫测孰谓乎不识不知曷昭夫或语或黙懿其发兹大号腾彼音儆谷神之虚宅振山水之高林周流崖巘散越嵚崟和清风之逺韵凝翠霭之层隂若非报地承天恪慎克孝洋溢乎徳泽布濩乎声教则何以迹追三五之踪嵗表十千之效嚣然震荡忽尔沉潜俨翠华而将下仰太室而回瞻至矣哉斯前代之盛事惟我后之能兼  

沃焦山赋　　　　　　　　吴　融  

域中公子问于方外先生曰盖闻水之大也下环乎地上浮于空无象无邉夷犹洪蒙百派千流皆归于东何巨溟之深也万古能容何九州之高也不沦其中先生曰浑沌死乾坤始东西倾川泽委帝乃虑海旁溢俾山中峙复孕以火用销其水此沃焦之为义真宰之防者也请言其状也巉乎崒乎赫曦乎翕赩乎隂阳炽炭天地开鑪景风鼓吹赤帝规模成于妙有防彼虚无处冷能热虽燔且濡于律则黄钟取法在易则既济相符岥【`一作陂陁`】兮压海万里鸿洞兮烘天一隅液冯夷轧天吴鳞介既难以潜伏草木安得其芬敷巨灵不能擘畏其烂手愚公不能移惮其焚躯灵涨疑竭大室若枯尔其水之来也浩浩争奔滔滔不住蹴岳推阜跳天沃雾旸谷无地扶桑失树雷奔潮走雪飞沫聚吞吐造化浮沉朝暮一归塘【`列子渤海东有大壑实无底之谷名曰归墟初学记作归塘`】之积积既久而还盈一尾闾之泄泄不供而旋住苟彼不为煎熬何物当其委输公子曰夫万物之是非也当务所见无矜所传不见五岳各司一邉蟠地极天吐云含烟玉石产其下豫章森其巅高高下下绵绵聮聮方面是传祀典是先故无事则备王者之巡逰焉有事则为国家之闗防焉彼沃焦者存耶亡耶不知夫去中国几千其説何迩其功岂然先生曰古不可以今论逺不可以近识至于先贤先圣有功有徳或始火化或始粒食或衣裳兆民或栋宇万国其人岂见其道何极但日用而不知固神化之难测抑又人之为意见频则不恠闻数则不惊只如踆乌兎迭代亏盈迅雷烈风无形有声北冰不泮南雨无晴方诸向月而水出阳燧映日而火生鹄知半夜鸡辨五更螟蛉化而蜾蠃负洛钟鸣而蜀山倾谭如诡妄验乃彰明傥非目击皆必力争如沃焦者茫茫霭霭存于物外屹溟涨以独立无丘陵之相带何地能胜惟天粗盖尧灾是弭禹功是赖但以逺而不见贵以近而不见大何异乎曾参冠百行之首出四科而不载旦有再造之功为三监之相害有以见深蔵若虚明道若昧只如高称日观灵号天孙鲁瞻所重兖镇攸尊能攻善恶业召精魂何盗跖夀而幸何顔回夭而寃何富庆何贫原灵兽出何遭覉縻之困海鸟来何获钟皷之喧观其倒置孰为司存又如太华隠嶙上五千仞碧莲若挿髙掌如奋然而设闗太束为城太峻苟一夫可守四塞可镇终使险易恃而固易凭而令骄易生而荒易徇惧则能安逸则成衅又如岚浮紫盖秀擢朱陵北渚下压南箕上承然而聚鬰蒸限严凝鴈不可度人何以登其祸圣贤也则帝舜之逰不返昭王之死无凭其殃忠谠也灵均有鱼之痛贾谊有占鵩之征是非不辨正直何称徒闻金简玉书以为贶九向九背而自矜又如幽并之墟毕昴之位岧嶤直上磊落相次然而蔵赵符于上成无恤之不义产燕璧于中假慕容之神噐大虵蜿蜿两头何异嘉谷薿薿五获何利【`管子恒山有谷四种五获`】旁扶防扈之党坐索彤弓之赐胡不惩革而令驯致又如据天地之中央润河洛之流光岧亭壁立压叠屏张而能降神表瑞呼嵗呈祥控临诸夏标凖四方若乃陈蕃窦武一时忠良为国除害其谋乃不获天助翻为贼戕刘聦刘曜恣意焚伤衣冠草莽宫阙荒凉俯折地轴仰絶乾纲汉阳九以毕晋南渡而寻亡曽何固防自倚青苍月里开宫但容童子云中捻管唯引鳯凰吁其咄哉彼五岳者长未一分短以盈尺论名则大责实何益封公封王用珪用璧邃宇崇舘朱殷粉白然识者视之何异沐猴而冠牵牛负轭者耶其次则有非方非岳亦恠亦神昆仑则树珠田芝蓬莱则阙金台银周王迷之于辙迹汉帝感之以礼禋荆山美玉献不遇君陇山鹦鹉语或防人嶰谷有竹舒不均峄阳有桐清浊强分姑射何灵如冰如雪巫阳何感为雨为云恠山何恠飞来至越庆山何庆涌出于秦若然则逺者近者大者小者如沃焦之功实冠于天下何以名耶至于南面巍巍安尊定卑建邦设都来蛮走夷其为武也有干戚鈇其为文也有爼豆尊彛齐纨越絮暖必如斯周禾温麦饱必以时胎化卵育手捉足驰其奉生也有歌钟管籥其事死也有棺椁幌帷诒子诒孙固本崇基苟懐襄之不止皆垫溺以何之若然者不惟九土溃而全堕抑亦三光荡而崩离则尧舜禹汤之道没不传矣周孔扬孟之文又安存斯况乃上无灌木诱良工之斤凿下无灵鳌招巨人之钓索不栖翠羽饰绮被之彩错不孕眀珠供魏车之照灼不滋金铁起兵交恶不穴鳄鲸吞舟恣虐吉凶莫知威福宁作谁肹蠁谁蔵冥寞所以贞珉翠琰却絶罔录桂汤兰肴何尝约畧固不复邀物以白犬白鸡媚人以灵草灵药但超世以崔嵬为普天之销铄于是公子愕然如失起而谢曰儵忽之神能凿人耳目俞卢之术善治人膏肓向者闻众人之论浩然若渉津之无梁今也闻吾子之论防然若披云雾而覩太阳恨不能凌风云乗混茫决意极观勒铭其旁噫有名之祀所在感彰至于山魅射影水弩为创鸱夷鼓怒耕父激扬皆霑沃酹不乏馨香何兹山也横絶于万代不遇于百王将无时如孔子岂独行于务光近者泰阶未平四郊多垒贰负尚活三苖未死水仙则多防齐人米贱【`欵作贼`】则半驱妖鬼室散机杼田抛耒耜郎官困采橡于野将卒贫鬻薪于市雾足妖兴云多阵起既走羣望犹悬帝祉岂褒崇之漏彼致灾害之如此方今封有功而爵有徳小不遗而大宁弛盖九重深执事者未闻于天子  

第二【`以荡热翻空此焉销铄为韵`】  

海之大也吞乎百川百川不停也海将溢焉伊元化之相制屹崇山之暗然不知乎何化【`疑作代`】凝结沉潜积热广陂陁髙嶻嵲焰止不死烟生莫絶曈昽兮想二气之炉中烈【`一作炽`】沸渭兮疑九州之鼎下爇当长鲸之鼓跳此歘尔以潜销虽巨鳌之喷跃亦倐然而尽铄渗若一空呀如四涸得非火井通其腹且孰问其穿凿当是烛龙蟠其根又谁睹其照灼但耗溟渤自横寥廓莫不屹屹崇崇燖虚燥空向曙而晴霞助赫连宵而隂火相烘如欲以煅鲛室灾龙宫雨露既难以泽草木安得而丰遂使乗槎之人莫敢沿洄其侧衔石之鸟无因栖息于中是知隂阳之变也本自相形动静之用也归于相养苟乔岫之无作则柔祗而必荡若然者尧之水不止乎九年之多禹之功难均乎四海之广彼称神称仙者有十洲之繁封公封王者有五岳之尊缥缈而云霓自铄峥嵘而日月争翻徒充覆载莫补乾坤曽未如千仞独髙众流皆委非煎熬之不怠则垫溺而何弭所在虽逺厥功难弛有能光祀典于吾唐宜褒崇于此  

## 文苑英华卷三十一

　　宋　李昉等　编地类七  

古石赋一首　　　石赋一首  

落星石赋一首　　昆明池石鲸赋一首  

祯石赋一首　　　仙石灵台赋一首  

石镜赋二首　　　望夫化为石赋一首  

溜穿石赋二首  

古石赋　　　　　　　　　郑惟忠  

博望侯周游天下厯览山川寻长河于异域得美石而献焉汉武帝未之竒也东方朔见而喟然曰此石英辉润宻秀色明烂旧枕昆吾之谿曾临归美之岸玊雉飞而激矢金鸡鸣而纵弹至如天台始裂地乳初分丹靑孕彩隐起成文盈尺则内含明月肤寸则外吐浮云别有两楹分竦双阙相向依依识啓母之形亭亭表望夫之状鼔迎桴而若动防映舟而似飏此并流膏曲涧滴髓危峰据谷成虎临池作龙铺英九节连叶千重若乃泗水之上岐山之侧抚之则磬动竒音被之则锦开新色匠石见而惊骇师涓闻而叹息于是琢磨成状雕莹生辉似则负图盘峙如鹊则缄印鶱飞在地者佳人练登天者织女支机及其火烈昆墟星流宋国被陨形碎遭焚影黑碑沉郢路之东柱折阳关之北昔之开坛竹耸抱劒松抽础应山云之润桥通海水之流柳谷岸崩之马郁林泥落之牛莫不歳月凋讹丘陵芜没颠坠坑穽枕倚岩窟据洞口而嵳峩出泉心而硉矹徒见新排理坼旧蹙文回圆分者雹散方裂者氷开旣藏瑕而被藓又抱穴以侵苔岂如写镜能明磨锋可利击拊充帝庭之乐关和覩王府之器总五色而补天含九光而镇地者矣词未毕帝乃顾而言曰楚王见璞弃之山阿不有卞氏其如玉何抽琴命操爲古石之歌歌曰江东藏瑞简济北蕴兵书若非平固湖中鴈定是昆明池里鱼歌响旣终神仪有怿左右惊视符彩傍射使玉人而攻之果得连城之璧  

石赋　　　　　　　　　　李　邕  

代有远游子植杖大野周目层岩覩巨石而叹曰兹盘礴也可用武而转乎兹峭峙也可腾趠而登乎观其陵云挿峰隠霄横嶂峻削标表汗漫仪状划镇地以周博崛戴天而雄壮黙云之暮起赩丹霞之朝上若使矗布长城嶷聮高壁遏西戎而分塞截东胡而度碛张九州之地险蹙四夷之天隔固可以眇絶骄子遐阻勍敌归华夏之甲士却边荒之羽檄别有列在王庭地当文砌疑贞琬之粉泽艶重锦之光丽承听政之梁柱纳进贤之阶陛匪徒夹植桃李因芳茝蕙防神女之徜徉拂仙衣之容曳若乃苔藓剥落雨露淋漓水碧藻曜绘画纷披不邀代之所贵不欲人之见知罔怀金而则异曷剖玉而方竒至若危堞孤援悬门御冲出阵摧鹤乗城起龙炮与矢而飞雨磁当途而列墉金鼔爲之沮气戈矛爲之辍锋借如奕秋沉思蜀相兴图秉节制以全胜纵劫杀以论都鄙宋缄之谬识嘉禹凿之神模落五星而多懵坐千人而不孤惟磨砻之所取任圆方之自殊支空留于织室编尚想于兵符鸟何恨而填海山何言而望夫徒以贞者不黩坚者可久卧如羊于山野蹲似虎于林薮知作鼓之希声信爲人之无偶梁架海以东住【`一作注`】镇临江而南守庶投水而克成将补天而何有岂独砥砺利器盘踞眞王镞来肃愼门通越裳屹特立以兴主驾能言以发祥迩闻【`疑作开`】莲兮表华远倚劒兮疏梁保兹城而永固结彼交而不忘何止藏书入室勒篆离经翕湘川之飞燕伏昆池之骇鲸膏久服而顔驻碑一观而涕零岂如扣角匡坐且悲歌于白水寻山小住止危途于翠屏而已哉  

落星石赋　　　　　　　　崔　沔  

元气初变有形旣辟禀清明之表者腾爲星辰受重浊之资【`一作姿`】者降爲土石肇经纶于邃古盖常久而不易诡哉灵物爰始混成叅夫象丽于太淸彼在天也何谴奄沦落于边城其在地也何幸复推迁于上京尔其兰台广庑芸阁脩除飞轩廓落邃宇崇虚芳草旖旎珍木扶疎迩九重之宫阙藏万古之图书地禁务简政和礼舒贞而不黩其淸有余意栖闲之得所形【`一作虽`】变化其焉如徒观其隐沦晶昭【`疑`】畜缩光芒体硉矹以难动气埋冥而不扬拟于规矩旣不合于圆方征其彩饰又无复于黄匪处匪出不识于行藏匪荣匪悴不逹于炎凉夫其静也何必徐生百祥夫其重也何必能鎭百殃庻永终而知弊盖抱璞而袭常彼无用也亦至人之所谓允臧  

昆明池石鲸赋　　　　　　李子卿  

汉武帝将恢厥功阙【`一作辟`】厥土使近必伏远必取乃象滇河以爲池法昆明而敎武于是水物备石鲸吐茸鳞镂甲欲动于涟漪掉尾建鬐必随于风雨残文沙白古色苔苍若喷沫而生浪状衔珠而有光质惟其坚岂有时而泐感则斯应盖动惟其常方将协灵德荐祯祥岂泥沉而沙卧与地久而天长者哉至若汉苑风霁秦渚流春轻摇澹泞稍动渊沦载沉载浮百尺且窥于颁首若明若灭两崖犹认于文鳞对牛女而光动映楼船而色新夸大岂慙于海客遇屯空笑于波臣及乎雷隐南山云生北斗鼔怒波击崩腾水走势则淘淘【`疑作汹汹`】有类阳侯之振声乃虩虩宛是蒲牢之吼若此则非不知灵之所凭神之所有者也且石之爲质也磨而不磷鱼之爲物也动而必顺岂比夫爲犀蜀郡浦际空沉作燕湘川雨中方振色映乎崖渚性合乎风雷非任子之钓得傥琴高之御来幸见处于河汉亦何辞于刼灰客有感而言曰今失流无虞铿钟何托请爲不转之志以就观濠之乐傥南溟之可图吾固知夫后时之可以潜跃也祯石赋【`以素质字篆隷相叅爲韵`】　　　薛存诚  

上帝乃眷下顾丰我皇祚产祯石以报德约逺人以遐赴外辉焕以发章内淸明而含素方圆氷洁篆隷星布五千符圣厯之长一九合太阳之数莹然非追琢所及忽尔若神灵来附考乎文也知诸受命之期征乎石焉示此维城之固且夫文旌乎实石坚乎质垂本根以繁茂作元后之贞吉验符而天命有归贻庆而孙谋莫失方洛书以自来状河图之负出懿夫皪彩发鲜隐起成姸质非工斵字乃神镌移篆文于玉玺之上取隷则于铜棺之前纷鸟迹以届汉若飞腾而在泉帝拜昌言庆实延于卜代名传圣运功何异于补天苟不思而来曁恭承眷于上信乎瑞以勤致彰乎天赐其爲后也贵乎无得而称其爲石也下乃不求而致岂比夫渭滨之璜兮空言佐命岘首之碑兮永沉文字孰若我垂吉祚于当时演昌期于后嗣且乎文可嘉而不可卷石可固而不可转题八角而尔乃增辉刻九言而吾斯尽善宜子孙之蛰蛰得先衔于篆隷太宗劳谦垂制防告上帝伊连被而莫纪自高祖而流裔其石也爲遐玉之祥惟孤也实先君之系诚降庆之所致敢欺绐于舆隷于是公卿列辟劒佩锵锵聮趋诣石再拜称觞斯万人之有庆表二圣之重光不然何发于石玊侔其相莹【`疑`】煌无点璀璨有章帝曰祖考之德惟覃股肱之能以参故天锡之罔替谅不谷而何堪  

仙石灵台赋  

惟神化之所感何祯祥而必臻位将天而同德天与日而共新百灵扶于三善万象资乎一人美以【`疑`】英声逺被嘉贶必陈于是秘其迹则如画如隐图其文则匪镌匪刻屈若丝萦舒同发直彩非因染辞无假饰虽真箓之可观固神功之靡测若乃烟消字发苔落文生映月波起含日金明彰八千之绵祚着三代之珍名或鸾回而凤转乍云防而霜横法兼篆籀体备形声信天笔之攸假实神翰之所成至如桂影宵临星光夜烛分若珠解连同琼续映斯【`疑作朝`】霞以散锦流夕露以垂玊纪三皇之故亊包五代之遗躅足使浊河龙泳淸洛沉旣超前而冠后亦挟古而光今所以管弦流韵钟石凝音岂独妙符至理固亦道叶干心总羣瑞以考征实表盛乎贞纪腾茂实于千载激淸流乎万祀象焕以呈祥灵山郁以効祉明皇期【`一作基`】之永固与天地乎终始嗟防臣之菲薄属钦明于暮齿望天阙以长谣情顾恋其何已也  

石镜赋【`以淸光内朗禀之媚然爲韵`】　　　李　程  

惟石之贞惟镜之淸镜因石以爲异石假镜而爲名其在石焉肇自一拳之质其爲镜也非因百链之精不资磨莹而氷净讵假雕镌而砥平徒美夫孕淸莹含彩缀粲玊质以皎皛蓄霜华而明媚匪因人力其成也何时倬彼神功其来也奚自凝辉烱烱散彩洋洋旣不劳乎镕范亦无失于圆方辉映空岩恒舞山鸡之影色澄淸夜宁慙玊兎之光伊鉴物之必审信自然之所禀彼虚受而不遗同至道之无私旣不限于遐迩岂有差于毫厘深山之中谁辨藏氷之处幽谷之际宁分抵璧之时况刚直其体淸贞自持恒发辉山之色常含韫玉之姿怀宁一之心不可转也处阒寂之地谁其尸之当六合之精爽澄素辉之洁朗可以坐致于云霄可以立分于魍魉知远之迩视山岳之在目以小观大览江湖如指掌且镜之爲物也浄石之爲义也坚旣守质以固矣亦腾光而皓然朗鉴之前皆愿呈其肝胆委照之下终愿辨乎媸妍故能无幽不烛无物不载彼三光与万类莫不形乎其内也哉  

望夫化爲石赋【`以望逺思深质随神变爲韵`】白行简  

至坚者石最灵者人何精诚之所感忽变化而如神离思无穷已极伤春之目贞心弥固俄成可转之身原夫念远增怀凭高流眄心摇摇而有待目眇眇而不见丝萝无托难立节以自持金石比坚故推诚而遂变徒观夫其形未泐其怨则深介然而凝类夫啓母之状确乎不防坚于王霸之心口也不言腹兮则实形落落以孤立势亭亭而逈出化轻裙于五色独认罗衣变纎手于一拳已迷纨质矧乎石以表其贞变以彰其异结千里之怨望含万里之幽思緑云朝触拂峩峩之髻鬟防雨暮霑洒涟涟之珠泪杂霜华于脸粉脱苔防于眉翠昔居人代虽云赋命在天今化山椒可谓成形于地于是感其事察其宜采蘼芜之芳生不相见化芙蓉之质死不相随冀同穴于冥漠成终天之别离则知行高者其感深迹异者其致远委碧峰之窈窕辤红楼之婉娩下山有路初期携手同归窥戸无人终叹往而不返嗟乎贞志可嘉高节惟亮同胚浑之凝结异追琢而成状孤烟不散若袭香于炉峯之前圆月斜临似对镜于庐山之上形委化而已久目凝睇而犹望悲夫思妇与行人莫不覩之而惆怅  

溜穿石赋【`以能以甚柔而攻至坚爲韵`】　　赵　蕃  

山溜泠然漱幽石而溅溅恒羃防以迸集忽嵌空而下穿介若自持谓禀灵而利物呀而中断见积小以摧坚且其轻重异源刚柔殊类嘉洞出而无朕知累功而有自贯白云之幽抱滴滴方来破苍苔之古痕泠泠斯至﨑峗莫状激射无穷逗跳沫以居内泄涓流而在中日就月将必渐然而争【`一作自`】赴因防方着殊异【`疑作易`】者之先攻原乎厥性旣柔其平如砥因滴沥以成象若洞澈而虚已注而匪竭叹追琢之莫加协乃有时顾坚贞而何以下漱而玉中开似冰谓雕以爲樽洼而无当疑凿而成磴豁尔非凭然则引深邃洞觚棱谅在物而靡及非自防而不能由是异类相推于斯何甚蒙兮莫夺坚然是禀淸光乱洒初熠熠以穿菱素彩频垂每荧荧而透锦伟夫烱若方絜于焉注兹或零落以将尽竟连环而不遗依依未通遵神泉之靡息一一将彻听鸣玉之逺而故可以托质悠悠于山之幽载吐潜液静如冥搜滴盘礴之间通兹余润挺刚克之际分乎至柔谅成功之不远庻积习之可求  

第二【`同前韵`】　　　　　　　　杨宏贞  

溜可穿石柔能防坚因依而上下相遇悠久而贞刚失全始则泠泠触澄而或跃旣而决决窅洞逹而旁穿一道中透孤光下悬何载驰之不息终渐靡之使然观夫习坎能通柔虚洊至虹挂空而饮井星曳练而投地征老耼之说柔弱胜于刚强验夫子之文积善由乎驯致当其涓涓无已皓皓未通若嶃岩之见拒能激射以相攻旣潄荡以探奥遂深沉而凿空下漱花浮似出桃源之外乗流鱼跃如辤丙穴之中言念其美因详所以石虽坚而有崖溜虽柔而不止进寸退尺常一以贯之日往月来则就其深矣克谐润下之道实契灵长之理想夫经始之时人莫知之笑我者谓量力而徒尔见机者料成功之远而旣知难而不退长引彼而注兹是能卒获其求何伤守柔细滴沥以成响大逶迤而若抽在彼一拳同玉巵之无当经乎五色状银汉之分流其空可翫其义可禀庻求福之不回思进身而去甚彼以水投石于嗟莫承摧锋饮羽谁谓难能曷若挫锐而功着积防而道妙哉斯赋之防惟执柔而有恒  

## 文苑英华卷三十二

　　宋　李昉等　编水一  

水德赋一首　　　　水彰五色赋一首  

鉴止水赋三首　　　止水赋二首  

如石投水赋三首  

水德赋　　　　　　　　　梁　洽  

大哉乎兹水独灵长以利贞分位象于八卦得柔谦于五行混之不浊流之不盈蓄恬澹以凝润含虚无而洞清其近窥也若氷鲜与玊洁映曙空而内澈其遥视也如雨罢而日晶澄逺气于初晴德之深与上善而均美让之大居下流而不争处地为泉源则江汉朝宗之义立在天为雾露则隂阳爕理之功成辨泾渭于九流虽众不杂察媸妍于万象在隠皆明亦何异翘翘邦彦济济朝英作我吏部为周亚卿昔掌地官其守土也能审今来防府其应物也以精廻广照之能比其妙识以无偏之志喻此持衡故得自陜以东更仰知人之鉴普天之下皆称如凖之平则有登舟未渉处辙未停逰子陇头呜咽断肠之奏知音席上传闻盈耳之声傥爲广由中之德流润下之情则所谓清通之一过可以濯吾缨  

水彰五色赋【`以渥彩彰明必资乎水爲韵`】  

善利无方莫先乎水识【`疑`】当润色之际必取务滋之防黒黄苍赤皆类其激物黼黻文章咸本而资始德旣洽于济物色且叶于通理自得之又何谢美之爲美于以増于以散煌煌浴飞翚于陈宝浸社土于徐方染氏繄而众彩繁糅缋人因而品彚咸彰博我以文不独专于润下用而不竭将以効其灵长原夫被物如濡霑顔载渥状暮山而翠叠法朝景而霞駮逺同墨氏类素丝之屡迁尚想蜀江嘉贝锦之斯濯饰衮衣而焕烂成绣服之葳蕤何采章之不昧【`一作胜`】由浸润之所资渐以化成能令素以爲绚期于敷演孰谓涅而不缁既得色斯举矣亦可狎而翫之不假濯于沧浪宁同资于碧海凝瑞霞之燿发庆云之光彩写补天之绩錬石之资必该图应圣之祥威鳯之仪咸在佐益丹而惟其深矣当后素而不曰白乎流湿之光允若受采之时是须且比成人之羙实同因物有孚助其言而载随炳其用而无必乍成藻火之文几变素纨之匹荣光可爱初谓出河之符备色咸宣更入夣江之笔先王所以因而立防谕以相成含章而其辉未着发泽而其道弥精傥不苟于体用庻可致于文明  

鉴止水赋【`以澄虚纳照遇象分形爲韵`】　　吕　温  

水止矣静之其徐物鉴矣久而益虚既【`一作且`】无情于美恶又奚议夫亲踈委质由来所期乎上善同利忘筌已悟宁患乎至清无鱼若乃廻塘月皎【`一作抱`】髙岸环合泥滓湛而【`一作然`】自沉金沙烱其不杂同道德以虚而受异川泽唯污是纳有斐君子此焉明征气随浪【`一作波`】息心与源澄端形赴影如木从绳其表微也挂金镜而当昼其索隠也隔玉壶而见氷尔其色必洞澈【`一作激`】光无滉瀁不蒸蓊鬱之气不激潺湲之响百丈在目千仭指掌恶每自乎中见羙实非乎外奬鉴形之始方似以身观身得意之间乃同求象忘象观其下倒星汉上披烟云守其常而性将偶【`一作道`】合居其止【`一作所`】而物以羣分君鉴之以平心临下必简臣鉴之以【`一作而`】励节在邦必闻妍媸无形兮惟人所召物我兼进【`一作遗`】兮水无不【`一作私`】照亷士以之洗心【`二字一作立诚`】至人以之观妙岂比夫逝者如水敌若建瓴【`一作流若激矢波如建瓴`】不舍昼夜争输沧溟徒乖躁静之理莫辨真伪之形者哉邦家以道【`一作邦国以贤`】爲止水鉴有余裕羣形鳞集万景云附【`一作众象景附`】滥巾窃吹者十手所【`一作共`】指研精摭实者千载一遇夫如是姑自摄其威仪亦何忧而何惧　　凢一作皆集夲  

第二【`同前韵`】　　　　　　　　张仲素  

水可取鉴人能就诸将审已以征实必含形而内虚其止也静其清也徐方湛兮而皎镜异沔彼而沦胥符上善之心自多纳见无私之状临或踌躇资坎德之深矣谐至人之淡如当其晓日增鲜光风未度旣淸泠以爰止持烱戒以爲喻等滥觞之犹蓄何一杯之是措谅善恶之咸观必形影之自遇岂独无当五色空涵众文伊吉凶之肇起如动静之潜分俯而窥似神交之淡泊黙而察若灵化之絪緼且义叶养蒙道深观窍洞虚无以责有在清明而惟肖心不同也常称厚貌之疑鉴之精兮未若重泉之照辨妍媸而无失固洁着而爲妙斯所以田巴览之而独悲陆云观之而自笑若乃芳塘始啓白水初澄有美人兮方觌坐曲岸而情凝毫髪已分想沉姿而映藻清华不动见浮彩之生灵是知声有徃而必复者谓其响答水以止而能鉴者谓之冥合方取则于川渟孰混归于海纳此亦纪人事垂正经庻在观身而责影岂徒品物而流形今则万顷方临羣容在掌随方圆以见意在清通而赋象苟明鉴之不遗愿饬躬而是徃  

第三【`同前韵`】　　　　　　　　王季友  

鉴于水者不在于广大而【`疑`】在于澄渟奔流则崇山莫辨静息则纎芥必形故能任人伦之巨细随物色之丹青皆一鉴而洞逹若三光之出冥因见底之清成照胆之朗以无心而应物皆洁已而呈象如白日之辉辉无孤蓬之振荡凭虚之状信有姸而有媸阅实之明固无偏而无党若乃仙井旧渫华池旣潴中无浴鸟下絶防鱼疑金镜之湛寂若瑠璃之至虚当其来见威仪之酷似及其去无朕迹于沦胥向使潺湲不息喷薄长住将沃日而腾虹或因山而瀑布遭骇飇之歘起值潜虬之交骛虽有淸明之本质岂能使形影之相遇是知专而静可以居要明而动亦不能照斯大道之指归岂常情之感召得惩躁之爲诫知饰容之惟肖人观于水旣定而后详水鉴于人当止而爲妙照其羙也非所爱照其恶也非所憎不分明于有位不掩映于无朋谅可移性俾居于正直岂怀鉴貌独贵于清澄想夫烟雨初霁泥沙不杂明防皎练止若氷合忽形来而影见类声徃而响答在良贤而暂窥宜陋躯之愧纳今者贞清特异頴燿前闻虽万形之森列终一鉴而区分  

止水赋【`以清审洞澈涵容爲韵`】　　　　刘　清  

【`开元五年登科记第十三刘廷玉至第十七刘凝无刘清名`】  

观乎太古之初乾坤定列有坎方一德之大成江河四渎之别注仙海以环流度星桥而靡竭立体清静舒光朗澈观五行以独举润万物而齐悦岂惟以善下之故长应流行抑亦能遇坎则止以竭爲平居荒野而不动合寒虚而自清昼则烟云乱出夜则星象罗生若乃湖称青草泽若云梦浅深潆【`一作瀯`】渟表里寒洞当朱阳之夏晩遇白露之秋仲紫闗之鸿鴈飞来緑浦之莲舟风送旣能止而利物所以归之者众亦有凰鳯之沼明月之潭每澄流于庭院常不注于东南蒙寮寀之玩洽浑琴酌而相防以逰以赏如液如涵若英贤之取则类贞咸之是湛届夫玉【`一作宙`】宇初晴风飇载寝笼碧天而似镜展红霞而若锦纳众影而不遗比羣情而特甚用使至人观之而心察智者乐之而情审逹士爱而欲临高节闻而愿饮复乃养龟鹤藏鱼龙恠石积明珠重虚以受物谦而克从有一人兮充赋每咨叹于涧松饰淸顔而自肃希止水而今逢则知无羙恶以毕鉴岂徒取乎矫容  

第二【`同前韵`】　　　　　　　　王泠然  

尝闻神心保正天道害盈漏巵添而复出欹器备而还倾岂若兹水居然可名旣混之而不浊又澄之而不清时止则止时行则行峻隄防则其源见塞开汲引则其道能亨安波不动与物无争如方圆之得性何宠辱之能惊故爲国者取象于止水使其政公平爲身者亦同于止水使其心至明至察可尚柔谦何禀思远道则一苇能航守贫居则一瓢可饮接下流则卑以自牧鉴羣物则寛而能审诚用之而舍之在去泰而去甚水之爲德也长水之爲功也众散成云雨畜作潭洞浮芥则傲吏措杯种则幽人抱瓮无朝夕之出纳有飞沉之狎弄徒观其深虚见底咫尺宜探千流并入万象皆涵摇树影于靑岸落山光于碧潭其仁可以济物其义可以激贪旣而壅之不流蒙则未决照春物而画屏相似映晴空而明镜无别雨来而圆防乱生风静而长波自防任天时以开闭随王泽而盈絶受涓滴而逾深处氷壶而更澈书云视水责影能见形容视人行事能知吉凶政烦则人扰水浊则鱼喁夫子欲精神而不惑俾荣利无系于心胸比浮云之于我观止水而爲容兀兮若枯木坐忘澹兮若虚舟见逢正道未远斯言可从傥不违【`疑作遗`】于射鲋希有便于登龙  

如石投水赋【`以仁义忠信公平能谏爲韵`】　刘　辟  

圣之求贤也详明水之受物也柔顺石遇柔而不阻臣俟明而必进汉祖兴兮昌言纳留侯辅兮皇威振喻石水以兴词配盐梅而称隽坚脆性异应广纳而来投尊卑礼殊致精诚而取信伊水爲体旣清而平犹君爲德既贞而明石岂自投假海纳之量臣非苟进由天听而察诚用率于有类将感于无情虚而受者其理逺含而容者其道行何幽邃之能间奚渺弥之足惊夫国之勃兴必多贤智继九臣之迹膺三杰之义焕发英藻呈龙章与鳯姿敬宣嘉猷谓岳生而天赐岂不由山有巨石水有通津忽击流以澎湃俄答响于奫沦虽源深流长乃入无不至而体柔处润则托有所因移他山之贞质依上善之全仁夫水石之奥防与君臣之等伦今天子端居穆淸时和海晏念投石之契爰求秉钧思箴阙之规载征骤谏由是如石之义啓投水之情通彼以诚应我亦符同悬天爵之荣获斯人瑞尊五岳之礼视乎上公恒啓沃以爲志方淸明而在躬比石固业钦贤纉功傥或水不周容石乃无由寓质君不虚己臣则曷能推忠可以垂诫训可以流德风则知圣既作兮政惟恒石既投兮贤必澄敢献良哉之咏愿扬羙于亷能  

第二【`以圣奬忠直从谏如流爲韵`】　　　　卢　肇  

石比臣心水犹君德诚见投而不阻如从諌而无极葢所以作仁圣思正直清逾万顷能容落落之姿操或一拳以透沉沉之色惟我圣后啓乎宸聦每以淡然之德能取尔之功言乎水也逾汉祖之虚受称乎石也遇留侯之尽忠是以王事竭诚羣臣报政具怀凿凿之羙允纳洋洋之圣君心润下已覃滂沛之恩臣志补天愿表坚贞之性故得朝廷肃穆上下交庆小伊傅以输忠配唐虞而比盛者也当其欲进嘉谋心怀隠忧思衮职而有补随諌鼓以来投于是咸趋丹陛若蹈洪流且推诚而上逹亦虚心而下求既乃契皇情承天奬介然允臻乎浃洽涣若尽纳其忠谠一言初进开龙顔而似激圆波万国皆闻入宸心而若流淸响乃知窥日月之光有亏必諌震雷霆之怒有諌必从虽磊落以难进乃广大而见容既无悔以无尤子产徒言于狎水那将恐而将惧韩非奚患于樱龙且夫琼瑶爲报而匪珍夜光处暗而多患未若我喻水于盛德比投于纳諌允当上善之求勿谓下流之讪遂用握金镜临玉除忠言得进以无隠圣虑每徴于徃初如是则祥符出惠泽舒将无事而无諌见寰瀛之晏如  

第三【`同前韵`】　　　　　　　　白敏中  

石明臣节水喻圣聪顺投既因于纳諌虚受必俟乎输忠从以谠言出清规而有中类夫贞节入碧浪以无穷爰自人谋式彰天奬言必在乎能发道奚疑于虚徃自怀从善闻蹇蹇于股肱何异临川运磷磷于指掌理既符于水石事且契于云龙伫啓心而是賛在虚已而能容石投水而诚资手敏臣佐君而讵得面从当手敏则水不伤淸匪面从则君能立政嘉献替而无爽幸遭逄而有庆致至坚于奥象以得贤受可转于清流因之啓圣所以垂衣广纳侧席深居言之者何尝率尔闻之者足以啓予攻玉之形随帝心之沃若补天之质应王泽之濡如既而流谤靡行沉几自得当持重而无挠冀临深而不惑逆于耳而顺于心黜其邪而褒其直用砺金于睿鉴涣汗潜通举韫玉于恩波津涯莫测于是宣教化罢畋逰开直道务旁求发挥谔谔之明节会合洋洋之圣谋石以贞坚本无疑于虚掷水惟柔顺安有阻于暗投夫然则臣心磊落而上逹君德汪洋而下流况乎舟楫之道大行不侮不慢药石之言尽入何忧何患当道泰而人悦固河清而海晏彼汉髙之用留侯未若吾皇之纳諌  

## 文苑英华卷三十三

　　宋　李昉等　编水二  

观秋水赋一首　　　空水共澄鲜赋一首  

水镜赋三首　　　　水木有本源赋一首  

水轮赋一首　　　　曲水杯赋一首  

沧浪濯缨赋一首　　水始氷赋一首  

观秋水赋　　　　　　　　尹　程  

采【`疑作乗`】秋日之逰豫纵竒观于长川惟秋水之清泚宗大壑而潺湲波浩荡而不极影澄澈而弥天波沉马色类真人之云度岸迷牛影疑织女之河边柳浸影而如卧萍随流而似牵鳬带藻而声澁鱼乱流而水圆晴霞晩铺如汉江之濯锦夜月初上若纎钩之映泉乃与断金之好连璧之友矜壮歳之红顔怯衰年之白首効淡水之宻契就河滨而置酒惜素节之凋荷叹严风之入柳况夫澄淡逶迤涵空冩浄符老君之上善同至人之不竞处下不辞其垢浊攻坚岂难乎流盛星光夜照如临剖蚌之珠菱影朝开似照盘龙之镜尔乃长波澒洞洪涛泛溢晴天浄而空鲜夏云临而峰出照邹忌之蕞貌鉴陆云之笑疾遂有感于庄篇托防言于拙笔  

空水共澄鲜赋　　　　　　张嘉贞  

空之爲象也本乎天水之爲德也本乎泉上善之人方其性真化之客爱其清虚而隐性含受而无偏因高下而临照故能共于澄鲜诚大明而尽善实和光如可怜尔其皎洁淸泚空色悬于水底分明昭旷水光积于空上玲玲珑珑晶晶液液托九霄如染翠澈千里而含碧防风共息含晴影而湛然两日俱生吊长辉而相射表里如一容象难寻含泳游鳞若回陵而上出聮翩度鸟疑戯沙之下沉爲当物将类于回覆爲是人自惑于闚临竟未能列于疑似分别于空水之又羙之逾美  

水镜赋  

利济者水涵虚者镜怀朗鉴遇物无心处下流通而不竞对淸流则泛滥长游开宝匣则蟠螭孤映汾浍所及泯众恶而无私铨衡不遗鉴羣才而必正淸汋其味坚贞其质六气咸用彼得于终亨五材不乃取其初吉深则不竭贞能象物浮锦缆而花生映瑶防而月出若然者体不自有故受之于金功不自居乃推之于坎昭昭神遇必尽其妍媸泛泛随流岂怀于舒惨淸必见底明恒照胆壅之则止宁有谢于屯蒙用之则行竟无情于窥鉴临万象而皆见总百川而俱防隐瑞鹊于光中泛灵查于天外混之不浊含静质而终洁覆之则昏用明道而若昧功虽一致理或殊调乘桴浮海从我者岂测其深赋蒙求徴无欲者以观其妙纳晴天而两日交丽因红粉而双容俱笑既不惮于惠风亦何疲于屡照加以向日冰静澄流玉洁声名未着览鹤髪而魂惊功业后时仰龙门而心絶幸君子之惠鉴【`疑`】庶流同而别  

第二　　　　　　　　　　　郑　繇  

夫有名之域有象之中惟水能净惟镜能空水则无心而皎澈镜则照胆而幽通遇物斯应匪我求蒙尔其决之则流盈而不阙泛金碧而色润开玉匣而光发其淸也不同和风其鉴也不同朗月尔乃云收白日粉拭红尘拂芰叶而交映抱菱花而独春直注千里旁通四隣  

成美恶之鉴【`原阙十一字`】　　　　　　　　惜容辉之易晩叹功名之难续况复影圆鳯沼声激龙门可惊飞于神鹊可摇动于灵鲲同大道之自然合重之众妙氷潭洞逹石崖含耀亦由裴楷淸通王戎简要知之【`疑`】类之【`疑`】意忘疲于屡照  

第三　　　　　　　　　　贾　曽  

原夫水能利物镜以含虚泛鹢攸徃盘龙是居蕴灵长而远蓄悬洞鉴而藏诸其止水也体静而舒惠风拂而逾益明月来而不如清则彻底蒙纷濯洗朗亦难杂逢昏可合则有分流学海挂影仙防映氷壶而洞彻连锦帐以徘徊是用益澄流品取鉴羣材涸鲋思跃飞鸡自猜挹余波而得润虽屡照而常开惟兹道也可允孚惟兹务也可长守所以息侥幸之心【`疑`】杜谗慝之口将座铭之不若虽扑满而何有士或湮沦时多苦辛愿濯缨而未暇思照胆而无因空匪材而滥挹愿将此以书绅  

水木有本源赋　　　　　　高　郢  

木造天水穷森森擢千丈之秀汪汪澄万顷之鲜散而成众木防而爲百川梓之材备矣江湖之量存焉窃闻源长而下流不竭未见本盛而枝叶先颠志士托以垂隂无假恶木渴者饮而满腹何求盗泉故树善于人人怀则甘棠不朽泛爱于众众凑则德水长悬方将成不言之蹊广利渉之路俾出幽之鸟仰乔干而能迁未济之人因余波而可渡鸟岂木之所择非择木而不栖人奚水之足鉴亦鉴人而取喻徒闻其移橙渡北不能苞贡于王国导漾之东是以昭回于昊穹木诚恋于南枝常得地而专羙水岂忘于西土乃陵云而独崇用不用也非结根之有异高莫高兮将闻源而实同葛藟犹能庇其本江汉所以朝其宗固宜大树防庥而千牛可蔽洪河浸润而九里旁通宁效有乔而不可休息于其下至广而不可游泳于其中者哉则有青青弱干独秀未立涓涓细流徐清可挹植翰苑以萧散赴龙门而惊急企樛木之逮下望恩波之流湿  

水轮赋【`以汲引之道成于运轮爲韵`】　　　陈　章  

水能利物轮乃曲成升防满农夫之用低回随匠氏之程始崩腾以电散俄宛转以风生虽破浪于川湄善行无迹既斡流于浪靣终夜有声观夫断木而爲慿河而引箭驰可得而滴沥辐辏必循乎规准何先何后互兴而自契心期不疾不徐迭用而宁因手敏信劳机于出没惟与日而推移殊辘轳以致功就其深矣鄙桔橰之烦力使自趋之转毂谅由乎顺动盈科每恱于柔随远望蹄涔讵有朱殷之色挹兹鳞起终无涂附之期作霖或自于斯干流湿更彰乎就燥回环润乎嘉谷洊至逾于行潦钩深致远沿洄而可使在山积少之多灌输而各由其道尔其扬清激浊吐故纳新辗桃花之活活摇杏叶之鳞鳞一勺每劳于濡轨三材必赖于工人浴海上之朝光升如日御泛江中之夜影重似月轮常虚受以载沉表能圆于独运低回而涯岸非阻委曲而农桑是训惠可周于地利空霑负郭之田材足任于天津多寄临川之郡池陂无漉畎浍既潴用能务实势欲陵虚磬折而下随毖彼持盈而上善依于当浸稻之时宁非沃壤映生蒲之处相类安车异矣哉俯此沟塍润于原隰成形必仰乎膏雨屈己且安乎卑湿苟量逺大之功庻无慙于瓮汲  

曲水杯赋【`以曲水同醉乐如之何爲韵`】　　陆　环  

丽景云暮欢情柰何水散循环之势杯浮一勺之多樽爼必呈反本源于抔饮歌钟合奏起觞饮于流波尔其洋溢折旋从容娱乐观滴沥以缭绕将灌注而酬酢袒裘解带笑沉醉以山頽永日暄风期竭欢于水涸狎翫未己回环不穷方醴泉之自异念酒池而莫同满座酡顔尽染桃花之水縁隄芳草尚遗蒲杓之风是以布令如流娱情忽起已控淸流而引满遂用销忧而饰喜且异载沉而载浮宁同以水而济水情符泛爱误比投醪之时曲辨灵长足见滥觞之始尔乃负舟无力载酒何如波卷每观其泛蚁钩深自致乎无鱼成礼交欢宁酒流而生祸效竒行恠岂杯度以慿虗所以上下随波方圆在器念缩茅而自别比浮芥而亦异献寿终叹于流川如渑倍符于此地已倾壶而扬觯黙尔无諠方枕麴而借糟块然复醉想夫饮流毕防倒载爲期乗波而潏潏回疾入曲而悠悠转迟投辖留宾自有清澄之色污樽就饮飜疑朴畧之时分巡而小大殊矣绕座而左右流之时也酒且以阑景云暮促惬兰亭之嘉防散阳春之丽曲终已时移但山高而水緑  

沧浪濯缨赋【`以君子澡身及时爲韵`】  

沧浪之水兮伊楚之濆汗漫荡漾兮清泠奫沦控三湘之浅浪从大别而派分澄澹清景离披晓云彼美人兮何其独商歌以思君覩斯水之洞澈恶吾缨之垢氛将濯其缨亦洁其已逐臣逋客渔翁樵子吟刈楚以激昻咏伐檀而筮仕哀灵均之濯足笑许由之洗耳载泛载浮曷云其已洎夫白日始晞青天收潦千寻湛而见底万里净而犹扫磷磷之浅沙荡靡靡之纎草萦纡浦溆逦迤洲岛兴既远兮情亦闲缨载濯兮身亦澡于彼濯矣伊水之滨于彼澡矣君子之身涤我滓秽去我埃尘且洁净以精防又肆志而王神孰与夫泽畔憔悴空见悲于楚客心之忧矣匪兴刺于诗人已焉哉士生世兮患于不立朝闻夕死道之所急偶沧浪之且淸岂坎窞之能习易载出处诗称维絷歳冉冉而不留虽追悔而何及【`一有辞字`】曰沧浪之水兮征楚词临清漪兮应昌期濯吾缨兮有所思幸我生兮及明时进德脩业兮已矣防茅彚征兮良在兹  

水始氷赋【`以律报司寒氷因水结爲韵`】  

润下之性有时可凝暑归寒集阳闭隂升吹寒风之远派蹙冻雨而成氷俾巨海以息浪胡涓波之足征北陆隂涸寒泉井冽天吴外抟灵胥自洁含贞抱虚旣莹且澈断流而棱棱剑威照日而片片霜切馺坳曲陵湫穴苍山瓮石大冶流铁圆光而蚌珠可掬朝渉而马蹄可折既否隔于风云亦秘藏于鱼鳖尔乃命海若戒冯夷连焰絶于火井俾梁成于水湄乗险无替旬日不衰若拥轻絮如积素丝秋令虽终尚占庚辛之色严风更肃将奉冥之司其爲水也则陷其爲氷也则履畜成比玉之壶散作流谦之水柔性是着仙顔是比方稽化而转疑盖不知其所以夫其瀑布流湍迸射交攅檐溜承绠垂空冻干微波烟羃大壑云漫滴贯珠而呈脆排层岩而召寒至于六尺表竒百丈涵奥防北方而可规蚕东夏而禀操坚贞应运度光武而堪竒孝德幽通献頳鲤以爲报【`此下不见因字官韵`】始氷之初立冬之日将凿井望纳秩刷室应候司管调律温泉殊沼夏虫异术阊阖门静琅琊井溢当腹坚而将藏候朝阳而廼出  

## 文苑英华卷三十四

　　宋　李昉等　编水三  

海重润赋一首　　　海水不扬波赋一首江汉朝宗赋一首　　众水归海赋一首  

襄华贯洪河赋一首　三门赋一首  

渭水象天河赋一首　清济贯浊河赋二首渭水贯都赋一首　　泾渭合流赋一首  

海重润赋　　　　　　　　梁　洽  

道之应物兮小大咸信物之感道兮祯祥必顺况我储君元膺在震干干夕惕兢兢日慎德泽润于生灵沧海得无重润惟海之量百川朝宗犹君之羙万国向风朝宗者归其广向风者钦其政既同类以相求故重润而必应是使日光分色山辉度映风雨不淫鱼龙遂性羣甿仰止是燔瘗以告成外国闻焉愿梯航而来聘然则我君之明两也景毓前星休征梦月主鬯之功昭著牵衣之智逸发四皓既亲三朝不阙故曰惟其有之是以似之海则灵潮晨夜而无替君惟顺动温凊而有时详夫海之爲器也吞吸八裔流不逆细恠必思蓄珍无不丽浺瀜浕汨胶轕澎濞飞涛叠跃于秋隂白浪翻光于春霁虽则沙石混浊不荡其清波澜迅委终复于平惟此之故彰我君明至矣哉灵海之润孰知其极愿乗桴以攸徃非引蠡而能测道未行兮窃喜取材敢献赋兮扬君之德  

海水不扬波赋【`以平上去入倒用爲韵`】　石　岑  

太极立天地防岳渎所以镇四维横九服伊海之爲德有王之法象故量纳羣川而道遒百谷功配干络运廻坤轴气蒸混于灏元潮动襄乎山陆示惩恶则鼓怒见夫羣恠将瑞圣则不波介以景福唐兴百三十有四载湛恩溢乎荒外倬五圣之在天奄六合而成大赫吾君之光賛敷至道而允泰政符纯德昭千古而惟新泽体上仁同万类而咸赖八狄穷陬而尽欢九夷无远而不防则成周之德未足防越裳之来今至再是以四海尽镜九瀛涵影写合璧之祥光湛连珠之瑞景德侔上善洗物而容防道本元澄心而体静湛兮恒清晏兮砥平泊乎无情荡乎难名如君之道酌焉而不竭象君之德注焉而不盈所谓皇得一则政能贞海得一则波不惊恍兮惚兮其中有物杳兮冥兮其中有精精罔竒而不育物无大而不成鲲将化鹏欲征蚌且剖珠其明谁能一借扶摇便爲君御之贡王城  

江汉朝宗赋【`以百川防流必归于海爲韵`】　樊阳源  

江汉之流始滔滔乎楚泽虽导源而则异必朝宗而来格故能吞别派而且千壅细流而累百初谓发岷山之溅溅出嶓冡而涓涓忽洊至以盈坎遂同归于巨川洋洋不穷驱迅波以来注浩浩何足走惊浪而方前沸渭迸瀬崩奔争防过东陵而更长歴南国而弥大引汲清浊并包畎浍始逶迤于域中终委输于区外防流淼淼并骛悠悠滈汗乎万里经营乎数州静委极深且无惊于若海【`疑作海若`】潜盈巨壑亦何怒于阳侯彼纳之无际信爲长于百流尔其掲厉莫从深浅无必絶地脉于飇驶透天池而箭疾善下以洁乎龙堂流谦更清乎鲛室就其深矣谁识滥觞之源不可方思空想触舟之实终始齐赴周流不违似有待而俱进何经始之相依演纡余必远分而迩合洄洑激射虽异出而同归则知海之爲量也虚而有余水之趋本也道亦相于二派既朝于沧海众星如拱于辰居汉之广兮明委积之有所江之永矣表灵长之在诸是俾涵虚之状益深浮天之容斯在苟归塘之不息谅纳污而惟倍大矣哉谁究其广深空有望于灵海  

众水归海赋【`以纳众流而成深广爲韵`】  

大矣哉海浩寻之无际望之无象利万物以成德总羣川而爲长柔能善下禀巨壑以包涵握而朝宗覩众流之归徃是以临不测者未足言其济深思利渉者孰可咏其河广究其所由得之在柔滥觞之初因一勺而畎浍循环无际想三嵗之周流伊昔洪水方割夏禹是理既濬昆仑之输爰标南国之纪故导之逾远非壅之可止将虚受之爲德谅成大而有以且明乎避高之义自得乎润下之防始将就湿想浩浩而其来终类沃焦见滔滔之未己原夫水反于壑海不厌深其有也靡患乎泛滥其细也不逆于浸淫是知众流同归异源将合注而不竭但见乎川流满而不盈更因乎海纳广哉巨瀛莫之与京万里波委四时砥平灌以泾不能混其浊注以渭不能益其清不涌浪而跳沫独持盈而守成故得万穴争赴九河自同类夫云之从龙鸟之附鳯又似一人立国万方入贡愿以含垢之体爲纳污之讽因知夫海爲川谷之王以寛而得众【`不见而字官韵`】  

襄华贯洪河赋【`以崇岭横断灵渎长注爲韵`】  

太极经始纯坤倾东势以岳镇气以川融于是灵辟襄华象开鸿蒙横大野以中豁夹洪河而北崇而【`一作尔`】其沓嶂无际连波方永喷激万里廻合千岭总崤函之气象压秦晋之封境山以河润上腾云雨之祥水与时清下倒岩峦之影若乃骋逺望冯层城秋爽元气朝升大明伟连天之浩汗壮发地之峥嵘翠岫屏拥澄澜砥平疑白虹饮壑而半隠似寒云抱塞而初横及夫俯临廹察诡丽雄恒【`疑作悍`】峻势危而不骞灵源注而常满【`一作半`】积隂腾气与岚色而相鲜烁日生霞连荣光而不断观其畜含精秀孕育风霆应防昌运发扬炳灵茂贤杰于间出翊邦家而永宁况乎山积鸿休川流景福明征祥瑞幽賛化育此其所以配乾坤此其所以称岳渎岂徒翫夫萦带委注莲开翼张巍巍峩峩滔滔汤汤于天之峻极赴海之灵长而已士有圭窦强学金门献赋因陶侃之无津耻孙之不遇览襟带而増气追圣贤而遐慕想刘公之叹微禹其鱼感吴子之言在德爲固义由景行仰高山而自慙志切朝宗与大海而同注傥余润之波及期变化于云路  

三门赋【`并序`】　　　　　　　赵冬曦  

砥柱山之六峯者皆生河之中流葢夏后之所开凿其最北有两柱相对距崖而立即所谓三门也次于其南有孤峯掲起峰顶平阔夏禹之庙在焉西有孤石数丈圆如削成复次其南有三峯东曰金门中曰三堆西曰天柱湍水从黄老祠前东流湍激蹙于虾石折流而南潄于三门包于庙山乃分爲四流淙于三之下觝于曲限防流东注加以两崖夹水壁立千仭盘纡激射天下罕比时以内兄牛氏壮而逰焉相顾赋之以纪竒迹大河弥漫上应天汉濬灵波于积石之西瀑悬流于昆仑之半茫茫禹功兹焉防同凿连岩而泻防罗崛岛以攅空濶兮若横两阙于江上岌兮若棱三山于海中崇山嵚崟呀水淙射左右飞涛起伏相击截奔湍兮跻石台目霍濩兮心徘徊三砥其却立架崇门以洞开连嶂纡河以壁峭叠巘乔空而半頺洪流蹙折以坌涌潄湍崟窟而相磓苞峦秘隒砯其鼔作徊□澎瀑漓以山摧奔涛迅澓纷其荡骇蓬渤滑淈霍以云廻盘涡窙寥以谷施奔石砰磕以成雷拗怒未泄横流逆折合如地转散若天裂摇腾防屿防【`疑当作刷吴都赋云刷荡渏澜`】荡【`疑当作防他蓝切水冲岸坏也`】穴硉岩而沫沸淙隘口而湍洇然后澡云霁霭收涛卷瀬汨沄沄以无声漫浩浩以东防总四流而混合注三穴而滂沛泛洪涟于大碛之东薄余怒于天地【`疑作池`】之外当其时也山兽惊跃水禽乱飞鱼獭沉潭以不动獑猱拱树以相依窜鲛人于洞壑帖舟子于连漪莫不愁白鹭之初下叹黄牛之暝归若乃降望金门忀徉石觜穷岩万仭一曲千里松歴歴而生涯草鬖鬖而覆水云蓬茸兮歴地生风飕飗兮百籁惊猿惜暮而悲呌鸟辞春而不鸣阽嵲屼兮杪峥嵘飞客心兮动客情怜石菌之冬茂赏瑶芝之夜明惟夏君兮永蛰拜灵庙兮何及榱梁古兮山鸟栖阶壁芜兮野鼯入感防禹之叹深亢幽謌以伫立歌曰申负石兮空自竒客乗查兮何远爲君不见虚舟之泛泛浩乘流而不羁  

渭水象天河赋【`以题爲韵`】　　　　刘　珣  

昔我先王肇脩人纪乃建邦国以立都鄙或处沃而称奥或宅中而爲羙周分景台之测用防隂阳之拟汉据鹑首之分实爲山河之理故右扶风而左冯翊距泾川而浮渭水潼函襟带丰鄠巍峩下则崇冈于地险上乃取范于天河城雉周环而斗设宫观骈防而星罗转曲江于前岸俯冀阙于中波车马諠流浑派声之交错风尘日夕与津雾而相和葢圣人垂则必天之象王者都防大洽斯享运璇衡以齐玉烛法露盘以崇金掌四方辐凑万国攸仰风云以之吸合日月于焉澄朗苟祯祥而应防则乾元之攸徃何必河出图洛出书然后爲卜食之华壤者也懿哉作者元后中兴后嗣同天之道顺人之意横桥乃牵牛之设素浐则饮龙之谓晩光澹灔接鳯苑之祥烟晓色清明连斗城之佳气楼台傍而津涯隠伏钟皷作而波涛汨沸不覩斯焉以取斯宁复知王者之贵不察所由于所以又安明坎德之灵而主乎渭徒观其远界汧陇横截秦川沃长安之霞日浮京兆之云天都邑傍于左右舟檝来而泝上林之烟开雾卷建章之戸万门千朝而望兮蓬瀛若留乎岸侧夕而临也河汉宛在乎目前是以娄敬云被山带河四塞爲固岂不谓天道无亲惟德是辅祥符不及瑞图斯遇以登仁夀之理用表坤灵之喻请谓东周安处先生之徒与须知西朝翰林主人之作赋  

清济贯浊河赋【`以与浊同流清源自别爲韵`】李君房  

济有澜兮清泠不穷以清激浊兮洪河之中迤灵长而委注忽洊至而争雄惧淈乎泥我则贯而愈净将合于道我则和而不同徒覩其虚明皎洁秀色澄澈漾淸泚以遐分界飞涛而划絶始骋迅以中防载流谦而东泄德惟静自澄之于本源体虽柔岂混之于派别懿夫贞不受污淸非可混喷中流而激射劈巨浪之崩奔状浮云决开晴天之洒空碧若轻埃乍敛明镜之洗蒙昏远而望之孤烟横于曲渚廹而察也霜练引于灵源是知夫道恶比周物莫相与彼流湿之爲类尚沿源而异处匪泥沙之可杂岂湍洑之能阻越洪涛之浮浮驶清浪之悠悠不学淄渑之难辨且殊泾渭之同流于以用之甘见和之醴就其深矣欣可泛乎舟状盘涡之瀺灂不染乎浊前跳沫之飞惊不伤夫清均上善以清羙含至虚而体平度龙堂而愈洒洗贝阙而増明何必溱洧之阳然后濯其髪宁俟沧浪之畔然后澡其缨截河而流所以爲异导沇而注明乎所自酾浊波而廻逗沛惊湍以自致庻弥久而不渝鉴妍媸兮无媿  

第二【`同前韵`】　　　　　　　　许尧佐  

河之并济兮惟秩其平济之贯河兮势若相倾非刚克无以见其柔立非甚浊无以彰其至淸是以灵源濬发柔德兼呈徒观其流波委注秀色澄澈冲融而浊水遥开鼓怒而洪流直截遂使还淳之士疑二气之初分防功之臣惊一带兮中裂既处浊而不染每含贞而自防苟与和光者殊致宁与淈泥者无别是以霍濩波激崩腾势飜济水与河水相辉光容易识清流与浊流不杂质性难论苟征之于变化可察之于本源于以表德于以辨类方九折而横流啓重泉而直至故以盘涡浑晓日之辉叠镜冩晴峯之翠絶河而去孰与我争先导沇斯来孰谓我奚自若乃冲虚是翫迅激难俦广可渉兮思航苇于寒渚清可挹也欲濯缨于夕流贯长川之浸浸委轻浪之悠悠然下流绵邈愿表清而不浊上善昭融故守和而不同故可扶正直之纯志助润泽之成功动涟漪于回浦萃光景于防风且淮之清兮滨于夷江之远兮界于楚岂若贯大川以扬波临大都而分渚含清浊而独秀求匹敌而谁与苟河淸之可期愿朝宗而爲侣  

渭水贯都赋【`以帝王建都取诸上象爲韵`】　衞次公  

清渭天凿名都王制贯金城千里之域写银河九霄之势同穴发源众川潜泄分黒水以渺漫绕黄山而迢逓水能济物用导于中州君德配天故法于上帝都之防也皇皇渭之流也汤汤异东西之涧非汲引之沮漳夏后濬川分流非肇于伯禹秦德王水贯都必因于始皇照防鳯之丹阙架长虹之飞梁褰裳者不劳于掲厉濯缨者何必于沧浪泛彼楼船掩横汾于武帝滨之钓叟感入兆于文王且夫前王酌宪惟皇都之所建度地有孚因贯渭之上腴曲抱乎周原秦野旁临乎八逹九衢既流衍以红粟诚辉焕乎黄图则知八水皆流岂清于渭水五都并制莫大于西都原夫渭者雍之巨浸都者人之所聚天垂法君必取曵云间之清渭何殊云汉移天上之紫宫洞开天府及乎萦流一带中派纡余荡元气澄太虚稽前典而备矣于名川而舍诸岂惟积润于庻物固亦近壮于皇居至乃春景澄廓晴霞朗畅涵万象于影中度牵牛于波上客有观光者于兹而写望羙夫取法可仰因天垂象防紫陌而逶迤流丹霞而荡周公卜洛虽云风雨所交秦后贯都实谓膏腴之壤惟洪业之永固与渭流而弥广  

泾渭合流赋【`以题爲韵`】　　　　　独孤绶  

逰者感异源而合趣指泾渭于秦树泾如经也自北而南流渭若纬焉从西而东注性相近以不息势使然而自遇湜湜其沚昔既闻之于诗汤汤其流今则状之爲赋夫至清者渭至浊者泾惟清也鉴物之道着惟浊也含垢之义形共导金气咸通井星混殊流之昭晰成一带之潆渟初以纵乱横似争长而难杂终以防受汚何极暌而乃合禹功之所两存汉苑斯焉博纳乍异其色觉游鳞之隠见必同乎声带长风之萧防象昭回之可求歌郑白之有由饮马投钱足以发明亷士决渠降雨足以殷富神州既相以利物宁自异乎并流知之者齐我以不皦不昧感之者比我于一薫一莸斯乃柔以长存和之足贵近则顺洪河之纡直远则成沧海之濩渭同功一体叶灵通气信殊谷洛之流宁爽淄渑之味夫然彼独清而无偶非逹识之所谓  

## 文苑英华卷三十五

　　宋　李昉等　编水四  

新潭赋二首　　　　秋潭赋一首  

小池赋二首　　　　清泠池赋一首  

涨昆明池赋二首　　墨池赋一首  

盆池赋一首  

新潭赋　　　　　　　　　王泠然  

国之天府名曰河南水有清洛涨乎新潭夫其贯都成川习坎为德石门呀豁而洞防緑树逶迤而夹植源自山来漕因人力或清浅而见底或深沉而莫测奔狭口以雷声积中心而黛色若乃方将暮春大集都人锦筵横石罗幕借尘骑影攅临变作桃花之浪衣香乱入飜为莲叶之津由其地势多羙所以潭名永新观其城阙映带闾阎萦绕半向石崇之园斜经潘岳之沼星月沉浮乎其内烟云洗拂乎其表不生芰荷但聚鱼鸟通舳舻之利于国既多开浸灌之功与人非少自记从调恒来此游朝林坐而疑夕夏潭行而觉秋清可照人实欣逢于朗镜虚宜受物伫相引于仙舟带洛常耻临淄更羞况获忝乎余派终敢希乎下流  

第二　　　　　　　　　　张　环  

惟国之左当河之南分逶迤之旧洛涨浩之新潭观其沙石中映鱼龙内涵泛危槎而独隐纷众水以相叅原夫引派潜廻防源洞出淙石门以雷注透金塘而箭疾暝浮天汉之云昼洗嵎夷之日虽习坎之爲常乃流谦而不溢若夫正月登晦韶风报春花明上已栁暗长津出金垺之游骑下琼楼之羙人爱清流之亹亹走香驾以辚辚乐此幽胜褉乎阳滨竭主第之罗幕尽侯家之锦茵窥浴鸟之呼伴见飞鱼之触纶既灵长于上国恒见羙于斯辰若夫黛色冲融清光皛了緑苔一防疑濯髪于江波青杨四周若连帷于汉沼湛珠彩于星夜流镜华于月晓苟形影之可观乃妍媸而必表嵗苍茫兮寒气冽潭皎防兮生坚氷比玉巵而逾净对琼华而更凝犹不若镜室之爲朗铨防之可称庻狂愚之可鉴知简要而相承  

秋潭赋【`以秋气清爽资彼澄澈爲韵`】　　　王　起  

沔彼积水凛乎高秋秋应律兮则劲水爲潭兮至幽当草木之不芳独开翠色因天地之始肃更变寒流匪骚人之咏叹实知者之娱游尔其畜奫沦之色得萧瑟之气就其浅则亹亹共清临其深则兢兢足畏居下流之可保信上善之爲贵寂尔不动湛然恒平正衣冠而逾审烛毫髪而必呈性则纳污能积小以成大时方收潦故沿浊而更清鸥浪不振鹭涛不惊同至人之虚受比君子之持盈懿其歇昏霾罗物象峯峦之所攅列云烟之所来徃媚潜虬之幽姿防游人之烦想不汪汪于千顷自泠泠于百丈冩星火兮初流涵珪月兮始上湛清华于古木于以交辉澄鲜彩于层空于焉竞爽虚明莫映皎镜无私处不争而成德体自然以爲资金风乍摇似易水萧萧之日木叶方落如洞庭嫋嫋之时映泬寥之逺天动悠扬之短晷与碧落而相合将清光兮乍起净如练兮可名清濯缨兮増美傥朝于海知引往而纳来如挈其瓶可注兹而挹彼安波皎洁利物含溢金隄之晶晶窥银砾而澄澄飞萤乍临疑列宿之在汉纎鳞或跃若迎春而上冰岂清淮之可翫何灵溪之是矜则知沸潭无涌闻之于栗烈寒潭见底称之于洞澈孰若积流当素节金镜同朗冰壶共洁既妍媸而照临幸清通之区别  

小池赋【`并序`】　　　　　　　　唐太宗  

许敬宗家有小池作赋赐之  

若夫素秋开律碧沼凝光引泾渭之余润萦咫尺之方塘竹分丛而合响草异色而同芳徘徊踯躅淹留自足叠风纹【`一作文`】兮连复连折廻流兮曲复曲映垂兰而转翠飜轻苔而动緑牵狭镜兮数寻泛芥舟而已沉涌菱花于岸腹劈莲影于波心减防涓而顿浅足一滴而还深于时景落池濵雾黯踈筠卷舒澄霞彩高低碎月轮露宿鸟之全翮隐游鱼之半鳞岸随年而或故流与日而终新虽有慙于溟渤亦足莹乎心神  

小池赋应诏　　　　　　　许敬宗  

臣忝班下列胥宇上京欣托巢之有庇体墐户之全生爰凿小池依于胜地引八川之余滴通三泾之洋泌慕鉴止而端形乃游智而清志尔其潺湲绕砌防没萦除拟高阳而不足比蹄涔而有余游莹劔之防鸟跃露鼎之纎鱼乃若椅井傍通桃蹊俯映仰天津兮共澹防秋景兮俱净倒列宿以疑珠含望舒而似镜覩江使之潜处翫波臣之沉咏于是飜光瓮牖漾影蓬门溜激石兮长啸鳬鼔浪兮相喧竹凝露而全弱荷因风而半飜足以澡莹心神澄清耳目对昆明而取况喻春兰与秋菊不羡宝于河宗岂希大于旸谷彼瑶池之高醼固幽远而空传此坳堂之信逺遂腾誉而闻天降临渭之睿藻连横汾之曩篇何防生之一日荷大赉于千年  

清泠池赋　　　　　　　　王泠然  

梁王既受封于汉命驾东游入睢阳之下国吊防子之高丘荣华莫比僣拟无休复欲象昆明之校战同右武之习流决河间而饮马治宫树以维舟当时旧迹此地爰脩土木间成起防宫而似丝金并奏和氷石而疑秋是时宫人出看上客淹留既成此池胜形无比乔树青防而外合层甍岌嶪而斜指晓坐狎鸥春祠荐鲔连小山而夹廻嶝截长河而分半水徒观其清泠无防洞澈如凝镜开珠净月滉星澄鳬嚼红藻龟飜碧菱地将昏而雾合天欲雨而云蒸明则可鉴虚而不竭风静浪碎日落圆折波含阁而相动潭映空而俱澈此土之池君王所爲年深则岘山陵变水浃则沧海尘吹不见射鱼之浦空余飬鴈之陂皇家化溢成周包含【`一作合`】梁宋分星辰以主万国防江汉而归一统惟兹之池清而且平居下流而不浊含上善而逾明常以柔而处顺岂遗道而从荣时人竞渡摇海舰于三春暮客来投落江防于四岸何今日之登陟皆昔年之池舘物是人非所存者半济巨川必待舟楫得风流还升汗漫傥余波而可霑幸不遗于所观  

涨昆明池赋【`以池满春流思象河汉爲韵`】　张仲素  

空濶灵沼苍茫旧规昔穿焉迎秋而大阅戎舰今涨也乘春而无竭陂池时则阳候既序隂氷已泮天子乃诏京尹以亢役命水工而叶赞陈众力而云锸勃兴决万派而箭流共灌澹汪汪之积水似耿耿之斜汉况复谷雨初霁夭桃正春揔上善以利物涵圣泽之深仁轶彼宫沼弥如海滨鼓金堤之曲岸扬石鲸之彩鳞浪涌烟郊更失辨牛之涘日华翠防才分织女之津伊昔殊荒未化勤远是思非障泽之潴矣将水战而【`疑作肄`】之构馆浮鹢以遨以嬉防獭呈形有类于文身之俗鳬鹥乱响如习乎下濑之师春水平兮波湲春日煦兮沙暖虽守柔以易狎竟安卑而就满重泉之沫骚骚而若廻浅沚之毛离离而渐短至若镜朗风收澄明不流沃余润于荒野引孤光于钓舟岂独龞蜃是献实亦龟龙载游厥迹既徃前闻可想故人遥集曽分刼火之灰蕃帅来朝暗识滇河之象其涨则那式咏且歌开郑白之坟衍流畎浍以天波瑞气长凝表宸居之在镐晴虹乍饮若荣光之出河大哉水之爲量皆从夫一勺之多  

第二　　　　　　　　　　宋　悛  

于廓灵沼其流汤汤控清源于近甸澄积溜于方塘顷者天子时欲出池苑赡农桑纳献可之规諌设成务之纪纲乃斩杞栁破隄防将欲抑耳目之逰观资稼穑于人康一物失所若已纳隍竭其泽则鱼无咸若之地害于物则邦家无好生之方岂以成功者不可以适变识道者克在乎顺常乃天意怡豫人谋允臧不远而复载濬其隍【`前已押纳隍`】亦既具畚锸亦既潴沼沚将挹彼而注兹乃引流而激水揔括趣絶见鲸波之大来委输成深觉鳬舟之渐起且池之盈矣亦云自濒脩轨躅虽闻于仍旧开汲引终期乎取新鳞介将枯而复跃草木咸滋而更春皇矣我后有如其仁懿乎哉仰对一水旁连九陌流恶有类于汾浍纳污颇同于川泽烟收雾敛混天色而波清秋霁霜晴浮月华而影白载育菱茨【`一作芡`】羣浮羽翮将飞有翼时栖太一之云欲济无梁几滞璧池之客且流谦者闻于善下恶盈者诫于忌满傥从事于水鉴庻可形乎长短  

墨池赋【`以临池学书水变成墨爲韵`】　　　王　起  

墨之爲用也以观其妙池之爲翫也不伤其清苟变池而爲墨知功积而艺成伊昔伯英务兹小学栖迟每亲乎上善勤苦方资乎先觉俾夜作昼日居月诸挹彼一水精其六书或流离于崩云之际乍滴沥于垂雾之余由是变黛色涵碧虚浴玉羽之翩翩忽殊白鸟濯锦鳞之潎潎稍见鱼则知自强不息允臻其极何健笔之成文变方塘而设色映扬鬐之鲤自谓夺朱沾曵尾之还同食墨沮洳斯久杳防不测爱涅者必染其缁知白者咸守其黒苹风已歇桂月初临渚弥净流更深所以恢学海辉映儒林将援毫而阅目岂泛舟而赏心其外可察其中可见同君子之用晦比至人之不炫氷开而淳漆重重石映而圭片片傥北流而浸稻自成黒黍之形如东门之沤麻更学素丝之变究其义也如虫篆之所爲恱其风也想鸟迹之多竒将与能而可传可继岂谋乐而泳之防之耻魏国之沉沉徒开墨井笑昆山之浩浩空设瑶池专其业者全其名久其道者尽其羙譬彼儒【`疑作濡`】翰成兹色水则知逰艺之人尽以墨池而爲比  

盆池赋【`以积水盈器如望深池爲韵`】　　　浩虚舟  

逹士无羁居闲剏竒陷彼陶器疏爲曲池小有可观本自挈瓶之注满而不溢宁逾凿池之规原夫深浅随心方圆任器分玊甃之余润写莲塘之远思空庭欲曙通宵之瑞露盈盘幽迳无风一片之春氷在地观夫影照高壁光涵逺虚濳窥而旧井无别就饮而污罇不如云鸟低临误镜鸾之缥缈庭槐俯映迷月桂之扶踈是则涯涘非遥漪澜酷似沾濡才及于寸土盈缩不过乎瓢水兰灯委照以珠动纨扇摇风而浪起沉蛛丝爲羡鱼之网深抵百寻浮芥叶爲解缆之舟远同千里想乎泥滓无染泉源本清盛之而细流不泄鼓之而圆折长生蛙穿而别潜通想漏巵之难满雨落而古痕全没知小器之易盈及夫岸灔灔以初平水汪汪而罢涨韬云分白璧之色映竹写圆荷之状光飜晓日谁谓覆而不临底露青天孰假戴之而望至若烟霭沉沉莓苔四侵方行潦而不浊比坳堂而则深遂使好勇之徒暗起慿河之想无厌之士潜怀测海之心故得汲引无劳澄斯积环纎草以弥澈泛流萍而更碧沙洲连一畆之地山翠接如拳之石悠哉智者之爲心聊覩之而自适  

## 文苑英华卷三十六

　　宋　李昉等　编水五  

双瀵泉赋一首　　　　防泉赋一首  

娥女泉赋一首　　　　舒姑泉赋一首  

庐山云液泉赋一首　　望瀑泉赋一首  

饮贪泉赋一首　　　　性犹湍水赋一首割鸿沟赋一首  

双瀵泉赋【`以泉澄水澈皎镜春冬为韵`】　　王　潭  

呀厚地而滥涌者有河东之瀵泉拆隂开窦沃日浮天初汨没圆冲拂高湍于柔祗之下复逶迤逺注散余波于冯夷之川为神龙窟宅之上而致美为隂阳蓄泄之所而通将海日浤而昭此岂坤仪挺防以隳焉来何所以去何所止始开双瀵发辉于汾魏之郊竟助洪流归潮于渤澥之水借如夜色初升空光下凝繁星映而珠满新月入而钩澄洎乎风骇雾勃烟涌云蒸则有鬼神倐闪以恍惚蛟螭鼔怒以喷腾异物之与诡恠孰可得而备征意以爲潜虚洞决脉流派别虽一河有隔终隂隲以相连故数眼分开涵碧虚而共洁【`未见澈字官韵`】是以百尺澄兮四空皛珠胎明兮沙岸皎洗拂烟埃荡漾鱼鸟亦能凉生朱夏气暖冬守谦下以含道顺畎浍以利农道则以物爲賔水则假利于春人有情于利水水无意以求人人之自僞我岂非眞故至人以水爲德以心爲镜镜虽明不利于人故瀵之爲泽也广泉之爲鉴也浄若壅而闭则泽不能及物混而浊则鉴不能自正故选士者象淸瀵以含虚怀才者但明心而未映苟能酌宪于兹泉则可以相盐梅而翼圣【`汨没一作汨滑珠胎明兮一作灿珠胎兮`】  

防泉赋　　　　　　　　　李　程  

防彼东山山下有泉运未逢于畎浍色空积于澄鲜虚明可鉴澹泞自然宜习坎以爲德胡止艮而莫前士有酌而叹曰惟水之义万物之利顾导逹之或阙将灌注而奚遂朝宗路阻未归朝夕之池润下功防空浸寻常之地且夫壅则止理则通能致逺迩任决西东荷四气之平均潜生丽藻处重隂而蒙蔽尚隔清风亦有舒女化而称异耿恭感而成功彼皆因人而有托此独居然而在防懿其满而不盈卑以自处岷山未测且覩滥觞之时沧浪是期终异濯缨之所性则全柔德无与俦能载清而载浊谅可泳而可游将注江湖终有希于上善未分泾渭诚无恶于下流嗟止水之奚匹念发源兮在斯当其一勺而可挹岂待成川而后知傥理水之有便谅余波而可期他日敢以胜载之力冀禆舟檝之时  

娥女泉赋【`并序`】　　　　　　李　防  

泉在宁阳城南二里古老传称娥女羙容色善歌舞度曲此地化爲泉生于岩石间垂洒如泪故云耳  

水之裔岩之偏娈彼娥女浏爲氿泉伊昔巧笑淑灵浓华艶色赪唇发而寥亮素袖盘而掩抑故能倾北方掩南国超俗絶世神穷化极于是凄兮雨湿黯兮云沉销玉貌与纨质冶琼姿及蕙心舞成水态歌入流音脸眇眇以波尽眉娟娟而月深观其岸草翠积崖苔绮映列山光以泛艶悬树色而涵静引耀氷玉贞明石镜能含上善之心不改至柔之性若乃蠲祀典戒良辰苹藻前奠笙竽下陈莫不淋漓玉集滴沥珠新声呜咽而成韵泪阑干而向人及夫严风嵗晩炽景炎节水壮河沉流枯海絶则必湿溜冬泛寒光夏冽异黄泉之下冥殊游水之东阅噫化将云尽奚假物而独灵道或既存虽得仁而何怼靡度可持【`此句疑`】安知荣悴望神光兮水潜鉴化迹兮山閟搴杜若以谁与弄潺湲而増思  

舒姑泉赋【`以记云舒氏女化爲泉爲韵`】　　浩虚舟  

漂水之上葢山之前昔有处女化爲澄泉瞻风而艶色如在责实而寒流宛然原夫旷别幽室暗悲韶年顾容华之莫守望世人而都捐俨弱质以徐来顔犹灼灼委贞姿而色动声已涓涓眷恋无心凄凉故地念婵娟之可惜惊变化而殊异俯视清流托诚幽意陈翫习而斯在庻精魂之能记素鳞赪尾浑非旧日之容急管繁徒尽平生之志既而水府潜处幽既分凝情而淑敛寒色冶态而波生细纹泛浮影于中流遥疑嫋嫋逗鸣湍于别派远若云云由是鳞甲与游绮罗长阻迷緑沼之廻复防红楼之处所源通湘渚冩幽恨于灵妃流逹汉臯导春心于游女净色含虚清辉皎如烟凝泪以香起苕斓斑而锦舒浦水光摇似动横波之末岸莎风靡如存髩髪之余想夫纨质已销隂灵未谢濯衣彩于花昼洗镜光于月夜泠泠不浊殊画地而俄成潏潏无穷类拜井而潜化且静而淸者水之宜柔而顺者女之爲忆朱顔之婉娩柔碧溜之逶迤浮沫粉聚悬流泪垂泛萍藻而翠翘零落动菰蒲而緑带参差及夫乱草丰茸古墟荒毁杂泥沙之汨没蔽音容之妖靡至今闾里之人空传其名氏  

庐山云液泉赋【`并序`】　　　　呉　筠  

筠所居之东岭其侧有泉洪纎如指冬夏若一山少凡石至多云母其水色白味甘且滑此则云母滋液所致因名云液之泉乃结宇其旁引于轩庑之下既饮既潄永翫无斁今兹夏季不雨至于十月江湖耗井涧涸此泉泠泠不减乎昔懿其若是爰以作赋  

坤元孕气潜畅成泉冠五行之首爲万物之先爰有清泚出此山侧处蒙险以难知犹井渫之不食我搜灵秘载披载登见其地僻至洁源深有恒凝寒不爲之损暑雨不爲之増乃考室以饮而乐在枕肱侔玉之膏滴乃云华之液疚可蠲生可益引充狎翫惟意所适悬之则素皎壅之则澄碧昼浮光以悠扬夜含响以淅沥隂阳爲灾水旱失节不雨炎夏暨乎月汪汪洪波久已竭耿耿瀑布今已絶挫江湖之浩荡沉涧谷之防劣斯泉秉彛毫纎无亏虽逺不霑惠而近有所滋彼淜湃于畴昔岂不慙防防于此时夫醴泉无源而易涸丹溜乍见而难挹曷若止以爲鉴酌焉取给何异神仙之瀵帝防之浆涌异域之表湛无人之乡兹亦标竒于絶境眞可谓灵而长者也  

望瀑泉赋　　　　　　　　李　华  

曙无云兮川无波泛余舟于空碧彼庐山浮重湖之上兮峩极天之峻壁凝黛色之深明噫林岭之岑寂何神造之杳冥跃腾泉于山脊孤流皎皎于苍梁翠淙千仭兮悬帛玉绳缒于寥天银河垂于广泽防风雷兮簁霜雪穿重云而下射白龙倒饮于平湖若天地之初辟委滔滔兮东迤讵知夫维今之在昔何倚高防而一望豁余心兮洒涤近古有鴈门上德兮昭洗尘昏柴桑闲士兮舍印推尊灵境殊象诠防究源人已古兮山在泉无心兮道存将黙贯于精极欲置之而不言  

饮贪泉赋【`以言饮此泉心终不易爲韵`】　　胡　权  

吴隠之拥节南海停骖石门遇贪泉之广陌若防酒于污罇由是征图籍所载考耆旧之言云注兹而难穷地理或饮者而能移性原公乃斯言已察其事惟审十目所视表执心而不回一勺之多遂举杯而就饮重言曰所执在我宁由此泉泻泠泠而反同洁已持惴惴而过甚防川恬淡相资渐滂沱于德泽清亷是守何汨没于情田将正浮俗而去彼覩滥觞而在此临川而不觉起予命酌而甘从率尔盈科即挹聊抒思以盘桓健笔忽飞写縁情之绮靡既而威临俗鎭尘静边空阖境而皆知向化四方而靡不趣风量比沧溟能控清而引浊心如白水可原始而要终当其境接遐荒郡惟幽僻山川而多含瘴雾草木而少蒙膏泽道之云远人不愿适公藏器以俟时方遇君之侧席泉云饮而名乃益彰心秉直而誓当不易则知贞清特立瑕秽莫侵人饮酒而荡志我饮泉而洗心胡不夸于一石而不愧于千金于以明好恶定能否不贪爲宝而可怜【`疑`】不饮盗泉而非偶懿哉君子之鸿名竹帛永垂于不朽  

性犹湍水赋【`以性之爲善犹水趋下爲韵`】　呉　冽  

人立性兮诚明爲本水激湍兮动直惟柔将以游心于澹故其从善如流天理斯在坎德可求谓寘怀而必将流恶同赴势而咸得处休至人之情唯当浩浩君子之道所以犹犹原夫性本皆善诱成迁化湍有常行决而上下得其道则致和平汨其流遂成奸诈故圣人行当顺动义不诡随欲防防而处下逾防将淼淼而致远不疲顺意周流诚随波而迁染由衷激发庻合道以云爲托以洗心从之防已尊派别脉分之要道守涤瑕荡秽之至理符老君之立教心乃善泉同太史之奏言德方在水势虽相近意当一揆法润下流谦之迹莫非有爲爲之爱漂沙宕石之功是皆景行行止心源洞适德泽潜敷在审思其决泄岂求润于霑濡远近相沿宛见爲仁由已始终共济足见循道而趋不然则防其贞失其正动必旁午志皆纷竞安能使通逹爲无滞之姿禀受成善利之性德如毛而转润行有叶而逾滋心镜之前若光明而上下察也情田之内同澹汨而左右流之懿其义戒中人事标前典是明各有原本不可迁移岂徒虚阅波澜以方清浅若然者信乎孟子之言所谓惩恶而劝善  

割鸿沟赋【`以割土开城去存深迹爲韵`】　　侯　圭  

龙争虎闘兮万象交奔镞尽兵穷兮白日犹昏潜豹略而久困割鸿沟而两存临屹屹之重关平分海岳指遥遥之一水画断乾坤秦之末世也鹿走中原人殃下土天垂不定之气代作分争之主皆欲呵叱羣类鞭笞万宇或功侔擘岳扫氛祲以将清或力并触山缺穹昊【`一作旻`】而未补争驰羽檄欲定云雷共假长山之隔濶请如横汉以昭回劈六合以中裂割八纮而半开于是对戢雄棱俱停执驭盟高岸以斜指约中流而内据霜戈雪刄拥云阵以东归火帜虹旗扶日轮而西去险隘瓜剖深沉带横两曜而宁休晕蚀重宵而未落搀抢晋魏周韩出地表而共宗函谷燕齐楚越彻天涯而尽属彭城池堑弥坚人烟渐隔疮痍讵息于余略兵甲俄循于旧迹孤军外鎻截南北于千城万马重来并华夷于一掷由是霾隂再合霆霹交侵彊者功浅弱者机深空欲限沟洫之迢遰闭关河之阻寻分地理而不分天理割波心而不割人心及夫垓下之劔不还江上之师莫遏始知鳯阁之难处徒想鸿沟之独割至今京索之原古津空濶  

## 文苑英华卷三十七

　　宋　李昉等　编水六  

浮沤赋三首　　　　潢污赋一首  

尺波赋一首　　　　溺赋一首  

浮沤赋　　　　　　　　　崔　根【`总目作损`】  

仰参造化之理俯察宇宙之功既希防而不测亦要妙而无穷至如殷雷发谷激电流空石鷰飞而迎雨铜乌振而惊风已而悬溜不止空庭积水对霶而厯览见浮沤之逦迤莹映澄澈内明外羙倐徃忽来乍防乍起含卷舒之度得行藏之轨其柔也则随波以为心其刚也乃触物而忘已谅潜运之恍惚孰能察其终始浮沤之义大矣哉俯而观之错落煌煜若明珠之出合浦远而望之旳和【`一作旁`】罗若众星之列长河尔其因水发色以空成相怀清润之秀气负圆通之雅量信天泽以成姿岂人图而为状且夫势有万端形无定质或繁小而争涌或希大而间出从下流而守谦托上善而非溢冀辉彩于当年故韬光于晴日  

第二　　　　　　　　　　杨　烱  

在霖霪之可翫唯浮沤而已矣况曲涧兮増波复坳堂兮涨水霤滴沥兮行注阶潺湲而浪起寸歩百川咫尺千里于是乍明乍灭时行时止排雨足而分规擘波心而对峙轻盈徘徊容与庭隈状若初莲出浦映晴波而未开又似繁星落曙耿斜汉而将廻合散消息安有常则倐来忽徃不可爲象雨宻稠生风牵乱上若乃空蒙采褰浩汗浮天流平旧沼溢新泉分容对出吐映均鲜触流萍而欲散碍浮芥而还连光陵虚而半动影倒水而分圆始参差而别趣终宛转以同沿歴乱踟蹰漂沸萦纡细而察之若羙人临镜开宝靥大而望也若冯夷剖蚌列明珠逐风波而澹泊乃变化而须防迹均显晦妙合虚无同至人之体道亦随时而不拘夫其得坻则止乘风则逝处上下而无穷任推移而不系似君子之从容常卷舒而不滞故其在阳则隠在隂则出泄泄悠悠匪徐匪疾固自然以见体托行潦以凝质类逹人之修身故不欺于暗室荡薄畎浍鼔舞洲渚其生兮若浮其居兮若旅云销雨霁寂无处所唯斯物之靡依独含情而应机暂假有而示洁终沦空而匿晖苟无心以自累夫何适而有违  

第三　　　　　　　　　　郑太昊  

粤若云横于斗月离于毕石鷰初化泥牛未失重隂润础看防雨而交飞行潦浸阶见浮沤之乱出尔其合散无常漂荡自然形色虚防表里澄鲜似珠胎之出汉若星象之浮川拂还风而独转偶到【`集作倒`】景而双圆夫其仁也不轻蛙黾之穴夫其勇也不怯蛟龙之泉触奔槎而碎近浮藻而还连观夫绕砌潢污廻塘緑水长檐连属通沟表里排乱滴而攅生逼潨流而细起乘川则逝遇坎则止虽有近于泥沙信无累于滓既生既防如幻如梦体象明媚上下冲融徘徊未息展转何穷识盈虚之不定知造化之皆空则知生也若浮荣兮如寄秉隂守不竞之德就下保防谦之义清虚自若有高尚之风隠显无恒有行藏之智别有缙绅公子思浮思沉乘时趋势佩玉锵金见浮沤之形象息狙诈之机心况乎失路书生怀愤胸臆规术恬静节行孤直觉万化之俄顷知千龄之瞬息能不操纸殚毫叙浮沤之德  

潢污赋【`并序`】　　　　　　　钱　起  

潢污水之防也汲引之际人皆舍诸唯有德者知之荐鬼神以昭忠信则百川虽广莫逮其用焉喻士先沉后伸放【`疑作于`】知己也辞云  

潢污之水天实降之云散雨絶渊然在兹胡禀柔而成性能处下以任时善乎浊而徐清贮之将緑弃捐池沼之外隠翳林臯之曲接九派而何劳方一勺之自足至若云霁地表霞开水隂干天可鉴物象是临山晓映而色近云高浄而影深险阻不行芥舟宁覆盈满知节鸿毛匪沉产苹蘩同南涧之有藻聚飞动异旧井之无禽斯其善利也乃至人之用心且夫出山者泉归海者川汲引无絶隄防在焉彼苞萧屡浸束楚不传唯潢污也独此晏然其明若昧其壅若退竭而自中盈不侵外天资其洁德维贯神明人弃尔防道不行畎浍夫事有小而可广运有塞而必通当休明之圣代征泂酌之古风彼湛然以虚净盍荐之于王公俾尔忠信昭明有融俾尔尝祀景福延洪斯则椒浆与桂酒可以比美而同功尺波赋【`以水澹幽色风初起波爲韵`】　　　钱　起  

防灔骇水奫沦始波引分寸之余风从一勺激寻常之内无爽盈科势将坌涌迹异盘涡蹙跬歩以无数荡分隂而自多观其日色遥临风生未已圆规可验疑沉璧之旧痕前后相侔若浮书而竞起迹叠相近萍萦有余促涟漪之散漫拥跳沫以虚徐流脉中移类蠖影求伸之际浮光上透若雪华呈瑞之初涌以回囘驰乎澹澹始羣分而下瀬将积少以习坎生而有凖动必若浮如投石以花散等覆杯而迹幽影不过于布指光遽溢乎寸眸汹汹安翔似欲将乎斗注沺沺増绕如潜运以环周无惊川后未发阳侯当澹以成之宁同瀑怒谓小爲贵也爰进涓流浅漾风光轻蟠水力寸长所及知文在其中方折是为见动不过则散或往之浮彩转初盈之净色将潜寗戚之鲤半未能容若流张恊之薪重而才得汾湿若冲溶滴相通未合流于油岸方鼎沸于汾风礐石愈蹙沦池不融是将寛其量诚有重于泉蒙濩也如委沦然可视兹延袤以上腾匪徒旋于中沚翠防交映璇源共纪将不退于大成固在乎有便于风水  

溺赋　　　　　　　　　　杨　防  

防先生澹虑澄情楼倚岳阳湖观洞庭渺漫兮若与乎天平远指君山一螺黛青遥觇湘浦一片云明轻檝巨舸载纵载横或楚歌以应棹或渔唱以齐征虽云吴楚之濶于焉瞬息之程俄而浓云兴猛吹作訇訇兮雷霆零零兮雨雹波势兮奔腾波声兮渀瀖或若积雪或若裂壑楼岌嶪兮地如落欹樯侧防倐出欻入烟驰雾骤神号鬼泣忽翼举忽虫蛰波而觧浪而倾者亦一瞬而俱及雨既霁风亦止呀呷余波振荡未己俄有呈其板而流者碎其篷而飘者彼缄縢之箧扃鐍之柜委翳波间罔知所秘或一竹以脱命或举族而咸坠沿汀绕滨零落在地防子指而泣曰其嗜利则孟子所以恶交争也其欲速则仲尼所以悲不逹也孰有轻命若粪重贿如山用一缕无继之力渉万仭不测之川践险冒危既蔑履氷之诫殒身覆族空衘没齿之寃农子闻其言同其叹此则以江以湖没不可援今复有非波非涛溺不可筭窥之则茫然无岸由古及今陷者如贯防子矍然其词然其悲何陆之爲溺而不维不持纷吾绪而乱余曲尔其辨而折之乃曰麴蘖是惑沉无时混淆先后颠倒矩规唯诞是习莫礼是持散髪躶体以遨以嬉汨亲踈兀尊卑情所至则至意所爲则爲可庆者忽其庆可悲者忘其悲龙章莫保鳯德何衰光逸则狗窦求入伯有则壑谷忘归子反不谋于军前败非天作正平不拘于席上祸乃自贻但骄其气益乱其机隋兵济江玉树方舞越人入户金斚犹飞所以爲酒之溺也至若贝含其齿云耸其鬟苞藏其戾矜持其妍攻巧若拙移曲成端爲媚斯极荷宠益坚陈灵以衵服戯朝俾君臣受祸骊姬以归胙献毒使父子成寃齐庄以盗室取毙郄犨以夺俪不全此所以爲色之溺也至若伊义莫顾唯贿是务以谲以囘不轨不度沟壑难满锥刀必聚莫兴知足之慙蔑有恶盈之惧其帑溢其帛蠧其贯朽其粟腐营营尚恐其力穷汲汲不思其日暮复有白版爲侯黄金作辅南宫变屠贾之行西圆【`疑作园`】成阛阓之路求金求劔曽无就木之心鬻爵鬻官但欲齐天之富壬夫死而方觉雍子戮而未悟此所以爲贪之溺也至若专国之柄操天之轴任其情性随其嗜欲其喜也沉者浮其怒也赢者缩易否为臧化直为曲虽山重而可廻虽海深而可覆其门若市其帑如谷背者斥向者录言张其机笑孕其毒誉之则铢而爲钧訾之则歌而爲哭屏内外之气侧天下之目稽其莽卓考其产禄谓兵钤之在已将神器之有属国玺行窃弄之手宫闱开盗视之目自谓其投葢之力可图殊不知燎原之火难扑既众叛而亲离竟噬脐而齧腹此所以爲权之溺也是四者匪横其流匪驾其舟有溺者孰究其由其毒也必渍于骨髓其痛也亦甚于戈矛虽扛鼎之力触山之酋亦不能杼之以出而况于纎离之俦哉防子乃曰始吾观渉水而溺则怳然而内惕今复闻不波而沉则瞿然如大敌且酒不可甘甘之则沉吾命酒曰甘波色不可爱爱之则溺吾命色曰爱河衣所以被体食所以充肠苟朝晡而不匮寒暑而有装岂假积粟于廪储货于囊且药所以攻百疾百疾蠲而药不止者鲜不及其殃吾命财曰药江士患不逹之名不立之身苟逹苟立在守其眞何必竞升沉之路争轻重之钧狼子野心昵之害人吾命权曰狼津噫生于世不溺于四水者吾谓夫顔闵之伦  

## 文苑英华卷三十八

　　宋　李昉等　编水七  

氷赋二首　　　　　氷泉赋一首  

初日照氷池赋一首　氷池照寒月赋二首氷将释赋一首　　　氷泮曲池赋一首  

履春氷赋一首  

氷赋　　　　　　　　　　陆　环  

大哉洪钧赋象触类而生或分气四序配位五行惟彼氷之坚质包履霜之渐成夫其体含上善色侔晴雪妍媸自明表里虚澈原其物也则昏危应位觇其时也则防御节隂气盛阳晶防杀气鸿洞严飇栗烈当此时也何水不凝何潭不结瞻山则万壑俱闭归海则百川潜泄谅造化之自然羗难得而备说佳其空冷愈坚风凄益壮汗漫棱层委积亭嶂交河则战士加守合浦乃渔人迷望况乎天道无私所应多姿云禽下覆彰后稷之圣德泉鱼出跃表王祥之孝思然而题周官顺时令皎皎雪聚皑皑山净盘重涧而疑璧泻圆池而若镜与海镜而混辉将玉壶而相映何层氷峩峩形埋奔浪势压冲波坎位临时则慎于马窟离光再诞示合于滹沱岂直若斯而已哉固见羙于将来其藏之也黒牡秬黍以享候其出之也桃弧棘矢以除灾取顺则人不夭札用逆则时多震雷故以北陆而收西陆将啓冬鉴秋识寒暑之情大盘夷盘表君臣之礼徒观其谦也每避燥而就湿其让也亦背阳而向隂伟何防之入喻着诗而见钦皎尔自安同逹人之守节涣乎将觧若天道之无心故先贤取危于履薄作戒于临深或曰众虽类而多名曷方兹而至妙明隂阳之本爲适时之要可以羞之于王公可以荐之于宗庙傥水镜之一察犹希暂于廻照重曰深山穷谷凌人凿颁赐从来天下闻别有川池捐弃者终思采斵献明君  

第二　　　　　　　　　　刘长  

水无心而清氷虚已而明始则同体终然异名水之动我变以静水之柔我变以贞任方圆而能处其顺在高下而不失其平北陆初凝结而爲氷东方始起融而爲水与时消息【`一作合散`】随物行止水也不【`一作莫`】知其所然氷也不知【`一作莫分`】其所以何推运而有恒乃忘情而合理观乎外示贞坚内含虚澈【`一作澄澈`】无受染以【`一作无染尘能`】保其素无【`一作不`】纳污以【`一作能`】全其防比玉而白不爲蝇玷【`一作防`】比月而明不爲蟾缺琼树色夺瑶池光发变寒日【`三字一作寒日爲`】之清莹带隂天【`一作隂天爲`】之肃杀爰自止水遍于山【`一作大`】川山【`一作万`】穴俱闭长波寂然皎皎弥静峩峩远连如雪覆地若云被【`一作披`】天云之凝兮伫长风而可扫【`一作拂`】雪之积兮向太阳而莫全岂同夫气之所感物莫能迁劲飇夕寒我力増壮晴【`一作爱`】景朝暖我心【`一作力`】犹坚其坚伊何履霜斯至其薄伊何临泉是畏君子用之以驯致其道覩之而不骄于贵【`一有者也二字`】二之日始凿命虞官三之日始纳享司寒【`一有四之日三字`】天子陈礼容赋风大啓氷室献于王宫气肃云陛寒生衮龙辟九门于月下列千官于镜中颁聚【`一作众`】位取饮以受命御至尊得象于朝宗若君莫之求臣莫之见则深山穷谷讵可得而加荐苟藏之不周用而不徧则灾霜害雹如有待而爲变人或爱我【`二字一作好下同`】清人或爱我净既防其迹亦坚【`一作虚`】其性水之氷生于寒人之氷生【`一作出`】于正无【`一作不`】弃其道吾将何病　　　凢一作皆集本  

氷泉赋【`以应阳气而发蒙爲韵`】　　　　陈廷章  

众润将行一阳初胜刚柔合德逺近潜应动能依节自契周书之言流未入淇岂若衞诗之兴时也盖氷填井甃日冷池塘蹔无声于短景终有骛于灵长于是微消涸沍稍变潜藏既闻乎下能顺上岂闻乎隂不承阳深且异于潢污孰云咸竭用堪和于酒醴谁见必香居壅郁而将听声潺湲而尚未虽幽深之可则终逺大而爲贵未知所适愿添沧海之流必得其宜无俟黄钟之气防灔如彼清泠注兹其道也诚于逺矣其深也可以述而望朱夏而龙文生定四时而不惑当冬而麈角觧后五日以爲期暗漾怀珠之媚潜抽潄玉之姿鄙借势而爲澜每遇秋风之冽冽待流声而觧冻必由春日之迟迟全其性以守柔相其时而忽越思玉溜之才吐若岷江之初发出阳岸之下潜润涧毛涌隂溪【`一作凌`】之中轻摇石髪决诸可见其澹淡冽彼讵同夫汨滑兾雷惊之蛰犹若陆沉当治【`疑`】理之时不虞干没当今化源毕啓时令皆同覩阳光之下逹昭帝泽之潜通浮带地之功暂留坎窞运知天之德终异童蒙傥或导于外发其中冀有禆于江汉得流善于无穷  

初日照氷池赋【`以鲜彩明澈寒光入座爲韵`】冯宿  

日生东方氷满池塘以涸沍之寒质承亭曈之晓光其象斯防其容可阅炳尔昭涣朗然澄澈可爱之德已闻左氏之经如履之心更忆诗人之说即合体而光辉且负暄而昭晰全嗤岭北之梅讵比墙隂之雪美其林烟早晴寰宇凄清池有水兮氷合天无云兮日明凝隂尚积暖气潜盈淋漓兮向阳和而未泮皎防兮覩津润之将生所谓当此严景昭兹阳彩上下相融贞明共在斯乃元化所结功不宰日有曜而必临氷无心而有待不然何大明兮方悬凝质惟坚斜景自高而来照素耀相向而俱妍曲岸増媚平沙更鲜岂西陆之中候朝觌而方出东海之上泮隂火之潜然是知清兴攸集氛埃不入随阳而孤鴈初飞向暖而羣鸥乍立且日者分乎两曜氷者生乎沍寒既清贞而可赏信温煦之咸懽足使励志求鉴探幽就观何必挹琼浆于丹灶思夕露于金盘曷若色映朝户光陵晓座氷生池上岂羡玉壶之明日下池中全遇隙驹之过聊赋之以体物庶同白雪之难和  

氷池照寒月赋【`以寒净光防莹心目爲韵`】　林　藻  

瑶池洞澈兮坚氷始攅天皎皛兮皓月初团氷含虚以凄冷月委照而光寒既合体以凝质故清辉而可观尔其气肃而劲色虚而净俯视则湛若玉壶仰观则烂如金镜履之者可以慎其矩歩翫之者可以涤其情性嘉乎清荧旁逹曈昽交映间楼台则素色弥分出河汉则清光寥夐良吏观我以思饮墨客览我以兴咏懿夫鉴照无隠盈积有方纎埃翳而必见众象照而难藏晃兮奕奕耀兮彰彰夺银河之晓色掩水镜之秋光于时羣动已息寒夜未央防云度月以澹荡细影拂池而悠扬晶耀兮环林之际朗练兮孤亭之旁月周天兮有亏池拥氷兮难决月在则光莹月沉则光防彼氷也非无自然之色我取映月而増防此月也非无自然之光我取笼氷而加澈斯乃以净临净不莹自莹精气交而上浮光彩融而入暝夫如是至人遇之而畅襟贪夫对之以励心岂徒皎皎然罔象烱烱尔照临而已哉向若月隠西峯氷藏深谷焉得觧吾人之昏滞恱志士之心目  

第二【`同前韵`】　　　　　　　　王履贞  

至矣哉冬之季兹池可观临方塘而霜容既肃照圆月而素色兼寒凝爲水碧浄若琅玕廹而窥乍惊飞于绕鹊俯而察宁失顾于廻鸾若乃日暮云晴苍然色正水彩旁射蟾辉下映的皪兮地布明珰曈昽兮天垂朗镜则虽随侯之珠皎而防和氏之璧光且浄曷比夫动资文士之兴载恱吾人之性观夫寒空若昼清漏且长透珠而庭户増媚浮玊树而园林借芳揽之则无诚偶形于顾兎视之若有徒积素于飞霜故能防通宵之寒气凝彻底之清光既而空色相鲜余华昭晣严风吹而不散沍隂生而转洁偏使闺妇増思征人怆别望陇上之婵娟怨池中之凛冽又能使空门禅客除昏涤暝对之而虚白生襟观之而神形自莹嗟乎时之革物物感人心俾闲放者取而适性勤苦者对以愁吟则知氷月之宜靡极沿变之趣弥深原夫幽院添池晴峯绕竹几处堪赏千般寓目加之以清氷素魄复何媿深山穷谷伫月令之必赋冀同出乎西陆  

氷将释赋【`以和风既至迟日初临爲韵`】　　侯　喜  

春入寒水氷惊浅浔照迟迟之早阳色将无定度习习之回吹势欲难任涣若分彩濡如在隂如应勾芒之节将成老氏之心非其渐焉何以知仁气之徐至不曰释也何以表阳光之有临稍露沙痕似分苔翠在形开而可观因罅发而増媚动其中矣将有日而然开必先焉若知风之自澹引晴色洞含春意曩之能久曽殊见晛而流今则不坚转失履霜之至当嵗华之既好变水緑之云初暗转而光摇已薄轻流而影动惟虚观夫宵以涆涆昼必徐徐净以当融稍惊北徂之雁轻而未散犹观上越之鱼如此则消积冻发防波西陆当出东风已和湛兮而平劔开幽匣黙然而运云敛晴河方催皑皑之白渐防昭昭之多则知道贵无质我之释兮以日不徐不疾与真源匹政尚得中我之释兮以风泄泄融融与皇泽同事有可贵用非可既惧乎裂尚保质于地宁就其流始收光于神气溃然当觧熙哉此时幸照临之必及岂开泮之云迟日已不寒正难于鸟覆数当有尽转使于虫疑吾亦慕斯氷之不择不知所以裁之氷泮曲池赋【`以春日风暖之候爲韵`】　　王　起  

英变律青阳报春伊曲沼之方燠始氷泮于斯辰北陆初凝惜峩峩而色闭东风忽觧惊片片之光新所以将延轩骑稍媚咸秦散乱琼岸离披玉津开碧潭之漾漾如白石之磷磷岂必积穷谷而与竞塞长河而见伦则知煦妪有待沍寒无必将辞烈烈之风渐映迟迟之日或竹破而瓦裂或镜华而玉质带宿草而犹霑添新泉而更溢小大惟错方圆不一临深之戒稍窥履薄之危渐失蚕之绩也必见其沦胥鲤或感焉匪劳于剖出璀错腾外淋漓积中随波响激遵渚光融下鱼竿而不隔泛仙舟而已通涣涣初流自同夫溱水冲冲罔凿奚取于风是知氷在池而合散池与氷而虚满腹坚难俟于星廻磔裂必因乎风暖皎洁不私清明在兹殊玉壶而覩止异凌室而藏之防无德而潜伏狐由是而决疑和而不同始坚然而固节积而能散终涣尔以随时客有览名都之秀盼廻塘之溜知迷津而可通在觧冻之斯候  

履春氷赋【`以戒慎之心如履氷上爲韵`】　　陈　岵  

履道有本戒之在氷毎翘翘于进守如凛凛之不胜累足有惧旁行可矜识安危之在德岂颠越之或承不敬其心敢徴所以本之于有既渐乎履霜戒在不虞罔轻于狎水方保心于慎独焉敢测乎涯涘人之所畏岂造次而可忘道之将行非中和而勿履败或闻于旋踵义无轻于举趾不处其薄君子之行固然若居下流诗人之戒深矣其始也阳律掩耀隂飇戒时因润下而生德由寒沍以成姿皎若澄虚而体合上善然沉响而迹不能欺苟戒之而不履是以履之而不疑事异渉溱匪裳之褰也德犹如羽知行可蹈之则知视险无必素诚可谅罔违日慎之心无易春氷之上投足而众流不测委顺而中怀是广惄焉如知大患之在躬生也若浮敢慿虚而用壮孰曰坚乎匪同介如结寒波而暂聚湛清质以含虚怳若有亡似乘空于月宇退然如失犹奉身于玉除且异夫莫来莫徃何遵于匪疾匪徐必若怀以励贪饮以明信如临之戒如履之慎则知水德可保氷力可任匪氷不薄匪水不深彼之蹈者委乎足我之蹈者本于心又焉能料其薄厚而计于升沉则执德罔愆持危不戒意平澹之可翫在清夷之可怀岂知蹈之有道行之在德而忽乎沦溺之败  

## 文苑英华卷三十九

　　宋　李昉等　编水八  

玉壶氷赋一首　　　氷壶赋二首  

汉光武渡滹沱氷合赋一首  

履薄氷赋二首　　　履霜坚氷至赋一首  

藏氷赋一首　　　　开氷赋一首  

东风觧冻赋一首　　阳氷赋一首  

玉壶氷赋【`以坚白贞虚作人之则为韵`】  

壶至防玉至鲜有若君子清标俨然色澄澄而外澈质规规而内圎月出皎兮入夜而其仪难见氷以风壮处寒而其实逾坚谅负竒而可玩超众器而为先当其韬光幽山韫耀穷石隠榛芜而怀宝沦泥滓而藏白如虹之气虽无谢于云烟抵鹊之乡常见俦于瓦砾于是卞生见而神动匠氏闻而心惜乃奋剖刻耀精明以玉之羙作壶之形信无瑕之可用若不琢兮何成以虚而受逹人侔其量以明而鉴志士効其淸贞若其禀性温如作器含虚正色则惟珍是务立操则匪贞不居尔乃严气凝隂作寒飇一振具物寥索川皛皛以凌满林稍稍而木落日既暮兮金闺寂夜一寒兮玉壶陈素氷满腹清光照人临象筵而色媚入金镜而影新对之者畅虑观之者清神能励贪夫何假盘盂之戒有同儒士长爲席上之珍是以随珠夺魄赵璧慙姿瑚琏之器斯实爲之美人曽不足方其皎防锦衾亦安敢夸其陆离伟夫掩物之羙比人之德素其表兮其仪不忒实其中兮秉心渊塞伊烈士之指南固贤人之轨则  

氷壶赋【`以清如玉壶氷何慙宿昔意爲韵`】　　陶　翰  

惟氷也有坚凝之贞惟壶也有虚受之明谢周流之弱质托镕铸以成名直方任器规圆惬情对光辉而比色因击扣而驰声氷假壶以爲用壶含氷而转淸及夫懽呈朝晏之余瑞表经纶之初尤荀吴之失对陷王霸之后车既遇赏以爲乐乃获成于所如但观夫推移在道澄澈如玉时见莹而则明或将摧而不曲故曰氷贵于水噐尊者壶国因时而必用军每击而何虞若乃周将酬客鲁欲藏氷揖籍父其何忌顾申丰而可慿是以用之者广须之者多遇薛皷而击诵诗而何至时氷销滴润壶罄成酣乃挟纩以荷德岂知漏而兴惭昔者赵衰从径魏主其逐虽有馁而仍携顾无麋而未宿每览余轨当思践迹志未吐于平生容已衰于畴昔傥开氷之可荐庻投壶而无斁况霜空且寒晩景仍坠虽杼轴而不辍犹髣髴而无记将投皎防之姿愿假含容之意  

第二【`同前韵`】　　　　　　　　崔　损  

烱乎太阳之精玉有真质氷则贞清我君子象诸温如皎如正其色兮匪真不克峻其节兮匪贞不居尔其制盘盂访结緑瞻白虹之气咏生刍之束乃赋于他山攻此良玉剡之成噐错以成壶信以旁逹忠不掩瑜以虚而受用当其无及乎严律闭隂气升氛雾结河海凝沙惊鴈塞雪满崤陵于是天景初夕玉壶始氷临象筵而孤映对金镜而相澄尔其淋漓未泮温润而瑳纎光不隠毫末不过岂尔瑕之可匿玷之可磨不然珉之众矣贵玉者何心之防矣饮氷则那庄氏寓论宣父式谈夜光夺魄明月怀惭岂比夫立槩生操激淸励贪伊至人之比德同贞士之司南夫以物象所鉴精明所蓄霜华晨清月影寒宿故览之者魂竦慿之者虑惕迨北风之已壮幸西陆之未觌客有抚而叹曰猗欤猗欤吾无是易且漏巵无当兮叹诸古大圭不琢兮闻诸昔曷若兹噐之可佳谅君子之益然后宣其烈賛其意抽毫命简赋氷壶之盛事  

汉光武渡滹沱氷合赋【`以上天无亲惟德是辅爲韵`】  

独孤及  

昔汉光武收河北之年驰马将进滹沱在前爲敌所廹当氷不坚及军装隠辚以登岸杀气峥嵘而塞川意者欲定神器于兹日彰圣人之动天若非使不道者防有德者王则水不能以造次而结氷不能以斯须而壮变浩浩之流爲峩峩之状拥高旌以进雷长毂以上及企路以全军又迎风而破浪于时进隔关于长津顾邀遮其后尘患势莫之敌没不可振求一径而莫遂惟羣臣之不亲頼王霸至诚之力恊光武至圣之德人从悦己之诈天賛勤王之直故得舟楫不设衣裳不濡避地以徃乘氷以趋一水之上两军相殊使后人视水则有求氷则无望飞尘而惆怅对寒流而踟蹰由是知天人之合发与神祗而相符不然则何以延十二之祚总四七之辅防新室毒流之日作汉氏中兴之主受命之瑞也亦何异女降于轩辕白鱼跃于周武【`此下未见惟字官韵`】燕赵之间清流弥弥髙风以逺遗躅于是  

履薄氷赋【`以戒慎之心如履氷上爲韵`】　　皇甫湜  

氷之积也不厚人之履也难任此焉投足可爲寒心彼垫溺之攸虑在恐惧而诚深慎同数马之人然非万石诫若倚衡之子不以千金水始凝氷未壮乏六尺之爲厚非七月之所尚螽斯之股兮犹且不同齐人之纨兮曽无以况虽鞠躬而欲渉何跬歩之能抗有同居累卵之危无殊坐积薪之上股栗兮在兹魂惊于所之怵惕求前岂人心之难测趦趄有畏类狐性之多疑每缩缩而若坠常兢兢而自持与巢幕兮焉比将临泉兮是拟丈夫不处斯畏其没身夫子所惩不惟于防趾徐子忘其故歩尚书越其素履行自失于佻佻舃无施于几几视之岂无履而若虚非北陆积坚之始是东风所觧之余水虫隔而纎鳞必露秋蝉比而轻翼不如当履道未成其难汔济纵善行无迹不可踌躇兢慎图其不败震慑谓其将坏歩摇摇尔式彰君子之行身飘飘然谁谓邑人不戒如何克己若此履氷与习坎而相类符执玉而可惩故叠足是虞侧身以进言忘足履之适自近亷隅庶藏心腑之中无贻悔吝得过陨易危之吉靡濡首失容之衅行之止于三思戒实先于六愼  

第二【`同前韵`】  

氷之薄兮消释可期人之履兮忧患是持将秉心于处险谅投足而増疑故君子假轻重之喻爲安危之资跬歩未移顾见吉凶生矣踌躇欲泮行观左右流之是以义比垂堂戒同狎水乍兢兢而股战时剡剡而屦起歩难免于褰裳忧有甚于濡履则知吉凶系乎物动静由乎己不敢不蹐虽厚地而莫安时止时行固轻氷之可以故知我者见我战战兢兢不知我者谓我视川若陵既无咎于素履尚可期于积氷或北陆初结或东风始兴覩之也知其脆易破渉之也恐其任不胜由是屏气而行虚心而进在阳敢思乎不冶【`海赋阳氷不冶`】通隂庶怀乎克慎身若重于千钧氷疑销于一瞬忧心展转危歩虚徐空色不分每疑于防趾氷容无响或远于曵裾将释兮畏明君之涣若其行也惧大易之屯如然则观薄氷之爲象知立身之所尚类将坠于焦原之前如待燃于积薪之上始玲珑而若尽复皎皛而可望就其浅玉石无以隠其辉临其深鱼龙不能掩其状大矣哉其薄斯在其虞则深将以戒干干于终日持惕惕之小心当见晛而或跃惧霜霰之未任故曰古之机言今之攸戒傥所行而不惑俾处薄而勿坏  

履霜坚氷至赋【`以君子之道闇然而日章为韵`】王　起  

霜之履兮白商应氷之坚兮律分其履也结之寒露其坚也矗若长云当万物始挫之时降于青女及六尺凝寒之日可荐明君信履防而至着宜布象于前闻乃若嵗如何其夜亦秋止棱棱稍结兢兢未履渐皑皑于葛屦之下将皎皎于玉壶之里虽严凝作气必纳于舆人而怆凄动容先感于君子此谓履霜之始暨夫变化无朕坚刚有期律移缇幕之候辰当黒帝之司由是璀璨无积清明自持则丰山古钟不舂容而鸣矣邺台旧井可皎防而藏之此所谓坚氷之时也霜之飞兮至防氷之防兮自保所以通变其德所以驯致其道畜峩峩之色且寒于长河改□□【`丁颊反早霜也`】之光宁留于劲草凝冷兮渐滋积素兮斯瞰始落金波之上有助其明终藏隂室之中不欺于闇氷因乎厚地霜本乎高天何质变而増励何节穷而更妍亦由洪因纎起高以下先投一迹而千里路极覆一篑而九仭功宣则求己者知霜氷之言理有渐周身者知霜氷之防于未然固宜研精屑屑覃思干干岂翫蒹葭苍苍之色凿山谷冲冲之坚哉士有错综文房琢磨儒术以脩词爲履霜也不同于豺祭之辰以干禄爲坚氷也不同于狐听之日愿察言而观行傥循名而责实况乃良牧煌煌近天子光引凝隂之义爲劝学之方则因卑致崇匪一朝一夕爲大于细在日就月将然后知作者之微防嘉言孔彰  

藏氷赋【`以坚明防镜爲韵`】　　　　　张　皓  

国之造物时惟用天履在嵗之穷纪知层氷之腹坚可以备用凌人主焉羞秬黍以爲荐率司寒而是先于是入坎窞逾峥嵘乍逼侧以经险复趦趄而不征爽气旁逹凝隂上清始峩峩而不见遽冲冲而有声是伐是取登乎上京候朝风而益壮对夜月而俱明崇凌既啓隂井方渫含玉色而转深拂霜威而逾防不劘不劂如磋如切掩下方以涸沍匪上腾之发泄方见象于爲寒且多惊于内热顾惟不佞括结成性彼蓄物以俟用亦何异乎藏氷将有冒于严凝岂见遗于水镜  

开氷赋　　　　　　　　　王　起  

国家顺仲春之律开藏氷之室将以均寒暑分老疾北风始壮且纳于必周西陆有期因用而斯出是时木德司辰条风报春物惟求旧令乃谋新有颁氷之职有伐氷之臣安得深藏于重壌自当登御于一人有司奉明诏【`一作诚`】荐清庙啓其室观其徼连锸既下不作冲冲之声厚土忽开已发峩峩之照献羔之礼既宣祭韭之义克全将使隂不伏阳不愆讵有东风之解莫移北陆之坚皎防兮玉壶乍夺清莹兮金镜争鲜鉴乎其中虽临深而履薄积于其外终岳峙而峯连此舆人之所纳县人之所传乃祓以桃弧升于兰殿凌隂去而寒尽御座来而春变其爲利也溥其爲用也徧羣寮是锡足以表鸿恩百祀方脩足以成嘉荐向若藏之不以宜啓之不以时自然光而不耀贞以自持同土石而弃矣何賔祭而用之德既自此宣政亦自此审御霜雹以清沴调风雨而成稔开五色之瑞福应方来叶七月之章颂声曷寝岂惟求履霜之坚思积水之凛氷之开也在于人氷之用也进于君昔时司寒虽防于幽闭今将清暑终见于区分傥不遗于兹日期不掩于前闻  

东风解冻赋【`以立春之日氷冻销释爲韵`】　韦　充  

三阳布万物新摄提建月勾芒御辰惟东风之解冻明下土而知春于是嗣木德游水滨拆涸沍开奫沦始自震而发迹终习坎而成仁原夫其始也出大块乘新律度暗川经暖日积习习之淑气散峩峩之素质顺流而委想银河之渐倾逐吹以分讶瑶池之渐失飘然既至飒尔攸兴潜融积溜暗断轻氷自太蔟气生功因入律悦中流而瓦解声若裂缯不疾不徐如考如击动轻澌于皎防上游鳞于碛砾未分苹末疑冯夷之剖蚌胎稍辨波心若荆山之流玉液意同攻陷势若刳剔何虎啸之威方防信狐疑之心已释羊角既止蝉翼潜销表一嵗发生之候当三春啓蛰之朝鼓怒斯至徘徊遽飘圆折之时初疑破镜乱流之处尽若廻潮斯以见寒暑不推迁屡急何一气之自噫信百川而皆及导仁爲煦决滞之义则深以德而和陷坚之功斯立当其晴流渐泮丽景初驰飘忽既及凝滞无遗状晓河云卷之初忽其明矣若太素气分之际难可辨之是知天地既春忻荣者众将以遂于羣性不独释于积冻然后驱飞亷命羲仲俾风日之可游冀临川而必中  

阳氷赋【`以海上沙前光耀清景爲韵`】　　　林　滋  

考庶物于朱垠得阳氷于碧海托巨浸以潜结泛惊波而长在坚乎自得峩峩之素色宁亏涣若无虞皎皎之清光讵改始其孕太隂之精因积水而成劲飕飗之逺吹澄滉漾之余清别浦宵凝狐听之声乍絶廻汀晓合虫疑之质俄生繇是外肃重溟中分万景沧渊掩巨蚌之魄碧落夺寒蟾之影幽疑玉树露皓气之皑皑净若银河亘秋光之耿耿既叶数九宁将屡迁乍莹洪涛之末时明緑岸之前不解东风谅难资于履薄非藏北陆复何患于攻坚炎炎之畏景虽临冽冽之寒威益壮暠辉想氷始之日洞彻得夏颁之状鲜飇乍触无慙于云母屏中纎翳不生曷愧于琉璃地上浄拂霜影轻笼月华禀质苟因于涸沍分形讵委于泥沙既异在隂彩射鲛人之室非同向晦光寒渔父之家至若浪息遥川烟收远峤焱晶铄野以増炽皓色澄空而引耀清含上善曽无泮涣之期素激中流岂惮赫曦之照所谓出自灵长居然异常苟惟贞而是守虽盛暑其何伤亦由抱素者絶陷已之患履道者爲终身之防幸消释之无日庶永托于朝光  

## 文苑英华卷四十

　　　宋　李昉等　编水九  

氷井赋二首　　　　浪井赋一首  

义井赋一首　　　　井赋三首  

枯井赋一首　　　　耿恭拜井赋一首  

井渫不食赋一首  

氷井赋【`以寒井隂固氷以时入为韵`】　　　李　胄  

氷井皑兮星嵗阑氷候井于春泮井含氷而昼寒其质也惟至贞而可鉴其量也惟极深而可观夫其碧甃荧荧清光烱烱呀尔莫测坚尔而静闭土膏之潜脉夺霜空之丽景【`疑`】济时方候其献羔利物不资于短绠前王何以贵氷而邺台尚开乎旧井下视千人傍窥百寻足使贪夫励志君子戒心或以虑危则取象于履薄或以思险则取类于临深岂从逺自穷谷而纳于凌隂其道有恒其迹无固当未用也虽处幽而无闷当其用也虽向炎而不惧纵居井之未深亦在氷而守素若乃天地闭海河凝风落木霜含氷或呈六尺以表符瑞或因五行而见咎徴宁比夫在坎窞而不耀遇阳和而自升故知井之爲德莫之可比奚若汲引于焉賔祭是以颁之也遍出之也时虽应用而无倦终待命于有时东风可觧西陆可期不以深而见弃不以轻而见遗侧玉盘而有望仰金门而可入质惟务施固不恋于深山道贵能行亦何慙于改邑懿夫吾王之政无不脩化无不及犹虑霜雹之爲灾故氷井所以立  

第二【`同前韵`】　　　　　　　　史　宏  

凿之氷井厥用可观井因厚地而深始将乎人力氷以积隂而壮必本乎司寒所以候立春而气至当严寒之律残顺乎时不愆于夏厯守其典必验于周官若乃冽井者泉藏氷者井至隂相合表虚受之无瑕聚气而坚叶坤柔之至静况乎律固沍寒光凝冷积风尘于四郊封雪霜于万岭者哉观其啓隈隩洞幽深矗如雪聚皎若月临抱坚精之素质体妙之精心期三凌以示乎遍用言一日方属乎穷隂且渫其井不于度爰纳其氷转増其固妍媸必表将金镜而分形明皎相鲜与琼浆而竞素影淋漓而未泮质晶耀而凝沍若玉壶之洞开似金波之始露其初也小人是承剪乎荆棘陟彼丘陵当冥之用事供北陆而藏氷出穷谷而方结下重泉而转凝托影超象因物爲比或琼碎而星流或峯聨而岳峙爲王者之恒典俾羣生而是以穿重壤之十仭以表藏周候朝觌而夏颁用不私已稽夫井以不变爲德氷以至坚自持井非氷而不能全其浄氷非井而不能应其时体刚居中且异乎渫而不食力柔其重方同乎顺以致辞其功克广其用斯给慎以祓除节其出入异彼庐陵之瑞空存三色【`异物志庐陵城中一井二色水半青半黄今作三色`】之名同夫甲子之祥用彰七月之什当其旧典不废新令是缉喜灾害之无虞颂皇王之御立  

浪井赋【`以王者清净则出爲韵`】　　　　王　起  

冽彼寒井契于圣王不因凿以成质每自浪而呈祥涌呀呷鼓灵长比醴泉之自出异海水之不扬吾君是时清八区肃诸夏寳出于地符呈于野伊井有浪焉乃瑞之大者尔其呀豁百寻之表汹涌重泉之下状灵涛之潜泄匪烈风之是假沦涟不盈触搏恒惊窥坎窞之底有江湖之情积而有润于下混而不伤其清窥则澄澄乍玉甃而同色汲之浩浩激银瓶而有声鲋飞鳞而不定羊在缶而皆倾洎夫列宿参差晓月韬映摇珠彩而増防涌金波而转净汤汤下激不施屏翳之功汹汹潜惊讵假阳春之咏然后骇四海之目垂兆人之庆伊厚地之发祥实大君之作圣彼青桐素绠之餙玉槛银床之盛皆人力之所成固神造之不竞宜乎光瑞典苞坎德不藏于氷不蓄于墨惟波独涌惟渫可食奉我皇之饮俾上善以爲心戒我皇之窥必临深以取则知井非浪不贵乎成质浪非井不彰乎圣日此井而王化其清比浪而王心不溢稽休明而合应将汲引而无失彼尧人凿而饮汉将拜而出未足以彰其帝功而较其灵术者也  

义井赋【`并序`】　　　　　　　吕令则  

凿地生泉之爲井施人不倦之爲义兼济徃来存乎惠也置当衢路仰无私也皎镜清虚尚其防也三德既备万物是仰井乃无心义惟我谋当衢凿井称物并施酌而不竭奉衢樽之化焉见义不爲耻也遇善莫书过也义既行矣文在兹乎赋曰  

夫地脉伏泉天文垂井式观象而遂凿虽暂劳而功永深不过于数仭用有要乎万顷风动无波物对生影劲隂杀节挹之而弥温炎旱蒸天探之而逾冷况地接一都之防邑居狭俗之境川流雨骤车马于焉徃来风举云摇帝王由兹行幸魏主罢指梅之防隰朋息寻蚁之请岂非人有其愿地不藏灵色湛湛以天碧嵌隂隂而昼髙风始秋泛落桐之一叶太阳既没映长天之数星因注水而暂益纵改邑而常寜素绠下悬映垂氷之皛皛铜瓶上汲滴浅溜之泠泠清泉既汲白日可见岂独兼济行李抑亦取给兹县随所求而皆足岂有殊于贵贱若乃连岩之曲闉阇之前雨苔环合生其上露桃蓊欝植其边殊季氏之有缶异疏勒之无泉入夜云开涵长河之短直向晨雾歇映大天之小圆玉甃防崩谁识下无禽矣银床防坠不闻中有人焉乃有王国征人奔星驿骑或注情于故枥或衘悲于逺寄饮之则长鸣而忘其苦辛酌之则充量而欣其普施虽一勺之葢鲜亦怀恩而感义瓶之罄矣既虚来而实归尔牛来思亦满腹而【`疑`】受赐故知理邑者贤济人者井扬圣人之道用而不竭守君子之德澄而弥静凿饮忘帝王之力汲用嘉仁明之境傥见恻于莫食庶防功之得省  

井赋　　　　　　　　　　吕令则  

体羣物以举要多井功之大成洒元气之洪液翕泉源之至精巽下坎上创庖羲之画象锸壤畚土喜伯益之初营淡其味澄其清同不变以育德履刚中而益平汪濊津润兮物得其利沃荡盥潄兮人頼其生是以养而不穷则取之而逾出止而有分即舍之而不盈故啓幽人之三径首先王之五行若乃寒浆是汲羙人至止玉甃骈固银床沓起辘轳宛转以旋目素绠逶迤而度趾罗袖互引扇皓腕而生香金瓶数泉【`疑`】曲纎腰而贮水虽腾突于溜源不混淆于泥滓汔至而繘泻已就犹尚潜声而骇耳濯之旣防潄之则羙何自下而汲上与溪壑而殊防故其旁搜诡迹遐评殊见土精攸出惕羵羊之恠竒趹角已沉欝神龙之气变金色化粥山形溜殿源洞德阳之兵势匿江陵之县秦分星聚卭都火煽汉皇歘应于云飞葛公一窥而电烻斯故潜恠之所蓄泄吾不可得而言遍徒羙其括坤之灵包坎之德徃来井邑用之不忒秉虚澹而能施守卑静以自得终勿幕之有孚保元吉而无惑苟在时而不泥庶当渫而见食  

第二　　　　　　　　　　　髙无际  

若夫羣萌异质品物殊状俱扰扰以祈生各营营而自养莫不济时爲要利物爲先法星文而凿井规卦象而开泉大舜垂功于兹日厐君著绩于此年资坎德而成播灵液而澄鲜潜流洞彻细影凝冽不以处幽而易清不以居深而变防于是雕以玉甃饰以银床栖永康之瑞鸟【`艺文类聚引异苑永康王旷井上有洗石子妇覩二黄鸟鬬掩取变成黄金者也`】呈鲁国之羵羊持素绠以就汲引金瓶而未央尔其红桃春映若新妆之临宝镜朱李下垂疑明星之列玉池喜丁公之得利懿嫫母之来窥至若铁骑雷骇剑士云列燕山之阵欲舒踈勒之泉已竭旅客愁聚征夫思咽应下拜而将飞表忠臣之髙节此甘泉之神用也至若冬凝温色夏湛寒辉既不偏滋于隆重亦不减润于卑防饮之咸济汲之无违辖将投而鳯没钱始出而鳬飞此甘泉之普施也若乃冲融表里类彼君子鉴【`一作凿`】之无穷挹之何已悟帝王之无力学仁者之徃视徘徊铨庭思尽羙矣  

第三【`以淸汲遇时羙爲韵`】　　　　　　张　耀  

原夫井之爲德以不变而居贞既成形于方载亦列象于圆清润下之功爰脩之于六府习坎之义则配之于五行惟斯井之肇作实伯益之所营尔乃玉甃爰起银床斯立窥寻丈以惟深觇清泉之始及青梧下映泛桂【`一作珪`】叶以摇扬素绠髙悬弄银瓶之出入光洞彻而缘止影飞飜而爲汲且其盥之取新渫之去故体清通之惟审知应物而无忤居上善而且平挹清规而可遇庶乎鸾镜荧煌而可比鳯池皎防而爲喻别有前临紫殿俯映丹墀上栋下宇绣栭文楣意者岂非至尊尚恬淡而取诸动善时而已哉懿夫粉署清华飞禽载止对仙郎之章奏近尚书之剑履窃自羞嫫母之陋姿鉴清澜之羙  

枯井赋  

粤若天生五材兮一不可弃水包六府兮万人攸利污【`一作窊`】樽抔饮兮变其淳朴凿井汲泉兮兴其绘事六十四卦兮表其名二十八宿兮列其位伯益创而功立重华浚而德备故有神丘玉槛仙苑银床浪华浮润醴泉味芳永康则金精化鸟【`详见井赋第二篇一作马字者非`】曲阜则土恠成羊感至诚于汉将通瑞气于吴王若乃悬繘下垂抽瓶上出穷百丈之幽秘极九重之邃宻由中夏而浃外区自帝王而周庻匹接壤邻甸骈闾比室咸頼此以资生必待斯而养质随大小而周用任多少而取实环终始兮歴古今积嵗时而绵月日汤七载而无减尧九年而不溢一家旷兮靡寜寸路虚而有卹运其功兮信广收其利兮焉毕及夫栏倾甃毁土陷泉沉滋液中耗污泥上侵古桃顦顇兮无色枯桐零落兮罢隂霜霰积兮空园冷荆棘攅兮荒径深昔时之所趣挹畴日之所窥临皆指新而竞徃罕存旧而来寻岂唯见嗤于射鲋谅亦兴叹于无禽如使崩坏重脩堙泉更渫澄汰污滓鉴观清冽拟处之莲房除哭者之茅绖近类齐人之井逺【`一作虚`】分夏后之穴若涧溪之始注犹泛滥之初决当给养之不穷寜酌甘而先竭辞【`疑作乱`】曰有通有塞兮道之恒时用时舍兮业方防而泄兮甘润腾壅而竭兮污泥増彼幽涸兮如重啓济穷渇兮良所能  

耿恭拜井赋【`以感通厚地神啓甘井爲韵`】　罗　让  

昔耿恭躬受斧钺志清烟尘奋长防以讨冦由至诚而感神于是坚踈勒之壁依涧水之濵据以爲备期乎来宾既而匈奴奔败而伺隟涧泉壅絶而不至虽砺乃戈矛而渇我将吏遂乃处孤城而穿井窥重泉而辟地深余十丈曽无一勺之多职长千夫几败三军之事因不见其成绩愤将逹于精意俄而外整衣服中怀果敢推赤心于神祗祷素液于坎窞拜未及起呌天以无辜言未及终触地而有感閟其质若俟仁人发其防俄成澹淡灌濯执热祛除积惨明矣大汉士卒所以归心惕尔穷荒君长于焉破胆乃知以精诚及物何物不覃以忠烈靖难何难不戡自我而来且见不虚其请由中而出孰云先竭其甘是日也饮人如醴帝教勃焉而光啓荡防之功将畧忽尔而通如突如焚既冽清而可食一拜一起遂觱沸而无穷【`疑`】斯乃道靡不虗无不有谅归之于感激岂间之于博厚所以贰师至境决泉脉于乔岭校【`疑`】尉临边发水源于眢井疲羸因之尽济狂孽由之逺屏则知在物无必至诚有孚如声之响如形之影  

井渫不食赋  

有浚其井当时未知功已成于岸甃道尚失于瓶羸润气寜发潜源且卑此遇鉴明而足用彼将心恻以何爲蓄利惟多含清信久幸可溉于鼎镬惜无施于绠缶涂泥既去方应用以虗心汲引攸难希有成于假手况复桐色无防桃隂不生思辄输其涓滴望无废于澄同羙玉于斯将沽有待比嘉肴不食其味焉呈盖由混众难分处幽多弃盥潄无及空知冽彼下泉顾盼可期犹谓居之善地渊然日久望是光临惧以名征想贪泉尚酌登诸荐品岂行潦独任属时非于踈勒惜地异于汉隂愿先竭以当仁期分甘苦俟一窥而见爱焉测浅深噫夫穿凿多勤鉴临斯及伫将成于勿幕恐致变于改邑因以纎绠可施一勺可挹实有备于烹饪之日惟夫深知而用汲  

## 文苑英华卷四十一

　　宋　李昉等　编帝德一  

述圣赋一首　　　进高祖受命造唐赋表一首高祖受命造唐赋一首  

述圣赋【`太宗御制序`】  

朕以二九之年属天下丧乱毒流区夏祸遍郊畿羣雄则蠭骇云兴猛将则风驱雾合年二十有四慷慨京邑电发中元震荡三川扫清八荒及至壮年获临寳位然乃逺夷委质万国归心致使朝有进善之臣野无行歌之士节义盈于私室狱讼息于公门一尉侯于东西混车书于南北由是偃组练而敷礼乐放牛马而逸黎元方欲纪石封山握河沉璧【`见文选曲水诗序`】功既成矣世既贞矣信可以优游暇豫作乐崇德者欤故因兹余隟乃脩苑囿其胜地则有积翠凝碧其川阜则有濯龙平乐若乃南面双阙北对芒山引洛浦之通波连郏鄏之余趾藂薄本丽加之以芳节池沼素羙莹之以初阳舞蝶游丝帯清颷而散影分花交柳映碧浪而成文巨树千寻结轻烟而耸翠危峰万仭照落景而开红云气萦岩似游仙于巫峡霓光染溜类濯锦于成都戱羽间闗互飞沉于密游鳞瀺灂乍出没于芰荷翔泳之羙尽斯仁智之乐僃矣可以遁形匿迹可以养志恬神独徃襄城之中斯可观也藐然姑射之上何以加兹余每览巢许之俦松乔之匹未甞不慨然慕之思可以脱屣长辞拂衣高谢欻复以时运见覊因留连于大任徒有轻举之志而不达者其天意也岂人事乎  

臣闻立极着纪之初辟干开歴之始上所以分垂象曜下所以疆括地里惟大人之有作越百代而孤峙飞五位以龙奋腾九万而鹏起曩者炎运将终鼎命云絶四溟波骇八维幅裂羽檄交驰邉锋并长星夜扫车云朝结莫不望壁垒以靡旗对辕门而乱辙故得百城氷溃千里烟防固灵命之有在乃慷慨而投袂驱八骏以雷击驭六飞而电逝腾星劒以外倚振云锋而高彗既后事而先谋亦先胜而后制兵有临而必尅功无往而不济防叶以符兆人神应而合契谅包顼以驾轩寔孕皇而育帝足以光烛千祀足以祚隆万世于是戢兵偃武铭功纪勣采三代之逸经刋八方之遗籍搜隐遁于林薮访栖迟于岩石然后调玉律以定时测金仪而考厯符洛下之前验嗣容成之絶迹若夫流惠泽于瀛表被仁风于区外穷八际以来庭逾九译而浃防莫不奉朔而祠春秋款闗而受冠帯参两曜以齐明混二仪以称大信一人之致感寔万方之攸赖圣皇以令叶先甲时惟仲春乃整法驾驭华轮六军雷动万乘星陈临浊河以北睠指清洛而东巡乃升云阙俯天津朝万国礼百神珎賮咸集要荒毕臻夫其地也防三川以设险慿四阙而作固总奔凑于八方测圭影于中度既定鼎于周业亦克昌于汉祚望嵩峦之逦迤临崤坂之廻互所以仰叶辰象所以俯清天歩若夫削灵岩以表阙防清而为池极皇居之壮丽穷大厦之宏规抗脩廊之窈窕属辇道而逶迤夕霞临而错落晨光照而陆离至如云观晨开风亭夜敞廻长颷于轻翼凝浓露于仙掌沉落月于璧防挂奔星于珠网罗纨飘而散馥环佩动而流响垂宻叶于绮窻散飞花于翠幌复有天池蒙沼以嬉以游鼔轻枻漾仙舟防乔木镜清流鱼鸟陵乱苹藻沉浮控飞梁以架廻列层阁以环洲渍檀栾之脩竹映迢遰之危楼风未生而叶动景将昃而光收若夫瑞草竒色祥树嘉名霏红曜紫垂缃拖青或玲珑于玉砌或防缀于金楹交九衢而结影分四照以开荣浥朝露而逾馥帯星风而更轻于是登崇观以周览辟层轩而遐瞩树含岭而共青草帯原而同緑俯八纮而非逺顾千里而为局飞霞敛而复舒轻烟断而还续既神王以情畅乃遣累而思足聆群籁之晨响想鳯箫之夜声窥藂云之朝散思鹤盖之后清捐大位而不寳脱万乘而为轻访真人于姑射问至理于广成志眇眇以遐顾心遥遥而上征践太防之崇阁辟阊阖之天扄拖红旗于绛阙翼芝盖于紫庭咀灵【`一作冲`】气而还寿吸液以驻龄若夫北瞰太行南临少室积峰逺而愈翠重岩隐而复出乍鬰律以干霄又岧嶤而槩日松翳空而难辨鸟翔高而易失属天下之无事聊逍遥以自逸方欲登日观以摐金览云亭而驻跸于是凝圣情以逺虑思成败于终古羙揖让于有虞壮成功于大禹耻用兵于中冀鄙穷战于丹浦毎有违于汝弼恒知失而思补乃命促苑囿散积聚改制度易规矩削侈丽于楼防崇质素于阶宇仁好生而必遂德无贳而不辅习嘉礼于玉帛和大乐于钟鼓上可以降集群瑞下可以安怀率土惟圣作之可观寔万物而斯覩顾防臣之庸朽滥叨选于词林恒戒盈以献赋每规过而进箴幸天地之焘载欣日月之照临岂窥天而识象宁测海而知深徒望云以考泽空就日而倾心渐九臯而戢翰望天路以掦音羙皇运之方永嗟頺龄之遽侵顾鸿恩之未答徒颂德以长吟  

进高祖受命造唐赋表　　　顾　况  

臣况言臣闻上古防迹以恢至道其次立名以扶大化臣山谷之人顷为韩滉参谋滉性嫉恶臣性孤直滉先朝露臣复故山陛下防臣臣况口噤汗出不敢论天下事然自开元天寳已来耳目所接精经茂德略有百人不霑一命非不欲出无益所以不出岂大国无人而党与之徒未详菽麦骤居清贯此由权臣上负明主下负苍生中遏贤路耳是非邪正势不两立唐有天下赋敛甚薄刑罚甚寛神人保和鸟兽咸若然而时有反侧逋逃之诛得无因乎惟天啓圣无有一物不得其所书曰逺人不服来以文德德犹土也广厚载物文犹火也光明丽天尅金之象生土之义盖闻朝出羣龙多士如海出夜光明月所以别好恶而扇华夷未有影不从表声不从听圣德惟新颂声不作臣下之阙也谨进高祖受命造唐赋一篇论皇家大庆歴祚延乆恍若光灵促臣上献伏惟陛下赫赫巍巍与天同功鳯凰巢于阿阁麒麟乳于郊薮臣之愿也无任氷谷之怖谨奉表以闻臣况诚惶顿首顿首谨言　欲出【`此下一有知出二字`】  

高祖受命造唐赋【`并序`】  

隋文帝防陈荡定海内炀昏多罪坠失先业身防国替防恭以神人非圣莫可乃命太保萧造奉皇帝玺绶归我高祖高祖固让讴歌狱讼已归唐矣而薛举王世充窦建德等陈胜倡祸为汉作阶夫鹿防之积非无财也闾左之戍非无卒也汤以七十里文王以百里而臣诸侯非有土也隋地徧天下二帝之业一朝扫尽可不谓大悲乎呉公子札古之达天命者其歌唐思深哉其有陶唐氏之遗风乎气蒸芒砀龙跃太原天命也昔司马相如赋子虚诸侯之事非天子之事汉武闻之犹曰朕独不得与此人同时班固张衡左太冲所赋两京三都各务夸大而王者受命则阙而不书盖赋者古诗之流古者采诗言之无罪今王泽不竭斯文未丧翰墨间作其谁曰不然先王建国始以文经上行下效终以武定彊本弱枝四方翕然无防人矣故明德慎罚文王所以造周也应天顺人武王所以克商也书云帝尧钦明文思帝舜濬哲文明断自唐虞洎乎周汉帝王羙称以文为首我唐文德冝在三代之上防臣赋颂耻居数子之下初论隋氏颠覆次论皇家开綂末论告厥成功简于上帝铺乎下土播乎无穷固非常才浅虑之所能及意者实以祖宗光灵引耀皷动之所致也其辞曰  

在桓灵之道曀兮本小而末大下陵而上替君臣相失南北歴帝天丑隋而命唐纂周汉之鸿裔大哉文王王季其父武王其子父作子述叶天命以应期焬为不道庶官携贰鱼烂土崩荒沉所致虽曰匹夫之勇【`一作虽匹夫之勇兮`】有盗中原之意防贯既盈果不保于神噐江都之祸酷甚望夷之事亡国之君虽绵古而必类王者父天母地非所以苟其身而贪厥位岂有男女疾痛而父母不为之戱欷乎此真主所以乘时而建义也曽不一战而得行其志汤武应天也其实誓师高祖受禅也其实揖让犹感思以恸哭乃立代而尊炀仗顺而升盖前经之所旷承土德以播业兮与炎灵而更生维李其根降居真源洎武昭之陇胄掦太祖之周勲典则明融是将贻乎子孙高皇生而豁逹大度狥齐弱而能言神光佳气兮烂以氛氲中【`疑`】白雀兮戴紫云隐隐曈曈兮始乎太原君子得时有如追奔岷峨导江兮河出昆仑雷砰【`一作砅`】电掣浩浩浑浑厥波虽雄为海所吞干健而坤顺兮利配干而法坤有何奸豪恃险偷存乃建皇极钟乎厯数革旧鼎新兮式闾封墓走百神以咸秩兮包五岳而作固过蒲津而川后増流兮次霍邑而山灵告路彼上惨黩兮我寛刑以薄赋陋茅屋乎土阶遵朱干与大辂乃有严更之署环卫钩陈文昌武库玉册韬府兮内八景之真文金盘粲【`一作槩`】霞兮承九天之清露元圣有作恢法度也厥祖草昧诸夏宗臣蛮夷酋长从德如归若王固让而天下可违乎有社稷焉不可阙祀有蒸人焉不可无主是以木曰威仰火曰熛怒辰戌丑未王我唐土天实若曰四海横波防刘札瘥若王盘桓奈天下何义宁二年五月甲子高祖即位木宫曰甲水宫曰子支干相生成字为李虽子卯不举而以是为戒此臣子所以服泰阶也神祗叶从筮攸同乃更正朔以刀文为开通告于上下子懋乃德嘉乃丕绩若将殒于厥躬草艾渠魁兮罔驾英雄防万姓于汤火兮散三光于昊穹此皇王所以职教化也非天下【`衍`】不应非圣不作造我钜唐在夏之兴弼成九服经啓九道荒厥迹之茫茫在周之兴西至流沙东至乐浪重九译乎越裳在汉之盛大夏身毒月支夜郎辰韩之国【`疑`】草傍行未若我唐歌其声舞其容十有二部镜【`一作钟`】立乎中央唐既有土德乐亦有臣妾易曰殷荐上帝又曰行地无疆提封所经声教所被穷天下之琛怪截海外之梯航逾蟠桃而跨弱水兮盖四十万里鸟飞骥骤兮鳞萃乎艅艎不以三代为境土七雄为富彊乎何则汉高提劒学校兴于文景周武载戈颂声作于成康卜代三十延祚四百亦谓之享国乆长与夫青牛绀幰白马朱鬃报千祀于元君兮呼万年于太行林邑贡能言之鸟大宛奉汗血之马孰与四白鹿四白狼乎擒建德于武库兮格魏公于敖仓耕有三十年之畜以备防荒战有百万众之师以詟戎羌胡骄则马衔塞草冦虐则龙决天潢又孰与周汉之广建康庄在岁九天之下九地之上兮合二九为一方凝碧树于洞房送白云于帝乡舞破阵于清庙兮凖文始与西厢迎气于东郊兮养老于上庠禘祫之礼秬鬯圭瓉兮辟雍明堂袭蛟鑪之馥馥叠鼍皷之镗镗羽林孤儿青衿冑子森琳琅以锵锵河山巨防百二盘冈渭水贯都兮来天汉之汤汤浞龙宫而梢鬼国延苑囿而峻墉隍防【`一作騉`】駞騊駼犀象乘黄附翼之马骨腾肉飞防没陆梁鷟出女床鶤鸡白鹇孔翠翺【`一作相`】翔缩沙碛与江湘休征四塞兮花萼连芳大容挥弦兮子晋吹簧飞廉驰道兮河皷服箱雍门韩娥流征叩商彻歌钟于未央校羽猎于长杨升平既乆兵设不防虏自燕垂防乎洛阳云雷遘难金火耀芒上帝之哀下人兮生魂魄而起膏肓【`楚词曰帝命巫阳有人在下魂魄离散`】肃宗龙飞日出鳯翔兮四诛犬羊代宗赫怒兮草被严霜复九庙之郊禋三辰忽乎煌扶已挠之厚栋维既絶之頺纲然一胡作乱四海犇亡父习乎勇母抱其子乘城看战电扫八荒天下大定朝廷无事帝端拱于穆清呀溟渤以为池兮拓宇宙以为城务子来之经营乃有栋宇之盛碔砆防砇刻桷雕楹甲乙于方中兮势天矫而上征东西两京岳立云峙宫室相望八百余里虽千数万名犹未尽也翼翼峨峨重闗四塞抵昆明而瞰太液象蓬壶之广大践太华而节终南抱周秦之襟帯于是偃师偶人郢匠杇墁之辈工发藻绘情生眄睐式瞻魄骇爰处体忲乃有舆服之饰镂毂错衡霓旌羽盖纹綉户窅玲珑以相对明月夜光焕合影乎其内青琴素女间木难【`选诗瑚间木难注碧色珠也一作木阑恐误`】之首饰响结緑之腰佩嗟神人之叶和感雨露之霶霈职贡溢入舟车溢载冯夷【`一作氷夷盖冯夷别名`】阳侯既降于英灵木魅山鬼不劳乎祈赛于时太府太仓粟腐缯败荔枝橘柚鱼盐惟错之蓊隘幽明黜陟轻重约法之殿最重二百年天下九百余万户六千三百万口徭轻敛寡国富家肥砢硪岌岌硠硠礚礚兮沸渭馺沓訇訇哕哕兮亘地罄天来朝防兮天子于是乎班瑞等威卑其君长防为牧守宸衿恢张以天地之无外一万二千年为一纪三万六千年为一代古者登太山七十二君两汉踵武亭亭云云八百余年寂寥无闻我唐传祚已来革隋一封岱二克复三除四五将发三门备南正司天北正司地勾测影于北至建相风于南寺太防太一金版玉笥逮夫淹中阙里之类盖三十万卷倾古今之文字振古以来未之有也其事始于武德成于贞观兴乎【`一作于`】开元天寳之间唐虞夏殷之世不足多也然则天子四海为家六合为都方明参乘昌防为御三载考绩五载一廵狩观万国之有无禹防防稽舜游苍梧曰徯子后后来其苏天子于是命有司兴农圃废土木放女谒斥谗夫臣拜手稽首载陈厥谟康哉良哉耻其君不及唐虞  

## 文苑英华卷四十二

　　宋　李昉等　编帝德二  

偃伯灵台赋一首　　　尧见姑射神人赋一首  

辟四门赋一首　　　　铸劒防为农器赋一首汉宣帝冠带单于赋一首  

汉文帝罢露台赋一首　耀德不观兵赋一首汉高祖斩白蛇赋一首　文王葬枯骨赋一首偃伯灵台赋【`并序　以时成泰和伯义悠久为韵`】　禇　寔  

偃伯师节也国家武成止戈文致皇极小宗伯乐之广有命赋国家执道纪酌天和敷皇极以协徳作武成而止戈由是天子居穆清之中念康济之防乃讯元老礼鸿硕恢至道以垂裕义灵台以偃伯且以韬五兵屏三革服仁义以为壁垒仗道德以为矛防俾其庶绩咸熈百工惟时弓矢载櫜讵资乎司马之法仁义无敌宁取乎丈人之师矧乎丰财保大之谓仁济物安时之谓义义也者所以溥洪畅之德仁也者所以广生成之施我是以却马于粪车务仁于穑地然后颂大武歌由庚协神道以广运致人文以化成以左右万物以厚利羣生则夫乾元贞坤元亨彞伦叙而太阶平岂不以其逺至迩安有截无外却两阶之干羽颂五戎以冠帯百神肹蠁以属福二气氤氲以交泰亦以播无疆之休昭有道之大固能协乎上下承以天休俎豆陈而五刑措干戈戢而七德修展威仪之秩秩卷旌斾以悠悠始欲登三以咸五岂徒归马而休牛尚矣哉茂祉之彰德之厚真神明之所福宜配天地而长久偃师节于灵台之上返淳风于混元之首谅游圣而难知徒叩虚而责有尧见姑射神人赋【`以圣徳之崇窅然钦道为韵`】王　起  

帝尧以化成于万国歌宣于九德出汾水之阳经姑射之侧峯峦交暎若覩神人之形氷雪相鲜皆呈处子之色若非感而遂应灵而不测何以见不死之庭当至人之域始其厌宫室出茅茨驾鸾辂建羽旗若光若灭乍合乍离寓目于巉岩之顶驻跸于沮洳之湄爰按节而至矣乃倾盖而望之倐而五云缭绕羣仙缥缈出碧岭之崇崇临丹丘之窅窅瞻童顔之丽绰约则多观羽服之鲜襹非少集其侣乍谓昆仑之巅状其居不异蓬莱之表由是睋山岊【`呉都赋岳之岊`】　瞩天浔既览而防逺亦高蹈而思深乃曰我以万姓臣服八荒君临盖天下之至贵亦域中之所钦安知阻兹崖巘隔彼岑崟有吸风之人遐不可见仰乘云之客高不可寻既而俨珠旒端玉藻増肃穆之敬念希夷之道见仙人之岳岳徒仰高山望鸾鹤之翩翩且轻大寳既而求之不得瞻之在前念四子而莫来莫往思一人而无党无偏乗白云而何及引黄屋而来旋故能戒于无怠防于未然向使忘鹑居之性狥龙驾之盛则光宅之德徒闻乎以遨以游比屋之封讵见乎乃神乃圣我皇明四目达四聪惟神也爱而见惟圣也感其【`一作而`】通不窥仙于饮露不问道于顺风则姑射之神未为尽善陶唐之主未足比崇辟四门赋【`以来逺人致多士为韵`】　　　王　起  

王者居上国来逺人辟四门而不壅俾八方而是遵朝聘防同自达于遐迩华夷蛮貊不间于君臣所以表王道之荡荡彰皇化之淳淳我皇辟四门也广天视廓天意总寰海而有截端冕旒而无事犹惧遗淹滞防秀异或纁而旁采或弓旌而逺致观乎天歩有四达之清夷仰彼帝阍无九重之奥秘所以逺方知归羣才不匮彼前代之有四门也或化未洽志未恢水陆之珎是凑丘园之士莫来虽大道甚夷不异乎遐阻虽髙门有闶而同夫不开今我后则不然下土顺而风趍王化行而草偃闉阇所凑表圣心之礼贤岩薮皆空知帝徳之柔逺士向方而集才应时而多鸿鸾接翼而毕萃骥騄齐足而咸过莫不趍斯门之呀豁知我化之休和休和之始圣皇之祉致穆穆于四门获济济之多士闗键不用无老氏善闭之功车书大同叶王者无外之羙至矣哉舜徳巍巍复存乎圣理  

铸劒防为农噐赋【`以天下无事务农息兵为韵`】裴度  

皇帝嗣位之十三载寰海镜清方隅砥平驱域中尽归力穑示天下不复用兵于是销锋镝而俶载南畆庤钱镈而平秩西成所以殄防噐防嘉生收祸乱之根本致兆庶之丰盈者也旣而清天歩虚武库劒锷销防铓露尝【`疑作当或作常`】时出匣挥犷俗以来賔今日在镕唯良工之所铸长铩倐尔而从草覃耜忽焉而中度废六月之遄征兴三时之盛务观乎聚而改煎欻飞焰而涌烟从而造将分地而用天冝人之歌允符于假乐多稼之颂式合于大田若夫弓戈櫜戢于宁岁牛马放归于丰年徒虚语耳胡可比焉则知先利其噐欲善其事俾污莱之尽辟由兵革之不试洪鑪既鍜失似雪之锋铓緑野载耕伫如云之苖穟昔用之而有所虽弭之而不弃矧国家以教令为车徒故噐械可得而无以道义为封域故战争可得而息由是执帝尧之允恭复后稷之训农理化资于地力福祥致于天宗此乃庆自一人风行九野建中于上返本于下下臣系而称曰秦金狄兮未仁周无射兮非雅岂若我后之重谷尽济群生于良冶汉宣帝冠带单于赋【`以威懐礼加北戎遂定为韵`】裴度  

昔汉宣帝休明允塞烜中叶之英声示逺人以文徳既而幸甘泉以居正朝呼韩于有北锡之绂冕俾之藩翊位居侯王之上侍在轩墀之侧服之孔备垂悬绶之腰章髪则有余映切云之首饰且会朝之次昭明孔融虽加之以礼寔诱之以衷厥锡既殊荷荣华之宠命其仪未习懵衣服之在躬此实可以阅帝聦播皇风亦何必贶玉帛之资空成耗国锡金石之乐用表和戎夫爵以赏功服以旌礼懿尔容之中顺故我命之光啓矧乃来兹凤阙逾彼龙沙知汉徳之全盛厌胡俗之幽遐齐缟带于周行独明向化异冕于丑类岂曰乱华锡之不闻于屡禠崇之岂俟夫三加想夫扣塞懐恩动容思媚乍重译而献欵或稽颡而奉贽使羣方之闿乐由一人之锡遂锵之玉佩顾韦韝而多慙頴以金貂与厖服而自异是使孔炽之类率服而莫违悍戾之属束带而共归知子之来赠同杂佩彰君之化徳乃垂衣殊沐猴而可作方戴鹖而有威今我后散皇明而驰圣听致戎夏之克定勤厉理而明弼谐故蛮夷之允懐尚冠带于万里舞干羽于两阶彼长缨之与五饵何斯道之孔乖汉文帝罢露台赋【`以百金休功万国从化为韵`】李　程  

伟汉文之君临惟宫室有度以兆庶为心安不忘危岂劳力于累土用过乎俭亦轸虑于百金惧乎设怨将以激劝若台之是修唯徳之不建是故絶役心于制造俭徳于亿万乃言曰台者髙峙路者四通不足避燥湿寒暑无以受朝聘防同奚必髙居为明四目逺听为达四聪不重创何以就役不劳力何以成功由是却匠人之计全王者之徳岂啬于财实肥于国虽百工麕【`疑作麋`】至无所作则庶人子来曷由陈力言之既终人故适从板筑之功既絶寻尺之材勿庸柱础不施宁转它山之石栋宇罢构匪斵徂徕之松若夫气候为备顺时布化谅惟国之有恒成兹台之何暇南至以望太史每升其观台仲夏而居有司自设其高榭亦何用土木特建丹雘勤修诚无用之作非不朽之谋岂止全十家之中产贻百代之良筹彼晋灵登临我则絶弹人之戱宋平兴作我则无筑者之讴式昭莫大之见用保无疆之休不然何以绍祉祖宗埀芳简册逾俭约于三五延载祀于二百岂不以肇于露台播无为之嘉画  

耀德不观兵赋【`以明德尚道懐仁畏威为韵`】张　随  

惟先王享国建用皇极制五服而有序御四夷而在徳近不贡必先威让之辞逺不庭则修文物之则所以止干戈而重仁义遏防虐而茂生植夫洁其流者在于源清成其外者在于内平以徳则天下顺以力则天下争故有武不黩有兵不征穆王之功何补谋父之言可明将其修已以推畔曷若杀人以盈城于戯至理之时惟徳是贵柔其逺而不袭阜其财而不费以道义为干橹以礼乐为经纬是以文足昭武可畏借如舜帝在上苖人不懐虽事于伯禹终舞干于两阶然后七旬来格庶绩允谐周文既兴崇国不道用戡时难以奉天讨矧勍敌而未悛爰因垒而自保然后再驾云服四方大造盖由徳所賔信所亲岂无五兵且惧于暴物况有七徳实在乎安人人劳所以损元气物伤所以恻至仁廼防噐攸兴圣人匪尚车书既其混一牛马于焉休放兵不戢如火自焚徳不修于君曷相所谓圗之大慎之微观兵何是耀徳何非素翟南来而越裳重译白狼西入而荒服来归夫欲朝万国归四海不可以逞弧矢之威汉高祖斩白蛇赋【`以汉髙皇帝亲斩长蛇为韵`】白居易  

汉高帝将戡时难拨祸乱乃耀圣武奋英断提神劒于手中斩灵蛇于泽畔何精诚之潜发信天地之幽賛卒能防强楚降暴秦创王业于炎汉于时瓜剖区宇蠭起英豪以坚甲利兵相视以壮图锐气相高皆欲定四海之汹汹救万姓之嗷嗷帝既心窥咸阳气王芒砀率卒晨发【`一作往`】纵徒夜亡有大蛇兮出山穴亘路旁凝白虹之精彩备素【`一作白`】龙之文章鳞甲皑【`一作皛`】以雪色睛眸赩而【`一作其`】电光耸其身形蜿蜿而莫犯举其首势矫矫而靡亢勇士闻之而挫锐壮士观【`一作覩`】之而摧刚于是行【`一作从`】者告于高皇高皇乃奋布衣挺干将攘臂直进瞠目高骧一呼而猛气咆哮再叱而雄姿抑掦观其将斩未斩之际蛇方【`一有欲字`】纵毒螫肆猛噬我则审其计度其势口噪雷霆手操锋锐凛龙顔而色作振虎威而声厉【`一有何字`】天之啓神之契举刄一挥溘然而毙不知我者谓我斩白蛇知我者谓我斩白帝于是洒雨血摧霜鳞涂野草溅路尘嗟乎神化将穷不能保其命首尾虽在不能卫其身盛矣哉圣人之草昧经纶应乎天而顺乎人制勍敌必示以乃武乃神殄灾沴不可以弗躬弗亲【`一作不躬不亲`】原夫【`一作若夫`】龙泉黯黯秋水湛湛苟非斯劒蛇不可斩天威煌煌神武洸洸苟非我王蛇不可当是知人在威不在众我王也万夫之防噐在利不在大斯劒也三尺之长于以摄万物于以骇八方歴数既终闻素灵之夜哭嗜欲将至知赤帝之道昌繇是气吞豪杰威振幽遐素车降而三秦归徳朱旗建而六合为家彼【`一有诛字`】鲸鲵截犀兕未若提青蛇而斩白蛇  

文王葬枯骨赋【`以徳及枯骨天下归心为韵`】白行简  

骨虽无知塟以表徳展厚礼于九原示深仁于万国惠加于鬼则游岱之魂有依义感于人故归周之心不忒原夫灵台肇建璧池是穿宛彼枯骨委兹穷泉既靡覩其铭志曽莫知夫岁年西伯乃色变防尔涕流然爰命从者将收瘗焉俾夫恻隐之心因形骸而下至于地升闻之徳随精而上动于天徒观其年代超忽英灵沦没土变丰肌苔封朽骨于是惠霑生死泽及荣枯遣奠有加于苹藻备物无阙于刍涂幽壤始开见佳城于白日灵丘是啓旋卜宅于青乌既而迁彼古埏塟之中野推诚于重泉之内昭徳于普天之下念此穷尘之骨尚或墐之欲使行路之人不得见也且夫圣人哀死君子表微用之于国而上下忻戴书之于史而载籍光辉诸侯感而思服百姓从而知归以之理人而人自化以之奉天而天不违故能掩骼教行送终义立泽靡不浸仁无不及恩加师旅而同徳数千庆延子孙而卜代三十且封比干之墓惟徳是钦护信陵之塜其仁未深曷若我罔辨名氏莫知古今招亡散之防复于棺椁收无主之骨敛以衣衾盖所以感鬼神而动天地岂止夫三分天下而二者归心  

## 文苑英华卷四十三

　　宋　李昉等　编帝德三  

君臣同德赋一首　　　垂衣治天下赋一首信及豚鱼赋一首　　　王言如丝赋一首舜有羶行赋一首　　　舜歌南风赋一首禹拜昌言赋一首　　　木从绳赋二首  

王者父事天兄事日赋一首  

君臣同德赋　　　　　　　失　名  

曰若稽古巨唐累圣重光盛烈贯于千古英声超于百王尔乃羣瑞呈祥众灵叶庆神降休祉天垂寳命凤箓于是荐臻书以之叠映万姓忻东戸之日一人奏南风之咏至矣哉微无徳而称焉臣闻非常之主必有非常之臣是以元凯升而唐德茂稷卨用而虞化淳武丁梦徴兮求版筑之士文王卜兆兮得垂钓之賔岂直星精之诞方朔维岳之降甫申故能殷周叹其多士皇汉歌其得人亦有九合称齐三分号蜀犹传善政尚留芳躅方鸿翼以济时比鱼水而敦俗诚小国之边鄙亦顺时而自足岂若我圣明之有天下也总六合以为家笼八荒而建国既垂拱而敷化谅偃兵而兴德为百代之规模立万邦之轨则于是大君端冕而多暇羣臣奉职而有方巍巍荡荡济济锵锵咸有一德视人如伤防龙在位鹓鹭成行君臣同德而均美圣母临人而永昌岂徒超五臣而逾十乱固将六五帝而四三皇小臣微浅才智疎越滥吹紫庭献赋绛阙敢同舆颂窃为歌曰元首明哉股肱良哉盛德至矣大业广矣我一人兮化无穷临万国兮道既融同心同德君圣臣忠子子孙孙永代克隆  

垂衣治天下赋【`以圣理无为道光前古为韵`】失　名  

天睠唐帝恭承永命守无事为至德彰不言为大令当宁而百蛮自賔垂衣而八极居正当书轨以混合系祖宗而作圣治契无外人羞有为戴北极以定位比南山而【`一作之`】不移皇皇焉俨六服以御防烛烛焉虚四聪而听卑备其文火龙回带以如动藏乎用天地成功而不知与区夏再造俾古今同道静以虚襟固其大寳储精而云郁冠葢恭已而耀生黼藻故能追轩皇蹑陶唐文物周衞邦家有光飒祥云乎五彩蟠瑞气于六章岂徒具饰乎领袖亦以权量乎圆方是知垂拱者古之难委裘者圣之防葢与神合宁将智使不然何以酌天心安地纪一家之大无烦车马以巡游九重虽深尽见山川之疆理所尚者形神不拘清浄为徒体安以一袭道洽于三无俟时不在于颠倒致美何伤乎曳娄于时天净泰阶城开外戸应星精以列将动岳神而生辅楚制者分阃而守封缝掖者坐帷而论古纩未周而如挟衮有阙而咸补德既昌焉不亦宜然蓂出岂劳于问厯山呼无待于卜年凝旒而惠泽潜布敛衽而皇风靡前与三五争歩骤微臣亦迷其后先  

信及豚鱼赋【`以圣朝道孚微隠为韵`】　　封孟申  

皇帝奉天心执人柄自毛羣之贱品及水族之微命咸安其生各遂其性小既化矣谅庶物以归知大亦宜然由一人之有庆允所谓法中孚以立极体涣汗而施令其信也符天之不言其德也与道际其圣徒观其行藏出处安逸逍遥时乃上氷且不爽于春候时乃登俎幸见录于清朝何政令之不诚何性命而不保清澜自适则乐我深泉行苇不伤则乐我丰草趋时者保去留之性黙处者契雍熈之道懿夫尧之为理路行皆如此【`二字一作孚比`】易之取象叶义必同涂物苟在防则岂唯豚尔类苟在隠则何必鱼乎可谓德侔造化道冺虚无无逺不均将由夫大而不约何幽未及讵同彼小且未孚穆穆巍巍我后垂衣域已臻于仁寿信乃及于贱微恣彼噞喁在安流而长逸睹其肤革与至道而俱肥斯可以见圣皇轨物诚理是非奚独龙假而表瑞麟凤降而增辉而已哉士有象既得而言欲忘信已诚而行庸谨安贞于期耄慎独禀乎龆龀观光上国感豚鱼之以孚愿仕清朝匪岩穴之可隠  

王言如丝赋【`以有云如丝演若纶组为韵`】　谢　观  

君言之重兮发彼加人如丝之细兮出已成纶将植枢机之本必滋秒忽之因初具体而防降一句之绳凖俄触类而长入百司而缕陈是知作彼纪纲从而推阐宻防欲布殊私以展透冕旒以尚细入钧衡而渐演及尔如贯审知词理绵绵搏之则微益见言宻蠒蠒且夫谓至宻而已着将未闻而已闻遂意滛绎随声纠纷无类而洪纎起散有条而派脉别分离一庭之间聴皆歴歴出九门之外逺已云云是故遐迩羁縻上下聮络毛举之赞是防蚕食之诚讵作诏多事而折藕难比写绸缪而曳绪不若遇终军之一请便吐长缨后龚遂之载言俄陈乱索不同抱布而取讵等茹柔而吐孜孜下问义同小往大来轧轧若抽事符以索继组不可卷也引而伸之不滞异维舟之绋无防殊墨子之丝与夺而起于分寸倾危而失在毫厘夫如是上言也不可不精下闻也不得不受知驷足之难及保三缄之可守语不惰而寰宇归心思无邪而蛮夷稽首可以网罗八表可以伦贯九有然后缉熈不紊条章有余自契不言化矣岂假闻斯行诸方知防细之喻也敢愿戒慎之所如  

舜有羶行赋【`以天下归之如蚁慕肉为韵`】　谢　观  

肉不爱蚁蚁自来依舜不求人人自来归尔则以羶生向慕我则以思深恻【`疑作测`】微祁祁子来竟欢懐于德饱侁侁类聚各霑濡以家肥是以取喻于彼欲明于此播薰风于酷烈比黎庶于蝼蚁温恭允塞谅不阻于幽微德升闻固无间于遐迩是故四海分防千门竞追共仰来苏之日诚非逐臭之时以孔甘为味以润下为脂率从其防爰度廼私应其欲而徇矣思所利而瞰【`疑作噉`】之各竭血诚汝则如饥如渴无劳肉视吾乃龙章凤姿载求而羶不在身三嗅而羶不在服在乎安长防资亭毒行叶扬芳言兰芬馥以膏腴及万姓万姓熈熈以霈泽滂四门四门穆穆咸遂其性各安其族并饮其风顺雨调岂止于觞酒豆肉若乃望之如日戴之如天不销不歇沛然霭然如此乃闻羶者焉如或失之于上迷之于下四罪之徒三苖之野如此乃闻羶之者喻既斯大义岂凭虚以心求芬芳者得以鼻求芬芳者疎自发德馨之惠宁同乳臭之余服媚嫓之而孰可芬香拟之而岂如由是蒸黎子来蛮夷蚁附八方咸戴其照育九土共臻其道路惠然若归往也如慕焕重瞳而日月清朗齐七政而恩威布濩至矣哉巍巍堂堂可谓承天有裕  

舜歌南风赋【`以能感和乐生殖羣物为韵`】　杨　乃  

巍巍舜德于今人称居北极而惟大歌南风以敷宏歌之伊何制丝桐而合奏风之至矣信长育而有徴兹可谓无为而自理天纵而多能美夫诚发深衷物能应感悯沃瘠之劳逸均隂阳之舒惨是用作则于世利之孔多风咏凯兮美万物之蕃衍乐操琴也佳五声以同和复而不厌逺而匪他方将煦妪之为意岂徒娯乐于斯歌观其发宫应徴扬清激浊自南习习同诗人喻彼棘心入夜泠泠异贫士叩其牛角则知圣人审音以知政化俗而作乐者有矣夫懿其出乎幽谷应以繁声若云龙之潜召同律吕之相生万籁动八音清匪鸣条而扇物方靡草而作程是以人荷时康功归帝力四气以之而不挠百谷从兹而蕃殖节有度守有则始从迩而及逺终自南而徂北尔乃匪徐匪疾乍过乍闻飒飒轻音疑少女之初至泠泠余韵谓别鹤之求羣亦为父母之罔极何必声变而成文是以德冠百王致成万物正南面而恭已懋功千载不咈  

禹拜昌言赋【`以圣人之心闻善必拜为韵`】　失　名  

大禹君临勤求意深苟一言之入耳必载拜以明心葢以励华夷形古今所以防酒盈前莫纵弹丝之响美词将贡俄闻撼玉之音岂不以询彼刍荛防乎骄逸既可大而可久亦无固而无必所以嘉谋乍聴当嶪嶪以折腰直语才聆复防防而屈膝葢以广乎所见求其所闻欲使善恶之源自别贤愚之路斯分况乎传舜之规受尧之命得不固社稷根本察风俗利病是以臣不能谏君兮非曰忠君不能纳谏兮非曰圣执至理以垂教采昌言而化人苟有言可佐王道正人伦陶也不得不进禹也不得不遵所以闻妙略以开容拖冕旒而拂地览宏谟而致敬低珩佩以锵身惧沟洫之未通忧礼乐以将壊以正直为镜以忠谠为规戒是以蕴昌言兮不可不陈闻昌言兮不得不拜遂使共守丕业上光帝基若鱼水相逢之日同云龙防合之时符郊畤以陈仪固难比矣望竹宫而设礼曷可方之我皇绍九圣之雄图举百王之令典急于求士乐于闻善所以献昌言之忠臣必待之台铉  

木从绳赋【`以圣君顺谏如木从绳为韵`】　　王　起  

惟山有木惟木从绳绳舒卷而克正木坚贞而有凭杞梓未分规矩假之以冥立斧斤斯运曲直欺之而不能古人以政有得失俗有废兴因纳谏之善喻为箴阙之明徴当其懿匠贠来瑰材旅进既陈之以纠纆将加之以霜刃掌握初萦绸缪忽振寻尺曳而愈出分铢筭而底慎则椓之橐橐既砥平而履端伐之丁丁亦木开而委顺则明正不得不受曲直不得不容如献替于百度宜啓沃于九重绳墨之间既无违于目巧君臣之际固宜警其面从然则上达四聪下延五谏比斯木之犹惑待斯绳而作限广狭有凖短长无间自然巨川舟檝何虞沈潜之忧大厦栋梁不贻压覆之患有条不紊兮其功有余举直错枉兮可以行诸既爰究而爰度亦匪疾而匪徐向若置而不用藏而不舒我有梓材坎坎之声奚自我有剞劂恢恢之刃焉如袅袅绪抽绵绵繦属比朱丝之在琴瑟若飞流之界山谷裁成廊庙之器剖判隂阳之木自同直不为丝棼匪专美于成风之匠亦垂训于背诞之君虽鳞皴异质拥肿多纹散作轮辕小大之宜不忒凿为户牖毫厘之度斯分所以喻謇谔于后学昭辅弼于前文方今补衮为勤和羮克正契君臣以鱼水以绳墨为镜则考殷宗披说命未若歌于元圣  

第二【`以木以绳直君由谏明为韵`】　　　　张圣之  

古之善谏者喻其心如绳直展成规于良木既折中而经始必周流而牵复以其性有曲直固从乎弥纶以其材有短长必由之盈缩故可彰其言兮直如矢喻其谏兮从如水既应用而无方且适道而虚已为棆桷之无缪成栋梁之有以举直错枉且明径挺之心动而悦随不失纵横之理观夫度彼山林直以丝绳既遵时而有作乃底绩而其凝断长补短物无失性损上益下道罔不兴犹其善而惟变所适类夫谏而不命其承匪差毫厘存乎楷式在操张而为务乃经纪以成德操端有凖希匠石以财成枉挠必从表王道之正直况夫凖以纶綍顺乎节文不循枉以为利必适道而斯分假物而言故引从绳之木乐谏为喻明乎则圣之君原其纳诲之谋观其所由既规矩而有制岂文理而是求纠纆既施足彰妙道之用众材方正比夫从谏如流且夫献直言者必有备无患木从绳者叶执艺而谏故得明乎官以相规人之无讪矧其不枉道以求用恒守道以为名匡乎不正使其正规其不平使其平使【`一作正或作此`】所谓不可欺于绳墨乃得配乎权衡恭惟赋于说命知谏道之克明  

王者父事天兄事日赋【`以子弟诚贤国家靡失为韵`】  

浩虚舟  

二仪覆载德之广者唯天三光照临明之大者唯日故王者于天也父事无怠于日也弟恭靡失布和施令将成不宰之功明目达聪欲亚无私之质当其万邦作贡四海为家仰元气而晨昏靡隔指阳精而伯仲非賖草色难穷屡轸南陔之恋棠隂易匿常思棣萼之华所以化洽中原祥臻上国法寒暑观从政之道无薄蚀见相容之德登封泰岳犹疑陟岵之时展礼东郊似望在原之力爱敬无斁恪恭尽防窥一气异厯山之泣攀六龙为荀氏之贤覆焘成功且异靡瞻之义古今垂象难穷以长之年且夫致敬唯精倾心仰止谁婴同席之乱谁効攘羊之防曾闻有阙逺懐几谏之心每惧曰明宁有逺游之理所以惟法前规后嗣播洪猷恢至美教天下之为人子者矣又若卑已谦恭端心恺悌同明无终鲜之叹可爱有既和之体桑榆未及鲁衞之道咸兴葵藿皆倾管蔡之雠不啓所谓扶枝叶周根蒂播仁风匡大礼教天下之为人弟者矣范人伦者莫先于元首遵孝礼者在致乎精诚必有尊也天其父必有先也日其兄九服洽和若嗣髙于广大万机洞照契承照于贞明故得孝道日彰休声风靡指圆葢兮钦若仰红轮兮翼尔由是海内无贼子奸臣吾君如此  

## 文苑英华卷四十四

　　宋　李昉等　编京都  

西都赋一首  

东都赋一首  

两都赋【`并表`】　　　　　　　李　庾  

臣伏见汉诸儒若班固张衡者皆赋都邑盛称汉隆当王道升平火徳丕赫数子歌咏发着后代今自隋室迁都而我宅焉广狭荣陋与汉殊状言时则有六姓千龄之变言地则非秦基周室之故宜乎称汉于彼述我于此臣幸生圣时天下休乐虽未及固衡之位敢效臯陶奚斯庶几之诚谨冒死再拜献两都赋凡若干言以诎夸汉者昭闻我十四圣之制度请付史氏赋曰  

洛汭先生客于上京问里人以秦汉咸阳故事里人曰先生不习乎哉秦址薪矣汉址芜矣西去一舎鞠为墟矣代逺时移作新都矣先生曰賔者不识藐然老沈懵嵗亡而日逺愿闻古而知今为我源说恭承玉音里人曰昔者帝兆唐居命隋先基乃假隋权是开中原既权二年为唐迁都周榛秦莽平无枿余文驱炀迎卒于侑传若天使项氏死劳而授汉休也唐开禅坛新都之门辟殿轧宫以朝诸侯时则有若房魏作弼英鄂执律南阳故人河间帝室戎衣既脱瑞气洋溢讙声传于亿兆炀燎致乎太一乃防汉酺发周赉谧万类渟四海遂开国以报功差子男之五等然后构阁图形荣号凌烟指河带以山砺书天子之缙绅其制度也拥干休正坤仪平两曜防北辰斥咸阳而防龙首右社稷而左宗庙宣达周衢址以十二棊张府寺局以百吏环以文昌二十四署六部提统按星分度俨宪台而西列肃隂馆【`一作宫`】于北戸建倍贠于前王总维纲于御史端国【`原阙八字○按文粹此处接写不作阙文`】朝仪【`一作仪朝`】实周察乎左右其内则有太极承端通址含元日出东荣月沈西轩倚九之下麓涵太液之清澜龙道双回凤门五开烟笼凝碧风静蓬莱东则左阁【`一作閤`】当辰延英耽耽宣徽洞达温室隅南接以重离緜乎少阳是为二宫复道邃廊西则月华重啓银台内向中书在焉宻用宰相宦者别省延縁右藏建子亭于屏外设兰锜于庑下天子端朝明庭九賔发少府之冕旒陈奉常之书【`一作官`】勲肃勾陈以辟防翼雉扇而对分鸡人乃下鹤唱先闻千官就日万品趋云漏迟迟而东转风习习而南薰外则国子招徒疏馆开轩左立太学前惇广文膳丰中厨就教九年稽以博士总之成均秘书典籍品命校郎横阁三重阐正铅黄若六艺之条贯百氏之纵横交错发论礼形而乐声太傅在前少傅在后载言载笔出纳谟诰鹓动鸾飞振玉锵金殷庙羞瑚琏之器楚材惭杞梓之林已而燮和隂阳经纬天地采摭轩昊牢笼虞夏辟孔子之学堂敷一代之风雅此王者之文教也亲兵百万制以神防紫身豹首金腰火额猎霞张斾剥犀缀革奋目而虎眦振髯而猬磔柔六钧贯七札对天仗以司戈分玉墀而执防别有陈旌赐旂【`一作钺`】阃外四七依榆闗以作镇拒栁营而开壁逐虏则出塞飞尘伐叛则救旸作泽此王者之武威也唐礼既行三代同风徴叔孙之春官命伯夷之秩宗则有封禅巡狩谒天拜祖明堂辟雍王者之事有司勿失次有朝廷之位班爵之序器服车马以节文武不僣不滥羣臣之事有司以告下有内族外姻以杀以隆五礼各殊陈吉仪凶一室是形天下大同百姓之事有司以教故以内则敬以外则严以家则肥以国则昌卿士翼翼公侯皇皇在野熈熈在朝跄跄夫如是夸周而正鲁胡可殚详洎乎乐之设也以德配乐陈器以作革木匏竹簨簴磬鏄命官二署谐以协律以奏庙貌祖考来格以陈宫庭箫韶九成凤皇来仪以布天下手之舞之足之蹈之及乎御衣集舞童或献凯作名以宣帝功或布字缀行以达皇风此礼经之所未纪防戛之所不同刑期无刑辟以止辟三章寘汉祖之德肆赦缓穆王之法于是天子御端门诏天下涣汗发泽与民更始建金鸡于仗内耸修竿而揭起其下则税三闗解锒铛【`见说文`】追共工徙驩兠煦舜弦浃尧年台收白简史阁丹笔摠秩官之计料不逾乎三十斥匡衡之失论罪温舒之不足司刑无鬼哭之庭大理有乌巢之狱又若荐祖建宫元之庭霞帔云冠飘飘太清天子将有事也嵗豆时笾夏簋殷铏传金炉之御烟开甲帐之琳琅此王者之示孝也对里连街帝宅王家青门列槛棠棣分华勤政外名花萼中题屹云中而佩凤杳天外而舒蜺于是天子设千席羞百醴家人齿筵愉愉济济此王者之示悌也盛则长隄砥平错则缨弁繁【`一作烦`】伙佩印分鱼九参六佐肃威仪于行葢指戒途于前马待漏未开朝骑沓街鸡鸣朱邸火度青槐先导擘云后车奋雷递【`一作亘`】以严声不生防埃人寒物栗统以京尹临人秉杀罔敢不谨豪家戚里金张许史走骑如龙行车若【`一作如`】水拉枯请命曾不仰视配前秦与后赵【`文粹作前尹前有赵张后有王似谓京三王但疑倒用`】固异代而殊拟其地势也负秦章台倚汉甘泉带泾渭之富流挟终南之寿山指重城于二华拓外门于两闗元素交川防浐在焉断虹偃蹇而亘梁拖轮走骤而蹄奔度万国以向朝趋魏阙之通【`一作东`】门赤县统剧停阡帝乡长安万年干封明堂蓝田左掎鄠杜前张分圻连乎冯翊画郊接乎岐阳排呉山而抵蜀亘氐谷而通商天子穆清环衞陈兵将军之号三畨六营至乃辨晓警昏主在金吾皷列六条外传通衢备以严兵罗以周庐禁动息人用戒不虞其中则御水分沟昆明下流在野决溉入宫环洲菰织蒲纫芡贽菱羞渚戏元鹢沙眠白鸥其逺也深有蛟潭派作龙湫涘接河汉波通女牛其近也方塘含春曲沼澄秋戸闭烟浦家藏画舟尔乃农家东作厥土黄壤树以桑柘翳荟乎南亩以秔以稌以稷以黍以输太仓天子之储土厚地中温寒以宜门多杖者室有蕃儿承化发謡帝力不知则有程郑之家白闼朱轩【`一作白马朱骈`】崇基峻砌待四髙门【`一作待驷开闗`】木秀茸葩红舒緑繁挺硕果于华林育丰蔬于中园珠箔昼晦金缸夜明罗绣巾防皷瑟吹笙哗族陈賔以乐乎太平货隧分防物次骈连中署肆师夕咽朝昏越璞楚琛蜀贿巴賨裁绮张绣纹轴蕉筒声教之所被车书之所通交错杂沓斯焉防同黄宅缁庐金篆玉扄以张帝居用壮天庭千形万声不可多名天子奉尧舜之道勤后稷之功当仲夏而献茧立中和而视农然后黼黻时备粢盛告丰其接下情也则尧皷不悬晋木不列镕金作轨四门是揭人靡迷邦士无讳讦示收才而问上谏行而寃达当其万国贡珍四夷纳賮赋用舟通财因辇进地官计国度支主吝百姓既足斯焉充牣复若天府万品以备供职登馔则光禄献厨命驾则太仆承轼其乐人也大啓九门【`一作重`】分开三殿齿羣臣【`一作官`】于次坐征公族于内宴于以训恭俭于以示慈惠戏族咸在百弄迭改视仙童之霓裳覩壮夫之角觝御阶昼隂帝坐春深缤纷宦闼窕嫔林既受赐于逮昏尽拜帛而懐金与众之乐一日于此先生独不习乎其四郊也或有乗时之旧址亡国之遗踪天子迎四气衋然改容曰是足以懐伤于耳目作戒于心胷昔秦政肆刑秦民共倾楚泽大呼分隳列城徒罢骊山役休上林秦址既迁鸿门至今此东郊之事也隋苑广袤笼南山占地万顷不为人间齐门失耕禽游兽闲代谢物移缭垣不完此南郊之事也丰水悠悠文王作周传艰子孙衰平遂迁乃睠镐都武王宅居国失赧逊【`一作死`】丰镐皆芜此西郊之事也汉设五畤以主淫祀栾诳徐诬将求永久天子亲拜太牢黍牡事亡地存为天下笑此北郊之事也故因迎春则鉴秦败知恃刑不如恃德也因迎夏则鉴隋怠知猎兽不如猎贤也因迎秋则鉴周勤知祖基作艰传万年也因迎冬则鉴汉误知去淫即正获天祚也四鉴以陈泽于生人四德以懋格于上下故我髙祖一呼大定安都居正传今皇帝一十四圣是知禅国也禅都也非得隋之命是得天之命  

右赋西都  

先生曰富哉言乎尧舜之事吾知之矣然天地旁魄奥区不一九衢六陌亦称河洛始乎周卜今自隋革进八百里作唐东宅成者居者【`一作功成者居`】余得其故用悉闻见丕我王度子不识乎颠炀奋华中原毒痡顺天应人文皇赫图王充不来建德相依阻我东人不苏义旗髙祖西安文皇舞干一挂戎衣邦【`一作我`】人保完彭城献级东功乃立则创业之事不独于西也至天后【`三字一作髙祖至于天后非`】朝匪伊是居于焉逍遥明帝大同出震开宫恩波尔乡泄源于东则太平之事不独于镐也若乃用【`一作周`】洛为池带河【`一作漕`】为沼洞八门之防要控二梁之夭矫在隋之始【`一有移字`】划前规之隘侈旧制之陋指半舍而新布乃集工而成就重城不居万盗齐构讫大业于义宁廓皇家而逊授既而天踵以正地产以实祯符所记【`一作祯祥以记`】嘉名不一表贤则河水变清瑞圣则洛图屡出帝功既成封禅礼行显祖光宗勒岱而祈嵩我甸我郊三圣之灵坛在焉赤县神州与京比俦迳东山之贡赋扼闗外之诸侯直齐梁而驾辂引淮汴而通舟太行枕甸发址崇垓覃懐镇封上干昭回凿门导伊两阜屏开育仁頥智堂奥【`一作隅`】庭隈尔其左掖通东右掖洞西笼故地之铜駞抱旧里之玉鸡御沟接派苑树通堤抗凤楼于内庭矗端门于天街上阳别宫丹粉多状鸳瓦鳞翠虹梁叠壮横延百堵髙量十丈出地标图临流写障霄倚霞连屹屹言言翼太和而耸观侧賔曜而疏轩若蓬莱之真侣瀛洲之列仙鸾驾鹤车往来于中天严城晓啓千门万戸建衞对营开扄接牖翠华在镐分官以守监署惟三卿曹亦九台阁髙闶支驭【`一作友叙`】东方仍【`一作乃`】俾二官别持宪纲赫若夏日凛如秋霜威动乎瓯闽之国风行乎燕蓟之乡郊圻作固兵屯【`一作屯兵`】孟津千里无烟万夫狺狺实兼武牢以食济温唯是咽防属于将军礼乐所流厥惟旧周追鲁俗而为隣化殷顽而作柔异材挺擢多士优游原膴膴而耕溺水溅溅而洗由士得天爵孝称行原身行大节里有旌门以继前修以垂后昆荣一时之史籍耸当代之人伦兄友弟恭位皆崇荣石记标衢棣萼为名螭首趺嶷峙双形指两冯而逺迈对二陆而遐征至若里巷之新名闾阎之近革【`二字一作旧识`】或区区于传说或琐琐于典册非儆戒于将来何侈言之敢作且二诰尚存始卜维艰四姓所都季年乃迁或得于闻或得于传幸子勿哗试为子发乎齿牙里人曰诺先生曰郏鄏之地中居帝域贤相圣营符墨食成王定鼎以休姬德三十承孙八百祚年祖功寖微衰平乃迁幽用妇烽诸侯疾怨夷元敬朔太史不颁百派分波争涸其源汜水而郑阳翟而韩晋盟河阳秦戍新安一旅之兵一同【`一作雷`】之土嬴氏乗之不享文武此周之失都也南阳真人复运汉基旧邦维新上称康时光武而酿明醴和醨冲质不长桓灵自纵后戚立权内官分弄四星耀斗百桷摧栋阳弱隂彊刘轻曹重此后汉之失都也魏丕徙许促龄四十彊臣执柄三嗣徒立政由甯氏王髦莫奋瓦解土崩炎居奂逊此魏之失都也晋始三世乱兴永嘉萧墙构兵沈阏称戈浩浩逆流天下垫波八王既分五马南奔左衽之裘乃来中原此西晋之失都也故权在诸侯则姬氏平权在内官则汉室倾权在彊臣则魏狃权在亲戚则晋走是四者各以其故权与势移运随鼎去从古如斯谓之何如世治则都世乱则墟时清则优偃政则戚居勿谓往代试言前载开元太平海波不惊乃驾神都东人夸荣时则辚辚其车殷殷其徒行者不赍衣食委衢冠冕之夫绮罗之妇百室连歌千筵接舞髙楼大观陈賔宴侣金堂玉戸丝哇【`一作鸣`】管语我道如尧我税如貉贫庾而稲贱笥如【`一作而`】禓比屋相视耻衣空帛开场分肆不列麰麦同轨同文昼呼夜讙父怿子愉去经【`一作径`】而盘既兆既亿动动植植无声之乐薰然不息稽成康之周隆考文景之汉休防代系时不为彼优我俗既饶我人既骄安不思危逸而忘劳故天寳之季渔阳兵起逆旗南指我无坚垒匝甸鼙动冲天羯腥门开丽景殿防武成杀人如刈焚庐若薙蜀驾先移允师后誓伤四年之委烬奋二将以建勲天落妖彗风摧阵云及夫扫台榭之灰收京野之骨征郡国之版在验地官之籍列太平之人已十无七八至德复兴六纪于兹七圣储休平痈补痍故含识之士女植髪之童儿皆能痛其防乱而期我康时今四方之事叟不知也惟洛泱泱濵盈万室惟城职职市骈集比年大有稍藏以实都人嬉贺有笑无栗咸曰将睹乎贞观之风开元之日乡里之人思万乗之威仪幸物阜而时和指康衢而引领作望幸之赓歌歌曰晓云行兮西风庆摇裔兮龙在中望云光兮拜千百西泽霈兮均东泽里人曰诚哉是言前年日南至天子谒太清【`一有宫字`】太庙郊天祀地既毕事执谦端珽谓公卿大夫曰予在人上歴祀三四年谷比登未极于富人庶稍蕃未臻于寿动植小遂犹有枯天日月所至犹照叛土戎狄虽贡西地犹虏今行大礼得不媿望于天而献羞于祖是尚以圣政为忧未意于行幸也先生曰大哉为君用是言也理是事也则千里如郊万里如圻在西而东均处内而外肥吾归息乡里之謡安尧舜之时将齐驱于寿域何近喜而逺悲则知鉴四姓之覆辙嗣重叶之休烈用是言也理是事也即有都者在东在西可也  

右赋东都  

## 文苑英华卷四十五

　　宋　李昉等　编邑居一  

登长城赋一首　　　云中古城赋二首  

北斗城赋一首　　　新筑峨和城赋一首华山为城赋一首　　函谷闗赋一首  

潼闗赋一首　　　　武闗赋一首  

登长城赋　　　　　　　徐彦伯  

班孟坚辍编史阁掌记戎幕坐燕阜之阳览秦城之作喟然而叹曰傅翼下鞲视人则媮鲸吞我宝鼎蚕食我诸侯鞭挞我上国动摇我中州所以二世而殒职此之由乎当其席卷之初攻必胜战必克因利乗便追亡逐北自以为功勤三王威慑万国重鈇锧干戈于仁义轻诗书礼乐于残贼然后驰海若以为梁断阳纡以为薮犀象有形而采掇珠玉无胫而奔走朝则贪墨比肩野则庶人钳口负闗河千里之壮言帝王一家之有神告箓图亡秦者胡实懵萧墙之嬖滥行髙阙之诛凿临洮之西徼穿负海之东隅猛将虎视焉存【`一作此焉`】纲纪谪戍勃兴钩绳乱起连连坞壁岌岌亭垒飞刍而挽粟者十有二年堑山而堙谷者三千余里黔首之死亡无日白骨之悲哀不已犹欲张伯翳之絶驰棠梨【`疑作撑犁`】之骄子曾不知失全者易倾逆用者无成陈渉以闾左奔亡之师项梁以全呉趫悍之兵梦骖征其败德斩蛇验其鸿名板筑未艾君臣颠沛六郡沙漠五原旌斾运歴金火地分中外因虐主之淫愎成后王之要害则知作之者劳而居之者泰嵗次单阏我行穷髪眇嘿鸡田幽隂马窟土色紫而闗廻川气黄而塞没调噪皷于海风咽愁笳于陇月试危坐以侧听孰不销魂而断骨哉况复日入青波坚氷峩峩危蓬殒蔕森木静柯羣峰雪满聮岘霜多龙北卧而衔烛鴈南飞以度河载驰载骤彼亭之候唯见元洲无春隂壑罢昼鸷隼争击哀猱直透饥鹿夜咆乳虎晨鬬蛰熊防掌寒缩殻悲壮图之夭遏悯劳生之艰遘昔者韩信猜叛李陵拘执望极燕台山横马邑战云愁聚冲颷晦急莫不陵地脉以扣心望天街以陨泣亦有王昭直送蔡琰未还路尽南国亭临北蛮贮汉月于衣裦裛胡霜于髻鬟虽宠盈氊幄而魂断萧闗至若赵王迁逐马融幽放去家离土逾沙歴障梦蟏蛸之戸侧坐蠮螉之塞上桃李夕兮有所思绮罗春兮遥相望登毁垣以擗摽坐頽隅以惆怅是以衞青开幕张辽辟土校尉嫖姚将军捕虏薙垣铺障锄亭伐皷斩元于铁防之门流血于金河之浦张虎牙以泄愤虬猬须以蓄怒及夫中郎殉节博望逾边取劒仆地寻河际天幽海上而万里窜胡中而几年银车荐出玉节仍旋南向国以乐只北违沙以莞然呜呼长城之设载逾九百古往今来岿然陈迹穷海战士孤亭戍客登峻墉陟【`一作蹑`】穷石嗟故里而不见感殊方以殒魄者亦何可胜道哉嗟我羁沦南庭苦辛心【`一作长`】懐壮士永慕忠臣经百战之戎俗对三边之鬼燐徐乐则燕北书生开伟词而喻汉贾谊则洛阳才子飞雄论以过秦嵗峥嵘而将暮实慷慨于穷尘  

云中古城赋　　　　　　吕令问  

正北曰幷有唐作京宻近戎狄张皇甲兵尹也总居守之任将也当节制之名故卒乗辑睦而王都肃清于是断武谊按亭燧电转前旌风飘横吹杨叶箭的莲花劒骑下代郡而出鴈门抵平城而入胡地挟纩称暖投醪必醉则知抚之者诚难用之者不易是时隂闭羣山寒凋众木川平塞迥氷饮霜宿慷慨乎大荒徜徉乎游目区脱潜遁屠耆慑逐诉古城之谓何传魏家之所筑伊昔晋京版荡海县沸腾不有所命将何以兴王师赫怒爰整其旅雾集云屯龙骧凤举弃万里之沙漠傍五原之风土肇为此都寔惟太祖夫其规典章辨封疆池桑干之水苑秦城之墙百堵齐矗九衢相望歌台舞榭月殿云堂开儒士于璧沼贮美人于玉房翕习沸渭荧荧煌煌取威定霸于是乎在施令作法罔或不臧武破六州之内文宅三川之阳何其壮也既而年代倐忽市朝迁徙干戈鼙皷之雄绮罗丝竹之美孰不烟散雨絶沙埋灰委树名欢而讵存鸟称乐而俱死危堞既覆髙墉复夷寥落残径依稀旧墀榛棘蔓而未合苔藓分【`疑`】乎相滋伏熊鬬贙腾麕聚麋常鸣悍鷩乍啸愁鸱不可胜纪但令人悲胡风起兮马嘶急汉月生兮鴈飞入可怜久戍人懐归空伫立有客志逺才雄秉义由负诗书礼乐之用蕴萧曹魏邴之风虏庭髙枕河源凿空霜犯鬓而先白尘染顔而少红三为都防五掌元戎益封而广国事利而业崇独见凌云而作赋谁言坐树而论功者哉  

第二　　　　　　　　　　张　嵩  

开元十有四年冬孟月张子出玉塞秉金钺抚循边心窥按穷髪走汗漫之广漠陟峥嵘之髙阙徒观其风马哀鸣霜鸿苦声尘昏白日云绕丹旌虏障万里戍沙四平乗蒙恬之古筑得拓跋之遗城伊昔晋人失政亡彼金镜海水朝飞欃枪夕映鹅呈而二京继覆马渡而五胡交盛慨逐鹿而争雄空瞻乌而莫定于是魏祖发大号皷洪炉天授宏略神输秘图北清獯猃南振荆呉繇是一太隂以建极则广莫而论都遂征板榦庀徒卒铲嶕峣剞崛屼【`一作剖嵒屼`】因方山以列榭按长城以为窟既云和而星繁亦丘连而岳突月观霞阁左社右沼汯涌其后白楼防兴其前开士子之词馆列先王之借田灵台山立璧水池圆双阙万仞九衢四达羽旄林森堂殿轇葛当其士马精彊都畿浩穰始摧燕而灭夏终服宋而平梁故能出入百祀聮延七主击鲁衞之诸侯廓秦齐之土宇礼兴乐盛修文耀武讲六代之宪章布三阳之风雨亦云已矣哉俄而髙祖受命崇儒重才南廵主【`疑`】鼎之邑北去轩辕之台鹏搏海运凤举天回嗤纥真之鸟死忆新野之花开自朝河洛地空沙漠代祀推移风云萧索温室树古瀛洲水涸城未哭而先崩梁无歌而自落魏家美人闻姓元新声巧妙今古传昔日流音遍华夏可怜埋骨委山樊城阙摧残犹可惜荒郊处处生荆棘寒飚动地胡马嘶若个征夫不沾臆人生荣耀当及时白髪须臾乱如丝君不见魏都行乐处只今空有野风吹乃载歌曰云中古城郁嵯峨塞上行吟麦秀歌感时伤古今如此报主懐恩奈老何  

北斗城赋【`以池塘生春草为韵`】　　　　崔　损  

昔炎汉之开国宅咸秦而设规阐都邑之壮丽纷制作而多仪像蓬岛以疏岳拟天河而凿池馆倚南山防云霞而上出城侔北斗仰星汉而曾披何爽鸠之代谢验骊騵之运亏是以作之者不处居之者不为祚我神唐丹青焜煌峻址云矗层谯锦章赪壤以叠形凝皓粉以飞光门结黄金之石檐施白璧之珰堞盘纡于曲槛池径复于圆塘城势逶迤若台岑之隐映楼形宛转似昆仑之相望接千门之宫阙通八达之康庄既而鸾驾西廵严扃晨啓羽衞咸集声明克陈登睥睨以清夜听毕逋而候春俨雄防以耀武振鹓行而拱辰夕沈烟云之色晓流车马之尘引祥昭之烂漫吐佳气而轮囷于是嵗发青道池隍煦早堞雾萦林岸风柔草暖悬窦以弥蔼饰崇隅之增好映春水之澄澄纳朝阳之杲杲惟壮势之峥嵘达洪规而镇京望浮云之黒水对翔凤之丹楹配宗子之永固等皇家之不倾俯賔庭而赞义终自恶其轻生  

新筑峨和城赋【`以逺夷归化边候肃清为韵`】陈　讽  

元侯以制敌之雄略期方隅之永清得奔冲之故地创备守之新城四合分形见冈峦之表里百堵定制变胜负之虚盈崪云屯而霞起忽虎踞而龙行倚苍壁以中絶玷【`第四十七卷长春宫赋作粘`】赪壤而外明将伐谋伐力制敌投兵驭亭嶂于振防摧氐羌于矫衡是知地利攸归兵家大福我有巨防师无遗镞神谋洞啓而机张天险载兴而板筑于以峦披冈削岭门崖谷【`此两句一作披冈削岭门崖堑谷`】雉堞霜皜丽谯云矗连山上捧鬬士以之增威峭壁初严戎王于焉恸哭矧夫势雄形固师严令肃数万落于屈指睇连营于寸目何蹔费于经营永无虞于败覆故能功图彀内智出谋先髙厚不愆乎【`一作于`】上命规模必合于中权俾夫登陴荷防凭墉控虏魄暗褫汉烽不然仰峻隅而已偾望悬门而不前惧摧锋于百胜敢踏伏于三边者哉是知奇功不作俾殊俗而向化善守以威即死士而知归不然者戎轻无常兽困犹鬬安能使干戈扫迹烽柝寝候仰新垒以投戈覆故巢而罢冦是知威服德绥不独逺夷彼或不詟我则成城以耀武彼能懐惠我则蹈道以贞师庶扄鐍而惟永顾咽防而在兹彼周城朔方汉得赤坂无制胜之明术徒疲人以勤逺岂比夫修武备清文苑将凤沼以酬勲伫灵台之伯偃华山为城赋【`以因形设险坤德所为为韵`】　失　名  

地控强秦路惟分陜有太华之作固若崇墉之生险絶壑中抱重峦外掩倚云汉而匝野屏开跨金方而当空黛染千寻壁立万雉云屯龙盘日月虎视乾坤大河自北而东呀为濬洫穷谷从中而断豁若重门诚百二之光宅见九五之天尊伟夫襟带皇都咽防上国磅礴乎崤函之外隐轸乎丰镐之侧所以罗羣象吞八极展万祀而成在众心冠三秦而位居一德况乎天地初霁云霞四披红尘灭影碧落标奇宿雾市之气尚疑烟阙耸莲峰之色不让文陴顾万夫之莫向信六国而奚为岌岌神才言言天设连岸抱九州之路壮气折诸侯之节萧萧归马想饮窟之初还隠隠轻雷讶鸣鼔之不歇天包地束鸟过云轻万仞垂峭千峰入髣髴虹蜺尽识旌旗之色依稀星月皆分孤矢之形疑其发迹混茫孕兹重阻假巨灵拔山之力衞王者登龙之所不然安得不费一钱不勤一旅削成而千里共峻作镇而一人可御是宜尧为君而舜为臣道为主而德为隣与天地之人共守使海内之士咸賔夫如是则东夷之与北狄虽欲窥而何因  

函谷闗赋　　　　　　　阎伯璵  

函谷天险农邦镇南据二虢北荒三晋洞开一轨壁立千仞迳荐双合梯苔孤峻世浊先封道康后顺逺秦塞近崤陵幽泉【`或作防`】脉脉断峰棱棱增陴雾杳聚柝烟凝髙卑异级坻崿相承靡届靡究不骞不崩寔隄防之枢辖为造化之缄縢齐之以权衡危不可得约之以符玺信而有征昏主既废圣人以兴慎终于始欲罢不能观夫憧憧往来骖驻成雾据于石东西十里临其深前后咫歩建瓴百二之国扼防三七之路幅员既长城小而固恃元化之隂隲望彛伦之攸序于是敕用传禁弃繻商君本魏之公子柱史乃周之臣符知结草之可守故习坎以无虞原夫阻河称深因山为衞背宇宙之冲连阡陌之势万方纳欵百工献艺四旁磔攘诸侯之政典一丸成功陪臣之邪説直指天符变稊夷之末横分地维弛旂旒之赘聿修纲纪以遏丑戾或悬门而不发殊勇夫之重闭懐徳维宁将镇其细既皇汉之辟国寔扄鐍于新安固之胡易舍之则难复襟带于故道徒赪壤而未干善孟子之禁暴恶臧孙之谬官存古训以是式庶斯文之不刋  

潼关赋　　　　　　　　张　翌  

惟皇王之建国分中外于上京凭山河以作固阈夷狄而腾声诚曰咽防吞八荒而则大是称岩险控万国以来平周有掌货之节礼无闗门之征巨防宵扃倚洪波而作镇重扉击柝连太华而为城创中代之新号变函谷之旧名柱史老拥仙云而西迈终军童子建使节而东行文仲不仁废六闗而兴诮王元有説封一丸而永清若用备不虞取诸系象作邦畿之襟带杜奸宄之来往长墉矗兮云屯曾楼赫以霞敞登临者有知其地雄逾越者无漏于天网亦有孟尝奔走长宵未曙何白马之不谈学鸡鸣而乃去逢尉臣之一失或愚者之千虑至如楚汉争雄沛公先入旗皷照耀兵戈翕习南面则三杰齐驱东井则五星俱集寔灵命之所应亦人谋而是及王道廓而已清帝业巍乎乃立穷四塞之艰阻成百王之都邑故知建功定霸期乎此闗武侯矜于固险娄敬説乎河山视前烈之轨躅览陈迹而跻攀既登髙而能赋希驷马而言还  

武闗赋【`以海内无事重闗不修为韵`】　　　王　启  

路入商山中横武闗穿重门于固防屹峭壁以孱顔昔在危时屯千夫而莫守今当圣日置一卒以常闲观乎地势争雄山形互对西连蜀汉之险北接崤函之塞鏁百二都绵几千载世乱则阨限区宇时清则通流外内当其六国连谋闗防日修则斯地也云屯虎雪耀戈矛张仪出以行诈懐王入而竟留纵下客之鸡鸣将开莫可任公孙之马白欲度无由及乎尘起九州波摇四海秦鹿失而襟带难保汉龙兴而山河遽改岂料御冲之所此日全平未知击柝之徒当时安在所谓以兵而备者莫之能守以道而居者莫得而逾千里之金城汤池终为汉有二世之土崩鱼烂自是秦无今则要害何虞平隆已久虽设险以犹在顾戒严而则不萧条古垒岂臧文之废来寂寞空扉似杨侯之移后葢以文修武偃国泰时雍濬四溟而作堑廓八极以为墉遂使鼙皷无喧一水之寒声决决旌旗常卷【`一作偃`】千载之暮色重重嗟呼昔为洪枢今成隙地信无外以斯见寔善闲之攸致儒有经其所感其事乃曰今朝西去岂无随老氏之人他日东还谁是识终童之吏  

## 文苑英华卷四十六

　　宋　李昉等　编邑居二  

灞桥赋二首　　　　河桥赋一首  

河堤赋一首　　　　河桥竹索赋一首  

沙堤赋一首　　　　鞭石成桥赋一首  

万里桥赋一首　　　题桥赋一首  

日中为市赋一首  

灞桥赋【`以水云辉映车骑繁杂为韵`】　　　杜　顔  

溶溶灞兮经秦川之有余红桥兮代造舟之厥初飞梁黙以霞起防柱其星舒九陌咸凑三条所如连山叠翠而西转羣树分形而北疎电透孤棹雷奔众车白日南登望长安之如绮黄烟东睇见咸阳之为墟杲杲初霁萧萧晩吹登隐者之翘车度将军之猎骑日既上已禊于洪源晩具游宴咸出国门七叶衣冠憧憧而遥度五矦车马奕奕而腾轩钟皷既列丝竹亦繁秦声呕哇楚舞丛杂帷帟纷其雾委罗纨霭以雷沓掉轻舸之悠悠顺清流之纳纳时凭倚以观眺喜烟花之环合尔其居人出祖连骑将分望曲溆之清路视逺天之无云紫沙兮皓晃緑树兮氛氲莫不际此地而举征袂遥相望兮怆离羣明月生岑凉风度水听鳬鴈之凄对苔苹之靃靡或披襟以延伫独掩涕而无已上临烟碕霞石相辉过客对兮澹忘归下近岩迳林峦隐映渔人去兮恣诵咏独游子而俟时倦尘衣以嗟命  

第二【`同前韵`】　　　　　　　　王昌龄  

圣人以美利利天下作舟车禹乃开凿百川纡余舟不可以无水水不可以通舆遂各丽于所得非其安而不居横浮梁于极浦防有迹于通墟借如经纶淮海陶皷仁义藏用于宻动物以智每因宜以制模则永代而取寄伊津梁之不设信要荒之莫致思未济于中流视安危之如戏故可取于古今岂徒阅千乗与万骑惟梁于灞惟灞于源当秦地之冲口束东衢之走辕拖偃蹇以横曳若长虹之未飜隘腾逐而水激忽须臾而听繁虽曰其繁溃而不杂懐璧拔【`一作杖`】劒披离屯合当游役之嗷嗷自洪波之纳纳客有居于东陵者接行埃之余氛薄暮垂钓平明去耘傍连古木逺带清濆昏晓一望还如阵云乃临川而叹曰亡周霸秦举目遗址前车后轨不变流水叹往事之诚非得兹桥之信美皇风不竞佳气常依既东幸而清道每西临以驻旂连袂挟毂烟阗雨飞【`未见晖字官韵`】嗟乎此桥且悦明盛徒结网于川隅视云霞之辉映聊倚柱以叹息敢书桥以承命  

河桥赋【`以山河魏国寳为韵`】　　　　阎伯璵  

壮三辅之雄极非魏国其伊那总魏国之繁隘非斯桥而岂【`一作匪`】他条山左临髙嶂东连于渤海晋闗右抱浮梁西截于长河却顿铁牛骇浮川之魍魉旁飞画鹢惊入浪之鼋鼍竹笮其维不虞于奔涛擘赫金鏁斯缆何惧于层氷皑峨川有梁兮闪【`疑`】闻于揭渉王在镐兮有格于来讹葢取诸益其不谓何故马卿之歘尔斯题请观即事尾生之溘焉守死夫奚足多岂比夫虹能象兮不可以来往鹊能填兮不可以经过若斯之利用吾賔荐之士亦可歌颂诸侯之盛绩乐王化之雍和尔其薄烟霏霏初日杲杲逺之而望势侔神造既似乎瀑布之界天台又似乎蓬莱之横海岛虚其内则用当于无防其间则屈而且抱凭险作固夹咽防之重开【`疑作闗`】用否而通连秦晋之长道东西水浒义非待于秦求襟带山河固可兼之于魏寳尔其憧憧往还曳曳空间华柱上征殊马援之标界石台中耸若鼇力之负山伟哉武侯时赏兹国况天枢要作限通塞旁达无垠下临不测舟形﨑嶬似火龙之饮川梁势编绵疑海鹏之防翼其拯物也有来斯适其济时也遐方不亟非夫蓄巨川之运回斡地之力则何能抡梓材以当路临要津而作式守此道也夫有何极然而物有成规国有虚费信彼才之可取奚此桥之独贵使夫期不日以献珠连城而出魏  

河堤赋　　　　　　　　吕令则  

水以润物飞梁载舟居信顺动法谦处柔朝沧溟以委输习坎德以安流善利为水涵育乎万族极深不测灌注乎九州拥之则有备无患决之则致败【`二字一作靡致`】为忧先设其防以遏奔潦兴板筑防衢道惟精惟一是经是造其奋锤也齐呌以雷震其辉【`疑作挥`】锸也连刃以霜皓矗长堤其若云岌修岸其如岛何固防之克壮息奔突以永保既夹植于菱莲又夤缘于萍藻虽兴役赋而一劳永固牛马由其望辨楼船可以迳度清深镜澈时升曳尾之左右人稀每带衔鱼之鹭行旅于是乎无虞耕耘于是乎知措夫水可以为人之利堤可以防水之溢堤修则中国无忧水败则下人多恤亦由人之为政政成人之逸政或不成奸诈以出则河堤之义取类非一可以合人之安危可以喻政之得失凢百在位慎乃终吉别有沈沦戒忤飃防衢术幸登渉于河堤冀【`一作亦`】霑濡于琐质  

河桥竹索赋【`以谁谓河广一苇航之为韵`】　张仲素  

大川不测以设险浮桥架迥以通逵利乎济也或溢解乎难也无私以虚舟而易荡属激箭以相推吾见其梁木斯坏安得称大道甚夷肇彼谋者莫知其谁于是办修笮曳长縻侔可久以为虑将制动而咸资且夫原始要终授材度费征十围之巨收千古之贵费非难得用之不既易危成安斯之所谓凭逺岸亘长河将好劲以横截或守柔以旁罗每自直以应用恒守节而居多槛栏之势舳舻之广因大索以横流俾羣材之攸仰皆恃此以绾絷故不忧于析荡徒谓其劲挺为质连延不一或指逺岸以孤引或自中滩而对出苟易志而殊途亦齐劳而共逸纵奔澌激射浮湍迅疾骇声腾雷惊波凑日虽前后之皷怒终上下而骈比拔山之伦扛鼎之匹虽则取之大壮抑亦执之或失岂不以顺事安排故能守乎元吉斯乃道济行路功深模轨人有观于投足物宁忧于濡尾视绹索而久存亦何比于一苇况桥因索而袭固索以桥而用长力虽参于索铁系或固于苞桑恢益下之极致信为物之纪纲彼鼋鼍虚构于溟海乌鹊徒驾于天潢惟众人之攸利葢有助于连航夫物有小而可以属词材有小而足以济时索因有条而不紊人亦直道而用之傥要津以见假愿尽力以维持沙堤赋【`以隐以金椎树之青槐为韵`】　　　韦　肇  

遵大路乎新谋倚善人之广运沙之积也得御湿之宜堤乃名焉审用功之分爰谋爰度是筑是隐使夫晴靡硗确之烦雨无涂潦之窘若然者施之城阙岂但三条之通用之郊坰可以千里而近伊功足纪斯美奚拟台或亏篑我终始兮无然山不让尘我包含兮亦尔应物兮宁倦安卑兮讵耻俾时行各得其所由故日用不知其所以君勿谓泥滓之贱君其乗宏益之深髙而不危仰诸侯之殊化直而能正定志士之夙心何止御浸淫而为岸或当披隤阤而拣金其处也周帝城之内徒有羡于瑶池其坚也虽众人之力固自得于金椎亦由道存而命舛天纵而非师是以遽【`疑`】奔冲应驰骛洞万戸兮旁啓纷九门兮争赴往来相接见轩葢之成隂蹊迳自开何桃李之足树役无妨时利莫尚兹岂衢于逾且以【`疑`】夫大为防也能保其固匪同中聚而两之仰对髙阙兮荧荧夹植乔木兮青青无偏无颇庶托情于王道不骞不圮长委质于地灵愿得乗御辇防宫槐敢邀功于捷径期展効于微埃徒【`一作人`】以为临曲沼登髙台诚不如赋沙堤之盛观足以骋作赋之才  

鞭石成桥赋【`以秦皇旧迹至今尚存为韵`】　韦　充  

石虽至大兮水亦能受以水浮石兮其功难就何异术之得中忽成桥于海右是必穷恠力极宇宙将观光于旸谷亦夸功于周旧在昔嬴氏八表初吞言巡日域遂瞰海门感召初牵以表回山之力崚嶒斯至皆呈见血之痕诚隂阳之不测与天地而长存当其大驾临流羣官列位皇威赫其斯震巨石矻以前至岂惟韫玉皆符投水之姿不俟造舟自叶济川之利所以驱汗漫走嶙峋架巨壑越通津始峩峩而聚转忽荡荡而惟新岳立星驰异成名于陨宋神符鬼助若受命于强秦故得势压长源影分髙浪似迫官刑之急如【`一作急`】构凌波之壮万灵却走蔼朝景以先驱五色争临杳如虹之可望硉矹初定峥嵘不让乌鹊未足以比伦鼋鼍故难其想尚万变千化杳杳茫茫将持峻极以配灵长投迹皆因于水府推功可谢于娲皇嗟乎代异人殊山空地寂邈矣前事依然故迹对江海之上终感逝川在陵谷之中徒为恠石则知帝王之道贵乎居深日月之异难可窥临驰骋固伤于至德乱神终叹于非今【`一作终戒于方今`】  

万里桥赋【`以殊乡絶邑行役路偏为韵`】　　陆　肱  

万里兮蜀郡随都二桥兮地角天隅相去而如乖夷貊曾游而只在寰区倚槛多懐结长悲而莫极凭川试望思逺道以何殊昔者沧海朝宗岷山发迹期观理水之要若啓凿穴之役逮夫东土为扬西邦曰益架长虹于两地客思迢迢浩积水于千秋江流脉脉宇宙绵绵今来邈然结构应似途程甚偏将蹔游于楚岸欲经【`疑作径`】度于巴川目断波中过巫峯之十二心驰路半到荆门而五千观夫偃蹇东流峥嵘二邑揭华表以相効刻仙禽而对立俄惊回复潮生而夕月初明孰敢争先防去而秋滩正急眇天末之殊方有人间兮异乡顾盻而层隂动色徘徊而浮柱生光饰丹雘以虽同彼临淮海度轩车而既易此对铜梁古来几许行人曾游此路跨緑岸以长存俯清流而下注宁为杂【`疑作驻`】足之所莫问伤心之故复有逆旅伤情临卭逺行壮宏制以灵矗压洪流而砥平家本江都羡波涛而自返身留蜀地偶萍梗以堪惊迤逦归遥飘流恨结之子去兮扬桂棹长卿还兮建龙节既风月以相间固音尘之两絶斯桥也可以济巨川之往来不可以携手而相别  

题桥赋【`以望在云霄居然有异为韵`】　　　李　逺  

昔蜀郡之司马相如指长安兮将离所居意气而登桥有感沈吟而命笔爰书傥并迁鸎将欲夸其名姓非乗驷马不还于里闾原夫别骑留连乡心顾望铜梁杳杳以横翠锦水翩翩而逆浪徘徊浮柱之侧睥睨长虹之上神催下笔俄闻风雨之声影落中流已动龙蛇之壮观者纷纷嗟其不羣染翰而含情自负挥毫而纵意成文渥泽向【`疑作尚`】遥滴沥空瞻于垂露飜飞未及离披且覩其崩云意以立无疑传芳不朽人才既许其独出富贵应知其自有潜生肸蠁之心暗契纵横之手于是名垂要路价重仙桥离离逈出一一髙标参差鸟迹之文旁临【`一作隣`】防槛踊跃鹏抟之势下视丹霄既而玉垒经过金门宠异方陪侍从之列忽奉西南之使乗轺电逝于遐方建节风生于旧地结构如故髙低可记追寻往迹先知今日之荣拂拭轻尘宛是昔时之字想夫危梁藓剥渍墨虫穿长含气象久滞风烟几遭凢目之见嗤徒云率尔终俟瓌姿之后至觉始昭然所谓题记数行寂寥千载何搦管而无感如合符而中在警后进而慕前贤亦丁宁而有待  

日中为市赋【`以日中而市易志所明为韵`】　失　名  

曜灵正中交易必萃谅农皇之善制着噬嗑之明志葢取诸酌中以画一用取夫定凖于列四遂得贩缯之子候当午以贠来抱布之徒恐移躔而忽至于是旗亭灭影贾旅协时睹稠人之并凑测端景以交【`一作是`】期杂【`一作交`】错相酬而岂畏日之将夕贸迁以退宁忧其室信逺而是前王之所则实后代之攸资当夫相髙以夸美言为市竞驾肩以求进争掉舌而【`一作以`】明防货聚于未映之标州处于逾已之纪咸寸隂而时惜望兼赢以画履众寳麕至族蚁同风当大明之方盛求善价以不穷葵藿未倾而靡其候有无交鬻而允执厥中物各以时货迁乃日瞻阳乌之未旰索青蚨以竞出质剂由是与行权廥【`汉赵王彭祖传为贾人权防疑用此事`】于焉积实则知日以中为政市以利为名不求端以取表奚立法而作程俾居物致富之流心之有待方不盈不缩之际时即可明景既唯恒人得其叙何逺珍之不至曷近利之为阻贾用不售者当此之归求之不得者于焉获所此乃时不差利同射亘五都之所共厯百王而不易是以知日中为市之义岂空书于往籍  

## 文苑英华卷四十七

　　宋　李昉等　编宫室一  

明堂赋四首　　　　总章右个赋一首  

上阳宫赋一首　　　阿房宫赋一首  

望春宫赋一首　　　华清宫望幸赋一首晴望长春宫赋一首　上阳宫望幸赋一首  

明堂赋　　　　　　　　刘允济  

大哉乾象紫微疏上帝之宫邈矣坤舆丹阙披圣人之宇聿观文而听政宜配天而宗祖体神化以成规应灵图而立矩度七筵以垂宪分四室而通辅合宫之曲【`疑作典`】郁乎轩丘重屋之仪崇于夏禹因殷成于五帝继周道【`一作实`】于千古统正朔之相循起皇王之踵武大礼兴而三灵洽至道融而万物覩其在国乎惟圣践极配永登枢浃生成于大冶销品彚于洪鑪贯星象而调七政列山川而宅五都开洛阳之寳籍受河阙之祯图惣防龙于国序集鹓鹭于天衢包壮叶【`疑`】于顼笼景化于黄虞功既成矣道既贞矣答后土之嘉祥蔼上云之殊祉望仙阁之秀出瞻月观之宏峙镂红玉以图芳肃坛而荐祀道不言而有洽物无为而自致向明南面髙居北辰属天下之同轨率海内以严禋想云台以应物考明堂以临人叶和万防懐柔百神降防心啓灵术采旧典訽故实表至德于吹万起宏规于太一欣作之于有范伫成之于不日工旅奔竞人皆乐康访子舆于前迹揆公玉之遗芳顺春秋之左右法天地之圆方成八风而统刑德观四序而候炎凉跨东西而作甸掩二七以疏疆下临星雨傍控烟霜翔鶤坠于层极宛虹拖于游梁昆山之玉楼偃蹇曾何髣髴苍海之银宫焕烂安足翺翔于是览时则征月令观百王绥万姓肆类之典攸集郊禋之礼爰盛衣冠肃于防诚礼乐崇于景令三阳再啓百辟来朝元纁雾集旌斾云摇湛恩毕被元气斯调罗九賔之玉帛舞六代之咸韶泽被翔泳庆溢烟霄穆穆焉煌煌焉粤自开辟未有若斯之壮观者矣焕乎王道昭贲三才逺乎圣懐周流九垓鸿名齐于太昊茂实光乎帝魁浃羣山于雨露通庶品于风雷盛矣美矣皇哉唐哉  

第二　　　　　　　　　任　华  

粤若稽古巨唐千灵累圣二叶重光思文烈以宗祀象天地之圆方考遗训建明堂俯南端之赫赫防北极之锵锵盘螭黝纠捧神珠而髙翥游鹍翕习仰层槛以回翔星辰出纳于疏牖虹蜺萦带于轩廊逺而望之若扶桑吐日生髙冈近而察之若丛云转葢陵昊苍屹峥嵘以岑立漫离披而翼张其奥秘也懿濞退概灵仙髣髴肃枚枚以实实窅眇清爽日月来往赫昈昈以煌煌堦陛嶙峋而分据栾栌磊落以相望实造化之难测非翰墨之所详吾君正冠冕垂衣裳佩玉玺腰干将猛簴列崇牙张百揆时序万国来王敦行尚年既在南而近夏贵仁亲族乃居东而曰阳中主尊于太室西导德于总章务兢兢之孝理匪宴宴之乐康然后知向明之位正随时之教盛因方备色乗五运以顺行选士养贤崇四学而敷令岂直若斯而已哉其宫十二以象辰行水四周而为海堂筵楣径可以见乾坤之筹防暑往寒来可以知六九之变改室也州之数窻也卦之在髙得黄钟之实柱悬列星之彩毕千古之能事终一人之不宰至有虞之总章期夏后之太室殷重屋以五周太庙以七伊数君之余制各殊途而并逸虽信美于当年是无取于今日别有清河绊鸟长沙求贽【`一作试`】讨论公玉之图错综伯喈之议傥绣桷之有渐庶青云之可致  

第三　　　　　　　　　　王　諲  

大唐混合寰宇开张时雍体黄中之一德居紫防之九重既而成化载造天下有道得彩凤之灵图据飞龙之大寳美其厯数防昌累叶重光真宰无为盛先天之景业圣人有作立配帝之明堂写神规之大造嶷崇丘【`一作基`】之正阳燐燐烂烂荧荧煌煌徒观其藻画周设雕刻具美绮寮豁达以生风重檐周流以藏晷嵚崟﨑嶬状昆岳含雾而挿天衢隆崇峍屼若蓬莱驾鼇而涌海水屹乎氤氲孤标紫氛璇题皓饰金铺洞文拱星辰以端居傍眺白日凭轩槛以直视俯见青云尔乃环曲析构重屋莲衔绮井艶窋咤【`见灵光殿赋`】以垂珠阶接彤庭影连延而造玉若夫灵姿众出诡娈【`一作变`】丛生画栱攅施龙桷参差以星布隂室昼朗粉戺皎曜以月明及夫四海波晏一人有庆寒风初尽阳月既正蛮夷飒沓以来王文物葳蕤以交映信所谓不宰而合道居中而作圣  

第四　　　　　　　　　　于　沼  

天子朝诸侯于明堂惟古之制始以讲信修睦终以布宪施惠合至德之休光旌中国之巨丽下之象地也以列五位之神上之法天也以配五方之帝禀太一之威灵顺隂阳之开闭左个右个分以寒暑之宜以筵以几度以堂室之际观乎万国来朝威仪济济圣乃负斧扆而南向以布政百僚端冕弁而北面以陈礼是知人以君为心君以人为体晏防之节以明于尊卑庆赐之仪以旌于孝悌原夫宅中而起继天而作遥眡嵩少俯枕伊洛巍巍煌煌厥髙不可乎弥度拏龙防以蚴蟉亘虹梁而各落綷以绮藻施以丹雘四闼以四气而开八窻以八风斯廓祥风布影对宝槛以交辉皎日悬光曜金牀而璀错于是陈三献之礼臻九成之乐申仪于辟雍崇业于太学甄古今之至理议沿袭之蹖駮既而顺斗极运天闗皇恩普矣贵贱以颁东门之外以朝乎九国南门之下将享于八蛮正德是宏惠风斯布禁淫慝节制度重三台之任乃申命于中阶宠五伯之功遂授钺于东戸夫明堂者明帝之德体天为状必资阐化以凖程岂独宏规而取壮出庶物而咸仰包宇宙而为量惟先圣之是则信百代之可尚  

总章右个赋【`以气变铜浑灰移玉管为韵`】　萧　昕  

大君向明神道设位恢三皇之轨物张五帝之经纬居皇极以体尊配升平而作諡上栋下宇图出震之垂功昆仑辟雍模大壮之成器分五行以配德合四时而导气审圆象以规天揆方仪而法地因节候之开辟得四时之奥秘不然何以审寳位之尊彰后王之贵者也夫其体物辨方因宜制变壮云构之直耸属星躔而右转玉露朝落金风夕扇收帝借于西成誓武人于南面然后缉以众政休兹百工草黄月季虚正昏中释菜吹豳命乐人而万舞斩牲示戮习军威于五戎既依方以服玉遂候吕以吹铜徒观其在阳体尊规模所存取閟寒暑以法乾坤环沔彼之流水设有闶之髙门布政居方顺时开阖乞言讲德肆志讨论宣八风而配律齐七政以同浑尔其大体尽设明堂洞开兴亡之迹厥德不回见周公之负扆看纣王之罹灾设殷监于既往垂大轨于将来邃宇九房采唐尧之茅屋神阶十二惩夏癸之瑶台故当勤求庶政想望英才不尔何劳谦于昃日而旋斡于飞灰既而四方述职九品陈仪礼有攸叙政无不施发声明于风动趋剑履而星移道敷鹓鹭兆合熊罴永恭已而南面故垂拱而无为非斯宇以攸赞亦何取于成规是月也天子礼神祗展牲玉感物增思防心以朂既尝稲以荐火【`疑作犬`】亦趋刑而断狱明大阅以讲威训羣驺而抚俗别有粉署承风金门献欵念无媒以赠防谬谈天于窥管  

上阳宫赋　　　　　　　　贾　登  

天子卜惟洛食受于河图开上阳之别馆取大壮之规模尔其则以三象当乎四术沓云构而承天擎露盘而洗日俯驰道而将半临御沟而对出疑海上之仙家似河边之织室昔者向明南面十月游巡既其避暑亦以迎春镂章霞布环卫星陈集诸侯则朝乎万国张广乐则和乎千人得横汾于即事将宴镐而为隣既而大驾斯去华宫不御闭玉戸而藏春掩金台而罢曙见芳草之空积看桂花之独着人多望幸之诚地惜离宫之处别有洛阳下客东鲁余风辞官北部对问南宫赋甘泉于此日希客荐于扬雄  

阿房宫赋　　　　　　　　杜　牧  

六王毕四海一蜀山兀阿房出覆压三百余里隔离天日骊山北构而西折直走咸阳二川溶溶流入宫墙五歩一楼十歩一阁廊腰缦迥檐牙髙啄各地势钩心鬬角盘盘焉囷囷焉蜂房水涡矗不知乎几千万落长桥卧波未云何龙复道行空不霁何虹髙低迷不知西东歌台暖响春光融融舞殿冷袖风雨凄凄一日之内一宫之间而气候不齐妃嫔媵嫱王子皇孙辞楼下殿辇来于秦朝歌夜为秦宫人明星荧荧开妆镜也緑云扰扰梳晓鬟也渭流涨腻弃脂水也烟斜雾横焚椒兰也雷霆乍惊宫车过也辘辘逺聴杳不知其所之也一肌一容尽态极妍缦立逺视而望幸焉有不得见者三十六年燕赵之藏韩魏之经营齐楚之精英几世几年剽掠其人倚叠如山一旦有不能输来其间鼎铛玉石金块珠砾弃掷逦迤秦人视之亦不甚惜嗟乎一人之心千万人之心也秦爱纷奢人亦念其家奈何取之尽锱铢用之如泥沙使负栋之柱多于南亩之农夫架梁之椽多于机上之工女钉头磷磷多于在庾之粟粒瓦缝参差多于周身之帛缕直栏横槛多于九土之城郭管弦呕哑多于市人之言语使天下之人不敢言而敢怒独夫之心日益骄【`樊川集文粹并同或添而字非`】固戍卒呌函谷举楚人一炬可怜焦土呜呼灭六国者六国也非秦也族秦者秦也非天下也嗟乎使六国各爱其人则足以【`樊川集文粹并同或添并力而三字`】距【`一作拒`】秦使秦复爱六国之人则逓三世可至万世而为君谁得而族灭也秦人不暇自哀而后人哀之后人哀之而不鉴之亦使后人而复哀后人也  

望春宫赋【`以春望郊野顺时布和为韵`】　　失　名  

青门之左兮层宫嶙峋资睿览以临下得嘉名于望春故在东以就乎阳位当出震必俟于良辰乃发惠和式遵夫月令无劳辙迹自表于时巡其初也度宏规法大壮标上苑而独出俨复道而明望逺天听以遂于羣生浃皇情用交乎四畅鲜飇微扇笼轻霭于髙台淑气初临鏁浮光于防仗吾君于是纵目前槛驰神逺郊散晴烟于地表拂佳气于林梢观青阳之煦然载懐祈谷聴鸧鹒之鸣矣不使覆巢布政有孚宸游是假察微明于逺峤睇新緑于平野南山之翠色盈前渭水之素光在下葢将赋借田于晋代岂比撰吉日于周雅美矣哉矗云楣以重叠焕藻井以辉润居髙而逺无不临涵泽而动无不顺谅可禆于恭黙非取乐于崇峻况乎流鸎欲啭初柳生姿懿祥风之习习增丽日之迟迟伟凤阙之楼台万邦仰止眄龙鳞之原隰五稼惟时圣上所以成化用彰克勤是务元功所以遐及仁术纷其大布斯宫宁夸后之为斯望匪盘游之故既而天地叶神人和修文以昭士耀武以止戈然则赋望春之事宜乎播大雅而登歌  

华清宫望幸赋【`以题为韵`】　　　　李　程  

上苑之左兮骊山之中天作髙岫帝为离宫示宸游之有所表圣鉴于无穷临峻路而赫其昈昈标爽嵦而屹以崇崇惜翠华之未至閴紫殿而犹空则有望幸其中流睇延慕希天顔而回瞩望云阙而屡顾想恩波之东注俯瞰渭流爱佳气之西浮空瞻秦树目尽烟末心驰御路何圣虑之未还独幽懐而能喻穷辙迹且俟玉山之游想车音将购长门之赋矧夫阁有朝元之美称殿有长生之嘉名霞駮【`二字见灵光殿赋`】丹槛云攒绣楹可【`一作何`】以召通仙之降止安皇祥之永贞是以仰碧落竭丹诚庶日月之回照等葵藿而同倾濯觱沸之泉每想金舆之度践萋青之草还思玉辇之行虽托质于别馆常寄心于穆清恋恋西向悠悠瞩望歩磴道以寂歴眄广庭以寥旷竹花虽吐如含待凤之诚云气才升若睹从龙之状彼玉山既逺金阙仍賖未若浮游近县如在仙家俄天邑之孔迩自神都而不遐虽馆称五柞殿美九华喻之于此曾何以加惜乎神光未瞩旷此佳境徒企想以忡忡复懐慕而耿耿闭玉树于深谷销金铺于秀岭君乎君乎胡不出宸居而来幸  

晴望长春宫赋【`以登陴起遐望为韵`】　　梁　洽  

云收野迥兮目极千里空浄川长兮纎埃不起视河外之离宫信寰中之特美非【`疑作飞`】重楼之沓秀缭长垣而层趾详巨制与宏模固一君而万祀振【`疑作范`】秦晋之襟带据山河之表里谅神功之所营匪灵光之能拟邈矣轇轕岌乎崚嶒对华山之赑屭挟重闗之股肱文物着明则可久可大制度丰敞则不骞不崩来苏之咏已作观风之道斯宏逺树遥晴挂长虹而欲饮祥烟不散俟吾君之复登宫阙多竒栾栌叠施倚万楹以磊砢洞千门而陆离玲珑玉树则偏澄霁色连鶱绣槛则却映斜曦设璇题以曜殿粘【`第四十五卷峨和城赋作玷`】赪壤以文陴度之以几筵则有典有则约之以轨物则不髙不卑当今取实去华匪俭匪奢撙节三代光宅四遐豫顺以游御六龙而戾止声明自溢奄九有而为家且夫书称梓材易称大壮自昔栋宇之作未有兹宫之夫长者仁夀之宗符春者发生之所向伊嘉名之可伟乃动植之攸尚客有学古之流乃含毫而一望  

上阳宫望幸赋　　　　　　谢　观  

宫阙崇崇萦带洛河之上据临天地之中俨百司以还【`疑作环`】拱流百川兮防同曷君王之未顾屹楼台而镇空或斑白里人或前后近侍覩周公之旧制忆开元之故事当域中之正寝寔王者之定位何乃内外如一东西有异思紫泥而日日将来仰玉辂而年年未至徒使万室向曙千门洞开蔼臣心以西望希天睠之东回见红轮之渐晩乂翠华之不来及夫玉漏报更蟾辉永夜皆倾耳以闇属恐飞诏之潜下徒玉兔之屡亏尚金龙之未驾是必左右献书股肱啓谋以为王者一德合居上游以为金城千里能制诸侯殊不知四海无虞五兵载戢与殷周而抗节岂秦汉之能及在仁义而聿修奚险固之是急且夫中岳为内四岳为藩此则前控伊阙右辟轘辕乃文公立圭之地是成王定鼎之原宁劳百二之势足居九五之尊所以轧轧属望恋恋何言尚轸忧人之念未垂巡狩之恩虽年华不负于照灼而烟花暗老于宫垣况复伊洛王畿崤函近地往复无劳人之役逦迤有行宫之备冀我皇之临兮示天下为家之意  

## 文苑英华卷四十八

　　宋　李昉等　编宫室二  

含元殿赋一首  

明光殿粉壁赋一首  

含元殿赋【`并序`】　　　　　李　华  

宫殿之赋论者以灵光为宗然诸侯之遗事葢务恢张飞动而已自兹已降代有词杰播于声颂而【`一作则`】无闻焉夫先王建都营室必相地形询卜筮考以农隙工以子来虞人献山林之榦太史贞【`一作占`】日月之吉虽班张左思角立于【`一作前`】代未能备也而曩之文士赋长笛洞箫怀握之细则广言山川之阻采伐之勤至于都邑宫室宏模廓度则略而不云其体病矣至若隂阳惨舒之变宜于壮丽栋宇绳墨之间邻于政教岂前修不逮将俟圣德而啓臣心辄极思虑作含元殿赋陋百王之制度出羣子之胸臆非敢厚自夸耀以希名誉欲使后之观者知圣代有颂德之臣焉其词曰  

维皇髙祖【`一作宗`】穆端命于【`一作于`】元穹万有千载【`一作岁`】钟景祚于鸿【`一作于洪`】裔建北宫之尊严上取法于天帝乃图正殿之逌居规崇山而定制信神明幽赞而人谋袭契不然何前王旷此之雄丽也先是大司空帅其属执度而相之曰美哉川原【`一作后`】骛乎其大哉坦坤灵兮配干刚坤顺干而为龙舒广衍兮走羣山纷却面而朝宗陵正阳之奕奕郁佳气之葱葱葢昊天之作而皇祗授元圣获以造新宫也乃审于【`一作于`】筮筮叶从太卜以告神人咸同皇曰钦哉是将宜于【`一作为`】朕躬【`一作宫`】目【`一作因`】以鸿称含元建名易乾坤之説曰含宏光大又曰元亨利贞括万象以为尊特巍巍乎上京则命征般石【`一作硕`】之匠下荆扬之材操斧执斤者万人涉碛砾而登崔嵬择一榦于千木规大壮于乔枚声坎坎于青云若神踣而颠摧势动连崖拉风碎【`一作埣`】雷倒劲梢于穷谷斩巨柢于昭回时也山祗効灵波神作气为桴为栰羽叠鳞萃朝沈江汉夕出河渭云奔山横并构【`二字一作交积`】于作宫之地于是农事既收灵台勿亟子来而就役者周邦畿而薄四海咸忘劳而献力乃张为广度考正极星邦伯是经国工研精刬盘冈以为址太阶积而三重因博厚而顺髙明筑陵天之四墉四墉既列太阶如截下上相嵚愕视沈沈其始也星锤电交于万堵霜锯氷解于千寻拥材为山攒杵如林乃占日月之吉以成帝室雄【`一作虹`】梁劲于中楹【`一作极`】榱桷以砻宻析【`一作折`】姑繇以为楹隳乔山以为礩飞重檐以切霞炯素壁以留日神标峻樀【`一作橘非`】鬼叠曾【`一作层`】楣髙卑迭拒寻尺相持木从绳而后正栋操宇而不危陛莹氷级瓦敷鳞差荡晶景而升降歘睒眦以交辉耸大厦之竒杰势将顿而复飞爰诏有司练日推时征考室于周诗【`一作颂`】防公卿以落【`一作发`】之丕赫哉如俯如跂若防【`一作合`】若离森【`疎锦反`】修邃以窅徼怳嶪騀【`二字一作岌嶪`】而岩巍谓冲颷激海兮漩沦以无底奔雷触山兮掉献防而倾防石鲛拖【`一作拕`】首于堂庑状出云而撑鬐嵩髙之制灵丘上盘隣斗极之光耀迩天汉之波澜宻【`一作察`】凿枘之吞吐吸山藂而水攒建升龙之大斾邈不至于【`一作于`】阶端峥嵘孱顔下视南山炤烛无间七耀回环防【`虚咸反笑也`】欱【`呼合反□也`】赫以突兀攇闶宏以萧榝捧帝座于三辰冲天街于九达进而仰之骞龙首而张凤翼退而瞻之岌树颠而崪云末嶷兮峩峩巨鼇载仙山而出沧波划【`呼麦反`】兮煌煌烛龙拆穹穴而临北方排层城而廓帝居豁阊阖而面穹苍左翔鸾而右栖凤翘两阙而为翼环阿阁以周墀象龙行之曲直夹双壶之鸿洞【`平声`】啓重闺之呀赩趋堂涂而未半望宸居而累息惟上圣之钦明爰听政而崇德去雕几与金玉出汉京之文饰炽丹雘于崚嶒抗重霄而竞色若乃紫防晨彤墀夜明云薄万栱风交四荣冬止其阳则释裘而燠夏休其奥【`一作隂`】则捐絺以清旂猎风而振响叶坠露而成声悬櫖【`一作栌`】骈凑疎【`一作竦`】柱奔迾【`一作列`】复槛曾缀髙窻景黭日翳而罘【`一作罙`】连曤天开而中絶形持神而欲离足偻歩而将跌眝昭训之崇崇瞵光范之揭揭其南则丹凤啓途遐瞩荆吴十扇开闭隂阳睢旴容鼎九扄【`仪礼鼎九设扄又考工记大扄七个一作七扄非`】方驾五车示王者之无外不树屏于清都望仙辟于巽维建福敞于坤隅偃朱旗而櫜元甲屯仡仡之骁夫其后则深闱秘殿曼宇疎楹瑞木交隂墀砥平鲜风歴庑凌霰飘英防蔼武闱【`一作闉`】增华穆清玉烛内融则嘉盛丰备太阳临照而天下文明古有六寝御兹一人今也三朝繇古是因布大命于宣政澹元心于紫宸羲和弭节于通干望舒停景于观象宻勿旒扆臣人是仰左黄阁而右紫防命伊臯以为长其下则鹖冠鱼服良家大族厉禁非宜金吾领之其前则置两石以防刑张三侯以兴武告善之旌登闻之皷节晷漏于钟律架危楼之笋簴以辨内外之差以正东西之序天光流于紫庭倒景入于朱戸腾祥云之郁霭映旭日之葱茏清渠导于元气玉树生于景风夷坦数里徘徊无穷罗千乗与万骑曾不得半乎其中厥初经营天下既乂文物未周孤其壮丽葢重于施劳非不懐也乃眷睿孙睿孙开元万物晏清而大和掩书契之所论既克广于崇构声明备而益尊葢圣皇之孝也辉焯变化兮动摇乾坤其东于是宏文教而开馆对日华之清阈葢左学之遗制协前王之讲德其西于是延载笔之良史俯月华之峻扉集贤人于别殿朝命妇于中闱王风阐而成化隂教备而不亏加以咏周诗而展亲睦鲁卫而敦叙因合族而来宴置更衣之丰宇至于殿内诸曹则左右有局通轩并庑物有恒司供无废举又有银珰珥貂寺人巷伯奉宣出纳之令【`一作命`】更践宫中之役熊罴之旅董以龙武矛防森森材官羽林声破丘山气詟飞沈爪抉千钧跟腾百寻克壮皇威协比其心其外则校人掌马天驷在闲以备顺游放教【`疑作牧`】其间望我銮和陟彼髙山犹虑宪章或遗国容未备乃立掌匦之司馆通事之吏职在达下情于上天儆王言于有位堧通太极澄指龙池重门内注复道潜移幽峻肃以相属光彤融以熺熺悬象着明帝座维三皇居设位俯察仰参翼室正中游宫次南乃【`一作北`】起含元【`一作光`】其容眈眈惣而言之如山之寿则曰蓬莱如日之升则曰大明自兹而北燕游所经达于苑囿不可殚名周庐更呵匝以环卫南端百仞上极霄际却视防【`希今反`】崟经途广深缭以层城黕为重隂至若时雨膏田九农恞【`音夷欣悦也`】畅云归山穴儵以昭旷白日丽于宫隅混晶光而益壮于是风师敛威纎壒不升頴絶摇芒叶无翻棱自中徂外镜洗川澄直闾闬井画沟塍靡迤秦山陂陀汉陵知稼穑之艰难见皇王之废兴及乎冥戒寒海神飞雪瑶城粉野琪树森列玉宇璇阶云门露阙天华爽霁朗日朝彻赤旌降庭朱柱艳月仰白帝而金精开披河宫而银烛发其或蛮夷不至帝用兴戎降元帅于天上发神谋于禁中皇灵震燿殄【`一作殱`】厥渠防矫矫武臣此焉献功操俘【`一作俘人又作效俘`】虏以陈器械恢莫大之威容尔乃时殷仲冬日正南至上公奉斝羣后在位一人寿昌万国承赐式燕以乐欣欣具醉乃撞宫悬砯碣天地及乎献嵗元辰东风发春悬法象魏与人惟新俨文物于王庭兼九伐而宿陈威仪之严岳岳振振若太一披絪緼而俯百神既而咸造勿防防朝清明璿柄指寅寝闱发扄皇帝御衮龙之法服佩苍璧之纯精执镇珪导朱纮降辇登阶防闻玉声于是典礼之官赞王就位南面穆然至若甸侯采卫要荒闽貊输其方賮罔不来格统以千官六卿二伯司仪叙进象胥傧【`一作重`】译肃肃委皮干干奠璧设以庭燎天烘地赫雷皷殷殷朱干玉戚神簴如生熊罴愕敌危昻歇向歊爓歕射金根玉辂太常少帛【`一作伯`】火列【`一作烈`】门旂霜交陛防乃进元元以观礼珿【`初六反`】亿兆之增增金吾南首麾之以肱遰攀援而耸仰齐屦企而冠腾太史来告卿云勃兴洒丰泽于生人答上元之休征申命司冦缓刑卿降德秩山川而问耆老周雨露而均邦国华戎竭欢喜气阗塞揭金鸡于太清晨光【`一作阳`】于正色庆忻之声不逾辰而靁四域当斯时也驱周骤汉于廓【`二字出木虚海赋`】焕烂王临于朝天地贞观灵宫岩岩上下交赞葢所以法乾道而遵帝度岂惟安体而明威者哉夫瑶台之美不可以刑万国土阶之陋不可以仪天下【`一作地`】奢不逊而俭固允执中于大位洪范曰皇建其有极富哉上圣之宏议也诗歌楚室颂美泮宫诸侯之事也云梦甘泉宴谈【`一作恢`】景福辟王之志也论诸侯曷若以戴天子嘉辟王曷若以尊圣人烈烈盛唐祖武宗文五帝赧德六王慙勋而政本乎慈用过乎俭夫苍生所奉者惟君所爱者惟亲宁有君亲宅体于卑室而臣子得安其身乎故有熊明庭帝姚总期从人欲也天垂定星易有大壮君人【`一有者字`】法焉圣朝犹斥其华而凭【`一作凭`】其质今为是殿也【`四字一作是殿也者`】惟铁石丹素无加饰焉身居元眇心与万姓同畎畆之劳以是临众何众不賔以是享神何神不若其天【`二字一作兹其`】德欤虽欲宫昆仑而馆不周城八极而隍四海犹未足储鸿醇而俯丕耀岂咸镐一京之所在防【`一作崇`】四渎之前嵗【`一作戎`】勅懐铅之小臣俾雠书于禁中正百代之遗文由是循环天造耳目日新敢颂成功告于神明【`一作宗`】无媿斯干之什式昭圣德之容颂曰帝作含元含元言言崒若日观呀为天门太阶三层逺法【`一作达字`】昆仑镇兹秦野揭以周原烈文祖宗永锡孝孙孝孙有庆于以施令奄甸万姓受天休命歌之颂之管磬宜之穆穆皇君寿考无期既成斯文客有劝之上者对曰前王之宏祥诡瑞乃圣朝之细事今休征已厌于聪明颂声亦饫于天意夫私歌窃抃乃臣子之常【`一作本`】志又焉足以荐闻哉客曰不然今至尊明发不寐【`一作寝`】永【`一作有`】懐先皇周文之孝也允恭克让光溢海内【`一作外`】尧帝之谦也自即位已来上下之休嘉神人之咏歌歌于睿躬则固辞颂于宗庙则无斁今吾子之文【`一作明字`】昭乎累圣之耿光美于大君之孝德可进而退宜言而黙使雅颂之音卷而不舒犹坦荡其胸臆无乃过欤为人之下者有可达乎【`一作于`】君亲虽濵于死亦冒行之况宗庙或启其心乎【`一作哉`】臣华尝闻迁善之规愿附升歌之末  

明光殿粉壁赋【`以上春早朝伏奏青蒲为韵`】樊　铸  

粉洁白兮壁宏壮白者取润色于明光壮者取雄居于君上成圬人之手泽起汉皇之心匠凝雪彩耀氷状扆旒居际谓分照于此日之君冠剑朝时欲和光于为盐之相兹殿攸起不无所因宁在于白亦以象真守静含虚上以隣贞明于千年之主保纯不汚下以范恬淡于万国之臣焕北极而开琼室激南风而生玉尘月桂低檐失蟾辉于午夜御栁垂砌惹絮色于三春则知粉壁之道齐乎造达上下而明明通昼夜之杲杲日昃之后慰天勤而暝迟夙兴之时副圣恩而曙早信可大而可久实永坚而永好懿夫荣虽待画【`一作尽`】饰不至骄挺嶪岌以莫变洞闲【`疑`】华而自昭可使楚客具瞻羞持练而称献荆人仰止耻懐寳而来朝岂止光动玉戸气射金屋秋露懐慙冬霜自伏蛾眉夜侍意瑶台之已升玉顔晓临若瑞云之相逐而已哉观夫匼匝皎皛回环广袤浓润交翕浮华相透处髙莫蔽通四目之敷求含明必竟【`疑`】受百官之草奏虽奢俭不失精研克构终未可小桂椒为糠粃汰茅茨为阨陋然为用因有贵饰形居安抚极抱素常宁色不防真久已生于虚白白能受采冀一及于丹青噫汉皇立则未足为模我圣作范实谓殊途象为壁兮则搜材于豫章之器代其粉也则聚贤于坚白之徒以张皇二仪为明光之殿以照耀四海为粉壁之隅故错薪从楚安轮以蒲是得趋于金马希便维于白驹  

## 文苑英华卷四十九

　　宋　李昉等　编宫室三  

象魏赋二首　　　　花萼楼赋五首  

勤政楼视朔观云物赋一首【`已见第十一卷`】广达楼赋一首　　　吹笛楼赋一首  

象魏赋【`以象悬国章道崇政理为韵`】　　　顔真卿  

曰有唐之建都兮葢法天而立象濬重门于北极耸双阙以南敞夹黄道而嶷峙干青云之直上岂一人之是凭抑万国之攸仰洎乎青阳戒节玉纪回天万戸闻漏以传响百寮执贽而献年遒人之木铎既徇天子之金章是悬观乎涣发大号孚崇圣德泽如春流义若泉塞公卿翼翼而仰化黎庶欣欣而无忒自皇明而播九重由京师而降万国美哉真盛代之圣明也尔其阙之为用也叶古典布新章积非烟之叠叠羃佳气之苍苍扣峻墉以龙峙屹中天而凤翔伯玊过而必肃子牟懐而不忘若乃盘礴国门巍峩穹昊覆瑶草于辇路接青槐于驰道亘玉斗而弥永半金城以处好既悦功于子来抑有符于灵造及夫霜天肃【`一作廓`】霁曙景涵风对岩廊而隠辚映玉树以玲珑既岌岌以嶪嶪亦穹穹而崇崇纵黄金与紫贝孰并美而传功童子何知谬膺邦政徒欲竭其鄙思谅难酬于嘉命且赋颂之作本乎情性虽杼轴而屡空聊髙歌以焉【`疑作为`】咏辞曰巍巍双阙兮岳立云峙政令因斯以绵有兮黎元赖此以获理敢颂美于一时庶流芳于千祀  

第二【`以双阙似云浮为韵`】　　　　　　黎　逢  

王者施令善人为邦法制惟明伊典章而有六象魏攸设信髙阙之以双故其政坦荡其教敦厐亦既悬之四方取则及乎瞻也羣心自降观夫立如建标旁异悬钀俯明庭之若砥夹驰道其如髪将欲朝百蛮之酋帅集九命之簮笏岂徒竞昆阆之瑶台象河宫之贝阙髙齐嵩华势比恒碣聚北斗之瑞云挂西山之落月令者政之端春者嵗之始非遒人之徇路陋秦伯之悬市取象则金牓为奢指字则银钩可似建中于下无或不美六官有成万姓允理惟精惟一道深黄帝之书不削不刋义合素王之史客有邹鲁之徒为之颂曰岩岩双阙上干青云明于着令焕乎成文万人承式九有来君彼驷牧与露寝曾何足以称云夫象者制法之流魏者大名之尤合二美以成德悬千古而为俦四门穆焉少正之诛何有大道行矣仲尼之叹焉求岂唯兴礼让息浇浮而已哉  

花萼楼赋【`以花萼楼赋一首并序为韵`】　　高　盖  

开元中岁天子筑宫于长安东郛有以眷夫代邸之义旧者中宫起楼临瞰于外乃以花萼相辉为名葢所以敦友悌之义也银牓天题金扉御阙俯尽一国旁分万里崇崇乎实帝城之壮观也是时海内賔荐之士咸游仙署驰神累日以待问于有司有司盛称兹楼并命赋之小子庸蔽敢同颂美词曰  

惟唐六代盛德被于幽遐弥都暨丹穴奄扶海与流沙莫不推福祚之攸永极威灵之所加敦夲既同夫羲轩之日睦亲又比乎棠棣之花裂土苴茅以表庆锡珪分瑞以聮华信可以受无穷之祉而保乂我皇家者哉乃命有司濬池隍缮城郭将崇大壮之义载考方中之作缭垣墙以周旧宫设井干而为新阁既凖既绳以揆以度望驰道而通禁林走建章而抵长乐攒画栱以交映列绮窻以相薄金铺摇吹以玲珑珠缀含烟而错落饰以粉绘涂之丹雘飞梁回绕于虹光藻井倒垂乎莲萼信神明之保护亦列仙之凭托于是乗舆乃登夫翠辇而建华旒钩陈警道兮环卫周命期门使按跸将有事乎娱游六龙骧首以啓路八骏腾光而夹辀且肃肃以穆穆幸夫花萼之楼然后层轩四敞圣情周顾遥窥函谷之云近识昆池之树緑野物【`疑作初`】霁分渭北之川原青门洞开览山东之贡赋亦以崇友悌之德劝农桑之务岂止唯临鄠杜之郊空指邯郸之路而已哉且壮丽难匹光华匪一冯禁夜以孤明隠垂杨而半出赫昈昈以宏敞肃隠隠而静谧非匠氏之竒工梓人之妙术孰能至于是哉嵗如何其嵗之首花萼楼兮对仙酒愿比华封兮祝我圣君千万寿嵗如何其嵗始正花萼楼兮开御营愿同吉甫兮颂我圣君亿载声葢圣人去有欲反无名深宫皓素髙名【`疑作居`】穆清观羣材之乐业朝诸侯而向明即知华夷欣庆冠带混并均五气之善叶三光之精嗟乎时难再得嵗不我与迹已混于沈滞心未齐于出处此小子之所以瞻梁栋以自非仰云霄而失序  

第二【`同前韵`】　　　　　　　　王　諲  

我唐有国堑炎海而苑絶漠封日域而堤流沙生尧舜而开统诞文景而承家于兹百有二十载开元皇帝御极居藩符五马之兆在天岂一龙能加爱弟则淮南之仙术名王则临淄之才华朝有土阶之约宫靡瑶台之奢饰旧馆而纳景建飞观而临霞长公子之自薄塞主人之相夸非徒拟花萼之【`三字一作于不壮不`】丽盖取诸棠棣之华请循其始仍旧而作珍林自生灵池不凿下池塘之烟雾植夜【`疑作掖`】垣之花萼鳬鹥翕习而来止楼台嵼而相错雨日而云起澄潭霁夕而月悬髙阁归梁国于上苑通代邸于平乐洞复道而为临幸矗曾城而作垠堮于是于城之建此飞楼横逦迤而十丈上崚嶒而三休仰接天汉俯瞰皇州百之所回合九逵之所夷犹总万象之多少极二曜之环周为栋宇之殊观实崇髙之寡仇盖术【`疑`】者之不陋亦帝王之所游规模制度去奢维素方面曲折匠石所务浮栏郁律而却偃飞甍参差而前注连磴道而内属曳轩窓之横骛龙兽抚柱而相惊虹蜺亘薄而齐布涂椒兰以为馥衔明月而为炷牓题仲将之手颂登文考之赋六合清朗天地静谧明主垂裳贤臣屈膝龙舆亲览珠旗晓出言羽卫以清帐勅太史之择日防翠幕而夹道列云影而竟术万国争驰而骈防千官毕扈而咸秩宫阙迢遥其若浮郡国森罗以如一广宴颁大官之膳鸿霈寛司寇之律献春之望严更罗守月上南山灯连北斗鱼启钥于楼上龙衔烛于帐口帝城纵观而驾肩王官望瞻而仰首鼔吹更落琴笙夜久清歌齐升而切汉妙舞连轩而垂手张广乐以建和示至乐于羣有天子偃伯天下髙临穆清理国以道与代作程不纯俭以愆徳不徇奢而害盈建宫而丰其屋则遵求旧作室而节其用则示闲情其孝友也署为花萼之号其动【`疑`】人也则牓以正本之名何圣人之启意物与道而相并秦作阿房而穷侈靡汉宫未央以自尊荣由是展礼乐开塾序太学时荐列国奉举择仙郎为清选之官辟星台为明试之所顾无智士之知难而劳能者之虚伫  

第三【`同前韵`】　　　　　　　　张　甫  

粤若帝业盛惟皇家宅秦都雍枕梁通巴开别馆以对赫饰离宫而再华叙温恭之深爱沐棠棣之荣华当其代邸初构华池方凿鸿鴈新来潜龙未跃磐石利建维城固作授车东华【`一作平`】之门飞葢西园之乐升降五位周环四托维梓维匠爰谋爰度建彩楼规层阁栾栌跂翼以攒鬭枝掌杈牙【`见灵光殿赋`】而相搏凌兢云垂嶪岌星错风恬气隠雨霁烟廓中坐平望数香街之往来冯槛下观尽天京之郊郭厉丹凤陵白鹤浮网玲珑流光灼烁隂移翠伏影【`一作摇`】碧潭之清泠日上金题照锦林之花萼帝曰惟休顺豫而游跻攀初极眺览还周登万乐或歌或舞列千品乃公乃侯莫不倾赤县竭神州士女都集衣冠尽留悉【`一作同`】观圣防共仰皇猷掩宫扉则闻箫声之下汉卷珠箔则覩天人之在楼至若【`此下一有恭惟字`】乃趣是求室【`一作立`】喻政有光于听览事无妨于农赋邈以迥出花容玉质绮树纷映类仙台之下空天光照临若秦楼之上日列众窓以启扉防重门而夹室红尘昼敛则数之疑千緑云暮屯则望之如一理孝【`一作孝礼`】光大敦敬则友抚安戎狄调六合以为家敦睦友于冠百王而为首化猷方行土无不并演汤禹之仁惠洒唐虞之颂声士庶从而言曰观其壮则知至尊之攸处察其功则知万人之是与钦其号则知昆弟之相穆见其仪则知君臣之有序此圣情方在于邈岂小人之赋能举  

第四【`同前韵`】　　　　　　　　陶　举  

粤若稽古大哉皇家叶聪明于六圣敦孝友于四遐睦亲亲以相及乐韡韡以同华汉后龙宫建邸园之水树梁王鴈沼通禁掖之烟花【`一有仍字`】峻隅以立制葺重楼之可嘉嘉其谓何感物而作取诸棠棣目以花萼既揆日而爰谋亦占星而是度奢必去泰俭而匪薄素壁照曜以霜皜丹桂翕赩而霞错叠栾栌之夭矫绕轩槛之周流虽丽萼之不足实规模而寡仇秦皇祈年之观汉武井干之楼在纵骄而彼得岂兴竒而我俦若乃百寮望幸一人流煦君御下而观风臣登髙而献赋信布泽而昭德岂徒乐而是务术径直千闬如一察近逺而皆尽指纎防而匪失前卷珠帘后却疎牖分渭北之川光别终南之峯首千门回霁百陌防明翠幄凝烟暖青轩以霭映红荷浸水娇緑浦以萦盈咨谋景暇游务晨并爰居爰处载笑载语万人是察九族惟叙犹侧听于舆言或敢扬于君举  

第五【`同前韵`】　　　　　　　敬　括  

大哉神武四三皇而作主赫矣勋华一六合而为家莫不北荒于穷髪西极于流沙故得殊方效祥则黄金紫玉禁苑呈瑞则芝草仙花彼成康与文景又安足以道耶美夫一人有作庶品咸若以为不壮不丽无以彰至尊是用上栋下宇将以信景禄于是建百堵之崇墉起九重之层阁上郁律兮中窈窕灵煌煌兮神漠漠形直举而孤标势将飞而不却俯兰丛之长坂对旗亭之延郭銮舆屡降岂写望于桂岩金牓遄开遂兴名于花萼懿哉鸿纷以光宠夫何佳气之萧索洎夫氷开御沟春满皇州青气始霁旭日初浮皇帝乃被法服登兹楼罗防仗驻鸣驺开绣戸之银鏁卷珠帘之玉钩冠葢穆然而仰敬睟容端拱而倚旒将欲居北辰而观万国向南面而朝诸侯岂徒爰居爰处以遨以游而已哉邈邈陵云崇崇作固虹梁蟉而霞赩皓壁皛晃而月素亘以遐路近对东郭之门周以缭垣遥接上林之树流云冲牖而中断飞鸟拂檐而斜度贲育之防犹愕眙而不能跻扬马之才斯侍从而为之赋若乃雷雨作解乾坤得一泽布三春欢逢五日陈簮笏之济济耀威仪之秩秩皇帝乃臻夫此楼也若其旁倚凤城却瞻龙首帟幕伙以分布车徒纷以相輮奉常陈百戏之乐大官进千钟之酒巍巍天子南面上寿德洽苍生乐乎大有别有失路营营栖迟此情时哉未遇命也难并叅嵗赋兮徒延伫懐明君兮变芳序思入仕以尽忠怅良时而谁与傥仙郎之髙鉴冀夫鹓鹭而为侣  

广达楼赋【`以珠帘无隔露为韵`】　　　　李　濯  

圣人定天保据皇图法乾坤之正位当河洛而建都閟宸居于斗极立象魏于天衢明堂防云可以恭祖考之配土圭测景可以验盈缩之符葢将以同光日月比德唐虞以为损之又损不可取则观象不壮不丽安可威戎耀胡乃截【`疑作蒇`】匠石命班输审曲之官必萃明中之士载驱建崇楼于阙下耸飞阁于城隅谅惟新以朴斵葢仍旧之规模因子来而悦使岂殚力以为娱材露桐栢阶骈碔砆应龙蜿蟺以骧宇猛兽赑屭以乗桴明珰藻耀于悬井朱鸟骞飜于薄栌璇题景曜银牓霞铺及【`疑`】丽谯而崛起叠井干以相扶月透欀壁星悬网珠莫不功侔造化妙尽洪纎雉堞相望而闇连宫阙门闱广达而俯接闾阎德阳傍倚少室前瞻散春光于玉戸拥佳气于珠帘桂栋连云巢仪彩凤蓂枝濯秀影伴初蟾若乃皇舆戾止羽卫龙趋召西园之花萼奏百里之笙竽湛尧罇而百辟和畅皦舜乐而四海欢愉穷欢浃日宴乐成需下金屋之仙伎出琼楼之艳姝飞曼唱则众类斯洽激清声则烦忧自无皇情穆然圣虑夕惕数路必达四门广辟撤悬损膳捐金抵璧惧侈心之有萌恐浇俗之未革乃延直史引词客正八音稽六籍以为深居内视不足以观政化是用发号施令将欲以省力役虑一物之乖所念九重而斯隔故坐衢室以观谤登总章而侧席乃命遒人以劝农宣木铎以徇路求大隗之至道示赫胥之太素乐俗安居者皤皤而鼔腹啜菽饮水者熈熈而含哺抚【`一作播`】薰风歌湛露开罪洛阳之狱望气大庭之库象乎帝先廓我鼎祚巍巍乎应天地之变通荡荡乎作皇王之轨度  

吹笛楼赋【`以时平故事有吹笛楼为韵`】　　郑　渎  

路出东门当川原静处以凝望见櫺槛萧然而起愁问于垂白荷锄叟云是明皇吹笛楼龙吟洛水兮韵如在凤去乔山兮君不留当昔开元之时天下无事鸿恩不间于中土銮驾常游于北地姚公宋公之智略动必谘谋宁王薛王之忠贞出皆参侍西则秦京东则洛城八百里之歌钟断续五十年之寰海升平于时驻清跸御丹楹执箫管而宸衷时【`一作暗`】悦临曲栏而睿思俄生莫不湘弦罢弹泗磬休击楚舞态止齐讴韵寂九天敛雾送芳景于琼轩万韬音让嘉名于玉笛既运指而有规乃濡唇而是吹林峦兮髣髴如变寒暑兮须臾可移折杨栁之数声鴈惊前渚落梅花之一曲鸟散芳枝自从弓剑有遗星霜频度绮窓萧索以将毁绣岭连延而若故竟无六律继当时紫府之清音空有一条是往日翠华之来路雕檐寂寞兮镂槛堪依隟驷宁回兮烟鸾莫追三山迢递在何处万姓凄凉无见时宫商之杳眇难寻云消雨散榱桷之倾欹若此月惨风悲苟非德迈三皇化敷九有龙驭虽逝鸿名不朽则斯楼也寂寞空存安得往来霑襟而稽首  

## 文苑英华卷五十

　　　宋　李昉等　编宫室四  

问津台赋一首　　　　测景台赋二首  

观风台赋一首　　　　通天台赋三首  

集灵台赋一首　　　　乌台赋一首  

问津台赋　　　　　　　鲍　防  

惟嵗临乎甲午余经蔡以游陈见岿然之故台没路隅之荒榛侧闻夫子于此问津敢问夫子何负于人凄凄夫子鲁不容身乃然而出涕聊托辞以自申黄之初万物为铜形象既着造化无功匪伊无功不宰其中礼乐之初崩壊未正诗书既出夫子无命匪伊无命不耀其圣向使鲁同季氏【`一作孟`】齐等田常贪浮云之不义忘夕露之瀼瀼岂无十室之邑亦有三家之堂奚自卫而反鲁每困穷于路旁浩浩其天茫茫其野近不见于文武逺不逮于虞夏彼通津与直道故无得而知者已矣夫子时乎时乎进皆鸟兽之羣退异沮溺之徒霜雪昏其大泽荆棘其通衢抚川陆之险难悯人世之﨑岖方太公迷殷遇文王伊尹迷莘遇成汤何夫子之不遇处昏浊而遂亡永追想于遗迹遂投吊于寒荒  

测景台赋　　　　　　　　范　荣  

大圣崇业万象潜通据河洛之要创造化之功建以黄壤亘以紫宫右辅伊阙左连轘嵩银台比而可拟瀛壶方而讵同掩扶桑于日域包蓬莱于海式均霜露之气以分天地之中于是仰穹之文俯黄壤之理下压坤德上罗干纬垂形象物既不假于玉衡司刻探何必邀于铜史其细也难究其妙也若此斯岂光隂而若易徙且夫圣不可测道实兼致天地与能幽灵必契囊括众巧网罗羣艺自然而来畴能比计今来古往时移道替滋嵗月以成朽觉风尘之渐异人有代兮俗【`疑`】没地有形兮无制零落空阶莓苔古砌頺墉逦迤但觉萧条髙阜荒凉寒城芜翳攀圣迹而难企感吾徒而流涕猗欤成周系圣纂极君少臣政流言更逼自陜卜洛其仪不忒公敷其化人尽其力惠而不费功成事息钦圣德之防臭岂赋者之能识  

第二【`以设在天中端景垂则为韵`】　　　　失　名  

瞻彼古台揆日爰设载徴经始之防将测运行之节天地之心可见风雨之交既别玉律匪先土圭是揭以徴隂阳之短长以察浮骖之晷辙不然者焉可以酌其数于髙空建中天而有截详厥周典询诸日官以寒暑为假以隂阳为端且俯接神州逈当嵩岭凭累土之增构运孤标之直影矧因髙以垂范异寻虚而捕景分至有度知王者之迎长盈缩不念志士之思永嵼霄耸昭明有融九层一验万防攸同彰宣精而示下表无私而得中况复圭植于台日生于海当呈象以委照必澄霞而赋彩两童之辩犹惑太史之占斯在上千里而是驰下寸晷而未改嗟夫悠也久也之又升大明而赫矣顾崇址而岿然是以分北陆识南躔审以作程定此而防期率土中以举正因兹而仰辨均天唯彼德我后是则普观端景知立表于天中潜测末光思劳躬于日昃至若视朔兴纪书云立规浮箭司辰且于室内建木灭影【`出淮南子`】或在天垂岂比夫兹台之特立平四气而正两仪  

观风台赋【`以曾构重屋以观八风为韵`】　　失　名  

我天子德广虞夏业传髙曾展义之心攸克观风之礼必登故台之用也斯建台之名也是宏然后度材比德奢而不盈兴功俾役俭而不陋万物是集百工是凑从绳罔运斤以鬭欻以山立揭焉云构岂不谓鸿休叶赞元德时雍错综之典不革经始之道克从辟以九戸耸以千重接祥光于温液【`见张平子东京赋`】纳瑞气于骊峯观乎大厦眈眈飞檐穆穆殊形诡制羣品异族或霞駮而电开或龙蟠而兽伏浩饰彰盛洞文潜蓄既藻井以垂珠亦丹墀而布玉晴天反照垂防蝀于雕梁霁色澄明挂蟾光于重屋混合元丽巍峩特起入窈窱兮不知其所之视瓌谲兮不知其所以及夫西成罢务北陆将寒霜封原隰云蔽峯峦金舆斯御防仗初攒宁侈心以攸往必风俗之所观设教陈诗事必彰于礼备承天统物政本在于人安至如庭宴薰薰衣冠察察其乐将万其仪用八奏金石兮匪疾匪徐命鼓琴兮载击载戛既而若登仙景若夺神功度宏观兮其外动变态乎其中傍眺六合逺视八风吐元和而纳纯懿咏仁洽而歌道丰则魏之所造汉之所崇伊制作而靡及岂古今而遽同客有观乎顺动审彼始终因厥诚兮受庆宜永永兮无穷  

通天台赋【`以洪台独存浮景在下为韵`】　　失　名  

行人徘徊登秦原而游目见汉右之荒台清风穆其尚在翠华归而不回对古情至临髙思来披蔓草以遐想覩离宫而兴哀试问薪者乃秦人也云汉之兴兹台之下驰道通乎中禁周墙绕于平野经逝川而不息抚环堵而殊寡昔汉皇帝幸甘泉宫肆目将逺筑台其中髙居物外若与天通祈列之戾止致寿圣之延洪绎绎凭云蹲蹲捧日干元气以直上倚长空而逈出危槛岧嶤回途郁律植承露之盘开肃神之室将以接上元朝太一乗大君之登降访惣真之抚实于戏郊祀之义志而可采鸿纷之状望而已改哀壮丽之都失想威灵其如在徒野鸟之飞来何真人之可待且白日可以精贯珠难乎力求虽层台嵼磴道周流秦畤乎西面齐宫乎上头仰通苍昊俯瞰皇州宁不死之可致谅其生也若浮我国家立太平尚清静俨宸居以自整絶仙台之望幸虽丹槛栖于列宿飞梁歴于倒景有唐尧之允【`一作化`】恭无汉武之游骋化由其衷居慎其独有仪可象无思不服自然为域中之大获天下之福等南山之不骞何髙台之是筑  

第二【`同前韵`】　　　　　　　　任公叔  

武皇起云阳之宫致崇台于爽垲就山谷之交防得神明之所在近瞰八极周临四海将端冕而不二必垂衣而有待是用迥载天路髙标地游依俙圃想像丹丘磴道邈以特立通天赫其无俦托神灵于秦甸结元气于雍丘白日旁转青云上浮八垓可接于咫步万象无逃于寸眸是嵗献春众灵咸秩天子乃举羣祠撰吉日郊上礼太一风伯陪乗蚩尤扈跸向甘泉以整像届通天而挺出既而越氛雾之途近星辰之境背麟衍之五畤面长安之万井岐阳太华双标象魏之形秦岭终南遥树轩墀之屏蹈烟霞而有慕洁斋戒而思眚【`一作永`】奉寳位之防恭伫神仙于光景当其宵衣待曙旸谷未开钩陈匝乎营卫天汉列以昭回爟火周起神光迥来暨三山之遍登当仰候于斯台霭霭髙躅神祗煜煜喜气周旋庆云回复召安期于沧海降王母于黄屋树翠玉以青葱草灵芝以芬馥上结防炽【`疑`】髙居耳目斯览物以懐柔非取乐于幽独观乎层构陵空形势作雄风起而纎埃不致雨过而瀑溜潜通其载惟厚其覆惟洪所以大啓于皇祚岂徒峻极于苍穹是以拥带休徴感通纯嘏防歌童之曲节彰从臣之风雅立极人望叶灵王者将大汉之可追愿侍祠于台下  

第三【`同前韵`】　　　　　　　　杨　系  

伊昔炎汉功髙化洪乐率土之暨阜筑通天而且崇初一篑以发地终百寻以隐空构之以楩梓饰之以丹红浮彩外烁流光内融赫兮烜兮独出烟云之表壮矣丽矣迥标天地之中栢梁不同井榦非匹势岌嶷以山峙体曈昽而景轶中邃窅窕入之者当昼而居昏上跂崚嶒登之者先曙而观日偓佺于是乎宴处安期于是乎暇逸月上壁而旁飞云縁梯而下出灿灿彩彩灵仙兮所在若瑶台之云驭冠鼇山于溟海炳炳彪彪天子兮共游若琼楼之霞蔚照龙烛于昆丘光玉树而葱翠影甘泉以沈浮于是孝武皇帝绍祚防登眺逺骋髙揖八极俯窥万井拂轩楯之宛虹歩檐楹之倒影乃言曰可以临万国可以游九垓凡厥层构莫先斯台窥地底以豁险羾天门以崔嵬谓四夷不遐将拓迹以开统见百神咸在则祈禠而禳灾既玉女之下视复金乌之上回既而襄云献赋文质彬郁且曰陛下承天啓圣聿膺多福排玉戸于玉堂飏金铺于金屋亦可以上忧宗社下恤惸独何峻极于台榭恣欢娱于耳目将乗奔而独惧矧长途而中宿至矣哉斯言也我皇德循楷式帝钖纯嘏傥茅茨而是陋尧何事乎光宅天下  

集灵台赋【`以圣君宏道景福防昌为韵`】　　张良器  

希夷乎人皇居明堂辟隂开阳冠通天兮防华盖发大号兮流耿光将乐瑶池之宴集由喜玉京于寿昌降清问于宣室讨真经于栢梁乃因髙为台顺时谋筑披翳荟剪林麓铲重冈移峻谷量其逺近以议夫土功命彼般倕再度乎山木使人以悦无告于劳均力取材不逺而复屹九重以初起冯一匮【`疑作篑`】而始覆其为势也峨峨皑皑粉壁光兮朱门开若方丈与蓬莱其为丽也峥嵘郁煜星柱浮兮云楣肃状灵光与景福有时鸣猿告晓贞松敛霭千峯转日迎秀色于琼楼万歳传声和幽音于地籁磅礴压乎人境屴耸乎天外王乔飞舄见鳬影之翩翩神女窥窓听鸾歌之俯众山兮如束萦八川兮如带上方向晦宴息斋心防戒乗金根囬玉轪夸父秉钺蚩尤扬斾铁衣沸渭以焜煌寳马腾骧【`一作綝纚`】而沛艾环钩陈而列武士震砰訇兮轶埃登夫集灵之台谓天帝而为防奏无声之乐寂寞而难分展无体之礼质素而无文睟容绰约元化氤氲圣主湛恩散作八方之雨清都喜气凝为五色之云彼升龙铸鼎之后捧盘承露之君徒髣象于前载孰能成乎此勋然大造之徳曰生大君之位曰寳未有离于兆庶而复谓之至道愿献华封之寿上祝唐尧之盛股肱为良元首作圣用壮辟雍之美乃经灵台之政岂必沐咸池陵倒景脱屣乎防县栖真乎絶岭届中天之峻极从化人兮习静然后居无何之乡去有为之境者也于是情冥具【`一作其`】欲德贵惟恒可大可久不骞不崩动植风靡雍熈日宏宜其四溟式晏而人和年登  

乌台赋　　　　　　　　　失　名  

士有利于鸿渐者观乎宪台降太液迩蓬莱风威四警霜气傍催地疏曹而独秀居对禁而分开提纲必理举职惟才门凌晨而豸出树夕阳而乌来旌良表正瘅恶绳回乍以飞骞凄其嶷矣时为搏击吁可畏哉严城岑寂灵台嵼直状临而逾明伪迹投而遽刬故座有彛法门无滥板理从扰而庭幽事虽繁而人简及夫贪吏无厌豪宗不戒酷奋黔俗洪威桎械致中典之沦否令下人之凋瘵百城相师而自若五兵乂安而不恠是司也故以务逺声哇长喟【`若恠切`】奉丝纶以遐察腾锦车而遥届则防扈顔沮强梁志惫望骢马而局蹐仰绣衣而下拜是知上能賛圣下足安凢顾眄而朝班已肃推弹而邦度增严庶究厥能请循其始官则秦置台从汉起或掌方书或称柱史朱何以忠雅标懿栢陈以刚直着美上封则起于郑均埋轮则逺闻张纪虞诩之人方侧目暴胜之名兼直指皆玉秀珠眀鹰瞵鹗视既干时而助化亦图国而逺耻莫不才挟主以成功主因才而共理唐纉玉叶荩臣惟哲法省嬴刘台兼员薛昻凉阶宇奋迅霜雪耿独坐而情雄邈羣司而位絶稠人广众望影而魂禠暴党奸雄覩形而胆折岂徒以耸动寮宷逡巡朝列傥吾道之将行庶从兹而振节  

## 文苑英华卷五十一

　　宋　李昉等　编宫室五  

登春台赋三首　　　燕昭王筑黄金台赋三首伤望思台赋一首　　望思台赋二首  

登春台赋【`以晴眺春野气和感深为韵`】　　陆　贽  

春发生以煦物台居髙而处明俯而望焉舒郁郁之和气登可乐也畅怡怡之逺情触类斯感众芳俱荣风出谷以天霁云归山而景晴俛视平臯傍临逺峤穷汉苑以周覧匝秦城而廻眺林峦彩翠浮佳气于遥天宫观参差丽飞甍于夕照望莫若兮望逺感何深兮感春登其台则歴阶而至极应乎律故隂惨而阳伸令行斯顺泽布惟均视虽防而必审思何逺而不亲懿夫情之诱人人罔或舍时之感物物莫能假台有春而必望春何情而不写条风始至散灼灼之红桃谷雨初收润萋萋之緑野天何言哉生众彚人有灵兮感元气既望春而可乐亦升髙而足贵赏同沂水聊舞雩以咏歌登异观台寕覩蜡而增欷周望既极含情则多媚迟日之未下忧风之屡过目眇眇以心逺野悠悠而气和可以乐芳时之景物壮皇室之山河岂比夫羁士登楼而作赋硕人在轴而为歌者哉春无物而不滋台无逺而不览岂老氏之或论伊潘生之所感稽其趣时之规逺创意之义深春非台而何乐台非春而罔寻故望春者惟台是履登台者惟春是临繄在物之可用必从时之所任傥自下而可托庶升髙而至今  

同前题【`同韵`】　　　　　　　　苖　秀  

惟穷愁之伊欝嗟大块之劳生登春台而写望独观化以娱情熙熙然不知吾之丧我悠悠尔方悟象之难名矧夫见千门之景霁逢六合之风清夫何化者之自化使夫成者之自成乐以忘归叹盘逰之楚后极而起恨痛伤心于屈平然则春之为气可以感人台之为髙可以观徼揔山川以穷览极宇宙而遐眺俯瞻魏阙散嘉气之氤氲延望天门登大明之皛耀于时也三农伊始百卉皆春天地相近雷云觧屯欣大皥之在震嘉勾芒之御辰以斯观乎天倪乃无所不至以是观乎王化亦何逺不均稽乎登台之意也寓兴寔繁忘情盖寡独有役于耳目匪安排于原野争狥物以矜能建升髙而自下庸讵知澹乎无为道之所贵起乎累土采老氏之言歌彼载阳识诗人之所谓方发生之道逹属阳和之布气登台谓何雅兴逾多玩韶景而则丽聆防风而转和虽黄鸟之可悦无同人而则那时来何欢物至而感思千里之遐骋登九层以流览褰裳未济徒有望于江湖藻鍳髙悬且欲呈其肝胆故其取类也逺寓兴也深庶鍳登髙之赋无遗入防之音  

同前题【`同韵`】　　　　　　　　张　  

逹万类者莫尚于和气欝万类者莫极于幽情故登台而豁望得寓目于春荣髙临乎双阙逈出乎重城洞千门而拂曙披九陌于初晴云当轩而气润风溢槛而光清隂始分而土膏起阳已动而泉脉生缥缈九层之端希防四达之眺春驭兴而摇裔兴牵春而窈窕鸧鹒来于东野鸿鴈去于南津爱烟霞而改旧嘉草树而含新思欣欣于丽景情艶艶于韶春虽懵隂阳之义且知天地之仁我国家道洽【`一作合`】众灵化涵诸夏吹律岂劳于邹衍操音寕借于子野徳被荒遐而有截泽周品物而无假因夀域以同归奚乐郊而独写是知气之所感者情情之所和者气气苟逹而内惬情必洽而外慰等彼纯绵之温若享太牢之味固在极于羡溢寕止臻于髣髴不然者太昊之令何荣老氏之言安贵而已也春台髙兮势峩峩莺乱啭兮传伐柯聊登陟兮一过揽春心兮未和春台晓兮光淡淡花竞落兮如菼菼逺慿临兮一覧嫋春心兮多感感因外而重遣和自中而再寻任三阳之荣悴齐万化以浮沉风何知于虎啸云何识于龙吟犹春台之蹈泰与圣政之同深  

燕昭王筑黄金台赋　　　　张　式  

燕昭以齐魏黩武楚赵専征地僻援寡城势轻体未遑于安席心毎寄于悬旌外矜严以示惧中慷慨而不平欲罗天下之彦搃海内之英爰筑台于国以尊隗为名知夫乔林之木可选他山之石可转将在物之非珍谓求覧之不显苟白驹之可絷信黄金之可贱且设而为已则以奢设以为人则为善岌然既就赫矣斯存象徘徊于前殿色晃朗于朝暾人所贵惟金我以为土时以士为贱我以为尊诚列辟之未制掩前经之所论昔铜雀创于邺都阳台起于荆国耸髙丽之殊观备珍竒而尽饬徒竭用而殚人自矜豪而逞力洎夫遗情繐帐徒怆淫心结梦巫山空资徳岂同夫虑成经始所寳惟贤初假物以求士终得鱼而忘筌不然者鸟将栖于茂树鱼自跃于深渊臣亦效诚于大国人逺谁仕于弱燕所谓兴亡必系于贤哲胜负寕由于众寡庶斯焉而取斯诚大者而逺者及夫剧辛不召而至乐毅无媒而萃咸委质而纳忠愿长途而骋骥然则贤为强国之器台实招贤之饵空悲霸业之雄不覩滥觞之自异乎哉歴万古而共观信诸侯之一致后之士寕无郭隗之才后之君但守燕昭之位是以千乗虽贵一士虽防必礼之而后为用必求之而后能归不可诱之以利不可刼之以威因酌古以道意惜台平而事非  

同前题【`以殊礼钓士克昌其功为韵`】　　　独绶  

战国之分裂寰区境削兵抑者不惟燕乎昭王乃卑身以勤徳懐覇业之逺图伊取士之或异及成功而莫殊珍台而临碣石廓贤路而走幽都表之以髙居尊之以厚礼曷云成土木之弊适以备股肱之体于是云竦山峭穹崇防窱架坱圠以上驰饬金寳以内照泛易水之浮景防尾星之垂耀是为层构临而时杰臻亦犹甘饵悬而巨鳞钓展礼于此感之在彼降其尊以奉其卑丰于物而薄于已临燕蓟之众目倾齐赵之竒士士之得可覇其将四海有焉士之失且亡岂直千金而已然则作为台舘实耗财力始若勦人终能肥国宋歌泽门以归怨燕尊郭隗而耀徳苟顺动而若斯尚何求而匪克义积道光声驰风扬羣材并用坠业乃昌屈于一人以钓士则开覇而图王侈于一台以钓国则兼大而称强诚异虏其臣而必弊琼其室而是亡且惟台则没矣代如何其绵邈千载苍茫【`一作芒`】一时孰为来者曽莫嗣之国是其兴鍳黄金之岂恡贤如可得下白屋而寕辞故九九之术不弃齐桓以成功善善之道克广燕昭以垂风用能首五霸冠七防抑未有为国而失士可摅盛烈于无穷  

同前题　　　　　　　　　韩　彻  

伊君有燕国隘朔邉当昭王旁求致理遇郭隗自举推贤乃曰人思尔得礼由我先既筑髙台所损者寕辞百镒斯为下士效死者何啻三千苟柱石之来冀土宇之获全原夫累土足阶披沙何损势迢迢而逈出价洋洋而弥逺寕同戯马兴诱劝以立基有异思仙得富强而为本尔乃经营是设积思方成欹危既差于九仞委弃自多于一籯潜思润屋之谋寳不足贵逺得利国之术贤岂能轻所以士因台而取重台因金而播名振一时之徳美传万古而风清是则厥状足征斯义可考峻上符于臣节崔嵬下瞰于王道将昭千乗继文侯忠良为心未敢一言得季布诚信为寳所谓南金置而非重北方倚而自强来侧陋以毕至歴磴道而可常乍激天风还如掷地之响斜临都邑更同悬【`一作县`】市之光想夫典刑有凖声教可则若周室之称灵似殷鼎而在徳穹崇可仰权谋实自于一夫纲纪更张威刑遂加于四国岂比夫铜雀美于魏日章华侈于楚时顾凌云之小者何积瑶而方之今与燕非匹惟唐接踵康衢絶扣角之咏仄席无筑台之宠顾斯赋之至防安敢为重  

伤望思台赋　　　　　　　陆　防  

桃野之右苍茫古源草木春惨风烟昼昏揽予辔以踌躇见立表而斯存乃汉武戾嗣勦命地也然后筑台以慰遗魂吁自古有死胡可胜论苟失理以横毙虽千祀而犹寃当武帝之季年徳不胜而耄及浮诞之士叠至诡怪之巫继集忠见疑而莫售谗因隙而竞入忘嗜欲之生疾意巫诅而是因将搜蛊以涤灾纵庸琐之奸臣嫌何防而莫售寃虽毒而奚伸搆储后以挂殃引具寮与齐人旋激怒而诛充竟奔湖而灭身异哉汉后因奸邪之是诱俾冡嗣而罹咎彼伤魂之防防故筑台其何有嗟尔戾嗣盍入明以见志遽兴戈而自弃谅君父之是叛虽窜身其焉寘呜呼一失其理孝慈两坠不其伤哉夫邪不自生衅亦有托信其谗兴御【`疑`】则妖作恣鬼神之愆变寔人事之纷错故子不语于怪乱道亦贵乎淡泊盖为此也水滔滔而不归日杳杳而西驰时经往兮莫追人共尽兮台隳榛焉莽焉俾永代而伤悲  

望思台赋　　　　　　　　陈山甫  

汉武帝以惑乱生听衞太子以危疑出奔始误谗谀之巧长遗覆育之恩髙台有掲悔过无门峩峩九层已防兴哀之目千里不归幽愤之魂嗟乎望以穷髙思以及逺为父之慈靡及恨而莫失为子之道既慙而勿反当其版筑初设土工聿修旁窥日转下视云浮所以取其逺无不鉴近无不周导宸衷于旷望表思之殷忧岂比夫栢梁为耳目之翫通天穷汗漫之逰流盼无涯增懐永久意来思之可待念追悔而终不事殊子伋空引决以自伤迹异申生谅为孝而何有悲夫见危致命有去无归诚一朝之忿斯极岂三年之恩可违于是跨层髙之杳杳属逺思之依依俯洊雷之音常思出震仰列星之象犹恋重晖岂知登台有悼往之心陟岵无懐归之叹晓光东上含万恨而意深暮色西沉向四隅而望断徒劳乎积财厚地累土长空想迢遥于圃悲寂寞于青宫鍳失聪明将后悔而何及台髙云汉自贻咎于无穷原夫义絶君亲祸由臣仆致两伤于疑忌在一言之所黩是台也可以申鍳于后王岂徒处髙而纵目  

望思台赋　　　　　　　　蒋　凝  

路入湖邑台名望思几里而云瞻累土千春而草没余基仙掌一峯逺指江充之事黄河九曲旁吞武帝之悲昔者汉祚方隆皇纲失理因巫蛊之事作有谗邪之祸起宫中既得其桐人臣下皆疑于太子龙楼获谤方储副以难明凤阁无恩遂出奔而至死保傅徒尔园陵在哉千秋感悟万乗伤摧齐诛子纠以无道晋杀申生而可哀于是慿大野筑髙台目极心存知继体之何在天长地久庶招魂之一来缅彼沉登兹极望英灵无髣髴精魂丘陇有萧条情状见舜井以咨嗟念嬴博而恻怆烟昏日全非望月之中鹤唳猿惊不在通天之上嵽嵲峥嵘何禆死生非唯灭天性人情抑亦伤国体败家声临百尺以凝眸终天曷覩向九重而含恨何世能平虽然事出妖讹奸生结搆宜北阙之聼君命奚东宫之有私鬭子臧在侧斯人比郑叔何殊商洛非遥此事亦芝翁不救往昔于今陵髙谷深逰鹿而征人举首悲君而逋客伤心曰子曰臣可念兹而诫励为君为父宜到此以沉吟且王者为域中之大太子是天下之本何周公之不法而秦相之可损吾欲碑戾园望苑使有家有国鍳此台而不逺  

## 文苑英华卷五十二

　　宋　李昉等　编宫室六  

登姑苏台赋一首　　古铜雀台赋一首  

朝元阁赋三首　　　日见朝元阁赋一首  

大厦赋二首　　　　柱础赋一首  

阶赋一首　　　　　中堂逺千里赋一首  

登姑苏台赋　　　　　　　任公叔  

司马迁世掌天官才称良史探禹穴之遗迹纪吴国之覆轨乃怃然而嘻曰登此姑苏之墟淹留兮踌躇感斯宇之基为沼而仲雍之祀忽诸我闻周道既衰诸侯狎主中无覇王蛮戎振旅始阖闾以信威终夫差以极武左与劲越同壤右与强楚为邻内有髙台之筑外有逺畧之勤积如莽而暴骨亦如讐而视人是以疆场日骇版筑未弭方五载而厥成造中天而特起因土累以台髙宛岳立而山峙或比象于巫庐之峯或倒影于沧浪之水悉人之力以为荣观厚人之泽以为侈靡斯实累卵于九层天何见乎三百里俚语有之曰川壅则溃月盈则匡善败由已吉凶何常矧谋主之赐剑若渉川兮无梁以为栖越以求覇卒见豢吴而受殃客自南鄙观乎江濆徘旧徳惆怅前闻试逰目于寥廓曽岿然而参云听逆虐而翳谏竟麋鹿而为羣髙天放旷平湖泱漭奕奕屿茫茫极浦悲早鴈于海风啸寒鸱于江雨况复关梁坐隔覊旅増愁山木将落汀葭乱秋思美人兮何处独懐邦兮逺逰彼名遂以身退顾与范蠡而同舟东吴王孙有睟其容因少为唱曰中心不必兮子胥何为懐直道而骤谏遭重昏之见危将渔父以杭迹且垂钓于江湄髙台既倾夕露沾衣感莅国之不及冀来人之与归者也  

古铜雀台赋　　　　　　　张　鼎  

伊昔三方列峙惟魏宅中五都分设因邺为宫北走邯郸燕蓟南驰卫河潼于是圣武钦若啓戎缔经国之初构立济世之元功受命而创洪业取威而定羣雄土徳王始炎灵告终天灭汉厯国封魏公黄星征于分野素秋建于茅社诹良日兮御灵坛坐千乗兮驰六马锡彤弓兮张海外授金印兮安天下不饬不美无以壮哉营宫营室是为王者乃僝梓匠抡材伺农隙悦子来六府垂象制文昌之广殿百工献艺造铜雀之髙台壮阊阖于昭回轶沆瀣于烟埃俯临而漳水合仰观而宇宙天开返道截梁兮漫延红防缟璧兮徘徊连双阙于日表飞累榭于云防崪如五岳干霄而岌立若三山出海而崔嵬金雀踶甍而欲翥玉螭盘柱而将廻召词人于华屋留舞客于瑶杯登髙必赋无逺不该洎乎鞠旅卭筰反斾咸洛虽纳汉以吞江终頽山而挤壑迁神于建始之殿返葬于夀陵之郭慷慨遗文凄凉旧阁罇盈玉座灯映兰幕婕妤妓人皷舞歌唱当春月而朝临怅日暮而西望见松栢之成行愁歌舞之相向异哉战虽必克爱亦有捐战可以力胜爱难以威全抚四子兮魂断念六宫兮涕涟何壮图之夭阏而闺思之婵娟纡曲念于弊履昏盛徳于繁非达人之所系岂至尊之宜然嵗月其除君王安在出入三国芟夷四海号諡殊徽质文异彩及石氏之谋帝位髙欢之窃神器虽修旧而增崇竟移时而改代铜龙喷水似落九天金凤衔珠终沦五防我君遑遑行指邺旁吊古太息冯髙独伤东郊道兮芜漫西原树兮防茫露窋□兮泣苍藓风萧梢兮悲白杨妆楼歇艶阁销香陂陀岩屼岿峞摧蔵井榦灭兮有遗甃殿垣毁兮无华构但见蓁蓁蒿棘生复防觺觺饥鼯鬪雨啸幽□【`渠希切又居希举岂二切`】月哀离狖宿莽撑骨危巢覆鷇平臯晩兮拱木生寒紫陌昏兮黄埃夺昼人夀防何留恨日多追士衡以投吊效明远以作歌歌曰铜雀苍苍对古馗清风切切有余悲试忆望陵三五夜便是西园明月时  

朝元阁赋【`以髙抗山顶升覧清逺为韵`】　　钱　起  

上将恢帝宇壮神臯断景山之松用而有节感子来之众役不告劳成仙阁之敞配紫极之崇髙先是征规模宏大壮经始圣迹责成梓匠当桂户而八水悠逺植玉堦而千岩相抗升阳乌于赤霄之表栖玉兎于翠防之上可以吞贝阙压昆阆盛矣哉亦神明之化也不可得而称状观乎俭以示徳髙即因山虹梁天近丹陛云还汉武求仙望蓬莱于海上吾君有道致方士于人间厥构既崇其宁惟求正色深沉于木末浮光嶙乱于山顶如翚斯飞独出于颎农务暇霜气澄天门辟龙辂升俯人烟于万井小云树于五陵天临宇宙日照黎蒸是时也灵仙响集品物交感因髙载着于人风有象寕遗于睿覧圣人垂【`一作之`】化稽古上清彼防昌之构宇得朝元之美名不夺穑地知庶心胥悦髙标灵阜表圣夀长亨襟懐动植指掌寰瀛将九围载广与三光克明斯乃栋宇之大也虽前史莫之与京夫如是古之濬城隍饬宫苑孰比我君居髙而致逺  

朝元阁赋【`同前韵`】　　　　　　孙翊仁  

神之本也以朝为大干之徳也以元为髙合二美以制阁俾万人兮不劳何哉彼朝元之为状厥髙因于嵓嶂岌嶪兮初谓涌于山巅崔嵬兮又谓居于天上崇崇之势博敞宏壮斜窥渭北笑玉树而徒空俯对终南与金阙而相抗逈出象外信非人间阳乌乍转以廻翼翔鹍不逮而空还七圣同逰罢还防野万国以防自是涂山既而冬啓景六合清逈法驾行幸于温泉羽斾骈罗于髙顶帝乃跻棱层考休征天之动日之升驰缭垣以望窱开阊阖而越凌兢视逺如迩临髙可慿于以旁眺于以廻覧前桃实在方之深知阁上凤巢表帝轩之圣感昔秦皇学道汉主长生祈年既筑望仙复营人既劳止事卒无成岂比夫向背山泽宻迩王城池八水而下临无地阶重岩兮上摩太清至若早霜啓色积雪初晴壮太山之日观比天台之赤城信我后之攸处与神仙之混并嗟乎登髙作赋十上何晩题陆云之阁吾道应行荐扬子之文其事不逺  

朝元阁赋【`同前韵`】　　　　　　失　名  

皇帝于骊山之上起仙阁于神臯得凌云之体势彰考室之劬劳冠千峯而迥出耸百尺之弥髙盖取惟清惟净而借乎以游以遨干碧霄而宏壮依絶顶而髙抗仰之者目心惊俯之者兴逸神王纳烟霞于袖里防日月于掌上改山为防昌之号建福无疆题阁取朝元之名升天有望徒观其出地表俯人寰飞重檐之日下叠千栱于云间金铺烛耀玉磶苔斑莲井雕梁之彩错绮网户之虚闲屹屹然下临千仞亭亭然逺对黄山若乃初旭澄霁则势能孤逈早霞初照如赤城在天台之峯积雪未消若银台处蓬莱之顶毎嵗农务隙寒事兴圣人之玉辂是动金梯是凌限三休而爰至歴重槛而方慿寒鴈正来下秦山之八水暮烟初起绕汉家之五陵以人心为心则遇物多感以真趣为趣则放情覧岂不由登此而存所诚处此而无所营方抗隠而述物觉山空而益清七圣不迷胜轩辕防野之游豫万灵毕集若夏禹涂山之防成昔周日之中天擅美秦代之阿房著名既烦费于徭役复荒滛于性情岂与夫险不恃兮髙不倾嚣尘絶兮虚白生光一人之息偃歴千载而弥逺者同日而言哉  

初日见朝元阁赋【`以赫临晓云髙出苍翠为韵`】郭　遵  

新丰之路兮朝元有归客见初阳于东岭照层阁于南陌惟阁也慿髙不倾惟日也临下有赫既曈曚而延烛曷埃壒之能隔阳乌之翼兮若驻禁林羲和之辔兮若顿髙岑苍苍之质才辨杲杲之光稍临发璇题之丽色开玉户之宿隂浮辉外融峻势无不呈其壮引耀中朗邃宇无以閟其深于原之表揭云之杪暎朱槛以充【`一作彤`】融凝粉垣而皛皎司晨而见异星楼之丽霄质明乃光殊日观之生晓阳彩舒文昭然可分晞拂檐之夜霰辨出栋之朝云类列仙降真祥光绵幕疑大君临御瑞气氤氲谅清旭之初起非反照之犹曛日惟至丽阁亦盖髙竦莫大之标洪纎奚比委无私之照巨细何迯是以诡状摩天殊姿详悉栾虬欲动谓起蛰于春光井莲倒披若争开于夏日的皪交映岧嶤上轶不殊南荣之明奚独东方之出阁之峙矣于彼髙岗阁之丽矣于彼朝阳据厚载于秦雍隣颢气于穹苍岂比昆仑之山俟烛龙衔耀鳷鹊之观俟金波写光孰若列皇都之次镇王畿之位近白日之贞明总离宫之苍翠祥云不散意往仙如存耀景毎临诚望幸可冀因徘徊而寓目遂毫而写意  

大厦赋【`以君子用吉为韵`】　　　　　彭殷贤  

遐观邃古逖聼前闻北辰居正南面为君莫不茅茨土阶以恭俭而为度上栋下宇避燥湿以为文声芳訏谟乎五典徳广兆暎于三坟迨乎纉戎天秩啓迪人羣以为百堵仄陋不足以光先正九筵迫狄不足以垂景勲于是资奥区而写城阙慿大壮而列宫棼杞梓庀匠于季穉林衡僝木于毫分既而工用其法人来以子鼛鼓逢逢版筑儗儗离娄督绳以为度【`一作用`】般输削墨而为砥侔造化以制作越埃壒而资始珠网滴沥而露垂丹刻翚飞而霞起危檐矗以露断髙阁立而云倚逺而望之莫测其端倪迫而察之但惊其峻峙仰鹍鹏之不逮岂燕雀之能拟于是发礼以衅之励乐以乐之可谓休以令闻垂之亿秭者也既而冯陈就闲是逰是纵笑语卒获声色攸重邀观【`一作欢`】则环拜兴舞命赏则夹道罗从以为一生之歌斯哭斯千载之善祷善颂岂知海县则天下所有帝王则黔黎攸共固惟不节之嗟盖不知其所用也岂与夫明主君临边鄙静谧俭以足用贵在无佚尚菲陋卑宫室为无为以自保事无事以终日故得国家载寕帑藏充实福祚乃于万斯永子孙则百而逢吉屡降哀矜之诏频优耆老之秩斯可谓皇哉唐哉唐哉皇哉而天地长久何三五之能匹也  

大厦赋【`同前韵`】　　　　　　　郝名逺  

昔者天地氤氲洪气始分穴居野防兽聚鸟羣逮乎圣人演卦垂文上栋下宇信宫室之取则紫防黄屋表巗廊之在君爰制广厦克崇景勲崛起黄道孤横翠氛岿峞穹崇若巨鳌负山出大壑巍峩岌嶪似神龙飞汉矗长云原其本也蒇事作圗成终虑始命班倕召王尔铲崱嶷平逦迤斩豫章之楩楠伐云梦之杞梓关山百转水陆万里江妃析藏捧明月而时来泉客辞波荐夜光而至止于是规模具工徒庀经之营之载考载拟版筑既毕剞劂将已邈矣层构仡然独起观其万栱交穿千栌丛倚连甍轩昻以凤翥飞龙夭矫而虹指麟次翼张岑立岳峙绮防齐列洞户相似翕赩殿烻【`一作雷电`】焕烂倚山梁藻棁蟠蛟螭于上楹方井圆泉姹芙蓉于倒水壮而且丽丰不逾轨轮焉奂焉美矣盛矣懿其梁栋之任固非斗筲之子夫成大海者百川所归构明堂者多材是共亦犹一人出兮百寮从爰建股肱而作辅当其无而有室之用张公献祷奚子作颂盖亦美上古之淳朴防后代之骄纵皇矣上帝临下有秩六合清晏八荒夷谧方将抑末敦本斵雕归质异茅茨而立宇恶其饰以取卑宫之名削土阶而度堂起其厚而崇破觚之实犹且明敭沉隠寤寐英逸燕雀闻而相贺鸾鳯来而应律思与羣公卿士众官庶匹议经济之法度筹安危之得失优哉防哉日慎一日斯乃国家之盛事嗟难得而赋述独有间迹林野洗心蓬荜想芳桂以淹留抚寒松而未出希荐之于大厦保柱石之终吉  

柱础赋　　　　　　　　　王　諲  

稽古太初穴处巢居则大壮之垂象上栋下宇成其室庐迨于中叶僣奢违道木衣缇缃土被文藻列蟠螭于栏槛拖长虹于欀橑谓桂柱之不坚施柱础以侔其夀考相万祀而一人偕天地而相保其始也征士尚方聚徒嵓畔经回溪之纡欝梯嵳峩于天半披林离之脩萝刮莓苔之烂漫曜云霞之彩駮嘉锦章之辉焕图嵌空设妙筭或攻或凿呌啸相賛磓山成雷击石火散初髣髴而缕析忽砰以氷泮五丁力殚九牛流汗自彼幽薮登庸华观乃命王尔操绳公输削墨规上成范方下为则错坎缺之参差开青荧之古色入红璧对朱扉廊回月皎殿广星稀随风起润逐日呈辉扣逶迤之环佩拂回旋之舞衣及夫荏苒时移峥嵘嵗久堂惟荆棘尘埋户牖嗟建章之火流何金石之可守础则不易人将谁夀础兮础兮金坚固曽见深宫防人故夫础之为徳既坚且贞华而尚素晦而尚清象君子之待问扣之则鸣诚在位之有式居必底平平则可久久则不倾无靳固而守朴非昭章而昡明庶夫人之鋭意览兹物而笃诚  

阶赋　　　　　　　　　　樊　晦  

昔在轩后栋宇惟新摹诸大壮頼及万人修宫室以齐列起户而相因然后横髙阶于左右次危级之相巡上嵳峩而山起下崱屴而龙鳞生蓂荚于尧日舞干戚于舜辰亦可以望圣帝升降观享頥宾若乃忆赵妃之娇妬穷汉武之宠欲昭阳特起丽饰繁缛梁纒藻绣窓缀丹绿砌铅黄金阶阗白玉使宫女而攅望聊优防以自足下朱履而影乱参差度罗衣而香飞断续亦有珍物旁秀瓌竒四烛瑚碧树弄晴风明月随珠耀初旭及夫陈后长信独遭弃捐尘駮紫藓庭铺緑钱望金屋而魂絶对玉阶而愁连至其战国云乱七防相躔秦兵大起围邯郸而已合赵楚同防运筹防而未宣嗟两君之不决叹毛公之独贤歴髙堦而直上挺长剑而无前岂不以斯阶之见陟光厥事而能全既而众状丛开竒势难纂或干天而上峻或盘空而不断望之则意悦升之则缓对谢庭而玉树中荣临兎园而芳薇上满睹台殿之要者实莫过于兹阶美峥嵘之壮丽故作赋以摅懐  

中堂逺千里赋【`以心曲声光此时勿阻为韵`】谢　观  

峻宇沉沉朱门阻深岂为遥逺有蔽徽音跬之中易在一言之地逾时之逹难于千里之心莫不伫立盘桓曕风踯躅或恃穹崇以懈傲或丽欺诬之阨束遂使阼阶之上迢遰于天子之田萧墙之间绵邈于黄河之曲且夫百里之逺一日致之中堂之近经旬履之而所以借淹留之喻等邂逅之期岂君子同风之地在小人革面之时瞻廊庑之不遥便成燕宋念庭除之匪邈差若毫厘是絶音尘有暌言语非入室之士过作脱巾之阻布武之中疲赤于崇朝及肩之墙困鸿鹄之一举唾井之路寥夐及门之子廻翔希日日以见徳尚朝朝以观光毎望恩波如桂水之流淼淼时瞻徳宇若金城之路茫茫似蔽黄云才同明月髙深起于顾盼山岳生于倐忽于是以南轩北宇之嵚岑作河东河西之间越如此礼譲无成薰莸不明东阁苔满西园草平倒屣之余风顿削握髪之清规不行自杜其匡谏之路讵闻乎哀乐之声是使咫尺萧条人遐室迩空施枨闑之横壮但见楼台之逦迤则可以自励于已寕求于彼君子勿嗟行路难古来如此  

## 文苑英华卷五十三

　　宋　李昉等　编  

苑囿　　　　　　朝防  

灵囿赋一首　　　　九城宫东台山池赋一首太平公主山池赋一首  

集贤院山池赋一首　叔孙通定朝仪赋一首南蛮北狄同日朝见赋一首  

朝呼韩邪赋一首　　周公朝诸侯于明堂赋一首灵囿赋【`以仁及禽兽均樵牧为韵`】　　　徐元弼  

代间秦余地仍周旧俯皇都之近域有文王之古囿遥萦林麓之表逺抱川原之秀沼莫辨于穷流台靡遗于层构往往归鸟依依顾兽逄时之庆虽钟思古之懐亦疚当昔周徳资始灵台是新缭以斯囿洽其至仁使刍牧毕入而獝狘皆驯目以灵知感通于异类大其囿见洽于蒸人固以垂耿光本亭育无私公共而有俟【`一作候`】勿亟子来而以筑不麛不卵仁叶于羽毛以薪以蒸恵昭于郊牧覆露功溥诚明感深遂天性于物性即人心于已心白鸟不惊匪观于狎物非熊已兆奚事于从禽嗟乎遗址全平余风可挹想千古之踪未昧叹三代之英不及犹欲恣窥临淹伫立防茫似隔乎烟水逦迤半临于井邑见鱼跃想坎窞于泉流闻鹿鸣访陂池于原隰竟以隂壑萧条荒榛寂寥无人试问有路通樵怅望风烟之景沉吟黍稷之苖今国家以荣古为心宗周是继且欲储休祉降嘉恵园苑资灵囿之规宫室拟灵台之制是以爱物之诚溥好生之徳均仁政潜施于上苑之内灵徳已播于率土之濵然简弋逰于暇日纵刍词于贱臣稽制度于盛王百里犹小嗣风流于前古千载为隣  

九城宫东台山池赋【`并序`】　　王　勃  

九城宫东台地接闲旷面山临水尔其松峯桂壑红泉碧磴金石千声云霞万色侍郎张公雅思沉郁永懐梓匠式侔仙造聿构灵防仙流成止水之源拳石俨干霄之状虽流波覆篑俯借人机而布叶攅花妙同天绘仆因暇日滥奉清埃敢抽南亩之才聊叙东山之事云尔若夫金台妙境玉署仙居酌丹墀之晓暇候青禁之宵余驰冲情于月道飞峻赏于烟墟指山楹而思逸懐水镜而神虚既而仰瞻頳峤傍窥黛壑复嶂烟回攅溪雾错伟沉用之兼济想神功之可作规叠巘于盘龙宪飞泉于挂鹤覆篑而营岩磴浮芥而环州采拳石于瑶濵搴纎珠于绮薄萍徙楚江之蔕花转昆墟之蕚岫蕴玉而鸿惊浦涵珠而星落美仁智之同归信髙深之纵托尔其危岑漏景曲渚留寒高松偃鹤清篠吟鸾被兰丘而结佩照莲服而披冠激坳堂于别溆引肤寸于危峦若乃岭分鸡秀波连凤液花鸟萦红苹鱼漾碧緑衣祍頳鳞翠额在林薮而同驩望江湖而齐适毎至景沉西防月下东濵峯深夜久潭静秋新荷抽水盖薜引山茵雪芝献液露菊倾津嗣南商之逸兴有东海之遐賔保林泉而肆赏混簮绂而同尘何濯缨之有地如攀桂之无因  

太平公主山池赋　　　　　宋之问  

粤若公主祗生【`集作诞生`】皇家太平徴郡国以选号叶时雍之美名孕灵娥之秀彩辉婺女之淳精虹美电熠兰香玉清禀金后之训系列圣之聪明厌绮罗与丝竹爱瑶池及赤城构僊山兮既毕侔造化之神术其为状也攅怪石而岑崟其为异也含清气而萧瑟列海岸而争耸分水亭而对出其东则峯崖刻划洞穴萦廻乍若风飘雨洒兮移郁岛又似波沉浪息兮见蓬莱图万重于积石匿千岭于天台荆门掲起兮壁峻少室藂生兮剑开削成秀絶莲华之覆髙掌独立窈窕神女之戱阳台尔其樵溪钓浦茅堂菌阁秘僊洞之瑶膏隠山家之场藿烟岑水涯缭绕逶迤翠莲瑶草的砾分被映江浔而烂烂浮海上而累累乃之罘与衡霍岂吾人之所为向背重复参差反覆翳荟防龙含青吐红阳崖夺景隂壑生风竒树抱石新花灌藂向若天长地久兮苔藓合古往今来兮林涧空始燕秦而开径访灵药乎其中其西则翠屏嶃岩山路佶曲髙閤翔云丹岩吐緑忽兮恍渉弱水兮至昆仑杳兮宜乗龙梁兮向巴蜀壮岷嶓兮连属郁氛氲兮断续岩虚兮谷峻藏清兮蓄韵含珠兮蕴玉众彩兮明润芳围暮兮白日沉爽气浮兮黛壑深风泉活活兮鸣石葛藟青青兮蔓岑罗八方之竒兽聚六合之珍禽别有复道三袭平台四注跨渚兮交林蒸云兮起雾鸳鸯水兮凤凰楼文虹桥兮彩鹢舟山池成兮帝子逰试一望兮销人忧召七贤集五侯棹浦曲席岩幽鸣玉佩兮登降列金觞兮献酬未穷观而极覧忽云散而风流于是乎上客既旋重扃严闭榜童俨而高登防女分而为衞牵水叶兮张水嬉摘山花兮咏山圻燕姬荆艶兮代所稀凤舞鸾歌兮俨欲飞披烟弄月兮宵未归桂枝清雾兮湿罗衣奕奕济济夜旋玉邸隠隠崇崇朝趋帝宫银鑪翕习烟生雾集绛节缤纷扬光吐文行轩即水去马胜云锵锵翼翼兮驰丹阙超超遥遥兮向紫氛宠极兮慈掌情勤兮幽赏恋宸扆兮出入忆幽山兮来徃采朱蕚兮山之侧歩兰庭兮候顔色掇緑苹兮于涧潦宜室家兮叶仇好既而贞心内洁淑则逺传诙谈者闻之而必劝薄者闻之而凛然况复淮王招隠秦主随僊防子房之琴瑟驱碧落之风烟賔屈宋于珠履引邹枚于玳筵秋叶飞兮散红树春苔生兮覆緑泉春秋寒暑兮嵗荣落林峦沼沚兮日芳鲜吾君永保南山夀车马往来千万年  

太平公主山池赋禀金后【`集作禀于后`】聦明【`集作聦英`】岑崟【`集作嵚崟`】樵溪【`集作樵头`】分被【`集作分披`】映江【`集作景江`】生风【`集作藏风`】向若【`集作杳若`】始燕秦而【`集作兮`】翔云【`集作翔风`】乘龙梁兮【`龙集作飞`】芳围【`集作芳圃`】忽云散而【`集作兮`】髙登【`集作齐发`】防女分【`集作合`】燕姬【`集作妹`】清雾【`集作清露`】朝趋【`集作朝还`】马胜云【`集作腾云`】子房【`集作紫房`】瑇筵【`集作象延`】  

集贤院山池赋　　　　　　杜　顗  

郁乎羣贤之林有山其秀有池而深幽流淡泞苍翠嵚崟千门下隔三殿旁临引彤庭之佳气涵碧树之清隂连绵芳草逰泳仙禽对石渠之铅粉防金马之衣簮宛云霞而在目江海而为心何扁舟之独往何倒影之逺寻懐我魏阙浩尔长吟山池之隂可以清吾襟山池之所可以狎吾侣凉风忽起白云时举歩苔岸之周流借松溪之积阻邈矣幽兴飒然清暑乃登玉峦抚金渚圗书载暇缨弁以序此焉逰处于兹宴语发菱花而不能归攀桂枝而久延伫日落池上云无防所尔其秋风既起秋兴爰至见防篠之幽娟防石泉之明媚禁林余雨増曲霤之华清御苑晴烟借遥岩之积翠是以洗雪烦想优防雅思嗟乎山中人兮犹未识池上蛟兮焉可得顾兰芳与菊滋从此赏兮无极  

朝防  

叔孙通定朝仪赋【`以制防朝仪上尊下肃为韵`】  

白居易【`集无`】  

稷嗣君上稽天命下察人听以为作乐者存乎功成制礼者本乎理定故易尚随时礼贵从宜于以致理何莫由斯允矣君子休哉令规采三代之帝典起两汉之朝仪于斯时也秦吞六防之后汉承百王之礼壊乐崩上陵下替将欲剏洪业尊皇帝驯致王道丕革季世莫先乎正位以经邦体元而立制者也夫其将用于国先习于野辨度数于声明文物审等威于君臣上下儒生肃以济济物有其容国典焕其煌煌礼无违者然后辟双阙防百僚动必严恪进无諠嚣长防之序不忒贵贱之仪孔昭锵锵兮若万国赴涂山而防秩秩兮如百官仰太一而朝嵗十月天地澄爽宫殿清旷风传警跸日丽天仗于是右陈列辟左立丞相东西分而则别文武俨以相向簮裾奕奕颂鹓鹭之具寮剑防森森列熊罴之名将帝容式展皇威克壮莫不上恭已以临下下竭诚而奉上观其威仪允淑容止具笃天子负凤扆以皇皇正龙顔而穆穆百辟欣戴九賔悦服防剑者惩惧而栗栗饮酒者敬慎而肃肃故知君有威故能守其邦臣有仪所以保其禄帝谓叔孙旧章斯存可以发挥我洪徳啓迪我后昆方将守而经国岂止焕而盈门不然何以表一人之贵知万乗之尊  

南蛮北狄同日朝见赋【`以渡泸欵塞咸造阙庭为韵`】  

穆　寂  

我皇道叶神化功髙睿算万国之广斯临八圣之业是纂遐哉穷髪之俗既竭赤诚逷尔椎髻之人亦输丹欵岂不以隂阳焕乎金镜律吕谐乎玉琯徳该动植而以信以寛仁及飞走而不麛不卵故得殊方述职异俗来庭归我造沐我皇灵晓逾赤坂以向日夕过白登以占星碛路诚遥委毳幕氊裘之质山梯虽险致穿胸儋耳之形然则自南自北或驰或渡俱为九译之乡各渉万里之路同臻禁地事且叶于不期并列盛时礼若符于有素是以坦王道恢帝图荡然与龙山非隔廓尔将凤穴靡殊集六蛮而辉赫九域萃五狄而光耀八区迩无不賔鄙周宣勤乎薄伐逺无不服笑诸葛矜于渡泸遂能革至性于方外柔犷俗于面内大行人明其近逺懐方氏导其进退靡僣晷刻既从荔浦之源罔复斯湏爰自榆林之塞有以见化溢含恩覃覆帱膳丰舘给礼洽郊劳孰云胡越之异来若同心且殊虞芮之争防如两造以其逾絶漠逗悬岩盖由君迈轩辕颛顼臣掩伊陟巫咸不然则焉能抵秦川来魏阙皆展遐方之贡献共备同日之朝谒者哉  

第二【`同前韵`】　　　　　　　　王　起  

我皇制百蛮以徳辉刑八狄以威灵俾旷代之絶域同一日而来庭则不叛不侵知遐迩之无外自南自北昭声教之永寕惟蛮也荒陬有倔强之号惟狄也絶漠有桀黠之暴辞炎徼应感而偕来谢穹庐不期而两造上乃御正殿临中区文物有耀声明以殊小周王之賔肃慎卑汉后之享单于于是卉服云集旃裘风趋骏奔而逺无不届麏至而实繁有徒垂衣而朝三表自慙于制虏止戈为武五月孰矜其渡泸百辟式瞻九仪以配寕有截而斯畅俨无哗而相对献琛尽礼杂彩服以和光蹶角展容望珠旒而欣戴若非越荒徼逾紫塞则南同鱼鳖安得仰龙章于舜年北喻豺狼未可亲兽舞于尧代是知歴寒乡之觱发钦百度兮无阙忘沓嶂之崭岩彰九区兮克咸圣上惟北辰之位是纉匪南面之尊自满穷髪斯服雕题无算仰天威以懐柔化夷徳为悃欵盛礼毕具幽遐既慕同寅协恭兮斯亲在逺如迩兮斯赴始差肩于着定之位终收迹于夐絶之路史臣书曰美异俗而同臻象斯华而合趣则昔有梯山骤至航海径渡无蛮狄入觐之遇  

朝呼韩邪赋【`以焕乎盛仪遐掩前古为韵`】　失　名  

倬哉惟汉至徳鸿融元功绚焕敷仁义于异域俾华夷而同贯故能臣匈奴来单于超沙漠越余吾弃穷庐而云起望髙阙而风趋屈膝而来有以见其蠢尔垂拱以待是用表于巍乎况当行幸祠祀之礼崇甘泉泰畤之仪盛肃肃乎万物是备昭昭乎威容既正象胥以译岂言语之不通司仪式班示进退之必敬然后差行列辨尊卑序璧羔皮帛之等第示要荒守卫之威仪冠带之容间彼荷氊被毳韶濩是作杂夫僸佅兠离雍容之礼有则倔强之心不施塞永安寕猬起兮于彼青蒲方奏犹蚁伏而在斯信纯化之云布俾逺戎之星驰不然何以其国则賖其人不遐修臣之节为国之华朝一人于防县渉万里之穷沙则周公明堂之仪寕九采之足美而夏禹涂山之防虽万国而何嘉且夫懐我有方所由者渐徳之为被我不可掩非慕义而有求奚尊君之自贬是知抚御之道莫善于汉宣威仪之设莫盛乎甘泉美舞徒称乎干羽镂勲何媿于燕然布令陈辞之义行岂事成而后树引领稽颡之容作乃瞻之而在前自可光九功服九土旷万代而一时宜耀今而荣古周公朝诸侯于明堂赋【`以九垓向序外方同心为韵`】  

谢　观  

赫赫明堂居国之阳巍峩特立镇压殊方所以施一人所以朝万国诸侯王面室有三总数惟九间大庙于正位处大室于中霤啓闭乎三十六户【`一作扉`】罗列乎七十二牖左个右个为季孟之交分上圆下方法天地之竒偶时也六年之初孟春之首有截而至无胫而走将欲交正于成王之命所以立辟于周公之手洞八闼以临八极辟四门而来万有所司班品于庭除执事肃文物于前后及夫诸位散设三公防崇当中阶而列位与羣臣而不同诸侯东阶之东西面而北上诸伯西阶之西东面而相向诸子应门之东而鹗立诸男应门之西而鹤望戎夷金木之户外蛮狄水火而位配九采外屏之右以成列四塞外屏之左而遥对朱干玉戚森耸以相参龙杨豹韬抑扬而相偝肃肃沉沉峦崇壑深烟收而卿士齐列日出而天顔始临戴冕旒以当轩见八纮稽颡负斧扆而南面知万国归心于是锵金石扬律吕动埙篪摇柷敔俨若思而山立悄不言而鴈序一拜一起岳抃而齐倾舞之蹈之雷屯而复举俄而翠华转仙仗廻恩覃率土化溢九垓合蛮貊以毕至尽梯航以爰来彼禹有大室武作灵台曷与此而同哉  

## 文苑英华卷五十四

　　宋　李昉等　编禋祀一  

南郊赋一首　　　　进三大礼赋表  

朝献太清宫赋　　　朝享太庙赋  

有事于南郊赋  

南郊赋　　　　　　　　　徐彦伯  

维帝唐八十有五载鸿徽铄于县防腾阳精握机矩还摄提以产气配神明而作主倬四后之在天伊万物之胥覩左日壑右星圃吹烈火于炎丘觌坚氷于委羽莫不匍匐我声教骏奔我珪组纳大荒之管钥伏堪舆之扄户兹可以孩黔羸扶盘古苞混茫而首出亦奚云于三五哉于穆我皇纂戎而昌青气摇社白云入房与天地合契与日月齐光杖太一敺羣刚共工戮兮河岳正旬始防【`一作三苖格`】兮星辰张辑稽古之礼物悬象外之旧章虽配天复禹继【`一作那`】嗣兴汤者不其恧欤肇允神圣浸发葆命芬徳馨香崇庸祗敬吟蓼萧以防渥合枲【`一作台`】桑而蕴正关石龢钧飞沉翔泳择明居之全法撰苍渠之阙令则太阶平而玉衡正也庶绩洪凝赓歌浩作隂隲于下有孚颙若恢负胜之图贲昭功之籥是以逰乎湍瀬丹鸟吟于观阁芝房菌蠢而玉英景云璀璨而金蕚双觡共觝【`一作抵`】之兽踯躅苑山一稃二米之颖纷拏畎壑邦诵中龢甿歌小毖嵗合作噩日交长至遘朔旦之明期择纯阳之正地欲陈大旅展时事告紫宙之成功定皇天之寳位蜃鷩司典鸤鸠蒇职崇泰坛考星翼画八卦以通道错五行而辨域对越精祗森罗正直木巽火而殷荐豫乗雷以罔极载师清野土训扫防缭垣虹合参途电聨笼组帷以艾景覆皇邸以烟宫伯纠其禁内饔烹其鱻周庐攒搆以戢孴列纛抗茎而翩绵绳绳都人济济多士九牧之守百蛮之子莫不絜【`一作挈`】鴈提羔攒骖【`一作酸`】噎轨纷鸿溶以腾逗叛遹皇而佁儗或骈肩而侧足候吾君之戾止若葵藿之倾离光同江河之赴溟水也然后启端门警仙跸双凤矫首六龙齐膝青斾罥云红旌彗日锵玉鸾之鸣轙按金鸡之广术传角以啾嘈曳朱旗【`一作羊`】以骈坒【`蒲必切见吴都赋`】呵风伯令戒道制使司律此灵祗所以保绥皇天所以宥宻于是辟龙次幸蜺帱鹑鸟司防熊罴奉收皇帝乃彰黻袭大裘端玉珽肃珠旒翼翼穆穆遂臻于圜丘躬孝享拥神休设天宗之六席援长发之二球盥以明水荐以香羞陈苍璧而咸事借白茅而阐幽絜骍旄之泔淡酌瓉之觩防盛哉神【`疑作坤言后亚献`】极顺天而见邸乳祥开曽沙业荐赫礼数于彤壸布徽音于紫县率先于金簿之蚕谨覆以瑶筐之鷰皇后介礼恭兹亚奠凝亿兆之欢心注穹苍之景盻紫微开兮天香满神之来兮轩星纂候黄钟兮雪飞调大吕兮风暖戞云和之寳瑟吟孤竹之清管石麟夭矫团翠烟而上征凤沕霍迓鸿厘之无筭瑞气蜿蜒于薮甸祥光熠爚于旄防三觯终献万祗呈醺升羽节导灵羣凝肆夏以青晷飏登歌而咽云徽鸾鹥之飒沓致戬谷之絪緼礼毕功成天旋日转宸仪允穆后庸胥展引大火之流旂回夷庚之翠辇三蛮【`见甘泉赋`】之崇构御六气之遥辨览太元之神防张集灵之瑞典草木亨兮雷雨霈湛恩洒兮云霄霮防夀觞霞举兮丝竹龢筐篚岳立兮骈嵳峩天子方合符于大庭之国错事以梁父之阿岱崱嶷兮清嶂汶澄兮紫波屯千毂以霆转整万辔而星罗则述易象者献风行之繇谈比兴者奏时迈之歌荡荡乎巍巍乎无得而名言矣遂作颂曰煌煌灵台告成功兮我君孝享亚坤宫兮纯嘏布濩延皇穹兮惟策代表霭升中兮享夀千亿传无穷兮  

进三大礼赋表【`天寳十三载`】　　　杜　甫  

臣甫言臣生长陛下淳朴之俗行四十载矣与麋鹿同羣而处浪迹于陛下丰草长林实自弱冠之年矣岂九州牧伯不嵗贡豪杰于外岂陛下明诏不侧席思贤于中哉臣之愚顽静无所处以此知分沈埋盛时不敢依违不敢激诉【`一有黙字`】以渔樵之乐自遣而已顷者卖药都市寄食友朋窃慕尧翁击壌之讴适遇国家郊庙之礼不觉手足蹈舞形于篇章潄吮甘液游泳和气声韵寖广卷轴斯存抑亦古诗之流希乎述者之意然词理野质终不足以拂天听之崇髙配史籍以永乆恐倐先狗马遗恨九原谨稽首投延恩匦献上纳【`三字一作献纳上表`】进明主朝献太清宫朝享太庙有事于南郊等三赋以闻臣甫诚惶诚恐顿首顿首谨言  

朝献太清宫赋  

冬十有一月天子既纳处士之议承汉继周革弊用古勒崇扬休明年孟陬将摅大礼以相籍越彛伦而莫俦歴良辰而戒吉分祀事而孔修营室主夫宗庙乗舆备乎冕裘甲子王以昧爽春寒薄而清浮虚阊阖逗蚩尤张猛马出腾虬捎荧惑堕【`汀火反`】旄头风伯扶道雷公挟舟【`一作辀`】通天台之双阙警溟涨之十洲浩刼礨砢万山【`一作仙`】飕飗歘臻于【`一作乎`】长乐之舎嵬入乎昆仑之丘太一奉引庖牺在【`一作左`】右尧歩舜趋禹驰汤骤郁曾【`一作閟`】宫之嵂崒拆元气以经构断紫云而扞【`一作竦`】墙抚流沙而承霤纷隳珠而防【`一作隐`】碧防波锦而浪绣森青防而欲雨赩色【`一作光`】炯而初昼于是翠俄的藻借舒就祝融掷火以焚香溪女捧壶【`一作盘`】而盥潄羣有司之望幸辨名物之难究琼浆自间于粢盛羽客先来于介胄烁皇祖之储祉敬云孙而及此诏轩辕使合符敕王乔以视履积昭感于嗣续匪正辞于祝史君【`一作若`】肸蠁之有慿肃风飇而乍起扬流苏于浮柱金英霏而披靡拟杂佩于曾巅孔【`一作芝`】盖欹以飒纚中漎漎以回复外萧萧而未已上穆然注道为身觉天倾耳陈僣号于五代复战国于千祀曰呜呼昔苍生纒孟徳之祸为仲逹所愚凿齿其俗窫窳其孤赤乌髙飞不肯止其屋黄龙哮吼不肯负其图伊神器臬兀而小人呴喻厯纪大破疮痍未苏尚攫拏于吴蜀又颠踬于西胡纵羣防之发愤谁一统于亨衢在拓防与宇文岂风尘之不杂【`一作殊`】比聦廆及坚特浑貔豹而齐驱愁隂鬼啸落日枭呼各拥兵甲俱称国都且耕且战何有何无维累圣之徽典恭淑慎以允缉兹火土之相生非符防之备及炀帝终暴叔寳初袭编简尚新义旗爰入既清国难方覩家给窃以为数子自诬敢贞乎五行攸执而观者潜悟或喜至于泣矧鳞介【`一有以字`】之鸣虡【`一作簴`】昆蚑以【`一有之字`】振蛰感而遂通罔不具集仡神光而閜【`一作閍`】罗诡异以戢孴地轴倾而融曳洞宫俨以嶷岌九天之云下垂四海之水皆立凤鸟威迟而不去鲸鱼屈矫以相吸扫太始之含灵殊形而可挹则有虹蜺为钩带者入自于东揭莽苍履崆峒素髪漠漠至精浓浓条弛张于巨细觊披写于心胸盖脩竿无隙而仄席已容裂手中之黒簿睨堂下之金钟得非拟斯人于夀域明返朴于踪忽翳日而翻万象却浮云【`一作空`】而留六龙咸詟跖而壮兹应终苍黄而昧所从上犹色若不足处之弥恭天师张道陵【`一有等字`】洎左君者【`一有前字`】千二百官吏谒而进曰今王巨唐帝之苖裔坤之纪纲土配君服宫尊臣商起数【`一作数起`】得统特立中央且大乐在悬黄钟冠八音之首太昊斯啓青陆献千春之祥旷哉勤力耳目冝乎大带斧裳故风后孔甲充其佐山稽岐伯翼其傍至于易制取法足以朝登五帝夕宿三皇信周武之多幸存【`一作好`】汉祖之自强且近朝之滥吹仍改卜乎祠堂初降素车终勤恤其后有客白马固漂沦不忘伊庶人得议实邦家之光臣道陵等试本之于青简探之以缥囊列圣有差夫子闻斯于老氏好问自乆宰我同科于季康敢【`一作取`】拨乱反正乃止【`一作此`】其所长万神开八骏回旗掩月车畜雷骞七曜烛九垓能事頴脱清光大来或曰今太平之人莫不优防以自得况是蹴魏踏晋批周抉隋之后兴乎更始者也【`一作哉`】　　凡一作皆集本  

朝享太庙赋  

初髙祖太宗之栉风沐雨劳身焦思用黄钺白旄者五年而天下始一歴三朝而戮力今庶绩之大备上方采厖俗之謡稽正统之类盖王者盛事臣闻之于里曰昔武徳已前黔黎萧条无复生意遭鲸鲵之荡汨荒嵗月而沸渭衮服纷纷朝廷多闰者仍亘乎晋魏臣窃以自赤精之衰歇旷千载而无真人及黄图之经纶息五行而归厚地则知至数不可以久缺凡材不可以长寄故髙下相形而尊卑心【`一作各又作必`】异惟神断系之于是本先帝取之以义壬辰既格于道祖乗舆即以是日致斋于九室所以昭达孝之诚所以明继天之质具礼有素六官咸秩大辂毎出或黎元不知丰年即【`一作则`】多而筐筥甚实既而太尉叅乗司仆扈跸望重闉以肃恭顺法驾之徐疾公卿淳古士卒精一黕【`一作黙`】宗庙之逾深抵职司之所宻宿翠华于外戸曙黄屋于通术气凄凄于前旒光靡靡而嘉栗阶有宾阼帐有甲乙升降之际见玉柱生芝击拊之初觉钧天合律笋仡以碣磍干戚宛而婆娑鞉鼓埙篪为之主钟磬竽瑟以之和云门咸池取之至空桑孤竹贵之多八音循【`一作脩`】通既比乎旭日升而氛埃灭万舞陵乱又似乎春风壮而江海波鸟不敢飞而甲嵺以岳峙象不敢去而鸣佩剡【`一作爚`】以星罗已而上干豆以登歌美休成之既飨璧玉储精以稠叠门栏洞豁【`一作洞壑又作洞豁`】而森爽黒帝归寒而激昻苍灵戒晓而来往熈事莽而充塞羣心麌以振荡桐花未吐孙枝之鸾凤相鲜云气何多宫井之蛟龙乱上若夫生佐命之道死配贵神之列则殷刘房魏之勲是可以中摩伊吕上冠防卨代天之工为人之杰丹青满地松竹髙节自唐兴以来若此时哲皆朝有数四名垂卓絶向不遇拨乱返正之王君臣父子之别【`音别分之别`】奕叶文武之防注意生灵之切虽前辈之温良寛大豪俊果决曽何以措其筋力与韬钤载其刀笔与喉舌使祭则与食则血若斯之盛而已尔乃直于主索于祊警幽全之物散纯道之情【`一作精`】盖我后常用惟时克贞膋以萧合酌以茅明嘏以慈告祝以孝成故天意张皇不能残【`一作殄`】其瑞神姧妥帖不敢秘其精而无【`一作抚`】絶轨享鸿名者【`一有矣字`】于以奏永安于以奏王夏福穣穣于绛阙芳菲菲于玉斚【`舜祠宗庙以玉斚`】沛枯骨而破聋盲施殀胎而逮鳏寡园陵动色跃在藻之泉鱼弓剑皆鸣汗铸金之风马霜露堪吸祯祥可把曾宫歔欷隂事俨雅薄清辉于鼎湖之山静余响于苍梧之野上窅然漠漠惕然兢兢纷益所慕若不自胜瞰牙旗而独立吟翠駮而未乗五老侍祠而情【`一作精`】骇千官逖听而思凝于是二丞相进曰陛下应道而作惟天与能浇讹散淳朴登尚犹日慎业业孝思烝烝恐一物之失所惧先王之咎征如此之勤恤匪懈是百姓何以报夫元首在臣等何以充其股肱且如周宣之教亲不暇汉武之滛祀相仍诸侯敢于迫胁方士奋其威棱一则以防弱内侮【`三字一作言劝内`】一则以轻举虚【`一作飞`】冯又非陛下之【`一无之字`】恢廓绪业其细亦曷足称丞相退上局天蹐地授绥登车伊澒【`一作鸿`】洞枪櫐皆【`一作先`】出为储胥本枝根株乎万代睿想经纬乎六虚甲午【`一有方字`】有事于采【`一作防`】坛绀席宿夫行所如初　　凡一作皆集本  

有事于南郊赋  

盖主上兆于南郊聿懐多福者旧矣今兹练时日就阳位之美又所以厚祖考通神明而已职在宗伯首崇禋祀先是春官修【`一作条`】颂祗之书献祭天之纪令泰而不昧俟万事之将履掌次锐【`一作阅`】氊邸之则封人考壝宫之防司门转致乎牲牢之系小胥専逹乎悬位之使二之日朝庙之礼既毕天子苍然视于无形澹然若有所听又斋心于宿设将旰食而匪寜旌门坡陁以前骛彀骑反覆以相经颉【`一作顿`】曽城之轧轧轶万方【`一作户`】之荧荧驰道端而如砥浴日上而如萍掣【`一作制`】翠旄于华盖之角彗黄屋于钩陈之星神仙戍削以落羽魑魅【`一作魍魉`】幽忧以固扄战岐栗华摆渭掉泾地囬囬而风淅淅天泱泱而气清清【`一作青青`】甲胄乗陵转迅雷于荆门巫峡玉帛清逈霁夕雨于潇湘洞庭于是乗舆霈然乃作【`一有翳字`】夫鸾凤将至以冲融寥廓不可乎弥度声明通于纯粹溟涬为之垠堮驷苍螭而蜿蜒若无骨以柔顺奔乌获之黝蟉徒有势于杀缚朱轮竟野而杳冥金鋄【`范万切见西京赋`】成隂以结络吹堪舆以轩轾枪寒暑以前却中营宻拥乎太阳宸眷眇临乎长薄熊罴弥【`周礼小祝弥兵用此弥字`】耳以相防虎豹髙跳以虚攫上方将降帷宫之綝缡屏玉以蠼畧【`二字见甘泉赋`】人门行马以拱乎合沓之坛【`一作塲`】皮弁大裘始进于穹崇之幕冲牙铿锵以将暮【`一作集`】周衞轇轕而咸若月窟黒而扶桑寒田烛稠而晓河【`一作星`】落肃定位以告絜蔼严上而清超云菡蓞以张盖春葳以建杓簮裾斐斐罇爼萧萧方面曲折周旋寂寥必本于天王宫与夜明【`祭法王官祭日夜明祭月`】相射动而之地山林与川谷俱标于是乎官有御事有职所以敬鬼神所以勤稼穑所以报本返始所以度长立极酒明水之上越席防布之侧必取先于稲秫麴糵之勤必取着于纷纯纹【`一作文`】绣之饰惟三牲八簋丰备以相沿而苍璧黄琮实归乎正色先王之丕业继纪【`一作起`】信可以永其昭配羣望之徧祭在斯示有以明其翼戴由是播其声音【`一有以字`】陈【`一有列从二字`】乎节奏以进退韶夏濩武采之于训谟钟石陶匏具之于梗概变万形于动植听宫征于砰礚英华发外非因乎笋簴之髙和顺积中不在乎雷鼓之大既而脔骨胿罥柴燎窟块□擘砉【`一作砉擘`】赫葩【`一作`】斜晦溃雷【`一作电`】纒风升雪飒星碎拂勿侹濙【`一作□濚`】溟芊淬【`一作苁淬`】圣虑岑寂黄増霈苍生颙昻毛发清籁雷公河伯或騃以脩耸霜女江妃乍纷纶而晻暧执绂秉翟朱干玉戚鼓瑟吹笙金支翠旌神光倐敛祀事虚明于是涾乎涣汗纡余乎经营浸朱崖而洒朔漠淗【`一作汹`】旸谷而濡若英耆艾涕而童子儛丛棘折【`一作拆`】而狴牢倾是率土之滨覃酺醵以涵泳岂【`一作非`】奉郊之县独宴慰以纵横泽淡泞乎无极殷荐绸缪乎至精稽古之时屡应符而合契圣人有作不逆寡以防【`二字一作而推`】成尔乃孤卿侯伯羣儒三老俨而絶皮轩趋帐殿稽首曰臣闻燧人氏已徃法度难知文质未变太昊氏继天而王根啓闭于厥初以木传子摅【`一作据`】终始而可见洎虞夏殷周兹焕炳而葱旧秦失之于狼贪蚕食汉缀之以蛇防龙战中莽茫【`一叠茫字`】夫何以【`一无以字`】从圣蓄缩曾不下眷伏惟道祖视生灵之磔【`一作`】裂丑害马之蹄齧呵五精之息肩考正气之无辙协夫诒孙以降使之造命更挈【`一作防`】累圣昭洗中祚触蹶气黩乎脂夜之妖势廻薄乎龙蛇之孽伏惟陛下勃然愤激之际天关【`一作阙`】不敢旅拒鬼神以【`一作为`】之呜咽髙衢腾尘长剑吼血尊卑配宇县刷挿紫极之将頺拾清芬于已缺鑪之以仁义锻之以贤哲聨祖宗之耿光卷夷狄之彯撇盖九五之后人人自以遭唐虞四十年来家家自以为稷卨王纲近古而不轨天聼贞观以髙掲蠢尔差僣粲然优劣冝其课宻于空积忽防刋定于兴废继絶而后覩数统从首八音六律而惟新日起筭外一字千金而不灭上曰吁昊天有成命惟五圣以受我其夙夜匪遑定【`一无定字`】实用素朴以守于嗟乎麟凤胡为乎郊薮乃上帝之降鍳及兹元之垂裕乎后夫圣以百年为鹑【`口豆切`】道以万物为刍狗今何以【`一有此字`】茫茫临乎八极眇眇托乎羣后端策拂于周汉之余缓歩濶视于魏晋之首斯上古成法盖其人已朽不足道也于是天子黙然而徐思终将固之又固之意不在抑殊方之贡亦不必广无用之祠金马碧鸡非理人之术瑚翡翠此一物何疑奉郊庙以为寳増怵愓而【`一作以`】孜孜况大庭氏之时六龙飞御而【`一作之`】归　　凡一作皆集本  

## 文苑英华卷五十五

　　宋　李昉等　编禋祀二  

至日圆丘祀昊天上帝赋二首  

东郊迎气赋一首　　东郊迎春赋二首  

西郊迎秋赋二首　　北郊迎冬赋一首  

东郊朝日赋一首　　南郊享夀星赋一首至日圆丘祀昊天上帝赋【`以题为韵`】萧頴士  

政教之始莫重乎郊祀郊祀之先莫尊乎昊天是以前王垂之于典训后帝奉之以周旋以事大矣其仪盛焉日之至也所以明气之至丘之圆也亦以象天之圆于是致斋于宫合乐于律羣有司肃肃以儆戒百执事干干而荘栗牲用骍犊以贵诚酌用酒以明质岂但爱人而尊祖葢欲报天而主日天子乃乗玉辂驾苍虬搢方珽服大裘率九仪之卿士从五等之诸侯旌旗露卷冠盖云浮展国容于御路行大礼乎郊丘百役既备司仪辨位剑佩纷纭以陆离钟鼓铿訇而沸渭君明其义臣敬其事执鸾刀以啓毛奠苍璧以为贽爵一献而上下胥悦乐六成而神祗麏至后乃取血膋陈玉币寘于薪樵【`一作积薪`】之上燔于嘉坛之际飞燎烟于太清合萧光于上帝是以神降我福人懐我恵时罔凶荒物无疵疠致洪化于仁夀岂不由肃敬于大祭客有旅逰函关钦兹至道观祀事于国典仰明灵于有昊敢陈舆颂式播造颂曰日南至兮既望祀太一兮圆丘上万斯年兮承天贶  

第二【`同前韵`】　　　　　　　　贾　餗  

惟天为大惟圣奉天所以就阳位郊上礼髙明之覆育荅生植之陶甄告太一以祗敬拥神休而吉蠲于是采遗范于周故封土以成丘取法于干故象形以应圆顾椒糈之莫逹慿柴燎以斯传是时星昏东壁日躔南至爰命有司肃将祀事罗幄帟以云黕骈罍爼以鳞次借白茅兮取诸洁荐苍璧兮象其类皇威允穆司仪辨等而以班明徳惟馨祝史陈辞而不愧于是啓禁扃警仙跸千官拱立六龙齐膝济济锵锵匪徐匪疾奉常告备乗舆乃出覆玉叶之卿云昭扶桑之初日斋心涤虑所以感无不通乐徧礼成故能神降之吉观夫广塲还合泰坛五畤告万物之生成当一阳之初晷揖羣望以咸秩列众灵以备祀紫防开兮天意通元气调兮薰风起祀之大者莫盛兹道展敬乎皇心报功乎造奏搏拊之清乐彻纯殷之苍昊寔祀典之所崇谅邦家之攸保若乃陈以牲币酌以秬鬯歌大吕以为节舞云门以为状逹诚于氤氲之际降灵于阊阖之上腾瑞气而宛延烛神光兮溥畅我国家报本克禋顺时脩祭配太祖于座于以敬宗祀皇天于郊为能飨帝此所以神祗降鍳天人合契保昌运兮永贞崇明祀兮不替  

东郊迎气赋【`以青陆朝觌阳和啓蛰为韵`】　贾　餗  

圣人克崇祀典大啓皇纲布发生之新令遵迎气之旧章于以式绥景福于以开化光南至生春送固沍之律东郊展礼迎煦妪于青阳于时太史陈词嵗发其木天子乃警仙跸纛黄屋苍龙矫首以虚徐玉辂啓行而肃穆千官万骑拱神位于中霄太皥勾芒扇和风于东陆明徳惟馨苍精降灵寒色尚留于坛墠淑气已生乎杳防少阳始来随初日而其辉未赤新春乍应拂大旌而其色弥青天统则彰礼容斯觌乐声动荡于木气黄道丽彩于苍璧【`一本云乐声动荡于黄道丽彩初鳞于苍璧`】气先四序克配于木徳震宫光被八纮不逃于金壶玉厯迎之伊何神人以和明命既颁于执事遐迩必闻于赓歌时也韶景熈熈仁风习习日月克符于躔次草木遂生于原隰施恵而谷雨垂恩发号而春雷起蛰其道孔昭其律已调礼展于斯且殊夫礼月之夕拜之于晓有类乎拜日之朝我后崇五帝之经教酌三代之典礼振六乐之锵锵列千官之济济八音已陈夫濩武万祗既歆于坛陛夫如是者惟圣所符惟天所啓故迎气之祀事正皇王之大体者矣  

东郊迎春赋【`以立春之日备礼东郊为韵`】　王　起  

我皇则铜浑而有伦应木徳之惟新展东郊之盛礼出左个而迎春所以先庚有秩旧典攸遵将钦承上帝而敬授于下人者也于是法驾铿锵严城翕习见太史之先谒知勾芒之已及都人士女候彩仗以骏奔文物声明拥翠华而鳞集莫不聼玉漏而雷动起灵坛而岳立于是辟重门遵九逵服苍玉载青旗草木之萌必因兹而动矣原野之蛰亦自此而啓之展圣容之穆穆引天歩之迟迟有翼有严不徐不疾百辟陪乗千官扈跸遵皇衢而却转度青门而廻出八銮振响随解冻之和风五辂腾辉映丽天之迟日东郊之中肃穆防同爼豆莘莘而骇目衣冠楚楚而鞠躬祥云为之郁霭佳气为之葱茏青帝克禋必来顾而来飨穹广覆何自西而自东当是时也四遐纵观五服来备瞻圣皇之廻轮知太昊之整辔登台者渐乐击壌者咸遂莫不荷煦妪于隂阳感温仁于天地夫然则跂行可以不夭根着可以渐苞贵【`疑作异`】逆暑之吹豳空闻乎徳肃于火殊迎寒于旁磔何足以礼行于郊则知和气熙熙盛容济济必苍龙之整驾当青鸟之司啓握金镜而明王道调玉烛而昭国体莫不在迎春之盛礼  

第二【`以天子率公侯共行事为韵`】　　　　谢　观  

防之政已息青帝之令将行太史先三日以奏天子率千官以迎是知斋沐夙兴防恭慎栗命奉常按东郊以严备诏金吾肃中禁以警跸内外相比上下是率俄而斗转招摇日当甲乙裭冕于残漏挂青衣于晓律翠华忽举见阊阖之初开苍龙啓行与朝阳而对出观夫飞辇辂俨珠旒万骑而前分仪仗千乗而后列公侯出青门之郊至祈神之地簨簴罗植珍羞有次陈灵威于中宫之座设太昊于配享之位东向西向勾芒嵗星而对列左之右之三辰七宿以相厠既竭百辟之心用展一人之事帝乃玉色以进磬折而前求发生之候不忒祈温和之气罔尽敬于地冀祐于天一拜而北陆之寒去矣再拜而东方之风煦然献酬既已尊卑备矣拂祥光于龙顔之上纳和气于御衣之里凤诏还阙金舆反轨逐举措而凝令载行随指顾而发生四起我风有截郊祀无假于文王我化无为律吕不劳于邹子故乃布徳施政逺逹幽通髙卑咸沐贵贱攸同始振蛰虫在好生恶杀遂行庆赐可防私狗公乃得化洽方隅恩光岐雍遵古典以立则授人时而敬用愿迎乎千春万春与夷夏之所共  

西郊迎秋赋　　　　　　　张秀明  

彼天平分以成乎嵗也惟日有令将法于王者服苍玉而应春居明堂而顺夏既随时而有义皆率礼而无舍若乃律中夷则神司蓐收凉风以厉大火西流草木不芳谁忍闻于鶗鴂囹圄再缮亦申命于鷞【`一作爽一作州`】鸠先三日而太史以谒率百官而天子乃逰然后天仗齐列野庆清秋乗白辂而啓行载白旗而扈从天顔廼【`一作斯`】穆帝典攸重彼词客与史臣咸作歌而陈颂既啓銮辂爰居总章备水潦修隄防鸿鴈将賔待横舟于汾曲鹰隼已击且校猎于长杨实惟道映三五何啻声超百王而已哉别有原宪长贫仲尼少贱朝逰白社惊一叶之辞秋夜宿灵台聚羣萤而烛卷既覩西郊之礼将述东山之禅欣庇影于禹隂愿陈力于周谚  

第二【`以题为韵`】　　　　　　　　马　逢  

稽夫王者御极上法璿衡分五方以辨位察四时以作程节既云徂躬履端而御厯气之将始必出郊以亲迎然后人心不惑君徳用明是时火官威寝金精气浮有司来奏诘旦迎秋皇帝乃斋心以待晓御衮龙以垂旒俄而金阙戒辰司鱼钥以撒链玉漏将晓直鸡人以献筹乗舆乃驾赫奕皇州天仗倐以云合风旗闪而星流驰六飞以啓道腾八骏以夹辀祝【`疑作祀`】三辰与七宿俨公卿与诸侯在位则其帝少皥配坐则其神蓐收我皇乃顺时候育黔黎佩白【`一作皇`】绶执白圭盛徳在金就金方以蒇事西成有望出国门以面西岂比夫箫鼓徒乐于汾水玉帛空朝于防稽诫辰既毕酒缩灵茅笙镛谒庙粱稻充庖日转天旋既将归于北极云行雨霈匪空自于西郊是月也天地始肃秋冬【`疑`】将布劳我农民张我王度疑狱在断命司冦而按囚徒逺方来賔发天兵而开武库然后人畏威而自正俗知禁而刑措休祥毕至则河涌灵图庆赐遂行乃山呼圣祚于赫哉国容既备时令将徂乐万姓以雍熈惣【`疑`】百川而奔注余亦愿于賔王效武贲而作赋  

北郊迎冬赋【`以题为韵`】　　　　　王　起  

我皇审缇幕候英法天之序作人之程律变于冬必顺时而冬命水盛于北亦随方而北迎所以修旧典阐鸿名受太史之先谒率羣辟而躬营况肃杀以北陆将昭宣乎上京于时时和嵗丰劳农息力结氷于坎改火于国天欣玉烛之太和人受铜浑之罔忒由是文物成声明饰皇皇济济锵锵翼翼向仙跸之驻方引斾于司南望晓星之残尚建杓于礼北及夫禁城啓寒漏极分天仗而云布遵皇衢而绳直严颷絶辂之响爱日动鐡骊之色一人由之而展容万姓于焉而仰徳既而臻灵坛荐嘉肴奠之以玉缩之以茅虽布政于堂以居乎左个而司晨者黒帝必祭于北郊盖示敬于端冕非取乐于悬匏及夫整宸仪回天歩考时训而咸若稽月令而毕赋导严凝之气无夺其伦应广莫之风不于度则知北郊之为礼所以佐天而成功亦以感神而叶中故宜百神肸蠁万防朝宗岂止运行而成嵗闭蛰而为冬  

东郊朝日赋【`以国家行仲春之令为韵`】　　陆　贽  

日为炎精君实阳徳明至乃照临下土徳盛则光被四国天垂象圣作则候春分之节时则罔愆顺周官之仪事乃不忒于是载青旂俨翠华葢留残月旗拂朝霞咸济济以皇皇备礼容于邦家天子躬整服以待曙心既诚而望賖倐而罢严更辟禁城五辂齐驾八鸾啓行风出郊而草偃泽先路而尘清卷余霭于林薄动神光于斾旌初破镜而半掩忽成轮而上征杲耀荣光分辉于千品万类烟煴瑞色均烛于四夷八纮一人端冕以仰拜百辟奉璋而竭诚故曰天为父日为兄和气旁通帝徳与日徳俱逺清光相对帝心与日心齐明时也春事既用夹钟律中登观台而瑞集覩芳甸而农众东为阳位故出拜于国东仲居时中乃展礼于春仲既而盛礼毕陈钖銮回轮家有罄室巷无居人备礼服之灿灿殷防车之辚辚人望如草我泽如春惟天徳与圣夀配朝日而长新伊兹礼之可持歴前代而脩之汉拜庭中成烦防之细事魏朝嵗首失礼经于旧时国家钦若天命率由时令矫前王之失徳修古典而施敬俾伯夷之掌礼侔轩后以作圣恭承命于春卿遂观光而兴咏  

南郊享夀星赋　　　　　　周　钤  

玉露初降金风正秋有夀星之发彩出离方而若浮太史于是奏时令賛天休谓三光之丕显盖万乘之勤脩天子乃命有司灌鬰鬯登灵坛以蒇事敬南极而延望当其氛雾寝烟霞旷循大象之昭回见孤光之寥亮月来嵗往常居赤帝之前目击心祈空仰碧霄之上所欲精诚斯感肸蠁潜交瞩神灵兮心驰箕斗奠椒浆兮酌满陶匏事异乞言殊养老于东序祭惟合礼同祀月于西郊时也隂阳正位昼夜平分思荐祉于人夀遂大享乎天文则知秩天宗用郊祀斯祭也象在角亢坛用戊已月皎皎而清汉波流夜萧萧而白榆风起斋心常洁苹蘩之荐已申夀域光开鹤之年可俟祀事既道之南恍惚兮光临爼豆依稀兮气动烟岚由是见星躔之不爽知君徳之相参彼牛女迢逓以増思参商隐见而差失处圆灵兮徒分炳焕于敬授兮未为真吉曷若我冠众星而称老当三秋而迥出既有补于乾坤讵废书于时日是宜执牺象展鸡彛召冯相而司厯命祝史以陈辞如此则所谓一人有庆兆民赖之  

## 文苑英华卷五十六

　　宋　李昉等　编禋祀三  

迎长日赋二首　　　禋六宗赋一首  

祠灵星赋一首　　　祀后土赋一首  

大蜡赋一首　　　　焚柴赋一首  

雍畤举爟火赋一首　郊特牲赋一首  

迎长日赋【`以三王郊礼日用夏正为韵`】　　栁宗元  

惟飨帝于事天必推防而迎日寅方肇建候啓蛰以展仪夘位将初爰用牲而恊吉送烈烈之凝气导迟迟之阳律犹分可爱之辉式停寅賔之质稽之虞典期匪疾而匪徐行以夏时契惟精而惟一职在冯相事传小正符上春以备仪必修其始先仲春而有事故谓之迎时也淑景初【`一作方`】延幽阳潜啓当四时之首位用三代之逹礼探赜索隐得郊祀【`一作禋`】之元辰极徃【`一作数`】知来正邦家之大体事冠前古仪标后王皮弁乍临土圭之影犹积泰坛既罢玉漏之声潜【`一作渐`】长变熙熙之纯曜流杲杲之晴光璧彩【`一作影`】始融丽景欲【`一作才`】凝于城阙轮形尚疾斜晖未驻乎【`一作于`】康荘是知迎长【`一无此字`】日之仪实王心之【`四字一作圣王二字`】所共兆南郊之正位乗阳事之所用故可以知上下之分际见天人之交动浮晨光于爼豆散防照于苞茅周流金石晖照陶匏异乎天纪不修秦伯尚矜于泰畤日官失职晋侯徒继乎夏郊于以迎之则无违【`一作为非`】者委照将久岂【`一作寕`】三舎之足慿延光可期胡再中之云假自然应以繁祉锡之纯嘏礼仪允洽于【`一作于`】神人正朔克周于戎【`一作夷`】夏今我后再新古礼【`一作典`】与天地相参应戬谷之宜受之千亿奉郊祀之报至于再三然则迎长日恭祀事并虞夏而何慙  

晖照【`一作辉映`】  

第二【`同前韵`】　　　　　　　　李　程  

气之至兮景之长郊之初兮国之阳将有事于新日以无忘乎旧章太史先期而以告天子斋心而有常且曰经纪不忒乃贞明而成象疾徐中度胡躔次而可量俟一人天临而斯出俾羣后景从而有光可以冠千古之嘉礼轶三代之盛王然后五辂乃驾六龙是骖迎炎精表着明于君象就阳位乃展礼于国南斯可以人咏明哉且知配虞帝之二工升歌也奚独美文王之三且天有两曜兮日无其匹域有四大兮王居其一将报本而郊天因宣明而主日大司徒执圭以表位羣有司奉璋而有秩羲和御之而有伦畴人则之而无失运行之次望迟迟以就阳寅賔之时见杲杲而已出始也戒职司明国体卜郊之典无阙迎日之义爰啓受命于祖作于祢是皆匪愆于仪未有不谨于礼礼容必呈祀事孔明迎扶桑之初乃实柴而荐敬因吉土之兆同扫地而贵诚信列辟之盛节俾歴代而作程魏则朝于献嵗夏则置乎小正今则听封人之善祝采从臣之嘉颂时令空美于风行帝力孰知其日用人悦于下礼行于郊不独服尚素器遵陶匏是知礼之设也教之大者彼孔称从周殷因于夏曽未若我后敬授人时而天锡纯嘏禋六宗赋【`以享神精洁四气叶和为韵`】　　王　起  

王者稽祀典竭至诚禋六宗而钦若致四海之和平宗者以尊为称禋者以敬为名爰是崇而是长必惟一而惟精则四序三光运有恒度水旱寒燠灾无所萌上乃择元辰留睿想万乐备百礼徃圭璧陈爼豆敞灵坛岳立拥千官而式瞻天仗星陈覩一人之可象玉食皓皓而方积珠旒穆穆而斯仰观乎荐在有翼而有严贵其诚故来格而来享原夫禋于三辰天【`一作六`】宗必降嘉荐是列歆之以防恭奠之以丰洁使两曜合璧不为薄蚀之亏五星连珠讵有欃枪之孽其禋于四时也将以恤蒸人感明神使还周克序鳞次相循攻【`一作攷`】之于葭灰不愆于候调之以玉烛无夺其伦其祭寒暑也将以周万类均二气时当律无堕指以成灾节变朱明曷流金之足畏其祭水旱也则天无作孽人获大和祅魃不生乎灾炽商羊自屏于滂沱相彼六宗皇圣是接戬谷降而肸蠁文物纷其暐晔聆夫管磬知律吕之克谐列彼苾芬信幽明之允叶然后一徳不二三皇可四地发嘉生天呈上瑞授百神之职兴兆人之利君子谓大舜之克禋唯我皇之能  

祠灵星赋【`以工奏云汉祈彼嘉谷为韵`】　　失　名  

祀有典兮惟敬天垂象兮在崇奉灵星之徳祈戬谷是丰乃命宗伯诏乐工征旧典于祝史答嘉贶于穹以夫灵者降休祐星者烛宇宙况出应天田见彰农候足使野夫致享祠官敬授礼而有异岂雩禜之同登乐则必伦乃丝簧之并奏于是騐星纪稽帝文覩【`一作观`】农祥之晨正彰土膏之脉分奠玉杯于青帝用洁牲于白云乃啓云坛爰登玉瓉拜天贶之昭彰见星光之照烂列黍稷而馨感明灵奏和乐而声闻霄汉瞻彼太极载乎紫微神之至兮云映暧灵之降兮日扬飞列缀兆于峻舞征歌颂于丝衣礼成文兮乐终变神胥乐兮俨将归雕豆玉觞自殊器于宗祀青主绀席乃叶礼于禳祈懿夫髙祖建始福禄奚委礼用太牢名存汉氏皇家复位乐器是备【`一作庀`】异晋皇之配飨因南郊而道弛礼容盛兮在今时祀丰兮迈彼且夫与众祈祷曷不称嗟溥天之恵罔不休嘉岂比夫贾生吊屈空祀三闾之水汉皇幸蜀【`疑`】虚祷万里之沙者哉是知我礼有肃苾祀不黩告农可以劝躬耕祀圣可以厉浮俗固宜不害三时方成九谷然后覩观泽之礼承届天之福庻慿之而多祐覩秋成于西陆  

祀后土赋　　　　　　　　张余庆  

粤若盛唐勃成天光礼乐克备典谟允固以轥轹轩昊跨蹑尧汤豚鱼信行于防县鹓鹭才擢于岩廊至于我后招贲林薮即金镜于南面运璿枢于北斗防四灵为祯祥以万物为刍狗将以天之灵命纉乎已躬国之盛烈在祀与戎乃询访太史防揽英防金门晓辟御路横通隔嵗梅花氛氲于帐殿迎春杨栁摇曳于离宫戈横鐡骑旗掣长虹叠灵鼓于流水引繁笳于朔风威单于而过代比祠后土而幸河东故致防诚拣吉日甸师清野宗伯奉秩端旒垂綖左辅右弼修五礼之大道酌千灵之故实防币藻耀层坛崷崪黄琮展前以备陈白茅有借而间出酒式降以尚本瑞珪不【`音篆`】而贵质繁【`一作盘`】缨藻带灿烂于祭容孤竹云和铿锵于声律郁人献爵司干授器据青野之雕阜肃黄祗之神位鼎气歊云神光烛地魏珠映天子之辇汾鴈入大夫之贽薰风偃草以浃洽迟景暄空而明媚河圗所以无隠天寳由其不秘于是湛露沕潏羣后徜徉接武委质述职勤王神具醉止降福穣穣包六合而布化横万乗以腾芳吾君终以守谦静重贤良其仪不忒其言有章岂比夫鲁蜡有乖仲尼闻而发叹汉祀多僻匡衡陈其用祥顾惟不才宅生帝道愿候云亭之事素懐封禅之草傥中人之见谈赋上林之振藻  

大蜡赋【`以暮冬律变新阳载动为韵`】　　　杨　諌  

大蜡之祭兮所以飨田神赏农务隂律穷冬暮星回于旧列日极于余度必也介僎谋牲牷具狐裘以黄皮弁以素盖欲息田夫而褒嵗赋夫搜索之谓蜡闭藏之谓冬其索也可以举羣祀其藏也可以务三农欲硕苖而不害则迎猫暨于田防俾昆虫之无作则祭坊与夫水庸以夫月建丑日在戍磔牺牲之体所以尚其腥登水草之菹所以贵其质咏豳诗以合雅击土鼓以应律瑞穣穣芬苾苾百日之勤一日之荐或酧或酢既腾觚于无筭为宫为征方播乐于六变命清祀兮在殷复嘉平兮处秦繄率仁而终义实革故而迎新乐举斯陶嗤子【`疑作贡`】之来觌礼成而出美仲尼之为賔故圣人之举事也务于崇劝戒敦否树之瓜华告多藏者必覆致乎女鹿示不徳者斯亡岂唯乎其仪抑抑其乐洋洋【`未见阳字官韵`】是以伊耆之礼不易大罗之职有常嗣嵗将兴或祈谷于上帝人才不匮或观政于四方则知徳厚者必祀功髙者必载司啬之祐维永瑞于我唐先惞之神岂独见于前代故曰蜡也移万人登百种可以志隂阳之变动  

焚柴赋【`以报天享日精意蠲洁为韵`】　　　何　迥  

于穆圣君功髙徳奥利泽能广灵祗必祷溢周夏之珍符继三五之徽号顺甿心而展礼择良日而大报所以后土祈谷圎丘祭天雍雍济济翼翼干干建朱干而日曜张翠帐而云悬皇帝严法驾而戾止诏羣官而萃旃借白茅以颙若望青坛而仡然我君精洁我后孝享容卫翩翻威仪森爽就阳之位斯在荐帝之仪罔失陶匏必成牲玉惟栗风伯戒道防司律惟天命子之辰惟帝告天之日灵神以之保艾昊穹以之宥宻殽核洋溢鼓钟铿鍧三灵同感庶物皆精故祭者修礼之义柴者告成之意燎焜煌而上熏烟勃窣而傍驶朝野美乎圣泽华夷賛乎能事恵浃洽于煇胞恩汪濊于民吏则知柴而致福祭示吉蠲效周室之为理望虞家之有年福福应兮飞熖神神来兮驾烟珪组既陈酒醴皆洁继功前王垂裕来哲化成而万嵗无疆礼毕而四方有截谅夏郊之义举媿序能之笔拙  

雍畤举爟火赋【`以享神之期候此为节为韵`】王　起  

防防雍畤兮神州之壌赫赫爟火兮桥衡之象所以郊祀克明所以照临是仰成形中度知有要而有伦烛幽以时表来顾而来享肇秦帝而有制洎汉皇而不爽伊昔克修羣祀大合百神声明云集文物星陈仰珠旒则严其待曙听玉漏则闇然未晨晦威仪之秩秩迷爼豆之莘莘张华灯而其光不逺秉神烛而其明不均则雍畤之举爟火也莫之与伦既而亭亭有掲焰焰方爇于以观百里之备于以昭五夜之节拂瑞云之表乍疑乎烛龙方来入灵坛之中又似乎神光不絶由是皑皑炳映盏斚罇彜咸若光而若灭罔颠之而倒之燿爚无替荧煌自持在质明而有譲当委照而无私殊太叔之于田盘游是举异齐侯之设燎朝防为期荐嘉者于焉仰止执热者难乎向迩电延而自西自东星繁而一彼一此比王屋之火空际不流似陈寳之光祠中乍委则雍畤之义斯焉取斯爟火之作为于有为照苾苾与芬芬自明无黩烛跄跄与济济方表有仪故将崇其明祀立我洪规岂徒散孤光于地表煽丹熖于天垂而已哉国家祀典式崇旧章必授思宅中而图大雍畤方法居上而克明爟火斯候足以掩前王之纯懿谅介福而何究  

郊特牲赋【`以茧栗之防贵乎诚慤为韵`】　　韦　充  

天实至尊物难致味所以郊祀之展礼惟重牲牺之用犊有为故能昭徳馨导生气叶上帝精明之感必因诚以告防示下土恭谨之心有以小而为贵由是选才斯始禀命有归固资于至敬之荐不在乎充身之肥尽黒黄苍赤之形举书其数用齿角皮毛之状具体而防苟山川之不舍曷天地以相违当其大礼既陈泰坛斯践形殊归兽角若独茧羁縻忽至无悚于肇牵觳方来终有悲于余喘肃然之内蠢尔如生委质未分于天理亡躯终狥于物情足以上祗明命下逹精诚干干之意不亏因必之于心敬戢戢之仪斯异亦何假于楅衡可以荐明时可以撰吉日天子以之合礼而具备有司用此陈仪而罔失杀身之际虽有补于馨香登爼之时固无慙于榛栗斯可以见至徳在斯入用惟时实礼之大者在信以成之介葛虽闻于早辨荘周诚得而兴悲是故圣人制礼作乐必资后学分隆杀于轻重之心辨等仪于长短之角彼賔客者满尺宗庙者盈握曽何足以表于斋荘固未可以彰其忠慤方今四海既定小信咸孚郊天祀地之礼将展博硕肥腯之用奚无所以下臣稽首而歌曰惟吾君之徳也与天地之巍乎  

## 文苑英华卷五十七

　　宋　李昉等　编禋祀四  

明水赋六首　　　　大羮赋一首  

象樽赋一首　　　　黄目樽赋二首  

明水赋【`以泠然感化洁我蒸尝为韵`】　　　崔　损  

大飨之礼明水攸先其水也所以本太古之淳朴其明也所以享至敬之昭宣从朗月之潜化应隂燧而通暗度晴空泛银河而色静晓临清庙浮玉露而光鲜既润下以功慱亦就湿而义全朕兆于至理契幽防于自然加五齐而致献首三酒而告防观其象在乎天徳包乎坎类影响之相召恊隂阳之应感其礼斯节其色斯洁不假缩于包茅复何施于麹蘖将污樽而并用与越席而齐列或异乎勿幕有孚岂比夫不食而渫【`一作食而贵渫`】皛皛荧荧清清泠泠明徳为馨神人是听从无味而有味自无形而有形深源莫测实资造化濯桂影于遥天洗蟾光于永夜懿夫昭洁着賛溉赏常蒸宜玉斚之见贮匪金盘之见承若乃鼎爼备设嘉羞众伙苾苾芬芬名之莫可尚其本也知享献而靡他贵其新也谅斟酌而在我于维巨唐穆穆皇皇崇初祀异【`一作与`】蒸尝酒乃荐至诚允臧天降其福地出则祥醴泉洋洋明水是将彻庆云之色映瑞日之光羣臣作颂歌孝治【`唐讳`】之无疆  

第二【`以化无宰至精感通为韵`】　　　　夏　棱  

祭祀上洁精诚克宣伊明水之为用谅至诚以为先积隂以成符嘉应于数以鉴而取咸【`疑作感`】无私于上将假以表敬式彰乎告防皎皎泛月瀼瀼降天既禀气在隂亦成形于夜有无虽繋于恍惚融结寕随于冬夏明者诚也我则暗然而彰水惟信焉吾非倐尔而化徒观其清霄雾敛朗月轮孤鍳清荧而类镜水滴沥而疑珠混金波而共洁迷玉露而全无感而遂通配阳燧之为火融而不涸异寒氷之在壶彼既无情此何有待始同方而合体寕望逺而功倍故能佐因心于霜露均润下于江海有形有实徒加以强名无无声孰知其真宰是以昭其俭洁其意含水月之淳粹修粢盛于丰备作酒而礼崇登清庙之诚贵【`疑`】嗤潢污之野荐陋甘醴之莫致【`未见至字官韵`】祀事孔明其仪既精无朕而有不为而成二气相临本自蟾蜍之魄三危莫比殊非沆瀣之英至道自而兆醴泉因地而生原夫月丽于天水习乎坎物有时而出故方诸而夜呈事有朕而因故隂灵而不【`疑作下`】感大满若冲其来不穷风尘莫染其真质天地不隔其幽通况国家崇仪礿祀荐敬旻穹方欲行古道稽淳风客有赋明水之事敢闻之于閟宫  

第三【`前韵`】　　　　　　　　欧阳詹  

智之不测有明水焉方诸在手圆月居天象质遐分则迢遥而回逺精华潜合遂滴沥以留连【`一作流连`】可谓妙自斯妙之又兹【`一作此`】道也自何而来彼至【`一作灵`】也从何而借越杳杳之苍昊滋遥遥【`一作阻防防`】之永夜望蟾魄而光彩殊流端蛤形而清泠忽下等阳燧之通感实柔祗之閟化岂非【`二字一作岂不以`】月包隂徳蛤乃隂余【`一作我唯阳徳伊乃隂徒`】英精【`一作精灵`】合契气类相符共禀坤而配坎谅交律【`一作津`】以有濡是【`一作此`】理焉自取【`一作精`】之乎必有斯水也遂生之于本无精洁可嘉清明斯在湛玉壶以无垢入牺尊而有待处罍实爵今则由于鬯人置下升堂以不闻【`一作已不关`】乎真宰观其【`一作稽夫`】所自原夫所致临庭目击虽从隂鍳而来向月心祈允【`一作又`】似上天而至来莫我繋【`一作挈`】至莫我精弃【`一作叶`】本不仁故存名而曰水从仪【`一作宜`】酌号遂表性以【`一作而`】称明信可荐宗祏祈【`一作祁`】上清是故【`一作故得`】祭先展敬类帝昭诚【`一作师先享嵗告帝功成`】首三酒而上献【`一作冠三酒而首进`】掩五齐以先行招百神之景福致万姓之惟真【`一作元祯`】无益下【`一作于`】人鄙玉浆于夜漏自求其溢哂珠露于金茎逰原习坎固有旁感【`一作固有防感`】处陆腾【`一作浮`】空不无通龙吟云而致雨虎啸谷以【`一作而`】来风动无千里之熯【`一作效`】润才百里之功岂【`一作讵`】若以握中之琐细映【`一作向`】天上之朣朦精液下融神人以崇而福禄攸同者乎  

第四【`前韵`】　　　　　　　　韩　愈  

古【`一有者字`】圣人之制祭祀【`一有也字`】必【`一无此字`】主忠敬崇吉蠲不责【`一作贵`】其丰乃或荐之以水不可以渎斯用致之于天其事信美其义惟月实水精故水【`一作求`】其本也明为君徳因取以名焉于是命烜氏候清夜或将祭【`一作祀`】圆丘于冬或将祭方泽于朱夏持鍳而精气旁射照月而隂灵潜下视之不见谓合道于希夷挹之则盛方同功于造化应于有生于无形象未分徒逞离娄之目光华暗至如还合浦之珠既齐高【`一作芳`】于醴酒【`一作酒醴`】讵比贱于潢污明徳惟馨神【`一作`】功不宰于以表诚洁于以诫荒怠苟失其道杀牛之祭何为如得其情【`一作宜`】明水之荐斯在不引而自致不行而善至虽辞麴蘖之名实处罇罍之器降于圆魄殊匪金茎之露出自方诸已【`一作乍`】似鲛人之泪将以賛于隂徳配夫【`二字一作非独配于`】阳燧夜寂天清烟消气明桂华吐耀兎影流精【`一作玉兎腾精`】聊设教【`一作鍳`】以取水伊不注而能盈霏然有【`一作垂`】象的尔而呈始茫茫以【`一作漠漠而`】霜积渐防防而浪生岂不以徳叶于坎有【`一作同`】类则感形昭【`一作蔵`】在空气应则通鹤鸣在隂之论【`一作理`】不谬虎啸于谷之道【`一作义`】可崇庶令知圣真【`一作足以验圣贤`】之无党验天地之至公窃比大羮之贵味幸  

希荐于庙中　　　　凡一作皆集本  

第五【`同前韵`】　　　　　　　　陈　羽  

彼美明水含精自天孤影流辉乃凝空作润万灵来享故为酒称所以贵新涤虑殷荐告防水本涵清表至深之心着明以比徳惟馨香之义全想夫含气遥空成形永夜出隂鍳则凝清自美对明烛则摇光相借至诚所感同就湿而流大飨是资若待神而化斯可谓至精无朕明诚有孚泛清月而乍融乍结洗轻烟而若有若无润而鲜见湛露之濡金镜皛兮洁类清氷之在玉壶至若髙天委秋皎月分彩氤氲既合精粹斯在方昭徳以防神异趋下而归海是知严而敬者其徳大洁而祀者其福倍繄景命之不渝岂成功之不宰原夫明水之化也天子斋心司烜蒇事望灵月露隂燧皎皛浮光清冷在器自无而有知灵化之不测应感而来知神物之斯至其或崇国祀设方明备礼乐洁粢盛用陶匏之器荐蠒栗之牲秩神祗而配坐望天地之含精匪明水而神不降无明水则祀不诚是以明处作离水居为坎谅明水之潜化本隂阳之所感其名也合五行之徳其用也冠三酒之功泊尔味淡凝然色融至馨无臭至洁含光则是水也与灵物幽通  

第六【`同前韵`】　　　　　　　　失　名  

明水之设其义斯水以洁着明由色宣神灵是享祀典攸传笾豆静嘉取其濯溉麴蘖不用存乎吉蠲审灵变之无方实太隂之相借月当盘而防召水承月而潜化冲融其色连桂影于晴空泛灔其光映银河于永夜理包幽奥质本虚无在洞澈而弥朗介清明而不污冠澄酒之奠礼其式序方行潦之酌亦实有殊懿夫净透霄光逺浮星彩取之不竭从而不改彰至敬而用恊神心兆无形而道符真宰信体防而义慱知事简而功倍当其配飨宗祧告成天地坛壝【`一作墠`】广设粢盛大备爰命司烜聿持隂燧月晃朗而遥临水潗防而潜至既清既洁表勤昭事之心克诚克明载展奉先之意原夫物以类聚应因感生水惟坎徳月实隂精所谓声同即应气合乃并行之斯行且比夫流而不滞止之斯止亦似【`二字一作何异`】乎满而不盈徒观夫皓魄凄清湛然澄澹出于朕兆【`一作无朕`】形乎有感国家蒸尝是奉享献惟崇明水载挹至诚遂通始分素魄之下俄传清庙之中应召而生寕假挈瓶之智顺时而委岂烦汲井之功固将降肸蠁于纯嘏表防恭于圣衷者哉  

太羮赋【`以宗本诚敬遗味由礼为韵`】　　　施肩吾  

至诚尚洁在礼惟恭飨异四时大飨以先王为裕羮重五味太羮以无味为宗荐既殊于禘礿礼乃变乎秋冬则知此祭不数此羮不混法明水以成功恶咸鹾而是撙【`一作损`】义由反古类槀秸之无文道尚全真喻恬淡而为本故宜轻八簋黜三牲其味唯徳其色唯清若谓我在物则物不在于盐莱若谓我在水则水不在于污行小周人之尚臭哂家之贵声虽无形而可挟务展礼而由诚观乎一鼎无包百王是庆法君长以为尊事鬼神而聼命既陈既酌弥重乎精诚不絮不调莫先乎圣敬聿修前典不可度思因七献以成礼纳【`一作约`】三嵗而为期飨防既终于勿勿礼容方盛乎迟迟且在有名而可重孰云无味而见遗是以不飨甘苦不由饔饩湆虽假于一烹用不因乎多味澄渟在洁恶姜桂以为滋肸飨降灵歆明徳以为气是以礼因羮而克举羮因礼而允脩乍同西伯之禴寕比东隣之牛一以表専一而不二一以表通防而阐幽岂徒不和而为贵亦以明反本之所由懿夫其名类餗其正在礼下以叙人伦上以亲祖祢苟倾覆之无虞谅威仪之由体者也  

象樽赋【`以观器礼肃为韵`】　　　　　失　名  

稽太古之至荐也以污樽抔饮除地而为坛迄后圣之礼禋也其笾豆牺象咸饰其碧丹是以五礼秩经于宗伯六樽诏典于春官实有严而有翼岂无取于异端故殷王有肜日之祭鲁圣有禘月之观且皇周之享也肇绘象于兹器既普淖于式洁乃登堂而奠次耀如金石以率舞派若洪瀛而赑屭腾圭瓉以沃畅达群神于秘敬宗宜社以交其幽明返本归仁以尊其天地可以等上下之列可以防隂阳之位岂齐夫斗筲之外役寕假乎挈缾之凡智愤季氏之将旅耻王孙之寕媚况今交节以【`一作异`】义具物昭洗介兹夀考以洽百礼柔嘉涤濯以修其防恭登降挥觯以流其恺悌夫礼以器成器以礼肃拟氷壶之洁彻鍳膳鼎之覆餗望尧衢而感恵頼嘉时而有淑既无列野之郊致诚于工祝  

黄目樽赋【`以礼尚治情酌中形外为韵`】　　李　程  

彛器之美黄目是尚黄者取黄理而中孚目者象清明而外畅征戴礼而有谓懿周人之是创将表敬于宗祧必荐馨于鬰鬯爰设嘉名是用饰情彼因外而有制犹自中而立诚酌于心终有假于圭瓉象乎目难取比于兕觥必因樽彜爰佐齐醍以明大享之品物以助诸侯之孝悌故以目而为名因酒而成礼尔其克修祀典遐本淳风将抔饮而体异等牺罇而义同殷荐有恒守笾豆之列备用何所在宗庙之中追述作之深防谅昭明而有融用当其无物不为薄齐纳金而饮酎等用茅以明酌挹而未竭故不惭于金罍执而不挥寕有愧于玉爵立制有经创意圗形洁以新樽冀精诚之可达歆于明徳知黍稷之非馨其象也则小取喻也斯大虽斟酌在中必仪形于外嘉其不泛不滥可继可传罔施丹雘徒假雕镌讵同乎巵信乎美而无当岂比乎斗则有象而在天徒虚无以为说非洁芳以告防甚矣哉前王之创物俾后代之相沿  

第二【`以清庙之器所以礼神为韵`】　　　　裴　度  

圣人之制祭也因物逹情比象配类尽内心之享礼定黄目之彛器居樽之上察神之至黄其色保纯固于中央目以名洞清明于幽防将以賛禘祫报天地成形而百代犹传徧祭而万灵具醉懿夫周礼尽在殷荐孔明郁鬯馨而外逹湛醪华而内清濩落为用昭彰表诚自可配于龙杓焉取俦于兕觥当其霜露盛时金石奏庙告防之始在物居要动明酌而曼醁腾光澄旧汚而圎规纳照且礼经所纪象设有以首瑚琏之序助宗庙之美体含足擎跽从祝之献而如鼎之峙精气皎于外餙黄润艶于通理严敬而挹且见夫爵盈明徳之歆讵闻乎罍耻若乃笾豆并置陶匏共陈亦可以备观光之祭法摅素懐于蜡賔酌其中谅明明之取义华其睆将属属以交神至如夜燎之时宿设之所含霜若丽夫金质导气更宜夫桂醑自合礼于宗彛匪齐名于杜举是知纯嘏将降明禋在兹逹臭隂于勿勿驻灵驾之偲偲尚礼然也明王用之方今乐和同礼无体粢盛式务欝器光啓客有习于声诗愿奉樽而观礼  

## 文苑英华卷五十八

　　宋　李昉等　编行幸一  

三月三日华林园马射赋一首  

临层台赋一首　　　　驾幸温泉宫赋一首驾幸华清宫赋一首　　驾幸九成宫赋一首驾幸天安宫赋一首　　驾幸芙蓉园赋一首三月三日华林园马射赋【`并序`】庾　信  

臣闻尧以仲春之月刻玉而逰河舜以甲子之朝披图而廵洛夏后瑶台之上或御二龙周王圃之前犹骖八骏我大周之创业也南正司天北正司地平九黎之乱定三危之罪云纪御官鸟司从职皇王有秉歴之符珪有成功之瑞岂直天地合徳日月光华而已哉皇帝以上圣之姿膺下武之运通乾象之灵啓神明之徳夷典秩宗见之三礼防为乐正闻之九成克已备于礼容威风揔于戎政加以卑躬菲食皁帐绨衣百姓为心四海为念西郊不雨即动皇情东作未登弥廻天眷兵革无防非有待于丹乌宫观不移故无劳于白鷰银瓮金舡山车泽马岂止竹苇【`一作革`】两草共垂甘露青赤三气同为景星雕题凿齿识海水而来王乌弋黄皮騐东风而受吏于时鸟司厯苍龙御行羔献氷开桐叶【`疑作华`】萍生【`一作合`】皇帝幸于华林之园玉衡正而泰阶平阊阖开而勾陈转千乘雷动万骑云屯落花与芝盖同飞杨栁共春旗一色乃命羣臣陈大射之礼虽行祓禊之饮即用春搜之仪止立行宫裁舒帐殿阶无玉壁【`一作甃`】既异河间之碑户不金铺殊非许昌之赋洞庭既张承云乃奏驺虞九节貍首七章正饰五彩之云壶寕百福之酒唐弓九合冬干春胶夏箭三成青茎赤羽于是选朱汗之马校黄金之埒红阳飞鹊紫鷰晨风唐成公之骕骦海西侯之千里莫不饮羽衔竿吟猿落雁钟鼓震地埃尘涨天酒以罍行肴由鼎进彩则锦市俱移钱则铜山合徙太史听鼓而论功司马张旃而赏获上则云布雨施下则山藏海纳实天下之至乐景福之欢欣者也既而若木将低金波欲上天顾惟穆賔歌惟醉虽复暂离北阙聊宴西城即同酆水之朝更是岐山之防小臣不举奉诏为文以管窥天以蠡酌海盛徳形容岂陈梗槩  

嵗次昭阳月在大梁其日上已其时少阳春史司职青祗效祥征万骑于平乐开千门于建章属车洒酒道焚香皇帝翊四围于帝【`一作西`】闲【`翊四校于僊园`】回六龙于天苑对宣曲之平林望甘泉之长坂华盖平飞风乌细转路直城遥林长骑逺帷宫宿设帐殿开筵傍临细栁斜界宜年开鹤列之阵靡鱼须之旃行漏抱刻前旌载鸢河湄【`一作涯`】薙草渭口浇泉堋云五色的晕重圆阳管既调春实抚揔章恊律成均树羽翔凤为林灵芝为圃草衔长带桐垂细乳鸟啭歌来花浓雪聚玉律调钟金錞节鼓于是咀衔拉鐡逐日追风并试长楸之埓俱下兰池之宫鸣鞭则汗赭入勒则尘红既观贤于大射乃颁政于司弓变三驱而鹿登百尺而悬熊繁弱振地铁骊蹋空礼正六耦诗歌九节七札俱穿五豝同穴弓如明月对堋马似浮云向埓鴈失羣而行断猿求林而路絶控玉勒而摇星跨金鞍而动月乃有六郡良家【`二字一作防才`】五陵豪【`一作髙`】选新回马邑之兵始罢龙城之战将军戎服来叅武防尚带【`一作带尚`】流星犹乗【`一作乗犹`】奔电始聼鼔而唱筹即移竿而标箭马喷沾衣尘惊洒面石偃水而浇园花乗风而绕殿熊耳刻杯飞云画罍水衡之钱山积织室之锦霞开司筵赏至酒正杯来至乐则贤乎秋水欢笑则胜上春台既而日下泽宫筵防相圃怅徙跸之留欢眷廻銮之余舞【`一作武`】欲使石梁衔箭铜山饮羽横弧于楚水之蛟飞镞于吴亭之虎况复恭已无为南风在斯非有心于蜓翼岂留情于防枝唯观揖譲之礼盖取威防之仪  

临层台赋　　　　　　　　唐太宗  

惟万几之暇景屏千虑于岩廊英移其暮节白日黯其斜光欝金堦兮起雾碧玉宇兮流霜延复道于阿閤啓重门于建章尔乃崇基廻【`一作回`】搆危檐间出暑终冬台寒浓夏室望雕轩之拱汉观镂槛之擎日柱引桂而圆虚芬舒莲而倒实霞观近兮红逼烟楼遥兮翠宻念作者兮为劳愧居之而有逸于是慨然自思情懐不怡虽移新之建址实从故而裁基鍳前王之御世亦因机而化之换卑宫于穴处改巢树于茅茨何燥湿之殊致乃浇淳之换时有前前之累改无后后之相师只若阿房制穷八荒之巧艺甘泉始成极三秦之壮丽工靡日而不劳役无时而暂憇加以长城亘地絶脉遐荒叠鄣峙汉层檐映廊反是中华之弊翻资北狄之强烽烟而已备河欲冻而先防玉帛殚于帑藏黎庶殒于风霜喷胡尘于渭水腾朔马于渔阳罄有限之赋敛给无厌之狼既陵轹于千古乃防思于百王属虚躬之纂武登皇圗而御宇三防于庙堂变千机于狂虏顿王纲于沙漠制云罗于海浦移种落殄凶渠卷毳帐扫穹庐门无关于地轴户不纳于天枢肆黎元于耕凿一文轨于车书循今踪兮覧前迹俯层城兮临太液鉴髙深之外固荡心神而内益有土木之二劳非干戈之两役虽复重基数仞异细栁之营叠岸盈丈开上林而翫兵彼露台之一俭乃延徳于苍生此崇基之渐泰方起谤于黎甿利懐小而忘大害弃重而思轻是犹蜀侯之贪金防其国于岷峨智伯之纵辩迷自灌于洪波鍳损益而为寡殊祸福而成多故庸愚之尚志岂贤逹之殊智至若膏雨云飞八纮广被信触类而流泽非有求于报施故为施【`二字一作故知施`】而不自务【`疑作矜`】者亦成功之大义爱【`疑作受`】而不知感者乃悖徳之深累澄遣心意坐怡情抱一徳是珍万物非寳不避辱于真恶岂求荣于伪好既同徳而同心共流芳于王【`一作至`】道  

驾幸温泉宫赋【`以天下安乐明主宴逰为韵`】林　琨  

寒郊已暮兮景气澄鲜遥林罢色兮古岫苍然我皇将出豫涤思观风猎贤于是旭月霁野庆云霭天指凤城之香陌得骊阜之甘泉乃垂【`疑作乘`】雕玉之舆驾飞黄之马罗霜仗于防亭之上驻清跸于泰山之下赋汾水于秋风咏在镐于周雅若其严气盛隂云寒氷生巨壑雪满层峦河海方闭温泉正湍岂独鍳天心于曲渚藻圣虑于清澜洞上善之为信秉至柔之自安伊昔竹殿始秋梧宫未落空望幸之杳眇怨嬉逰之寂寞芸从馥于玉阶月虚容于金閤接逺树于新丰韵晓钟于长乐皇欢是并品物咸亨逶迤清泚皎洁澄明奏钧天而寒谷变律陈羽衞而隂飇换晴故能蠲忧除患利用永贞于时泽洽羣臣恩遍区宇野丰【`一作农`】击壌则有颂于康哉帝之何力空歌于圣主因返斾回銮逍遥近甸度祥光之萧索郁佳气之葱蒨钩陈不改下辇成宴诫轵道而兴嗟想磻溪而流盼然后省娱逰之乐念淳朴之俦开灵液之广润与万姓而同休施兎罝于中谷贲束帛于岩幽独有执防三道栖迟一丘空想臣朔之列常陪汉武之逰  

驾幸华清宫赋【`以温泉毖涌荡邪难老为韵`】韩　休  

惟我皇御宇兮法象乾坤天歩顺动兮行幸斯存雨师洒路兮九门洞啓千旗火生兮万乗雷奔紫云霏防随六龙而欲散还聚白日照耀候一人兮当寒却温盖上豫逰以叶运岂伊沐浴而足论若乃北骑殿后钩陈启前辞紫殿而鱼不在藻出青门而龙乃见田霜防森森以星布玉辂迢迢而天旋声明动野文物藻川月落凤城已渉于防日生旸谷俄届于甘泉于是登三休兮憇神辔朝百辟兮礼容备玉堂慿艮面鹑野以髙明石溜象防绕龙宫之清毖处无为兮既端拱时或濯兮汤泉涌圣躬清兮圣徳广四目明兮四聦朗与元气之氛氲如晴空之涤荡观夫巍峩宫阙隠映烟霞上【`一作盘`】薄鸟道经廻日车路【`一作横`】临八水【`一作永`】砌比万家楼观排空时既知于降圣忠良在位谅勿疑于去邪儒有鹏无翼风有抟毎俟命以居易尚媿身于才难观国光以举踵歴华清而展欢不歌以忭舞夫何足以自安乃为歌曰素秋归兮冬早王是时兮出西镐幸华清兮顺天道琼楼架虚兮灵仙保长生殿前兮树难老甘液流兮圣躬可澡俾吾皇兮亿千夀考  

驾幸九成宫赋【`以顺时出豫观风展义为韵`】李子卿  

皇帝握灵符之三【`一作千`】载也天地穆清星日辉润野访遗逸朝登杰隽化则垂拱而成令则不言而信时廵之仪展秋狝之礼顺思访俗而观人若乗干而出震右辅伊迩离宫在兹前瞻鸣凤之岫傍指神鸡之祠渭水烟波接苑中之洲渚岐山云物落禁里之轩墀诫【`疑作俄`】而回銮辂载羽旗为宴镐之乐动横汾之词况不劳于百姓而有务于三时者哉由是叶清秋练吉日乗石洗皇舆出七驺按队千乗扈跸戈矛林森士马栉比始地嶪而天旋终电驰而飙疾翻然而八骏骞腾霍濩而六龙奔逸雷公转毂风伯按驭朱旗列而秋野生春金甲照而暮川增曙陋汉帝之逰衍哂秦皇之逸豫祥烟不散近飞抢垒之间瑞草常开并拂车宫之处广陌鸣銮异彼逰盘访百年之疾苦知五稼之艰难成王之搜由是问古公之政有以观翠华来兮野老喜属车至兮国人欢讵比夫陇塞回中妄开行幸之路泰郊畤上虚立礼神之坛穆然深宫驻跸其中楼枕岭而倒影殿当川而抱【`一作施`】虹閟防而寒暑隔岧嶤而云雾通前视八水傍临九嵕所以明四目逹四聦凝睿想播风比逰心于汗漫侔得道于崆峒亦既下辇于是【`一作焉`】端冕补阙政修坠典大风之歌作湛露之恩展于是振旅建旄廻銮返辔百蛮惧威武万姓知教义若臣者岩穴久服丘园来贲未有烛于皇明窃以覩于人瑞敢献扬防之赋庶获有司之议  

驾幸天安宫赋　　　　　　吕令问  

卓哉有唐之开元也拉五帝而轶三皇洒云雨之霶泽炯日月之重光恵及豚鱼则鸟兽咸若化被草木则行苇不伤尔其尚节俭反贞淳照之如日育之如春犹以为震出而亨则随方而东狩豫顺以动则因时而西廵非以肆志放欲盖乃观风劳人于是乎天子乃命羣寮考吉日升玉辇驰清跸霍濩沸渭铿訇洋溢龙舆驰【`一作骇`】地杳空山而自鸣红旗照天转洛桥而半出若乃宸襟逺覧睿赏遐宣则野泛佳气树生彩烟过渑池而懐古入傅岩而想贤覧唐墟之遗迹嘉舜风之慨然白云飞澡秋思于汾水黄河一变濯圣虑于秦川是以问年徳【`一作髙年`】恤惸独望秩山浸肆觐羣牧属车所止罔不清肃乃有邑老田父进而歌曰嵗既稔而时清我后来兮应天行东都士庶扶轮送西土诸侯扫地迎君之徳兮徳无有路旁劳赉皆牛酒乗舆一至长安城千秋万嵗南山夀  

驾幸芙蓉园赋　　　　　　失　名  

紫禁彤庭兮二月春戯蝶流莺兮百处新借问此来逰幸所是日芳菲最惹人乗桂苑之春晩值芳林之雨霁征声都尉之门召舞平阳之第的皪防仗逶迤罗袂两两相看歩摇簪一一共鬪承云髻鸣銮渐出转佩相从仙宫万户层城九重防扇似月从骑如龙奏清笳于杨栁下天盖于芙蓉防川宛转秦郊绮错北极仪凤之楼南隣隠豹之崿入红园而移歩辇俯緑池而卷行幕鸣管则娇鸟不飞拂簟则轻花自落留连帐殿弥望帷宫水摇摇而岸花紫烟防防而野树红鸣文鹢于波靣奏娇莺于掌中千钟献尧之酒五歌舜之风日落前溪云垂后殿陌上气合花间露徐飞睿藻再融神盼羣公既奏栢梁文万乗方廽瑶池醼  

## 文苑英华卷五十九

　　宋　李昉等　编行幸二  

温汤御毬赋一首　　回銮赋一首  

驾幸太学赋一首  

驾幸宣辉门观试举人赋二首  

驾幸春明楼试武艺絶伦赋一首  

汉文帝幸细栁营赋一首  

沛父老留汉祖赋一首　穆天子宴瑶池赋一首  

温汤御毬赋　　　　　　　阎　寛  

天寳六载孟冬十月霜清东野斗指北阙已毕三农亦休百工皇帝思温汤而顺动幸防昌之离宫越三日下明诏伊蹵鞠之戯者盖用兵之技也武由是存义不可舍顷徒习于禁中今将示于天下广场惟新扫除克净平望若砥下看犹镜防露滴而必闻纎尘飞而不映欲观乎天子之入先受乎将军之令宛驹骥骏体佶心闲银鞍月上华勒星还细尾促结髙鬐难攀俨齐足以骧首待驰骛乎其间羽林孤儿力壮身勇盖稷门而未揵【`疑作徤`】攀秦鼎而非重积习为常成规亲奉咸技痒而愿効望鸣銮而跂踵云开紫殿日临丹墀无哗众士其局各司圣神之主于是乎帅师君前决死且不敢辞珠毬忽掷月仗争击并驱分镳交臂叠迹或目留而形往或出羣而受敌禀王命以周旋去天威兮咫尺有骋趫材専工接来未拂地而还起乍从空而倒廻宻隂林而自却坚石壁而迎开百发百中如电如雷更生竒絶能出虑表善学都卢仍骑騕防剧腾迅拚【`一作伴`】鸷鸟梢虚而讶人手长攅角而疑马身小分都骤满别部行收哮噉则破山荡谷踊跃则跳峦簸丘争靡违于君子中寕谢于诸侯况赏罚之必信旌君国之大猷其中志气超神眉目胜地祗衞跸山灵捧靶众沸渭以纷纭独雍容而闲暇俄【`诗侧弁之俄`】冠而云散五色挥策而日廻三舎状威凤之飞翔等神龙之变化此神人兮有作岂臣子之齐驾是时也天宇辟睿情欢命京尹将属官美斯塲之宠丽成今日之逰盘详其指挥雅标干事之首察其任使孰为知人之难遂赏功而褒徳何缣缟之戋戋尹乃拜手稽首逡巡不受曰子来之功臣何力之有夫称物以平施则可大而可久故职司与役徒亦恩加其赐厚且称兹艺精链古来罕见寓今斯成伐谋足擅可以震叠戎狄康宁防县汉祖未悟果有白登之围唐尧阙修载劳丹浦之战然明者覩于未兆戒者图于不见城诚狭颇积往来之勤马虽调恐生衔橜之变慿覧则至乐躬亲则非便帝曰俞忠哉真知言之选  

廻銮赋　　　　　　　　　欧阳詹  

夫何降一人兮将凝帖乎万方神其精而杰其质兮赫赫巍巍【`一作赫赫奕奕`】以昻昻膺千年之寳厯承八圣之重光道为纪徳为纲仁为宅义为防化悠悠而荡荡风习习以洋洋沐雨露以蕃昌烛日月以皆康癸亥【`一作丑非`】之嵗太皡司【`一作之`】政乃作幸于西顺上帝之令将行曰相彼元元以哲后为父母视淫君犹刍狗予其在徳则夷狄皆予之子也伊重关击柝于予谁【`三字一作虞谁为`】守乎予其不淑则骨肉实予雠敌也虽金城汤池于予何有乎四门大开七寝停警歘凛凓以风清霄寂澄【`三字一作寂澄疑`】而月静于时厥有顽民从愚至逆假鸿恩以出入弄神器于间隙于是天忿地怒人惨神恻积愤【`一作沴`】气以交冲叠寃心以潜逼灾变流演妖氛充塞山河列以长晦日月存而无色明则士庶幽则灵【`一作神`】祗豚鱼有识草木无知企喁喁以嗷嗷望我后之来仪如孺子之忆慈亲焉如涸鳞之念长津焉如枯苖之待膏雨焉如笼鸟之仰林莽焉既而文物无荒声明有素木叶犹飞金风未暮圣泽西浃天顔东顾廻旌旗整銮辂雨师啓途风伯前驱丰隆布令列行诛神功莫仇天力谁虞栉缤纷于防宰骈骆驿乎虚无洗地轴拂天衢殱有罪福无辜雰霾扫荡于寰区尘埃涤濯乎皇都元凶不戮而沦痡品物未覩而遥苏尔其灵物既先乗舆乃从云车烟驭春心日容欝霏霏以葳蕤辉熠熠以严颙祥风以淫淫瑞色霭霭【`一作雨`】以溶溶蒙茏焉虹蜺之荣仪凤髣髴焉烟霭【`二字一作江雾`】之送逰龙若夷若夏乃愚乃贤振振骈骈殷殷阗阗巷如流以汤汤野若草以芊芊云浮巨岳水集洪川至喜翻悲含泪而前曰自沐化防防绵绵如载于天如饮于泉卒嵗永年皆谓自然异日殷忧方昭厥由归欤归欤人其待【`一作侍`】居是日也皇帝乃辟金门升【`一作出`】紫宫宣睿防将天衷熙乎若防雷淑气畅昆虫芬乎若韶光丽景发青葱下蟠厚地上洽穹扶桑而西虞泉而东百福交通万彚大同白日三舎以逡廵瞪丕征以融融南山万嵗以争【`一无此字`】呼颔声若动而崇崇至矣哉之徳也深乎大乎滂乎沛乎尔其汪濊乎可谓上合天经下叶坤灵旁绕【`一作统`】神明中获人情故能不守有与之守不争有与之争此一举也足见天地之心足辨人神之意谅无党以无偏唯夫道徳之比者  

也　　　　　凡一作皆集本  

驾幸太学赋【`以人安国泰大播儒风为韵`】　朱　休  

皇帝念儒林之繁防当天地之交泰降万乗以爰来使八方而咸頼视其鼓箧之地文在其中礼于释菜之庭化行乎外睿想难喻精搜典谟属车连延辗御陌而后入翠华容裔向文囿以前驱【`未见儒字官韵`】台观惟新墙垣尽饰宗伯礼贤以蒇事司成执经【`一作心`】而奉职端冕旒而防仗立始驻六龙发声教而翠华未旋以行万国整衣裳之楚楚习威仪之翼翼入门而冠劒陆离布位而貂蝉逼侧若乃展先师之礼示后进之人张国容以贵道阐文教以尊神升夫子之堂所谓以徳行行周公之礼岂可不躬亲不然者何以自谦于至圣而亲飨于陪臣哉是以讲学斯陈徳音逺播念月将而日就各呈材而切磋【`唐韵有磋字千个切与磋义同改作効课恐非`】龙顔不逺顾探索之惟勤【`一作顾平日之克勤`】天歩下临曷斯湏之敢惰云布星攅周回可观彼儒风之习习资睿思之安安頥指于学海儒林自因泽及目击乎防词丽藻谁谓才难恩下育而冬暖命遐宣而昼寒济时以劝学为先居上以易俗称大俾惰游者咸思于经籍好勇者亦髙其冠带既而宣化毕盛礼终缴素志播皇风转龙旂于祥烟之表返銮辂于瑞气之中盛矣哉载笔之史不纪乎教化之宫  

驾幸宣辉门观试举人赋【`并序　以君圣臣肃精择多士为韵`】  

失　名  

籍于天田之嵗也洎正月下明诏及仲秋萃贤良凡今才人莫不麏至他他籍籍不可胜言于以躬亲示纳人之献可也为之加膳示恤之以饫赐也既自渇贤不足实为观国之光君举必书敢赋其事  

惟天为大则之者我君有严有翼乃武乃文据天地之大寳建社稷之元勲道不虚行于从政乎何有试可乃己俾滥吹者区【`一作羣`】分于是移千官以就日辟髙阙以连云济济罄山林之士峩峩列鹓鹭之羣且木以从绳则正君以从諌则圣广开替否之规遂下昌言之命采彛伦翘错薪能官于是乎瘅恶则哲自可以知人得孙为举首趋倚相为史臣俨端居于咫尺恭大问以丝纶睿防临天威肃咸惕之若厉俱进退之维谷将毕力于谟猷乃竭诚于启沃帝载惟贞垂范作程有典有则惟一惟精重席表其彰善持衡所以贵平便便有司能奉法而宣令髙髙在位更责实以循名观贤谓何务于慎择或告之诫训或旌之束帛日轩岂疲于端想躬亲不徳于胡获夫如是王者无外谁为方外之臣野无遗贤谁为在野之客独有扣角劳歌忧心孔多仰天门以难呌咏硕人之在阿【`一作薖`】则知代实须才生此多士惟贤非后不食惟后非贤不理一技称防徒仰恵堂之荣三道登科敢望太常之美傥连茹之终及乃愿一申于知己也  

第二【`同前韵`】　　　　　　　　　张彦震  

望之如云圣人为君克敷厥徳以嶷鸿勲大庇黎元始躬耕而载籍旁求俊彦终访道而崇文于穆我皇乃神乃圣开四目以达聦掩八纮而布政羣龙顺启沃之防多士奉畴咨之命大哉邈乎于斯为盛尔其庶士冢宰百寮近臣大夫师长之旅版筑岩穴之人举尔所知乃寸长无舍裒然而至虽片善必申于是朝无遗逸野絶沉沦颙卬于凤阙之下鼓舞于鸿渐之辰且圣泽昭宣惟闻【`一作恭`】有典有则天威咫尺孰谓不躬不亲伊何【`原本此处阙四字`】百寮増肃仰清问而矫首拜昌言而俯伏烝哉髦士緑【`一作录`】骥方呈于长衢贲于丘园白驹自来于空谷亦既賛休命亦既陈厥成将献可而替否必覃思而研精意彼逸足侔乎先鸣错翘薪以刈楚聊濯【`疑作擢`】桂而敷荣懿乎文物明明威仪赫赫摇防仗于云路辟禁围于广陌虽知人不易实在乎区分而天鍳孔明自彰乎慎择夫然才为世出才应时多以才从政兮国有恒典以才为辅兮人知匪他于以代天工则百寮矜式于以掌邦宪则庶事恊和亦自此立功亦自此致理迈前王之躅垂可大之纪维翼翼之圣朝务济济之多士岂止夫尧吁舜咨可畴徳而已哉  

驾幸春明楼试武艺絶伦赋【`以弧矢之利威天下为韵`】  

韦　肇  

有武备者国之嘉谟习武事者人之令图其在易也征之击柝其在礼也取彼悬弧盖居安虑危而兵不可去防名委质而艺不可无我皇富有四海光宅八区然犹轸懐未达愓虑不虞欲以广盛业于二柄选防才于百夫时乃驾幸于层楼辟场乎九轨森其羽卫揭以弧矢列簮佩而俨立端冕旒而髙视诏曰惟尔力人惟尔爪士食我塲藿今则至矣歌乎采蘩试可乃已于是拜手稽首足之蹈之骋伎于非常之日争锋于防类之时则有六钧用壮百中无疑和容就列省括于兹射用藏弓不独主皮之善发殊罕忌而无失鹄之嗤可谓措柸至习舍防【`疑作防诗舍防则获`】必至尽其妙而不弃前修擅其功而若有余地天顔既瞩且赏丽之功人意所倾敢争射隼之利又若防轮之俊超乗如飞骋广塲之永埓覧繁弱而忘归左旋右抽擢两肩于敏手奋髯増气示众目以余威立表取凖临危应机盘过身之矛所投皆中执如组之辔所向无违宸心用多其勇防观者咸服其精防至有术非五善取匪十全不能定是非于已分而又争利害于君前莫不心战股栗落羽惊岂搜扬之不至谅工拙之相悬夫试也者为求于众防也者为同于天明【`疑作非`】侥幸之可窃周旌【`一作精`】劝之无偏是以诣阙者数百计而升明者才一二焉其或进而不滥动必合雅靡蹲甲以自媒思观礼之见假始僶俛于法度忽苍黄于取舍信其命而有之亦不得而无也宜乎召墨客授行者书絶艺于词臣传不朽于天下  

汉文帝幸细栁营赋【`以将军出令汉帝徐行为韵`】  

冯　韬  

虏犯榆塞军屯栁营观文帝劳师之礼得亚夫为将之名其始也威独立气横行由棘门而及防上列千骑而陈五兵羽卫爰来威仪既盛马壮而尘起旗整而风劲全忘以律自矜万乗之尊是用加嚣未发三军之令及其廻凤盖驻金舆师徒方俟于倐往介胄俄惊其勃如人心为之激发天歩为之踌躇方警跸之传自南自北洎銮铃之有节匪疾匪徐伟夫推毂而行受脤而出苟心腹之无二视尊卑之如一足使他将顔厚余凶股栗戈鋋有耀压防水之波澜士马无声悄辕门之风日焜燿今古光昭典坟振天声于絶漠笑儿戯于诸军山河保誓竹帛垂勲守官而敢违上命不战而自息祅氛暴去彊秦功成大汉炎火兴而刘氏将炽旄头燿而胡羣尚叛思堂堂之阵用拓封疆得纠纠之夫以平祸乱宜其威加异类才出非常精贯金石贞含氷霜近镇秦城之上遥临渭水之将【`诗在渭之将盖将侧也况是官韵不知者误改作傍`】观尔类之可殱帅安得夺谅我战之则克敌何以当国家威武有制冦销蜂虿之毒臣展牙之卫斯幸也诚则可嘉殊足称于其帝  

穆天子宴瑶池赋【`以众仙护仪灵感斯集为韵`】  

张仲素  

昔穆王之御天下荡志思凝然眇然将以肆车马之逺迹访昆阆之羣仙既而获八骏以为乗兴【`疑`】六龙而并骛谓升天可兾寕为海右之廵行地无彊渐出人间之路弱水已逾层城是赴洎夫展王母之容貎见列仙之轩辂绛宫圃异故乡之楼台凤舞鸾歌胜至乐之韶濩澄光弥极望瑶池湛水容之漫漭荡日彩以参差逺近洲沚骈罗羽仪荡荡五云冐芝田而不散翩翩三鸟拂珠树以相随金液是尝玉杯是挹桃杏之花竞秀蓬瀛之侣遥集逰仙可恋觉天路之日长惟帝念归惧人间之景急嗟乎道不可测理难具形且复滛神之与骄志啄腐之与呑腥固不可以长逰仙境久防众灵于是廻轻轩反飞鞚却瞻辽廓而无见尚闻箫鼔之余弄虽周文之歌镐宴且异寻仙秦穆之享钧天常称在梦此则诣之者身从之者众稽彼异录陈兹所窥后之王者乐以闻斯方士彩童几渉风波之阻金茎玉露寕延隟驷之驰故我后端拱穆清无为感却走马而万方以泰不出户而八纮尽覧彼乃轻万里而崇一朝孰若济羣生于屯坎  

沛父老留汉髙祖赋【`以愿止前驱得申深意为韵`】  

王　啓  

汉祖还乡兮銮驾将还沛中父老兮留恋澘然忆故旧于干戈之后叙绸缪于旌旂之前白髪多伤凤辇愿停于此日翠华一去皇恩再返于何年昔以羣盗并兴我皇斯起英明天授其昌运神武日闻于旧里今则秦楚势倾鼓鼙声止圣代而阳和煦物元首明哉暮年而蒲栁伤秋老夫耄矣然而黄屋才降丹诚未申岂可风驰天仗雷动车轮一则以情深闾里一则以义重君臣隆凖龙顔昔是故乡之子奉觞献夀今为率土之人乃曰陛下创业定倾顺天立极臣等犬马难効星霜屡逼窥泗水则凄若旧风指芒砀则依然故邑眷恋难尽沉澜易得昔日望云之瑞岂有明言当时贳酒之家堪惊黙识帝乃驻天歩遂人心戈矛山立貔虎烟深草泽初兴云路而蛟龙奋翼乡园重到烟空而鸾鹤归林时也亲友咸臻少年并至纵兆民如子恩更洽于故人虽四海为家情颇深于旧意【`官韵一本作地非`】往事如覩流光若驱望幸诚异攀辕则殊交逰既阻于秦时堪悲今昔黎庶正忻于尧日自恨桑榆已而双泪尽垂一言斯献请沛为汤沐之邑实臣惬生死之愿是使万嵗千秋杳防无恨  

## 文苑英华卷六十

　　　宋　李昉等　编讽谕  

惟皇诫徳赋一首　　賛道赋一首  

灵台赋一首　　　　动静交相养赋一首  

惟皇诫徳赋【`并序`】　　　　　谢　偃  

臣闻理忘乱安忘危逸忘劳得忘失此四者莫不皆然是以夏桀以瑶台琼室为丽而不悟鸣条南巢之祸殷辛以象箸玉杯为华而不知牧野白旗之败【`一有故字`】当其盛也谓四海为已力及其衰焉乃匹夫之不制故【`一无此字`】当其信也谓天下为一心及其疑焉则顾盼皆为雠敌是知必有其徳则诚结戎夷化行荒裔苟失其度则变生骨肉衅起腹心矣是以为人主者不可忘初处殿堂者【`一无此字`】则思前主之所以失朝万国者【`一无此字`】则思今已之所以贵廵府库则思今日之所以得视功臣则思其为己之始见名将则思其用力之初苟弗忘旧则人无易心则何患乎天下之乱【`此字一作不化`】故朝行之则为尧舜暮失之则为桀纣岂异人哉其词曰  

周坟籍以遐观总宇宙而一窥结绳往而莫纪书契来而可知惟皇王之迭代信歩骤之恒规莫不虑失者常得懐安者必危是以战战栗栗日慎一日守约守俭去奢去逸外无荒禽内无荒色唯贤是授惟人斯恤则四皇不足五六帝不足七若夫恃圣骄力狠【`一作狼`】戾屈彊忠良是弃謟佞斯奨构崇台以造天穿深池以絶壌厚赋重敛积寳藏镪无罪加刑有功不赏则夏桀可二殷辛易两在危所恃居勿妄想【`一作居安勿忘`】功臣无逐故人无放放故者亡逐功者丧四海岌岌九土漫漫覆之甚易存之实难是以一人有悦万国同欢一人失所兆庻俱残喜则严寒为热怒则盛夏成寒一动而八方【`一作表`】乱一言而天下安举君过者为【`一作曰`】忠述主美者为佞苟承顔以顺防必蔽视而掩听动虽非而谓神言纵失而称圣故曲者乱直邪者丑【`一作疑`】正改【`或作披`】法服而不衷【`一作朝`】变雅【`或作邪`】音而入郑虽往古之轨躅亦当今之镜崔嵬鸾殿赫奕凤门包四海而称主冠天下而独尊既兄日而姊月亦父干而母坤视则金翠溢目聼则丝竹盈耳信赏罚之在躬寔荣辱之由已谓羲皇而易匹言尧舜之可拟骄志自此而生侈心因兹而起常惧颠而惧覆必思足而思止勿戒【`一作忘`】潜龙之初当懐布衣之始在位称寳居器曰神鼓钟庭设玉帛阶陈得必有兆失必【`一作亦`】有因一替一立或周或秦既承前代当思后人唯徳可久道无常亲【`一作惟徳可以久天道无常亲`】　凡一作皆川本  

赞道赋【`诫储贰`】　　　　　　　李百药  

下臣侧听先圣之格言常覧载籍之遗则伊上天之造洎皇王之建国曰人纪与人纲资立言与立徳履之则率姓成道违之则罔念作忒望兴废如从钧配吉凶于绳墨至乃受圗膺箓握镜君临因万物之思化以百姓而为心体太仪之潜运阅徃古以来今尽为善于乙夜惜劳形于寸隂故能释增氷于瀚海变寒谷于蹛林总人灵以胥悦极穹壌而懐音赫矣盛唐大哉灵庆时惟太始运钟上圣天纵皇储固本居正机悟宏逺神姿凝暎顾三善而毕祗四徳而为行每趋庭而闻礼常问寝而资敬奉圣训以周旋諟天文之明命迈观乔而望梓即元与明镜自大道云亡礼教斯起以正君臣以笃父子君臣之礼父子之亲眷情义以兼极谅之而在人岂夏啓与周诵亦丹朱与商均既雕且琢温故知新惟其忠敬曰孝与仁则可以下光四海上烛三辰昔三王之教子兼四时以齿学将交发于中外故先之以礼乐乐以移风易俗礼以安上化人非有悦于钟鼓将宣志以和神非有懐于玉帛将克已而庇身生深宫之中处羣后之上未深思于王业不自弥【`周礼用此字以集在五十四卷南郊赋内`】于凶妄谓富贵之自然恃崇髙以矜尚必恣【`疑作啓`】骄狠动【`疑作而`】愆礼仪狎奸谄而纵淫放则前星之耀遽隠少阳之道斯谅虽天下之为家蹈夷险之非一或以才而见升或遇谗而受黜足可以省厥休咎观其得失请粗为赋陈之觊披文而相质在隆周之积徳乃执契而膺期頼昌发之作贰啓七百之鸿基逮扶苏之副秦非有亏于问望以长嫡之隆重监偏师于亭障始祸则金以寒离厥妖则火不炎上既树置之违道见宗祧之遄防伊汉氏之长世固明两之递作髙惑戚而宠赵以天下而为谑恵结皓而因良致羽翼于寥廓景有惭于邓子成纵理之淫虐终生患于彊吴由发怒于争博彻居储两时犹幼冲知防年之絶义浅亚夫之矜功故能恢祖业绍三代之遗风遽开博望其明未融哀时命之竒舛遇谗贼于江充虽借兵以诛乱竟背义而终凶宣嗣好儒大猷行阐嗟被尤于徳教美发言于忠謇始闻道于韦匡终获戾于恭显太孙杂艺虽异定陶驰道不絶抑惟小善犹见重于通人尚传芳于前典中兴上嗣明章济济俱逹政术咸通经礼极至情于敬爱敦友于于兄弟是以固东洛之遗基同西周之继体五官在魏无闻徳音或受讥于妲己且自悦于从禽虽才高而学冨竟取累于荒淫覧贻厥于明皇构崇基于三世得秦帝之浮【`一作奢`】侈亚汉武之才艺遂驱役于羣臣亦无救于雕弊哀【`疑`】惟寛爱相表多竒重桃符而致感纳钜鹿之规竟能扫江表之氛秽举要荒而见羁恵处东朝察其遗迹在圣徳以如寔御床之可惜悼愍懐之见废遇烈风之吹沙尽性灵之神艺亦自败于凶邪安能奉其粢盛保此邦家惟韩子之所赐重经术而为寳咨政理之美恶亦文身之黼藻欣有择于愚夫慙乞言于遗老致庻绩于咸寕先得人而为盛尧舜以前哲垂裕文武以多士兴咏量其器能审其检行必宜度几而涖职不可违方以从政若其惑于聼受暗于知人则有道者咸屈无用者必伸謟谀竞进以求媚玩好不召而自臻直言正谏以忠信而获罪卖官鬻狱以货贿而见亲于是亏我王度斁我彛伦九鼎遇奸囬而逺逝万姓望抚我而归仁盖造化之至育唯人灵之为贵狱讼不理有生死之异涂寃结不伸乖隂阳之和气士之通塞属之以深文命之修短悬之于酷吏是故帝尧画象陈恤隐之言夏禹泣辜尽哀矜之至因取象于大壮乃峻宇而雕墙将瑶台与琼室岂畵栋与虹梁或凌云以遐观或通天而纳凉极醉饱而刑【`见左传`】人力命痿蹙而受身殃是故信【`一作言`】惜十家之产汉帝以昭俭而垂裕虽成百里之囿周文以子来而克昌彼嘉防而通礼重防酒之为徳至醉归而受祉在齐圣而温克若其酗醟以致昏沉湎而成惑痛殷受与灌夫亦亡家而防国是故伊尹以酣室而作戒周公以乱邦而贻则咨幽闲之令淑实好逑于君子辤玉辇而割爱固班姬之所耻脱簮珥而思愆亦宣姜之为美乃有祸晋之骊姬亡周之褒姒尽妖邪于图书极凶悖于人理倾城倾国思昭示于后王丽质冶容宜永监于前史复有搜狩之礼驰射之塲不节之以正义必自致于禽荒匪外形之疲极亦中心而发狂夫髙深不惧胥靡之徒韝緤为娱小竖之事以宗祏之崇重持先王之名器与鹰犬而并驱陵艰险而逸辔犹腼面于获多独懐情以内媿以小人之愚鄙忝不赀之恩荣擢无庸于草泽齿陋质于簮缨遇天道行而两仪泰喜元良盛而万国贞以监抚之多暇每论讲于肃成仰惟神之敏速叹将圣之聪明自礼贤于秋实足归道于春卿芳年淑景时和气清华殿防兮帘帷静灌木森兮风云轻花飘香兮动笑鸟娇啭兮相鸣以物华之繁靡尚絶思于将迎犹蹈道之不倦极耽翫以研精命庸才以载笔谢摛藻于天庭异洞箫之娱侍殊飞盖之縁情阙雅言以诵徳思报恩以轻生敢下拜而稽首愿永树于风声奉皇龄之遐夀冠振古之鸿名  

灵台赋　　　　　　　　　韦承庆  

嵗已殚夜向防风威劲霜气寒月斜临于栋首河半落于檐端心耿耿而不寐魂防防而未安乃振衣危坐隠几太息绎思于今古之津伫懐于天地之域粤若天分地开古往今来物之播焉成万品人之生也配三才伊生人之为贵咸赋职于灵台彼灵台者舎梓【`一作含粹`】而起惟神所止想四大之枢机执五成之端揆统精灵之往复括【`一作恬`】性命之终始坎慿恵而宣聼离假明而畅视六仪竦而承尊百骸运而为使若众星之拱璿极犹列国之宗玉扆夫其鼔动陶甄范围涵育质防用广如土圭之凖盈缩精灵器要譬灰琯之调凉燠抚二仪之斡运必用此而休复阅庶类之区分亦俟兹而大畜奥室资明于洞户飞轩寄转于轻轴灵筠挺防露之篁孤颖秀梢云之木其髙也巍乎峻峙杰尔孤标上干日月逈冠云霄其深也如海之渟如渊之防窅万仞兮沉以清潜九重兮隠而閟其平也周道如砥君子之夷局其险也蜀门若剑小人之跂躅弥性场而极覧漙情囿而环瞩鲜开旷而闲凝多郁堙而窘促萌一绪而千变兆片机而万触无半刻而恬想乃终年而汨欲大木百围而窽窍长河九支而屈曲怒则烈火扇于冲颷喜则春露融于朝旭惧惊懐其若坠忧结念其如束或漫漫而川浮或迢迢而山属繁襟雾合而烟聚单思针悬而缕续其骛时也似飞蛾陵乱而投明烛其趋利也若饥乌聨翩而争塲粟力方踬而独骋量已倾而未足吹剑首而聒虞韶握碔砆而衒荆玉纤埃不譲于山阜巨海见排于井谷沉浮兮靡定去就兮多途乍排下而进上忽出有而入无转息而延縁万古回瞬而周流八区形寥寥于衽席虑淼淼于燕呉乃荣乃华如驰如驱甚飞猱之骄【`作蹻`】乔木迈奔兕之逸修衢虽杼轴而无已吾未知其所图尔其清浊两资臧否兼司有缦者而宻者几附之而益之勇怯于焉竞爽明晦所以相欺或外静而中躁或情愠而顔怡或趣暌而迹偶或言信而诚疑眉睫两连【`一作视`】而相对山河万重而在兹莫覩其深沉之实抱徒见其俯偻之虚姿类隂阳之不测疋神鬼之难期不可审之以权量不可卜之以蓍争度长而自我各守胜而为师设皇纲而悬帝制张地络而举天维虽众条之所检辖在斯辆而不能持征善恶于遥祀访贤愚于羣册轩昊用之而司契尧舜守之而光宅汤武任之以为王桓文仗之而作伯圣道者谓之周孔肆凶徳者摄为桀跖体仁成曾史之行毓智举良平之策六国起争交之端三方构鼎峙之迹政焚书而骋暴巨诵典而崇僻嚭谗胥而获诛靳譛原而受斥轲发匣而挥匕如睨楹而抗璧萧朱始谐而末衅余耳初好而终隟宠包诈而昵躬牢蕴邪而附石究回穴于今古郁缤纷于载籍匪外物之所婴谅乃心之攸敌若乃无损无益不盈不冲湛虚明其若镜坦宏量其如空静凝神而合道动应物而修功得至无于象外乗妙有于寰中既脗合而悬解且兼忘而大同象罔之珠易索槖籥之用无穷入窅冥而超宇宙翔寥廓而矫樊笼斯上圣之神理邈先几而感通谅凡情之靡得徒仰止于余至于宅义依仁栖贞履顺崇礼譲之扃闼耸温恭之墙仞赴防【`作鲠`】壑而全忠处龙乡而执信情居损而能酌时处遯而无愠【`一作道在恒而不振`】逰书圃而摭芳挹文河而澡润循雅度而成则服嘉言而遣吝乃懿士之清规寔吾人之所狥持弱操而知勉饬防躬而底慎思不忮而不求絶相靡而相刃慨投笔而长想聊缀音于末韵  

动静交相养赋【`并序`】　　　　白居易  

居易常见今之立身从事者有失于动有失于静斯由动静俱不得其时与理也因述其所以然用自儆遵命曰动静交相养赋云  

天地有常道万物有常性道不可以终静济之以动性不可以终动济之以静养之则两全而交利不养之则两伤而交病故圣人取诸震以发身受以【`一作诸`】复而知命所以庄生【`一作子`】曰智养恬易曰防养正者也吾观天文其中有程日明则月晦日晦则月明明晦交养昼夜乃成吾观嵗功其中有信阳进则隂退阳退则隂进进退交养寒暑乃顺且躁者本于静也斯则躁为民静为君以民养君教化之根则动养静之道斯存且有者生于无也斯则无为母有为子以母养子生成之理则静养动之义明矣所以动之为用在气为春在鸟为飞在舟为檝在弩为机不有动也静将畴依所以静之为用在虫为蛰在水为止在门为键在轮为柅不有静也动奚资始则知动兮静所伏静兮动所倚吾何以知交养之然哉以此有以见人之生于世出处相济必有时而行非匏不可以长繋人之善其身枉直相循必有时而屈故尺蠖不可以长伸嗟夫今之人知动之可以成功不知非其时动必【`一作亦`】为凶知静之可以立徳不知非其理静亦为贼大矣哉动静之际圣人其难之先之则过时后之则不及时交养之间不容毫厘故老氏观妙顔氏知防噫非二君子吾谁与归  

## 文苑英华卷六十一

　　宋　李昉等　编儒学一  

辟雍赋一首　　　　太学观春宫齿胄赋一首太学壁经赋一首　　太学剏置石经赋一首御注孝经台赋一首　五经阁赋一首  

观太学射堂赋一首　八卦赋一首  

六艺赋一首　　　　金镜赋一首【`唐太宗所撰金镜述`】  

辟雍赋【`以王者风敎之本为韵`】　　　　王履贞  

辟雍之裁【`一作才`】敎化之方辟者象旋圆而不极雍者以流转而有常行于歴代创自前王崇此乃理废之斯亡革斁刬浇何莫由之而克着化人成俗靡不因兹而允臧公宫之南灵台之下赫巍峩以层构规制度于众寡区别逺采于虞庠经始不差于周雅阐扬学校旁求儒者温良恭敬之士资于父以事师俊造茂异之伦必自朝而逮野尊卑有秩礼敎是崇取乎年均式序不以地髙为雄随其局贵贱之义自别尚乎齿少长之仪有融然可以阐皇化彰国风允叶叩钟之教克成琢玉之功宁止夫闻天者比于鸣鹤居陆者喻夫渐鸿而已尔其学习以时诗书兴教惟司成是典惟古则是效诏夏春诵俾民不僣飬三老五更俾民知孝惟胄也太子齿矣惟学也元后视之合语于此释菜有时以崇其道以尊其师俾百工允理庶绩咸熈抑前古之是頼伊兹礼之是持德贞行芳逹其名以取譬泉流波注立其义而在兹由是金革可偃淳朴斯返所谓深其流者濬其源茂其末者固其本至矣哉辟雍之防也大辟雍之敎也逺可同乎不骞不崩岂俾夫损之又损  

太学观春宫齿胄赋【`以徳成教尊在乎齿学为韵`】　失　名  

我圣人之有国酌古训建皇极太学备崇儒之礼春宫熟齿胄之则宗伯贰事司成奉职叶三王之敎可知顺四时之仪不忒域中于是乎宣化天下于是乎观徳既而储驾戾止虞庠肃清倾章甫之列驻和鸾之声让其齿也长防之节着明其亲也父子之道成逹其尊也君臣之义行疑三善兮皆得实万邦兮以贞故曰先知后为上行下效当代之楷式奉前王之徳敎于以识尊卑之伦于以观庄敬之貎大矣政本至哉化源膺秬鬯之丕列访典谟之格言揖让于诗书之府雍容于礼义之门敬其学而徳至亲其师而道尊青青子衿其容不改亹亹诸【`疑作储`】嗣其福斯在则孰能不恭而志佚孰能不学而思殆所谓遵万民刑四海也祁【`一作邹`】鲁儒士文在兹乎依稀兮翔集阙里髣髴兮咏歌舞雩七十子兮三千徒实将执经以问岂独抠衣而趋哉则知大学之义国风之始在明徳在贵齿福【`疑作礼`】师臣延胄子尊贤所以抗法讲艺所以惇史有观者曰玉琢成器人可不学亦因此习礼乐夫如是实国家之大柄而徳行之有觉  

太学壁经赋【`以六经典法刋正文字为韵`】　失　名  

国家诞敷文命建学崇政置六经于屋壁作羣儒之镜剪遗文以辩谬俾雅诰以详正是以儒业益敷皇风载盛斆学既阐廓宇斯分饰素壁而照月构丹梁而结云于是集青衿之侣延鸿鹤之羣贞八索起三坟采典谟之沦翳次编简之缤纷稽古至今从百家之正义归真背伪俾四海之同文于是博考羣臣宣明旧典既科斗之互缺亦鱼鲁之相舛依鸟迹而难从访蛇形而莫辨定兹金简规程邈之书遵彼古文参史籀之大篆然后命钟张之艺诏文学之官界四壁以绳直挥五色之毫端粲尔其彩昭然可观虽一劳之克定乃千载之不刋错综既备班列有次欲昭明于六书先褒贬于一字俾去颠讹之惑用全述作之意苟不絶于韦编将永齐于石记至于止戈为武反正为乏将为后生之式必宪先王之法爰及垂露悬鍼鹤头蚊足酌前修之模楷为后来之轨躅瞻彼垣墙代兹简牍篇章焕炳文雅照烛正以先王之修则曲礼三千习以孔门之徒则冠者五六所谓一人作则京国仪刑光我廊庙异彼丹青示人范于古训正国常于典经既文明乎天下宜逺域而来庭  

太学剏置石经赋　　　　　失　名  

我国家学校崇崇剏石经于其中用啔千年之圣将遗万古之风化式敷厥徳既彰于有截声诗再阐斯文庶表于无穷既而招学苑之徒命他山之役陈满笥之文雅结峻天之逺碧且曰道自人敎由时易若不考深防勒贞石布落落于广庭陈岩岩于千尺则何以表吾道之不骞见伊唐之有赫者哉由是雕锼之功备矣文质之义昭然凿寒光而崭崭迭映骈古色而字字相宣俨彼贞规韫玉之姿益壮穷诸墨妙崩云之势弥坚事既叶于造微理乃符于摭实削成岂劳于执简壁立更逾于散帙旁分鸟迹且非精卫之衔来逺映天光有若娲皇之出可谓洙泗之风不坠而敎化之道益敦鑚仰苟同于深奥咫尺可见于微言五色参差夫子之文章尽在丹楹俯矙圣人之阃阈斯存岂非吾君秉兹一徳脩文临极坚贞为庶士之规考礼作百王之式既而辨舛错而定鲁鱼然后二三子是效是则  

御注孝经台赋【`以百行之本明王所尊为韵`】张　昔  

孝惟行先敎实理本故宗探宣尼之防为圣理之阃爰索隠以钩深或词约而意逺然后勒睿防于他山之石树崇台为儒林之苑天文焕发知孝道之克宣微防髙悬示仁风之已返上崇君徳下达人情王猷玉润帝典金清谊虽刑于子道理实畅乎家声施之于人风俗可移于孝理悬之于敎日月方比于贞明不然何以倬尔孤标介然守正金字累累以条贯银钩歴歴而交映故向之者脩睦就之者起敬斯乃示生民之大端仰高山之景行至哉圣化本本元元酌其防而薄俗可厚毗于政而理道可敦故政以肃敎为尊非无诗书始务陈其行本非无贵贱心愿宗其化源且高而不危者尚乎台磨而不磷者莫如石揭贞质于庠序殊秘府之竹帛谅乃侔天地而始终岂特垂载祀于千百静而绎思文固在兹一人有作比屋允厘览君君臣臣之间则心乎爱矣于尊尊卑卑之道则学而知之矧乎雕琢成章区分式序方隅而不失其正篇次而各得其所三千子之皷箧邈矣具瞻十八章之箴规掲之备举乃知孝理馨香有时而彰不壊不朽化被无疆所以播鸿休于玉叶表嗣子于明王故曰孝者天之经也宜乎配地久而天长  

五经阁赋【`以礼传诗书易成教为韵`】　　　许尧佐  

王者为邦实先学校不有载籍何以垂教必由乎文字使知乎忠孝东序西序取乎防焉息焉八索九丘俾其是则是效粤我后矣圣哲者欤命儒官兮至公以居所崇唯学所寳惟书搜羣言而斯在立重阁而藏诸观其结搆孤髙轩扉对啓饰不及侈俭而中礼刮楹之上标银牓之煌煌峻宇之前阅子衿之济济于是六籍咸萃百代无遗恭俭之教比亊之辞虞夏商周之五典国风雅颂之四诗既精防之与广博莫不森罗而在兹文移科斗之质字别鱼鲁之疑轴星攅而花散带蜺舒而草滋櫺槛风来动芸香之苾苾绮踈日映见铅椠之累累览彼缣缃请披记传或崇其防以邀非望之福或邃其榭以逞荒怠之防未若事惟师古政以化成朴斵之勤毋弛怠于儒学黼藻之饰不加贲于檐楹由是事美德风人歌懿绩校则同于天禄藏乃异于鲁壁左平右墄虽有陋于明堂上栋下宇乃不逾于大易别有名系庠序身衣缝掖覩兹阁之岧嶤谅吾道之益  

观太学射堂赋【`以事变仪存犹以识礼为韵`】周存  

观射堂之攸设知射侯之有以非取善于主皮盖绎心而正已故王用制之而诸侯是务择以习焉而射宫观美莫不比乎礼乐和其容止将申明于德行必审固夫弓矢皇家之阐化也稽古议酌前脩兹宇既啓兹道惟休职备乎司射事集乎司裘采苹采蘩乃施有度以熊以豹实命不犹是用外直诸体内正乎志循声而发彼有的得祭而益乎尔地苟斯义罔取或承之羞既于德可观则无不利岂徒称善者五举正者四诚有国之恒规而择贤之盛事曩者天下无虞西戎生变动摇我区域辛螫我方面救弊者权必反常以合道靖难者武故训人以知战于是大阅礼行大射义息司马无祭侯之事梓人罢栖鹄之职盖弛张之道因时而沿革之宜可识方今寰海谧如以无事射堂岿然而独存防侯不张而逺国来属贡士不习而盛徳必敦故夫五帝殊仪三王异礼咸登太和与至理莫不雍雍而济济是知崇乐非钟皷之器立德为正鹄之体也鄙生乎尧日选乎璧池逹弓矢之妙防伟栋宇之宏规傥斯道而可复庶当见择之刑仪  

八卦赋　　　　　　　　　敬　括  

太古之气是生两仪浩然无测渊乎勿为虽混沌之已判尚防而未知既不辨其两偶孰能察其三竒爰有皇圣其惟伏羲索四营之妙理究三才之大规乃画八卦以穷万象神可以测来知可以藏徃辨庶品于竒功握羣形于指掌使六位之恒存乃百王之是仰故干以至徤坤以利贞含千变之象类万物之情起潜龙以设位立牝马而开名为大易之门户极天下之至精离以象日巽以为风既明照于天下复扇动于虚空凡有象而皆见无幽而不通诚自然之妙理亦变化之神功尔其震位生木坎方生水擢修木于千寻汨长波于万里和众籁而成响冩羣峯而倒峙则有兊取于金艮乃为止既兼山而立卦亦丽泽而成轨表三索于永终瞻万物于资始莫究其探赜之妙虚测其幽防之理物欲象而斯来穷则变而无已信可以决疑辨悮训人轨物必定志以先占乃端蓍而后揲以通其变使人不倦贤哲好之以洗心愚夫覩之以革面则知卦之为道其亦至微妙不可测理不可违既设爻以尽数亦观象而知几天地由其开辟隂阳由其发挥总百虑而一致混殊途而同归  

六艺赋【`以移风易俗安上理人为韵`】　　　封希顔  

散琴书以吟想多六艺之为仪礼缘情而损益乐与道而推移数方穷于大衍射不贵于主皮书断决以象夬御周行而取随则废一而不可犹五材之并施且夫礼者含七曜均两仪顺之则安违之则危故君当广敬臣亦尽规不害物以利已每谦尊而守卑况复冕旒十二骆马千覊会同侯伯享献神祗者焉人无定乐有曲扣羽增智闻商寡欲必除怗懘之音使优柔以自足然后美教化成风俗鲁不纳于齐人戎辞遗于秦穆太史之职推歩万端或分或至一暑一寒趣乾坤之取舍知运命之艰难亦有羊心计小道可观便人利国下给上安若乃墨妙之塲书淫之客转注别态圆方自适万仭崩云千岩落石垂露霑于缃绮飞花散于竹帛观夫始用契以代绳未有纸而作策何朴畧之难同为智巧之所易也大射之礼先王是崇侯以示其所服正无言而审同饮少筭于多筭或在泽而在宫天子用驺虞之节诸侯歌貍首之风将以合雅投颂褒德进功敢不愼其所举取制于中恐前功之相弃故少息而未穷良马四之分镳用状【`疑作壮`】平心正体自下奉上周诹则瑶水遐通虞廵则苍梧可望不逺千里惟君所向宁止过逺前驱逐禽左广愿终功于造父不见遗于师旷繄彼庶艺孰与之伦围棋好杀夹食无亲祈年设汉左道亡秦今我守则以礼动辄随人为百工之恒式同六律之相循于戱闻先逹之格言才难得而具美伊小人其何执于夫子有余力以学文恐代匠而伤理属天地之交泰沗侯藩之贡士傥片善而必收敢长鸣于知已  

金镜赋【`以圣人握之以临天下为韵`】　　　韦模当  

大哉唐之为盛授寳厯兮握金镜御干符兮秉坤政顺四时以立法侔上帝而作圣其德惟新其照惟均金也者取刚克以成质镜也者取清明之在身染之无汚磨而不磷守清净以自立形大小而各陈是故傅咸拟之于良史庄氏比之于至人懿夫不鼓不铸匪雕匪斵坚贞为义同匪石以居心溥博其功异明珠之在握见而后信动必先觉细察毫芒逺包海岳处明难疲居昏不浊含清辉于寂黙体化以希夷有以取象无得可持虽每分于动息终不浑于妍媸斯实百王之道也可以三光而揭之原夫司契之君端拱而理北辰定位南面恭已微其道之有孚必心镜之为始何彊名于此意帝试言其所以岂非体合冲漠功优照临苟遇物而必览信缘情之所任皎皎圆明既昏晓而常洁沉沉精彩岂尘垢之能侵作此镜焉生于化权无形象以留赏有光华而克全清明象水广大配天讨之不穷随五行而往复韬之无际假六气以周旋则知守寳者持之罔舍于以宣化源统天下如是三皇之与五帝较我德之殊寡  

## 文苑英华卷六十二

　　宋　李昉等　编儒学二  

汉章帝白虎殿观诸儒讲五经赋一首  

贡士谒文宣王赋一首  

贡举人见于含元殿赋一首  

人不学不知道赋一首　重寸隂于尺璧赋一首  

惜分隂赋一首　　　　学植【`左传作殖`】赋一首学然后知不足赋一首　文战赋一首  

解议围赋一首  

汉章帝白虎殿观诸儒讲五经赋【`以髙防群儒讨论正义为  

韵`】　　　　　　　　　　李　程  

汉章帝以文敎式孚象德崇儒仿石渠征校文之所配白虎集青衿之徒于是发明诏下皇都宏辩者愤愤悱悱博议者云萃风趋所以讃扬政理岂惟探讨典谟尔其高观洞开鸿儒四防擅古今之美为皇王之最八索九丘之籍理析异同三坟五典之书义分小大举两端而拟议兴百代而沙汰既理贯于中亦声闻于外实钩深而索隠况致逺而情髙信积学而无倦岂待问而有劳谈柄乍挥振冠盖之岌岌词源忽注防江海之滔滔将以演制度之善论威仪之盛撮五经之阃阈为九流之镜连山鲁史自此而刋礼义诗书自兹乃正夫如是始可以化人伦施国柄有典有则惟明惟圣上知恭勤下审教令然后代有等威理归清净懿哉释钤键之枢奥赜精微而讨论疑之者风散氷释学之者理顺义存可以明乎褒贬从其简易贡别九州兴穷六义岂惟槭之説盖亦识之智今我后化叶人文莫羣陋汉日越尧君观其环林森森璧池浩浩鸿儒硕生旦夕探讨曲尽庶彚旁流圣造则知儒者可为帝王之师保  

贡士谒文宣王赋【`以题为韵`】　　　黎　逢  

圣人没而教在明王兴而道宣命上公以陈信展大礼以登贤觞酒豆肉金镛筦悬致克禋以如在当质明而不愆祁祁诸生必恭敬止廓广庭以容众峩髙冠以脩已临奠献之筵肃造秀之士阶间俨以成列槐隂布以如市将备礼于先师遂储精于祝史于以致君恢复王化阐人文磬音继于夜杵烛影迎于朝云见曲畅于和易知具歆于苾芬肃肃阶戺隂隂门阙乔木栖于暮烟前轩满于行月羣士沓而歳至庻工齐而晓谒上酒以清涤间朱弦而踈越齐百王于建号歴千古而未歇盖以敎俟天地而不朽功格宇宙而不伐不朽故可贵不伐故弥彰仰而不及融然有光实横被于歴代独崇辉于帝唐徳教不辍王猷有昌日尊师于朝歳求士于乡教之于右塾登之于上庠知本末之可务亦师师而不忘将歴试于宗伯必先谒于素王古先哲君任土以作贡洪惟我后嘉善而容众犹冀获师于卜获相于梦时哉康哉冝阿阁之巢鳯  

贡举人见于含元殿赋【`以题中字为韵`】失　名  

国家开文学之科旁求英彦爰将贡于礼闱命先叅于秘殿欲使懐才抱噐自此鹰扬当令较伎呈能从玆豹变是以儒风益振睿泽惟新设荐举为教化之本致朝见为荣贵之因庻使八纮碧嶂絶卧云之士遂令万歳彤庭观献赋之人莫不张文柄以旁罗诏诸侯而上贡俾离邦去里若攀龙附凤或禀间生之瑞出则惊人或懐希代之珍来皆动众期羙禄必取期殊科必中莫不逺凑天阙争趋帝阍曹刘麏至贾马云屯当仲冬月候丹禁门于时铜壶尚滴粉壁犹昏骊驹波跃蜡炬星繁俄而钟断长乐殿啓含元中使森而鹤立诸生凛以骏奔进揖退扬俨褒衣而设礼左旋右折俯丹陛以陈言曰臣等才非可升徳非可举幸以辞乎海上达彼君所今则凝神注目无非绣户金铺接踵比肩尽是鸿俦鹤侣欢声数四周览再三散漫而龙池雾起参差而宫树烟含旣而中贵遥宣劳卿逺见咸精笔阵勉赴文战时康俗泰终有待于英髦择善搜贤本无遗于寒贱诸生乃退行列整簮裾瞻鳯扆献玉除俟青春而变化有望当圣意而光辉有余集鸿都而固难比矣会虎观而未可加欤则唐之盛也尧舜不如  

人不学不知道赋【`以学然后知不足为韵`】失　名  

君子之为道也敦诗书説礼乐俾其润身而浴徳克已而志学亦犹嘉肴在噐良玉抱璞肴之知味旣因于甞玉之成功必由于琢物旣肖旃士亦宜然知此道者必勤学焉若夫即其讲肄齿以胄筵儒风是习素业斯传以三坟五典为本以八索九丘为先存乎博奥究其精研渔猎乎六籍之内牢笼乎百氏之前得用而行将陈力于休明之代自强不息必苦节于少壮之年于是慎择其师审取其友师之严则尊敬而匪懈友之直则切磋而可乆志有所立言无所苟讲道徳必探其本源进礼乐必尽其先后故业就而青紫可拾噐成而瑚琏自负【`阙`】  

重寸隂于尺璧赋　　　　　王　起  

【`阙`】  

至若苦心无亏励志罔移千里而笈是负三年而园不窥孙敬之户长闭仲舒之帏昼埀冬映雪而无倦夜聚萤而罔疲尔乃倾心葵藿属目桑榆郊影不留于北陆林光或改于东隅则尺璧可轻自可抵于乌鹊寸晷所重恨难系于白驹固在夫学如不及宁务夫执而不趋是知务彼干干瞻其杲杲将以求云霄之路亦以得青紫之道自然披褐懐玉满堂获寳向若贵温润之姿贱荏苒之时光收皎皎景失迟迟则如琢如磨未能保其琬琰一寒一暑空见迫于崦嵫则知润身之徳将贻后学尚鄙满籯之金爰取沉河之璞况乎日就月将今是昨非六艺逺学所以知微则捐谷之中【`乃用抵璧于谷事`】自可弃其虹彩测圭之下实有爱于乌辉别有功名未录行古之躅时难得嗟晼晩于扶桑寳在不贪贱璘玢之如玉此大禹之所以成绩得不述之而自勗  

惜分隂赋【`以光景难驻贤哲无怠为韵`】　　蒋　防  

君子自彊惜分隂于短刻期硕学于缣缃念冉冉之特移非徒爱景惜依依之为恋足冀廻光每正中而圭表常惧减于毫芒事且异于秉烛理宁同于息影崇树在乎功名淹速继于时景苟不竞夫分寸亦何期乎悠永三冬未就实有念于锱铢九仭将成顾无亏于俄顷当其南轩向昼北戸初寒微照悠扬而渐短斜辉晼晩而将残分以惜焉岂少私而寡欲时之至也谅失易而得难及其躔次当留光华未暮宜草草以不息希曀曀而常驻出处无瑕故垂法于前贤徃来不遑见遗履之莫顾旣目击而眷眷亦心想而专专况志业之难就当清隂之屡迁莫不以日系月以时系年是宜向微秒而重矣何得在斯须而舎旃不然夏后何以为圣陶公曷足称贤于焉激功【`疑作切`】仰兹先哲彼分晷而莫驻此寸隂而靡辍不食不寝载勉于劳者之心以遨以游诚乖乎志士之节皎皎白驹若有若无虽长绳莫得系于桑野长戈不能却彼泉隅今则暧昧斯在瞬息不改宜乎陋韫石之腾辉轻天【`疑作尺`】璧之殊彩庻立功而立事故不而不怠  

学植【`左传作殖`】赋【`以深根固柢无使将落为韵`】张　泰  

学者人之本也必资乎穷要道励专心故假农以为喻将克已而攸箴笔力载耕旣研精而不倦情田以耨将覃思而惟深懿兹善喻丰滋是务当勤劳而有获岂防裂而不固种徳潜润比土膏之勃兴脩业大成方云稼之森布切磋讨论将究其根孜孜而其功且倍矻矻而其教弥尊苟惰以自安则耒耜之用废习而不辍则藨蓘之道存蕴经笥而焕乎旣庻成行业而油然寔繁且夫以兹训语譬彼树艺学者在清其本末农者在立其根柢庻存心而有补期竭力而无替顾三冬之足用且俟经时异四体之不勤而能望歳其道旣敷其志不渝自微至着生有于无厥修乃来类京坻之可积不思则罔同水旱之是虞原夫匪独化人聿兼为已宁徒取于披阅固可移于任使功成乆习宋人之揠足伤事不两全樊迟之学诚鄙稽其存于日省就此月将覩专专以开帙嫓汲汲而筑场劳而无怠焉奚必乎四之日禄在其中矣可期乎万斯箱客有服膺糟粕惟善是乐恒虑失而不逮讵懐安而自若取【`疑作敢`】窃比于农夫惧见逢于摇落  

学然后知不足赋【`以君子强志然后成立为韵`】雍　陶  

士有倦乎耕耘求其典坟每下学以为已期千禄而事君虽歴三冬词轧轧而未能足用虽观百氏意歉歉而常如阙闻复得散秩【`一作帙`】如初功【`疑作攻`】坚兹始谓尺璧兮易得叹分隂之难止隐居就道欲名埀于千万年嗜学从师将继志于二三子当其敦诗説礼存诚自强恃少壮而能勉励惧老大而有悲伤儆覆篑之遗事慕絶编以同芳亲賔兮莫徃莫来昼夜兮无怠无荒始励已而功【`疑`】诚为矻矻乃收心而贵复学茫茫岂九流之深岂六义之秘抑由懵学者请益而尚少虽勤而未至又安得食而求饱困而欲寐忘匡民【`疑作氏`】之心无苏君之志由是其意弥坚其业弥専开卷且尔服膺拳然不出戸期知万里不下帷宁止三年欲罢不能所求广矣大矣以思无益故得藏焉脩焉始也傥易足于謏闻无求备乎讲究顾羣籍而是弃虽勤师而莫诱若然者足见微功并弃于前洪名疾没于后所以大噐不愧晩成时习以资其学殖日就而冀其经明静而专敞【`疑`】而立旣勤勤而曽不息又孜孜兮如不及大矣哉学者之心信地芥而必拾  

文战赋【`以士之角文当如战敌为韵`】　　　林　滋  

为学之人防友以文念斯文之枢要无极将一战而是非可分索隐穷微旣不于夫子解纷挫锐爰取譬于将军由是推匪石之心召如林之士六籍之奥斯究万夫之雄莫拟且曰战也者所以分胜败之端文也者所以明盛衰之理必将抑浮伪考深防措词苟得于朝闻游刄宁甘于夕死是用徴师于代【`疑作伐`】善之所命将于角胜之场鹗视而鹅鹳斯列豹变而貔貅莫当利口从横已有摧坚之意雄姿踊跃那无露颖之囊得失未分切磋斯见弛张旣出于心术向背宁虞于色战忠为甲而信为胄岂惮重围笔有阵而词有锋诚能万变旣区以别矣乃则而象之拂缃袠作皷鼙之响卷绛纱为旌斾之姿波骇九流苟再扬而尽委心攅百箭终一贯而无遗乃考击蒙谅无前敌决胜旣返于三隅请命俄分于四壁是以及门之子互骋其成功无勇之徒空悲于败绩已而探讨无余词林宴如九合之刚肠斯弭千里之秘思潜舒深浅旣分尽洗兵于学海奸回云革皆弃甲于徳车盖以振此芳尘仰于先觉苟能立分于阃阈曷愧坐筹于帷幄今则防【`疑作仗`】其信志其学幸从战之有闻愿无慙于挫角  

觧议围赋【`以词理精通释然自溃为韵`】　　浩虗舟  

王子猷之延賔暇时偶切磋于经史遂交战于言词出竒而彼力方壮向敌而吾矛莫持阻辩口而不通去来都絶闭赤城之深固中外生疑旣而谢妇侧聆翠帏潜至察攻讨之余势知胜败之有自情田遂辟纵堂上之竒兵灵府忽开出身中之利噐是用自伐期乎不争因渔猎之近习得筹谋之至精纵吟啸为皷鼙之雄倍増其勇察顔色为风云之候暗识其情然后以徳而攻当无向背迎心石以奔北望词锋而辞【`疑`】溃一来一徃环回于文苑之间或否或臧蹂躏于儒林之内已而容势相悬抵摧莫前击触而刚肠已折交侵而锐气难全去不可迯顾咽喉之絶矣败无相救觉唇齿之茫然观夫忠甲不免【`疑`】徳藩何益望风而坚劲不保挫气而秉持尽释俄执讯于折角将犒师于重席验运输而经笥不穷察苞裹而智囊犹积是以扞格斯辟书文必同逆无不服滞无不通义橹罢持倒载于徳车之上仁寳悉获横行于王道之中故得学海长清言雠不起百家咸凑其轨辙六籍各分其疆理是使孤陋寡闻之徒永愿伏膺而已  

## 文苑英华卷六十三

　　宋　李昉等　编儒学三  

书同文赋一首　　坏宅得书赋一首  

凿壁偷光赋一首　萤光照字赋三首  

赋赋一首　　　　诗有六义赋一首  

掷地金声赋一首　端午日献尚书为寿赋一首书同文赋【`以王化大同书文混一为韵`】　　王　起  

巍巍乎我皇之宅也寰海无氛书契同文宣于小学成彼大勲六艺殊途考为篆之古史万邦同德知结绳之圣君于时四方有谧九区如一二【`疑`】教翼宣儒风洋溢或简牒而异制或草隶而殊质莫不采摭其文错综其术由是日月所烛舟车所通布八体而咸若合六书而大同垂露成规既由近而及逺崩云殊象亦自西而徂东流离翰墨之场辉映诗书之阃或虫形而惟错或鸟迹以相混三坟八索何患乎阙疑二首六身或因而知逺况其名臣染翰行子寓书昌言非同而不达遥思非同而不摅敷奏或乖自无惊于问马遐迩不壅固有乐于烹鱼为学则孚执艺无诈文加防而何有书尽言而是借或笔或削决百事之纷拏如丝如纶宣一人之教化则知同文之义大道惟昌合我人则覃于鬼方匪来规于率土将作范于后王巧者莫能革其故暴者无能易其常则帝羲龙圗宁务其八卦史籀弯【`疑作虫`】篆徒列于三苍故宜飞声后代布徳无外铭钟鼎而勒休施竹帛而圗大逸少之能攸着伯英之妙咸頼信乎观彼人文而乐我平泰  

壊宅得书赋【`以壁中得之传诸后学为韵`】　蒋　凝  

孔氏之居中藏古书当覇鲁壊隳之日见亡秦焚灭之余卜数仭为缭垣时之潜矣定四科于竹简世以传诸当其汉偃兵戈鲁脩宫掖将穷下国之侈遂去前贤之籍并吞一畆方取地以崇居摧折两楹遂得书于暗壁悲夫其宅也人亡道穷削迹于中瓦隳而阼阶缺裂尘飞而环堵空蒙鲤也必趋之庭将为辇路仲由未入之室欲创离宫其书也藏书【`疑`】废久坑儒之后虫侵而鸟迹防亏土蚀而韦编欲朽虞夏不刋之典出彼圬墁殷周将防之文存于培塿于是升彼堂矣弃诸简焉信遗址兮必取宁古文兮何传将卜楼台刬榛芜而矻若俄闻金石扣寂寞以铿然王乃凝思潜聼追踪【`阙`】　　一宅兮不壊知其书兮可学悔随【`疑`】古而荣今庶立礼而成乐门庭犹在存圣者之规模虫篆难详是古人之质朴倚伏相推于焉有之不广其居则斯文永堕不闻其乐则往迹全隳信乎君子所居亦废兴而有数圣人大道当用舎而随时今皇家修典坟崇阃阈开儒馆以待士设文敎以济国千秋万歳知此道之无穷四海九州信将来之有得  

凿壁偷光赋【`以将欲贪于麟角之成为韵`】　独孤铉  

儒有聪明卓荦夐然先觉勿懐六蔽之嗤是切三冬之  

学【`阙`】　　　　　　　无光穿屋如墉岂独雀之有角且以兰膏既絶日月其将欲假明于他人之室方凿窍于夫子之墙乍引濳辉怯珠投之暗忽分圆影凝【`疑作疑`】月出之光观夫纳耀之初流辉乍舒独见之明何得和光之义则如然后传之辨鸟遰以分鱼谅匪偷人之所以固同闇者而求于逗影未周将阅小明之什分辉竟劣难寻光大之书于是舍之则止用之则行彼君子讶来风之穴矧吾俦观继日之成谁谓我偷偷则不防谁谓尔失失亦不惊徒爱夫览则无欺烛之有私文从曲照字逐圆窥守其黒非吾徒也用其光若已有之始慙服闇之议不能墙面终契袭明之防或异管窥况夫贫则宜甘学也宜躭韬尔光不违于诲盗开吾壁非渉于攘贪志也则劳自知不足岂夺鉴防之见实假照隣之烛等虚室之白宁防尔明喜冲孔之光已从吾欲然则能资于昧者可望非亲欲求于明者有志无因逹闇之心难固偷光之意何新是可投庸功【`疑`】学舍彼求身故能才已征于夣鸟道非窒于获麟  

萤光照字赋【`以能励躬必大成为韵`】　　杨贞  

儒有贫居在隂志学无必思照字之物类得聚萤于心术散防熠熠文彩之旁流开卷荧荧古今之洞出曈昽隐映积小而成临竹简而增羙歴银钩而转明读周室之书毎见日中之字览厐防之传犹疑火照其营既有求于时习奚勿用而宵行想夫交错积中英华发外鱼鸟飞动铅黄晻霭无心于处暗弥见精专取足于临文岂劳光大炫晃无穷心勤饬躬泛凝晖于垂露飜碎影于雕虫笔精之体无隐藻思之文有融既的皪于六身之上复浸滛于三豕之中则知雅善从宜功能自励时当炎燠嗟映雪而未期义渉穿窬忌偷光之失计是用聿求昭质承乏华灯毎扬之自此知照况烛之因以辉斯作者所以警清士而体物俾无忘其所能  

第二【`同前韵`】　　　　　　　　赵　蕃  

丹鸟火荧临书育明假蠢尔之微照俟终焉而有成由是引素囊开缥帙文的皪而可见影循环而无必孤悬虚牖依依而鸟迹初分廻隐薄帷幕幕而文乍出嘉其炯若流燿焕乎发蒙莹分寸而靡隔助舒卷而不穷所以借微索积轻躬隐映有余宁亏武子之志荧煌如贯爰明苍颉之功临墨池而珠还合浦映草翰而燎防寒藂至若暗室方扄清宵未艾炫微质于幽邃阅羣言于宵霭余光不防能温故而知新防彩乍临为积小而成大尔其杳杳皆征厯厯可慿分白黒而为度随编简而不恒初讶无烟濳凝化草之状才瞻吐耀暗分垂露之能及夫皓若云舒明如珠缀互离离而发色纷漠漠而流睇是以象钩深类冥契傥观光之不昧庶防躬之足励  

第三【`同前韵`】　　　　　　　　蒋　防  

士有阅简防尚专精恒俾夜而作昼每聚萤以袭明期照烛于无隐俟沉研而有成缥袠时开玉篆共丹辉竝耀银钩下映繁星与片月俱生帷幌之际微明舒蔽或熠熠以光吐复离离而珠缀俯而察焕乎呈科斗之文静而观炯尔见雕虫之艺谅依人以明道匪韬光以自衞居暗室者懐我而载寝载兴遇明时者假我而自彊自励用或因物勤斯饬躬不晦乎风雨不翳乎昏蒙临墨池则珠还合浦映草圣则燎防寒藂谁谓向乎晦照篇籍兮无小无大谁谓藏乎密随昼夜兮无固无必金辉始彻疑清露之腾文鸟迹旋分谓灵乌之就日可以穷永夕可以佐残灯舍之则其功不足用之则其道弥顾萤光之在照盖欲罢而不能  

赋赋【`以赋有古诗之风为韵`】　　　　　白居易  

赋者古诗之流也始草创于荀宋渐恢张于贾马氷生乎水初变本于典坟青出于蓝复增华于风雅而后谐四声祛八病信斯文之美者我国家恐文道寖衰颂声陵迟乃举多士命有司酌遗风于三代详【`一作明`】变雅于一时全取其名则号之为赋杂用其体亦不违【`一作出`】乎诗四始尽在六艺无遗是谓艺文之警防述作之元观夫义类错综词彩分【`一作舒`】布文谐宫律言中章句华而不艳美而有度雅音浏亮必先体物以成章逸思飘飖不独登髙而能赋其工者究精防穷防趣何慙两京于班固其妙者抽秘思骋妍词岂谢三都于左思掩黄绢之丽藻吐白鳯之奇姿振金声于寰海增纸价于京师则长杨羽猎之徒胡可【`一作为`】比也景福灵光之作未足多之所谓立意为先能文为主炳如缋素铿若钟鼓郁郁哉溢目之黼黻洋洋乎盈耳之韶武信可以凌轹风骚超逸今古者也今吾君网罗六艺澄【`一作淘`】汰九流防才无忽片善是求况赋者雅之列颂之俦可以润色鸿业可以发挥皇猷客有自谓握灵蛇之珠者岂斯文而不收【`一作岂可弃斯文而不收`】　　凢一作皆川本  

诗有六义赋【`以风雅比兴自家成国为韵`】　李　益  

夫圣人之理原于始而执其中观天文以审于王事观人文而知其国风故每嵗孟春采诗于道路而献之泮宫有以知下之化逹人之穷发于闗雎之首及乎王道之终故曰天明自人而视天聼自人而聪所谓政于内系一人之本动于外形四方之同始于风成于雅失其道或天方荐瘥得其宜或锡之纯嘏是人情之大窦未有不由于斯者尔其德以颂宣事以类比陈之于学校将可以反正辍滛播之于丝桐何有于剪商变征属辞庶因于劝戒缘情孰多夫绮靡嘉鱼作而贤者追【`疑作进`】焉驺虞废而王道缺矣至于诗之为称言以全兴诗之为志赋以明类亦有感于鬼神岂止明乎礼义王泽竭而诗不作周道防而兴以刺俾乃审音之人于以知风之自洎夫代见更改也运歴于诗祖【`一作亡`】自天未防斯文也以至于皇家于是抑文尚质崇俭去奢振六艺以补化秉一言之无邪不然何以天地奉若而不兴云汉之嗟用能德声【`疑作馨`】而苹蘩可荐诚达而来牟降生虽九重歳招其谏诤而九有日闻其颂声且君匪五谏兮何弼诗匪六义兮何成我皇乃以诗而条之国政本乎人情故得行于蛮貊岂独用之邦国修之身则夀考不忌垂乎后则子孙千亿乃知诗之为教盖亦王猷之至极  

掷地金声赋【`以辞赋髙亮可振金声为韵`】　王　起  

文含逸韵金有英声苟操觚而尽妙同掷地而若惊五色相宣谅卷懐而得其丽三品作贡叶攘腕而发其铿铮信一言之燿为百代之光荣当其孙氏能文天台作赋眇眇神迈悠悠精骛发翠屏之藻思掞赤城之丽句既穷嵩岳之标复得华池之趣清韵秀出芳名独歩飘飘淩云之气捧而必观铃铃振防之声掷之可喻亦既成止居然众钦乃顾良友大夸词林以为其文蔚其防深传乎人间已见斐然之丽掷诸地表必闻铿尔之音郁郁目锵锵动心岂比夫荆山抱玉披沙捒金则知杂懐寳于众伙惟金声兮则可炫黼黻于英髦琴【`疑`】文律以相髙苟取譬于击地必先托于含毫匪夸诩以自侈实丽则而不噍观玮之变态想荧煌之献状聆之于耳疑委地而铿锵度之以心在体物而浏亮金之为寳也可以受砺文之喻金也存乎属辞披彼丹心始叩音于寂寞临乎素手同掷光而陆离其价莫竝其言可推经喻满籯是则然矣字比悬市无以尚之别有书圃斯追文房是循慕绮靡之一掷思金声之载振所以兴咏于上才而思齐于后进  

端午献尚书为夀赋【`以诚以古书资乎圣夀为韵`】　王　棨  

节乃端午经惟尚书当炀帝穷奢之际见蘓公为寿之初五日嘉辰欲有裨于圣德百篇奥义敢将献于皇居始夫蕤賔既调星火初正虽云祭屈之日合有祝尧之敬咸求玩好冀尽竭其忠勤竞荐珎奇愿延长于睿圣惟公以邦纪将紊洪图渐倾欲讽江东之幸思停辽水之征繇是访注于安国求篇于伏生既逢采艾之时合祈洪筭遂托献芹之礼庶达微诚盖以文尽雅言事传上古前王之善恶皆载厯代之安危可覩自然于礼无爽于君有补岂效辟兵之法专用灵符宁依续命之仪只陈防缕既而面对丹墀防而进之其为贽也非鴈非羔非玉非帛其为书也非易非传非礼非诗且曰臣则有志匡主无心顺时窃以百王之典可为万歳之资愿陛下察所以是究所以非不知枕惟琥珀之珍裘有雉头之美诚未知典谟训诰阅斯而北阙长存虞夏商周鉴此而南山相似所以鼓箧斯至称觞自殊借手而则为臣矣服膺而在其君乎愿因犬马之诚取为镜欲取丝纶之笔用作规模且浴兰献物兮古岂无捧酒祝君兮今亦有谁能持十三卷之雅诰上千万年之洪夀  

## 文苑英华卷六十四

　　宋　李昉等　编军旅一  

出师赋三首　　　　大阅赋二首  

饮至赋二首　　　　旗赋一首  

灵旗赋一首　　　　太史奉灵旗指蔡赋一首击柝赋一首  

出师赋【`并序`】　　　　　　　赵子卿  

古之王者出师有征无战然则兵革之事圣人是兴盖所以威不轨而昭文德也帝乃【`一作庸`】钦若尧禹承天运行鲜卑在图夜郎无外而旄头贼丑忘道弄边河浸海寒障路幽朔皇赫斯怒亲师用征摇星纛神召募雄合白羽森月朱旗烂空俾夫翕东海之焱波扫北荒之沙雪国用长防人忘暂劳聊胜咏歌取思而赋赋曰莫髙匪天兮生我圣人聪明运用兮不测惟神恩泽洪融覆帱弥淳喷穷陆霈无垠珍怪烟委而波属蛮夷鸟狎而虫驯粤若鬼方兮猃狁孔狡固隂沍寒兮陵我河津于是按玉剑而慿怒耀金戈而雷震祃蚩尤誓勾陈防白帝骑苍驎天动地应罗羽衞而煌煌风咆云鬭作笳皷之殷殷别有哮悍之旅毅勇之賔爰自幽并而投石走巴楚而来臻铁马金甲虹旌电轮鸣者飞鴈由其殒越挥戈者白日所以逡廵国体兵势殊容共身既出师于鄠杜亦猎虏于新秦野气苍茫而助杀军声慷慨以含仁奋威则鲸鲵忉【`疑`】衅流咏则枭獍懐亲大荒摇落知单于之魄死层氷泮涣感天子之情春昆彚杂种于何不臣宁直夸胡而北省亦当抚柔于丛榛海岱攸类匪兵是遵固将历三五而髙视岂与夫费百万于同勤  

第二【`并序`】　　　　　　　　赵伯励  

先天年【`即是元年`】猃狁孔炽动摇边陲是以我国家有事于沙漠也征甲选徒星驰云集楚剑霜利呉钩月悬将以驱日逐之首斩天骄之族盖使烽埤无火亭障息肩大矣哉自古出师未有若斯之盛者借虽不敏敢述赋云赫哉帝唐叶殷累圣光明乾道洗清邦政德所以和懐四夷教所以平章百姓用能尽奄有于天下得乐推于羣黎鳯符以讴歌而适龙厯以揖让而跻既神化之无外何鬼方之独迷若乃皇赫斯怒元戎是出其制敌也以威其用师也以律雕戈电举铁骑风疾霜明锋刃夕曜曜以冲星火色旌旗昼炎炎以篲日横行有同于千里止歩不过于六七桓桓大将黄石老之兵符赳赳武夫白猿公之剑术谋无再陈其来若神攻则必取谅资于武既作气以皷行受脤者实在乎国英虽假灵于庙筭决胜者亦闗于天断固将以拒十角之猖狂岂止扫一隅之陵乱然后作寰宇之清谧成皇王之壮观别有其仪不忒诗书是则鳞翮初就将腾跃于风波冠剑末从尚栖遑【`一作迟`】于翰墨愿髙阙之气殄伫燕然之铭勒优哉悠哉小臣髙歌帝德  

第三　　　　　　　　　　梁　献  

圣人乘时兮里社鸣圣人御防兮天下平百姓日用而不尽四方风动而化行外镇武将内罗羣英既居尊以体道思顺文而偃兵何朔塞之不靖尚居边而屡惊皇赫斯怒授钺四七告厯登坛选时习吉流紫泥之明诰开黄石之秘术旌旗翩飜而篲云刀剑灿烂而含日望塞而徐迈度青门而出天子乃整师旅振威德班列品类巾拂辀勒杂沓叅差骈阗逼侧隐隐轸轸锵锵翼翼锐兵含气武士作色后殿未出于朝廷前驱已罗乎郊国大哉圣主乗时而抚内修恩德于以广文外整兵戈于以克武设鱼丽布鹅鹳良将劲卒威武刚断欲使凶渠斩首狼慴窜一劳而逸永清疆畔尔其有征无战缣缃所陈兵不可恃惟道是亲昔周君有敌虽戎衣一解而夏禹将战反修德七旬前君尚以行化而感迷悛况我皇上圣徳通神别有穷途下客流落覊栖书剑不用山川几迷失路空叹亨衢未跻幸逢明圣触类归正既懐投笔之用希遇封侯之聘  

大阅赋【`以国崇武备明习顺时为韵`】　　　失　名  

惟圣有作含灵大庇万邦以平羣动咸遂输瑜景集削祍麏至犹且脩干羽除戎器懿文德恢武备大阅之礼所谓简车徒谋元帅以虞以度习无不利故冬令有典夏官是司尚黒服建黒旗各率属以于往昭用众之在兹择元辰于仲月得刚日于斯时然后莱田立表斩牲狥阵斾游旌控髙靷百其勇倍其信骈驰翼驱旅退旅进钲铎镯铙之数物有攸施坐作疾徐之节教无不顺咸以律而自勉谅匪髙而匪吝才实天生用犹日愼遵兰防而合礼罢艽野而作镇边陲削平天下文明遂以畋而以狩知足食而足兵戎士趫夫呈才逞武将撄戾以雄入顾振旅而尽取公之私之有伦有矩崇七德之丰禁迈三驱而夸诩岂惟兆于熊罴固乃除于防貐暨乎整众而入军容翕习厖聒腾骧天动地岌亦取睽而致用诫犹火之不戢惟皇建中昭明有融止戈为则垂衣是崇混车书于无外尚何施于一戎别有明试畴庸举惟慙德征于二柄或不爽于为邦形于一言庶无忝于观国  

第二【`同前韵`】　　　　　　　胡　瑱  

乾坤设象帝出乎震文经邦而遐迩安武御防而上下顺厥二道之可乆同五材而皆进故轩辕出涿鹿之战颛顼列共工之阵足以克定祸乱天禄永终虽八荒有截而七德是崇若乃防用事律变冬中胡地马肥宁控而习战汉家农隙且讲事而威戎于是简车徒命将帅崇文物设武备旌旗裔裔而风飞士马嚣嚣而云萃竟泽弥谷殷天动地衔枚无声击皷作气雕弓月满寳刀霜利申前驱诛后至为三表而有节历千古而不坠者也尔其兵势崩腾军容翕习甲鳞布长戈岳立虞人莱野羣吏作旗事着六职礼分四时可以顺少长匡邦国匪盘匪逰有典有则是时也长杨草落鄠杜霜明既不虞而作式亦因狩而治兵大田获之以三品和门树之以两旌抱木之猿见矫矢而遥泣伤之鴈闻虚弓而已惊且夫设席张幕蒙盾负羽兽之大小既公私而殊获野之险易亦人车而各主岂即鹿而无虞诚献禽而后取此非以田猎纵天下之极观亦因之简众而习武  

饮至赋【`以破敌有功为韵`】　　　　　李子卿  

皇矣圣主贤哉良佐庙谟克谐武烈斯播凿门而上将初出屈指而西戎已破既执讯而获俘遂防勲而类课覩沙漠之旗偃见边庭之皷卧盖所以示王师之有征识天兵之不挫者矣振旅而还军容毕觌其出也谐六月之功其入也叶三年之绩庭实既备皇欢是式醉百壶而军声恺康献万夀而喜气緜羃茂勲彰于防县盛礼陈于宗祏知我功之不宰知我武之无敌六师于是乎张皇百蛮于是乎怵惕然后勇爵髙设元功克受搴旗斩将者其锡蕃攻城拓土者其赏厚筑京观而无谓【`疑`】铭鼎彛而可久蒲海长清匈奴已闻于断臂槀街初列戎王正见于悬首舞干且在于舜阶挟纩更闻于尧酒此乃征而不战为而不有者也由是遐荒必通饮化向风息去病之深入罢张骞之凿空从此止戈不劳乎四伐五伐因兹欵塞无限乎自西自东非我皇明四目达四聪上让下竞君明臣忠则何以建无大之元功  

第二【`同前韵`】　　　　　　　崔　损  

圣人推有功择贤佐武义举湛恩播所谓君良臣忠上唱下和鬼方难制敢称乱以荡摇遐夷恃险不恭命而朝贺然后兴以戈矛伐其怠惰自彼曲而我直必义勇而遥破有若覇由一战晋文伐国以定功师兴七旬有苖崩角而自剉然后陈大礼广庶绩乃公乃侯左贤右戚一人有庆必偃武脩文四海无虞乃销锋铸镝宰夫供其牢醴乐人陈其戛击英英之士爵劳先以伐谋屹屹勇夫宠命嘉其隟【`疑作勦`】敌惟我后贯三古之睿哲继百王之絶纽用伊吕则举无遗防扶卫霍则功称不朽毎懐逺以赏功因劳军而献寿坐朝饮至同鲁史之防勲在泮献馘耻汉家之斩首逺方安而犹愼多垒静而不有及夫殊勲既答王怿【`疑`】斯崇劳还师以枤杜赐侯伯以彤弓勇爵劝能懦夫增气于无敌防卒为将武臣誓心于有功然后寰海逺辟天下大同教化无外昭明有融覩班师之盛礼莫不励志而饬躬  

旗赋【`以风日云野军国清肃为韵`】　　　　李　昻  

遐国华之容衞谅兹旗之多工文成日月影防霜空乍逶迤而挂雾忽摇曳以张风排廻惊鸟飞失断鸿至若混羽旗以横野则覩之者目骇杂金皷而特设则见之者气雄尔其誓将临边兴师授律拥豹骑而长徃指龙山而冲出月阵聮云星旄鬭日回五翎以隔【`疑作革`】面挫三庭而屈膝非旗之佐彼军容则何以沙场清谧明明我君四海无尘立徽号建洪勲为旗削蚩尤之迹畵蛟龙之文信俟【`疑`】功于巢燧谅比德于姜云奄有天下体国经野览兹旗之财成故可得而言者俨孤峙以标众列广形而助寡随时卷舒任用行舍不务功以伐谋良有足而称也徒观其进退缤纷旖旎三军可仰可则光辉一国示迷于指南何登车而逐北塞断连营幸偶时清对岌岌之台殿间悠悠之斾旌陵紫霄而风扫逗碧落以云萦摆帝楼之晴树弄天门之晓旌高则可仰犯乃不倾毎低昻以自守常居满而望盈时亨大畜于何不育永端容于太阶沐皇风之清肃  

灵旗赋【`以随所指方敌必摧为韵`】　　　　独孤授  

术有以厌胜则灵旗之制可知宁不师古或取诸随命曰灵表神灵之托考其象亦象之在斯前史载焉可得而举用于兵祷之际在乎郊见之所详厥制之由始信法天而为纪翠华匪伦黄鸟可拟因通帛以作绘树脩竿而直指三星前列成太一之蠭【`顔师古曰蠭与锋同`】旗九仭髙悬拂堪舆之壁垒垂彩扬光焕其有章牡荆郅偈而乍动登龙蚴蟉而欲翔物之精也必异神之用也无方靡微风知其整整含霁景覩夫央央惟时越人害及疆埸彼则神怒我将霆击乃祈幽赞乃导彼役所以酌意于天所以信威于敌撰辰其吉用致精一穹是飨太史祗祓及瑄玉既陈而灵旗独出顺徂征之所向庶获丑之可必异先登之蝥弧同指佞之屈轶常【`疑作帝`】车烂烂靡丰蔀而见斗君象昭昭状寅賔之出日终能吞若裔土克全师律岂得之于伐谋将有类于斯术尝闻王者兮厥德不回两阶之舞兮三苖实来则吾君绍重华之广运超帝彻之雄才布泽而阳和乃发抗威而枯朽易摧且将举天毕以掩凶暴倾云汉而涤氛埃古灵旗者奚足道于今哉  

太史奉灵旗指蔡赋【`以国家兵祷建兹神物为韵`】失　名  

旗昭戎容武备天讨上蔡干纪惟圣后之克诛南越徂征穆汉皇于肇造仰垂象以徼福洎有司而请祷封疆乃俟于指明冦虐方期于荡扫详其效虞典之舞羽体周官之祃牙九仞屹以特立三星粲其增华分野髙标象指麾于帝力光耀旁发形耳目于兵家矧夫天飞龙而载圗北有斗而上献当我师之欲勇乘彼众之胥怨上宣其意将同乎十手所临人授其踪必在夫六斿之建至乃直指遐举申严叶时且殷祭以诚若视防徒而蠢兹小蝥弧之先登令斯行也奉郅偈以东向神乎尊之匪曵珠而极侈谅悬首而为期懿夫从人谋而罔咈则异于九旗之物摅皇怒以不賔取贵于八方之神故能杀敌啓灵申威定国蟠喜气以将逺扬胜风而自北仪在端表始合于师贞以出人知向方用符于我战则克奚必彰翠鳯以崇丽法蛇而辨色适足以计其功庸未可以靖乎氛慝睿畧无敌宸心有征侔制胜于左杖聿称材于牡荆方旗指以神辅俾蔡溃而功成蹈道不昧谋谟孔明征太史于往制备唐年之主兵者哉  

击柝赋【`以封守勤固御暴为韵`】　　　　崔　琪【`总目作损`】  

严城暮兮絶人踪君门深兮开九重清矣击柝出彼髙墉候铜壶而发箭杂鳬氏之鸣钟响以应声按更筹而宣九陌内以达外禁奸慝而清四封何斯违斯是击是扣声叅投壤之击知甚挈缾之守风雨如晦不假鸡鸣夙夜在公但见牛斗至若卫尉奉职金吾克勤盖欲惩冦暴亦以戒昏昕夜如何其歳聿云暮阶凝冬霜月满蟾兎是时也哀响稍动寒声转布窈窕鳯凰之楼萧瑟铜驼之路于焉廵警自成险固复有空闺怨别幽客飘寓心驰辽阳之戍衣化陆生之素闻一声莫不防干聼万籁悉以横注当今六合肃清四夷即叙时无暴客邑空囹圄彼干楯之事击柝之所尚行于方隅犹用于军旅者盖取诸豫备固吾守御则知自我垂法宁云待暴至矣哉居安思危亦从吾君之所好也  

## 文苑英华卷六十五

　　宋　李昉等　编军旅二  

立走马赋一首　　　　观兵部马射赋一首师贞丈人赋一首　　　善师不阵赋一首有征无战赋一首　　　王师如时雨赋二首辕门射防枝赋一首　　佩刀出飞泉赋一首孙武试教妇人战赋一首　垓下楚歌赋一首  

立走马赋　　　　　　　　乔　彞  

元戎帐外兮何者雄蹑絶电踏追风于是千旗已合万马既匝枪垒环廻辕门洞开纷荧荧以照雪殷嶫嶫以随雷严鼔齐苍山破一夫唱万人和寒笳既鸣攅骑无声左右交入奔腾迸集鸿洞戢孴隂森嶷岌挥铁骑以突空上金鞍而屹立轮寳刀以直视防长剑而端揖奔鲸絶海旋巨浪以尚迟饿鹘飜身冩长风而未急于是神仙怳鬼怪呼吸摆金甲而作寒喷玉花而半湿膂力既刚雄锋莫当掷红旌以颠倒按白刃以荧煌霍灭没离披颉颃引山河之奔走随簸荡以低昻讶夫累迹从容自适互辟易沸霹雳豁千里以万里廼左射而右射余【`疑`】掉青丝系练影呌天阍挥落景云旗一簸飜古塞而半飞畵防双盘冩长风而自冷况复腾勇气耀红尘倚精诚而张胆仗忠信以扶身妙能杰出其大絶伦感平生之顾遇睹性命之逡廵既见知于挺特【`疑作时`】寜有力于依因得逢尧舜之代以备爪牙之臣恨武扬之尚狭踢髙歩而难伸皆曰若更度交河絶大漠藏铁羽销金错横穿马邑雷鼓出于地中直上龙城将军忽如天落引皇风之披靡荡杀气以澄廓不离旗斾长随衞霍鞭八方之戎羯豁万里而开拓骋轻趫之俊艺突沙塞以取乐壮观呈肃然清扬大斾入旧营观兵部马射赋【`以艺成而动举必有功为韵`】元　稹  

大司马以驰射而选才众君子皆注目而观艺至张侯之所乃执弓而誓誓曰今皇帝制羽舞以敷文德择材官而奋武衞莫不【`二字一作兼`】以超乗者为雄【`一有不惟二字`】中鹄者得祭用先才捷志亦和平以多马为能故以马为试以得鹿为美故以鹿为正岂独武人之利实惟君子之争射者皆曰诺虽五善之未习庶一举而有成为是马逸骙骙士勇伾伾盖【`一作蓄`】锐气候歌诗初聼采苹之章共调白羽次逞穿杨之妙忽纵青丝旁瞻突过咸惧发迟曾骥足之展矣飜猿臂而射之挥弓电掣激矢风追方当耦象决裂防尔摧班示偏工于小者安然飞控【`一作鞚`】固无忧于殆而信候蹄而不爽则舍防之【`一作而`】无遗故司射举旌以効胜曰尔能克备我爵可期贾余勇者宜乗破竹之势善量力者当引负薪之辞由是靡不争先莫为我后【`一作莫肯为后`】皆曰措柸于肘十得其九叅【`一作忝`】明试者亦何尝而不有破的之术万不失一凢献艺者岂自疑于无必冲冠髪怒扬鞭气逸引满雷砰腾陵飚疾皆穷百中之妙尽由一孔而出乃知来者之艺葢由【`一作亦`】前人之匹若此则蹲甲壮潘【`一作飬左传潘尫之党与养由基蹲甲而射之`】扬觯观孔信一塲之独擅终六辔之未摠岂比夫浮云逈度开月影而弯环如雨横飞挟星精而摇动虽当至理不忘庸功天子垂衣俨鹓行于北阙夏官司马阅骑从于南宫贡士之程职司具【`一作其`】举防欵塞五方之俗观校将【`一作埒`】百夫之御得隽为雄惟能是与星郎草奏上献拱辰之方天骄解顔喜见射雕之侣客独顾【`一作订`】之而笑曰此盖有司之防萃固非吾君之右汝我有笔阵与词锋可以偃干戈而息戎旅司文者闻之而惊曰尔其自励于尔躬吾将献尔于王所  

师贞丈人赋【`以武有七德师贞丈人为韵`】　独孤授  

先王以武不可独任故受之以师得其人则百蛮风靡失其职则九庙陵夷君于是慎择其难申命分掌动众以正临下以长合人谋兮顺天奬慎战也在知机而万全慎身也如临深于百丈夫然出号令防忠谠树藩屏畴土壤截方隅以无事威戎狄以稽颡俾其政成者列爵功髙者受赏是知师贞丈人之称也至若荩臣嘉谋以国利不可动忠不可贼威逺方以慕化训万民以勤德使强弱不相陵乃胜残而可克力牧佐之而不疑轩后居之而不惑此帝者之师也萧萧马鸣悠悠斾旌伐叛则刑立柔逺而德成上乃奉君之职下乃守臣之贞汤武用之而定业伊周法之而作程此王者之师也审官以统众求贤以自辅必观衅而后动岂穷兵以极武不害闾阎不败工贾政得其经事合其矩管仲因之以相齐桓晋文由是而称盟主此覇者之师也暴而不戢安忍无亲徒侈其欲轻用其人处劳则先加于众居后则乐止其身犹回邪而自保迷大路而不遵州吁处之以国灭子反效之以祸臻此黩武之师也尝试言曰王心无逸师出以律惟得【`疑作徳`】其钦惟刑是恤自然道贯三五勲崇四七不假筑京观兮定武功逞滛刑兮数军实言乎师贞在人其来自久动无悔败位不虚受追惟古昔厥有臧否是则颇牧之勇敢可以执其手平勃之临事可以难其后伊吕之行可以钦其顺其守不失其攻不有行称文武之畧居成社稷之守神祗以百福休祐子孙以百代不朽盖由尊严之重以礼立训师律顺正动而何咎  

善师不阵赋【`以圣朝威服逺人为韵`】　　失　名  

明明天子五帝可六政不严而诸夏以清师不陈而逺人咸服于是旋大斾罢长毂剑无顿锋矢无血镞万方悦四境肃同夏后之舞羽舞干笑周王之白狼白鹿边鄙以之不耸神祗于焉介福至矣哉善师不阵之功烈烈而郁郁者也伊昔汉武黩兵于隣殚天下之赋悉域中之人南浮涨海北历胡尘然后戎虏稽服瓯闽入臣孰与乎兵不交而抱不鼓遂奔走而来賔我帅孔闲我后齐圣顺鲁史之武有七德法周书之农用八政不讨逺而逺者自懐不耀兵而兵威克盛信百王之楷范为百代之镜者也自太朴之既散俗易而难威蜂虿或恣其毒螫鸱枭乃纵其翻飞是以有征无战有守无围家以文事革武事士以儒衣易铁衣王者之兵也有征而无战北方之彊也不召而来归全师以出振旅而返示牛马之弗服在干戈而载偃鄙楚子之灭小文王之侵阮百僚兮率职济济羣士兮直言謇謇声教所被则莫我敢遗【`疑`】日月所临于是乎无逺荡荡昭昭不讳之朝忝陶唐之比屋敢公【`疑作颂`】美于帝尧  

有征无战赋【`以安人以德不战而旋为韵`】　陈山甫  

皇威克宣彊敌无全始建牙而耀武终不杀而摧坚授师律以徂征凿门而出指戎夷而向化掉鞅而旋静难以仁胜残以德绥懐未及方资吊伐之谋氛祲潜销讵假貔貅之力命将必先于制胜数课宁劳于逐北三令着而狼野自清七德彰而枭心已息是知训戎有律料敌无遗乘地形而动众顺天讨以行师播武烈为先登之旅尊英风为遏乱之资利百胜者不其殆矣尚九变者于斯逺而于是指途而边鄙革心按甲而凶渠授首向威懐而将顺将血刄而何有行当尽敌制在于成规武以止戈匪劳于善诱念安人之可待懐阙【`疑作鬭`】志而终不当其蕴龙韬以啓路驰豹骑以清尘鄙身膏于草野笑血染于车轮所以示专命柔逺人扬分阃之威无逾六月来有苖之类不俟七旬一举干戈载櫜弓矢惟义是狥惟仁是以有以见解纷之谋有以见知难之防且夫治兵在于克敌定乱在于图安苟率人以知化宁黩武以自残所以不矜其庸功不事乎权变文敎被于含育武德彰于防县由是而言善用师者不在乎善战王师如时雨赋【`以慰恱人心如雨枯旱为韵`】陈去疾  

惟唐十二叶盛德如春虽幽无不被而犷有未臣帝曰苟非我武焉能庇人于是考策谐谘询投干戈于苖扈之地拯黎庶于涂炭之辰是师也以胜残为心以除暴为主得周宣之薄伐非汉皇之黩武尔乃誓六师命吉甫鼔而出兮俯而取始天声乍发阚若雷霆终圣泽旁流霈如甘雨既殱元恶不问其余诚与之更始而待之如初箪食壶浆将争先以邀路缁黄耆艾知弛负以宁居是以足蹈手舞怨释愤摅洗心灵而沃若类草木之贲如始其闻金鼔之声疑杀戮之谓及其蒙霑濡之赐众乃欷歔以相慰曰岂图污俗犹轸圣心殷云雷以作解与枯槁而为隂济济烝徒一以贯乎睿防颙颙噍类咸得涤其烦襟渥恩既溥幽夏【`疑作忧`】爰泄爱离毕之时见覩燎原之熖防始慿鼓怒信天歩之不回终乃发生谅人情之大悦既而新厥政革其谟遂开儒风与文教载櫜越棘与燕弧正皇纲于寒暑变下国之荣枯夫如是莫不沐仁泽以愉愉咏恩波之侃侃方且观濠梁之鱼乐岂复比农夫于歳旱  

第二【`同前韵`】　　　　　　　　章孝标  

念黎庶兮罹于毒痡我兴师以剪屠如旱歳之稼穑得膏雨之霑濡岂不以垂渥泽润涸枯草木之心宁虑防其干矣天人之意将同衞讨邢乎至乃锐戈矛齐卒伍诚告防于上帝祈发生于下土龙旗电掣疑驱蔚矣之云鼍鼓雷奔似送霈然之雨匪六师之是侵实百姓以为心所谓谋臣如雨猛将如林驰之驱之似得时而将降六伐七伐谓决渠而就深既踊跃而成列象沉隂之欲泄青萍刜而破块将分白羽麾而散丝不絶奚润草之芳茂信洗兵之是阅异包茅之贡矣尔职不恭同隂雨以膏之我心则恱不疾不徐箕张翼舒向兵革而自弭喻霶之有余多鼔钧声知上善之不若宻云不雨想西郊之未如且宣王六月兮非旱之备高宗三年兮适足为费惟鬼方之是惧何人伦之足慰岂比指緑林于一戎养苍生于百卉知我者信号令如春不知我者疑甘泽随轮一鼓而风云作气再麾而寰宇清尘以此出征为活国不能无战乃爱人故得戎羯来王淮夷纳欵嗟蝼蚁之犹聚将刑戮而尚缓今挟泰山压危卵不得已而用师如救歳之大旱  

辕门射防枝赋【`以一箭解围人中之俊为韵`】王　起  

矫矫吕公凛千载之英风立辕门而耀威百夫之特射防枝而骋伎一矢称雄所以解纷为智和难成功岂徒用壮于六钧之妙务能于百歩之中当其刘氏兴戎袁公结阵既祸拏而莫解亦兵纒而屡振阙【`疑作鬬`】貔豹而不宁苦蚌鹬而相狥是用假我手弓救其血刃则万夫骇目不在于和容二憾革心必资乎中俊阙力未疲征会于兹排其患难成彼宴私离坐离立左之右之森森两军比晋楚甲之日桓桓二帅同刘项舞劔之时是用出雄防射小枝既从容而谕防亦慷慨而兴辞乃曰射者所以明其志忠【`疑`】其质今欲转祸为福反防致吉若嗤同失鹄我艺自忝其叠防傥妙等防尔心固宜乎如一乃展容耀示英威决拾既佽分铢不违洸洸赳赳如翰如飞莫不竚其宻彀释此重围彼防在门掲焉独见立亭亭之直影引耽耽之英眄刃孤标而霜白末斜指而目弯弧弨弓之际势若月圆鸣镝于矢之端光如电观之者心惕闻之者胆战固当靖难于五兵岂独解顔于一箭彼容色沮我师气振咸曰将军勇绝众艺如神蹲甲非敌措杯不伦今在座隅徒欲衅勇而啬祸傥居战阵谁当左马而右人请惩忿于昔日愿释憾于兹辰盛矣哉斯会也当军门而人无不协中防枝而战无不舍既威加于域中亦艺絶于天下则毁其壁二人之讼息弄其丸两家之难解此将军之功实为小者  

佩刀出飞泉赋【`以至诚所感灵泉为生为韵`】失　名  

贰师之伐大宛也耀武经阐王灵入絶域讨不庭近取诸身防寳刀之错落上善若水出山溜而清泠则诚之所至危无不宁挹既思于防石利遂因于新硎当其大漠之北穷山所次万流皆涸甘泉斯秘尧人不能以凿井考叔徒称其阙地思羣饮而骏奔懐载渇而麏至大兵悬命夸父之防防是忧上将失容曹公之指梅莫致惟石岩岩将破以至诚忧心惨惨将慰以感乃拯【`疑`】经营陟嵘峥缀流之急贯日之精念鑪中鍜链之利成山下决蒙之情孤环出铦锷明赖黒壤而蹔啓迸泉而可惊活活兮有甘井忽开之兆泠泠兮夺醴泉自出之名飞流乍凝乎淬刃濯血又同于洗兵三军激心始观切玉之利万夫骇耳俄闻潄玉之声咸曰将军发丹恳劳赤诚俾竭涸流湿枯槁增荣亹亹之流既控清而引浊济济之众咸出死而入生岂一勺为多实一瓢为贵既挹注之有待知福禄之来为刀惟百链不挫其锋铓泉则九重未存其觱沸此画地之成川如开流之纳泉酌焉不竭瞻之在前何尽心之颙若致满腹之怡然向使以诚为后以力为先动而有悔鑚之弥坚则佩彼孟劳谅无施于硗瘠拜同踈勒亦何望于潺湲于戯人之有志物莫能御刀为短兵兮曷用泉居厚地兮不沮中石之箭处危疑而则那驻日之戈于精诚而谁与故能飞名域外献功王所岂不以至诚如神达之于六府垓下楚歌赋【`以汉师清歌遂统天下为韵`】　失　名  

昔汉兵未罢师屯垓下物格时变威轻势寡两雄较武焉知刘氏昌乎四面闻歌是何楚人多也且其秦以三世汉之五年当重围而外合聆逸韵以初传令肃辕门如贯珠而有序声环戎垒闻弹铗以相宣将清氛防于兹夕宁遏行云于逺天由是互变新声复转余弄效巴人而四起明汉祚之一统宣于里巷千门而羣犬吠声静入房栊一夜而满城惊夣尔其本秦人也尽当秦声爰作郢曲以移楚情将以表升平之道引讴诵之清威楚【`疑`】外虞风急而鼔钲动地曲终廻顾月上而旌旗绕城楚王乃起自帐中怃然悲惋腰间之剑斯在麾下之师已散在昔割河渠分理乱东也为楚西也为汉乗时负约情激愤以空深言志增悲意浮防而不断但闻迭唱以继和宁肯侧聆而屡叹廻首无记【`疑`】虞兮柰何汝起楚舞吾将楚歌弱冠举兵覇世之名则振穷途败绩防山之力空多固知天命有归雄图不遂念绕梁之未阅【`疑`】信创业之难致战征七十空传海内之名子弟八千谁返江南之地已而楚幕旗偃汉军角悲虽溃围之逺遁终漏网以难期便继遗声可成功而作乐果符先兆乃献凯以旋师奏呜咽之一曲决雌雄于此时孙武试敎妇人战赋【`以题为韵`】　　李　铣  

昔孙武子兵术干呉王曰臣闻国之大君之尊法星象月则干效坤盖利德之并用故文武而兼存所以安社稷保子孙恢覇图虑并吞臣实不敏请尝试论王曰弧矢之利以讨其贰虽邦国之无虞必干戈之有备今者革车千乗介马万辔外多勍敌敢旷戎事诚愿陈五兵之道用一鼔之气虽寡人之不德知将军之自试闻女子之难令岂习之而能致不然者则无以表将军之异武曰唯唯大王之所示乃召内宰出防嫔下高台授武臣皇皇兮其令已申肃肃兮其气益振今日宠不可恃法有所尊【`疑作遵`】当秉心以受敎勿怙色而骄人于是建主首统诸妇示其左右约其先后唯玉貔之自矜念将军之何有顾三令而却立哂再麾而掩口当兵法之必诛虽君令之不受既而易将更令整行定伍开天门闭地户审向背分客主角以持兵金以节鼓张竒正以尊【`疑`】其进退制方圆而必中规矩武曰彼如桃如李皆如貔如虎可以服楚越摄齐鲁惟大王之悉覩岂独播于虚声以妇人之讲武王曰始也壮卿之术今也信卿之效将遇敌而可敌故难教而可敎乃朝羣臣御正殿授以斧钺使其攻战王不失王道武不辱武战【`疑`】戮二姬而顔色匪怍制敌国而军声大变于是孙子用兵有独断之名尤不若呉王有割爱之善  

## 文苑英华卷六十六

　　宋　李昉等　编军旅三  

荡子从军赋一首　曹刿请从鲁公一战赋一首上将辞第赋一首　纵火牛攻围赋一首  

昆明池习水战赋一首  

汉武帝勒兵登单于防赋一首  

请长缨赋二首　　汉以木女解平城围赋一首复河湟赋一首  

荡子从军赋　　　　　　　骆賔王【`效庾体`】  

胡兵十万起妖氛汉骑三千扫代【`一作阵`】云隐隐地中鸣战皷迢迢天上下【`一作出`】将军边沙逺杂风尘气塞草长垂霜露文荡子苦辛十年行廻首闗山万里情逺天横劔气边地聚笳声铁骑朝恒响【`一作警`】铜焦夜不鸣抗左贤而列阵屯右校以防营沧波积冻连蒲海白雪凝寒逼【`一作遍`】栁城若乃地分徼路指青波边城暖气由来少闗塞寒云本自多严风凛凛将军树苦雾苍苍太史河既防距而从军亦扬麾而挑战征斾陵沙漠戎衣犯霜霰楼船一举争沸腾烽火四连相隐见戈文耿耿悬落星马足骎骎拥飞电终取俊而先鸣岂论功而后殿征夫行乐践榆溪倡妇衔怨守【`一作坐`】空闺蘪芜旧曲终难赠芍药新诗岂易题池前怯对鸳鸯伴庭际羞看桃李蹊花有情而独笑鸟无事而恒啼见空陌之草积知闇牖之尘栖荡子别来年月久贱妾空闺更难守鳯凰楼上罢吹箫鹦鹉杯中宁劝酒闻道书来一鴈飞此时缄怨下鸣机裁鸳帖夜被薰麝染春衣屏风宛转莲花帐月玲珑翡翠帷个日新妆始复罢祗应含笑待君归  

曹刿请从鲁公一战赋【`以小大防情必能穷理为韵`】  

髙　郢  

曹刿者何鲁国英士将有征而无伐必虑终而谋始是以揣人情究物理决胜则若火燎原发言则如石投水智非尔及乡人胡乃以措词谋必我臧庄公固无其逆耳今小大是恤忠信是履故刿谓公曰此可一战而已于是陈车乗备甲兵顾谓斯战请从而行敌已料却计当宿成鲁有奇才将吞之于度内齐无良等【`疑作筭`】讵得知其祸萌俟彼三皷而退谅此一扫而平若临穽扼兽竭海斩鲸则何以逞其情哉观其扬红旗耀白日两军山峙千骑栉比挥戈电飞激箭飇疾我鼓振兮其威初厉彼气衰兮其律已失果当辙乱而旗靡孰谓无固而无必既而齐师败绩奔防俶扰杀气凝于空间惊尘接于云表鸿门之防比其功而莫高涿鹿之师齐其阵而犹小余勇未终地尽川穷师旋而云烟昼廓兵殄而山河夕空已矣哉千古崇崇仰夫英风被褐之时贾勇当百夫之特登轼之日指纵为三军之雄益使鲁君去其奢抑其欲永兢兢于刑狱择其善从其能得翼翼之股肱故君子曰猗欤曹刿经国之大俾夫肉食者终有慙于暧昧  

上将辞第赋【`以丑虏未防将军不家为韵`】　张　随  

匈奴猖狂犯汉封疆天子赫斯怒而沮南牧谘上将而临北方惟干戈是扬惟赏罚是将能推诚则功臣必锡之甲第不私已故嫖姚见辞于武皇所谓万夫之雄特百代之忠良也且将军英威果决如火烈烈志以形言义以激节乃进而陈曰烽燧之虞未絶豺貇之党未灭矧师旅而尚劳何栋宇之云设于是崇义立勲飘然不羣精贯白日气干青云胸中吞乎万里掌内指乎三军誓将驱我貔虎殱彼丑虏岂惟献俘而执馘抑亦开疆而拓土苟不能上安社稷外宁寰宇虽欲乐钟鼎而徒为高闬闳而何补若夫飞甍达【`疑作连`】属防旁周地直戚里爵居通侯苟尸素而为累当轮奂而为尤可不知池防之娯缇绣之费谅无勲业之重徒冐宠章之贵在人事之攸宜于王臣而则未斯言也摭实去华斯志也宁俭匪奢忘身而可谓事主许国而何暇恤家王翦请贻乎子孙与兹难并晏婴敢烦乎里旅相去不遐夫策在必行功宜可久侈言无騐亦孔之丑彼樊哙之述横行贾生之论系首岂如将军恢壮节辞华第俾功先而身后者也【`不见不字官韵`】  

纵火牛攻围赋【`以火发牛惊龙文炳焕为韵`】失　名  

昔田单以将亡之国坐必胜之筹伺燕军于无虞之夜纵燧尾于有力之牛将用突骑劲卒谬以龙文虎彪兾重围之宵溃复三败之深讐乃先诈以乞降然后谋而窃发内欲激于怒士外且骄其敌卒遂决防于斯须固无疑于飞突于是建皁盖选名军因七尺之殊状五防之竒文先事以谋凿垣之门暗啓及期而进束苇之火遂焚已而夜景将迷霄辉潜焕龙章交映虎斾杂半以彊服猛肇牵之质前驱从黒忽明无备之师大乱攅万蹄以跃出噪众皷以相从喧声震乎厚地列炬迸乎崇墉风敲后熖血洒前锋一战而彊甚周武之驱归兽众神皆走剧叶公之惧眞龙始其制胜惟神开机必果合如雷电迫如星火飞驰之际先资战野之威叱咤之间已转覆巢之祸故得骋照曜恣横行士卒咸以奔溃山谷为之震惊防阵摧坚不劳于五千之士而追亡逐北何啻乎七十余城由是齐人复振燕国大倾襄王曰牛者以彊力称猛兵者以计谋自幸必将尽一时之觝触为万代之彪炳岂使饱丰草与清泉望桃林而休影昆明池习水战赋【`以将伐逺戎先修武事为韵`】王起  

伊昔汉武将吞逺戎凿昆池之澹澹习水战之雄雄池则无涯防滇河之象战思拓土合水国之风将以规逺畧恢圣功遐方不拥犷俗来同岂徒列万艘之逦迤翫一沼之冲融乃命搜舳舻征卒伍剡檝棹备金皷得佽飞于荆江获文身于越土榜人来萃水客斯覩介夫仡化将牵牛以交映畵鶂呀呀与石鲸而对吐奚去陆以习坎方整众而耀武武之耀兮昭彰众之整兮张皇揽繁弱防干将可以摧南方之锐可以挫北方之彊列万夫之貔豹杂五两之雪霜跃彼涟漪见鱼丽之出游乎洲渚知鴈翼之张观乎作军政临武事进退有节沿洄趋利或连兵而鸟逝或应皷而麏至令肃而必平戎虏教成而不可夺帅四遐纵观士德增修森森兮烈于武库赫赫兮敞以层楼文物惊乎海若声名震乎阳侯河汉为之震荡刼灰为之沈浮则知水陆之谋无阙则遐荒可伐舟车之利克全则珎寳争先故能立功于穷裔垂盛于当年国家以四海波清九夷草偃感彼洪沼犹连汉苑余波尚在空发藻以潜鱼水战不修耻劳师以袭逺实我皇之清浄宜福禄之来反  

汉武帝勒兵登单于台赋【`以旌旗千里深入黠虏为韵`】  

韦　充  

汉兴五叶帝曰孝武气盖羣方威加丑虏谓八表可以臣服谓四夷可以力取所以发王者之师于中原登单于之防于北土乃征骑卒爰整虎貔将驰大驾用建灵旗电耀星奔忽东西而沸渭虬腾龙骋纷左右以威蕤出乎闗山之外乘乎肃杀之时始也歴涿郡之墟渉西河之水践匈奴之絶域蹂长城之故垒洪尘坌乎三边白刃森乎万里追风蹑影之骑蔚以先登执弓挟矢之徒纷然四起帝于是奋师旅纵窥临云浮层搆霜激雄心鼙皷之声自隂山而雷动旌旗之色从大漠以烟深故得逺瞰龙城旁分马邑俯云路以周览穷地形之可袭悠悠四塞辨古戌之微茫一一辽天见征鸿之出入既而虏不敢犯兵亦言旋将雪耻于平城之下冀归功于高庙之前殊不知天下一家不必耀威灵于亿兆域中无事何烦夸被练之三千况彼詟羣胡恣专杀且非示一人之恩信亦何以制九夷之桀黠徒使五原之下感戎马之萧萧四海之中识兵车之轧轧未若我国家无私为用不战为名外设受降之垒内悬进善之旌俾四方之通泰致九有之文明岂徒与西戎北狄较战而论兵  

请长缨赋【`以谋果气雄系束彊虏为韵`】　　张友正  

昔汉武志辟中原谋绥逺裔选使者之招抚得终军之雄厉握瑞节将彼俗斯懐请长缨必其王是系惟越之王南方之强拥百城而窃位扼五岭而为防隔上国之正朔弄先王之宪章子云乃奉辞象魏衔命要荒因壮志以中愤遂雄谋而外扬蕞尔小国又非内属缔交火防之乡连结雕题之俗地逺人旷山重暑溽不可以师旅加不可以威刑束请今流圣泽以旁浸引皇明而遐烛虽百越难覊而长缨可足何者欲以请长缨之容欲以革断髪之风使有执珪以展敬庶无鸣镝以称雄既而化被越裳威行南土解椎髻而袭冠冕舍卉服而垂缨组其【`疑`】合浦之明珠与炎州之翠羽咸奔走于外域共充盈于内府缓颊来九译之朝一言敌两阶之舞是知缨以长为美士以才为主当其时也爰陈敢请之辞于以系焉果致未覊之虏观其兴言无愧适足无畏有以见四方之气功谐所筹事惬所求有以见千金之谋士之处代贵乎排难解纷扞灾攘祸重立信于金石急成仁于水火傥见授于长缨愿轻生而致果  

第二【`以愿得长缨终期系颈为韵`】　　　　失　名  

昔终军志蕴勇谋辩能游説愿陈炎汉之威武逺挫劲越之铓锐以谓嘉言是发不假短兵之交逺畧无俦思得长缨以系乃言曰蠢尔越裳僻在遐方隔华夏之正朔阙贡赋之典章遂得持汉节适蛮荒得执缨以奉使期系虏而来王既存乎功莫我大奚辞于道阻且长摧倔彊于舌端匪申北面之礼曳威蕤之首饰将服南方之彊既而届彼絶域于焉辩惑以利害为纪纲以礼义为组织明其攻取之计比以众寡之力越王于是俯而敬聼仰而失色徒虑枭首之有期惟惧束身而莫得乃解其椎髻愿与华同献明珠翠羽之珍曾无虚月化防髪文身之俗莫不向风谅约束以在始故覊縻而有终原夫三寸之舌自骋七擒之术作警俾其气慑于胸常恐兵在于颈聼丝纶之命已有惧心受萦绁之时敢不引领是知缨之是持功罔期锡王者之服章礼以牵率加越人以文冕义在絷维斯则继陆贾之前功乃立可俟也来尉佗于丹徼非逺莫致之则知善于激劝乃适我之愿词可纵横故縻之以缨则雕题黑齿之类孰不从风而行  

汉以木女解平城围赋【`以国娥行止蕃姿固忌为韵`】  

谢　观  

汉七年兮海内已清恃兵彊兮深入平城将耀武于穷边絶域欲用壮于四夷八纮举国兴师娄敬之言莫聼七日不食陈平之计方行于时命雕木之工状佳人之美假剞劂于缋事冩婵娟之容止逐手刃兮巧笑俄生从索绹而机心暗起动则流盻静而直指似欲排君之难匪惮陋容如将报主之讐无辞克已既拂桃脸旋妆栁眉目成可望肉视无遗摛粉藻而标格有度傅簮而朴畧生姿节操坚贞状刳剔之刑无惧秾华窈窕见削成之肩不疑然后逈出孤域逍遥独歩向锋刃之形稿髙秉松栢之心坚固既而踟蹰素质婉娩灵娥日照顔色风牵绮罗覩从绳之容楚楚混如椎之髻峨峨有貎而自为饰诈无情而不转横波时也匈奴合围嬖人兴事故持娉婷之淑态用挠阏氏之所忌果惊如劔之眸不识运斤之鼻观其玉立汉垒花生女垣香飞大漠名动雄蕃各揣蕞陋之胡顔恃宠兢念腥膻之质苟且孤【`一作固`】恩乃储雠以极諌并懐礼而献言以为汉之与蕃本为殊国冀两地之无患曷二主之相殛落日而鸣鼙自怨【`一作死`】中夜之重围暗失  

## 文苑英华卷六十七

　　宋　李昉等　编治道一  

悬法象魏赋一首　　八使出廵赋一首  

振木铎赋三首　　　乡老献贤能书赋三首政不忍欺赋一首  

悬法象魏赋【`以正月之吉悬法象为韵`】　　苏　珦  

建皇极者存乎正名体元命者存乎作程彼宗周之创业遂体制而缘情职命六官必先庚而着令厯分三统因建子而为正当是时也律司黄钟纪月伊歳序之允初懿阳和之始发于是悬邦国之六典致象魏之两阙俾万人观而取象罔敢逾越者也大矣哉示人有则布政惟时既当途而明矣亦浃日而敛之是则是效念兹在兹乃人君之大象谅王国之元是知象魏之章焕为故实分章授事典司非一或以理象为理人之规或以敎象为教人之术观之者仰而可见从之者贞而且吉俯黄道而高悬与苍龙而逈出法之不朽虽草创于前王体有可传亦恢张于是日国家以务人为本以施命为先拱北极之六星庶官咸备张南端之双阙旧典常悬是知大圣君临名臣不乏钦承帝道足以为法以之安人其国斯广敢引此以为喻亦因兹而取象悬法魏阙其教可以普施悬法礼闱其人可以外奬夫然则青云可期于影响  

八使出廵赋【`以彰善贬恶黜陟幽明为韵`】　张友正  

明明汉皇文物昭彰顺帝以化俾人从康将欲敷圣政举皇纲乃分国之八使而宣命于四方八使伊何朝中之善将假其权尤难其选称直指而独立歌皇华而分遣绣衣既盛于新仪四牡载光于古典当官而行受命无忝善微毫而必举恶纎芥而必贬举善兮必寻其清流之源贬恶兮必去其阿谀之謟或负宫阙之厚防不顾城社之防托无惧薰烧不惊矰缴肆豺狼之毒懐枭镜之恶径持斧而前进歘下鞲而直搏誓将去大族而防盘根安问狐狸之与鸟雀其有鋭心公器戮力王室知贤才而能进察奸佞而能黜必将上闻于天子宁俟于终日道之不人亦焉廋操利剑而剸其固悬明镜而烛其幽使乎使乎万方观德天下之治也贤者当其权天下之乱也不肖居其职求讹伪之讼采妖艶之色方直者于以退藏阿谀者由是登陟若谓之治也欤适足以乱其国我国家统纪有经超古作程采虞典之考绩法汉家之分行举八元而普天辑睦按十道而揽辔澄清太阶既平君圣臣明岂待久于其道而后天下化成  

振木铎赋【`以孟春之月遒人狥路为韵`】　　王　起  

国家敷文教布时令爰振铎于九衢将采诗于万姓上立其典将兴咏之必闻下聼其音知从谏而则圣事且彰于歳首礼无亏于春孟所以下训是崇周官克敬亦既戒止居然可珍赫赫奕奕烂烂燐燐以金为铃且尝巧于懿匠剡木为舌将托音于下人及夫拂拭光生提擕彩发顺一人之施令采四海之箴阙鐬鐬于遐迩之路杳若和銮煌煌于前后之车烂如明月于以阐幽于以冥搜知政教之兹始表申严之所由动素手而知音愈出注清耳而其义可求色耀皇衢映迟迟而日丽声摇紫陌随猎猎而风遒昭彰有仪掌握成韵因木德之将盛懐金声而载振或聆之而胥悦或仰之而旅进岂比夫鼔有节而斯通雷发声而先狥可以展六义可以成四诗在道途而无壅致朝廷之允厘惊百众以泠泠昭其声也沃九重于翼翼失则革之铎之为义也深铎之为用也固虚其中而不屈圆其外而合度可以扬天之声可以遵王之路令出不返知遒人之是司道之将行幸夫子之可喻故其镕铸式珍错磨永新旧典斯考英声克振既有符于化斯永保夫青春  

第二【`以振文教而纳规諌为韵`】　　　　　白行简  

国家古典脩时令顺命遒人之职执木铎以狥本其教在每歳之发生聼其音知羣物之始振于是官师倾聼道路咸闻采讴謡于多士延讽刺于大君外振金声将发号而施令中含木德贵偃武而脩文所以应之如响从之如云道达天和契宫商而成韵揄扬帝命献诗颂而为羣懿夫一器维则万人是效儆于有位伫从善而如流愼乃攸司固匪怒而伊教百官奉职而奔走万族寻声而腾趠观乎四防五达举而摇之溥天率土孰云逺而期赫赫于永代每锵锵于此时响不闻空能同诽谤之木聼犹在耳将陈诵谏之诗莫不献其词而谔谔帅其属而师师靡其荒怠曷不肃祗士传言而戾止工执艺而畴咨足以播祥风于地末阐皇明于天垂故夫圣之防合询刍荛而聼纳动而悦随谋卿士之箴规乃知我武不施司马之执奚为斯文未防封人之喻攸宜徒云击石拊石曷若恩斯勤斯与徳音而共畅载仁声而逺驰则六变通神九成感物不足擅义而标奇也故我后振铎以耸善喜人之敢谏俾夫下不渎上不慢由和铃之昭其声致朝野之清晏  

第三【`以发号施令王猷所先为韵`】　　　　罗立言  

上方继统大寳发号初年俾木铎是狥彰皇恩而宣清韵乍分庶道乎无逺不浃长声始振将表乎有开必先盖欲由旧章布新令使有闻而必戒如审乐以知政德音爰降义符招谏之君大典允敷道契多能之圣洪纎手运断续风移始条贯以遐逺终激扬而广施发千门以浏亮儆三条而逶迤将警乎羣心斯乃有伦有要言提乎众耳孰可不识不知且夫洞然谐音锵尔立号岂比官师之职无劳有司之告则知君立教非铎而不宣金有声非木而奚道所以酌彛古典稽法前王范乎金盖取乎刚德示利振以木期在乎直言有章罔匪舌而是出信有声而必扬鄙伐鼔之坎坎小和铃之央央节奏中规周旋有序合椌楬谐律吕侈弇之制自异陶匏之音不举动而逾出击且殊于匏竽虚以和鸣悬匪劳于簨带未央晨漏时与俱来混南山殷雷乍迷其所于以明盛礼于以扬王猷日闻四方聼思聪而广被教覃万国泽咸霈而周流或乃妙响清越绵绵将歇敢烦手于再振冀骇耳于一发客有观光以成文愿刋象魏之阙  

乡老献贤能书赋【`以行谊昭洽可升王庭为韵`】封殷  

至哉求士之方稽彼侧陋书乎善良备采择于乡老爰升荐于天王乃曰行之实艺之长可谓举不逾等信乎幽而有芳用之则行岂遐方之系滞时不可失逢昭代之明扬于是申众寡称旗章播唐风而靡阙同周制而有常操简兢兢愿献岩廊之器率徒济济咸从礼义之乡佐理之源匡时之盛可以荣乡党可以辅国政岂徒称艺能褒德行而已亦以示尊宠尚贤能再拜之仪设五物之礼兴俾地官而是载命天府而爰登膺选以行岂黄冠而是阻策名之后见青云而可升所谓纳刍荛防淹滞或端庄而果行或踊跃而负艺闻善必举诚哉不过其辞惟贤是求岂曰后难为继是以臻彼道德致乎云霄多士如流可阅一编之上羣才是选宁辞万里之遥矧物类之咸若在皇明之孔昭考乡闾之中既已为善顾周行之内无媿嘉招原夫进以守法明乎化洽庶所以观士无取乎彻甲方今搜贤乡党致理国经具名氏于尺牍先贡献于彤庭随籍而来先容必假于垂白进善以致克已自期乎拾青士有其心徒坚其诚未果道宁忘于光大艺必慙乎微琐沈潜下国随乡书而计偕希望荣名在王庭之试可  

第二【`同前韵`】　　　　　　　张嗣初  

皇上尊教本旌艺能征乡举里选之人则哲俾含光抱素之用必称故讲信脩睦之坦然大谦光素履之士赫尔昭升时乃正月初吉乡老旁戾奉简牍之词诣阙倾葵藿之心献歳且曰君不可以独理必敷求以兼济贤不可以失时故脩已而献艺惟古训之是式叶周官之旧制自家刑国率是道而克明选贤与能诚致逺之不泥逖览虞舜稽古唐尧明扬侧陋惠访庶僚由是金镜朗玉烛调礼崇俭约乐奏咸韶致王道之易易啓贤路之昭昭岂不以道不逺人之在我察言行之枝叶执礼义为缰锁惟仁是与谅俾善以交脩在邦必闻非据德而孰可斯实义光前古道冠百王德政者介尔以昭进学植者闇然而日彰贱不遐遗邦教以顺乎九有下无沈抑圣谟犹洎于万方矧乎职有司存令申先甲既自上而下下诚德优而化洽是以敦育德理【`疑作礼`】穷经激浮惰以食力耨甫田于拾青片善罔遗君子何辞于在野刍言式众多士必见其盈庭吾君于是纳逺谋守至正钦若前典申钖时命曰酌尔之令德竭尔之文行俾敷奏沃余一人而声教【`一作政`】加乎万姓是用尊贤以崇德致君而齐圣丕休哉揭捍【`一作激捍`】之道洵君人之大柄  

第二【`同前韵`】　　　　　　　滕　遇  

审其贤必乡之耆德纳其献惟国之哲王爰进牍以举善希命官之必良脩身既浃于闾里累行宜应乎搜扬垂鹤头之书来自衡门之下俯鲐背而献发乎丹阙之旁书曰能蕴于艺文贤彰其德行文可以賛谋猷光教命德可以鎭邦慝备匡诤今则潜获其人可施于政咸能藏器以自持秉心而无竞处乎野兴在轴之歌遇其时仰干旄之咏矧臣察之而甚熟交之而益敬逼桑榆暮景敢罔于天聪当杞梓良材将禆于国庆若夫博通之艺可称亏汚之德难升臣不敢书其德而妄举贤能若乃闺门之风虽浃乡党之言未洽臣不敢请于王而逺离荷锸凡所称无党所覆有经录其功能策勲于盟府采其艺能掞藻于天庭岂以臣之职所言莫可昔明王问政于耆耋圣后取人于农琐帝乃啓书而相视贤不佻聼谠言而其容穆穆纳嘉猷而厥德昭昭由是道冠百王风驰四裔使居乡者契【`一作防`】其已在家者脩其义以黄髪荐士之书为式欲庶官推贤之路无蔽彼周询乡老汉延羣儒未足量功而并利【`叶韵力计切`】  

政不忍欺赋【`以爱飬人为本为韵`】　　　蒋　防  

政之至也物全其眞德之至也信洽于人不矜不能彼则先之于戒令无偏无党我则独寄于真淳谅保政以自睦乃去邪而存仁不然曷以奸归曲直从伸风俗优防而向化草木条畅而和春者哉观夫穆穆时和温温徳广渐之以忠信纪之以刑赏奉圣日之贞明助南风之长飬于以任人而任德岂唯举直而错枉戴星从事我且大务其劬劳鸣琴在堂我又不违其偃仰是知循名法者非鸿醇之盛代施惨烈者翥【`疑`】冬日之可爱苟和顺以积中故信诚而发内人知我所奚忧险易之争政致平康谁假韦之佩事无事为无为清净而时惟昭泰简易而人不驱驰物无欺兮彛伦式序政有经兮百度咸宜布和为风而偃草降德为泽而濡枝匪寛猛以取济匪恩威而自施一德旁流齐是非于众庶三无合则混情性于髙卑岂不以酌元和叶诚悃迁善者斯焉而取斯懐慝者损之而又损君子谓是政也为邦家之大本  

## 文苑英华卷六十八

　　宋　李昉等　编治道二  

山公啓事赋一首　　　都堂试才赋一首射宫试贡士赋一首　　进善旌赋六首  

乌巢大理寺狱户赋一首  

山公啓事赋【`以平上去入为韵`】　　　李子卿  

天官所以管辖多士藻鉴时英奉帝俞者实在于德为右司者必资于明于是悬镜之照主衡之平照之无私也自分妍之与丑平之有凖也不失重之与轻贤以此逹政以此成伊晋室之妙智得山公之令名渊矣深量直哉惟清当为政之时九流式序及没世之后千古流声原夫啓事之端得贤之上振淹滞于管库升仄陋于草莽人则荐归士无长徃朝必举贤罗幽人之贞吉官必有能见君子之道长退李而圣主佥谋荐羊祐而国人所仰碔砆悬识自有卞和之鉴骐驎不遗无慙伯乐之赏由是大张明试广示劝助惟才者不悔其来无德者亦得其去王戎简要何所能名裴楷清通于兹寡誉九原可作思文子之与归千载傥文望叔夜之何处当今有司明遗政缉隐逸吉人时荐多士歳入髙衢以骋若积水之奋鳞幽谷必登比初雷之啓蛰实薰莸之有间固青紫而可拾客有希山公之密啓庶场苖之维絷  

都堂试才赋【`以四声为韵`】　　　　闾伯璵  

原夫六官分职理化之纪纲八座设位国成之周行属天下有道羣才向方今兹观德足用旧章天子开司防之府求俊选之良昭其能则平施其禄思其滥则大为之防既作镜于前典乃悬衡于髙堂信入仕之覆篑为登科之履霜名实斯别谋猷以昌分雁行于广厦引鱼贯于长廊明试以言率由厥道彼兴邦之所急庶用贤而为寳上之化下也犹风下之应上也如草惟德助理惟才辅政啓甲乙之科脩文学之令卦列在隂之象诗着食场之咏固藏器以俟时亦进思而体命徒观其来颂来歌以引以翼因考覆而升降随臧否以黜陟叩两端而不疑守大中以立极将采梢云之干必表凌霜之色人未易知道亦难测傥弃瑕而录用希万国以不息射宫试贡士赋【`以试之射宫考艺观德为韵`】失　名  

古者先择艺之科尽得贤之意以诸侯益禄之选用男子悬弧之事礼容斯作皆专正鹄之能艺实不同故有射宫之试于是英髦毕集弓矢皆持望其审固定以妍媸验体正心平之方取其类者设周旋进退之度用以观之苟三侯之不失在五善而奚疑当其立德有容凝神多暇开而满月初生箭发而飞星共借推髙于众人之上所谓简能定凖于百中之先斯为善射始则干时上国贡艺泽宫念登科之有望冀合矢而成功蕴破的之心每期于度内致穿杨之用终在于彀中是故节以采繁之诗尊于在公之道谓得失之可验故否臧而尽考为仁在我助祭之事固宜有庆于君益地之期可保今也时所推公人皆献艺思呈妍于揖让之表愿骋志于操张之际动而有节君子之争不为发必循声长者之容是继必以蕴才思妙用古为难则当追轩后木之功于斯取騐法仲由执弓之道庶或可观然后以射为规以仁为则兾大道必公于取希有司不愆其职夫如是则天下蕴艺之徒莫不望君门而效德  

进善旌赋【`以设之通衢俾人进善为韵`】　　李逢吉  

皇唐之与伊唐也濬哲文思异代同时咸进善以钦若又建旌以求之不进善焉何以延侧陋之士不彰别也何以嘉谠正之词是宜式创宏模聿陈令典缀析羽以藻耀植脩竿之偃蹇相其地以崇树所宜因其人以康庄是践即之者有以翊圣瞻之者于焉迁善忠謇之徒鳯驰云趋毕効臣节同膺帝俞犹金砺而君臣合契类土圭而形影相符立岧亭而克同国柄直行劲挺而自陟天衢由是悉索草茅罔资介傧髙悬垂逮下之德仰视知不言之信咸防足以员来思捐躯而自狥同于舞羽至諴之感必臻异彼弨弓非礼之招不进大哉求仁其必有因懿此标表本乎谘询制其事者上惟允恭之帝集其下者众皆可封之人是必随谤木以用舎与諌鼔为等伦若夫容衞繁多制度奇诡蛇始务其厌胜翠鳯式崇乎侈靡熊虎之示勇则那日月之比崇徒尔宁有裨于啓沃且无取于率俾伟夫有台有宫胡为乎途中所以阐于圣聪使无不通爰树爰揭岂惟乎人恱所以遵彼隽杰使皆就列然后朝廷迈德嗣于羲轩得贤方于稷卨躬好问之裕有知人之哲固以日奏于嘉言矧斯旌之攸设  

第二【`同前韵`】　　　　　　　　陈　讽  

惟哲王储精庶务示人降冀一善之咸覩俾羣情而大同抗以髙旌式观于五逹萃兹多士以闻乎四聪是用去疵厉而达幽仄和上下而宣德风邦有道而无隐善如流而必通原夫创自尧心变昭汉列参夫析羽之制有类干旄之设名既匪于司常用有殊于掌节多通达之要防集寰海之贤哲每闻致主之言时得兴邦之説足以见王臣之謇謇圣德之孜孜示人有作虚已无私旌非善而罔进国非贤而不厘遵道员来懋德音而亲问择隂斯止备献体以陈词敷一德而见答俾兆人而頼之徒美夫因事立名教人示信畧孤表以遥集掩羣才而得隽无劳负笈而来岂必系辕而进于以光啓帝道辉映天衢陋燕昭之尊隗小齐景之招虞正以居中表道之在我直而端本知立德之不孤于是野絶遗贤朝无阙典仰崇标而劝义临广术而来善岂比夫周聆木铎之謡汉尚石渠之选方今酌宪前古肇康有人将葑菲而并采俾弓旌而是陈故野无逃名之士朝有俾象之臣举善陟明振遗芳于虞帝率心败德矫覆辙于嬴秦然则庶绩交脩遐迩率俾傥片善之可录庶无疑于室迩  

第三【`同前韵`】　　　　　　　　栁道伦  

帝尧有君人之大德恢理国之令图将啓纳善之懐于四方之士乃立进善之旌于五逹之衢所以访政化之本招贤俊之徒告善贠来故进而无妄闻善必纳信言而有孚类諌鼔所陈同谤木之设彼思闻过而迁善此俾明善而就列善既陈而一人有庆旌既立而万姓咸悦宁同旟旐之翩翩奚贵干旄之孑孑九达之上大逵之中直影而晴分瑞日孤悬而昼引祥风置之则上德下布就之则下情上通既至者固当授之以禄将来者不假招之以弓初孰为此自陶唐氏制乃有常张而不弛嶷然而孤标独立逈尔而中立无倚示华夏则绥之斯来化要荒而罔不率俾厥旌既陈盛德日新使乐善之俦得因旌以进知建旌之意固惟善是亲可以光被区宇统和天人比垂衣于百代异舞干于七旬繇是广达四聪必征片善咸望云而就日若风行而草偃求其善理知百僚之师师采其善言得王臣之謇謇今大君聪明文思庶政无遗善以求人固以逹于政矣旌可进善亦在推而广之士有敦诗书懐忠信学颇师于邹鲁君幸逢于尧舜比潜鳞而待跃同弱羽之思振欣逢进善之时庶以善言而进  

第四【`同前韵`】　　　　　　　　陈左流【`总目作九流`】  

彼旌孑孑兮五达之中进善为名兮求善为功状岧亭以戴日势耸擢以凌空王者所以开谠諌之路作耳目之聪故帝尧设之道由此达洎我唐建也化乃斯通观其逈立长衢孤标数仞丽晴天以独出抗髙阁而争峻体惟能正俾止恶而来观影则不亏使言善而思进莫非明主求臣愿闻所陈期乎啓沃之佐想夫股肱之人由是标格寰中万姓瞻之以为凖髙居物外九重隔之以为枭【`疑作臬`】至乃不倾不危持坚孤絶非虹蜺之光欲拖岂日月之明能揭故邦无道则我斯废邦有道则我斯设彼书谤之木安可与齐承露之盘何能并列吾君庶政允厘献纳是思多闻得贤之颂每咏补衮之诗犹恐化理未洽俊乂尚遗而彼士则可招矣在斯旌故宜立之且夫为干者其利浅为旌者其功尠曷若当天下之用进海内之善搜扬不倦道已盛于方今正直长存事足昭于古典况登于睿鉴旌之通衢人则是仰物岂能逾谓善建者手不可防岂有力者负之能趋是知昔之设旌也其美如彼今之设旌也其美如此君若好善士皆可俾士有愿歌乎圣德庶无慙于末技  

第五【`同前韵`】　　　　　　　　窦从直  

邈矣帝德至哉圣谟废置殊时古今合符孑孑之状可观将从五达孜孜之道斯表克协三无是以耸彼群彦致之康衢愿扬美以归厚思献忠而効孚故得继以此信言由是进明扬既达且自殊于表闾謇谔必陈岂可同夫先俊观其悠扬广冲旖旎从风谅贤愚以咸觌固朝野而必同式委垂而下俯埃壒乍直指而上映晴空过之而凛然生敬仰止而卓尔在中苟厥志之有立当其诚以遂通俾其不进不止岂徒自西自东已哉俟尔贞烈自【`疑`】非虚设既异诗人之干旄匪同叔孙之绵蕞匪善奚取惟贤是谒彼谤木焉得而比矣諌鼓胡可而俦之苟匡救之惟征我无尔诈而旌别之有制尔无我欺则贤既乐只人将率俾不独翻晓日以摇摇猎轻风而靡靡至仁斯被至化为淳何必改旧然后为新矫前王之令德酌古典之攸遵虽謩训以克备尚刍荛之是询万国钦风岩廊尽英髦之士百蛮向化版筑无屠钓之人故知至德在于求贤救世资乎择善则设旌之道也为皇王之盛典  

第六【`同前韵`】　　　　　　　　范传正  

为君者莫大乎求贤审贤者莫先于进善不立表以取则何朂人于自勉故我后纂唐德酌尧典爰揭旌以建标若悬鉴而攸选其制惟新难乎所陈寘于朝惧来而有阻树于野虑献之无因于是施之五达之陌以招四逺之人乃析羽上挿缀旄傍委映旭日之曈曈随长风而靡靡孤标逈出中立无倚将举事以举言在率土而率俾仪神都耸康衢或敛衽以下过或峨冠以来趋善或可闻岂持之而有怍德苟未进敢欺之而自诬旌因名而助顺士脩业以求进小人斯逺实曰不怒而威君子必臻可谓不言而信瞻之者其行励仰之者其心慎非表善之为崇亦惩恶而能峻故得有善者不拥无媒者自通所以导人之志达帝之聪岂比夫舞干两阶徒有格苖之用樊缨七就何旌进善之功亭亭不挠奕奕斯设招一善而百善知归纳一人而万人胥悦谅厥裁之为美与恒用而有别施之行马岂得耀于朱门授乃元戎何贵偶夫全节藏器以待时与斯而若期惟事匪细惟贤是司傥片善可录至公不疑愿伫立于旌下幸因兹而进之  

乌巢大理寺狱户赋【`以昔开元中刑措至此为韵`】  

韩　镃  

皇帝恩霑庶类道格功化覃于万国之间苛慝不作乌巢于圜扉之内囹圄知空载飞载止以雌以雄寂寂无猜于牖下翩翩不去于林中足騐时清可知刑措亷耻必格寛仁有裕垣深不阻于归飞籥动何惊于反哺苍鹰莫击宁懐狱吏之忧踈网无加岂有虞人之惧夫刀锯勿用狴牢洞开顾藂棘而未下拂青槐而乍囬拾卵无闻于贪吏焚巢自絶于然灰表异而居饮和而至翻然用刑之处閴是无人之地中防栢老顾栖息而难安念室扃闲每飞鸣而自遂实由吾君信孚禽鸟泽及黎元共履安平之路咸知仁育之恩向日宁忧于阖户知风不惮于袭门定国徒美于祥明何施善政冶长不罹于缧絏岂见衔寃自然罔遇残伤免于弹射曾无灭趾之士不有抱闗之客既生既育八九子以均安不识不知四三皇于往昔是知政惟惠爱不尚威刑止夏防而自逸陋楚幕之不宁永夜风凄或徘徊于月树逾冬候暖欣寂寞于讼庭彼三足徒称夫盛事素容虚美于祥经懿夫昭德塞违柔逺能迩大无用于兵革细罔行于鞭棰每夕宿而来斯宁夜啼而去彼昔周称讼息汉号刑清曾何足而致此  

## 文苑英华卷六十九

　　宋　李昉等　编治道三  

梓材赋四首　　　　公孙开东阁赋四首公仪休焚机赋一首  

京兆府试入国知教赋一首  

梓材赋【`以理材为器如政之术为韵`】　　　郤　昻  

匠人度有山之梓相文木之理既因性而是度又从绳而可拟故轮桷适任栋梁资始隂阳之体叶时檃括之形中轨饰其象乃图之以鸟兽谐其音必均之以宫征苟可择于棫朴亦何殚夫杞梓徒观其破拥肿斵瑰材攅节迸集斜文洞开蜀柿落而雨足交洒郢斤运而风声飇来伐之丁丁奂蹙狸之班首斵之槖槖碎空穴之青苔巧无匪制庸无所施因心则达触物能为初防方以成矩乍投圆而得规削斵同功凖量成类方资剖劂之力乃作馨香之器厥若选德以序辨官以位诚当正直而无颇亦何患乎纲纪之紊坠小既以此大无不如文公立号以化俗康叔省功以愼储仁义有常刚柔贵识其虚实寛猛相济勤苦务知其疾徐教在洽人毖于出令亦犹代大匠斵罕或不伤其性俾夫来者式遵前圣且脩短得防亦奚其为政森彼灌木工则度之有伦有要念兹在兹展矣君子如何勿思思不越乃心逸于人也明其采章于木也须其丹瞻济济之榛楛懿彬彬之文质虽非班扁之竒妙敢献斵轮之良术  

第二【`同前韵`】　　　　　　　　魏　缜  

昔成王纂位周公辅理命尔康叔尹兹殷土既因命以申劝欲善终而令始述文武之所脩陈艺术之攸起播英声于典训扬芬烈于国史则知上之化下如梓之材遵绳墨以运思受镕模于简能其度木也伫林衡之毕选其取制也仰倕和之所开于是既勤朴斵惟所云为奚兹服用靡尚精竒信其有益取于无私工必止其淫巧物欲称其事宜去雕镂所以昭代俗之反素涂丹雘所以知礼义之攸施拟古呈功劝象制器或因事以立法亦慿质而托类临时通轨开物以利乃作诰于圣人俾流戒于在位凡教在始而法在初莫不念乎梓匠慎尔攸居苟方圆之失理是风化之蔑如故王者削殷迹述周令汲汲贤良孜孜善政招延俊造以辅明盛伟夫立德垂训名言在兹凡百斧藻各共乃司勿谓幽昧神其聼之自然片善无遗羣材靡失轮桷兼采栋梁并出实有补于大厦方见用于王室擅高曾之规矩腾雅颂之洋溢阐无疆之淑懿成不朽之政术  

第三【`同前韵`】　　　　　　　　梁　洽  

立政施教能简则理为器择材唯良是视政有孚而可大器自斵而称羙学古入官斯可已矣故周公设诫取鉴梓材百工化以物作万势曲成而象开栢之可伐而取诸新甫松之可断而美于徂徕何备用之征要信崇功而大哉观夫良匠抡木知无不为尽力以献艺因材而合规勤朴斵而去夫滥窳尚俭素而昭于轨仪智者相物后人述器得成风之妙穷运斤之利或经纬乎隂阳亦法象乎天地上栋下宇资丹雘之余饰从有之无通舟车乎逺致嘉兹义之可分而发昭乎在位是寻是尺其柽其椐每从绳而则正异投刃而皆虚观梓匠之斵矣吾是知为政之所如材之既度可施于政若意匠以合则必由庚而在咏侯其伟而【`张衡东京赋侯其伟而`】念兹在兹政有善人则不欺山有木工则度之材有常质政则匪一每呈器而受用亦相时而陈术夫如是谐利贞保元吉信前贤之济代岂小人之能悉  

第四【`同前韵`】　　　　　　　　王　澄  

猗嗟抡材者杍【`音子木工也`】必将有以抡者动不妄施材者用之为美涂其丹雘之色契乃斵雕之理成乎器用孰不勤止则知能者轨物其利博哉逹于道必获乎象酌于事实在乎材材罔不竒戒乎不知应时可重匪饰胡为湏度长而契【`当作絜`】大谅方矩而圆规役是司者勉矣厥宜亦犹德必辅人材不假器人失德而奚取器非材而奚利材滥则过于杍人德乖则失乎尔位其有取非轮桷性实散樗以不材而见弃思入用其焉如岂比山有之亦脩短惟凖工度也而削理有余既罕节而抱直成大厦之厥居者哉夫如是则工以理材为难国以教人为圣圣体材而存道材象道而成政之在人慎乃出令藏器俟时人罔越思逹乎至极钦哉有司惟试可矣以材校之守而勿失其德秩秩以人观材以材观实非独陈伊周之义将以翊我唐之政术傥小材之不遗愿雕焕于兹日  

公孙开东阁赋【`以风势声理畅休实久为韵`】  

王昌龄  

易穷则变变则乃通二气相感万物初拆于阳甲化于隂风彼君臣有际防屠钓无终穷其未遇也如兽之槛如禽之笼其合德也起阿衡于莘媵获太师于渭翁覩公孙之发迹知汉帝之尊崇陻厄则异元亨则同火有炎光木有根柢寒者斯附暑者蔽苟得其所亦为大惠动必有获自然之势抑折节以下人亦开国而来诣衣布被以薄已防金帛以赒济近乎仁者之心与裘马而俱敝以光招贤之防不失终身之计故能多士爰处佥谋是行拓南蛮之徼增朔方之城大啓侯国载扬天声与夫嗤嗤以致诮孰若兢兢而立名僣上则差偪下则鄙反坫谁咎豚肩陋矣或俭奢而得中即逹人之至理嗟服勤以抗节在庶几乎君子璞玉在山白虹在上精灵不隐物理相畅君任下以不疑臣荐贤以答贶失之者防得之者王况乎左右股肱举尔无妄道有兴废人亦焉廋屈之则否伸之则休不正其名亦去其实賔阁既闗拥门自佚使贤丑错杂而不分登驽骀于招士之室喟然宣父悲之已久傥相府之可依铭盛德于不朽  

第二【`同前韵`】　　　　　　　　李　琚  

客有海上浴德淄川养业因才进位以经通当汉皇之有道登股肱于此公顺天招物德盛声崇接士于衡门之下起阁于相府之东阳荣纳日隂户生风尔其建高规起崇制檐宇深静垣墙闲衞取木非南涧之才延賔乃北山之滞访善不日驯道以嵗其选器也则收用而弃瑕其进德也则取材而逺势故能克遐厥声休绩莫京宴私则布衣韦带自公惟脱粟菜羮服之而徳以亷耻食之而心以和平岂梁肉夏屋而賔实之名哉则知厚内者德先薄外者事理身正则逺怨心邪则近耻固恶盈而守冲诚见足而知止太常居甲第之日丞相作封侯之始是以作汉名相惠音流畅诚前哲之用心岂后贤之觖望及夫人殁政絶阁废道休俾马厩之是宅奚人德之不脩言念于此我心其瘳故知道劣者事微狥名者失实奚量才之逺近宁比迹于劳逸【`未见久字官韵`】  

第三【`同前韵`】　　　　　　　　杨　諌  

君立相以道崇相辅仁而协同庶缉多士允厘百工始于其家且有招贤之义刑于四海大啓尚贤之风猗乎哉汉武照临之秋孙辅弼之歳能好善以逮下不恃贵而怙势子兴视夜届賔閤而犹开鸎鸣在春知贤路之不蔽道有行止时有兴废虽盛明则多士乃知人则下事遇风雨而不易将安乐以无替善乎立身谁为之继夫防茅者利其彚征开阁者求其友生茅思同茹友贵同荣故秩秩叙初筵之礼丁丁谐伐木之声在贵则勿遗乎贱于旧而孰能无情况阁可以备时之燥湿相可以为君之聼视贤是斯来賔是攸止升降出入温柔之始脱粟布被虽逢汲黯之下荐上闻竟遇汉皇之美况亲仁而又崇此亦存乎下理动不为妄德风遐畅善固有由仁声允休岂比夫汉臣崇奢后堂空罗夫妓乐齐相为隘累年不易其狐裘者哉惟其人心酌乎故实德不遐弃敬之终吉然后知扫门者亦孔之丑望尘者未离乎咎当效平津而延賔知可大而可乆  

第四【`同前韵`】　　　　　　　　韩　液  

千载之下凛然清风才生于代道积厥躬洎【`一作暨`】十五而逹为百夫之雄时然后遇否极斯通贱不忧贫牧豕之心在贵而好我招贤之道崇招贤伊何东阁不闭常虚懐以应物每趍风以接袂屈已于士德必不孤应以同声冥而合契爰符礼以为食不倨贤而恃势故门多长者之辙奄有辉光座必非常之人亘以年歳岂徒开阁于暇日之中抑亦留心于接应之际道不虚行有闻无声方积善以志其大匪饰非以外其情故人得盛大之誉馆得招贤之名欣其托身之先美其投足之始名以才着髙因下起槐市居尊栢台是履多士拭目群英倾耳犹尚德以尊贤将兴化以致治岂比夫郑驿迎而为贤陈榻解而称羙然以匪阶而迁任道而畅自家刑国封侯作相不出十年之中独立羣贤之上钦若前哲惟德之休其仪棣棣其政优优知足则止辞荣而归顺好贤不倦垂范而空留且资以时须贤为代出得之者则政举失之者则政佚安得不开阁以崇敬袪繁华而摭实谁其嗣之代何不有惟秉钧与当轴宜钦风而善诱庶斯道之不亏信昭彰而可久  

公仪休焚机赋【`以政者为理敦俗为韵`】　张仲素  

物有资于利用则机之功也可录初离立以待时竟开张而济俗言念鲁相温其如玉览下妾而献艺将自家而窒欲克勤克俭诚君子之息机焚如弃如示小人之止足酌其妙也得而言者斯以明贵贱正儒雅龙梭勿用犹悬素壁之隅星石曾支尚在緑窓之下懿其以彼火烈彰兹行危谅舍之而是警非弊之而改为皷钟于宫觉前言之嘉喻劳薪用防嗟彼世以方知惟此政经必兹辅理伤抱布之趋来异断机之所拟燎枯木以烟散畅清音而风美迢迢之象逺在于天札札【`一作轧轧`】之声不杂于耳且懐柔之理文归不竞何兆庶之浅深在仁知之防泳道自絶于瑕玷庆旁作乎镜丝麻不缉而家式致于肥煨烬未除而邦已闻其政是知重为轻根防逺道敦息邪嬴于髙位澄细流于上源虽屡空于衣褐实垂裕于子孙  

京兆府试入国知教赋【`以观光上国化洽文明为韵`】  

徐　寅  

天辟区宇人尊帝王国将入于封部敎先知于典章不宰成功乃合乾坤之德无私鉴物能齐日月之光多士之操修六经之楷式将欲明其教必在逰于国温柔敦厚出风雅之咏歌比事属词本春秋之黜陟协彼典教谐斯礼文广博而乐章具有精微而易象爰分先王所以总斯御物体彼为君遂使足歴四门亲爱之仪已覩身由万户民从之义皆闻莫不周览金汤潜量王覇审乐知政以攸类陈诗观风而相亚是以逢耕让畔得先人后已之规察鸟安巢验恶杀好生之化今吾君兴帝业赫皇明以谦柔而教蛮貊以朴素而教公卿以节俭而敎百姓以农耕而教五兵自然八方走响六合飞声岂俟入乎阃阈方能知彼规程其或跋扈未殱陆梁未向可使拜天阙而俯聼趍帝阍而引望俾其退而补过警干羽之舞阶进以尽忠报圣明之在上士有负书剑出林峦谒九门而教化斯仰瞻百辟而威仪可观则知不上泰山岂觉寰区之大不浮东海宁知溟渤之寛敢不广义路懐忠甲开阊阖以聼声诗贺仁霑而恩洽  

## 文苑英华卷七十

　　　宋　李昉等　编耕籍【`田农附`】  

籍田赋三首　　　　千畆望幸赋一首  

观农赋一首　　　　稼如云赋一首  

揠苖赋二首　　　　防裂禾赋一首  

籍田赋　　　　　　　　　失　名  

帝王之德无以加于孝乎惟孝之理惟农是先我上皇传玺之二载圣主飞龙之四年日在陬訾祗事于九宫之位时惟戊巳躬耕于千畆之田祥风发于耒耜瑞雪掩于郊鄽万姓颙颙若百川之朝海九宫济济如众星之丽天帝乃俨然防华盖被衮服戴冕旒佩琼玉朱纮炯以照烛藻繂纷其繁缛敬齐之色既肃肃以雍雍礼乐之容亦皇皇而穆穆于是出甲乙之帐命先农之官设庭燎而晰晰陈量币而戋戋旌旄夹于翠幕簨簴列于青坛然后华钟撞焚燎举馨香发乎圣躬烟煴感乎寰宇常伯撰播殖之器宗人掌牲帛之数既金石而间陈亦笾豆而静旅晨光渐朗湛露初晞告九天之事毕将三辰之礼依帝犹懐神农之务穑想伯禹之疆理一之日于是躬耕二之日于是举趾秉金耦而颙若驾铁骊而礼矣将致美于粢盛遂尽力于耘耔望农祥之晨正知土膏之脉起所寳惟谷故大饮以劳农所贵惟人故躬耕以悦使俾夫三时不夺六府咸修遂放牛于薮泽还却马于田畴道方齐于雨粟化实逺于焚裘务穑劝分顾勤于稷禹授时度地弥甚于殷周职乃分于九鳸政不逮于诸侯岂非人和而俗阜亦将力穑而有秋是日命丞相廵行山林道达沟渎因物土以分宜随川原而刋木画为九野教种百糓实万代之储址况九年之所蓄犹以为不躬不亲庶人不信降翘车以征求发红粟以恤赈绨弋不加于嫔御茅茨永慕于尧舜祭惟司啬蜡必田畯即异畆同颖岂独瑞于徃年象畊鸟耘是锡羡于今运适有田父起而歌曰畇畇千畆兮理有疆济济千耦兮稷既良躬三推兮供神仓分九鳸兮应农祥粢盛普淖兮洁敬斯皇神之聼之兮将登穰穰  

第二　　　　　　　　　　李　  

揉为耒剡为耜取其象也逺矣农为本食为天惟其利也大焉圣人利器致丰躬亲莫重于稼穑轨物励俗敦劝克厚乎率先于以奉神祗昭报之诚达于以祈社稷孝享之德宣则躬耕之义也从古以然皇帝勤惟国本钦若人天所务惟农顺动而取诸豫所寳惟谷时行而应乎干洎正月之吉日将有事乎昊天列千官于近甸屯万骑于遐阡当是时也其祭不戒而宿设其工职兢以先后大礼备兮和乐陈啬夫驰兮庶人走帝乃服葱犗乗御耦我疆我理礼正于三推必躬必亲义存乎千畆四辅冡宰六卿近臣大夫师长之族都鄙华裔之人圣有作兮万物咸覩人胥效兮天下归淳且图匮者于其丰防险者于其逸有备所以无患克勤是用终吉三推之礼废则仓廪以之虚肆之恩废则简书以之佚钦哉钦哉能事斯毕夫然则农功可大农扈允臧以农为本兮国有常令以农率下兮人知向方亦既奉宗庙亦既备蒸尝一人垂训兮万国昌固有述于日用于胥颂美兮声洋洋  

第三【`以复收坠典以期农祥为韵`】　　　　石　贯  

太皥御辰勾芒定位天子率躬耕之礼有司谨亲载之事以为帝籍斯阙皇猷久坠不修耒耜之功是堕粢盛之义于是择元日戒农期本千畆而敬矣齐三日以告之然后内外清谧上下肃祗文物之仪备列戈鋋之衞在兹犹窥紫禁共仰丹墀俨南面凝旒之所当东方欲晓之时漏水声尽炉香上迟俄而阊阖开羽仪展扬青旗以肃事备朱纮而戒典上乃望灵坛御玉辇苍龙整驾以前导葱犗遵途而右转六辔齐举八鸾启行向緑野公田之所至青郊展礼之方绀辕塞路青辂廵塲叶农经而授事指农正而告祥由是别土冝分疆理入涤塲而肆目抚御耦而举趾遂乃执红纼亲黛耜四顾而沟塍砥平三推而土膏脉起发生有在播殖兹始诸公诸侯而次进或五或九而皆止见京坻之流衍可期覩稼穑之艰难有以礼乐既备人神告休事虽兆于东作稔以见其秋收岂独亲耕于甸内实亦种德于道周羣臣乃伏辇而进曰臣闻歴代务农百王重谷陛下兴古典之已坠绍前修之不复故得人勤稼穑天降景福帝曰予上事天地次奉祖宗惟旧章是率惟古典是恭今将返銮辂而宴于太寝又欲展礼而劳农  

千畆望幸赋【`以将兴坠典允属圣期为韵`】　失　名  

国重农事帝遵时令惟千畆之可亲望三推而阐盛田畯方勤于禀法甸师已切于承命阳和初布庶平东作以劝人迳术既端终俟南郊而见圣当其融风式协韶景方迟金根为顺动之驭菖叶表亲耕之期度以地狭难容足列公车之数顾其土膏潜动可陈农器于兹修垅惟直遐阡甚夷是宜率诸侯大夫以行乎周礼不可使四年正月独称于晋时言瞻耒耜志惜坟衍谓畇畇而足得天临想泽泽而正冝春浅空为散地尚欝新典载芟未及勾萌之出何因一墢为期蝼蚁之诚愿展翠幕犹閟朱纮未至当人力可借而成功使农祥失正而奚利染塲之履【`见潘岳籍田赋`】期剡剡以轻移抚借之衣想襜襜而如坠且夫事遵礼动法贵圣兴顾井田之君是可出而偕作懿初耕之帝宜其徳以相成不然则无以知土宜慰人欲使其穜稑克备粢盛乃足庶见其耘之耦一一具陈必报乃求之仓累累交属况以近甸堪乐元辰以良借百歩之畴冀停云早修三班之令期在月将如此则树徳咸滋训农惟允毕力克符于地事致诚不昧于畦畛傥礼备而必行实以表乎仁之至义之尽  

观农赋　　　　　　　　　失　名  

歳起于东丁壮就功则知富民必资于廪实彊国亦在于年丰是时也杏花毓树蒲叶抽丛绕出鳯城疲道路之攸徃廻瞻鹑野知耕凿之斯崇美夫原隰底绩沟塍刻镂耒耜交横烟云辐辏人沮溺而为伴水郑白以分溜一稃二米禾同北里之禾苖盛草稀豆异南山之豆观夫田畯至喜室家相欢挥镃去莠筑堰浇兰野饷晓持于斜迳畚锸暮荷于层峦隣近山之树宻悦临流之地寛葵腰鎌而乍采黍策杖而时防且人生在勤勤则不匮欲抑末以敦本在用天而分地思文后稷济时敷播植之功惟彼陶唐申命掌嵎夷之事八政之中食居一四人之里农为二倬彼甫田习无不利故土爰稼穑含灵是资嵗稔则家知礼让食足则国賛雍熙无辞艰难服先畴之畆皆当储峙救黎人之阻饥九年殷忧于尧日万箱发咏于周诗迹忝门人得承规于孔父心将请学恐贻责于樊迟  

稼如云赋【`以农夫望歳欢以终场为韵`】　　张仲素  

天何言哉嵗云秋矣临甫田而一望见多稼之具美亘平野而云鬰覆髙原而黛起九土用康兆人頼止岂非协风中律农祥顺轨土牛作候而不铜雀载鸣而有以徒观其千畆既良万顷式臧兴有渰而混色霑霡霂以齐芳杂非烟与非雾乍漠漠以苍苍孰克辨乎帝力咸自嘉于我疆御田祖之神时闻击皷乐农夫之庆且见筑场察彼近郊知夫四裔何山苖之能植伊隰桑之尚蔽丰滋漫若用表于播时悦茂油然宁忧于晩嵗矧乃华实云就坚好不渝岂茨梁之足喻若荟蔚之将敷知艰难垂戒于徃哲务藨蓘在劝于鄙夫爰协古公之政式管氏之虞至夫实颖蓁蓁厥田上上膏隂润以蕃庶矗朝隮之异状丘陵共秀且闻束晳之诗黍稷盈畴更欝仲宣之望懿夫白露凝冷清风戒寒是刈是获式宴且欢谅遗滞之足利思京坻而可观盖由我君勤俭所彰纯嘏屡锡运璿衡之冥数焕玉烛于昌厯分地而嘉谷用登报天而牺牛在涤下臣覩而作颂敢叹美于成绩重曰望如云兮我稼既同除其秽兮田具是功既庭又硕兮将表嵗终喜有秋兮可以劳农  

揠苖赋【`以无助苖长时至斯茂为韵`】　　　杨　涛  

苖生有渐兮时不可逾揠而求长兮是谓甚愚谓坐致其滋茂翻立见其萎枯欲速之成虽切受益之理固无计牵挽之功虽则劳止在播植之道不亦踈乎原夫势惟探掇心则陵遽曾本固之靡思徒末大以生虑附丽无所同伐木而蹷根援引靡辞似防茅之连茹苟离根而去本必有损而无助然则抽轧奚补枯槁是招虽尽区区之意弥损芃芃之苖助长且乖于载绩速成空望于一朝殊不知润以膏泽托兹沃壤待天时以煦资地力以养谅物生之有恒何力防而能长岂不以立心有惑措手无疑俄见宛其死矣犹云有以助之不发悟于尽瘁空深迷于务滋谓短长皆由于已谓迟速不系于时劳而无功殄乃自致方握兰而势并比捽草而功异增高之望莫从尽揠之助爰至狥躁求之性始望如云乖驯致之方终贻委地逆其理而如是伤其物而由斯欲益为谋冀有秋之弥疾过求生害嗟不日而已萎是以君子明于休咎每因縁于根本不苟且于华茂推于命俟于时无若宋人之大谬  

第二【`以时贵顺成非由速致为韵`】　　　　李　程  

瞻彼陂田新苖在地徒施助长之术且异发生之类望斯箱之翼翼爰用心期贪彼黍之芃芃方将力致摇然乃乱兴每如抽自贻伊戚职汝之由忽分藂于歩武俄裂土于田畴劳焉无功焉用防乎其萃动而愈出纵其生也若浮既不得于和熟宜取伤于躁求相彼老农求之欲速伛偻烦手扶踈自目信相违于浅种不用其良既自露于深根曷云能谷忘枯槁之如彼尚低徊而念兹绕指尚疑于取苎劳身岂并于乘时揽一握之纎茎始如陵草耸千科之细叶终异园葵孰云农事以妨但取髙而为贵无思去草之务有若防茅之彚不从其道虽矻矻以徒劳莫悟其由讶离离而增欷原夫秀而不实爱欲其生覆东臯而歴乱交南亩以纵横或长或短稍因人而尽起靡瞻靡顾俄丽地以同倾与其违性而早落岂若从宜而晩成时不爽于荣枯事可期于逆顺惟躬是瘁宁同于百卉具腓以若所为且异乎孤蓬自振亦由行道者之仁义可依嘉上圣之知命戒中庸之妄祈赋孟子之言聊将此喻穷宋人之理永鉴其非防裂禾赋【`以为功不至其报则然为韵`】　　陶　洪  

昔子罕之秉权有封人之问焉以为事不可以不敬物不可以不防于是陈曩日耕大田予之于禾也其情易尔禾之于予也其状悴然莫不报其素莫不答其先予知其意遽变予志倍切于他时尽力于兹地然后萌而宻叶以翠契本心而罔违充所养而不匮故知生寡者其功未既实稀者其心不至苟矻矻以自强何芃芃之莫致是以人之从政士之饬躬佥黾俛而无极并陵兢【`陵凌或通用扬雄甘泉赋驰阊阖入陵兢`】而靡穷未有不课而名立未有不勤而道融所谓君子重其实贵其功以行之慎者比其盛以动之慢者譬其不惟盛也着美而可观惟不也售能而谁取信乎卤莽于庶绩何异防裂于南畆草既在兹众亦弃之虽有百防莫得就而获【`一作获`】虽有万顷焉可俯而持哂之者宜夫莞尔叹之者何莫凄其则知恶必由人善随厥操徃无不宜施无不报虽斯言之细防实所讽之奥足以将惩躁竞用戒浇漓朂万代之攸习励蒸人之所为若然者功以之成利慿而得实辅政之义理亦劝学之典则在稼尚其如斯人乎曷不鉴之以隐恻  

## 文苑英华卷七十一

　　宋　李昉等　编乐一  

筝赋一首　　　　　　金錞赋一首  

琵琶赋一首　　　　　笙赋一首  

洞箫赋一首　　　　　埙赋一首  

筝赋　　　　　　　　　梁简文帝  

江南之竹弄玉有鸣凤之箫焉洞隂之石范女有游仙之磬焉若夫排云入汉之美含商触征之奇罢雍祠之丽响絶汉殿之容仪别有泗濵之梓耸干孤峙负隂拂日停雪栖霜嵚崟岝崿岭相望寄丹崖而茂采依青壁而懐芳奔电砀突而弥固严风掎防而无伤途畏峯澁人羣罕至乃命防班翦而成器隆杀得宜修短合思矩制端平雕锼绮媚既而春桑已舒暄风晻暧丹荑成叶翠隂如黛佳人采掇【`一作捋`】动容生态值使君而有辞逢秋胡而不对里闾既返伏食蚕饥五色之縿虽乱八熟之绪方治异东垂之野茧非山经之沤丝于是制拟月设柱方时若夫铿锵奏曲温润初鸣或徘徊而蕴借或慷慨而逢迎若将连而类絶乍欲缓而频惊陆离抑按磊落纵横奇调间发美态孤生若将往而自返似欲息而复征声习习而流韵时怦怦而不宁如浮波之逺惊若丽树之争荣譬云龙之无蔕如笙凤之有情学离鹍之弄响拟翔鸳之妙声朱在手击重还轻尔其曲也雅俗兼施谐云门与四变杂六列与咸池王赞既工阮赋亦奇曹后听之而懽防谢相闻之而涕垂至若登山望别之心临流送归之目陇叶夜黄闗云晓伏覩独鴈之寒飞望交河之水缩听鸣筝之弄响闻兹之一弹足使游客恋国壮士冲冠若夫楚王怡荡杨生娱志小国寡民督邮无事乃有燕余丽妾方桃譬李本住南城经移【`一作居`】北里纳千金之重聘擅専房之宴私方美珥而不减拟甘【`一作投`】橘而无嗤闻削成于斜领照玉致于铅脂度玲珑之曲閤【`一作阁`】出翡翠之香帷腕凝纱薄佩重行迟尔乃促筵命妓【`一作友`】衔觞置酒耳热眼花之娱千金万年之夀白日蹉跎时淹乐久玩飞花之度窓看春风之入柳命【`初学记作合`】丽人于玉席陈寳器于纨罗抚鸣筝而动曲譬轻薄之经过黛眉如扫曼睇成波情长响怨意满声多奏相思而不见吟夜月而怨歌笑素弹之未工疑秦宫之讵和若夫钓竿复发蛱蝶初挥动玉匣【`一作连`】之余怨鸣阳乌之始飞逐东趋于郑女和西舞【`一作儛`】于荆妃足使长廊之瓦虚坠梁上之尘染衣鱏鱼游而不没白鹤至而忘归于是乎余音未尽新弄萦纒参差容与顾慕流连落横钗于袖下敛垂衫于膝前乍含猜而移柱或斜倚而续照琼环而俯捻度玉爪而徐牵见微嚬之有趣看巧笑之多妍抗长吟之靡曼杂新歌之可怜歌曰年年花色好足侍爱君傍影入着衣镜裙含辟恶香鸳鸯七十二乱舞未成行故乃宋伟緑珠之好声文君慎女之清角上掩靣而不前言韬辉而耻学实独立之丽人乃入神之佳乐  

凡一作皆艺文类聚  

金錞赋【`并序`】  

舍弟西中郎致金錞一枚周礼云鼓人掌六鼓四金以节声乐以和军旅以金錞和鼓金镯节鼓注曰錞錞于也圜如椎头大上小下乐作鸣之与鼔相和淮南云两军相当鼓錞相望若古之礼器饰军和乐者矣吾竒而赋之其词曰  

有錞于之丽器实军乐之兼珍伊前古以为美成名都之匠人采赤鋈于蜀垒求铜精于灌濵若夫鼓以阳鑪营之隂炭是镌是刻载辉载焕笑乌获之奋槌逾嵇生之善鍜实规形之可恱以妙声之逺闻譬洪钟之虎钮【`疑`】学章【`疑`】鼎之龙文至于簨簴先列金石俱谐八能效技六变程才观云龙之郁郁望威凤之徘徊沛县留三日之饮平乐有十千之杯挥秦筝之慷慨伐晋鼓之啴啍皆能协宫和征节往通来宣奏有序度曲可观鄙金铺之非徳嗤商鼗之易殚应南斗之鸣瑟杂西汉之金丸若夫伏波出讨贰师逺征蒲昌对战孤竹临兵映似月之遥羽飞如鳬之去旌军鱼丽而齐上阵龙膝而俱行望乌云之临敌闻条风之入营壮士被犀良马络铁野旷尘昏星流电掣日侵山而欲隠雾陵空而不灭望水色其如花覩奔沙之似雪咸听响而先登普【`一作并`】闻鸣而为节当此时也画角耻吟胡笳不吹刁斗暂捐金钲虚置何资和之不营而吐声之雄异制六师之进旅警三军之武志嗟吾弟之博物实爱竒之已深识且鉴于鸣石贶有逾于兼金如陈器于栢寝似出鼎于汾隂岂寳玦之为贵非瑚琏之可钦昔武都之一扇乃铭功以述心矧元常之五熟又刻篆以书音况兹赠之为美而古迹之可寻聊染翰而操笔终有愧于璆琳  

琵琶赋　　　　　　　　　虞世南  

若夫巢木为金门之始转蓬乃玉辂之先斯盖前古之朴畧而后代之精研是以鼍鼓质而罕听苇籥轻而莫传笛不为于商律瑟见毁于繁此皆白圭玷肓【`一作以`】成疾嗟近者之莫言叹知音之不述惟皇御极书轨大同铄矣文教康哉武功既象舞之载设亦夷歌之逺通乃定八音论六乐成均诵之艺制氏铿锵之学辨新声于变征研竒操于清角镛管咸奏丝桐毕陈有琵琶之妙曲乃越众而超伦器便时而适用节每叚而逾新谧四座以倾耳叹和声之入神爰诏百辟备序厥因于是大司乐进而称曰臣以末学闻诸前志寻斯乐之所始乃鼗之遗事强秦创其滥觞盛汉尽其深致爰有达人演兹竒器集【`一作参`】古今而定质拟神眀而摅思慰逺嫁之覊情寛絶域之归志既而班尔运能钧绳将设求嘉木于五岭取殊材于九折剖【`剖一作折`】文梓而纵分割【`一作剖`】香檀而横裂木贞柘盘根错节或锦散而花开或丝萦而绪结徒观其为状也则象形斗极殊姿巧制随身【`一作良`】朴之脩短逐【`一作任`】规模之巨细既异才而合体亦列【`一作刻`】方而为锐惟适道以从宜故无取乎凝滞若乃琢玉范金之巧雕文镂采之竒上覆手以悬映下承而仰施帖则西域神兽南山瑞枝屈盘犀岭廻旋凤池开寳掫【`一作拨`】以更运带文缓而旁垂体备商角【`一作声备角商`】韵包宫羽横却月于天汉写廻风于洛浦始闻之既调乃长弄之【`一作而`】徐抚应缓韵【`一作歩`】之疎节随轻身之妙舞悲紫塞之昭君泣乌孙之公主季伦欢金谷之宴仲容畅竹林之聚至如七徳昭备六军凯旋谐戎麾而威逺合金奏而功宣咏燕山之已勒美瀚海之方镌亦有飞梁邸逰楚馆闻促柱之再调听鸣弦之踈弹叶髙文而自达飞羽觞之无算又如长河草绿髙楼月下入小苑而看花逰上兰而借野泛澄波而转鹢息长松而系马临清吹之【`二字一作流而`】挥与殊方而俱写其竒趣则抑扬嘈囋聨绵断续纡余双鹄【`一作鹤`】之吟清壮三秦之曲望南山之遥翠见西江之始緑少年有长命之词娼女有可怜之调愿百龄兮眉夀重千金之巧笑逮乎嘉客既醉髙宴将防浮觞剧饮披襟极欢乃催而急调交酬献之无端若以河而注海亦柸来而始弹盖感物动神和心恱耳岂振木之为辈奚绕梁之足拟夫道以简易为尊物以精微为贵嗟四之已约乃包含于元气叶笙镛之律吕防钟石之经纬于是凤箫辍吹龙笛韬吟云掩影白雪藏音故以畅皇风之威武恱大雅之神心者也　　　凡一作皆初学记  

笙赋【`冯窦南郡作`】　　　　　　　李百药  

冯南郡天才艳发含章挺生既研精于旧史【`笙人姓史氏`】亦流恱于新声佩银章于东洛分竹使于南荆芬盛徳于兰茝猎香风于杜蘅纵调文于雅笛留神思于和笙客有寓于郢都者闻结风之妙曲预髙堂之欢宴拂长袖而善留絶飞缨以増盼重凤翼之次羽爱鸾音之清转请体物而味言寄风流于藻绚君曰悬匏出自西河竒簳生于南国山川载挺之异班倕摅思之徳固常人之所知无假言于翰墨至于曲引繁防之美才人妖丽之则实有动于余衷庶陈词而袪惑觊传芳于风雅将永代于刋勒客曰唯唯惟八音之遰作总六律而相旋徐疾短长之攸济寒暑风雷之所宣清庙象功则韶舞播于金石良辰欢宴则郑衞流于管岂无求于变俗将区分而在焉于是英在吕青阳戒律云卷蕙楼风生兰室栁佩翠而辞寒梅含香而受日始觉华树莺啼早不悟雕梁燕来疾纵胜气之逍遥眷春光而怡逸命郊驿以迎賔烂华茵而促膝玉馔厉而不爽金罍湛而将溢佳丽新妆而【`疑缺`】徐歩长廊风摇裙佩日照钗梁惯同雕辇乍出闲房时顾歩而疑进或轻临而欲翔耀千金之重价婉二八而成行发繁于流征动浮磬于清商舒披莲于舞席散垂藻于歌牀独仙吹之容裔将陵云而抑扬见秦赵之音劣识巴渝之调下掩众技而夺气谅声髙而和寡歌狂防于楚謡咏承筐于周雅既骇听于吴札亦留神于晋野婉婉鸿惊喈喈凤鸣或万殊而竞响乍孤啭而飞声清则混之而不浊浊则澄之而不清实当无而应有固虚受而徐盈舄奕多绪纷纶难状抑之则徘徊绵密申之则散朗寥亮始掩敛以夷靡终优防以怊怅随流睇而煦愉应征【`疑`】嚬而凄怆挫玉箫之清管息琼篁之虚唱落遗啭于梁间坠纎腰于掌上既而重门半掩髙宴将终飘余音于霄汉遏娇韵于房栊逺而听之若游鸳翔鹤嘹唳飞空近而察之譬琼枝玉树响亮从风信絶俗之神解何变态之无穷尔乃绮帐垂妓行散巫云敛楚妃叹独婉娈于瑶笙尚纒绵于皓腕苏合薰兮龙烛华连理解兮鸳枕粲既借宠而横陈恣深心之秘翫惧管声之易歇恐君爱之难终起长歌于清夜寄微意于春风歌曰新声虽自知旧宠防应移无令枣下吹变作一枯枝重歌曰为想雍门叹当思执烛逰不惜妾身难再得方期君夀度千秋  

洞箫赋【`以四声为韵`】　　　　　　失　名  

南国之纪兮江水深中嶻孼兮天姥岑试一望兮见箫筦之参差碧云飘【`一作彯`】其正色白日出其重隂每含和以自守虽嵗寒其莫侵于是乃使夫匠人陵皛淼明幽窅攀重萝阅丰篠截成枝之龙质拟衔花之凤鸟作为洞箫其声窈窕蒙瞽之士纯精所至尤【`疑`】澹澹兮无营浩纷纷兮纵肆纎指敏手随抑扬之虚满曲折等分任吹嘘而懿尔其为乐也则龢罗稽诣而逸其为苦也则浏漂洌清而悴或防以相从复淋漓而逺被有若层山抱空而晴烛巨海涵虚而夕涖是以君子听之载其平粹及乎弄玉既好箫史亦出登翠槛之巍峩结红罗之婉蔚杨叶鲜吹荷花浴日对吟空阔之情复感神仙之术若乃汉皇未跃周勃防防哀笳左引画翣前张灵逶迤而就挽思徘徊而永伤凄其吻吮谁非断肠故若翔若止心中定矣若反若坠不遗其类趣从容以向空乍猗那以内閟信大雅之纡直绎兹声之开塞匪天地兮同和孰能与夫偕极  

埙赋　　　　　　　　　　郑希稷  

至哉埙之自然以雅不僣居中不偏故质厚之徳圣人贵焉于是挫烦淫戒浮薄征甄人之事业暴公之作在钧成性其由槖籥随时自得于规矩任素靡劳于丹雘乃知瓦合成亦天纵既敷有以通无遂因无以有用广才连寸长匪盈把虚中而厚外圆上而锐下器是自周声无旁假为形也则小取类也则大感和平之气积满于中见理化之音激扬于外迩而不逼逺而不背观其正五声调六律刚柔必中清浊靡失将金石以同功岂笙竽而取匹及夫和乐既翕燕婉相亲命蒙瞍鸠乐人应仲氏之篪自谐琴瑟杂伊耆之鼓无相夺伦嗟乎濮上更奏桑间迭起大希之音见遗俚耳则知行于时入于俗曽不如折杨之曲物不贵人不知岂大雅守道之无为夫其髙则不偶絶则不和是以桓子怠朝而文侯恐卧岂虚然也为政者建宗立乐者存【`一作和`】防化人成俗何莫由此知音必有孚以盈之是以不徒忘味而已  

## 文苑英华卷七十二

　　宋　李昉等　编乐二  

箜篌赋一首　　　　　笛赋一首  

玉磬赋一首　　　　　泗濵浮磬赋二首笙磬同音赋一首　　　子击磬赋一首  

匏赋一首　　　　　　太常观乐器赋二首观乐器赋一首  

箜篌赋【`以竒弄已阙为韵`】　　　　　失　名  

山有梧兮猗猗乍云郁而风披岂雅琴之独得谅箜篌之可为操斧者取则不逺度木者形之又竒篌以姓而得箜以坎为知考宫商于制氏穷巧妙于般倕虚受其心北牖之清风合韵曲全其势南楼之华月半亏雕镂杂错丝组悬垂倚银屏而烛烂拂绮袖而彰施矧隂阳之应节盖风俗之能移况乎度曲无方安位必中呼韩美其宠锡师旷加其抚弄调而合雅声则殊众鄙羌笛之吟龙轻秦楼之吹凤既而越艶秦娥南隣北里玉户卷兮真珠箔清扬婉兮瓠犀齿青楼何处倚城向日九乌雏绮帐初开防绶衔花双凤子斥瑶瑟而不御弹箜篌以为美絙朱挥玉指邀郑舞以徐进杂吴娃而竞起靡靡乎荡心洋洋乎盈耳穷斯乐只我有酒兮啸也歌叹彼狂且公莫度兮宛其死苟哀乐之能变可谓感人情之不已且礼则常履乐焉可阙礼处身而不至乐因心而乃发惟雅焉铿锵守之不变岂桑间与濮上而能乱越恨牙琴之不知奚由瑟之自伐  

笛赋　　　　　　　　　　失　名  

南邻退食兮北里朝廻门列长防兮庭张吹台珠帘半掩兮锦筵四开蛾眉戾止兮寳笛爰来狎主人与爱客侑珍羞及玉杯方见称于嘉賔因得搜其所征厥草创自羌首更尚本乎所营伐竹之贞写龙之吟宰匠于是董制伶伦于是审听状以材力质来正直是挥刀斧乃约绳墨断絶肌肤刳穿胷臆周绕运同短长合得器虽蹈乎舛庸性故伤于剸刻故知懐寳者见毁抱明者自煎向无适于所任始孰多于【`疑`】此焉何止将就其美茍成乎名奚惜违理幸承荐扬得奉恩光濡君口手之泽冒君懐袖之芳不滥吹嘘端含雅正坚外守节虚中俟命有若违亲事主适道厘政树以风声逹乎天听美其穷不易规管能有截柔指斜据丹唇上列引气内填流音外泄更微迭盛将聨复絶及乎和畅平施百志熈熈拂怨爰作万夫矍矍协宫商以节宣随应变以牢络俾箫不独舞凤瑟不独跃鳞啸无以振木歌无以惊尘谅飞动之咸运岂金石之足伦愿罄能兮宅君之掌握愿度曲兮布君之礼乐傥不遗于赏筵顾何辞于朴斲  

玉磬赋　　　　　　　　　张仲素  

客有观光于乐府见玉磬之腾英嗟至寳之朋契如截肪之曲成挺十徳以为美谐八音而作程韫椟未施尚秘璘玢之色在悬以和乍闻清越之声当其磬师来求玉人爰格将古乐之是备自他人而云获追琢既成磨砻载白掩凄清之琼佩洞闲华之水碧然后张之清庙奏彼朱宫悬簨簴而其容转丽偶笙簧而其韵暂同眀半规而似月发异彩而如虹懿此昭质畅矣音律练响而鸣球可谐还和而浮石非匹烂鲜华之温润含正声之缜密恵而好我为齐路以足珍蔵或俟时殊泗濵之自出至于撃拊孔皆备虞韶而克谐清明可贵表尼父之忘味于以宣古风于以荡邪气越羽籥之繁防聆鬼神于髣髴岂独质类氷凝响与风兴混金石之华清光不昧较隍池之寳美价斯腾是知叔之离而三代尚纪子之击而千古攸称则知夫乐之所属本于化俗方将审音以知政岂在雕金而镂玉丽矣哉荆山之珍兮可奏洞庭之曲  

泗濵浮磬赋【`以美石见质琢之成器为韵`】　失　名  

水效珍兮将应时而出珍浮水兮见可寳而逸当入用之晨岂可藏于宻所以次其崖岸露彼真质清眀内融符彩外溢霄舒夜度遥分蟾兎之辉旭日朝临下映鲛人之室皆见其处幽防谁见其内眀媚皆知其随波谁知其抱器邦家借之不我遐弃观其璞将有营工其献情【`失二字`】规模可定剸割方成色光芒而白气温润而清是营是琢且见其能照载考载击乃知其有声夫如是守静而素岂不以有文而明因得之乎名观之乎器嘻同流不知谁念兹而在兹识者未覩宁寳之而存之发迹徐方虽则泗濵而见呈祥圣代不同三献之疑况贞以自持湼而不缁坚以自秘毁而不变既成何用之顾宜任当人之荐同百寳而敷陈杂众类而朝见向若不合宫征之韵不叶雅音之绩闻之者谓为空言见之者谓为怪石则以日系月徒涤荡于风波自秋徂冬难觊觎于采摭焉可见哲匠顾盼良工追琢奏曲者想乎簨簴审音者训其清浊故知秉文者必有时蔵器者不终否理代之音既作移风之义斯起若不闻大韶大濩庸讵知夫石之为美  

第二【`以水中见石可以为磬为韵`】　　　　失　名  

禹别九州磬浮泗水为下不昩虽深可视或浮于涘其滑如砥含余音而未振潄廻流而増美日月其逝水石相攻形潜水府律与天通值君子之深识调圣人之大中备六音以繁防与四气而同于以布圣理于以宣王风配以阊阖之位应乎夷则之宫伊美石之潜处隔清波而迭见倘混众流不逢顾盼讵辞泗水之濵宁受徐方之荐安可配黄钟而备清悬乎洎大君之御防乃乘时而光宅作乐以应天象邦之成绩设业设簴撃石抚【`疑与拊同`】石徳音横于覆载至理彰乎损益鸟兽以之率舞祖考于焉来格固宗庙之登用岂泥沙之弃掷夫人之度物物无不可制礼作乐实忘已以爱人漾川济深亦披沙而求我不以为碌碌不以为琐琐将使致中和非以娱宻坐述尧心之克让岂郑声之兴祸当其人之未知确乎安卑无小无大极幽而不隐不击不考含和而莫移动符于有徳静合于无为不然者何以别清浊于是考存亡于斯降天神登地祗哉夫和之至者乐音之清者磬天地之位辨君臣之分定苟失是邪以害直忠若于佞故君子之所以理躬奸声不留于听【`未见以字韵`】笙磬同音赋【`以乐之和者异器同音为韵`】　班　肃  

清明广大之谓乐度曲节奏由乎器既克谐于五声谅同归乎一致汶阳之孤篠斯有泗濵之浮磬云备吹嘘爰发抟拊遄至等辅车之相依契歌诗之必类同夫影响常动静而俱随象彼埙篪每应感而不匮聨緜并奏声音相异【`当作和`】用不殊途方予唱而汝和【`去声`】动而相躅固无偏而无陂列其容异薰莸之共器防其理若泾渭之通波载清载浊贯三才之合乐若浮若沈叶六律而扬音将九成而备曲比二人之同心如言行之相顾成乎慥慥冠钟鼓之迭奏乐彼钦钦雅韵复兴时则若舞鸾凤和声互应斯乃如鼓瑟琴音之作也曲无误者倐尔合度锵尔中雅寜有顾于周郎自不感【`疑作惑`】于子野防合皇王之化迹混同车书于天下逺而闻也谓羣鹤和鸣于碧空近而听之如广乐调韵于春风铿锵间发要妙无穷类金兰之坚芳美而取嫓配文质之彬郁和而且同何异夫相应在于同声相资在于同志譬权衡之并用谓相待而成等韦之自节则以同而异原夫律吕咸在吹撃惟时异周旋而乐只可终始而从之两器通鸣簧与幽石相感二者合竹声与石声相追审至乐之尽美伊斯器之可持  

子击磬赋【`以敬眀尔志人将辨之为韵`】　　吕　牧  

大哉将圣乐天知命宪章文武昭宣孝敬逰道艺之门观鲁卫之政知礼文之述作系王道之衰盛将有托于知音故先击其浮磬翕如始奏泠然激扬旁达草木独调宫商律中乃节而信清引而越以长何一气之立则若五色而成章羽可以振振兽可以跄跄神人以和舍此奚取乐悬之位斯焉是将谐协于国风本一于心始将此易俗非为恱已作于朝而君臣同和听于家而少长咸喜不达情者莫究其理不赏音者莫知其防非有为而作焉岂茍乐而为尔噫斯道之行如磬之声合于制度发以清英应小大以随击拊原始终不可将迎伊物情之滞隔莫不由此而发明谓为艺以吾不试语之道而知吾志固非系而不食岂止垂之如坠曽见访于苌反受嗤于荷蒉彼往而不返欲洁其身如乐之无节则可夺伦义有昩于反舌耳无间于日新何没没于隠者亦硁硁于小人必也审音居然大辨动应而溥畅虚中而独善使石声无定则我心可转初未眀乎弛张庸讵议乎深浅一雅一变正声久遣子击此者亦屡叹之唯圣有作阐教命防乃知乐正雅颂复在于明时  

匏赋【`以五音克谐次用为韵`】　　　　　李　程  

自然之器匏也可覩宜标名于曲沃竟入用于乐府将以验遗声追淳古听自分乎雅郑亊有动于三五俾夫继咸池而嗣六英越大章而跨大武观其发征含宫设商分羽洎清角而杂奏合五色而相辅笙磬愔愔而在听鸟兽跄跄而率舞其为器也尚质其感人也则深类韶乐之和自当忘味耻齐竽之滥讵可同音伊昔哲匠未顾伶官未临分瓞以为伍将葛藟而是寻空思谐于音律宁望齐于瑟琴愿以刳心去苦叶而展用寜无滋蔓惧甘瓠之见侵今则规模有制清浊不惑受天和而乃圆其象生土徳而再黄其色不患大而拙用奚能系而不食道无自满我则虚受而持盈物有混成我则不宰而为徳是知察清音而匪匏孰可含雅韵而匪匏不克矧国家大乐既备万邦允懐惟异域钦和而内向君子勤礼而外谐至哉听斯匏之音也可以知太平之阶  

太常观乐器赋　　　　　　达奚珣  

昔者圣人之作乐也将以动天地感鬼神节风雅人伦乐假器而成用器以乐而见珍或采孤篠【`一作孤桐`】于邹鲁或收浮磬于泗濵或断彼金石或制自陶钧被诸大道辉光日新逮乎上皇云谢战国相灭雄杀气于五兵崩礼容于八列大乐之器斯焉是缺剥极则贲天临我皇化东户而咸若歌南风而有光观奋豫而崇上帝舞干戚而柔大荒乐器成列盈乎太常客有覩而骇者曰国之盛事殚所未识雅象纯殷藂光翕赩树羽纷纚崇牙崩【`疑作崱`】屴玉管清通瑶琴古色朱丝防越之制雷鼔灵鼍之饰清笳閟列于军容画角融怡于武力故能顿应张柷敔猛兽赫怒而擎钟金人嵌岩以负簴鸾笙在目疑髣髴于周王鳯箫可吹纷肸蠁于嬴女况复天球曜逸金锐【`疑`】防鸿大籥清警虚籁生风怒齐竽之滥吹壮秦缶之争防稽尔既【`一作古有`】倬猗欤载丰匪天子之眀徳孰以成其众美总四夷而征妙越六代而髙视思其铿锽嘈囋清畅逶迤五色成文而不乱八风从律而不亏穷髙逺而测深厚故乃尽美而在斯  

第二　　　　　　　　　　吕指南  

客有逰于太常者叔夜才貌长卿文雅歴阶戺之间目檐楹之下彼美声奏谅先得而闻焉缤纷器物复可今而观也丝竹毕备匏土俱陈混季氏之八佾拟【`一作桂非`】鳬人之六钧瑟既称赵筝还号秦伐脩竹于嶰谷来【`一作征`】浮磬于泗濵羽虫画之也可以成鳯翮鳞虫刻之也可以作龙唇物以古兮不可识代虽殊兮亦可珍岂直有斯而已哉徒观其广厦骈阗脩廊逼侧蕴今古之殊号被丹青之异色贲路鼗鼓干戚羽旌班彬翕赩巨万盈亿文墨者莫之而记言谈者罕之而识嘉夫贵贱攸重华夷是钦舜汤一举而进韶濩荒隅一奏而成佅任君徒见雕琼镂玉之余彩殊不闻宫商征角之竒音及夫金臯气变珠楼春始煌煌帝庭济济卿士五乐具奏八音俱起惟斯器之有作备无为之燕乐纷绮靡之容裔混鱼龙之交错金木罗张厥用匪常施之于国则政其攸叙飨之于庙乃神其降祥舞青田之唳鹤仪丹穴之凤凰谅鄙人之罄思固难得而备详  

观乐器赋　　　　　　　　敬　括  

明明国章礼乐其康掌在宗伯司乎太常所以纳九土之器物崇百王之经教命伶伦使调凖徴防龙使典效于以逰止非礼不履于以观焉惟乐之先去澜漫之淫视【`一作观`】咏清贞之雅篇是瞻是赏必诚必信游方有日同季札之来观入庙以时类孔宣之每问观其有典有则为纪为纲土木异象金石殊光宫商节其声韵丝竹分其短长错龟龙以为餙防云霞而作章垂钟以清布浓瑟穆以髙张堂庭别悬置之次左右分文武之行节柷敔以鼓动流戛撃以抑扬辨以殊器【`一无此四字`】逺而瞻则金石丝竹杂之而殊状俯而察则东西南北悬之而异方乃既埏埴为之埙篪貌有古象制无新规其气混其音吹此土之器也及夫汶阳之篠入用曲沃之匏见娱爰裁爰截为笙为竽其气散其音吁此匏之器也收犬羊之皮取虎豹之鞹为鼗为路是模是度其气勃其音博此革之器也峄阳之桐孤生荆山之玉秀出是錬是斲为琴为瑟其气清其音宻此木之器也皆能协六律畅八声合天地交神眀调风雨以顺序布隂阳以元亨既粲然以盈目盖难得而缕名且夫颂功乃作乐因乐乃造器乐盛而徳崇器存而乐备乐为和物之所器乃积声之地所以观器者思述其由听声者愿歌其事伊小人之不敏终援翰而翘思  

## 文苑英华卷七十三

　　宋　李昉等　编乐三  

太常观四夷乐赋一首  

太学释奠观古乐赋一首  

冬至日陪位听太和乐赋一首  

太常新复乐悬冬至日荐之圜丘赋一首  

吴公子听乐赋一首  

吴公子听乐观风赋一首  

钧天乐赋三首  

云韶乐赋一首  

太常观四夷乐赋【`以泽被逺夷入附声颂为韵`】  

刘公舆  

圣皇穷天覆以张宇极地载以光宅端拱协有虞陶唐献乐奏戎夷蛮貊岂不以浃洽化沐浴圣泽于是鞮鞻掌其方位太常总其乐器列在天庭陈其鼓吹僸佅兠离风旋鸟翅其舞也无进旅退旅之容其音也非皦如绎如之义狄鞮骋能扶娄效智既夷乐之具陈彰帝徳之光被观其随乐官入禁苑荷恩覃化及之徳无逾山渉海之逺我圣君文眀立极化本雍熈太和克同于天地贡乐不假于蛮夷所以司于太常奏于丹墀俾华夷之风不隔覊縻之义在兹夫其始也伊四部之爰来辟九门而并入水火之位雕题衣毛以相向金木之方皮服左衽以对立于以彰四夷之咸賔于以表五兵之载戢虽搏考之有声靡埙簴【`疑作箎`】之可附乐章既异无劳季札之观曲度自殊奚假周郎之顾尔其非今非古乍浊乍清不杂中华之乐自作异方之声闻奏既移于白日穷规以悦于皇情于是诏帑藏以颁赐命象胥以廻众九夷八蛮喜气溢于咸镐六戎五狄欢声动于岐雍岂独纳鲁庙而见称献汉庭而足重微臣贺华夷之混一敢承舞而献颂  

太学释奠观古乐赋【`以声淫及商武乱偕坐为韵`】  

李　程  

天子崇儒兮辟此虞庠仲秋上丁兮奠我素王既斯礼之毕具伊古乐而遂张于是调律吕备宫商笙镛嘈而并奏干羽俨其成行进旅退旅爰击爰拊鸣宫悬起万舞设崇牙森树羽斯道沨沨斯人俣俣和声合气缀规接武听其韵可以窒欲览其仪可以道古济济祁祁莫不贲然而来覩有叹者曰太和之音其乐愔愔作以崇徳和而不淫所谓建藻荐之礼革慆堙之心云英之声何质韶濩之乐则深见师襄之击磬闻瓠巴之鼓琴借如发扬蹈厉右秉左执其从纯其始翕登歌初弥下管相及朱徐泛觉虞舜之风薰玉戚载持想周武之山立懿其五节清九奏成播殷周之颂无郑衞之声亷正以作奸邪不生盖由徳音洋溢乐教众伙诚无象而不传非有功而不可魏文侯昔着于发问賔牟贾尝称于侍坐乃知雅音为邦家之本正乐非耳目之翫可以洽人神可以彰理乱而况八佾成列八音克谐尊儒训兮国风之始阐乐正兮王政不乖夫如是所谓光扬盛礼和乐孔偕  

冬至日陪位听太和乐赋【`以文徳光宅天敬万夀为韵`】  

陆　贽  

乐自上古兮和洽是闻日至南极兮隂阳肇分名太和而顺气取初阳而配君则知天授圣而正厯圣应天而効勲惟至也去隂就阳惟乐也武脩文八佾初陈杂鸾鳯而容裔九奏斯毕降佳气之氤氲尔其顺元辰体干徳赫容衞之森肃俨宸位之恭黙班礼乐于千品陈贽币于万国济济皇皇威容孔彰望北辰以列位指南山而献觞庆云叶符荣观台之加【`一作崇`】丽太阳临照煴魏阙而増光于是太常导干羽而前曰八音自设千古靡隔所以赏诸侯之功畅圣君之泽失其度则惉懘寖兴适其仪则上下咸格清浄顺气而不扰和乐自心而来宅可以导情欲可以涤烦剧既而笋簴齐列笙竽互传偕肃肃而合雅亦啾啾而同备以四夷识四海之无我【`一作外`】成于九土知九徳之咸宣崇易简岂同于濮水务徳化宁比于钧天既损之而又损盖斯焉而取焉故所以移风易俗发号施令周天地而不流匝寰宇而无竞斥郑衞而不御畅柔【`一作虚`】和而全正群黎足蹈而手舞百僚仪肃而心敬则知一人作则万邦为宪来逺人以干舞播声颂而吹万则郑之细晋之思不可以劝汤之放武之伐而犹有怨岂比我照二仪形九有舒太和之至徳居盛阳之元首咸有典而有则固可大而可久眀眀我后于斯万夀  

太常新复乐悬冬至日荐之圜丘赋【`以题中字为韵`】  

周　存  

圣人之作乐也将以同和于天地崇祭也将以合奠于鬼神祭有伦而六宗不忒乐具象而万国以亲皇家握干符以御防广乐教以同人虽功成而有作亦袭古而弥新皦如绎如风俗咸和而自化击石拊石鸟兽率舞以来驯顷以贼臣不顺悖于典常震惊我师旅窃犯我纪纲礼乐之仪虽可久而可大文武之道亦一弛而一张是以七徳兴而有辑六乐缺而未彰今五典不用百度载光海外懐仁以有截天下好乐而无荒帝乃诞敷文教式奏薫命太常以修乐将享帝而配天于是绳五元以气应考八能而术全侈弇不兴鳬氏之规惟妙上下合度磬师之法可传爰设业以设簴备宫悬与宿悬尔其金石具陈鞉鼓间出和其戛击节以徐疾五色不乱以成文八风不奸而从律大章彰之已合陶唐之代韶尽美矣不惟有虞之日既而乐复音和仲冬日至戒殷荐之祭典将孔明于祀事用享乎上帝乃奏夫圜丘撞黄钟而角动扣太簇而征流大不逾宫而清浊迭和细不过羽而终始相酬是以六变而天神可礼九成而帝徳惟休大礼毕雅音收居清穆以合理思宥宻而为犹虽化洽时和惟善政所致而风移俗易将复乐之由  

吴公子听乐赋【`以四声为韵`】　　　髙　郢  

延陵季子节髙神融博辨精通其识达其听聪方辞吴而聘鲁因请乐以观风主人于是设嘉飨进乐工陈金石丝竹于堂上舞干戚羽旄于庭中客乃凝情涤虑幽听遐想翕如也见雅调之始作美矣哉叹至徳之弥广自周而下自郐以上备闻变态之音黙见兴亡之象时则崇牙对望猛簴相向槌钟击鼓乍陵厉而清壮鸣磬戛又发越而寥亮八音宣六律畅马弭髦而仰秣鱼竦鳞而跃浪【`弭髦竦鳞字见吴赋`】信可以察邦国政教之盛衰见造化隂阳之情状及夫曲已终奏斯阕言之者莫隠观之者咸恱足使防旷心沮牙期思絶是知大乐与天地同和大礼与天地同节乃为理之枢柄化人之轨辙者也夫听者纳于耳而察于心伊事也传于古而继于今阳春白雪之歌其和寡流水髙山之曲其意深姑使清浊不乱郑衞莫侵虽千载之后亦何谢乎前贤之知音  

吴公子听乐观风赋【`以自郐已下无闻焉为韵`】  

有东吴子博识洽闻欲观风于上国期属意于南薫审乐声以殊志将理化之可分名籍籍以播物意飘飘以凌云聿来洙泗当周之季礼乐之化已亏文武之音【`一作道`】亦坠嗟蒙瞽之多逸叹君臣之不自阅邹鲁之儒书独可称其乐尔乃金石迭奏匏革互起主每齐于屈伸客克谐于音防慈爱于寛裕展肃敬于防耻和风陶陶以感心繁音洋洋以盈耳刚不怒兮稽其度柔不慑兮得其理虽曲度而屡絶尚铿锵而未巳政教则异褒贬无愆题深思于唐俗称大风于齐篇察邶诗之不困知郑祀之不延释独【`一作犹`】憾之南籥愍黍离之东迁是皆清眀华鉴脩短昭然虽谓千祀曽何闻焉幸遇休命沐兹至化太和覃于夷狄神功格于上下五英六茎之义咸池大章之徒与歴代而共乐匪古有而今无且夫乐着太始配天为大实欲庶物之畅茂非独五音之繁防故省乐之理明乎否泰方且乐于无声又何假闻乎自郐  

钧天乐赋【`以上天无声昭锡有道为韵`】　　裴　度  

嘉大乐之同和惟上帝之申锡岂功成之可致必神遇而来觌吉梦足征竒音无斁爰升天表备听乎皦如绎如方悟人间徒闻乎击石拊石想夫秦穆赵简逰魂太清下连宵而无觉上和奏而有声感之深殊九变之曲神而化异三代之名则知昭假于下潜通在上俾昼作夜既尚寐而冥蒙好乐无荒乃克谐而浏亮翕然并作隠尔尽畅所以娱其精诚所以涤夫昏妄既而受天锡降天衢空惚恍于冲漠犹髣髴于虚无余响愔愔而在听抚躬眇眇而异途原夫育万灵腾九有纵未央之娱乐表不息之悠久永为二主观乐钧天假梦中之髙防岂邦内之驩然【`一作常`】未若我皇冲一气而独运协六律而相宣发善令为钟鼔播仁声于管将兴庆于乾坤之内非取乐于耳目之前不识不知顺天之道旁流喜气宁候于铿锵尽得欢心讵资于击考斯乃常闻于率土不閟于重霄致中和而广被诚教化之孔昭是曰钧天之乐也又何万舞之与九韶  

第二【`同前韵`】　　　　　　　　失　名  

何上天之黙黙有钧天之可名盖徳至而则至从无声而有声和乐发音与梦寐而潜契精诚自感何耳目之能营懿乎徳升闻天降灵贶匪同乎搏拊之和岂在乎霄云之上感夫心志达乎肌肤都万物而有喜闻九奏而可娱其静也寂寂其动也于于异霜天之钟应同汉日之山呼肸蠁兮乍有杳冥兮若无表穆公之休烈为简子之祥符以遨以游实我心之独得不考不击岂他人之是愉惟兹至乐信夫造非天私于二君惟天飨于有道不然何融融泄泄发于自然万籁不杂八音相宣且降懽以入梦知惟徳之动天实深乎骨髓之内岂専于视听之前惟寤语之有说何言词之能全至哉无金石之迭代无宫商之先后忽变化于合漠韵铿锵于妙有既登不死之福庭自谐保生之仁夀则知夫天可通兮道可守自【`一作眀`】感应之无差知影响之不苟降鉴匪遥徳音孔昭鄙未善之周武甚尽羙之虞韶岂独聆之兮四肢酣畅感之兮心神洗涤将使道徳之不昧必受如斯之殊锡者也  

第三【`同前韵`】　　　　　　　　李　观  

异哉天地之乐其可闻乎美矣盛矣神夫至夫谓其有不见其有谓其无不见其无是惟徳盛者能感匪词工者足愉故昔秦穆之寐也去乎人间即乎天上豁如有遇杳若无妄大音嘈兮交作上帝俨以延望百神纷纭而齐赴万变合沓而殊状日月正其东西星辰分其背向乃有地祗上谒天仙下朝奕奕翩翩霓裳羽盖之洊集砰砰磕磕撞钟击鼓之相嚣舞之者傞傞而中节歌之者泄泄而匪骄其疾武足畏其徐文足昭遇之以神殊季札之观鲁乐而忘味类宣尼之听韶是知穷深极厚于何不有罕究其真莫寻其首徳声及于无外协气积于虚受骇矣乎乐以和【`未详其义`】和之至而天用作天之神而乐克宣其动也与元气迭运其静也与太虚相全噫乎哉不可阶升者天道但见夫乘宣【`疑作虚`】蹑浩乍如周文之梦实异季路之祷获覩天乐之和罗神工之击考是天之所合道不虚行九奏未终初疑八佾三叹既退方异六英徒观【`一作恱`】夫镗鞳之内响优柔之正声六幽为之震魄七曜为之重晶而莫识其曲达其情既觉既悟如喜如戚天乐之遗音在耳天神之仿像犹觌顾何徳而承之受祉于天锡  

云韶乐赋　　　　　　　　邵　轸  

帝唐之于宣昭立极本乎神尧弥六叶以开泰接三正而防朝乐一人之淳徳成万国之讴謡故太宗载櫜而象舞闻于破阵我后垂拱而作乐嗣曰云韶夫道者率性作者谓圣统同积和伦理知政斯古之所以歌九徳诵六诗咸池备矣大章继之玉戚朱干降及礼文之代蒉桴筦【`一作敔`】籥行乎朴畧之时若乃周道衰王泽竭正始之音奔散哀思之风郁结逾千载而未返以俟我开元之濬哲噫我乐之方作也天保定武功成绍尧光泽嗣武重眀感物以风下理心而和声稽六律之宫变谐八音而磬清越二十四祀建寅望之夕啓千门以达阳气御重城而临百辟张彩灯之煌煌敞新楼之奕奕甸师庭燎武贲陛防命典庸使设簨簴饰羽旄而展金石纳四夷之僸佅兠离奏六代之翕纯皦绎乃翌日出云韶而舞之徒观其降辇路临广塲曳罗裙之嫋嫋鸣玉佩之锵锵始逶迤而并进终婉【`一作宛`】转而成行于是合以弦匏从之磬管昭敬意于廉直本善心之啴缓克和四夷应春候而角调取象八风如舞行之缀短霓裳防鬬云髻花垂清歌互举玉歩徐移俯仰有节周旋中规将导志以变转防成文于合离尔其美目流盼轻姿耸峙或少进而赴商俄善来而应征贯鱼初度惊鸿乍起容裔自得蹁跹未巳褧衣屡更新态不穷忽举袖而萦紫复廻身而拖红及夫繁音九变曲度将终神人以和天地攸同立五常之行移四海之风然后乐师吿罢退之惟宫时也皇欢浃睿泽深一人有庆万国懽心群臣献华封之祝天子御薰之琴照寰光于合璧式王度其如金乾道兮下济湛恩兮汪濊四三皇兮六五帝于胥乐兮千万歳  

## 文苑英华卷七十四

　　宋　李昉等　编乐四  

君臣相遇乐赋一首　　献凯乐赋一首  

霓裳羽衣曲赋三首　　功成作乐赋一首作乐崇徳赋一首　　　律和声赋一首  

奉制试乐为御赋一首　大合乐赋一首  

君臣相遇乐赋【`并序　以圣作物覩闻韶忘味为韵`】  

潘　炎  

继天者君也戴天者臣也下之事上作股肱耳目上之任下敷心腹肾肠甚矣哉君之难臣之不易也今圣上髙九皇之道贤臣合一徳之义风云感鱼水冥符作乐崇徳于是乎在诗有六义请赋歌之曰  

于赫我皇受天明命平六府和八政天合徳日跻圣神生甫而山出云在玉衡而照金镜考金石以和乐美盐梅之克正超百王之至理冠六代之尤盛至矣哉鸿钧之代何物不乐仰乾坤之徳知乐之所由兴观君臣之和知乐之所由作在宇宙而皆满鼓隂阳而合漠且宫为君商为臣其徳斯漙【`疑作溥`】羽为物征为事其宜咸若谐宰相之燮理象天子之经畧可以颂猗那可以美于铄正南面陈黼黻于以纪声眀于以展文物进旅退旅撞钟考鼓四方皆闻万物咸覩事无事明主之衣已垂为无为大臣之衮何补云干吕而风入律进成规兮退成矩无不帱也象乎三天无不载也均乎九土小仲尼之在齐狭季札之观鲁惟太平之和乐按前史之未闻不殊东户之代何谢南风之薰逺无携而迩不偪防为臣而尧为君肃雍和鸣越诗人之作发扬蹈厉薄武王之勲节有序声成文岂徒以谐鼓舞盖所以调氤氲允所谓奏大音兮当圣朝合六英兮和九韶陈威仪之穆穆表至徳之昭昭奏之以人奚异洞庭之响莫匪尔极何必康衢之謡一屈一伸下兢上让或右文而左武或先吁而后唱端拱者上帝之君赓歌者济时之相天化优洽淳风溥畅元元本本形难为状州之北邈矣可逰汾水之阳杳然自防所以表大道之理岂徒知皇帝之贵徐则文足昭疾则武足畏俯仰之际见旒扆之情缀兆之间知鼎鼐之味不闻于柏皇栗陆何有于殷周汉魏敢献幽兰之曲希从防茅之彚  

献凯乐赋【`以献兹大功陈乐于祖为韵`】　　髙　郢  

恺乐象功曲【`一作功`】成斯献既宣威而是奏亦饰喜而攸建播师律于六律寰海用宁扬军声于五声华夷知劝原夫饮至云毕吿防在兹陈簨簴之列歌杕杜之诗天地同和尽乐止戈之武生灵咸若俱欢反斾之师观其钟鼓克谐羽旄繁防伊徳音所发寔神功是赖粗而厉彰乎乐在其中感而通俾夫声闻于外回【`一作行`】八风以柔服叶七徳而保大铿锵既荐乎成文条畅有符于交泰若乃昭声教定武功肃军容于清庙和乐节于皇风奏在偃旗之时宁惟三防献于归马之日何愧一戎于是洪棱奋盛礼陈感怒声而色作骇壮观而气振且流欢于逺迩乃昭庆于神人辉徳是资克戒熊罴之士审音斯取不忘将帅之臣则知伐叛既在乎师献功必资于乐缀兆若习于部伍进退如分其犄角矧乎侁侁之功斯立锵锵之韵相符始理心而启圣终盈耳以为娱彼周伐玁狁汉征单于皆穷欲而黩武故人残而力无未若我配盛徳永维图将使自东自西聆至音而斯为盛矣尽善尽美欣徳而不亦乐乎既而一人有作万物皆覩掩轩后之咸池陋周王之大武播丕绩于宫征献盛乐于宗祖客有击拊而歌圣功愿比身于率舞  

霓裳羽衣曲赋【`任用韵`】　　　　沈　郎  

儒有恱声教以自朂覩至乐于实录如宗之圣代制霓裳之丽曲岂惟象徳以饰喜将以变风而易俗原夫鼎湖道洽薰思深恶繁声以惑志思雅乐以理心调乎琴瑟之间无非故曲奏自云韶之下尽是凡音乃制神仙之妙响是知郑衞之难侵与钧天之濳契冀瑶池之可寻时也廷臣并观乐器斯设匏由是而居次箫管因之而在列假宫商之具举成曲度之妙絶变虚徐之歌态始讶遏云振飘飖之舞容忽惊廻雪既应弦而合雅亦投袂而赴节已而乐自宸虑备于太常首琼殿之法曲改梨园之乐章配八佾以称美旌九功而无荒尽文物之全盛致众庶之欢康是知和平有因雅正无比既容与而在目复周旋而盈耳融融然节奏合度傞傞然周旋有防逸调奏兮既彻嘉名播兮未巳今皇帝奕叶继代明徳是资开元之圣运复啓羽衣之余响宁遗观两阶之舞干既柔殊俗覩二清之仙乐复播眀时下臣就列以贡赋喜闻韶而在兹  

第二　　　　　　　　　　失　名  

霓裳绰约兮羽衣蹁跹髙舞妙曲兮似于群仙长袖若缓而若急雅音或断而或连想奏禁城之里如闻玉皇之前迎拍动容缥缈而罗衣曳雾含霜吐曲响亮而徳音彻天止有余态动无遗妍昔开元皇帝以海内清平天下丰足思紫府瑶池之乐制霓裳羽衣之曲夭夭而花【`一作仙`】貌呈妍冉冉而云鬟垂绿金石铿锵而不杂丝竹要妙而相续观夫降辇路临广场被羽衣披霓裳始逶迤而并进终宛转以成行舞随节以袖急歌和气而韵长退若防龙之乍婉进如惊鸿之欲翔趋合规矩歩中圆方想其奏也示安宁尚敦朴眀乐之雅正辨乐之清浊雅声发乎宫商清音发乎徴角似到蓬莱之殿见舞仙童如升太一之宫忽闻帝乐尔乃若止若行或竦或倾进退合度俯仰随【`一作应`】声听之而雅正斯在闻之而奸邪不生天地为之交泰日月为之贞明今我皇绍唐尧之业继圣祖之徳制礼作乐而和兆人端拱垂衣而朝万国于是陈广乐宴群臣郑衞之声是逺神仙之曲是亲雅音奏而合律妙乐作而入神变态而波廻风转顾歩而云飞霞新已矣哉想曲罢而舞歇当皇州而正春  

第三　　　　　　　　　　陈　嘏  

我宗心崇至道化叶无为制神仙之妙曲作歌舞之新规被以衣裳尽法上清之物序其行缀乃从中禁而施原夫采金石之清音象蓬壶之胜槩俾乐工以交泰俨彩童而相对漓洒合节初闻六律之和摇曳动容宛似群仙之态尔其绛节廻互霞袂飘飏或眄盼以不动或轻盈而欲翔八风韵肃清音思长引洞云于丹墀之下飒天风于紫殿之旁懿乎乐洽人和曲含仙意杂管之繁节澹君臣之思清凄满听无非冲漠之音飒沓盈庭尽是云霄之事吾君所以凝清虑慕风无更旧曲用纂成功既心将道合乃乐与仙同恱康平于有截延圣夀于无穷美矣哉调则冲虚音惟雅正于以臻逍遥之境于以畅恬和之性遂使俗以防平人无纷竞见天地之防合致朝廷之清净小臣抃而歌曰圣功成兮至乐修大道叶兮皇风流愿揣侔于竹帛賛化于鸿休  

功成作乐赋　　　　　　　李子卿  

夫九功不成八音不防所以功成作乐乃知乐之为大上帝以亭育道周故钧天慇懃轩辕以创业功成故云门砰礚不才狂智之士敢议圣唐之乐我髙祖神尧皇帝厯数在躬钧枢初握拨乱返正戮诸夏之鲸鲵枯杨生荑扫中原之霜雹太宗以电击肃慎洗白刃于辽水髙宗以风行营丘飏青烟于太岳二宗一祖功髙道邈我开元神武皇帝夷内难纂前绪皇纲弛而更张帝典坠而还举从万人之后【`疑`】欲安一物之失所顷年祀后土夜吐神光中嵗燎皇天昼闻山语旷绵古而未觌非轩顼而谁与宜乐功成当崇簨簴贞观草创已模五茎六英开元増修更叶黄钟大吕命防典事大制宫悬鸣丝则文动奏金则武宣羽毛含其春露干戚耀其秋天庆云既同于舜日大风无异于汉年于是八音具举六乐斯备工无夺伦守不假器伏羲之瑟琴有序女娲之笙簧毕萃乘逸韵于伯牙得遗音于师摰穷搏拊之深术尽戛击之幽致动角则寒谷花眀叩商则春林叶坠声无误曲周郎之顾何施调有雅音季子之听应异初舞而鱼跃龙腾终曲而鹤翔凤至诚可以克谐神人交畅天地者矣且述者彰于有圣作者表于有功徴乎正始系彼国风声邪则道浇俗弊调雅则人和年丰当今八风通六律同其音正其气雄文昭徳而那对武尽美而未工聆响皆清比无声而无臭闻风自恱何自西而自东诚宜播在金石永永无穷有厐眉垂白之老击壤而歌曰功成作乐兮帝力则那乐正崇徳兮雅颂则多云门之典兮大吕之歌金石节奏兮丝竹骈罗天地已正兮神人以和两阶舞羽兮三邉止戈击壌鼓腹兮不识其他客有献成功之颂九重深兮其若何  

作乐崇徳赋【`以王者顺动殷荐趋时为韵`】　失　名  

我皇以合天为徳神化为勲鄙铭功于彛器思播徳于乐文由是播大章大夏表克长克君美韶者舜慙濩惟殷未足方其至美而且让其乐云于是俗泰时康近服逺信声谐六律事从百顺乐府爰辟宫悬始震树干羽而骈罗列镛鼓而充牣八佾之疾徐无失九成之洪杀克慎惉滞不生子谅咸进洋洋化流于筦磬之中泱泱大风发于丝竹之韵观夫崇徳之祭也郊上帝祀方只配祖列位崇坛奉牺六代眀备千官肃祗殷荐咸若嘉肴孔时声音上闻同韶之尽美戬糓下降知神之格思于时曙色初分祥风防扇肃肃严配隂隂嘉荐声眀动于皇天文物惊于赤县至矣哉徳不崇无以表金石之娱乐不作无以表天地之符乐作而万方草偃徳表而八裔风趋昔先代之荐也或中和罔纪铿锵罔假徒载考而载击非大者而逺者孰若奋至圣之光荐眀徳之香陋咸池于尧帝笑舞象于周王秦穆之钧天逺设轩皇之广乐空张【`一作章`】圣上犹兢自持非礼勿动郑衞斯斥溺音是恐客有闻至徳之音知我皇之所以垂拱律和声赋【`以见象声律以和万方为韵`】　　欧阳詹  

咏声周兮律声遍人心厚兮国风变伊在尧之既闻我得防而又见哀思虑始安和道性宗伯官也择人乎有才正始化焉选音于无象缀咸池之雅韵去桑间之末响图风普以雨周筭天长而地广律则以宫击征咏则从浊扬清且惩流而反正常诫险以归平若近若逺非幽非眀类无臭等无声俟信矣惟时与四时之徳合【`一作洽`】纯如并奏【`二字一作合莫`】弥六合以文成善咏者身应声者律防髙低以齐举偕疾徐而并出迹不得寻功如何述为灾为曽莫奉于滛君调阳序隂屡见资乎圣日故得之者体员御方失之者亡禋絶祀比屋可戮桀纣罔测其所由率土可封尧舜固知其所以不然者移风之言曷谓易俗之训则那我所以清六管顺赓歌载唱载吹匪埙篪之独叶一张一弛岂琴瑟之空和八纮有截四海无波物阜人蕃虽已归乎【`一作之`】至徳凤来兽舞盖于斯而靡他其理防其用逺论有助也侔大君之得一考无情焉同八风之吹万可谓我咏斯畅我律斯臧发扬六义【`一作气`】孕育群方处植者以之而茂实含识者于焉而夀昌彼离连与栗陆复何道而称皇  

凡一作皆集本  

奉制试乐为御赋【`以和乐行道之本为韵`】元　稹  

臣伏奉庚寅之诏曰天子以乐为御其义则那臣以为引重任者无御不可播盛徳者非乐而何蟠乎地而极乎天周流既超于马力发乎迩而应乎逺驰声亦倍于銮和喻之为至此实居多大道既夷则舞行象成于倒载小戎或驾则琴音决胜于骤歌故圣王取彼驩然方诸沃若制其节奏戒乎行作听祈招之什冀絶迹于覆车赋盘逰之词俾虑危于朽索是以南薰驰而虞徳盛北里骋而殷道恶控海内当并骛于勋华执人柄岂争功于良乐斯御也动无险阻发自和平周旋罔害欢爱则行止之而优游灵府推之而浃洽寰瀛非劳辕轭但布茎英陋乎足迹运以精诚尔或驰驱难期于无灾无害我之歩骤乃在于大鸣小鸣故曰得禽而诡遇不如率兽以仁声且防渉者疲于山川涤荡者格乎穹昊慕六律而百蛮群至锡有功而诸侯轨道岂出户庭非専击考乘六气之变哂六辔之徒施鼔八风而行知八骏之非寳于是屏造父命后防或无声而至矣或先进以导之岂独周域中而利其衔防亦将肥天下而浃乎骨肌若此则宇宙盖犹乎一马牵制尽在于四维虽质文更变而公共操持莫不得之者昌失之者损俗化清而鞭朴废和顺积而车书混故臣稹前跪而言曰引重任者御为之先播盛徳者乐为之本伏惟皇帝陛下推是心而居其奥臣徒欲贡所闻而安敢窥其阃  

大合乐赋【`以王者之政备于乐声为韵`】　　失　名  

乐者制也所以道天和全人性故作之以崇徳审之以知政王者敬其事而阐其道顺其时而行其令逮夫季春届期乃命有司且曰群萌达矣播乐安之重以国经不可阙躬理必以时订【`一作将`】齐度于节奏被选乐于声诗撰乃吉日总于乐师是用资于诲尔亦无忝于命防由是司仪辨等庶工守位备弦管之声陈匏竹之器柷敔逦迤而就列簨簴嶙峋而居次克展礼容而告乐备天子于是率九卿暨三事必防心而有待俾陪扈而斯致既亲覩于宫悬又何假以庭试若乃曲度是并不可殚名杂以韶濩间以英茎追宣尼之前闻是能忘味念师乙之旧说各辨遗声考彼废兴存乎清浊安以乐且知治世之音哀以思不杂异方之乐类飞声于垂仁等润物于流渥足使魏文侯之卧听已悟前非吴季子之备观难施先觉既尽美矣又何加乎谅从律而罔惑将克谐而不渝必在听和知其乐也泄泄是惟反朴变其风也于于具举不患乎声希统同寜贵于和寡奚必飨钧天之灵贶而有殊焉想洞庭之异音更思古者诚夫天祚我皇恩歴遐昌掩防古之嘉乐轶三代之盛王窃贺声眀之巨丽敢聨雅颂之遗章  

## 文苑英华卷七十五

　　宋　李昉等　编乐五  

箫韶九成赋一首　　　闻韶赋一首  

乐九成赋一首　　　　洞庭张乐赋三首  

乐理心赋一首　　　　乐出虚赋一首  

齐人归女乐赋一首　　埙篪相湏赋一首箫韶九成赋【`以曲终九成百兽皆舞为韵`】　失　名  

圣人顺天道防人欲布和以调其性宣乐以察其俗气将道志五声发以成文化尽欢心百兽率而叶曲茫茫大空乐生其中声随化感律与天通交四气之溥畅贯三光乎昭融将君子以审乐故先王以省风致同和于天地谅难究其始终惟乐之广于何不有包隂阳兮不集不散降神灵兮或六或九故季札聆音而感深宣尼忘味于耳盈昭覆帱兮煦妪召防泳以飞鸣演自窅发于性情将不动而为动自无声而有声五者通三我则贯三才而作阳数有九我则至九变而成不然者何以调大中何以继光宅作终乐于数四歴君子之凡百其声转融其道弥赫大哉至乐于以洪覆收之而合乎希夷张之而散乎宇宙感天神与地只格灵禽与仁兽扇风化而以赞则雍熈之可就大韶命曲大章同侪既和且乐亦孔之皆且箫为器之所细鳯为王之所懐若惉懘之音感清浄之化乖则歌已而于狂客孰来仪于克谐恭惟我君配天作主命工典乐考法师古浃声教之汪濊合尧禹之规矩士有闻韶嘉于蕴道击壤希乎可取同鸟兽之归仁承徳音而率舞  

闻韶赋【`以宣父在齐三月忘味为韵`】　　　失　名  

韶则尽美徳何可忘况至徳之斯过聆竒音之孔扬天纵多能信以嘉乎击拊神资博学知具美于典章用而不匮乐亦无荒若充乎四门之术不离乎数仞之墙验则足徴用之可贵圣者妙而合道志者仰而自慰恱五音而肆直孰谓其聋致六府之和平自忘于味省风而八风叶畅观徳而九徳昭宣季子慙游于鲁地穆公徒飨于钧天曷若观率【`一作干`】舞聆薰变态罔已周流自然可以深骨髓而期富夀岂徒资视听而娱圣贤至若清磬虚徐朱防越鼗鼓以之迭奏笙镛于焉间发以感隂阳于宇宙耀光眀于日月自表虞徳之不衰岂效文王之既没是知武也未善濩也有慙钧化归于二八让徳眀乎再三所以其道不穷厥监斯在验率舞于百兽想同和于四海如其乐正非闗自衞而来傥俟风移有异从周而改愔愔不极杳杳乍迷俄将复矣抑又扬兮梦周公而不见想圣徳而思齐闻斯行诸厥不逾矩感心骇目是何其覩悠然而往三叹如在夫寥天涤尔而施万籁已吟于九土讵忘味于三月谅永懐于千古幸赋韶乐之遗音美哉尼父  

乐九成赋　　　　　　　　李　瓘  

唐在六叶将修封禅想与灵接乃冠颢色佩朝阳瑱瑶碧之眀润屑桂椒之芳香曰予意夫放勋光眀重华风声髣髴兮阳灵之宇婵娟兮介丘之平先大乐缉正声更恊五变亲和九成均鸣丝于金竹参云门与咸英使子野夺意伶伦防精帝于是摇翠竿于东国翳华芝而遂行然犹左却宓妃右屏西子宠罢金屋欢辞瑶水岂脩蛾之敢廻匪清矑之能视飞鷰心折毛嫱色沮朝云之姣兮不能呈其妍絶代之冶兮无所施其美况肯选无限情未央将与昭阳比盛倾宫相望仍复斥郑衞捐倡优靡曼无取淫哇不留淮南兮激楚荆歌兮赵舞长袖更进新声自许娇彩云之徘徊拂锦茵而容与能使秦帝荧惑汉皇延伫度曲东城横黛北渚莫不卷襞而索无处所庾【`疑`】射兕之骋骛役夸胡之豫逰去翠被与豹舄戢鸟唬【`疑`】及骅骝复想像云梦彷徨青丘麋麞熊罴之薮灌莽陵冈之幽于中为乐骄矜未休荒淫震荡其诚不修将穆然储思粹清髙想意援招摇兮往若而至乃建玉旃之光耀动金根之逶迤丹虬翊辇白武衞蕤后舞鹄前鸣长离清坛下蔚高烟上驰故能决地阃开天维降青兮来斯登黄灵兮迟迟江畔之茅抽三脊北里之禾满芳席睢上之黄龙兮瑞以多愿持朱鴈兮荐天歌眀徳既享灵心每和宜其日炷中降云烟上帝光五色声万嵗气非烟风若蕙勲侔成山碣石泽比涨海洪波【`一作河`】兹所以庶髙宗之美岂七十二君之足多孰与雄奢骄贵逞欲矝意贪灵好竒恃力夸资惑方士之说邀羡门之期果为风雨所中神仙见期歴琅琊兮徒逺望蓬莱兮防时者哉  

洞庭张乐赋【`以八音克谐天地充满为韵`】　李子卿  

洋洋乎轩辕之作也陶化以发生运神武之不杀张至乐之纯备播皇风之坱圠举端于素得太始之自然克成于和荡生灵之夭札何必管声为五羽数惟八然后合夫大戛请言斯乐也不振而其听博不而其意深大而不摦乐而不淫将使俭者得中和之纪奢者已醉饱之心君子曰是乐也不朽之徳音于是一偾一起于彼南国真声畅和气塞其静也洞庭安波其清也楚山霁色百蛮以之神化六狄由斯仰徳是乐也乃不朽之徳音于是柔克可以上享天心可以蕃屏人则知武也美而未尽濩矣犹有慙徳观其妙矣则天地盛而气不乖隂阳感而六律谐惟精惟一嗤万舞之弈弈无荒无怠见钟皷之喈喈观其皦矣则合于自然施之无邉辉绰发越行流散迁事髙太古功俪钧天其曲直其音至饰诸喜以平诸心极乎天而蟠乎地率其乐也何享而不利原夫乐之契道也在心而心正在听而听聪故至人定和而守一合爱而流通必以济刑政之理行山川之风岂徒耳目是翫情性克充而已哉当是时也太虚遏云寒谷生暖三光昭晰八极充满何淳风之泱泱谅千古之纂纂吹伶伦之律惜彼时移继炎氏【`荘子焱氏或作炎`】之颂媿兹才短  

第二【`同前韵`】　　　　　　　　蒋　至  

聆黄帝之遗音澹乎至察天非私覆称其徳以无三国有风应其方以宣八所以合徳枢之幽键率至人之大戛当其存乎象用酌彼钧深将合之于万籁故稽之于八音非剽之以耳宁听之以心风师拊石云将摐金弃园客之丝弹为鹤舞辞羌人之竹擫以龙吟虽不击而不考或习习而愔愔坐防斯得旋归静黙其始也惧其终也惑廻日月之运行防鬼神之柔克凄清广莫之野曼衍华胥之国奔夷貊于蟠木之东耸鳞翰于幽陵之北和容逺被休气充塞邦用荣懐人之克谐何以鼓灵鼗之坎坎撞猛簴之喈喈至乃起于无朕调之自然张洞庭兮听咸池同嶰谷兮合钧天昭炎氏之作颂寓荘生之外篇是则成象者乐之余希声者乐之器舞妙有为八佾悬至和为二肆观其妙叩以闗动无方覃于厚地贯隂阳而不测庸讵识其纯粹吾君缵戎始酌遗风集端虚于黄屋攘靡曼于宫理代之音兮蹈而不厉不言而化兮美以能充今以视昔寔由同受灵命之诞敷窅希夷之自满考征音于天乐谢能赋于窥管  

第三【`同前韵`】　　　　　　　　失　名  

昔轩帝出震用率大戛三才以贞万人以察战蚩尤于涿鹿之墟登飞龙九五张咸池于洞庭之野舞鹤二八遂使素女缄瑟昭文缀琴埙篪协韵笙磬同音始铿锵以拊石终訇隠而摐金雷出地中以成奋豫之象风行水上油生子谅之心包混茫之广大含元气之髙深不知不识顺帝之则无视无听至道之极三月防味思在齐而攸闻七旬格苖非得隽而为克所以事与时并名与功偕群方既睦庶尹允谐且如硕人褎然万舞在前秉翟奕奕象九奏于钧天后防爰至三歩既次夹振蹮蹮率百兽于厚地谅人神之在和何匏竹之足备况乎皇上降衷以符徳充理七音于周雅歌五于舜风仁亲是务车轨攸同信敷草木泽被昆虫在坑谷而何有与帱载而齐功故得万属宅心四夷脩款音无惉懘义取观盥闻政始之颂声足诫倾以持满空歌时以献赋若窥天之以管  

乐理心赋【`以易直子谅油然而生为韵`】　　独孤申叔  

心为灵府乐有正【`一作和`】声感通而调畅之理自得防合而邪僻之虑不生翕如契混若化成孕和平于徳宇保纯粹于元精故先王立极受命制民作则脩匏土革木之器备干戚羽旄之饰将以恱万人康四国动荡其心志推移于道徳薰然而煦日以和悠尔而跻之夀域成文不乱知至乐之有融从律弗奸见王道之甚直声之所感性罔不悛致和易于无象禁奸邪于未然希夷自适郁结攸宣苟斯湏之不去何嗜欲之能迁况乎大乐同和至音交畅听寂寞而何求视窅防而无状将欲革骄志以纯仁化贪心为贞谅在乎思不惑兮心不流安至乐兮优而柔顺至性之荡荡符大道之油油纯如皦如足飬浩然之气融融泄泄宁抱悄尔之忧是知以徳音为音则合于仁义以淫乐为乐则比于慢易咸濩作而理亦随之郑衞兴而时乃殆而信至化之所系实和乐之攸资是以重华眀兮箫韶若此独夫靡兮颠沛若彼忘味兴叹于宣尼观风见称于季子则知乐之为用也不独逞烦手讙俚耳正心术而导淳源非听其铿锵而已  

第二【`同前韵`】　　　　　　　　吕　温  

道无象天无声圣人不有作曷以观化成由【`一作于`】是鼓吹大块铿锵元精因乎心而式是理本形乎器而强为乐名以齐五方之俗以厚万物之生始积中【`一有而字`】发外率充性与情【`一作足充性而养情`】乐与心冥则所谓固天之纵心由乐理亦得夫自眀而诚至若乐在朝廷君臣叶义一发而阳唱隂和九变而云行雨施上以见为君之难下以知为臣之不易有国者理心以此必覩【`一作获`】仪凤之【`一有嘉字`】瑞若乃乐在闺阃父子静専盖取诸无荒而乐有节而宣和以严济爱由敬全有家者理心以此必返天性于自然且夫乐之作也一动一息心之理也惟清惟直然后【`一有能字`】在听而必聪无入而弗克【`一作不得`】节有序观贯珠而匪珠声成文见五色而【`一作于`】无色其或惟邪是念惟慝是廋【`一作搜`】则虽琴瑟在御管磬聿脩立乐之方既失理心之术何求亦焉望变淳【`一作浇`】风之浩浩致和气之油油徒观其心尚元通乐资交畅眀则赞天地之化育幽则索鬼神之情状防节有极象之则发而时中应变无方拟之则贞而不谅大矣哉至乐希夷侯其袆而听之以思固不资【`一作専`】于子野作必在听【`一作不在听`】亦无俟于后防方今敦和统同反本复始别【`一作辨`】六律以分听【`一作职`】纳八风而齐轨【`一作齐八风而同轨`】洪钟虚受我则开其直言朱丝【`一作`】遗音我则戒夫専美此吾君之以乐理心也宜乎贵为天子  

乐出虚赋【`以声从响际出自虚中为韵`】　　吕　温  

和而出者乐之情虚而应者物之声或洞尔以形受乃泠然而韵生去默归喧始兆成文之象从无入有方为饰喜之名其始也因妙有而来向无间而至披洪纎清浊之响满丝竹陶匏之器根乎寂寂故难辨于将萌率尔熙熙亦不知其所自故圣人取象于物观民以风辟嗜欲之由塞决形神之未通欲使和气潜作闗暗空与吹万而皆唱起生三而尽同自我及人托物于未分之表蟠天极地开机于方寸之中于是澹以无倪留而不滞有非象之象生无际之际是故实其想而道升窒其空而声蔽洞乎内而笙竽作刳其中而琴瑟制波腾悦豫风行于有道之年派别商宫雷动于无为之世杳杳徐徐周流六虚信阗尔于始寂乃哗然而戒初铿锵于百姓之心于斯已矣鼓舞于一人之徳知彼何如是则垂其仁有其实乐因之祖述究其形实其质声因之洞出理在无二情归得一塞云谷而响絶疏天籁而音逸未随于物絪緼乎七政八风忽变其和剖判于五声六律由是迁为草木散作笙镛群分自此而焱起九奏因之而景从道薄风漓莫究箫韶之本声销韵息空传干戚之容今则素扆垂休清悬继响平心已立于皇极率舞犹虚于睿想如是则薰然泄泄将生于象罔  

齐人归女乐赋【`以题为韵`】  

昔齐人馈鲁倾城者八十人瑰艶絶代绮罗娇春洞横波于慢脸回流风于嫋身盖以仲尼定鲁礼乐制齐君臣斩倡优于夹谷之防复土田于汶水之濵故遏云与廻雪实内图而外亲将败鲁之政弱齐之邻鲁君臣果不端操迷不先觉闻进淫哇之声皆忘圣人之学城南于是考雷鼓黕云幄结齐鲁之欢受郑衞之乐感烦音之惉懘成正声之蹖【`一作舛`】駮夫子则不可救其失复其迷望龟山以命操观凤凰而衔凄痛王纲之荡荡顺天命之栖栖鲁侯若盛徳是树古道是稽抑丽靡而不纳见圣性以思齐知季孙之僭惟仲尼是与足以受无疆之休足以振将坠之绪何敌国之敢抗良霸功之可伫悲夫任权臣之倾国纳文马与美女荐神只之所歆诱耳目而不拒荒笑语之哑哑【`一作呢呢`】溺衣裳之楚楚由是齐日以长鲁日以微见邻国之侵地闻志士之沾衣虽代祀则逺而徳音不违往者不可谏来者犹可追若监鲁道之有荡放郑衞而不归则可以得域中之大致天下之肥者矣  

埙篪相湏赋【`以乐和同声然后致理为韵`】　许尧佐  

彼埙篪兮谓何同律吕兮相和苟论功于众乐孰有徳而同科遂使手之足之清音而屡舞伯氏仲氏谐雅韵于升歌疾徐共节长短同防感肃雍兮一贯伺戛击兮双起为合雅而谐声故殊形而共理然则大篪谐奏美矣徳音之音鸣埙独闻同乎以水济水是故变通可象节奏斯呈尔韵方舒我则厉之以疾我音斯浊尔必惩之或清苟同方而助化故异气而成声信可以发挥韶夏协赞和平故得舞兽呈姿岂系于拊石嘉賔展礼不让于吹笙且埙资土以辨类篪假竹而成器土容质可以符素心竹声清可以涤烦志是则相从以和律相因以成事苟洋洋而在听谅醇醇而自致且彼鼓钟于宫未足论乎异同鸣琴自手且何议乎先后岂若宫商并奏律吕相宣调五声不资于繁细应八佾无违于折旋乐则既尔臣亦宜然埙之得篪载期于有辅臣之奉主必致乎无偏唱和之功备矣献赞之道存焉故能振三代之风合九成之乐彼众器之雕饰此羣声之烦数又安足拟埙篪之纯质论声韵之清浊【`一作以清`】  

## 文苑英华卷七十六

　　宋　李昉等　编乐六  

无声乐赋二首　　　　审乐知政赋二首乐徳教胄子赋六首  

无声乐赋　　　　　　　　髙　逞  

乐而无声和之至声而有象乐之器特饬乐以彰物非克和之大义故保和而遗饰然后至乐之道备乐不可以见见之非乐也是乐之形乐不可以闻闻之非乐也是乐之声天广其覆地厚其生四时和万物成絪緼煦妪何乐能名岂非有之为粗无之为精鱼泳重泉兽安茂草鸟颉颃于云路人逍遥于至道咸自适于中情亦何击而何考厥初造化众籁未吟寂兮寥兮有此至音无听之以耳将听之以心漠然内虚充以真素处此道者无日不闻于律度倏尔中动迁于内形渉此流者没身而不得一听得意贵于忘言得鱼贵于防筌尧人致歌于击壤陶令取逸于无音留情以待物亦同礼于自然此乐也平而不偏正而不回贫且贱不以之去富与贵不以之来顔生得之陋巷而自然殷纣失之北鄙而人哀乐云乐云钟鼓云乎哉  

第二【`以区宇辑宁时要为韵`】　　　　　张　楷  

神既和而人不可诬化将兆兮道与之俱故圣人张乐于无声之境以造化夫寰区乐之作焉所以节百事物既防矣于是奉三无其用秩秩其风于于发自灵府达于道枢乐师盈前【`一作庭`】政行于靡击靡考防衣在御化成而不曵不娄爰自周隋上达尧禹或理或乱时更万主谁不欲肃清家邦统一区宇莫能知无声之乐而政教斯聚慆堙既考于鸣节宣岂専乎促柱移风莫大于出令修徳不在乎观舞故曰犹有五起政之所急征之则道存微眀行之则人用宁辑所谓君子设法贵与物宜日闻之政四方以宁过此以徃余亦知其不经肆皇家之首出庶物也髙张政典而踈数适中深具揖让而刚柔洽时且无惉懘之风岂荡然而不反何异啴谐之作故贲然以来思是以素王闲居而观卜商体政以妙愿尽趋隅之礼以闻恺悌之要不可以耳察又难以目照方知夙夜之诗遂合无声之兆【`一作衡`】  

审乐知政赋【`以善听其乐能识于政为韵依次用`】失　名  

昔先王省风作乐象物制典宾防服礼神歆降戬六代各异五音相演盛衰感召而自生理乱区分而可辨列国殊化化形于声淫正难分分之者善于是师旷陈乐而立伯牙注耳而听钟师击钟磬师击磬考鼓振革撰土木以相宣悬匏【`一作瓠`】裁笙发丝竹而逓蓥审正声之发防奸声之径俾夫郑不干雅正不近佞混音者澄醉歌者醒集九成而仪羽自降立六变而致物斯定惟政在人惟声无私兴亡系焉逆顺应之天将是惩神告勿疑卜商之告文侯古则如此端赐之问师乙歌如何其堂上堂下既献既酢百拜终礼八音合乐天地潜防鬼神相索遂使浃洽充塞馨臭上登和乐无亲惟徳是惉懘无凖惟恶是朋声虽无常听其有恒盖致理者妙非习乐者能恶可鉴诫徳可奋兴惟周后弃播种黍稷惟文王昌不迩声色雅颂废于后昆幽厉隳于正直观邑人之备乐知天子之深识既而防缓有余其乐只且声之感化浸润相于审音达性飞沉翔泳自上化下敢告执政  

第二【`以同彼吴札观乐于鲁为韵依次用`】　　独孤申叔  

乐之为乐也布五气和八风政之为大也包有截被无穷虽寻源泝异而致用是同故政行而乐作而乐在其中是以重华昭昭兮箫韶若此独夫靡靡兮颠沛如彼郑衞作而濮上栗焉歌闻而武城乐只为政之善否实由乐之张弛惟审乐之大义其梗槩也如是若乃终始类四维广大象八区成质文于五色齐宥宻于三无奏宫而君位斯合动商而臣道克符角之鸣人斯度矣徴之应事而形乎理方气政亦隂敷彼师旷倾耳而在晋季札发迹而在吴惟乐之道也盖精微于此乎不然何以深听宻察善恶凶札寂虑居安静志遐观故将亡之音哀以思至理之感柔而寛是故君子审音以知乐存亡必见乎未兆理乱亦在乎先觉其道乱也憔【`礼记作噍`】杀作而繟【`礼记作啴`】慢兴其世理也乘【`一作来`】骐驎而栖鸑鷟则是政之所以乐亦依于茍听五声以悖矣谅八音而忽诸方今九功已成八佾斯舞鼓虙羲之琴瑟植虞舜之干羽故能仁洽道广泽融徳溥听之防味殊三月之在齐化之式臧宁一变而至鲁客有作乐之赋者将含容于上古  

乐徳教胄子赋【`以育材训人之本为韵依次用`】李彦方  

王子垂训导于门子戒骄盈于代禄厉师严以成教诲敷乐徳而宣化育长能从而可久防能正以不黩恱之以道宁假乎干戚羽旄动之斯和讵资乎匏土革木是知深于乐者岂徒然哉畅生成于夀域导纯粹于灵防眀眀而六徳是以荡荡而群心有开瞻之在前伫将成于国栋由乎充选【`一作由此而选`】庶有嗣于乡材登于隽造释其奸回聆防【`疑作音`】乃接武而至乐善而差肩载来且于中者表得中而可尊和者逹至和而不紊繄吾道之克广谅乃心之是训青衿选其恱学綘帐资乎待问于以识琬琰之姿于以言始终之训然则祗者敬也居敬足以修身彝者常也守常而能化人萃群生之济济达诱善以循循肃穆以居而文眀有耀条畅斯及而乐教惟新然后以孝友俾其师资春秋则教夙夜惟寅广博易良人胥效矣美父母兄弟谁能间之内必成性外无越思匪铿锵而感物咸敬顺以亲师异齐国之闻于宣父叶虞帝之命以后防惟徳音之是进岂奸声之能混入于国学习者由是知归祭于瞽宗享者于焉报本至哉圣人之设教谅终古而无损  

第二【`同前韵`】　　　　　　　　罗　让  

至乐之极兮徳教所畜徳者体中和而定刚柔教者正情性而靖【`一作端`】耳目既垂法于国胄亦布政于方族四术允正【`一作孚`】三行祗肃所以眀俊选之标表所以致才贤之蕴育比师严而道尊信仁行而礼复乐正初协司成理该被其风而道其志涤其滥而释其回持筋骸以固束刷性灵而洞开徳义可依异射宫之取士程凖斯在同杍人【`诸赋用杍人即椊字俗本多妄改`】之理材乐且致之行之广运内无声以是托表中庸以垂训在敬逊以务时资端慤而待问斯乃成性所臻斆学相因既广博而克已抑直易以藩身不待考击兮教备无假拊搏兮行醇以道应物以乐和人事且符于米廪义且畅于成均将俟乎绮纨之子率变何患乎膏粱之性难驯茍以我于木铎尔宜必诚必信茍以我于藻镜尔宁不智不仁庶居之也泄泄谅诲之乎谆谆在声音之道兮以律度是维谐和是司在徳教之术兮以友敬为仪忠孝为师固舍彼而取此念钻之而仰之足使放心精正体道希夷罢铿锵于师氏识眀命于后防宁鼓箧而徒至必抠衣以慎兹俾行乎乡党尊尊长长俾立乎黉塾庸庸祗祗夫然则寛愿者日益简傲者曰损习语舞而殊源敦诗书而异壸斯教也教之至诚天下之本  

第三【`同前韵`】　　　　　　　　徐　至  

至哉乐为徳也保太和茂生育是以先王法之以成教乐正尊之以示睦将磨琢于仁义匪铿锵于匏竹洋洋乎节以恵和煦煦然致其恭肃其仪不忒故容止可观其道既乃进退可复信月将而日就庶不谄而不渎且有教无类道之原来亷让之风斯扇恺悌之徳不回趋隅以继其志待问以成其材于以见易和之容参于前也中庸之徳夫何逺哉何必朱干玉戚一起一偾将以宫商克悬角徴潜运鳬趋碧沼皆籍籍于令名鱼贯青衿各愔愔于淑问百行由是内融三徳于焉成顺俾夫迁善者乐以陈修已者徳以真乐者乐也可以乐其孝友徳者得也可以得其忠臣昔后防所以推其典乐虞舜所以称其圣人岂不以人心感乐乐有其伦者哉今国家徳教绥于九有礼乐达乎四维朴素逺符于轩氏和乐方轶于周诗多士济济百寮师师眀诚之徳可见中和之乐在兹自君臣达乎父子性成也何莫由之由之伊何行之非逺亦由端本去末化遐自阃然后外可以维城中可以补衮于与乐乎实教人之大本  

第四【`同前韵`】　　　　　　　　郑　方  

国有学家有塾播乐徳之文采率胄子以化育始先激其清浊而后攻其节目鼓箧之士宣声音以相和函杖【`曲礼曰函文注或作挟杖`】之时俾心志而思服语于效【`疑作郊`】者执徳不回道以乐者知阳必来盈耳之声讵作理心之教有开实俎豆之闻矣宁钟鼓而云哉动于外而畅于中使和其性进以徳而举以事各尽其材惟其斆学必有谟训咸养以致和强学以待问观徳毕贤愚之贯序徳同长防之分岂不以乐之至也通乎神教之至也慎乎身惟彼乐之为徳是彰教之有伦不在匏竹设金石振乃贵于祗庸备孝友陈岂不念终始而典学美教化于成均遂乃与诵讽观屈伸斯可以移风易俗不止于温故知新保和于心畅五声而授之有道将逊其业崇四术而之在人厥类可知允懐在兹谅审乐以知政由切问而近思初感至音听角声而恻隠变矣终懐雅性闻羽奏而寛大似之且被之以箫管加之以训辞升学而在于春候合射而戒于秋时然则不教以中和不能知学不教以博依不能安诗是以学者为王化之端乐者系国风之本故曰观大学之道然后刚知困而满知损  

第五【`同前韵`】　　　　　　　　刘积中  

惟天恵人惟王司牧必资立乐以化被聚贤而政肃乐垂六徳允接于生灵人抱七情于是乎修睦故命乐官宣乐徳之防教国子俾国人思服施行而万邦作乂动荡而羣生茂育原其诏司乐辟灵台选国中之胄子集宇内之瓌材示中和于前俾行而不怠尊只庸于次将守而不回实克孝而克友必无间而无猜缅谟猷眀徴义训乐同和而防极纲有条而不紊中为忠告俾邪者奉忠格之心和乃适正制刚者守调适之分非有象以外感乃无声而潜运只敬不逾【`疑`】庸言是尊率威仪而允淑致言行之惟醇睦烝烝之孝诚全乎天性勗怡怡之友义原乎天伦设教之规爰立列乐之事方陈是将崇徳教播成均议道自已建中于人夫就学必时为乐在兹春诵夏顺阳而乐功犹懋无虐无傲率下而乐徳増丕所以舜命伯伯让防立之以四教道之以六诗然后学制敦浃国经允厘通至性于伦理垂善教于师资慕其人则遐不谓矣仰其教则学以知之方今政举道光文修武偃播崇徳为宣风之始训国子为化人之本忝承教之在躬庶声名之不逺  

第六【`同前韵`】　　　　　　　　杜周士  

国家自诚而眀讲信修睦既移风以设教每登贤而制禄由是命司乐之职率【`一作掌`】彼成均教舞勺之童取诸乡族常徳咸事庸言可复纳诸轨物则物有其容摄以威仪则仪无不淑日就月将不疾而速于以见中和之教克修杞梓之材可育观鼓箧请益摄齐员来严师尊道至矣休哉捧函丈之筵无思不厌听撞钟之问有说心【`疑作必`】该心不忘于翼翼视有主于梅【`疑`】梅审依仁即童防之求我语成器如杍人【`注在前篇`】之礼【`疑作理`】材且鼓舞铿锵徒闻于物格兴道讽诵亦资于释回岂如中以理心和而适分敬居简而可久徳有常而不紊孝寔天经友为义训本其至也可以天地之情引而伸之可以畅雍熈之运则知通【`一作敦`】和章徳在圣与仁革蒙惑于初志致辉光于日新于以代天工则庶绩时序于以施邦教则百姓皆淳斯可为理以乐成俗师以贤得人于戯至教在兹无从匪彞合游洋以来学任道徳而为资孝友只庸则无不顺者自上下下可咸使由之夫然则乐之教也义防而婉以八音为制以六徳为本既履孝而资忠宜任重而道逺若然者安得不慎其终而思其反者也  

## 文苑英华卷七十七

　　宋　李昉等　编乐七  

焦桐入听赋一首　　　无琴赋一首  

五色琴赋一首　　　孔子弹文王操赋一首钟期听伯牙鼓琴赋一首  

钟期听琴赋一首　　　朱丝绳赋二首  

昭文不鼓琴赋一首  

焦桐入听赋【`以泠然雅音至听方识为韵`】　王　起  

听之微者不必五音伊焦桐之逸韵契伯喈之眀心气逐炎炎始将随于槁木声飞烈烈终见用于雅琴当其大匠未收樵人所利圭叶零落孙枝残瘁以薪见迷以灶求媚声连而丹焰乍飞响送而红星忽坠闻之者徒为木之槁火之炽殊不知八音之珍伫五之至彼美中郎神妙无方乐无不审音无不详听执爨之间克谐律吕闻就燥之处乍含宫商乃言曰惜乎斯桐韵实天假可以加雕斲可以畅韶雅何混彼樗林而弃于薪者于是收质焰焰求音泠泠扑灭其色鳞皴其形被之以伫水流而山立鼓之为操必鹤舞而鱼听【`平声`】则知桐之成器待其人而克定桐之有声非其人而靡听向若清耳不传瓌材遂损希声率尔聋俗犹然则半死之根谁一收其余烬孤生之榦将久灭于青烟桐之爇兮人之徳焚身之【`阙`】兮躬忽见屈殊不知焦尾为珍竟获伸于多识至矣哉【`一无此三字`】感知音者愿是效而是则无琴赋【`以舜歌南风待弦后发为韵`】　　张　随  

陶先生解印彭泽抗迹庐阜不矫性于人代笑遗名于身后适性者以琴怡神者以酒酒兮无量琴也无弦粲星徽于日下陈凤啄【`一作轸`】于风前振素手以挥拍循良质而周旋幽兰无声媚庭际之芬馥緑水不奏流舍后之潺湲以为心和即乐畅性静则音全和由中出静非外传若穷乐于求和即乐流而和防扣音以徴静则音溺而静捐是以抚空器而意得遗繁而道宣岂必诱鹄以率舞惊赤龙而跃泉者哉如是载指载抚以逸以和因向风以舒啸聊据梧以安歌曰乐无声兮情逾倍琴无兮意弥在天地同和有真宰形声何为迭相待客有闻而骇之曰乐之优者惟琴君之圣者惟舜稽八音而见重弹五以流韵故长养之风薰而敦和之徳顺无为而天下自理垂拱而海外流【`一作求`】觐伊徳音之所感与神化而相防固以极天而蟠地岂惟自北而徂南然则琴备五音不可以阙为音而方用音待而后发苟在意而遗声则器空而乐歇先生特【`一作待`】执由心之理而昧感人之功俾清浊不闻于小大宫商莫辨夫始终攫之深舍之愉促空轸而奚则角为民徴为事扣无声而曷通秖反舌【`疑作反古`】以自异寔诡代而违同孰若同静华以发外合恬和而积中传雅操于心手播徳音乎丝桐俾其审音者悟専一之节奏知变者美更张之道崇先生曰吾野人也所贵在晦而黜聪若夫广乐以成教安敢与防而同风  

五色琴赋【`以宫商角征羽文武为韵`】　　仲子陵  

有五色而播盖出乎舜宫方理之而登于夀域故制此而歌夫薰风黒与青间青与赤通或以白而受采或以黄而居中本乎朱襄以至陶唐因加而自七至八以少乎惟宫与商事匪因于蚕饵或不由于解【`疑作蟹`】筐园客以登夫钩轸墨子徒叹于苍黄及其瓠巴所弹师文所学流连昭【`一作放`】旷缥缈绵邈莫不因其静好生此和乐张伯牙之号钟含师旷之清角八音克谐兮自比五色相宣兮有以虽因声以至用终假色而为美清音从内而发和气由中而起奏激楚则引以结风歌阳春则杂以流征或向虚壑或临积水影歴歴而分形声泠泠而过耳直其躬而能屈鲜其色而受污恶以紫而夺朱常恐新而代故大白若辱有以见至道之源小扣必鸣有以昭儒者之度召姑洗则草木潜发歌黄钟而川池异沍泉鱼瀺灂以跃鳞云鹤婆娑而拂羽至如心有所感声成于文既为事而为物亦有臣而有君哀而不惨乐而不分着万物之情性和二气之絪缊别有鸣琴在筵实篚无覩木绳则直色然后取傥同声之不遥愿闻乎乱之以武  

孔子弹文王操赋【`以审音知人前后一揆为韵`】  

薛胜之  

文王有声惟圣能审初弹雅操知徳音而有懐稍奏遗音觉仪形之可禀黮然之状已究锵然之响可寻述而不作载好其音徳必不孤谅前圣合于后圣道乃无二诚此心达于彼心其神也邂逅相遇其虑也罔或不钦则知掩四方而气正加一而义深曲引烝哉调吟皇矣穆穆乎顺帝之则洋洋乎令闻不已同声相应虽千古而防徽音异日而论犹万邦而聆遗美所以圣贤不逺古今一揆且将合于心岂独盈乎耳既而温故知新若圣与仁千里同风自冥契于风韵千年一圣当间出于圣人玉指廻轸朱应律运八风而吹万迭五音而不一既而文徳在兹以寜王道宥宻斯操也必俟后贤吾无间然陟降因我而着昭穆因我而宣符盍彻之言无毫厘乖于是叶同音之理岂合度差于前是谓惟神所受继圣之后自得于心匪传于口稽帝谓之意勤止岂无非天纵之才生知何有无音不合无徳不宜翼翼之心因心而防亹亹之善尽善而知师襄于是作而言曰子圣人也与文王而同规  

钟期听伯牙鼓琴赋　　　　林虑山人  

天赞厥徳惟伯牙与钟期一则能清师旷之耳一则能调园客之丝惬易象断金之义应诗人伐木之词审尔律吕不尔瑕疵何千载之见遇使二妙以同时且琴者所以纳正禁邪【`白虎通琴者禁也禁止淫邪以正人心`】弄者所以协情和【`一作利`】性必借其手敏亦假其心静使音无所容于奸声安得惑于郑若然者信可谓能弹而复思乎善听能弹奚若播于往古善听伊何奏难卤莽所以协律之六应声之五故将中感于天地岂惟外合于匏土不尔何贵钟期之听何尚伯牙之鼓想二子徽音不瑕冥合匪慙于郢匠絶艺方超于瓠巴赖尔能听知子有嘉苟解挥宫以按征岂劳树羽与崇牙乃若被褐懐珠当年入赋合丝桐之响希尔促柱有金石之音思君恵顾以声韵当于清弹以诗书同乎雅琴顾惟【`一作愿以`】小人之述得廻君子之心傥能顺听欲仰诉于知音  

钟期听琴赋【`并序`】　　　　　王太真  

昔曽待诏金门属吾君躭道久之事寝归欤宁省窃服古训见郭林宗传曰贞不絶俗隠不违亲贤哉斯文生人端格然恨甘防不足每沦翮自咎及耿坐虚馆凝神定灵夜分假寐如闻琴声发越宛在左右寤而惊惋贵知音为难感钟期善听因赋是以广意  

寂兮琴之徳寥兮琴之声徳彻隂阳之奥声涵淳粹之精体空洞响真清伟上皇之遗功超万祀之垂名只闻成连伯牙以传曲忽覩师文子春而移情俟良知转化靡忒钟子期故有空山之谷清涧之湄幽人髣髴絶粒茹芝凭髙梧引长飔激楚窈窕流波逶迤阳阿布濩结緑参差髙秋风冷逺浦霜滋素月满繁星稀雅调闲逸流风逺吹钟期当日倾耳志之怡性惬灵中矩应规踌躇四顾侯其袆而曰听商则知愁霖春零闻角乃覩韶华秋荣羽发则寒生朱夏征来则暑移英陵厉翕忽消息竭盈君子恱怿导心和平斯实庖丁投刃而节应郢人运斤而风生者也夫其髙张絶弦韵清调苦惝怳恻憾一龙一虎猛将之逐虏冰雪操兰蕙薰嶷兮崇山劲若寒云烈士之谏君跂燕赵望江汉行路难杳无畔淋漓沸渭牢落泮涣逰子之凄断徽未抚涕横流悲宿昔心悠悠樵童牧竖登孤丘哀引南音一何楚囚兴歌百里又喜子游应事态移体物声愁或飞而不速或拥而不留愔愔泠泠穷微达幽一偶钟生之听妙极而不周于是防襄愕眙昭旷咄咨音有至而乃发发当及乎此时乃理云和写咸池感天地动神只鹤鼓舞凤凰来仪风雷并云雨随黄帝之所听莹伊代人畴敢以窥钟子兀然收听反视沉吟不已感乐之至精得音之防防信音之难盖曲有此诚在听之以心安可察之以耳嗟嗟琴韵尽美矣  

朱丝绳赋　　　　　　　　失　名  

达者覩物而自识眷绳而象直白能受采知成用而可修乐匪在音遂执中而有得谅丝绳之为物类托质以自【`一作孤`】植幸操张以一伸任纵横而取则故能贞而守正劲以全真含至和以不屈抱孤直以谁邻若刚克以自致谅柔立而有音齐达人之履道比君子之修身久而莫渝岂红紫之见夺劲而不挠非纠纒之为伦当其涚水初滋势如束理女工爰作视其所以如疑积微于杪忽遂立质于经纪察其本同成经以自纶喻乎时表直道以如砥挂端标以有凖持正色而为美将配徳于清壶愿齐名于直矢故能从绳作直因物寓词苟一绳之可法将百行以为师义足仰而象矣理自中而得之直可自侔奚感鲍君之与色非我行徒兴墨子之悲将劲挺而自守庶回邪而不欺俾夫取象师心必由斯道攷【`一作盼`】朱丝之外物得素尚于中抱奚水鉴之足征拒韦之是保观夫正不与奸色俦劝吾人之聿修直不为虚声枉俾吾人之取象故能名昭乐曲义畅人谟鄙在棼而不理贱为直以就污愿处微而自正终守直以不渝足以诡良材而转雅操端循质而喻通途茍中正之可进愿从绳而已乎  

第二　　　　　　　　　　庾承宣  

丝之为体兮柔以顺徳丝之为用兮施之则直从其性而不改成其音而罔忒故君子体直以为象履中而立身岂委曲而取媚将劲挺而惟新既端懿以难匹想髙张而莫伦初未为兮信任其舒卷既比夫矢也谅难乎屈伸寜惧不合于众而改操不同其类而易真虽立质以假物立音而因人敦夫防氏之功辨夫园客之养非绕指以可恱将如丝而是仰志士以是而兴叹诗人因此而取象清庙之瑟非我而莫闻空桑之琴非我而奚响惟直是与惟端是求恶靡然以从俗耻纷若以随流天心保贞侧媚见而用悔【`疑`】神道助正謇谔鉴而无忧信乎去邪以受福孰不履正而身修间其色兮未嘉素其质兮孰美信挺挺而直绳是若固奕奕而渥丹无比欲众之好我染之而匪他知代之恶邪直之而有以非矫其俗将迁其时宁三思而有赞谅一向而无疑道在斯而为得文舍此而何之古所以嗟是非而莫分怨邪正之难考多将任情而媚俗鲜能率性而行道何不鉴朱绳而独异与羣类而且殊其美虽偶其道则孤傥斯言而是当又可得而已乎  

昭文不鼓琴赋　　　　　　吴　冕  

息轸兮大朴同忘琴音兮至人守中道不缘情则去声而外寂徳惟抱素故含和而内融于是见髙士之心出常人之境其养贵默其伎尚静及卷懐而克顺反不鼓而是逞韫艺如何徳靡他知迷则达用晦实多虚张不弹俾指节而交畅全声入妙脗心曲而同和且人心静为常琴心虚为主将宁体于道枢亦守器于徳宇壊之无故常寂响而有余用之则亏乃含音而莫吐故自适于胷臆亦何用于角羽顔子所以如愚昭文由是不鼓近情好乐尚徳养空罢奏南音悟人间之客寄不操三峡体山下之泉防斯懐柔之古者竟生白于仙宫夫动极则静音繁不复守朴外真含虚内肃施罔举则见素而如丝沉声莫发乃繁根而犹木因雅韵而不奏识道情之所蓄此则恬然谁与寂尔自躭希夷既造妙理难探栗里无弦渊眀则矫王门碎质安道更慙是以饰外者贵其体备厚内者尚其包含于戯琴心悬解幽响何答于以闲和于以虚纳十指攸措咸制动而是宜五音知常各处寂而不杂故琴黙而美昭信仁静而道合  

## 文苑英华卷七十八

　　宋　李昉等　编乐八  

吹竹学凤鸣赋一首　　笛声似龙吟赋一首宣尼宅闻金石丝竹之声赋二首  

听歌赋一首　　　　　歌赋一首  

歌响遏行云赋一首　　善歌如贯珠赋四首  

吹竹学凤鸣赋　　　　　　梁　洽  

凤惟应圣竹乃无情何截彼嶰谷之节而吹象朝阳之声音韵既生讶嗈嗈而成响宫商间起若锵锵以和鸣昔黄帝揆日伶伦制律将分天地之气以正隂阳之术选碧鲜西域而非妙得厚均【`二字出前汉律厯志`】昆山而无匹既翦既伐玉润之姿是分以嘘以吹金咮之声斯出冠【`疑作贯四时之贯`】时之容未改作瑞之思孔将呼吸兮断而复续疾徐兮抑而更扬散漫于丛篠之间疑郊薮已集飘流于芳林之际谓庭梧来翔此音既举彼徳可序闻轸宫而引商若命俦而啸侣遂使审音之士睨孤管而生疑考详【`疑作祥`】之人向髙冈而延伫既而合黄钟制大吕作候不乖于晷刻分时先报于寒暑逸韵萧寥徳音孔昭聆五声而既备知六气而能调傥吹于紫阁之前何异巢阿阁之日如发声于青山之上可继鸣岐山之朝且凤声虽虚竹响有禀伊异质之可用惟圣人而能审五声并发疑九雏之互鸣众响难侔觉七音之异品今国家仿不言而四时以遂法无违而万物如春竹兮任截凤兮来驯至仁以调乎元气大信用洽乎生人由是律候以正其惟大圣亦何必取凤声之竹然后测隂阳之令  

笛声似龙吟赋【`以声之相类有如此者为韵`】  

笛为乐兮人所吹嘘龙为神兮天泉是居何音声之酷似而性质之本踈想其形谓同婉若聆其响稍异翕如始其伐干厚地因材制器四孔有加五音具备无烦乎钧簧促柱有用于娱心涤志乍从容而寥亮究律吕以精粹伊满堂之咸惊疑在田之忽至凄清韵起方将乐以忘忧想像云生实曰物从其类庶可以分于繁防谅难测于同异徒察其含嚼奔放激浊扬清如泉水之或跃疑御日以飞声象乎鼍有蓬蓬【`诗作逢逢`】之鼓疑乎凤有嘒嘒之声虽学如不及莫之与京曷若髙下自乎气洪衰应乎手曲引如变于云霄雾雨若集其前后刘累听之而欲豢叶公闻之而反走非影响以因依实混合于妙有东南之美厥状苍筤不因乎度土合木寜谢于玉质金相调逸箫管之奏音含宫招之祥若降于天如闻于野穆公简子徒得其逰魂白雪阳春奚称其和寡攷终乐以自然信斯笛之美者当簻易持龙吟似之季长每悲于洛客邻人能感于子期入耳之初喜攀鳞之有所廻眸之际覩截竹而在兹是知夫挥戛击以洋洋转喉纡余之靡靡夫神物之相应者无能及此  

宣尼宅闻金石丝竹之声赋【`以圣徳千祀发于五音为韵`】  

王　起  

鲁恭王益宫于孔氏壊宅于阙里闻金石丝竹之声有六律五音之美清泠始奏异洞庭之载张寂寞而来非钧天之可视或管或磬以禋以祀徒在庙而见听岂升堂而足拟当其摄齐而进拾级而前逺近犹惑铿锵始传式感王心聘国无劳乎七十克谐圣域抠衣若化乎三千信不击而不考实之而又惟金也振舂容而无阙惟竹也象吹嘘而未歇愔愔击石如荷蒉之初闻杳杳挥丝疑孺悲之来谒所以表正声之感所以同古乐之发遐想乎反鲁之年追思乎在齐之月廻环栋宇缭绕庭除惟恍惟惚皦如绎如心方啓乃乐可依于固将极天而蟠地岂徒舞兽而跃鱼疾徐有则清浊不忒非审以知政非作以崇徳藏书之壁时绎绎而难分梦奠之楹乍洋洋而未测响杂乎鸿鹄【`一作杀`】韵调乎宫羽丝管不形簨簴无覩固可掩歌钟于二四配茎英于三五及夫铿尔乐阕油然思深覩奥且惊夫盈耳广居由是而革心岂不以感上圣之防闻至徳之音哉皇家始崇儒礼莫先褒圣尊素王之号广旧宅之敬傥逸韵之再闻播乎乐府之盛  

第二【`同前韵`】　　　　　　　　许康佐  

喤喤乐声瞻言阙里视之不见听之盈耳宫墙如在可配于铿锵徳音不忘曷间于年祀猗欤原至乐之作异凡音之起静而疑深絶而复寻绎如迭奏嘒若同音岂幽通于造异中出于人心聆其节奏相夫击拊发和鸣于阃域应流韵于墀庑既嗟乎可得而闻又思乎其所不覩疑一唱之叹且至于三比众音之和不容于五莫不动心而骇耳感今而懐古锵若在悬哀如在笋簴无形异和戎之二四声诗合雅同鼓箧于三千事寜同于想像理实閟于言筌尔其融泄克谐肃雍清越通眀洞幽变化翕忽激数仞以徐来触两楹而静发凭合莫以方奏流间而未阙故能动心导和向皆顺正徳有符于解愠教实悟【`一作倍`】于施令式彰乎不测之神以见乎多能之圣俾恭王之是惊闻斯行诸稽太师之所谓始作翕如且遗音于栋宇寜假手于虚于是辨清浊节疾徐知笙簧之迭和讶钟鼓之相于其变无方其来不极静好交至激扬未息简子梦中之遇其志则流灵公濮上之音其声多慝曷若舒啴缓遵肆直俾夫音声之道感通咸听此而为徳  

听歌赋【`应魏王教作`】　　　　　　谢　偃  

君王以政隙务闲披翫余日辟华轩以遐想临风庭而自逸于是屏青编收缥帙息柔翰韬雅琴【`疑作瑟`】情廓志逺虑静神谧于时日下梧宫隂清竹殿鲜云始发光风初扇余霞未敛残虹犹见玉斚既陈兰肴乃荐登龙閤【`一作阁`】而骋目临曲池而游眄于是征赵女命齐倡动琼佩出兰房横寳钗而耀首靓铅华而饰妆低翠蛾而敛色睇横波而流光声欲申【`一作伸`】而含态气未理而腾芳乍连延【`二字一作绵连`】以烂漫时顿挫而抑扬始折宫以合征【`一作始析宫而合征`】终分角而和商掩余韵于雕扇散轻尘于画梁若夫振幽兰飞激楚俯仰艶逸顾盼容与其繁防也类春禽振响而流变其微引也若秋蝉轻吟而曳绪似将絶而更连疑欲止而复举短不可续长不可去延促合度舒纵有所听之者虑荡而忧忘闻之者意恱而情抒歌未终君王乃喟然叹曰夫乐者所以通神明节情欲和天地调风俗观往代【`一作哲`】之遗风览前贤之轨躅莫不治乱斯在兴亡攸属是故圣人以为深诫君子以之自勗于是放郑衞引邹枚临广苑陟崇台肆东平之乐包天下之才盛矣美矣优哉游哉  

凡一作皆初学记  

歌赋【`并序`】　　　　　　　　阎伯璵  

虞书诗言志律和声察乎歌以形言声以导律时其闻见聊因纸以赋曰【`一作云`】  

验讴歌于乐府戒伶人以迭唱随转意合难为形状始趋曲以熈熈终沿风以飏飏缭绕容与逶迤超畅函五声之参差极六律之清壮原夫蹈性以纯宻寛乎率心于悠旷或曲或止如坠如抗尽或可续应而不匮来无悠往去有遗意荆王感而増悲楚妃叹而掩泪察乎靡靡似浮丝以为绪听乎累累若贯珠之为坠括繁言以入节同大道而无器浮而不荡聚而不盈比击鼓以作气寻鸣笛以遣声亘箫笳之易响乱楚汉之疑兵断絶齐爱支离带情或引商刻角或溃渭通泾思弹剑于逆旅念采菱于江汀发河激之慷慨奏沧浪之浊清赋扣角以凄切叹食薇之防贞于是载赓载扬穨思覆句引韵下散沿源上遡若寒云凝于沙漠秋风起于燕路情慷慨而为霜气絪緼而掩露率意纵诞躭声指顾眷五噫之匪陋遵九章之沦悟委顿飇厉抑扬绵妙启子均洛北之曲泉客理淮南之调或间以弹或杂以长啸陟降配徳登之于郊祀一唱三叹用之于宗庙至哉但疑其形容渊乎莫见其光耀蹈迹载徳流言居要九辩勤于水土二南分乎周召寳鼎见于汾隂天马来于荒徼徒观其浩浩嫋嫋沨沨泱泱尧帝继于虞帝禹迹尽于殷王省周诗于鲁防钦汉风于沛乡嗟人命之何幸逢天道之昭彰谅股肱之匪懈载元首之辉光制颂创雅漂齐流商瞽统乐教士符人康展来苏于日域谐击壤于皇唐附威仪之济济和金石之锵锵白云互进緑水激扬聊以永日歌而无荒  

歌响遏行云赋  

与元气相合与太虚相杂此云之所吐纳巉岩竒峰蜿蟺真龙此云之为形容其有含商咀征节其行止以乖刺于天理然而天无情道无营四时感而运行万物感而发生茍吾人之感激遂凝思于至精彼天地犹见应况白云之英英繇是溉与【`疑作盥`】心术合和天倪权机不发正性不携息直气以足踵激清声于匏墀四畅【`一作气`】既交五声大戛以咽喉为管声以唇吻为椌楬忽顿挫而髙歌遂盘珊于坱圠上如抗下如坠极髙天蟠厚地鱼奋鬐鸟腾翅混莽渺而清泠入虚无而宻致彼云澶漫万族连延一空出虚无以布濩淹寂寥而鸿蒙既如盖而如马亦自西而自东歌者于是噬嗑其頥吮吐埙篪气调万象口运四时奏羽商而寒光冽冽动角徴而春光熈熈声欲断而复续若贯珠之累累一成而芳气初振风篁木韵彼云尚徘徊希微出入无依若往未定将行不飞再成而逸思奔壮正声寥亮彼云渐应曲徃来从风下上三成而充塞人寰洋溢无间在水徧水在山满山彼云忽应声赴节雷奔雾集前者山立后者山岌力大不可以动摇噫气不可以嘘吸风北不北风东不东轮囷杳影泱漭长空矗如河汉屹若华嵩天轮转而不动地籁寂而不穷沈悠悠之寒水浮习习之微风浮沈异势髙下万里愿一致于青云亦何阶而望此及其调苦声切歌长意深天乎有耳云也无心果凝影而不散为歌者之知音是知志同则千里而应不同则造膝而悖谷为律而成暄日因戈而不没茍精诚之激励信感应于倏忽则有花装袨服楚艶陈娥妖姿腻理慢脸横波珊珊佩玉粲粲垂罗务淫哇之巧笑诧激楚之娇歌曲未离于咫尺云已邈于山河假使势虽廻天力虽防山影则可望云不可攀思欲骋庸音之靡曼遏仙云之往还一何难哉向使善亦遏云否亦遏云妍蚩一贯邪正不分则善歌者望风而结舌肯阘茸于哀哇之羣哉  

善歌如贯珠赋【`以声气圆直有如贯珠为韵`】刘　隲  

妙为曲者畅于情乐为心者和于声微至仪之难象因贯珠而强名岂不以符雅正契虚盈聆纂纂之音无遗曲折体累累之状取象圆眀方其咀宫商激志气虽直已而成善亦道和而为贵当发徳咏功之际侔照乘之聨辉在一唱三叹之时若呈祥而聚纬其声既全其质兹【`一作弥`】发皓齿而潜融熠熠随雅调而暗转连连间赤水兮虚莹异沧海兮孤圆动白雪之声初疑剖蚌度云之曲终类投泉是知善臻其极喜可以饰不烦不体乃端乃直赴于节意的皪以交光盛于文想荧煌而化【`一作比`】色懿夫歌以心而虚受珠以而可久表于直而不表于邪贯于心而不贯于手其奏也乃生于自然其阕也复归于无有掩抑虚徐温如皦如诚激扬而导志谅璀璨而澄虚所以表和平所以类辉焕阳春为象罔之得绿水乃骊龙之翫知音者诚审其无象无形不知音者徒谓其有条有贯且道以物而相符事有类而形殊择其善者腾光于瞬息去不善者匿曜于斯湏吾将结流征习绵驹精于曲喻于珠庶赏善而不昧比至寳以无渝  

第二【`同前韵`】　　　　　　　　　赵　蕃  

歌有能者珠有至精既审音于条畅因取象于圆眀由是同其妙得于声上下皆宜固累累之脗【`一作相`】合长短中度方一一而混成征彼深防眀乎所谓本潜究于精微终契言于髣髴故永言者以有勇而可保効珍者取无类【`疑未详`】而为贵将察之于众音信端如于一气始乃辨直【`疑作真`】伪审虚圆顾周流而复举若的皪以成妍度曲未终或交通而无朕成文不乱喜繁防于自然窅窅弥章规规可则侔碧玉而増美写朱绳而逾直方自理以心故必臻其极清音乍絶寜象罔而斯求雅韵载扬信希夷而自得则知歌之至计于不朽珠之状符于妙有所以因彼洪纎形于善否昧之不见识遗声之疾徐象在其中分隂魄于先后是故事之精者有以方诸导延促而丽矣引舒缓而直如听其真疑自一觚之始举其可【`一作正`】方知三代之余然则淡以成规端然如贯时发响于杳黙每韬光于璀璨求乎寂寞岂殊无胫而臻散彼冥防匪同溢目之翫美其聨绵中矩终始相符畅于心信精麄而自异端其本惟小大以无逾足以征词于师乙擅美于绵驹傥倾心而一听殊有类于编珠  

第三【`同前韵`】　　　　　　　　失　名  

歌者达其志曲者导其情方假象以微妙将类珠而取眀于以遂条畅于以考清贞扬穆穆之音端而陈徳审累累之节贯以成声且夫发深诚表和气惟中规之可法谅径寸而同贵俨然在上初宛转以凝旒肃若飘空想荧煌而动纬惟乙所传宜商有焉温良则无类于曲含畅则有取于圆雅调相依而沥沥清音迭奏而绵绵乍起黄钟疑蚌开而色烂将吟緑水如浦沉而影连美乎廻若循环踈非掩抑声既发而眀朗珠既贯而直九功是阐同在握以腾光三叹屡闻非闇投而改色其曲弥清其音弥久驰熠熠以交映度连连而相受出乎口吻珠莫覩于可闻入彼虚无象罔虽求而何有故能直已中奋和心外舒咄长言而皎矣务妙转以绳如聆湛露之终光悬瑞景体横汾之末目驻神居斯可以正烦浊别流翫阳春续响于孤絶白雪连耀于璀璨虽闻唱以殊声终合音于共贯是知大雅含象清眀式符曲折而必遵于道周圆而可法于珠俾将继声者识乎有曲审音者知我无渝  

第四【`同前韵`】　　　　　　　　元　稹  

珠以编次歌以【`一作有`】继声美绵绵而不絶状累累于已【`二字一作以相`】成偏佳朗畅屡比圆眀度雕梁而暗绕误缀网而【`一作之`】频惊响象而然非谓守【`一作结`】之以绳约气至则尔故可贯之以精诚原夫以节为珠以声为纬渐杳杳而无极以多多而益贵悠扬緑水讶合浦之同归缭绕青霄环五星以【`川文粹作之`】一气望眀月而宛转感潜蛟之歔欷若非象照乘之珍安能忘在齐之味其始也长言逦迤度曲纒绵吟断章而离离若间引妙转而一一皆圆小大虽伦离朱视之而不见唱和相续师乙美之而谓连当其拂树弥长凌风乍直意出弹者与髙音而臻极及夫属思潜【`一作渐`】繁因声屡有想无胫者随节促而奔走以动激【`二字一作洞彻`】为精英比瑕玭于能否次第其韵且殷勤于士衡之文上下其音谓低昂于游女之手窈窕逺矣徘徊绎如髣髴成象玲珑构虚频寄词于章句之末愿连光于謦咳【`一作咳唾`】之余清而且圆直而不散方同累丸之重垒【`一作叠`】岂比深泉之撩乱惧无知者初悯黙于暗投善则反之乃因循于旧贯美清泠而发越忆辉光之璀璨始终无异细大靡殊中规矩而圆折成条贯以萦纡似是而非赋湛露则方惊缀网【`一作冕`】有声无实歌芳树而空想垂珠美恶难掩前后莫【`文粹作不`】逾亦比抡材之至者岂独善歌之谓乎  

## 文苑英华卷七十九

　　宋　李昉等　编乐九  

观舞赋一首　　　　　舞赋一首  

开元字舞赋一首　　　两阶舞干羽赋一首舞中成八卦赋三首　　国子舞赋一首  

湖南观双柘枝舞赋一首  

鸜鹆舞赋一首  

观舞赋【`应魏王教`】　　　　　　　谢　偃  

惟钦眀之昌运应灵图而嗣箓纽三代之离术正千龄之差朔可以治定制【`一作易`】礼可以功成变乐实磐石之攸寄固维城之斯属欣微生之多幸滥髙选于名藩列通籍之渥恵承置醴之殊恩晨曳裾于东阁夕侍宴于西园于时霜气敛霭夜景澄廓云彻层台烟销连阁流月华以照耀间星文而灼烁岩桂偃而未凋宫梧纷而就落于是罗荐周设黼帐髙舒露凝珠网风清玉除烛浮辉【`一作烟浮晖`】于缇幕灯【`一作烛`】笼光于绮疏尔乃咀哇声【`一作咀清哇文选舞赋咀哇咬`】扬激征金石奏丝桐理竒调间发新声互起从宴洽而忘疲欢情畅而未已于是燕余齐列绛树分行曳罗【`一作绡`】裙兮拖瑶佩簮习【`一作羽`】钗兮珥眀珰擢纎腰以孤立若卷旌之未扬纡脩袖【`一作袂`】而将举似惊鸿之欲翔退不失伦进不由躅【`二字一作逾曲`】流而不滞急而不促无差袖声必应足香散飞巾光流转玉若乃巴姬并进郑媛俱前对席齐举分庭共旋乍差池以鷰接又飒沓而鳬连止有余态动无遗妍似两艳之同发类双花之偶鲜进止合度俯仰若一节缓则顾迟唱速则廻疾殊姿异制不可谈悉若夫金翠的皪缃绮参差方趋应矩圆歩中规飞钿【`一作耘`】雪落頽鬓云垂舒类飞霞曳清汉屈若垂栁萦华池既而曲变终雅奏阕清角止流商絶顿华履以自持整文袿而竚节始绰约而廻歩乃迁延而就列于是君王悠然懐古怡然自适迁思廻虑弛悬改夕揖摛藻之賔引良谈之客然后讨覈八索诋诃六籍语妙则众絶希夷论逺则喻穷开辟议先哲之往轨考前王之余迹方欲草登封之颂勒云亭之石与日月而齐眀同天地之不易  

凡一作皆初学记  

舞赋　　　　　　　　　　平　列  

陈思王荣分帝子宠列天孙集贤东阁追宴西园使赵女携琴文君送酒刘桢吮墨而作赋王粲称觞而献夀乐者所以节宣其意舞者所以激扬其气不乐无以调风俗不舞无以摅情志王乃奏长歌登舞阁征絶伎于行宫命夭姬而走索同曳绪【`一作玺`】之翩聨状跳丸之挥霍即使燕姬抚琴秦女吹笙楚妃歌防露之曲陈后唱结风之声则有楚媛巴儿齐童郑女蹑凌波之缓歩曵飞蝉之薄缕掩长袖以徐吟顿纎腰而起舞低凤鬟于绮席听鸾歌于促柱烛若蓉蕖折波而涌出婉若鸿鹄凌云而欲举其为体也似流风廻雪而相应其为势也似野鹤山鸡而对镜总众丽以为资集羣眸而动咏观其蹑影赴节体若摧折将欲来而不进既似去而复辍廻身若春林之动条举袂若寒庭之流雪乃其指顾彷徨神气激昻竦轻躯以鹤立若将飞而未翔作之者不知其所观之者恍若有亡别有丘园覊旅簮缨无序擢髙枝于芳桂挺茂榦于长楚顿雌雄于飞伏卜行藏于虎防思擢太常之第求奉扬庭之举  

开元字舞赋【`以全徳崇文通节声色为韵`】　失　名  

礼以训俗乐以移风粤我皇兮是崇字以形言舞以象徳肇开元兮是则是知圣人之合舞也既所以诞敷文教亦所以拟象周旋自我作古示不相沿岂比夫汉主习五行之典虞后陈两阶之前干戚之容虽备文字之防未全何以哉尽美尽善待吾君其具焉望之如云圣人为君横御楼【`一作座`】于北极【`一作楼`】张古乐于南薰八佾之羽仪繁防七盘之绮袖缤纷雷转风旋应鼍鼓以赴节鸾廻鹤举循鸟迹以成文周瑜之顾不作苍颉之字爰分竦万方之壮观邈千古之未闻其渐也左之右之以引以翼整神容而裔裔被威仪而抑抑烟霏桃李对玉顔而共春日照晴霓间罗衣而一色雾縠从风宛若惊鸿匿迹于往来之际更衣于倏忽之中始纡朱而曳紫旋布绿而攅红傅仲之词徒欲歌其俯仰离娄之目曽未识其变通懿夫乍续乍絶将超复发啓皓齿以吟风腾星眸而吐月摇动赴度或乱止以成行指顾应声乃徐行而顺节且歌者所以导志舞者所以饰情观其容也或以移乎风俗察其字也或以表乎贞眀振古不覩斯今独荣掩云门而夺大頀【`一作濩`】鄙咸池而陋六英一人有作万物咸亨臣固迷于日用愿颂美兮载厥声两阶舞干羽赋【`以皇风广被夷夏谧清为韵`】失　名  

寰海之内长沙大野妖【`一作祅`】星既落兮天履其下皇帝将欲罢铸兵归防马舞比干羽文化区夏在昔则格虞氏之逺人于今则彰我朝之风雅日丽黄道帝临丹墀鼓灵鼍兮旂翠凤登舞童而诏乐师两阶俨然而八佾舞之顾歩而动兮成文在兹拊金悬始求声于律吕扬玉戚非取象于莫【`疑作华`】夷且干者兵器去其用而持其实羽者乐音美其声而秉其质是用抑扬于倒载之后鼓舞于饰容之日肃穆壮成舒迟静谧周旋乎东向西向行列乎左墄右墄所以増广殿之煜烜所以符泰阶之光眀然后叶顺气继和声骛精而白日重贯造物而红炉再成必使万类千器【`一作品`】四维八纮革心而来约泄泄于灵府鼓腹而进仰巍巍于穆清吾君是以黜掌上之纎腰弛庭中之妙戯况丸劒挥霍巾盘慢易或汹涌于鼇抃或翩翻于鸟企谅文徳之无补于乐情之为伪若其条畅旁逹声眀逺被俾其洞心骇耳屈膝交臂是知至诚可以幽通大乐兹焉统同彼仪凤之瑞格神之功虽非至理是必同风不然曷能去肉刑除脂网福如山峙泽若河广盖总干动其形容理国观于指掌而已客有窥万舞美柏皇然后赋两阶之事知五乐之方舞中成八卦赋【`以中和所制盛徳斯陈为韵`】张存则  

乐之容舞为则导于情崇于徳制其衣而五方咸备颁其序而八卦不惑然后体利贞而疾徐有度法行健而循环不穷数盈而刚柔匪杂缀短而眀徳将融初配六以廻旋状马行于此及变三而成列知龙化其中信乾坤之简易应金石之变通于是歩日而前因风而举乘飘飏而婆娑杂沓映照烛而长短合序既顺之而不却亦眀之而有所则离巽之不差岂进退之无旅则有应水之理象木之规叠若奔溜散如繁丝五色相宣谓神初负八音咸奏知灵凤来仪震如【`疑作也`】坎也何斯违斯既以恱随企其遵令象山而乍结乍凝依泽而若游若泳状巍巍之徳仰之弥髙节荡荡之音于斯为盛是知艮兑之为美故必随而不竞是故圣人穷乐之变制舞惟新效知来而藏往故有要而有伦非干戚之前设若钧天之所陈至若卿云共临瑞日同霁乍离乍合若翔若滞随方辨色非前代之旧章应节成文实我唐之新制是知舞以适道无颇乐以审政同和观象取则异乎侧弁峨峨则斯舞也实百代之不讹  

第二【`同前韵`】　　　　　　　　白行简  

卦惟体徳舞以象功分其节于乾坤之位列其画于缀兆之中相彼六爻爰配数于六律侔兹八体俾叶义于八风原夫乍合乍离进旅退旅参于繇而九变无挠辨于位而五方有序作既自于天心用必在夫君所刚柔斯别皆取象于负图俯仰可观各分行于曳绪尔其舞既备位亦陈赞阳和之啓蛰助雷雨之解屯卦始画于庖牺当皇唐贞元之嵗易咸列于宣父在圣祖中和之辰度曲未终变态无极震艮以节其动止离坎以分其南北闻之者正性命而深和覩之者守精微而不贼继虞韶之尽美哂夏乐之慙徳征其本察其仪成于防而徳风备矣变为兊而圣泽在斯近取诸身且表乎是则是效大合乎乐孰谓乎不识不知矧夫作者既取诸身演者必因于圣谅旷代而莫覩实于斯而为盛其始也取于卦而施诸人其终也观其妙而通乎政是以契兹穆穆异彼傞傞象在于中将致天地交泰徳形于外以眀保合太和且夫周八佾而非美汉五行而徒制虽冠华秉翟于干戚之间起索隠钩深于天人之际曷若容止合于彖象幽赜殊乎卜筮客有欣千载之一时歌圣功而献艺  

第三【`同前韵`】　　　　　　　　钱众仲  

舞者乐之容卦者象之则故因舞以成卦乃观象以知徳八音是节位必配乎八风五方具陈衣必表乎五色是以徳从之理也功加有截化洽无为作乐以习舞同文而共规俾万姓覩而悦服百代勤而行斯懿其舞者员来乐人攸叙匏土革木兮夙设六律五声兮具举初就列以修容忽扬袂而进旅体殊舜乐九成徒辨其疾徐迹类羲文八卦自分其处所行缀罔失俯仰攸同乾坤定而有伦有要震兑分而自西自东禀雷泽以浃洽象天地之昭融纷纶乎抑扬之际辉焕乎节奏之中进退相依变易交映艮防布而若离若合离坎峙而不哗不竞体山风之次序叶水火之情性周旋乎武之间繁防乎羽籥之盛既而谐管磬感神人卦成列而不已节有序而复频赴度应声倏凤转而龙翥攅青拖紫粲霞骇【`疑`】而锦新翘遥兮比大章而未匹缥缈兮异钧天之下陈我后惟眀旧章爰制以嗣以续不陵不替和乐且濡每立象以化人徳音不忘故体干而称帝是知卦之设也八方正四序和彼象功以眀徳安可与兹舞而同科  

国子舞赋【`以持羽后见形貌雍雅为韵`】　　失　名  

天子敛贤才之地合礼乐之府命宗伯因四时之宜教胄子以六代之舞惟徳是务以和为主翕左手以执籥就前轩以树羽方将发挥五礼张皇六诗忽投歩而赴节乍整容而自持虽锵锵与济济必庸庸以祗祗及夫钟鼓铿訇丝竹宴衍音容间起干旄迭见屹然山立歘然风从观者如堵曷不肃雍实国之洪范盖训人于中庸且乐以平其心舞以发其貌故无小无大是则是效宜合国之子弟实教人于忠孝其仪不忒其徳惟馨逺人由是以来之故时无违命眀神可得而礼矣故物无遁形大哉圣人其道可久约我以礼乐我以孝友覩蹮蹮之屡舞实循循之善诱文徳温恭则羽籥在归根之时武士【`一作事`】发扬则干戈居孽萌之后夫手之舞之有小有大成童舞象弱冠舞夏并允浃于生灵良克谐于风雅莫善于乐执而勿舍圣人若斯湏而去身则孰垂拱于天下  

湖南观双柘枝舞赋　　　　卢　肇  

潇湘二姬桃花玉姿献柘枝之妙舞佐清宴于良时始其金罍欲陈象筵宿设考清音于管之部选丽质于绮罗之列何彼姝之婉娈媚戎服之豪侠司乐以鱼符发咏侍儿以兰膏荐洁华灯张翠被彻听铜壶之刻漏瞻银汉之眀灭伫新词以潜习隠含具而才阅恐急节之将差抚柔荑而不絶及夫阳乌浴彩寒鸡早晨登妆台而鸾凤比翼对寳镜而菡萏争春桂裳馥以彩翠玉指皓以璘珣互饰铅华畏浓澹之殊态共听金管恐髙低之不均须防饔正奉羞司罇举酌左肴兮右胾兕觥兮玉爵朱题赩以垂虹素幕翩以腾鹤罗异果之芬芳映雕盘之错落时也群工合奏悲管清升歌阕賔礼成于是乎鼍鼓啾凤笙云骈四坐花芬两楹舞师巧诲于蹈戾【`疑作厉`】谐优饰辨以纵横且曰不巾不掷匪铎匪舌古也郅支之伎今也柘枝之名因清角之繁奏见韶华之并荣佳人乃整【`一作秀古抽字也`】金蝉收玉燕袭舞衫突舞弁珠彩荧煌钤光转外寳带以连玉中丹裾而叠蒨则有鞶鉴逶迤琼瑰四垂鞾瑞锦以云匝袍蹙金而鴈攲将翺将翔惟鸳惟鸯稍随缓节歩出东厢始再拜以离立俄侧身而相望思东南之美兮清风甚长凝情顷刻兮静对铿锵再抚华裙巧襞修袂将匀玉顔若抗琼珶懐要【`一作众又作懐`】妙以盈心望深思而满背彼工也以初奏迎我舞也以次旅呈乍折旋以赴节复宛约而含情突如其来翼尔而进每当节而必改乍惨舒而复振惊顾兮若严进退兮若慎或迎兮如流即避兮如恡傍睨兮如慵俛视兮如引风袅兮弱栁烟羃兮春松缥缈兮翔凤婉转兮游龙相迩兮如借相逺兮如谢忽抗足而相跐复和容而若射势虽窘于趋速态终守乎闲暇飞飇忽旋鸾鹤聨翩撼帝子之瑶佩触仙池之玉莲拥惊波与急雪卷祥云及瑞烟词方重陈鼓亦再歇我举袂以容曳忽吐音而清越一曲曲兮春恨深一声声兮边思发伤心兮陇首秋云断肠兮戍楼孤月歌扇兮才敛鸣鼙兮更催将腾跃之激电赴迅疾之惊雷忽如厌乎挥霍戢余势以徘徊屹而立若双鸾之窥石镜専而望似孤云之驻蓬莱轻攅翠蛾稍拂香汗蹔尔安逸复骋陵乱抽轧轧于蕙心耀纎纎之玉腕踌躇旷望若恋虞以南驰俯偻廻旋非为刘而左袒拾华衽以双举露轻裾之一半花灼灼鼓逢逢防莹随蛇熠熠芝兰之露裾翻庄蝶翩翩猎蕙之风来复来兮飞燕去复去兮惊鸿善睐睢盱偃师之招周妓轻躯动荡蔡姬之詟齐公则有拂菻妖姿西河别部自与乎金石丝竹之声成文乎云韶咸夏之数然后能使燕赵慙妍威【`南威毛嫱古美妇人或改威为嫔非`】嫱掩嫮我之服也匪妺喜之牝鸡我之容也匪木兰之雄兎既多妙以多能亦再羞而再顾鼓絶而曲既终倐云朝而雨暮  

鸜鹆舞赋【`以屈伸俯仰旁若无人为韵`】  

谢尚以小节不拘曲艺可俯【`或是可覩因无官韵改作俯`】愿狎鸳鸯【`一作鸾`】之侣因为鸜鹆之舞于是褫貂裘岸章甫在容止可观之际方见翼如当管互奏之时俄逞退旅伊昔王导延为上宾倍谒者让登之处遇羣贤式燕之晨俎豆在列尊卑且伦始服膺于末席【`三字一作之末座`】方酬偿于主人【`偿一作赏`】导曰久慕徳音众皆倾想愿覩傞傞之态用答嘤嘤之响非敢玩人以防徳庶使栖迟而偃仰徒欲见长觜利距之能岂比夫弋林钓渚之赏公乃正色洋洋若欲飞翔避席俯伛抠衣颉颃宛修襟而乍疑雌伏赴繁节而忽若鹰扬由是见多能之妙出万舞之傍若乃三叹未终五音铿作颔若燕而蹙顿徳如毛而矍铄众客振衣而跂望满堂击节而称乐且喤喤之奏未终而泄泄之容自若于是媿饮啄尽欢娱听式歌而调兼吐凤观屡起而势若将雏以乐慆忧既醉者于焉见矣手舞足蹈冁然者岂得而无是知因此名闻那辞迹屈同渔阳之慷慨鄙五原之噎郁将美其率尔不矫怡然任真自动容于知己非受侮以求伸况乃意绰步蹲然后知鸿鹄之志不与俗态而同尘  

## 文苑英华卷八十

　　　宋　李昉等　编钟鼓  

霜钟赋一首　　　　　夜闻山寺钟赋一首  

观铸钟赋一首　　　　洪钟赋一首  

鼓钟于宫赋一首　　　长乐钟赋一首  

敢谏鼓赋一首　　　　谏鼓赋一首  

数里鼓赋一首　　　　六街鼓赋一首  

霜钟赋【`并序`】　　　　　　　　乔　潭  

南阳有丰山山有钟霜降则鸣斯气感而应也潭忝预少宗伯逹奚公特逹之遇擢秀才甲科庶防人间有是誉处然南阳则公隠居之旧也故为霜钟赋以广知音丰山之峰巉岩积翠之石森爽凌【`一作冐`】寒之松上无鸟飞【`一作飞鸟`】下无人踪深【`一作何`】杳杳以静谧有天然之古钟两栾神资九乳灵化寜失制于侈弇岂遗音于窕摦每簴器以自闲常宿悬而不下【`一作每虚气以自得常宿悬以警下`】动于耳而藏于心必髙秋之良夜于是泬寥兮日暮而天晶萧瑟兮霜落而风清爽气无朕前来满盈跳然出复【`一作复出`】铿尔有声信不击而不考能大鸣而小鸣始则函【`一作含`】胡拥郁旋复充诎纡闲若往若还徘徊其间尔其舒肆奔放长齐【`一作栾`】逺畅乍浮空以纡余更触物而浏亮入林萧萧在水汤汤泛滥浅濑聨绵踈篁夜鹤怨兮弥若寒猿悲兮更长余韵舂容随风悠扬绕于洞庭浮于潇湘梧楸纷以离披蒹葭飒其苍苍及夫夜已艾兮弥静山无人兮月冷时【`一作初`】肃肃而【`一作以`】自凄复硠硠而虚警其动愈出其来甚徐合于元化游于太虚转达【`一作逺`】而尽谁知所如聊独立【`一作坐`】以倾听恍若失其踌躇听不及已想存其余方其寒气晓集锵然应急发越林峦周流井邑前声未尽后韵相及羇臣之空馆屡来思妇之髙楼偏入莫不恍然惊梦歔欷掩泣夫钟之应霜也应以无心士之知己也贵其知音不鼓而鸣者其声逺不言而信者其分深故自然之声无假于烦手特达之分不资于腾口吾欲徴华钟喻良友懐音退【`一作渊`】黙藏器虚受可以适南阳待清霜之一扣乱曰风籁起兮喧长薄霜钟鸣兮动哀壑合大块兮声无作虽有闻兮常寂寞  

夜闻山寺钟赋【`时宿髙山少林寺`】　　李子卿  

寒月山空萧萧逺风有客静听双林之中鹫岭深兮夜分后龙宫隠兮洪钟扣蒲牢鬬兮狮子吼魍魉慑兮魑魅走搏泉顶兮隤谷口入有间兮出无有其发地也众窍怒兮群籁起既聋山兮从【`疑`】噎水石鼓震于四荒云雷飞于百里其在空也漫兮浩浩殷兮雄雄若阳台之散雨似溟海之生风其稍絶也小不窕兮细不断还连兮逺而近着回风而欲散值轻吹而更引寂兮寥兮忽不知其所尽或有宴坐真境观空禅林将冺万法是资一音惟其来无所见其迹察其去不可得而寻繁焉则应应而无心叶蠒曽是而问【`一作闻或作问`】缚惊猿因斯而受擒别有道冀隠沦学传文囿铿尔而作贾勇在于横撞洞然而来含毫思于一扣岭上曈昽星汉移松枫飒飒风【`未详`】吾欲不书山钟之状何歌于斯咏于斯  

观铸钟赋　　　　　　　　翟楚贤  

隂阳作炭兮天地为炉陶甄庶类兮品物昭苏上法下象兮智者纪图终宵尽日兮工人制模图之如何情専思苦模之如何聚沙凝土金坚以为样度窕摦而成规矩设机闗立扉户凭虚无以蹙凝疑槖籥之有主尊鳬氏之宏规铸龙宫之信鼓青莲妙果兮苍生所怙檀施如山兮纵观如堵回禄用事兮烈气激扬飞亷呈巧兮炽声赫怒沸沸渭渭夺于日光霍燐乱青荧苍黄穹之星夜落焉可侔象赤城之霞朝起无以比方疑昆仑之飞烁吸晴天之太阳聚徒侣走匠石煎金膏炼铅液青白之气畜精粗之气适伶人奏乐以先噪法侣焚香而接迹愿【`疑`】观者攅眸以奔腾畏焮者连袂以辟易开窦泉注归模电射固倏空而成功乃踟蹰而方辟攅锸开长绳曳众力防群扛制归禅闗之清浄乱埃窞之堙瘗礼含禀说之文旋起熊龙之势悬于簴鼓于宫气凌厉声冲冲清尘浊警昏防惟良匠之镕铸尚其如此况鸿钧之陶冶行乎至公  

洪钟赋　　　　　　　　　谢良辅  

昔者皇帝度六律和五音率伶伦之士緫金石之钧将合乐以教令俾洪钟以平心当其形器作坯土进太房既列风槖伊震奉眀谋以立象窕摦不出良冶而成声函圜得儁空以受气动以发生尚羽大击逢霜小鸣秽浮为之踈旷沉伏由其震惊如戢韵以待扣每登悬而恶盈若乃长鲸似小猛簴为狘崇峦呦纠练响潜越九乳形矣信垂范于九州两栾存焉更分仪于日月虚而不屈应而无穷广乐之器为音之雄欲其能鸣幸舂容以大扣冀乎闻外必鍧厉之有中不夸乎穷髪之墟实美乎亭台之宫傥击考之无厌敢昭宣于国风鼓钟于宫赋【`以喻以鼔钟自中形外为韵`】　李　程  

徴鼓钟于前闻诚修身之善喻始自中出终能外布此夫旷理必彰善恶之由将以审音不失洪纎之度击之于宫声无不通乍超越以回出竟周流而四充闻之者足可以自诫听之者于焉而发聦若然则处暗室者可以慎独在多言者曷若守中岂徒夹两栾满九乳运四气而应律合五音而中矩必将察理乱之变眀是非之至播洪音于万钧在敏手而一鼓由审音以听焉【`未见自字官韵`】钟之为喻警夫行道之人声也何从出乎有过之地苟由中而既发谅闻外之难秘夫钟之所响响而见听人之所慎慎于未形虽扣之而在寝必闻之而盈庭礼失所讥想杜蒉之扬觯教之以义嘉大禹之勒铭和顺积中辟【`疑`】訇发外可以掩笙镛之逸响节干羽之繁防究彼所从爰自九重锵然有声初疑乎叔之离磬铿以立号如辨乎倕之和钟其小也究而无灭其大也摦而不容原乎其异察乎所以若礼之失惟钟是比茍因声而必闻信无良而可耻故能分清浊韵宫征将有感于动心寜取乐于盈耳故君子之听钟非其铿锵而已  

长乐钟赋　　　　　　　　郑　锡  

汉宫昏晓兮楼殿相望双阙云耸兮千门日长铜壶夜漏金镜朝光锵华钟兮肃天居之岑寂张猛簴兮壮神容之焜煌含虚守静应用无方闻之者朝警而夕惕扣之者神和而意扬此乃乐府之彞器宫悬之髙张岂比夫羽籥丝竹匏土革木徒攅杂以铿锵若乃九陌初昏重门聚清禁将开繁星乍落月宿翠楼风清金閤发清声之响亮觉层楼之寥廓思逺客于鹑衣怨美人于罗幕足使懐愁者感之而増欷得志者听之而愈乐岂在物之有心伊人情之所托及夫鸡人未唱鹄钥犹封星翻南陆月挂西峰出入万室周流九重走轩车于金马震櫺槛于铜龙千官警兮清佩响百鸟鸣兮春露浓岂谢泗濵之浮磬丰岭之霜钟而已哉夫其逐吹含空驰烟驿雾徘徊宫阙演漾官署虎啸空中龙吟何处近从丹庭之室逺尽青门之树刜之以剑思利器之一挥击之以莛叹酌斯之再遇【`一作叹清音之难遇`】岂独称鳬氏于周典发鲸鱼以汉赋尔其舂容鼓怒之音千石万钧之实洪炉镕冶之姿【`一作貌`】白虫篆【`三字一作虫篆龙`】文之质总众美以混成亮吹万而得一客有羇旅灵台经过牟首文未献白贲徒久声闻于外空美鼔钟于宫气或在天谁知蔵剑于斗懐洪音而未发敢虚心而待扣  

敢谏鼓赋【`以圣人来谏诤之道为韵`】　　　白居易  

大矣哉唐尧之为盛【`一无此八字`】鼓者乐之器【`三字一作工所制`】谏者君之【`一作所`】命鼔因谏设发为治世之音谏以鼓来悬作经邦之柄纳其臣于忠信【`一作直`】致其君于眀圣将俾乎内外必闻【`一作将使内外必闻`】上下交正然后为一人之庆其防知君上之无私酌其义知臣下之勿欺【`二十五字一作于是乎唐尧得以为盛者也至矣哉`】献纳者于焉直节讽议者由是正辞【`一作讽谏于焉尽节献纳由是正辞`】故蹇蹇匪躬道之行也鼘鼘不已声以发之虽言之无罪而击之有时【`十字一作言之者无罪击之者有时在由是正辞之下`】始也土鼓増革【`一作华`】蒉桴改造外扬音以应物中含虚而体道不窕不摦由工人【`二字一作巧者`】之作为大鸣小鸣随谏者【`二字一作直臣`】之击考若乃宸居谧静阊阖洞开隠隠闻于天阙咚咚发于帝台既类夫坎其缶宛丘之下亦象乎殷其雷南山之隈【`若乃至南山之隈一作有若坎其缶于宛丘之下又如殷其雷在南山之隈`】音铿锵以鞺鞳响容与以徘徊儆乎【`一作于`】帝心四聪之耳必逹纳诸人听七诤之臣乃来故用之【`一无此字`】于朝朝无靣从之患行之【`一无此字`】于国国无居下之讪洋洋盈耳幽赞逆耳之言坎坎动心眀啓沃心之谏且夫鼓之为用【`一有也字`】或备于乐悬或施于戎政以谐八音节奏以眀三军号令【`元本作八音之节三军之命縁第一韵已押君之命故从集本`】未若发挥謇谔啓廸谏诤【`一作备察朝阙发挥廷诤`】声闻于外以彰我主圣臣良道在其中以表我上忠下敬稽前典叙彛伦谏鼓既陈谏声乃臻对善旌而俱悬义之与比将谤木而并出徳必有邻【`稽前典至必有隣一作然则义之与比徳必有隣将善旌而并建与谤木而俱陈`】是以【`一作必`】闻其音则知有献替之士聆其响岂【`一作必`】独思将帅之臣嗟乎舍之则声寝用之则气振虽谏诤【`二字一作声声`】之在鼓终用舍而因【`二字一作之由`】人  

凡一作皆集本  

谏鼓赋【`以圣帝之心渴于闻过为韵`】　　　王　起  

先王惧五谏之或替恐四聪之有蔽爰立鼔于朝得为邦之制臣之击也将宣补衮之诚君之听焉是叶从绳之契所以临下国所以承上帝岂咚咚于金奏之间坎坎于宫悬之际亦既戒止居然可分契无私之路彰不讳之君猛簴趪趪以特立直言謇謇而必闻听其音知有谲而有讽察其状亦非鼗而非鼖借如眀眀哲后辅以贤佐惧徳化之失虑政刑之堕必伫斯音用补其过乃有訚訚之阙谔谔如林或匪躬自致或造膝来箴叫帝阍而九重犹逺献工艺而一人且深于是伐兹鼍鼓殷尔雷声气作援枹虽假下臣之手声闻黈纩终沃大君之心岂表识于作砺将思度于如金谁谓再而衰响不可遏谁谓三而竭志由是达防口之政多慙逆耳之言载渴列彼天居大音所储志惟厉乃仁则依于得夫贤掩善旌之所进箴于阙殊谤木之所书自得与一言而戾止何必谐八音而乐胥方今尧舜在上伊臯为政皇建极睿作圣而百官尚箴七臣犹诤用设之为旧典亦表之为新令念兹在兹是训是彝药石必纳刍荛不遗鼓也髙悬寜不考而不击君惟无过愿歌之而舞之数里鼓赋【`以圣人立制智者研精为韵`】　　栁宗元  

异哉鼓之设也恢制度于天邑佐大礼于时行即行赞盛容而立之斯立观其象可以守威仪之三千节其音可以表吉行之五十配和銮以【`一作而`】入用并司南而为急若乃郊荐之仪既陈封禅之礼攸执经千里而分寸可候度四方而礼容是集施五击于华山之野知雾气已笼用百发乎南山之阳识雷声所及先圣有作后王式遵啓机以求旧运巧智而攸【`川文粹作信`】新相彼良工自殊昧道之士眷兹木偶应异迷途之人齐步武而无佚差逺近而有伦遵大路防乎礼典听希声克正于时廵虽道有环廻地方险易固善应而莫实谅知防而有为载考载击所辨于【`一作乎`】长亭短亭匪疾【`一作亟`】匪徐足分乎有智无智观其妙矣孰测其微细观其徼矣【`一作兮`】讵知其啓闭音不衰而得度响其镗而有制于以翊龙御于以引天旋异铜浑之仪亦可叙紫微之星次殊玉漏之制而能步黄道之日躔周物之智斯设极深【`一作涂`】之几是研鄙繁音之坎坎陋促节之阗阗妙出人谋巧【`一作思`】由神假时然后击赞赏【`一作虞`】典于今兹动惟其常契同【`一作周`】文于【`一作于`】古者由是皇衢以正帝道斯盛恭出震以成威【`三字一作之威仪`】膺御干而啓圣我后得以昭文物展声眀不于素可举而行宜乎骋墨妙呈笔精固敢先三雅而献赋庶将开万国之颂声  

此据栁文校定其一作皆集本  

六街鼓赋【`以动心骇耳防非之道为韵`】　　王履真  

惟道路兮此有其纪纲在昏晓兮用警于行蔵设彼鼓节以为人防俾守度而知禁咸顺时而向方观其四门洞达九逵攸长不有司局则政或以荒不有式遏则人或以粤惟圣唐作法兹始岐路分职里闬对峙万井如棊三条若砥树鼍鼓也防不式遵命虎贲焉各慎所履日入于酉俾于行者止斗回于天警夫居者起惟其度数自合铜龙之漏节其昼夜不失金乌之晷岂比夫繁于手盈于耳而悦彼姝者子乎每司辰而不必时而后动声坎坎而旁殷遐迩气雄雄而中遏烦偬通途广陌万户千扉晨应鸡鸣夕催人归牛羊下时迎暮烟而斯发河汉云没伴晓色而渐微此乃守常有则守矩不违一厥人兮人懐其信齐厥政兮政絶其非不然者则是或见讹下无所楷使六厯时谬万夫听骇是知街之设也所以通达幽深鼓之悬也所以发扬声音岂独警其当路亦用革其非心职是司者尔防不钦无先天兮以欲败度无后天兮则人匪忱别有养防以居惜隂为寳逰艺邹鲁观光咸镐每听喤喤之声实乐平平之道敢课虚而进牍聊体物而摛藻【`未见之字官韵`】  

## 文苑英华卷八十一

　　宋　李昉等　编杂伎一  

拔河赋一首　　　　汉武帝后庭秋千赋一首内人马伎赋一首　　长竿赋一首  

季秋朝宴观内人马伎赋一首  

千秋节勤政楼观舞马赋一首  

勤政楼花竿赋一首　内人蹋毬赋一首  

气毬赋一首  

拔河赋　　　　　　　　　薛　胜  

皇帝大夸逺人以八方平泰百戯繁防令壮士千人分为二队名拔河于内实耀武于外伊有司兮昼尔于麻宵尔于纫成巨索兮髙轮囷大合拱兮长千尺尔其东西之首也别脉分以挂人胷腋各引而向以牵乎彊敌载立长旌居中作程茍过差于所志知胜负之攸平于是勇士毕登嚣声振腾大魁离立麾之以肱初拗怒而彊项卒畏威而伏膺皆陈力而就列同防茅之相仍瞠目赑屭壮心慿陵执金吾袒紫衣以亲鼓柱下史持白简以监绳败无隐恶彊无蔽能咸若吞敌于胷中惨【`与同`】莫虿【`疑作蔕`】芥又似防山于肘后匪劳凌兢然后一鼓作气再鼔作力三鼓兮其绳则直小不东兮大不东允执厥中鼍皷蓬蓬【`诗作逄逄`】士力未穷身挺防而不动衣帘襜以从风闘甚城危急逾国蹙履防地而灭趾汗流殊而可掬隂血作而顔若渥丹张脉偾而体如瘿木可以挥落日而横天阃触不周而动地轴孰云遇敌迁延相持蓄缩而已左兮莫徃右兮莫来秦皇鞭石而东向屹不可推巨灵蹋山而西峙嶷乎难摧绳防仆而将断犹匍匐而不廻大夫以上停眙而防食将军已下虓阚而成雷千人抃万人咍呀奔走坌尘埃超防山兮力不竭信大国之壮观哉嗟夫虚声奚为决胜在塲实勇奚为交争乃伤彼壮士之始至信其锋之莫当洎标纷以校力突绳度而就强懦絶倒而臆仰壮乗势而头抢纷纵横以披靡齐防剌而陆梁天子啓玉齿以璀璨散金钱而莹煌胜者皆曰予王之爪牙承王之宠光将曰防百城以贾勇岂乃牵一队而为刚于是匈奴失筯再拜称觞曰君雄若此臣国其亡  

汉武帝后庭秋千赋【`并序`】　　　髙无际  

臣无际才非马融位叨麟阁属秘书监博陵崔公画秋千障而得一观皓齿蛾眉徧于后庭秋千之观乐焉考古之文苑惟秋千赋未有作况秋千者千秋也汉武祈千秋之夀故后宫多秋千之乐今因覩斯画而善前名臣虽不敏谨述汉武后庭秋千赋以歌之词曰  

大哉汉武兮尊一人域中无事兮天下皆春丰比黍稌兮欲东巡风雨时若兮辉光日新百寮良哉六官【`疑作宫`】清谧外无金革之警内驭玉帛之逸王母呈益地之图素女授延龄之术河皷效职于永巷洛神负书而入室当是时也初度禖鷰之辰未届亲蚕之日闘春服竞新裳临镜台耀殿堂态越千金之态香殊百和之香下珠楼巡玉砌并伍徐出藂三连袂照緑池而娇多歩晴天而影细妍兮雅佳兮丽争攀桃李之花竞説间以红绨藂娇乱立以推进一态婵娟而上跻乍龙伸而蠖屈将欲上而复低擢纎手以星曵腾弱质而云齐一去一来闘舞空之花蝶双上双下乱晴野之虹蜺径如风防如电倐忽顾眄万人皆见香裾飒以牵空珠汗集而光面时进时退以游以遨类七纵而七舍期必髙而让髙取其至乐靡辞其体劳徒观其天仙歩虚飞鸟颉颃飞鸟不离于羽族天仙不举而自上汉皇由是辟昭阳临未央歌虞舜诫幽王知所以失知所以昌察六宫之闲旷耗五防之衣裳念一朝之罢织想十月之寒霜俾游者有礼乃辍而不荒岂兹赏之为乐盖欲习夫采桑必令动也无害何必劳而有妨诏宫掖慕共姜克勤筐篚之事继羙葛覃之章则知汉武之徳与尧舜而齐芳于昭圣王兮穆穆兮皇皇  

内人马伎赋【`以文彩节奏发扬蹈厉为韵`】　李　濯  

皇帝顺时观武乗暇防羣百蛮在庭如蚁慕于羶附千官翊圣类星拱之垂文于是时也严霜剪木晴空灭云都人士女杂沓缤纷或侧肩以驰见或奔跃以乐闻众观迭改羣心如待于是渥洼神骥齐逸足以翩翩宫禁名姝耀杂妆之彩彩莫不游缨寳校玉珂金玦挟刃明霜衣金被铁搴旗命伍抽戈按节侔三边之挑战壮六军之校阅翘趾金鞍之上电去而都闲委身玉镫之旁风惊而诡谲人矜绰约之貌马走流离之血始争锋于校塲遽写鞚于金埒若乃杨叶既指雕弓斯彀百歩应的七札皆透天顔微怡雷皷訇奏由羿忸于手拙幽并慙于伎陋于是羌髳夷羯【`一作夷戎`】氊裘穷髪心目愕眙形神陨越屈膝天庭稽首魏阙荷臣子之忻戴咨译人以啓发曰天临有唐抚绥万方文徳广洽武义大扬且柔妇之克妙矧骁夫之可量于是王公卿士手舞足蹈歌湛露之既浃咏天保之攸报乃言曰斯伎也义同七徳名冠六艺惟便习之至精在教理之发厉是知物无不学学无不济我皇岂不曰非妇人之职任盖欲以激君子之磨鋭  

季秋朝宴观内人马伎赋【`同前韵`】敬　括  

夫何至徳之极兮越五帝而作君羌柔逺以服外廓防县而同文若乃寅奉上天畴咨亮采道备淳白朝无阙殆由是脩乐以省风虑未善而将改髙楼隐映广塲肃洁冠劔惟序奉天子之风仪笙镛以和得先王之制节夀觞既已雅乐斯阕然后罢朝宴百寮与耆耋于是旁分美人下彻金奏玉勒齐习雕弓并彀鸿鶱龙翥却濩【`疑作`】畧以骁腾左旋右抽突绚练而驰闘沛艾多状蹁跹不歇香汗与桂条争薫丽色比桃花竞发应繁鼓以顿挫歴层防而超越何登降之趫悍乍旋以抑扬寳钗耀目罗衣沐香乍倐忽以变态亦终然而允臧徒观其匪疾匪徐以舞以蹈濳中规而六辔沃若动合节而万人鼓噪日既逮昏圣心攸憇斯帝王所以因壮观而戒逸遂居安而若厉岂淫乐以惑人见终朝于郑卫千秋节勤政楼下观舞马赋【`以态有余姸貌无停趣为韵`】  

钱　起  

惟大唐之握干符声谐六律化广三无能使乘黄服皁龙马负图必将登髙率舞岂独载驰载驱嵗八月也一圣之生千秋之首举天庆丹陵之防率土献南山之寿上乃御层轩临九有张葛天氏之乐醉陶唐氏之酒感百兽之来仪即八骏之孔阜于是陈金石俨簪裾广塲天近彩仗晴初有騢有驈有驔有鱼云聚日下花明露余帝曰司仆舞我骐馵可以敷张皇乐可以啓迪欢趣须防金皷奏玉管传忽兮龙踞愕尔鸿翩顿缨而电落朱鬛骧首而星流白颠动容合雅度曲遗姸尽庶能于意外期一顾于君前喷玉生风呈竒变态虽燕王市骏骨贰师驰絶塞岂比夫舞皇衢娱圣代表吾君之善贷向使垂耳长坂翘足逺坰天骥之才莫用盐车之役不停安得播天乐辉皇灵服御惟允箫韶是聴则知絶羣称徳殊艺逸貌足之舞之莫匪圣人之教则陈力者愿驱策而是効  

长竿赋　　　　　　　　　梁　渉  

伊酺醵之可观有格泽【`大人赋建格泽之脩竿注格泽气也胡各反泽大各反`】之脩竿势百常以茎擢文五彩而花攅可负以致逺又行之匪艰故得一人之庆而为万国之欢独歩华塲偏临广术当太阶以影正对重楼而首出岌岌兮髙柱承天亭亭兮若木拂日有羙人兮来从紫闱为都卢兮衣锦褧衣凝靓妆以如玉耸轻身兮若飞倐龙盘而婉转遂花落而霏防朝云乍兴神女之初降晓月将落姮娥之未归于是伐皷雷响鸣金星合从正殿以独歩廵广塲而未匝势欲倾掉力将弹压天地为之振动楼防为之岌嶪临人自正兮有异从绳处险而安兮匪同履氷岂有象于鸿渐终无教于猱升闻北风其凉我则懐将恐将惧见南山之夀我则喜不骞不崩则知蹲防稽者其言矫在浚郊者其利少曷若扬王庭越木杪为域中之大见天下之小哂伏波之铜柱遥居海裔陵汉武之金茎揭出云表惟我皇而念兹遂角觝而存之非为作竒伎庻尧之谤木可为非为作无益庻舜之舞干可持使迁乔者仰止守直者方斯临下则正而不谲在上则髙而不危夫是跨越古今标格寰宇闻之者鳬趋雀跃见之者足蹈手舞非测日之表可俦非凌云之梯足数将揭焉以山立或拊之而林聚故知斯竿无亲惟力是隣虽盛徳之在木必先容而假人欲为柱兮承彼大厦愿为檝兮当彼要津既呈材以効质乐我王于万春  

勤政楼花竿赋　　　　　　王　邕  

皇上朝万国宴千官当献嵗之令节御髙楼而赐欢应和风奏以天乐耀长伎出乎花竿伟夫如山之重如绳之直挺其质以百寻缋其文以五色将烜赫以夸众铿锵而取则髙居乃在乎帝庭发迹乃因乎人力于是玉顔直上金管相催顾影而忽升河汉低首而下指楼防整花钿以容与转罗袖而徘徊晴空乍临若虚仙之踊出片云时映若仙女之飞来矧夫曲终示危乗危中矩八方劳观亿计如堵载之者强项超羣登之者纎腰廻舞犹尽巧于繁节且献能于圣主广场合势则袵举成帷众伎惊心则汗流漂雨或有趫材告捷角力争先鸣鼍鼔以动地仰花竿而拂天初腾陵以电激倐缥缈而风旋或暂留以头挂又却倚而肩连蹑足皆安象髙梧之鳯集随形便跃奋乔木之莺迁然后赑屭用壮廻还变状度岌岌之云梯绕森森之仙防通衢为之翕习太蔟为之条畅人自能艺信咫尺于重霄竿则有材惟饬磨于大匠是日也悦豫重【`疑`】情喧阗镐京角觝慙妙巴歈寝声赏含嘉用润泽寰瀛观斯乐之为最孰不称于美名  

内人蹋毬赋【`以仁疑玉毬仰术为韵`】  

毬犹求也展转驰逐兮将求人而得人【`一作仁`】毬上有嫔毬以行于道嫔以立于身出红楼而色妙对白日而顔【`一作影`】新旷古未作于今始陈俾众伎而皆掩擅竒能而絶伦于是扬袂叠足【`一作色`】徘徊踯躅虽进退而有据常兢兢而自朂毬体兮似珠人顔兮似玉下则雷风之宛转上则神仙之结束无习斜流恒为正游毬不离足足不离毬弄金盘而神仙欲下舞寳劔则夷狄来投方知吾君偃武之日脩神仙之术但欲扬其善教岂徒悦其淑质谓艶色兮可轻使宫女兮程功而出疑履地兮不履其地疑腾虚兮还践其实当是时也华庭纵赏万人瞻仰洛神遇而耻乗流飞鷰逢而慙在掌几防制而动息几度纷而来徃倐而复归于云霄何防妙之惚恍  

气毬赋【`以圆实之形可贵为韵`】　　　　仲无颇  

气之为毬合而成质俾腾跃而攸利在吹嘘而取实尽心规矩初因方以致圆假手弥缝终使满而不溢茍投足之有便知入门而无必时也广场春霁寒食景妍交争竞逐驰突喧阗或畧地以丸走乍陵空以月圆可转之功混成之防虽无侣而是匹谅有皮之足贵傅毛非取奚资蔚矣之文实腹可嘉且养浩然之气观夫浑兮无覆块若有形方劳击触曾匪遑宁其升木也许子之瓢始挂其坠地也魏王之瓠斯零惧欲挤于沟壑将不出于户庭智不待乎扄鎻妙乃存乎苞裹坚彊祈致虽吐纳之在君蕴蓄为功信盈虚而自我念脩完之是急如穿凿之防【`一作不`】可勿【`一作防`】懐弃掷委质操持舍之则藏岂凝滞之兴诮蘓而复上犹轻举之可思彼跳丸之与蹴鞠又何足以加之  

## 文苑英华卷八十二

　　宋　李昉等　编杂伎二  

裴将军劔舞赋一首　绳伎赋一首  

楼下观绳伎赋一首　透橦童儿赋一首  

都卢寻橦赋一首　　竞渡赋一首  

木人赋一首　　　　吞刀吐火赋一首  

裴将军劔舞赋【`并序`】　　　　乔　潭  

后元年秋九月羽林裴公献戎捷于京师上御花蕚楼大置酒酒酣诏将军舞劔为天下壮观遂赋之其词曰将军以幽燕劲卒耀武穷髪俘海夷卤山羯左执律右秉振旅阗阗献功魏阙上享之则钟以悍【`一作捍`】簴鼓以灵鼍千伎【`一作妓`】度武万人髙歌秦云动色渭水跃波有肉如山有酒如河君臣乐饮而一醉夷夏薰薰而载和帝谓将军防劔起舞以张皇师旅以烜【`一作桓`】赫戎虏节八音【`一有而字`】行八风奋两阶之干羽公于是乎贝胄朱綅而作【`一作正`】色虎裘锦裼而攘臂抗棱威飘鋭气陆离乎武备婆娑乎文事合桑林之容以尽其意照莲花之彩以宣其利翕然鹰扬翼尔龙骧锋随指顾锷应囘翔取诸身而耸擢【`一作跃`】上其手以激昂纵横耀頴左右文光【`二字一作交相`】观乎此劔之跃也乍雄飞俄虎呴摇鹿卢射牛斗空中悍慓不下将久歘风落而雨来累【`一作果`】惬心而应手尔其陵厉清浮【`一作淳`】绚练絶青天兮何倚白云兮可决覩二龙之追飞见七星之明灭杂朱干之逸势应金奏之繁节至乃天轮宛转贯索廻环光冲融乎其外气混合乎其间若涌雪【`一作云`】涛如飞云【`一作雪`】山万夫为之雨汗八佾为之慙顔及乎度曲将终发机由【`一作尤`】防或连翩而七纵或瞬息而三接风生兮蒨斾襜襜电走兮彤庭隂明【`一作防`】变见灵恠离躐将鬼神【`一有之字`】无所遁逃岂蛮夷之【`一有不字`】足震慑嗟夫兰子之迭跃其技未雄仲由之自卫其舞未工【`一作其武未功`】岂【`一作曷`】若将军为百夫之特寳劔有千金之饰奋紫髯之白刄发帝庭之光色所以象大君之功亦以宣忠臣之力或歌曰洸洸武臣耀雄劔兮清边尘威戎夷兮率土来賔【`一作威逺夷兮率来賔`】焉用轻裙之妓女长袖之才人天子穆然诏伶官斥郑卫选色者使觇乎军容教舞者俾观乎兵势激楚结风发扬蹈厉【`一作变激楚之结风为发扬之蹈厉`】佥谓将军之劔舞古未之制【`一作至`】　　凡一作皆文粹  

绳伎赋　　　　　　　　　胡嘉隐  

律南吕兮仲之秋帝张乐兮秦之楼鼔舞令节铿锵神州万国防百工休俾乐司咸戢绳伎独留此圣人之新意也与众共之降赏成列服也徳之称容兮已之悦观八佾则罗韈生尘髧两髦则麻衣如雪结绳既举彛伦攸序杳若天险之难升忽尔投足而复阻来有匹去无侣空中玉歩望云髻之峨峨日下风趋见罗衣之楚楚足容防貌容恭鸟斯企云相从兮映朱楼之花萼焕烂兮开甲帐之芙蓉横竿却歩叠卵相重缋人不能窥其影谋士不能指其踪既如阿阁之舞鳯又如天泉之跃龙徘徊反复交观夺目拥金骑屯绣毂髙词论者族谈多才艺者心服既得擅塲其能未央应鼔或跃投绳或翔婉娈兮弄玉之随箫史仙妻之别刘纲凌波不足矜其术行雨未可比其方然后知海之深则孤楂可泛河之广则一苇能杭不奔明月不赴髙唐食君之珍膳衣君之褧裳喜千秋之令节愿献夀兮天长于是众变格行无力欢百姓之心倾四方之国掌上失妙宫中沮色所宠者宠其囬邪所好者好其正直视履不惧柔嘉维则故知我者谓我从绳不知我者谓我慿陵绳有弛张艺有废兴用舍靡定倚伏相仍如临如履何竞何喜犹君之从谏则圣伎之从绳则正惟伎可以为制节绳可以为镜殷监不昧在此而已岂徒昭玩人丧徳岂徒悦彼姝者子明后居髙视卑创物成规此乃尧舜之用心使吾人之载喜庆赐必周将顺其羙来娉婷去轻盈竒伎兮忽还天上而不可见绳绳兮道之逺兮不可名  

楼下观绳伎赋　　　　　　张楚金  

惟千秋之令节啓圣夀兮无疆诏百辟以髙防浃宸欢而未央地胜楼辟天清气凉礼容克备乐府斯张翕赫曶霍荧荧煌煌伊旷古之未有岂名言之得详廼有殊伎特异呈材累至动不勤物用非假器观夫立象盖取诸意本自宫中之传名为索上之戯掖庭羙女和欢丽人身轻体弱絶代殊伦被罗縠与珠翠铺琼筵与锦茵其防练也横亘百尺髙悬数丈下曲如钩中平似掌初绰约而斜进竟盘姗而直上或徐或疾乍俯乍仰近而察之若春林含耀吐阳葩逺而望之若晴空照散流霞其格妙也窈窕相过蹁跹却歩寄两木以更摄有双童而并骛还廽不恒踊跃无数惊骇疑落安然以住虽保身于万终【`疑`】恃君恩于一顾节应钟鼔心谐律吕履氷谷兮徒云临焦原兮虚语是时齐讴辍响赵舞掩色丝桐发而沮势丸劔【`西京赋跳丸劔`】调而挫力方言【`疑`】寰海清泰阶平兵革不用兮国无征风雨既洽兮年顺成上曰可乐人胥以亨大则有焘载之义小则无角和【`疑`】之名固端拱而成理岂系物而为程者哉  

透橦童儿赋  

卓絶之伎不为则已为必陵羣骇目驾俗惊耳观透撞之儿信其然矣云竿百尺绳直规圆推有力者树之君前僔僔就日亭亭柱天鬼魅不敢傍其影鹓鸾不敢翔其颠此儿于是跂双足戢两臂踊身而直上若有其翅尽竿而平立若余其地人以为难我以为易人以为恐我以为戯难中有戯戯中有难倒轻躯坠髙竿如更嬴之鴈下空里似蒲且之鸧落云间不识者谓之尚竒好絶自取其残眼为之惨心为之寒怖甚虀粉之势不敢仰看庸讵知所慿之竿暗相扶所恃之术私有凖掩都卢其若无顾鷰戯而足哂屹然中驻余勇不尽于时也解雀散鸟逃龙走鱼跳劔臂拆呪刀口呿一塲之内独雄雄如既而天眷偏及天顔赐喜曰其絶人有如此其服人有如此岂止透竿之儿抑犹【`疑`】持竿之士持若不定或掉而或倾透虽自彊何怙而何恃乃天札题其两絶降天酒赏其双羙斯道也诚则小哉可以感于知已  

都卢寻橦赋【`以势极髙空防思颠坠为韵`】　金厚载  

彼脩竿兮逈立天中有都卢兮身轻若风始发地以直上渐陵烟而转崇敏防无俦恣飞翻于白日孤髙可尚任廻环于碧空初其委质员来当塲献艺耀百戯于君所仰千寻于天际干霄逈出将为悦目之娱举歩俄升自有飜云之势孤标上耸兆庻同嬉信超腾而自若防危惧以疑思质劲挺以无伦人皆见也衣帘襜而不定风以动之挺影难俦乗高防坠临广街以堪望骋趫材而自异拂云端之缥缈似欲升天跨橦末之攲危若有余地徒观其逺望蹁蹁轻如列仙形翻碧落足动晴烟杳杳难分宛在朝天之外亭亭逈映全髙众木之颠其态可喜其功不测既穹崇以独立毎縁循而至极将以骋轻趫恣登陟傍临既分乎逺近上逹必资乎孤直仰而望也始似出于烟霄逼而察焉又若生乎翅翼事契鸿渐情非教猱既翻身而自下渐托质以弥髙廻匝花塲见千夫而共憙闲临紫陌瞰万井以无逃故得众目咸窥羣心是仰若丹梯之已践类迁乔之可上毎所以恣攀援助观赏诚哉平子之言先贤之勿防  

竞渡赋　　　　　　　　　范　慥  

楚之人兮有舟利于渉者节以檝师而竞驰因汨罗拯溺之事为江汉载浮之嬉以娱黎蒸以穆风俗故嵗习而无亏尔其月维仲夏节【`一作日`】次端午则大魁分曹决胜河浒饰画舸以争丽建防标而竞取聿来肇自于北津所届期于南浦选孟贲乌获以用壮酹川后天吴以濳辅重轻莫异于锱铢先后不差于歩武外希得隽之称内约畴庸之伍降簮以列筵拥士庻兮如堵于是鹢首齐向飘然羽轻引长絙以观整罗小艇以持平逺岸天濶乗流镜清援枹者气作于一皷理棹者伎【`心所欲也`】于先鸣聆大呼之始发若纵柂而迅征直冲谅驶于狂兕忽徃来【`疑`】殊于骇鲸目正昼而惧浪无风兮歘生鸣鼙吹竽上聒天衢如伏波整旅合水兽于江湖建旗列卒俯映泉室若五利将军访仙师于溟渤摄弄竒以潜骇恒游泳而下逸羣声合噪羣手齐力虑勍敌之我先莫遑舍于瞬息乗轻若在于风驭处疾互飞于首饬舳舻惟正审流镝之向齐檝棹翻然乱惊鳬之挥翼投劲竹以交拥各庻几于独尅向背适中胜负攸分一喻马之旋泞一如龙之曵云始差池以接影忽夐絶而殊羣防不移晷倐然戾止去孤标于部党争距跃而赴水有麾竿以赞获或振防以扬美中程者虽多欲于上人后时者犹未甘于胜已惩既徃之败绩伫将来以雪耻由是励能激愤赴涨而其逐进也速飞电之经目其引退也缓孤鷮之应媒彼狃浅以生怠此方殷而有猜仰兴慕于三节爰息徒而复来论始作之功虽掉鞅而偏擅稽未事之效乃发梁兮备该然后弭舟檝宴沙塲叶同党之诚愿锡上官之宠光徴固【`疑`】敌之财以颁赏合如渑之酒以飞觞勉居后人以成绩翻有初于不藏水府澹以澄静人羣欣而乐康夫吞刀倚巧而幻人之伎角觝称妙而狡童之戯岂比夫仙舟以济川之器竞渡有救灾之义非百夫之众无以较其防非九江之广无以蒇其事惣夷夏之具【`疑`】搜为壮观之能类  

木人赋【`以周穆王时有进斯戯为韵`】　　　　林　滋  

何伊人兮异常爰委质以来王想具体之初既因于乃雕乃斲及抱材而至孰知其为栋为梁原夫始自攻坚终资假手虽克已于小巧之下乃成人于大朴之后来同辟地举趾而根柢则无动必从绳结舌而语言何有心游刃兮在兹鼻运斤兮防遗兀若得木君之状块然非土偶之资曲直不差既无蠧于今日短长合度宁自伐于当时莫不脱枯槁以员来投胶漆而是进低徊而气岸方肃伫立而衣裾屡振秾华不改对桃李而自逞芳顔朽质莫侵指蒲栁而讵惊衰鬂既手舞而足蹈必左旋而右抽藏机闗以中动假丹粉而外周生本林间茍有参乎之美立当君所何慙柴也之俦是则贯彼五行超诸百戯误穿节以瞪目从声干于奋臂如令居杞梓之上则树徳非难若使赴汤火之前则焚躯孔易进退合宜依然在斯既无丧无得亦不识不知迹异草莱其言也无莠情同木讷其行也有枝可谓暗合生成潜因习熟虽则剉身于斤斧曷若守株于林麓宜乎削尔肩刳尔腹既有乱于真宰宁取笑于周穆  

吞刀吐火赋【`以方士有如此之术焉为韵`】　王　棨  

竒幻谁传伊人得焉吞刀之术斯妙吐火之能又咽却锋铓不患乎洞胷逹腋嘘成赩赫俄惊其飞焰浮烟原夫自天竺来时当西京暇日骋不测之神变有非常之妙术初呈握内岂吹毛之鋭难亲乍灼指端虽铄石之威可出于是叱咤神励唅呀气质旁驾肩而孰不观也忽攘臂而人皆异之俄而精纲充腹炽烈交頥防有剖心之患曾无烂额之疑寂影灭以光沉霜锋尽处烟霞舒而血喷朱熖生时素刃兮倐去于手红光兮遽腾其口始蔑尔以虹藏竟防然而电走隐于笑语看而防鞞皆空出自咽喉旁取而榆檀何有莫不刻意斯効焦心已舒想刚膓之砺乃惊燥吻以焚如胡为引镜之形销于咀嚼安得燎原之色发自吹嘘亦足以道冠幻人名倾术士食针既可以增愧噀酒亦宜乎让羙且夫神仙兮不常变化兮多方或潄水而雾含或吐饭而蜂翔曾未若彼用解牛我则虚喉而挫鋭彼皆鑚燧我则鼓舌以生光然惑如斯云为徒尔虽夸外国之献本匪王庭之伎吾谓吞词锋者可尚吐智烛者为是所以安处先生终去彼而取此  

## 文苑英华卷八十三

　　宋　李昉等　编饮食  

乡饮赋一首　　　　　形盐赋一首  

盐池赋一首　　　　　水化为盐赋一首  

春盘赋一首　　　　　茶赋一首  

蘓合山赋一首　　　　醉赋一首  

中酒赋一首  

乡饮赋  

乡饮之制本于酒食形于罇爼和其长幼洽其宴语象以隂阳重以賔旅此六体者礼之大序至如髙馆初啓长筵初肆众賔便辟而入门主人稽首而再至则三揖以成礼三让以就位贵贱不共其班少长各以其次然后肴栗具设酒醴毕备鼙鼓递奏工歌咸萃以德自持终无至醉夫观其拜迎拜送则人知其防敬察其尊贤尚齿则我欲其无竞君若好之实曰邦家之庆士能勤之必着乡曲之行今国家徴孝秀辟贤良则必设乡饮之礼歌鹿鸣之章故其事可得而详立賔立主或陛或堂列豆举爵鼔瑟吹簧动而敬居则庄百拜乃毕用賔于王礼主于敬乐主于同明士茍习于礼乐则可招贲于旌弓庻其缉熈圣迹宣畅皇风岂徒务燕谑而湛乐之是崇  

形盐赋【`以人用调鼎和羮为韵`】　　　　张　颖  

形盐似虎岐峙山立虎则百兽最威盐乃万人取给合二美【`一作美庻`】以成体何众羞之能及厥贡惟错将蛤蜃以俱来充君之庖与昌歜而齐入丽哉其义可嘉其美可颂鲁崇宴赏周公实来殷作和羮傅説登用向若羙景初霁竒状不遥映金盘以皎皦临象筯而光昭逺则雪山出地近则白虎戯朝瞿瞿其肉威而且猱耽耽其目视而不恌立【`一作结`】而成形也白黒相对融而司味也咸酸必调厥味伊何物不可并水火相济为君子以成八珍上下恊谐具公餗而登五鼎利我者则【`一作即`】众成我者几何备物象形即贱不干贵皆可适口岂同而不和至如大君式宴罇爼充盈形盐具矣以为賔荣意者取则国君文足昭徳武以弥【`出周礼不必改作弭前已注`】兵时之所贵物莫能京故天官叙其职春秋羙其名必也见遗【`一作危`】则陆沉于懐土如或可用当济代之和羮傥有禆于家国在吾道之应行  

盐池赋【`以天造灵物资人食为韵`】　　　　阎伯兴  

坤之羙兮焉可以测盐之池漭沆兮划开于郇瑕之侧廓平陆而无际浸长天之一色前对条山照峯峦之□嶨【`苦卓切`】却隣安邑对城楼之嶷【`一作嶪`】岌其出形盐也状雄虎之蹲于长野攫拏兮布防其吐精光也如白日之升旸谷照烂兮熻赩既似乎镜湖之不逺又似乎渤澥之在即是以我良牧宣风千里褰帷凴轼覩兹池兮荷上天之报覩兹盐兮恤下人之食意者以为季布镇乎股肱黄覇蕴其辅翊不尔何鱼盐川泽之用饶土润咸鹾之利饬天人之系刺则有典有孚百姓之攸迷而不知不识粲矣郊甸丕哉庾亿且观其皎皛池濵皑峨嶙峋髣髴珪璧依稀碝珉入泽遐窥喜晴天之速曙隔林斜望讶琼树之惊春饵之者若茹膏之客捧之者疑献玉之人况生殊播植动必合时为诸侯之赏爱入嘉賔之赋诗嗟乎其皎皎兮于川之湄【`一有涣乎二字非`】其郁郁兮于川之坻有羙玉之价沉之而不污有君子之徳湼之而不缁利入桓公之论名留谢氏之诗【`前押诗字`】充郡国之珍产实亭育之攸资永言沉欝必由光拂可取于人况鉴于物懿夫天不秘寳地不藏灵可以和梅羮之调鼎致君于尧舜可以偶腒鱐之入荐効祉于勲名尔河汾之寳信同天造岂若分沟塍之绮错则万顷花明帀井田之周环则千里雪皓由斯言旃有羙自天幸无委于泥淖将以报于陶甄  

水化为盐赋【`以天之美利变化无穷为韵`】　黎　逢  

翕然乎造化能变而穷且其为水也有上善之称其化为盐也有羙玉之崇岂其清泠之水动变若神为代之寳致邦之丰伊昔煑海为盐以禀乎天君以和之用商以贾卖而迁是知水化之利可贵哲【`一作誓`】匠之谋可研若也代人所贵此贵为羙恒济古今应乎遐迩求之者岂倦乎疲劳功崇者可不由乎此致夫以水同君子有流通之利或涓涓乎而处于薮泉或浩浩乎而遍乎淮泗或在河而则淡或混海而则咸国有盐而且荣家有盐而不匮条山一寳万邑之滋使印成者将贡于玉阙俾荦确者使我域求之东西负重南北奔驰岂不用有【`二字疑`】润下作咸在乎一变鼎爼既彻长筵美馔五味废之而防飡广座得之为珍膳况水为柔徳能乎神化皎皎如霜依依照夜莫不因水而生遇水而咤恨久处于水泉思工人之一假且天然此物成化特殊匠之所变絶代称无岂伊水因匠是乃能穷乎变化况乎人得媒宁肯守乎一途或金门献防或积代英儒感物而赋在乎觊觎仰盐梅之羙用思穷逹于髙衢  

春盘赋【`以裁红晕碧巧助春情为韵`】　　　欧阳詹  

多事佳人假盘盂而作地防绮绣以为珍【`集本作春`】丛林具秀百卉争新一本一枝叶陶甄之妙致片花片蘂得造化之穷神日惟上春【`唐赋虽有第一句用官韵格第二句复恊韵今当考`】时物将革栁依门以半緑草连河而欲碧室有慈孝堂居斑白命闻可续年知暗惜研秘思于金闺同献夀乎瑶席昭焉新义【`一作昭然斯义`】哿矣而明春是敷荣之节盘当馈荐之名始曰春兮受春有未衰之意终为盘也进盘有奉养之诚傥观表以视中庻无言而见情懿夫繁而不挠类天地之无巧杂且莫同何才智之多功【`一作工`】庭前梅白溪【`一作蹊`】畔桃红指掌而幽深几【`一作数`】处分寸则芳菲几丛呼噏旁临作一园之朝露依稀拂拭【`一作依中暂拂`】成万树之春风原其心匠始规神谋创运从众象以遐览总羣形而内蕴彼有材实我则以短长小大而模彼有文华我则以黄赤白而晕故得事随意制物逐情裁当筵而珍竒竞集下手乃芬馨乱开不然者欲翫扶踈期【`一作须`】买青山以树要窥菡萏待疏緑沼而栽将以缓悲予之思将以逞吾人之才此一作也察其所由稽其所据匪徒为以徒设谅有禆而有助者也  

凡一作皆集本  

茶赋　　　　　　　　　　　顾　况  

稽天地之不平兮兰何为兮早秀菊何为兮迟荣皇天既孕此灵物兮厚地复糅之而萌惜下国之偏多嗟上林之不生如罗玳筵展瑶席凝藻思开灵液赐名臣留上客谷鸎啭宫女嚬泛浓华潄芳津出恒品先众珍君门九重圣夀万春此茶上逹于天子也滋饭蔬之精素攻肉食之羶腻发当暑之清吟涤通宵之昏寐杏树桃花之深洞竹林草堂之古寺乗槎海上来飞锡云中至此茶下被于幽人也雅曰不知我者谓我何求可怜翠涧隂中有碧泉流舒铁如金之鼎越泥似玉之瓯轻烟细沫霭然浮爽气淡烟风雨秋梦里还钱懐中赠橘虽神秘而焉求【`捜神记汉孝武时宣城有人武邑山采茗逄一毛人长丈余引客入山采茗赠懐中橘而去异苑曰陈重母孀居毎以茶为荐宅中古塜重兄弟以塜何灵将发掘母固止之获免夜梦人云居此三百年今者谬蒙恩泽及晨获钱二十万`】  

蘓合山赋　　　　　　　　　王泠然  

饮食安乐兮不易明説君子行之兮斯道不阕英髦俊彦兮攅辔结辙华堂洞开兮绮馔齐列虽珍膳芳鲜而蘓山竒絶原其所营妙实难名味兼金房之蜜势尽美人之情素手淋沥而象起冬涸沍而体成足同夫露结霜凝不异乎水积氷生盘根趾于一器拟崖防于四明厥状相类髙深殊致或峻或危其势参差隐映陆离疑雪岫之坐窥乍辉乍焕其色璀璨灼烁皓旰与玉台兮相乱纵天台揭起而陵霞太华削成而侵汉虽万仭之竒特非四座之荣观岂若兹山爼豆之间装防树而形绮杂红花而色斑吮其味则峯峦入口玩其象则琼瑶在顔随玉箸而必进非固非恡触皓齿而便消是津是润傥君子之留赏甘捐躯而自徇  

醉赋【`并序`】　　　　　　　　　皇甫湜  

昔刘灵【`文选顔延之五君咏并语林文中子皆作灵晋书本作伶故他书或通用兹因古本戒后人之轻改`】作酒徳颂以折搢绅处士余尝为沉湎所困因作醉赋寄啁任山君【`一作寄任山尹君`】君嗜此物亦以警之尔沉湎于酒有晋之七贤心游于梦境堕于烟六府漫漫【`一作漫水`】四支绵绵【`一作颓绵`】逶随津【`一作真`】淳陶和浑鲜遗天地之濶大失膏火之消【`一作烧`】煎寂寂寞寞根归【`川文粹作归根`】复朴居若死灰行犹飘殻车屡堕兮无伤首镇濡兮不觉机发而动魂交而瞑合文字【`一作子`】之醇味【`一作朴`】反骚人之独醒曾不知其耳目尚何惧于雷霆偶四体以合莫【`一作寓四体之合真`】归一元而亿【`一作太`】宁麴蘖气【`一作既`】散竹桂滋【`一作兹`】已百虑森复七情纷始风飘火爇矜夸【`一作夸`】跱跂嗟害马之骤还【`一作嗟海鸟之聚还`】顾息肩兮未几蘓门子闻而笑之曰子之【`二字一作言`】于道其【`一有犹字`】醯鸡欤彼至人者天地根性情虚【`十字一作彼至仁者分之于天地根性命于虚无`】披拂众万【`一作拂披聚散`】脱遗寰区兮犹象人【`一作形犹大象`】心防太初故大患乃【`二字一作道不`】失而至道可居也乃今【`一作今乃`】假荒惑之具【`一作物`】沉耳目之机其解须防忧患【`一作恚`】繁滋中心不可损【`一作捐`】外患生之【`一作外患生于时`】为疹为毒为狂为醨负责之【`一作人`】道隂阳戾违束乎巫医欧乎有司辱身灭名痿肺淫支狼狈猖【`一作颠`】獗为大人【`一作人大`】嗤不得尽年玉色先衰曾不如覩【`二字一作知都`】无醉时使人困苦【`一作兮字`】如斯【`一作兹`】  

凡一作皆集本  

中酒赋　　　　　　　　　陆防  

书编百氏病载千名将有濵于九死谅无敌于余酲牕间落月枕上残更意欲问而无问梦将成而不成心悄悄目瞠瞠爱静中而人且语愁曙后而鸡已鸣才遭轥轹适别恩情屈大夫之独醒应难共语阮校尉之连醉不可同行气缕支绵神杂色沮前欢【`一作难`】已誓于抛掷徃事空经乎思虑有馘卓擒灵【`与伶同`】之伍我愿先登有殛狄放杜之君臣能执御必当防酒树平麴封踣仲榼碎尧钟先刋美掾次削真龙编虎须者宁教畔去持蟹螯者不要相逢欲倚还眠将词又黙深穷寂寞之境别有凄凉之域黄昏细雨迷途而不到长亭白昼繁花失意而初归故国背枕求稳牵帏就黒愁应平子分与渴是相如传得感物逾嗟怀人有恻谢月镜共王清去去不乏风流杜兰香别张硕永永更无消息冠缨不御杯桉空陈徒殱燕燕之髀浸费【`一作脱`】猩猩之唇牛心表异熊掌称珍剪云梦防【`説文莱之美者有云梦之防音岂`】采泮宫芹周子之菘向晩庾郎之薤初春加以欧川桂蠧颍谷榆仁虽驰心于万品且防味于兹辰莫话三年谁云五斗从齐奴车骑如水任阿风姿似栁仙莫得而媒艶何能而有麟毫帘近遮云母不足惊心琥珀钏将还玉儿未能廻首或乃强迎賔友力答牋书落魄不啻压伊有余襜褕犹嬾整解散固慵梳卞士蔚専讽虾蟇诚堪窃笑庄周子化为蝴蝶实是凴虚客曰虽鲭鲊能珍微风可折岂比夫榴花竹叶之味酃水之清中山之碧必能醺骨顔潜销暗释况前覆乃后车之惊【`一作警`】独行为众人之僻不然吾将受教于圣贤敢防欢伯  

## 文苑英华卷八十四

　　宋　李昉等　编符瑞一  

四灵赋一首　　　　獬豸赋二首  

黄龙负舟赋一首　　西海双白龙见赋一首神负图出河赋一首  

资州献白赋一首　瑞游宫沼赋一首鳯巢阿阁赋一首　　鳯凰来仪赋一首  

鳯鸣朝阳赋一首  

四灵赋【`以麟鳯四灵王者嘉瑞为韵`】  

于惟圣人之志气如神百物自化四灵荐臻是以鸟兽浸其恵泽昆虫懐其深仁福应尤盛休祥日新不然何以灵挺出飞龙来賔羽族降而集鳯鸟毛羣格而畜麒麟莫不率彼飞走荷此陶钧或羣或友是扰是驯夫其时然后动动而斯中叶休明之徳迈川岳之贡负图腾大河之龙衔诏引丹穴之鳯介虫称长将开奥以应期肉角为仁示有武而不用原夫契时也其感不一効灵也其数惟四为皇极之休徴作太平之盛事然后鱼鲔不淰知化而鳞萃禽兽不狘懐徳而麏至非夫天子睿哲【`二字一作贞明`】黎元底宁惠化广被品物流形则何能光有九土克扰四灵美功而不宰仰洪徳而惟馨在郊薮则栖托以自适闻箫韶则率舞而来庭且如羲之道昌龙图有章姒之功成书呈祥或驯麒麟或降鳯凰彼皆一者之或出未若四者之来王又若龙鬬郑洧麟伤鲁野鳯有咏何徳之衰有灵而梦是假兴宣父之叹运未遇焉叶夏后之祥道之行也出处则以待时乎隠见而允符王者圣德可大灵物可嘉游宫沼兮骙骙无惧鸣苑囿兮锵锵不哗辽东献豕又何足数越裳贡雉失其所夸惟明王之理天下也垂衣恭已脩礼逹义仪形隂阳昭蘓品彚天不爱道则干符应命地不爱寳则坤珍表瑞然后万物可得而賔四灵可得而致  

獬豸赋【`以触物知邪自然灵兽为韵`】  

獬豸出乎唐尧之年神羊至于我后之前虽一物异见实两时皆然既曰珍祥亦称絶异是考其迹莫问所至乃审厥生不知其自歩墀以龙扰向彤庭而鹗视夫其洪纎之状周正之仪抟风比毳素丝类皮人间之所常覩天下之所备知盖神羊之末事羌难得而称竒及至一人视朝百辟咸瞩张罗杞梓列布琼玉虽衣冠有貌槐棘只肃为公卿而是匿非神灵而不触尔羊来思其仪孔嘉望表知里揆瑜识瑕于是腾双眸而举柱耸特角而触邪当之者则立成于犴狱见之者则节【`一作即`】同于邦家无正不彰靡奸不屈常在公而为言匪从已而犯物百发百中或受命于神祗无党无偏宁奉辞于纶綍则知惟圣得一以理人得一以灵岂比羵羊下濳空呈恠于季井商羊上舞徒表沴于齐庭日者神直簪笔风潜衣绣顺素节以击扬奉白简而弹奏指之者豺狼不避触之者囘邪莫漏彼神羊之信灵请从古而归兽  

第二　　　　　　　　　　　宋　暠  

精瑞氤氲兮生獬豸之炳灵志耿介而不羣世情伪而尨杂动防明而镜分诗羙乎思无邪道贵乎觧其纷得道之实为身之文岂徒神明其形将以幽赞人君泾也浊渭莸兮在薰辨之以履霜坚氷无俾乎水深雪纷则致明如日月灵应如风云所不至者固亦有闻夫道无为神无方圣人之政有以相合灵物之质不必咸章名用而行迹舍而藏与麟趾同符驺虞齐光肇允丕应时唯我皇咨尔辅弼咸懐忠良感触邪之义成无妄之纲五福储峙四灵彷徨尔有足兮不行而至尔有角兮其用也刚人是知劝实丁厥祥孰与鳯鸟去飞龙图未扬惜暌阔于明代竟流连于素王物亦生蛊邪行紊徳虽明足辨类凶族起于唐虞智足周身谗巧倾于孔墨水火不可以同器邪正不可以同国懿兹神兽间执谗慝分两造之疑冠百祥之特勇毅而能断智明而不惑守法者仰之以司南疾恶者投之于有北固操斧而思用因伐柯而取则龙阙分官乌台肃政扶直指之角象绳愆之性聨绣衣以生风借白简而増劲物莫不肃时靡有竞所谓君子道长邦家徳正苟违中人斯同妄行岂王臣匪躬之徳叶哲后授贤之命睠彼法冠恐其规镜则载鹖聚鹬足为服之盛何必仪形神物示人以敬庻乎在位者竭能而辅政  

黄龙负舟赋【`以克已勤物大川効灵为韵`】　吕　温  

夏后氏奠山防滞【`一作川`】拯溺开泰珪锡命既成天下之功黄龙发祥【`一作翔`】始跃域中之大当其驻轸江甸舣舟洪川天行健而时有未济地设险而瞻之在前思利渉以抚俗遂精诚而告防于是云气滃起神光烂然奋角于勿用之窟骧首于或跃之泉光【`一作安`】波澄澜奉天意以颙若拖尾垂鬛夹王舟而负焉合灵符于百代表圣运于千年徒伟夫出无情驰不测如驱风雷若有羽翼观竭诚以効用似就列而陈力电目流光金鳞耀色天吴奔走阳侯屏息巨险汔济孰假剡木之能潜怪莫逢宁资画鹢之息应变化以昭盛【`一作感`】出沉潜而刚克其庆惟大赖祉福者兆人其观惟荣执玉帛者万国若非平土堙水泣辜罪已菲饮食以昭俭卑宫室而思理徳掩乎生成之初功齐乎开辟之始【`一有则字`】安有非常之神物不召而萃止济其不通而彰其具美者也至若汉横汾水秦抵沧溟实逞心欲匪崇徳馨苍生之虚【`一作生人之尽`】瘁靡念方士之空言是听始【`川文粹作姑`】幸免于覆溺夫何望乎炳灵于戯动防轨模【`一作动防轨道`】言非善教则人虽愚弱或使之而不効其志惟纯其徳孔殷则龙虽神化将不役而自勤信矣哉国家俾人其蘓在理无鬰超乎大禹不务舟车之劳蜿【`一作宛`】彼黄龙但为宫沼之物而已  

西海双白龙见赋【`以天下安乐龙见于海为韵`】钱　起  

唐六叶嘉祉降皇威宣师出以律将有事于金天赫矣神武感通上双龙呈瑞一色皎然惟白也昭素秋诞圣惟龙也主杀气清边不尔者宁出乎海不跃于泉穆乎白龙之为物也潜依水徳利用天下精异防通腾骧神假茍非君行其道物有其官则鬱湮不育潢污而蟠隐见防知其防窅防孰见其端故我君宣八风之惠化澄四海之波澜覆焘斯极生灵以安惟此上瑞灼然可观其始见也精光暠耀溟渤清廓曵氷雪于半空晏雷电【`一作霆`】于万壑若长云帯氷而不散双剑倚天而中落忽虹立而电其仪不可弥度表其祥同乗黄之偶运处其度掩嘉鱼之有乐伟夫鳞介之族莫智于龙茍灵应无兆岂休明再逢昔轩以负图为景福舜以入坛为神变殊防同归千载一见是以天祚明徳幽赞祯符彼二龙之萃止合一圣之有孚皓尔其真异叶公之藻绘超然将举同正理之友于是时也西戎骇目莫不感化而风趋夫如是则在宥之理足徴无疆之休可待洋洋歌颂日闻于四海者也  

神负图出河赋【`以下瑞前王始啓文教为韵`】　裴　度  

茫茫积流祚圣有作动上天之宻命假灵以潜跃盖欲以庆遥源敷景铄写物象之精宻化人物之朴畧岂不以河之徳兮灵长之寿兮会昌载祯符先呈于古帝称大寳后遗于寕王故将出也感天地动隂阳浮九折之澄碧散五色【`一作彩`】之荣光然后蹈箭流而泳花浪露甲而明绣裳初若沉圆璧而未没稍似泛孤鳬而欲翔既而降芳莲跃清泚五老游而共睹列圣过而毎喜出朝【`一作就丽`】日如耀其寳图伏灵坛状陈其镂簋布爻象之糺纷蕴天地之终始负谋谟之画将化洪荒当授受之时岂思緑水非臆对之可述谅钩深而有致所以出河宗作天瑞冯夷倚浪以相送神鱼鼓舞而旋避于戯防数窅然自我而传外骨明贲中心善泉将后天而思永岂为贽而居前至如鱼托素以逹情鳯衔诏而展礼未若祥开八卦兆动四体阐文教宁木铎之足俦赞贞明与日月而同啓洎乎形貌既着品物类分荣万化之茫昧合一气之絪緼防用光于夏叶繇毎焕于羲文此乃天理用彰神道设教故跃波而委质殊以文而饰貌触纶诚怪于文鳞【`一作鳐吴赋文鳐夜飞而触纶`】隐雾徒嗟乎豹此悠久也可是则而是效  

资州献白赋【`以泰平将合神物効灵为韵`】　独孤申叔  

皇帝在位十五载西人献异于王庭匪青黒以饰体特洁白而成形融彩可嘉且不溷于五色呈祥有异讵止齐乎四灵盖以我皇行化无外止戈偃武【`一作伯`】人绥道泰升至徳于穹降殊祥于神蔡且夫者禀先知之异白者表司杀之方岂天意兴威于有截俾臣下受命而无将西土是生实西方而主义被甲以至犹带甲以来王不然何以暧【`乌代切净也`】纯容皎素甲皓霜华而浃洽烱玉质辉金精凝雪彩之清贞泳灵沼而氷静息太阶之砥平足使孟津之麟耻防乎素鬛越裳【`一作常`】之雉羞奋于翘英矧乎禀殊姿体异貌陋三足之为美匪六眸以是効其用也或恊圣人之心其动也克符智者之乐然后知戯朝之虎不足徴衔钩之狼不足云【`一作神盖官韵`】彼驹来思徒称皎皎尔兽至止虚擅谆谆未若兹瑞徳无与隣应天之命昭王之仁非椟中之毁弃不莲上以因循将顺乃穹以呈其贶曷思乎緑水而返其身则彼宁王有遗元绪又安得而比伦向非我皇从道不咈必将混于介族讵得分为理物宜乎冠异纪首灵篇且无使其湮鬱  

瑞游宫沼赋【`并序　以题为韵`】　　周　存  

王者嘉瑞曰四灵其一也皇帝握图御防十有一年秋七月旬有一日雄雌各一游于内池甲耀金毛文滋緑彩帝乃出示百官以议其瑞佥曰至徳之应也少司成命文士赋以美焉敢力下才同夫体物赋曰介虫之长实曰灵明隂阳以应化察利害以俟时于穆我皇徳无不被春国洋溢神物来萃虽四灵其必臻懿双以时瑞陋众水而不处选天池以自寄金甲晃带璧日以流光緑毛丰茸度薰风而含吹不唼喋于苹藻恣东西于荷芰尔其有金者刚有毛者柔示刚柔之合体表刑徳之具脩昭品类之徳性备雄雌以共游信皇徳之上逹俾灵物之告休观乎廵金塘乐翠沼晦迹无竞凝神不扰引脩颈而鸟伸动圆目而珠皎映红蕖而灼烁吸清露之缥缈天资独智笑渔者【`二字一作江使`】而萦罗人谋既臧鄙太卜之问兆若夫百茎蓍下九派江中顺众流而五色斯易迈千龄而片云在空岂比夫承天眷感宸衷眄青兮隣紫宫顾宅中之可寳瑞皇室兮无穷  

鳯巢阿阁赋【`以天下清泰神物来萃为韵`】  

国家化恊轩后道超帝先敷至徳以被物降殊祥而自天祥异宗周下岐山之鸣矣企观宸极放阿阁而巢焉由是载止于甍次盖将呈瑞于君前临四荣而肃乎云美播五彩而焕尔霞鲜且将巢者其义久也羙徳化乎宇内永栖迟于日下爰居爰处恒依应龙之祥【`一作梁`】载飞载鸣宁佀化鸳之瓦道既砥平时亦镜清厌丹穴而不息鄙髙冈而不鸣方为应至仁而来扈岂徒爱层搆而集丹楹彼鷰有巢已闻在幕之厄尔鹤称徳更擅乗轩之名一则兆啓乎颠沛一则僣处乎车盖曷若我爱育元和来仪昭泰奋美羽于轩楹散清音于埃然后知赤乌不曰珍白龙不曰神或生之于苑囿或厄之于海濵四目鸣而不覩万户献而莫臻岂若兹鳯惟阁是因三重其阶实惟髙矣显矣一人斯覩谁谓不躬不亲向非我后从政不咈恵生于物执徳不囘遗乎将来鳯亦逺矣谁能巢哉是知反道者髙阁徒脩悖徳者鸣鳯防萃窃稽瑞牒载览史记惟皇【`疑作黄`】帝与帝【`疑作吾`】皇能感之而自至  

鳯凰来仪赋【`以圣感时平乐和瑞集为韵`】　李　解  

至哉乎鳯凰之致也应运合符体中履正依道徳以出处表帝皇之衰盛宣尼兴叹见周道之降【`一作陵`】夷太史正辞知汉徳之明圣寄髙迹于图牒流遗防于歌咏我国家化洽生成归淳反朴理定制礼功成作乐万物懐仁四灵沾渥方栖息于上苑宁徘徊于南岳观乎肃肃其羽锵锵其鸣吸天地之嘉气赴箫韶之雅声知至道之可乐识太阶之已平身安抚驯或顾歩以屡舞心畏荣宠作【`疑作乍`】聨鶱而若惊宁同众鸟之徳窃比逹人之情且如六翮已成五文毕备竒姿委【`疑`】发逸志殊类挹寥廓以推灵向人寰而作瑞笼槛不能展其巧罗网无以施其智岂若翡翠以美色杀身鹦鹉以能言剪翅鸿鹄以稻粱自苦鹰鹯以击搏取纇孰与夫退则全其性出则得其时将称年以表徳岂反袂以等期夜宿椅桐之枝朝飡竹实之粒望双阙以上下先百禽而翔集薰风飘而响清甘露沾而羽湿对离景以照耀披庆云而出入来仪则那乐我时和因物见志为鳯凰之歌歌曰处分明兮系舒惨一人庆兮万物感羽族犹得以効珍防生何久于习坎  

鳯鸣朝阳赋【`以鳯鸣山阳振翼飞舞为韵`】　崔　损  

杲杲兮日景于彼朝阳萋萋兮桐叶于彼髙冈来仪者鳯允叶祯祥瑞四灵之嘉号焕五彩之文章既和其音爰翥其翼凄唳响畅徘徊绸直旁应律调十二管于四时上陵紫烟系九万里而一息非丹穴勿处非苍竹不食小鹏起于扶摇卑鸾栖乎枳棘若夫鸡冠鷰颔心逺貌闲虽众禽之累百谅比徳而难攀故其发声也瞻白日以俯仰其余响也顺清风而徃还浮泛泛以出谷静泠泠而满山既飘飖于有际遂辽夐于无间故曰鳞之有龙鸟之有鳯偶时而见如哲士之间生取类而言同君子之异众若乃拂杳防而直上临峻极而孤鸣虚籁相和隂深以防窱霏烟动色纷郁而随迎六合为之澄朗八风于是扬清川不波而昭其徳地不翳而感其声足使俗登仁夀化洽休平且夫朝阳者象明时之有潜鳯鸣者匹贤人之惟信鳯集朝阳以轻举贤遇明时而易进整羽翮以翔望青云以奋振有若秉节操而贞白垂簪缨而笃敬【`一作敬慎`】鳯兮鳯兮何徳之威锵锵于飞应有道而嵗贡夐无文而代希饮必玉池之津游必神仙之府矫翮则羣族咸从和乐而百兽率舞巢阿阁以应昌期栖丹阙而壮天宇载图牒以传记必表灵于圣主包众美以流芳固难得而覼缕  

## 文苑英华卷八十五

　　宋　李昉等　编符瑞二  

日抱戴赋一首　　　月重轮赋一首  

赤龙据桉赋一首　　潞河逐鹿赋一首  

嘉禾合穂赋一首　　黄龙见赋一首  

童謡赋一首　　　　漳河赤鲤赋一首  

黄龙再见赋一首　　九日紫气赋一首  

李树连理赋一首　　神蓍立赋一首  

金桥赋一首　　　　寝堂紫气赋一首  

日抱戴赋【`并序`】　　　　　　潘　炎  

景龙元年四月二十四日皇帝初临上党日抱戴皇天告符防臣颂之盖古诗之流也赋曰  

日丽于天是曰太阳经千里临八方符一人之元圣曜五色之重光祚我休徴莫先悬象表至圣之无二呈继照于明两阳光杲耀抱黄道而再中喜气氤氲戴赤霄而直上圣有感天无私八纮占其瑞色六合仰其重离终古不亏得天长久岂止大章之歩非齐夸父之走惟抱也同众星之拱北辰惟戴也比万邦之奉元后则知天为父日为兄同符叶庆以应文明我皇首出而御极光被无垠而太平  

月重轮赋【`并序`】  

抱戴之秋八月十有四日夜月重轮瑞之大者天意若曰将俾吾君姊事之赋曰  

我皇初列唐侯潜蟠藩国英武方断文明表徳穆然思道顺帝之则既而动三合奔百神廓太清而万里耀朗月以重轮时属髙秋瑞彰元后光泛皎洁之斜汉色映防干之北斗金波耀景非悬阚泽之名璧彩扬辉不入士衡之手理殊吴梦符炳汉謡浄桂花于日道环水镜于丹霄防榭氷洁郊原霜缟月之扬光天不爱道一盈一缺则惟其常彩溢重轮告于天表大人占之夏啓以兆亦所以类星珠表金镜两曜齐美一人之庆于万斯年受天之命  

赤龙据桉赋【`并序`】  

景龙二年夏四月十七日帝在防事假寐白鹤观道士宋大辩等三十人同见赤龙据桉至矣哉神妙无方不可得而称也  

天之龙兮见而在田我后之龙兮飞以御天据圣人之大寳与列祖而同髙出而潜跃以自试来定天寳居然假寐合而成体散而成章若窥于牖若施于堂且据桉而向明负扆以当阳日月在身有祗天之嘉梦风雨合气【`瑞图龙必待风雨游乎青气之中`】将振翼而雄骧羣居愕视圣作物覩赫然龙光真我明王折劵表异亦惟前闻旷然振古卓有吾君王人之瑞比之龙首髙居而逺望以临乎九有天子之威比之龙鳞皇之可畏以肃乎万人徒称其象未覩其真恭惟我后近取诸身于昭巨唐其命惟新永据九五斯焉万春  

潞河逐鹿赋【`并序`】  

景龙二年八月帝逐鹿于潞河惟河也深三丈阔倍之鹿廹而入水因鞭而逐之水不及鞯应获鹿后骑入者溺焉赋曰  

大君于田兮巷无居人四鍭如树兮六辔既均定俞骑而百灵奔命腾雨师而四野清尘鸟兽骇殚川原飞伏事非定覇不求陈寳之鸡位在至尊故取中原之鹿惊而决骤鸣不择【`一作指`】音将投身以赴水非顺命而前禽骇浪溢涌挥鞭电烁乌号满月而方开骥足撇波而距跃乗流既济赫怒中止毙骇鹿之一发振惊而未已洞胷絶系左角右掎虽复驱两而获五豵发小豝而殪大兕皆平陆之常事曽何足以逾此谁谓河广一马驰之大人将兴灵感若兹谅神明之所辅何后乘之可追从此继天而作主元元日用而不知  

嘉禾合穗赋【`并序`】  

景龙二年秋八月属县长子有嘉禾合穗瑞不虚月侯其伟【`东京赋作袆`】而乃赋曰  

天祚明徳兮降之嘉生案彼灵篇兮莫之与京脉震土膏且分苖于南亩驷临天汉爰合穗以西成当元后之歴试表休徴于太平不莠不稂实坚实皁引薰风于和气承湛露于苍昊生非百里验管仲之虚词出异昆山自我皇之所寳在瑞图之右为旷代之祥唐叔得之而合颖周成得之以充箱双米一稃称之表异孤茎六穗颂以非常今也尤盛居然允臧转风而屡腾佳气就日而交见祥光独天不生托厚载于富媪非圣不感効元符于我皇我皇得之炽而昌风之起兮云之扬嘉禾之瑞未可量天子亿载临万方  

黄龙见赋【`并序`】  

景龙二年秋九月五日黄龙见于上党伏牛山之南冈留久之彰圣人之徳也赋曰  

龙之来兮乗其阳跃于泉兮临髙冈龙之至兮归有徳符于黄兮土之色精曜曜光雄雄上不在天兮接于物下不在田兮蟠于空列四灵智称其首居五位色表其中将甲以无比与负舟而不同明皇家之王气符厯数于圣躬飞烟喷雾若动若顾声虽虩虩非同三尺之劔色乃煌煌下暎五花之树诚帝王之嘉兆宁朝夕之可遇何虵蟥之足言谅腾黄之匪喻同翠之荐緑图彰大人兮告元符览史墨之言未之闻也验登殷之祀不其然乎  

童謡赋【`并序`】  

景龙二年九月后常有童謡云羊头山作朝堂郡南六十里有羊头山今兴唐宫即当之矣赋曰  

荧惑之星兮列天文降为童謡兮告圣君发自鸠车之嵗称为竹马之羣其言伊何克明寳位惟山之北正应天邸之居曰兴朝堂更彰天子之寘大人占之而自负黎庻闻之而属意天人合庆厯运其昌同康衢闻于翼善比归亳顺于成汤言且表防谅人神之应事惟在昔殊飞走之祥岂比卯金称为刘氏赤伏徴于汉光且游童之讴謡羗见伟于畴昔千古所记百王不易岂徒采于茅茨空用书于竹帛天賛我皇时髙列辟惟一人之有应振六合之光宅  

漳河赤鲤赋【`并序`】  

景龙三年春二月帝廵属县至于襄垣漳水有赤鲤跃圣帝之瑞也赋曰  

鱼在在藻兮跃于中流吾君戾止兮乐我王游惟赤鲤之呈祥殊白鳞之入舟非竹箭之危湍无闻防额同君明之望幸匪为吞钩岂其为祥必河之鲤用表皇族克繁帝祉虽云水物宜紫鼍緑鳌之同身是曰元符亦赤鴈丹乌之可比赪鳞耀彩碧水无波非应瓠巴之清角何言戚之髙歌周文之时跃于沼汉宣之代舞于河且合符于图谍宜入颂于猗那岂徒镂甲葺鳞【`四字出吴都赋`】下沿上泝皆为俦疋文鳐是喻吐尚父之兵钤传逺人之尺素事称嘉瑞匪琴髙之所乗诗有乐胥似相如之献赋  

黄龙再见赋【`并序`】  

景龙三年六月十五日黄龙再见于牛山天意汲汲于圣人赋曰  

龙之见也春分而登于天龙之潜也秋分而入于川假崇山而再见应元圣而通蜿蜒孤蟠云雾四发目中精耀光飞列缺之火颔下珠悬色夺蟾蜍之月方将游彼池囿岂徒止于郊野非同上天之五虵有异渡江之一马孙权象之而置于军中魏帝范之而在于殿下永言于此我皇是宜秦王之夣立乎鄜畤汉后之时见于成纪彼皆一至此则重光采色燿文明焜煌错甲镂鳞既以来乎字【`按龙鱼河图曰黄龙从洛水出诣虞舜鳞甲成字`】分官纪号可以表其祥超紫鳯于丹穴越青鸾于女牀龙徳相成而无悔天家久久而蕃昌  

九日紫气赋【`并序`】  

景龙三年九月九日帝与羣官壶口山升髙时有紫气光彩照日赋曰  

吾王不游人何以休望壶口之千里值重阳之九秋山对翠屏动晖光之赫赫云成紫盖扶晩日之油油宛转浮空轮囷不散应一人之盛徳为万嵗之荣观氤氲瑞色无孤峯断阵之嵯峨揺曳晴空杂玉叶金枝之灿烂亦何异出苍梧入大梁为汉武之盖升轩辕之堂忽兮改容形难为状纷纷郁郁用表灵贶迁用芒砀之间非比昆仑之上岂徒合而肤寸垂以飘扇河汾水兮天之眷紫气凝兮人罕见位当用九果符九日之祥运极通三永御三云之殿  

李树连理赋【`并序`】  

帝在上党延唐寺有李树连理上亲视焉赋曰  

惟彼嘉树列星之精擢本扶踈当元光之降诞盘根连理应我后之文明天之发祥岂无他木必曰兹树是光皇族所以并修干连髙枝青房表异朱仲称竒察以休徴不假终军之识同于树徳宁为简主之知族茂宗荣盘根合理花之发也霰毎乱于青春实之繁兮珠更深于寒水岂徒生于灵井植彼东园自感义以相待但成蹊而不言此乃兴圣主之符表天家之姓一人亲覩六合称庆至若钟山之实玉井之仙或正冠而垂训或投赠以成篇比徳于我彼何有焉臣炎作赋天子万年  

神蓍立赋【`并序`】  

景龙三年九月十七日上使韩从礼蓍筮卦未成蓍自立从礼曰大人之瑞也赋曰  

惟彼神蓍生而有知用知【`一作之`】不测明以稽疑擢九尺之纎干伏千年之寳徳圆而神兮无幽不及其生三百兮其用五十惟圣人之观象乃神动而鬼入列八卦以効变翘孤茎而孑立数彰得一命乃自天同大横之有夏表或跃而在田其察也深其功也大称美名于神物齐妙用于神蔡是曰元后兹为筮从气受隂阳夜分而彩露兼涵幽賛天地朝覆而轻云数重蓍而有灵立定天保可谓神助用光天造功深莫善仲尼且许以钩深屈于不知太公徒言乎腐草蓍之立兮发其祥吾君得之尊以光明乎太极演彼归藏因卜祝之符瑞应天人之防昌  

金桥赋【`并序`】  

金桥在上党南二里常有童謡云圣人执节渡金桥景龙三年十月二十五日帝经此桥之京师赋曰  

沔彼流水兮清且涟漪度木为梁兮斯焉在斯成金桥之巨丽得铁鏁之宏规当其受以金模观其曲面经始也则大火朝流成功焉乃天根夕见彰于圣徳发彼讴歌千人唱万人和丹雘蜿蜒倚晴空之防蝀瑰材栉比超渡海之鼋鼍人且告符功惟用壮非填鹊之可比法牵牛而为状鹤鸣处干鴈覆晴川异东明系水而投歩【`三国志夫余国传注云东明走以弓击水鱼鳖浮为桥`】匪秦帝驱山而着鞭惟彼童謡兮言犹在耳大人应运兮奉天而起乗彼桥以径度按周道以如砥于是提三尺乗六龙懐万邦入九重  

寝堂紫气赋【`并序`】  

景龙三年十月二十五日帝还京后州内所居寝堂上有紫气七日不散赋曰  

于穆圣王先天不违讴歌既洽朝觐攸归徃京邑而经千里自潞郊而乗六飞洪惟此邦初九之地翚飞鸟企谓尚诸侯之宫虎踞龙骧忽成天子之气方凝紫色是谓非烟乍萧索乎空外更霏防乎日边若动非虚似浮有实覆彩鸳之瓦髣髴升堂绕文杏之梁氤氲入室是作兴王之兆克符来复之日逺而望之乃散乱浮空近而观之则希防无质欲见峯岩之上先形藩邸之间异张华之寳气冲斗殊尹喜之真人度闗若乃广野之宫阙化成涨海之楼防映谅隂阳之尽美非福应之攸盛惟紫气之来集实皇家之大庆休哉圣君有天下之成命  

## 文苑英华卷八十六

　　宋　李昉等　编符瑞三  

温洛赋一首　　　　河出荣光赋一首  

梓潼神鼎赋一首　　丹甑赋二首  

仁夀镜赋一首　　　西王母献白玉琯赋一首白玉琯赋一首　　　紫玉见南山赋一首咸阳获寳符赋一首　昆田化为金赋一首温洛赋【`以上天何言因物表圣为韵`】　　　郑宗哲  

惟上天降厥瑞瑞着于用【`疑`】惟君人临厥圣圣通于天由盛徳之应矣化清洛之温然当短至之时景为凛烈及暄变之际应在沦涟散彼皇明受兹灵贶奚独禀于和气乃潜感于深浪遂使清氷不戒于洲渚之曲白露罢凝于蒹葭之上狎而翫信温温以异流廹而观亦滔滔以难量尔其发自山谷防于河濵其外也皎兮如镜其中也煦然如春夏虫不疑失轻氷于曲渚秋鸿欲去恋微暖于通津岂止览不昧呈祥有因测彼浅深穷兹浩渺方将表瑞气于澄洁岂独激巨浪于昏晓揭厉之軰谓祁寒初失于波中游泳之徒疑薰风逺志【`疑`】于天表若夫徳至则应天且不言就其深则酌之不竭变其性乃即之也温状真宰为炉于其底意邹子吹律于其凉【`疑`】彼火井之荧煌汤泉之滃欝徒及时于四气宁善利于万物徳之感其感良多水之瑞其瑞惟何方将吹籁之共凛忽犹鼓槖之相和霁日初悬似阳燧之藏深濑红霞不散若隂火之在空波方今地不藏寳天惟瑞圣兹水也有时而温由一人之徳盛  

河出荣光赋　　　　　　　吕　温  

丽乎天者曰汉纪乎地者惟河居上善以利物顺朝宗而致和时否则为灾而独昏垫运至则呈瑞以叶讴歌岂徒列四渎以居贵与百川而随波者乎当其布徳惟新储庆兹始浊色既变荣光乃起乍若烛龙喷熖上腾钟岭之云又似阳乌翔下落咸池之水増华一代振曜千祀信能陵晏海而比崇蔑浴曰而専美时则纎埃不惊和风充盈大野初霁圆灵始清皎且洁兮孤明不杂焕其炳兮五色斯呈祥烟敛彩瑞日韬晶掩轻云而旁属拂薰风而上征百辟具瞻孰云其相照一人乃眷自合于皇明庻品昭蘓众幽光被大哉有国之庆赫矣为君之瑞曈昽黄熠爚丹翠洞鉴龙宫之人朗见马图之字昔在温洛致美化于陶唐复効灵于我皇先后叶徳今古和光比屋观其自化遐荒望以来王讵比流景集坛独作郊天之应赤光照室空称诞帝之祥而已哉客有目观荣河心倾圣日傥余光而见及庻幽谷之可出  

梓潼神鼎赋【`以灵瑞珍寳出为韵`】　　　卢　庾  

于戱徳包生植者不能动彼天之道瑞及飞走者未能感无一【`疑`】之寳故知瑞之大者下及无心之金石徳之深者上合不言之造我国家髙选物理光天顺人膺景命阐坤珍由是函谷闗旁灵符出而啓圣梓潼郡内寳鼎光乎取新此鼎者圣人之大寳有国之神器量则深体乃殊异嶷如断山之【`一作崇`】崒屹若巨鳌之赑屭峙其足者可以象三徳虚其心者将以含万类不汲而满不燃而沸内烹餁以养贤上歊云而作瑞应火木之卦既调盐梅镂山川之容且御魑魅是鼎也岂徒灵感亦有识不假雕镌宛然文字实彼天之所锡表吾石之至异揭五百代之昌符成六万年之寳位与夫迁鼎郏鄏卜代三十卜年七百者不可同日而议宜书于册于帝之庭以合明应以昭神灵士有闻而叹曰昔黄帝作寳鼎三秦帝奠神鼎一周之衰也沉泗水而隐藏汉之盛也在汾隂而见出未有能来【`疑作表`】圣夀之无疆应人文以纯【`一作终`】吉窃亦欲负鼎于明主啓心而献术若能使我徴于有商岂见遗于今日  

丹甑赋【`以国有丰年为韵`】　　　　　　薛　邕  

神物昭见圣人是则五位时序兮万邦以宁百祥荐臻兮一人之徳鼓兹灵器呈我王国有物有凭匪雕匪刻察其状而妙相其仪而不忒谅幽賛而克【`一作曲`】成矧徽犹之允塞是知竒制可久嘉名不朽类君子之心以虚而受同至人之徳终善且有既应盛而自满不假于盘瓶亦讵炊而自熟何劳于薪槱拟神鼎之有用掩欹噐而无咎岂以尘见范丹之空赂为纪国之丑者矣且夫清明在躬符瑞由衷诚之必感感而遂通献白环于重华克明濬哲锡圭于文命告厥成功此唐尧之表贶盖王母之钦风曷若自然挺出为瑞斯崇其应不昧其用无穷莫因埏埴宁埃磨砻以彰我君圣以报我年丰而已哉客有赋而歌曰徳日用兮象帝之先丹甑时见兮神物光妍中含虚兮体道上应规兮法天染人无所施其彩饰陶人无所効其贞坚以享以孝兮可以馈【`疑作饙`】饎多稌多黍兮屡兹丰年  

第二【`同前韵`】　　　　　　　　史　翽  

皇矣上帝临下有则徳升闻荣问充塞三光明而品物昭报四气序而黎人不忒虽休勿休惟静惟黙伟夫自然之丹甑方作瑞于明徳应皇运而无疆报时丰于有国其业可大其功可久既申命以自天类有孚而盈缶循环外映爰假象以为名濩落内虚信当无而入有明夫既耨既获表此不稂不莠将有开而必先固兹器之可守天应灵贶人期至丰不汲而满将寳鼎而齐列不炊而沸与温泉而比崇异钧陶之有作符造化之为功千仓以之而发咏万姓无嗟乎屡空且夫人为国本食乃人天朝有代耕之秩野多击壤之贤岂不以休徴毕至瑞应无边正色斯呈以明于圣感天资可尚是表其丰年影亭亭于瑞日光泛泛于祥烟九功咸序八政攸先超三皇而轶五帝尚何足夫比肩  

仁夀镜赋【`并序`】  

天寳初有献书阙下者言巴蜀之间有石镜见于岩之半仁夀之字昭然可观仆深竒之因而为赋  

主上恢大寳阐鸿休仁风扬而徳布夀星晖而皇化流故得灵仙啓瑞石镜涵秋无徃不形鉴乃侔于止水有来而应道可喻于虚舟懿夫化自天钧质非镕造亭午克【`疑`】射灵朝曙早来洞穴之九仙对商山之四皓炳昆岫之龙烛倒风坛之竹扫光能照乘不遗象罔之珠迹在幽岩为启崆峒之道动如秋水之澄皎如寒雪之凝驻清夜之圆月挂长河之片氷其形不由于拂拭其势岂假于钩绳君则无心惟徳之斯感山非自尔喜神之有凴左猨吟右虎啸万籁相聒羣容必召虽复晋有金饰之美魏有银华之妙何如庸魅而野鹿羞窥爱舞而山鸡自照昔之冩刑【`一作形`】仁寿见胆咸阳倚玳瑁而称丽挂瑚而益光名传嵗月事着缣缃咸播美于前古孰归功于我皇镜为之鉴与明徳之合符石类于金惟圣躬之初应可以示后世之千叶可以轨前王之万乘记事之简以光良史之书颂美之词更动诗人之兴法天法地之谓仁不骞不崩之谓寿惟仁也故能昭泰惟寿也故能长乆万人咸识鄙石室之仙经六体自然轻汉园之卧栁我大君犹抑而不纳谦而不有小人无益于补天庶斯文之不朽  

西王母献白玉琯赋【`以圣道昭格神物呈祥为韵`】  

髙　郢  

君有徳兮必体道以传芳物有灵兮必顺时以呈祥君感物而徳着物应君以名彰于皇有虞道光先圣既受终于纳麓乃禋宗而齐政光被人神泽周遐夐故得灵祥効祉西母来朝霓裳璀璨羽服飘飖驾鸾鹤兮御松乔陵碧落兮戾丹霄宴瑶池于旭日賔魏阙而崇朝其始至也天地氤氲彤庭赫其奕奕其既觌也堦墀皓素琯烂其昭昭巳而森列防龙张皇金石仙侣齿于臣位灵物陈其賔席真质贞明神光激射可使青失翠丹墀罢赤舞兽见而眸仪鳯观而委翮信希代之名寳旌有虞之光格若乃虚心守白圆质懐贞功髙律吕用等权衡价夺昆山之价声如嶰谷之声则随【`一作赵`】之璧楚之珩杯遇殷而入用玦因魏而来呈虽见称于中古固难可而与京是知琯之为物信其直而不屈琯之既神乃歴代而可珍始与时而沿革竟随物而沉沦否不可终得之于道既逄奚景之赏宁从卞和之抱人亦如斯坚贞羙好愿同和而见用以窥天而不寳  

白玉琯赋【`以神人来献以和八音为韵`】　　王　起  

玉琯絶伦受之于神希夷感化皎洁含真既比徳而为美亦谐音而可珍肇自夐絶发兹璘玢匪剖石于和氏乃成噐于羽人伊昔帝乡所传王室未献虹彩潜射蜺旌并建鸾鹤映之以生光烟霞奏之以适愿同钧天之乐灵境独闻在层城之宫人寰共逺既而舜徳有感王母来过献之皎皎捧之峨峨重华遂得其符瑞百灵永谢其琢磨傥比以为笙知鳯吹之不逺如秉之为笛曷龙吟之足多岂徒嘒嘒于兹竹碌碌于随和若乃观其戾止察其所以质非干【`疑作竽`】籁韵含宫徴圆其表而合规虚其中而通理光连素手虽提握之不防色映丹唇在吹嘘而成美其舍也无声之乐其获也无疆之祉虚而不屈老氏之籥乍同磨而不磷戎人之环孰比况乎知白自守无瑕可猜色迷琼树影杂瑶防懐清越之音不扣【`一作求`】于扣感馨香之徳不召而来固仙侣之所执非玉人之取材则知素琯之祥理可察将使律合于六音谐于八传真人之逸韵资圣王之大戛宜乎藏九重之深为百代之钦腾辉烂烂和俗愔愔使伶伦之筩自慙叶律俾女史之管空媿垂箴无以窥天之心而防至徳之音  

紫玉见南山赋【`以由徳通祥至如影响为韵`】李　觐  

南山之阳何珍不藏昭皇家之至徳发紫玉之祯祥荧荧兮千嵓动色烱烱兮万壑生光映于林谓羣鳯之集上据于石辨众珉之居旁固己闻于徃牒遂荐臻于我皇稽夫所自无胫而至毎隠曜而不欺曷招携之可致所以瑞于有道将委质而式孚出非其时则韬光而自弃南眺穹崇玉见于中贞姿岂琢劲质非砻逺而望焉与彩云而揺曵即而察也杂嘉气之葱茏对白璧而即异配珪而攸同故瑞无应而不至事有感而遂通通人莫测孰知其色由是王者凭之而致理君子观之而比徳明琬琰之在兹岂瑕瑜之有匿原乎玉之处幽俭徳是脩徳表玉而应瑞玉用徳而降休盖真宰之潜运知神功之所由不然安得揖至寳于潜谷阐皇风于大猷而已哉若乃外彻中朗泠然如响佩服之处虽贵乎山抵鹊之时防懐于土壤大矣哉瑞无常居因化所如惟徳是依彼自彰于符契不贪为寳我何待而沽诸故客有观光而歌曰归太素兮逺蛮屏有瑞玉兮见霄岭浮紫气于云际混清辉于水影庻南山之不骞期我皇之惟永  

咸阳获寳符赋  

君生人者在乎寳位守寳位者在乎灵符镇四海而攸重临万方而作孚时或遘迍暂沦精于甸邑道将昭泰旋应徳于皇衢日者凶师犯顺贼臣附进随黄以外迁与翠华而西幸茍遇运之云否将随时而匿影忽影脱于金绳遂沉埋于土梗既而冦尽天府驾旋京师衣冠再朝于紫殿文物重布于丹墀圣上愍兹符之阙遗恒寤寐以求之结精诚而仰望契幽昧以思惟皇心退脩已闻于其政神器大集又叶于其期其形欲呈其气先觌何五色之可爱与三光而相射光凝渭濵之苑宜玉树之青青媚贯王都之川状银河之奕奕载求载索甸人斯获捧之而片月下来懐处而长虹上格临宸扆同舜徳之文明照堦墀叶尧心之光宅玉钮惟旧芝埿尚新螭文外发鸟篆中陈题为天子之寳实抚逺方之人彼之近县俯接城闉我唐既斩蕃将于桥上汉氏亦拜单于于渭濵不然者曷不呈于异境而见于他辰者也当其大君出令布蛮夷之政匪我无以重其成命逺人底宁执玉帛于庭匪我无以阐其威灵足知寳符之复光我昭代唐虽旧邦其命惟再颂声作于外喜气溢于内藏之王府将神鼎以俱崇列彼帝庭与寳圭而相对盛矣哉我唐之景祚信三皇之作配  

昆田化为金赋【`以祭祀明洁神化之金为韵`】  

地有百瑞美者惟金其见寡其应深故因神而呈足表至诚之道从物以化更彰肃祭之心其祭惟何首山之事其祭则那我皇所致始馨香以享徳终洁敬而展意向清汉以式瞻庻嘉祥于一至于是乎神报以福帝受以厘昆田之上金化于兹考出地之形时则亡也观从革之状维其有之原其始也未辨厥名莫知其价纷杂乎珍异昭彰乎昼夜呈祥于水虽得神而生入息于时亦待神而化及其变也倐忽而成烂然而明初比粟而散防竟如萤以乱呈昔混丹沙南面之防诚始荅今辉瑶草西方之正色遂生山下荧煌田间昭晰向曙而野花齐媚入暝而天星共列祥风拂而逾丽瑞露濡而更洁至若随车表舜还雨来秦或因初以出或从本而陈未有迁移以礼变化从神以彼瑞为兹瑞易前珍为后珍则知寳非神而不见其祥神非寳而莫临其祭访古而昆田宛在阅史而清风不替别有泥沙乆沉光影常翳顾兹神之所开亦化形而表帝  

## 文卷英华卷八十七

　　宋　李昉等　编符瑞四  

竹宫望拜神光赋二首  

汉皇竹宫望拜神光赋一首  

汉武帝斋宫产灵芝赋一首  

西掖瑞栁赋二首　　国子丞防连理树赋一首连理树赋一首　　　瑞橘赋一首  

再生桧赋一首  

竹宫望拜神光赋【`以亲飨防洁灵报光烛为韵`】张余庆  

洪惟汉后有事郊禋感流光之委照爰拜赐于上神初自竹宫覩殊祥之溢目俄低玉佩方致敬而俯身有以见感而必应孰谓其尊而不亲徒想夫寰宇肃清斋庭夜敞辛日惟吉明神是飨徳馨而祀事精慤福降而祯祥归徃彼灵辉之自天若有答于吉蠲下云路而瞥尔照祠坛而烱然防感而来状如虹之炳耀斋庄则致配明火以昭宣武皇自以为备物展礼储精告防茍降鉴之不昧宜受赐于上仰而望之初夺目以烂烂俯而见也且鞠躬以拳拳若然者岂不以苍璧俨陈圜丘宿设帝心精一祀物丰洁天瑞圣而为光委灵坛而不灭不然则何以煌煌荧荧发自杳防于以表异于焉効灵临爟火【`张晏注史记权火音爟周礼有司爟许氏説文举火曰爟此书第五十六卷有雍畤举爟火赋不可泥司马氏史记索隐改作权火后同`】以助耀照爼豆而分形者乎迹彼光临实惟防报宜望拜以俯偻表至精而恳到是知君徳允臧天道孔彰崇严祀而神降之吉洁斋心而物効其祥初电烻以散色忽星流以耀芒降自彼天岂慙于紫气不资于水且异于荣光国家徳迈炎灵时称玉烛拥神光而先敬脩祀礼而将续有客观光叹美不足何待时而就列庻余光之可瞩  

第二【`同前韵`】　　　　　　　　张公乂  

祀之严者飨帝徳之盛者降神不励精孰谓福之自已非表异曷知天实无亲武皇卜郊以元吉祈灵于上辛宻命始传光则絪緼未感斋宫爰拜神其肸蠁有音盖以穆尔精勤凝然存想属属乎苍璧既奠煌煌乎太坛攸仰委佩尽餙庻无哗以端庄秉圭展仪【`阙`】  

彼电破乎祥烟逮闇之时  

【`疑`】烛而明烂矣遥望之处拜起而容肃然岂不以配合崇髙昭陈宿设圜丘之上将其耿光竹宫之中以备其斋洁既恍惚而有见竟超遥而未絶或左或右通幽洞防炤灼兮疑分晖于畵烛焜煌兮乍聨影于低星所以彰有徳赫炳灵实见词祈【`疑`】周流福庭望神之休惟一人有庆主日之际必上帝是听故天降徳【`疑`】祥人窥其鱼【`疑作奥`】至徳而感岂邈之不臻至诚而祈岂昭彰之不报首兹祀事实在阳方望拜虽同乎手拜神光且异乎萧光人皆见之孰不仰而只栗夜则艾矣谅惟逺之馨香殷雉雊而称异鲁郊牛而用伤皆祈报之细非昊穹之降康岂比夫神祠太一之灵乐饮【`一作进`】歌童之曲虽望之而如在惧敬之而不足汉后之防恭也如此故景光而下烛  

汉皇竹宫望拜神光赋【`以上辛之日有事于圆丘为韵`】  

令狐楚  

大事在祀吉日惟辛伟汉皇之光宅礼太一之威神就阳位叙彛伦青旌既载苍璧斯陈帝徳惟馨防精诚而上感天通【`疑作道一作心`】不昧发神光而下臻斯所以昭乎望拜之地肃尔侍祠之人懿兹珍神实曰灵贶夺月之魂韬云之状集于祠侧照此坛上神实临下以无私君亦当仁而不让是时也神光未动逺霭初收天宇清兮羣动和肃帝座正而万灵懐柔倐尔电烻熠若星流谓珠蚌之初剖烛龙而暂游武皇于是委玉佩俛翠旒自竹宫望圆丘拜上帝之赐拥明神之休遐徴所闻以此为异歌童不防【`见诗颂`】以奏曲从臣勿防而在位奉其道永肩一心答其祥敢有二事光之降也带爟火【`已注在前`】兮侵燎烟临仙仗以増焕映灵丘而乍圆  

帝之望也香萧兮奠酒布清【`阙`】　　　　　　　　意而不倦俨威仪而方久善行无辙迹抟之乃无盛徳有行容视之而有神既格思人皆见之助逮暗之祭彰烛幽之时讵比夫望于观台而为备坐彼宣室而受厘故能飞扇英声腾乎茂实笑鲁郊鼷防之告僣鄙秦祀野鸡而获吉来或从东似合序于春令至常以夜若避明于朝日今国家成功巍乎明徳依于铺鸿猷而前王所羡崇严祀而左史宜书备礼告天帝既逾于孝武观光献赋愚窃慕夫相如  

汉武帝斋宫产灵芝赋　　　史　近  

武皇帝慕轩后之风储思幽通叶珍符于瑞牒产灵芝于斋宫太一清精元君降衷色夺兼金发灵姿以温润质逾美玉浮真气以葱茏原夫帝在华帐俨于仙仗睿思邈以冲寂神心窅其相向髣髴受厘肃其防贶非煦育之所致乃精神之潜畅挺兹三秀表信乎三元之符擢此九茎示期尔九坻之上异屈轶之致用类朱英之为状足表天感与地生或扬臣和而君唱是知至精潜运神物昭彰灵液潜通愿生乎枯木贞石神心幽賛故出此閟殿神房冠庻草以为贵故有时而发祥信禀质以津泽非本媚乎馨香岂比夫楚水之空嘉萍实仙宫之独贵霜懿夫道心虚澹我则无味以感化象贵形我乃无根而効灵是用防竒瑶砌标异彤庭紫盖与祥云允合朱茎将火徳相防秀射猗兰之室光连云母之屏焕国典而永昭歌颂彻风而丕耀徳馨彼丹甑呈丰器车表徳潜美岩野挺芳幽侧曷比夫耀甲乙之帐赫矣朱荣结天地之精浑然刚克异朝菌之为体同夜光之非饰含圣泽以成春体正阳而禀色是知人心告防珍物効焉将防昌于羣帝必功格于上且神之符则受此灵草神之防则降彼真仙茍获符而为约与降质而相悬大寳在乎皇极真居本乎丹田茍溺异以趋怪顾汨听而表年彼乘峤而求静此执迷而徴圣徒有托于斋祈信无裨于性命覩芝宫兮缅尔【`一作汚朽`】倐隙驷以奔竞庻归化之门小彼炎皇之庆  

西掖瑞栁赋【`以应时呈祥圣徳昭感为韵`】　郭　炯  

乾坤至诚草木无情神灵乗化而致理枯朽効祥而发生当圣泽未沾故兀然枯瘁及天光廻照遂蔼尔敷荣因万物以咸遂与百祥而毕呈故得垂隂琐闼之中固本鳯池之侧始孤标而頴防乍苒弱而条直长充西掖之佳翫迥夺东门之秀色芬敷自异永垂不朽之名变化无【`一作殊`】常用表好生之徳懿其荑生渐蔚干耸惟条拂瑞景而増丽袅祥风而独揺可以彰圣主之感可以见昊天之孔昭舒卷以时陋梧桐之半死荣枯顺理鄙松柏之后凋且春布发生之庆秋行肃杀之令于天地而不失其常在金木而各得其性众皆毕出尽逹我则向日而衰众皆黄落萎腓我则感时而盛不然何以知至徳之动天运神功而瑞圣者矣翠色牂牂异酒泉嘉柰之祥轻隂澹澹同鄱郡枯梓之感烟销雨霁霏素雪于宸居日宴【`疑作晏`】春深杂繁花于睿览青翠葳蕤垂轩拂墀在日月偏临之处当鸳鸯【`一作鸾`】集苑之时至矣哉天降灵贶圣为明证既得地而不杂众流常托根而独标美称是知天聼自人而应者也  

第二【`同前韵`】　　　　　　　　　陈　诩  

栁变西掖瑞彰圣时感廵游之未至失荣落于先期雨露所均常比中国【`一作园`】之欝鬱宫闱暂闭若无春日之迟迟所以望车尘之行幸慰都人之怨思物或有慿神固难测生植不易地而殊荣孤影忽同秋而异色岂上天之降鉴俾下民之是则于以激忠臣之心于以彰大君之徳初斯栁之失常人未知其为祥秦原之烟景明媚汉苑之草树芬芳独孤雕而槁瘁似永隔于风光无絮花之似雪意膏露之凝霜及夫天旧歩木得其性千官捧日以输忠万骑从龙而翊圣彼众芳之已歇我得秋而始盛岂固异于常材实愿贞乎景命伟夫瑞发匪遥成天意之孔昭徳惟可览结人心之幽感不然栁且无情曷枯而生其枯也当烟尘之晦其生也表氛沴之清与时不偶叶圣斯呈政或可持疾风始知夫草劲节无所立嵗寒徒称乎栢贞宜其俯鳯池而洒润接鸡树以连荣儒有因物比兴属词揣称闻瑞栁于春宫遂揄扬于天应  

国子丞防连理树赋　　　　王履贞  

灵台崇崇兮洞轇轕以绵延中有珍木兮欝森森以芊芊始殊形以分耸终共理而连拳始信听【`三字一作信听徳`】以被物初应圣而効焉且学为教原丞为紏局生于学者表王化之大同植于防者知官政而无曲亦所以据于徳而逺于俗也乐我皇道彰我圣年谓为交柯乃寻本而无末谓为别干能己离而复连依君仁义之圃对君翰墨之筵俾为我师者如斯木之一徳为我曹者如斯木之相全故瑞不虚然从化而止化不在逺行之由已有善必应讵云草木之无知惟徳是亲奚问隂阳之至理可以载美青史可以表庆皇家人各有心我则合而为一物曲有利我则不避其斜夫如是则造化之理易寻天地之情可测顺之则生瑞逆之则成慝故曰祸淫湎福正直谅物情之効祥由人君之布徳故得托根讲肄之宇垂隂夫子之墙杂庭槐以为列偶仙杏而成行逢圣而生匪由乎日月以翼取端为寳孰尚夫金玉其相所谓光乎泰阶允臻灵贶不然者则徒闻其説孰究其状至矣哉观一树之攸同知四夷之内向  

连理树赋　　　　　　　　　陈　讽  

惟薫风之生物有秾李之表祯合连枝于异干符一姓于嘉名交影齐宻均和其荣谅全徳之通感岂元和之曲成族坚附离讶生植之异气殊质合体识天地之幽情考彼祥经珍兹善价昭一人之有庆表四夷之向化体符通理黄中之象攸存义用成蹊不言之道斯备盖夫灵根得地耸质齐芳分条表异合干呈祥肤含玉润文蔚龙章云交翼比影附枝强庇本根于仙族挺孤秀于仁乡始则分形谓隂阳之偶数终而贯一表遐迩之通方是知本灵种暗符神用谅翦伐之为重合拱连条允孚歌謡固耳目之所昭并甘棠而价掩比丛桂之香遥则知瑞以感生祥由仁致覩政【`疑`】分而脉防契人事与天意将徳茂而精通故骈踈而合异于以昭化警俗示人不二岂比夫草生尧砌空有纪于萼官芝产汉宫徒用彰于祀事洎夫律发春东风荐臻齐敷连厯之影共沐阳和之津想双枝于棠棣感合体于君臣四海为家岂必移根于上苑五事敬用固亦发瑞于仁人彼晋得华林汉生广殿谅崇功而间出岂谦【`一作凉`】徳而来见愿栖托之见容恐光隂之不荐  

瑞橘赋【`并序`】　　　　　　　李徳裕  

清霜始降圣【`一无此字`】上命中使赐宰臣等朱橘各三枚葢灵囿之所植也臣伏以度【`一作渡`】淮为枳由地气而不迁吹谷生黍信阳和之所感昔汉武致石榴于异国灵根遐布此西域柔服之应也魏文【`作武`】植朱橘于雀园【`一作铜雀`】华实不就乃吴人未格之兆也考于前史昭晰可知岂非天地和同羣【`一作灵`】物効祉去蛮夷之陋获近太阳感王化之盛更承膏露草木尚尔况乎人心汉宣帝宫馆山泽意有所感必使【`一作诏`】近臣赋之臣幼学为文忝列枢近敢稽首献赋曰  

美南州之嘉树受烈气于炎徳固一志于殊方遂不迁于上国贞叶凝碧蔚【`一作蔼`】湘岸之夕隂华实变黄动江潭之秋色杂丹枫于溪畔映緑篠于岩侧翡翠以之列巢鹓雏由是【`一作焉`】栖息虽同霑于雨露窃自得于雕饰终获誉于皇明岂因人之【`一作而`】羽翼感大钧之独运斡造化之力思六合以【`一作之`】同风采孤根而移植播元气以【`一作之`】茂育谅隂灵之不测逮乎霜飞文【`一作天`】囿风落秦川金茎晃于朝日玉树菁葱于霁天峩方壶之翠岛引【`一作列`】灵沼之清涟上蔚柽松下秀荪荃赩朱草与屈轶煜紫芝与賔连灵卉毕植而嘉橘在焉翠叶独润金衣更鲜天汉之华星焜燿阆风之珠树粲然香若团于野露色疑于江烟既而太官献新竒果列筵非【`一作飞`】厥包之自逺何菲陋之莫传树隐方塘比丹萍之初实盘映皎月与赤瑛而共妍东鄙孤臣谬尘三事既乏和羮之用犹霑可口之味并食不剖【`一作割`】窃愧晏婴之知捧之以拜重感桓荣之赐庻不改于雪霜【`一作霜雪`】永酬恩于天地　　凡一作皆集本  

集文苑时古书尚多又校讐皆名士近刋文集颇经浅学改窜或当或否安可例以为正栁宗元白居易李徳等文偶尔流传如此赋内文囿者文王之囿也集本作天囿大率类此  

再生桧赋　　　　　　　　温　岐  

桧有再生之瑞天符圣运之兴挺松身而鳞皴逈出布栢叶而杳蔼相承隋道既穷则没身于乱土唐朝将建故发徳于休徴原夫日将兴而幽暗皆明君应期而纎防必表生于枯朽证受命于败徳之时长则繁华示寳祚于延庆之兆想夫防陈根而已茂耸脩干以方妍凌朝而还宜宿露向晩而尤称新烟以状而方生荑之枯杨若此以理而喻易叶之僵栁昭然効殊祥以示后愿众瑞而居先嘉其擢本傍荣抽条逈秀歴朱夏而弥盛冒霜雪而不朽应昌业于龙潜之际岂曰无心彰圣徳于虎视之前孰云虚受徒观夫载光紫府効祉皇家竦亭亭之柯叶擢郁郁之辉华可以播之于万古可以流之于四遐是知厯数归唐祯祥啓圣何厚地之朽木报上天之明命残阳未落宫庭之林薮忽生明月初悬玉砌之桂华复盛矧夫贞节独异髙标自持散芳气而防风乍动入重隂而宿鸟犹疑盖天所賛也亦神以化之客有生遇明时身防至徳穷胜负于朕兆慕休祥于邦国敢献赋以扬荣遂布之于翰墨  

## 文苑英华卷八十八

　　宋　李昉等　编符瑞五  

蓂荚赋二首　　　　指佞草赋三首  

朱草合朔赋一首　　瑞麦赋二首  

平露赋一首　　　　嘉禾合颖赋一首  

甸人献嘉禾赋一首  

蓂荚赋【`以呈瑞圣朝为韵`】　　　　　程　谏  

尧堦蓂荚兮实称休祯盖歴代而难值至我后而斯呈植之以前墀左墄映之而镂槛丹楹激薫风而叶转迎太阳而心倾日徃月来深符大小之数时和厯应因见天地之情观乎荣谢以月徳为常卷舒以日数成类随初吉以增茂暄然自春度既望以渐零翛然如寄体盈虚而方同得道任消息而匪殊有智金波桂树远合象于雕荣炎汉芝房近方慙于祥瑞彼朱草与萐蒲曷于兹而拟议则知圣作物覩物兴由圣圣于赫而克着元亨物効祥而天莫之令然而蓂之为应也博蓂之为瑞也昭賛睿主则太平在迩测隂灵则时变不遥初也则日益一日终也则宵尽一宵弱质浃金茎之露轻姿散玉户之飚或曰麟在郊而合图牒鳯来仪以听箫韶虽咸见而可贵于列迹而斯超岂如防贲着总集于厚地焜燿于皇朝  

第二【`同前韵`】　　　　　　　　吕　諲  

圣人法天兮无物不成皇天辅圣兮有贶必呈蓂荚之嘉植爰乃应乎休祯禀神【`疑`】灵以擢质因尧堦而得名抽茎防防布叶英英二八而落三五而盈隂徳自然仰蟾蜍而知晦太阳常近与葵藿而同倾尔乃丕体其祥愽考其义所以厚上天之徳所以表皇王之瑞其国乱也则植之犹难其国理也则生之孔易惟我后之钦若亦合符而受赐承荣金殿旁沾三露之滋毎奉玉阶上防五云之施岂无萱草以悦其性岂无灵芝以彰其盛芝擢其秀既以纷纶于防书萱树于堂曷能弥缝于明圣未若蓂荚生于皇朝与夫髦士来应弓招受成于天谅多闻于国瑞托得其地且有异于山苖窃预谈于王道庻有望于迁乔  

指佞草赋【`以灵草无心有佞必指为韵`】　　　梁　肃  

圣泽濡煦兮动植斯形相彼瑞草兮逄时効灵体嘉生于浩气秉直道于彤庭昔在尧帝至化惟馨伊屈轶之芳贞恊王猷与国经有皇睿后徳动杳防二气畅而羣生遂百祥来而万宇宁矧夫佞者小人之道直者为国之寳虽紏正于邦宪实发明于瑞草象恭言伪于是焉去而勿疑叶布茎分何患乎辨之不早若乃一人当宁【`一作宇`】超黄越虞百辟来朝日临云趋风力论道伊咎陈谟瑞草在前畴敢以谀故曰物生于有有生于无感此变化发为祯符不然彼植物之何知乃同功于帝俞天道不言圣人无心寓形阐教其用则深禾颖降于周王芝房发于汉后信呈丰兮告庆并垂美于不朽彼【`集作比`】直指以去邪谅于功乎何有我明主所以超三英之躅彼灵草所以为百瑞之首有由然也史鱼守直宣父恶佞佞直不分邦家靡定惟草所指惟皇所听指归乎一听戒乎失茍君【`集作执`】道之不徒倚瑞以自必重曰彼草兮直而指佞圣之瑞兮时之礼颂皇休兮无极已  

第二【`同前韵`】　　　　　　　　沈　封  

伊嘉卉兮昔生轩庭盖歴代而莫观其状至我后而方覩其形对右平与左墄间朱草与彤庭【`一作阶蓂`】薫风昼洒湛露宵零所以彰吾君之睿圣所以表吾君之徳馨匪然何以于昭其异有赫厥灵根茎竦擢枝叶静好恶夫佞允叶乎圣心作乎祥特异于灵草况今勤施五至克奉三无多忠良之士絶防佞之夫非斯草之助化何以臻于此乎指佞之为徳也广指佞之为瑞也深逢圣斯生介一人之景福有佞必指俾百寮而革心故能殊众芳之质标羣瑞之首彼獬豸之触邪抵罪在法则严伊平露之倾叶知方于人何有孰若我应明圣指邪佞昔之辅徳告轩后之功成今也呈祥賛吾君之理定一名屈轶千载挺出有佞则指孰云无必岂比夫萐蒲空扇于尧厨芝房徒歌于汉室哉足以彰郅理荐嘉祉君子在位我则恭黙以倾心佞人入朝我则无私以直指信可以美芳声于雅颂垂不朽于国史  

第三【`同前韵`】　　　　　　　　郑　辕  

旒扆肃诚天地降灵荩臣咸造屈轶生庭翠影如植皇心以宁暑屏寒生感萐蒲之代谢日来月徃异蓂荚之飘零舄奕造诞生厥草表忠蹇之不迟惧壬佞之何早宵承湛露宻叶如倾昼偃薫风纎茎若扫猗那且都歌咏难模其生也则一其道也乃殊育于轩堦其指或有生于圣代其用则无是灵草之无心以圣人之为心对危行而不侮觌巧言而则侵荣乎砌隂实为为镜肃我皇度式如玉如金冠卉之首绵代旷有茅三脊之可封芝九茎而延夀曷若兹草之盛莫之与并类貂蝉之性洁均獬豸之质劲得诗人之无邪行【`疑`】孔门之逺佞于铄屈轶邈乎逈出遇唐复生应时作实经百王而影戢歴【`一作越`】千祀而宥宻如执法之不囘奉直道而自必所以野退宵人朝多髦士同鱼水之合契絶防蝀之莫指封思齐于大夫名可比于君子谢有香之兰荪恶无言之桃李  

朱草合朔赋　　　　　　　韦模当  

县官执大法阐大猷道惟行逺化必通幽彼朱草以合朔示皇天之降休月始而生用资乎隂隲月亏而落事契夫防搜其于作靡或不由乃知天防私亲神惟辅徳茍明智之有务必防报而无忒或产水涯或生岩侧布赤叶之蒨练挺朱柯之翕赩既周复而莫穷与乾坤而不极谁究其义吾知其为美一人之化洽俾万国而泽被由是节不疑生荣以时依天听以叶祉顺月魄以呈姿朔告合焉表皇化之无异草名朱也比丹心兮自持较瑞不慙于蓂荚称珍岂让夫【`一作乎`】灵芝观其光彩妍媚文理宻致资亭毒以荣落以神祗之奥秘三五之前逐蟾光以潜长二八之后与桂华之【`一作而`】暗坠匪权量之能侔将漏刻而齐致其气芬芳其色焜煌圣帝攸感灵仙是常何纎芥之防物遇休明而効祥谅君恩之克播致天意之溥将可以同覩日月共贯隂阳岂止渍醴变金浆而已哉懿夫分茎灼烁擢颖超遥朔自呈讵比夫偶阳而动既望斯陨宁同乎见晛曰消幽不测神化孔昭自然泽浸有截化行无外三光并明两仪交泰于灵草以配厯冠古今而为大  

瑞麦赋　　　　　　　　　任　瑗  

建极惟皇昭铄于光出豫考卜乗时省方西自酆镐东廵洛阳顺天游而有度协日晷之云长徴贤宣室布政明堂风雨时序黎庻其康尽物称瑞穷灵委祥明含【`疑`】日月则阶蓂恒秀泽及草木【`一作莾`】而陇麦登芳于是辟离宫通禁苑覩兹瑞之所应实皇恩之烛逺朝任得人时唯贤相九流分职三旗恊亮称尧舜之允敷同益賛而禹唱曰珍瑞麦生我皇国凌寒而秀彰圣之徳愿载东观之书以歌南薫之则既而帝曰钦哉天符聿来俾予光于四表惟尔翼于中台念幽芳之遂性知棫朴之当材且夫麦之为瑞其徳至矣居寒自生当暑荐美含实珠净耀芒锋起既标咏于诗人亦称竒于缣史当其芃芃于野渐渐其秀将嗣谷以登年岂凌霜而不茂在昔唐叔嘉禾伊育昭彼周王天人斯穆今惟圣帝此焉攸淑之如春也及昼而繁荣就之如日也来牟而纷郁则有小儒怡然鼔腹照水镜之光鉴歴选之题目未登髙而赋成庻陈美于金竹者也  

第二　　　　　　　　　　髙敭庭  

圣人顺动文思钦明天地贞观品物咸亨去凭虚而就安处面周洛而背咸京云旗电发霜防林行太隂用事其日在斗万国来庭百神奔走泉潜动而荄落水益壮而氷厚冠异气于缭垣吐嘉麰于寒薮不忌风雪全抽两穗逼日月之光华得云雨之攸利芒纎纎而擢陇叶青青而耸翠同黍谷之移暄类榆林之因地瑞纪增焕嘉禾异殖出天苑以【`一作之`】称竒访人寰而未识玉霜而表劲挺金茎而孤植顾擢颖于年和望生成于地力倬彼藩翰其代天工即汉庭之相国类晋室之清通拜殊祥而北首列图史于南宫纡粹容于有穆冠鸿业而无穷实颖实栗是崇是奉可以为瑚琏之姿可以为穜稑之种伟长至之驭序同少阳之在成粒贵于鸟衘覆苖期于雉雊夫瑞也百王之珍事其生也二仪之大徳道泰则称物呈形政乖则羣方皆忒伊小草之何幸逢大人之允塞愿均照于离明祁作祯【`疑作桢`】于王国  

平露赋  

惟唐累庆唯天眷命植平露之殊祥表吾君之睿圣不窥于牖可以辨百寮之贤不下于堂可以观四方之政其仪可尚其义可覈平也者所以表太平之时露也者所以彰雨露之泽以此知庻类光賛神功昭格也希代以出旷古而无空尝覩于青史独有验于祥图借如嘉禾合穗且生于陇亩萐蒲扇食未逺于庖厨孰与夫荐祉于彤庭之际含荣于紫殿之前亭亭茎擢的的规圆属乾坤交泰风烈昭宣是以执正自守居中不偏偶香堦之蓂荚对玉户之賔连以承君顾眄以奉君周旋非夫圣哲首出英贤在位君臣同心上下一致五帝可以六三王可以四亦曷能感于兹瑞如或政有所缺道有未光则低枝倾盖应是知方宁兹物兮自尔信有神兮所将似能存于烱诫岂独効于祯祥客有闻之而叹曰于戱哉莫瑞匪灵匪圣莫丁伟兹平露卓尔祥经物之咸若国之康宁覩珍符之有炳敢不颂乎徳馨颂曰官为贤兮政无失君与臣兮徳惟一伊平露兮应时出彰圣代【`一作出`】兮光史笔  

嘉禾合颖赋　　　　　　　张祯祥  

南山之下兮无人之境力穑此中兮均夫躁静劳则不惮既寒耕而热耘庆有所归忽异亩而同颖茎骈惜芃芃之色秀合垂防防之影此焉观瑞亦秪以异比于木乃连理之祥在于人盖同心之义稃己闻于二米茎乃殊于九穗岂非徳之能及实圣朝之所致爰考休徴丰年是慿麦两岐而能匹茅三脊而徒称固神仓之可贮期郊庙之以升欲荐尧阶且闻秷秷之获【`疑作获`】将登禹膳遂入烰烰【`气出盛也`】之烝天道黙瑞以表徳岂无沃土而光于我家岂无异方而祚此王国不有嘉生孰谓賔荣友朋之心因取兴于连茹兄弟之乐遂作戒于分荆伫闻唐叔之献颂我后之升平  

甸人献嘉禾赋　　　　　　赵　蕃  

圣上崇国本致时康动象之昭鉴产嘉禾而应祥甸人于是具畚锸修封疆啓芳颖于修畛荐灵姿于我皇懿夫挺防【`疑作枝`】自分连拳相接始穰穰而齐实终矫矫而异叶殊其本均二气以发生同乎心表一徳之和恊不然者宁擢秀于坟衍载具美于图牒徴其瑞质稽彼大同见芬敷而共贯信萦结以交通则知符乎帝道发自天功合穗之珍方将効祉于今日异亩之美岂独标竒于古风于是野老欢心田夫尽力宛移根于沃壤之际俄发耀于丹墀之侧祥烟近拂乍疑连理之形喜气傍临更辨合欢之色弥彰执契之道载助惟馨之徳尔其天鉴非逺神珍是呈始苕亭而间出终夭矫而曲成岂比躬稼之时尽化晋君之草挺生之嵗克符汉帝之名向令质委离披孤生苯防安得临玉砌迩龙衮设穜棱【`疑作稑`】之萌芽为理化之根本是知六府惟序万邦式孚茅三脊而非偶兽共觝而自殊未若耀青芳于近甸垂嘉贶于灵图况复圣虑弥深皇猷思永梯山航海未足契其休光菲食卑宫将欲示其丰省斯所谓腾茂实于厚地故荐穗于重颖  

## 文苑英华卷八十九

　　宋　李昉等　编符瑞六  

进白乌赋一首　　　白乌呈瑞赋二首  

京兆府献三足乌赋二首  

白雀赋一首　　　　越裳献白雉赋一首上林白鹿赋二首　　白鹿夹辀赋一首  

白兎赋一首  

进白乌赋　　　　　　　　张　説  

咨大钧之播气在品物而流形有莫黒之凡族忽【`一作亦`】变白而効灵感上人于孝道合中瑞于祥经若夫事出神妙理以【`一作包`】舒卷既集王屋飞随帝辇捧日髙翥迎风细转识句句于招呼毎哑哑于吻【`一作啄`】吮以其雪羽霜毛氷清【`一作精`】玉状防竒緑林之下赏异紫台之上瞰鳷鹊之妙窻把【`一作抱`】鳯凰之衣桁恐同类之见嫉畏不才之速谤期委【`二字一作愿悉`】命于渥恩岂愿思【`二字一作顾思`】于闲放维圣君之灵囿物何逺而不臻有能言而可重或善舞而取珍若随驱【`一作羞随驱`】而入献与寳羽而为隣采【`一作探`】朝噪之声乐眷夜啼之曲新无芒距而跃武不钩觜以懐仁谢先容而特逹却假饰以全真鉴深心于反哺终【`一作移`】报徳于君亲  

凡一作皆集本  

白乌呈瑞赋　　　　　　　裴　度  

翩彼灵乌贲然効质披图牒而防二叶邦家而得一备体有光至真无匹宗庙荐敬帝王之孝克孚天地感仁洁朗之容可述耻受彩以相混故莫黒而独出上琼树而若无下瑶阶而乍失懐恩反哺方去去以凌云飬素来仪且翻翻而就日观夫载飞载止厥状粲然不染而成因心之孝以立匪召而至感物之道遐宣向皇风而自舞与丽景而相鲜人具尔瞻既含章而効祉我无尔诈乃见素以守全乃知王泽竭而退飞帝道通而无遏彼明心兮不妄至知大节兮不可夺象洁白而攸归知爱敬之傍逹懿夫不污其色防违斯道秀质安倚凝光净好美仁慈之及物故易色于昭昭恶赤黒之人乃成形于皓皓且夫应图咸若鄙臯泽之鸣鹤瑞圣不还陋江湖之白鹇谅饮啄于仁义岂逃潜于阻艰所以其出无常其来有素云凝标于羽族玉润合于王度常从碧海随杲日而悠扬今在华林偶盛时而瞻顾实由我后敬之昭假皇矣光宅垂拱而烛幽以明禽鸟乃化为白逗祥光而聿至望休气以来格时哉时哉奋翘英于紫陌  

第二　　　　　　　　　　孟　简  

验白乌之祥牒告皇家之寳盖由天子张至仁本太素享宗庙而无爽荐孝敬而有度何尝日浴翻皓体以来仪曾异火流奚丹羽之可慕凌翯翯之白乌类振振之翔鹭禀纯徳而自甄诚众色之难污观其皎皎竒状明明丽质霜毳洁朗玉姿闲逸不爱其瑞嘉载飞之可瞻思効其祥见莫黒之如失宁爰企于徃代可俯窥于今日原乎孝理通格皇至防惟乌感应其容昭宣抱正色而道洽徒【`一作从`】反哺而名全不然则有威凤之可纪何白乌之是传乐而有声且不栖于楚幕洁而成质故自协于灵篇出林而日华乱动绕树而月影相鲜向至化而逺集想皇风而戾焉众而何为悲子生之八九大而无虑笑水击之三千尔其超遥髙翥来不可遏见归飞之荐臻诚恺悌之四达谅深仁之所化固至性之难夺若乃载鸣嗷嗷浮彩皓皓受西方之精气自洪炉而镕造遐想其苍赤呈祥岂与乎霜雪同缟且夫仰稻粱而自若彼徒宠之仙鹤待驯狎而不还何必招于白鹇且养素而委质非取容而强顔故下臣贺瑞而歌曰素徳式昭兮何舄奕质从化兮为洁白符仁孝兮叶佳册见祥瑞兮流圣泽  

京兆府献三足乌赋【`以平上去入周而复始为韵`】  

李云卿  

杲杲灵乌萃于神都耀彼殊彩呈兹异躯披拂四气翺翔九衢耻祥鸾之止棘慕仪凤之栖梧瑞表孝纪名标秘图将有感而必集岂独殷周与有虞观其隣【`一作降`】自日域戾于天府音谐雅颂动中规矩颉颃其质差池其羽歩芳草而三趾徐来遡祥风而六翮防舞珍竒莫测观者如堵谅兹禽之祯祥告我皇之福祜于是罗者既获虞人是荐贮以瑶筐登于玉殿凝睿想迓神眄孤飞砌上似于云际而游独立君前疑乎日中而见圣情不极念兹莫黒彼应感而至我有道而得狎以驯扰安其栖息夜啼玉垒声虽入于舜聪曙唤瑶堦心岂知夫帝力不然者曷足以昭我皇之化表吾君之恭黙是知国将昌则降而为祥政或缺则归彼扶桑天道不昧神心孔彰岂有情在于斯乌固灵应昭乎彼苍【`阙`】　之防既集吾君之福祉与天地而终始傥不翦其毛羽愿长飞乎帝里  

第二　　　　　　　　　　王　顔  

夫何赫赫之太阳忽降精于乌鸟乃呈瑞于皇王足应干之三数日曜日之九芒降天邑而于我李浴咸池而自扶桑尝空闻于前牒今实观于殊祥天既无私祥何能隐【`一作信`】昭圣代之有应垂休徴之无尽瑞于帝室表大孝于天衷献自尹京验长安之日近始至也众羽骇集伊人惊萃迈麟鳯之时见何鹰隼之能畏如深就日之诚不效搏风之志愿委质而入贡终依仁以驯致入铜笼而戢翼向金殿而矫翅将告于休似对以臆由是怜楚人之迷鳯陋越裳之献翟小哉栖棘之鸾蔑矣应风之鶂未如我陪日驭之出入游天居之岑寂曩有赤而呈美白以効灵俱非应乎殊贶亦或载于祥经【`二字一作嘉祥`】终未如符孝理之永锡昭寳运之康宁则如尧舜登极防龙夹辅布政无偏惟贤是取故得感阳精于上帝賛隂阳于下土光昭万叶辉映千古良史当载美而记时謏才顾赓歌而蹈舞  

白雀赋  

彼白雀兮降灵朱方羽皎皎而氷净光纷纷而雪光既无日浴不假云翔驯阶除兮玉彩相照向庭际而花影飘扬皓然自居贲以为饰与物无竞随时游息知有文而贾害则纯素保光知恶紫之夺朱则大白呈色叶我皇之金运旌我皇之道极又何贵乎黄以为名赤以为翼然后衔丹书以告祉执玉环以述职所以异其类不能同尘所以随其俗将以顺人不假仓以耗国不穿屋以择隣刺穆公之将死以人为殉雪冶长之无罪示人有亲无以为凡鸟也不摭其实无以为珍禽也不利于物庻考言以察用时有得而无失若以酒成礼我则能近取诸身若以农命官我则能将委其质百揆有序万物咸秩岂不知鸿鹄之志与尺鷃而为匹悲夫未处大厦闲【`疑作闭`】于雕笼心眷恋兮犹期拂日羽摧落兮半巳从风望铜防而路逺想瑶池而宴终傥吾君兮为开一面呈瑞兮还飞紫宫  

越裳献白雉赋【`以周徳方兴逺夷入贡为韵`】谢　观  

憬彼越裳南之一方感皇化于蛮貊献白雉于周王原夫获皎洁之姿奉鸿私之徳闭灵质于雕玉驰星使于絶域夕辞南土形迷夜月之光晓向北风影混朝霜之色嗟乎防渉空阔江山阻修途呈万里星嵗防周过吴门而练影光透惹曹风而麻衣色浮然后逹成周之大庭陈本国之所执歴雉门而捧进随鸿胪而坌入俯雕题而就位拱防趾以前集利觜玉植修领【`一作颈`】缟戢风摇细尾当轩而练带长垂日照轻毛在手而雪花孤立以其耿介无比贞明可称距列瑶刺身摛鹤翎徘徊而隟驹其转奋迅而振鹭将兴其净珉洁其神露凝皎皎敷粉亭亭卓自禀时清之化诚非日浴之能勿以臣之贱所献无徴勿以禽之防所来自逺蒙恩覃而化及似风行而草偃是以赍此嘉瑞唯忧后时欲以明诚上答敢以遐阻为词作献靡辽东之豕不缁殊墨子之丝一以见泽兼鸟兽一以彰徳被蛮夷王乃愀然色动沈然念兹发明南国之忠汝之逺矣举奏殊方之瑞予甚嘉之方知雉之洁兮可珍士之洁兮殊众可珍犹尚于夷俗殊众可标于嵗贡傥援引而不遗愿举白之一送  

上林白鹿赋【`以君徳至天珍物充□为韵`】　李　防  

仰彼化稽乎典坟验休徴于列辟知至理于有君逺方图物不寳旅之贡灵契潜感岂惟鸣鳯之闻降百祥之昭晰和四气之氛氲粤有竒兽言彰圣徳贲然来思载白其色才麌麌以呈贶不呦呦于野食谢僊家之腾倚归御苑而栖息于是上囿幽闲禁林清秘烱如玉立皎若霜萃场町疃于池沙影光芒于山翠皇心愉兮徳所感众目骇兮荣其至辐【`疑作轓`】为饰能随太守之车緑缋称珍可荐王侯之位且夫劲角昭勇缟色呈鲜应皇家之盛徳当圣运之承天足使殷帝之狼耻擅衘钩之瑞吴门之马慙当曵练之妍其来也则天祚明徳神推有仁故知以竒质表瑞非为育珍其扰也则一人有道四海无拂故知以惠性含和宁将翫物宜其祯祥逺畅圣范光充保康功于勿伐弥大命于无穷重曰化凝兮神【`一作圣`】功就瑞兽格兮充君囿质皜耀以霜洁角淋漓【`大人赋作林离`】而玉秀耻射于东游笑获麟于西狩惟皇灵之介福固永命而何究  

第二【`同前韵`】　　　　　　　　萧　昕  

大哉圣徳望之如云苑囿期广动植惟分匪狙犷之獝狘将煦育于氤氲伊生灵之遂性实咸若于吾君为白鹿之呈瑞时或友而或羣夫其克牣禁苑喜乐王国庇丰草而择隂感食苹而懐徳奋角觡以共觝粲珪璋而混色将攸处以寝兴非铤走而畏逼既而濯濯不羣呦呦慕类狎威鳯以来格侣驺虞而必萃笑豹以深藏哂飞黄而逺致贞姿麌麌若皓鹤之羣惊逸足骎骎齐素翚而防至然后饮刷铜沼咆哮琼田忽徃顾以腾倚时决骤以周旋分形雪散曵影霜悬岂有虞之可即将不羇于永年嘉祯祥之肹蠁知君徳之届天大矣哉固当不爱其道不藏其珍我泽如浸我惠如春矧防贶之不腆岂足彰乎至仁者哉伊兹兽之匪陋亦大块之品物感陶冶之相甄防祯祥之骏发将因质以受彩岂不缁而自伐与刍狗之陶甄光图牒之剪拂泱泱大风盛徳惟充嗟不识之狂简愿赓歌于帝功歌曰徳由庚兮羣物凑恊嘉祥兮扰灵兽感防合于天符遂充塞于君囿  

白鹿夹辀赋【`以行春布和瑞兽来格为韵`】　许季同  

政洽于下物惟表神彼奔走之絶类忽驯扰而归仁尔夹于辀岂陈力以効感我行其野将劝农以务春眷芳林之跃跃偶大车之辚辚观其顿足髙歩还左顾参熊轼而左右分光望隼旟而疾徐有度惟徳是择惟贤是辅观皓影之来仪谅和风之克布暠皛真明霜浓雪轻标玉质贯金精始呦呦而双止终麌麌而偕行载驰载驱轶轻尘于后乗乍腾乍倚惊逸骛于前旌映丹帷之晖焕【`一作暎`】陪露冕之光荣懐仁于卫君之毂亡【`疑作防`】味于食野之苹则福履攸绥神休是格翼戴髙驾徜徉广陌不惊不惧彰尔性之闲和克皎克明契我躬之洁白踯躅徘徊饮化而来政言可矣人咏康哉表灵庆而有同神鳯狎驯养而不异龙媒懿彼僊都诞兹灵兽劲角昭勇鲜光挺秀行而择地恒町疃于道途出或以明靡栖息于园囿老耼之御徒迷王母之乗何陋剪去烦苛敷陈惠和皇【`疑作蝗`】出境而奚尔珠还浦而其何曷若兹鹿扰于明义覈其理而莫穷求其类而罕譬无心而应感不言而表瑞岂止其効于贱微乐驱驰于仁智而己  

白兎赋【`以至仁垂化灵物表祥为韵`】　　　蒋　防  

圣理遐逺圆穹【`二字一作毛羣`】効灵有兎爰止载白其形乗金气而来居然正色因月轮而下大叶祥经岂不以应至道之神化彰吾君之徳馨皎似霜辉温如玉粹毫素丝而可拟足琼枝而取类与三窟以殊归将五灵而共至洁朗贞质聨绵雅致名殊东郭韩卢不敢趋前迹近中林苍鹰无由得鸷其容炳真其性懐仁饮玉池而氷光不散食瑶草而雪影长新理符守黒事异文身傥使衔钩殷帝之狼不若如令受彩江生之笔非神载寝载兴或驯或扰仰天鉴以昭晰托御林而皎皛为太白之材用作殊祥之标表原夫隂隲所为不识不知贲然练被烱若星驰白则西方其理且同于服顺兎为明视其义取鉴于安危岂惟跧伏于林薮腾跃于堂垂者哉观其闲暇沐浴鸿化笑鲁殿之浮名耻梁园之旧价俾夫守株之士防恨穷通过隙之驹空悲代谢是知隐雾而忧者其文蔚反袂而嗟者其道屈曷若保贞白以晖映承圣灵之剪拂同瑞牒而登髙异周书而玩物所以充福应富祯祥事资朴素匪亚文章知兽用之不扰审天符之允臧伴祥乌于苑囿隣瑞鴈于池塘懿夫以道徳为蹄者其可防  

## 文苑英华卷九十

　　　宋　李昉等　编人事一  

影赋一首　　　　　罔两赋五首  

响赋一首　　　　　声赋一首  

大音希声赋一首  

影赋　　　　　　　　　　谢　偃  

何物类之实繁各异形而辨色惟兹影之灵化独妍而莫测若乃体无定质应变随方因物成象不拘厥常苟圭表之有度信天地之可量同寒暑之延促故夏短而冬长在清明而必朗若晦浊而斯亡同至人之隐显类君子之行藏若夫长短侔形曲直应质细故则一毫必具大物则万象无失竝片鱼而为比偶孤鸟而成匹帯秋林而蹔踈含春树而还密将度云而俱逺与奔驷而同疾至如景霁氛收波清风止平湖数百澄江千里有象必圗无物不拟羣木悬植丛山倒峙岸底天廻浪中霞起咸巨细其若一各委曲而相似窥之者莫测其浅深寻之者罔知其终始苟烟霞之可乗何神丹之足錬流金液以命酌指玉京而髙瞑【`一作宴`】含虚无以成体故日中而不见同希夷以寂寞何罔两之能若夫来徃絶迹出入无间走不可避速不可捐非可以智察难可以理诠向夜月而处后背朝日而居前何变化之无定同瞻之而忽焉安仁覧以生悲士龙观而兴笑孙惠顾以致悚田巴临而独照想古人之遗烈【`一作形`】哀吾生之不劭守愚直以固穷无明畧以求効嵗月忽其代序斑鬓倐而改貌诚既徃而莫追徒鉴流以自吊若夫色动秋水光澄练【`一作錬`】金翠羽朝映珠星夜临近防若浅逺瞩如深信不入而疑入实非沈而似沈既寄形于流艶又匿迹于凝隂类圣人之无巳以万物而为心福应善而斯臻祸縁愆而必至念全徳以守一思改过而无二宁受屈以懐道不求伸以邀利庻履危以自朂终余年而不坠苟刑网之所加虽在亲而无肆诚言行之可录纵居嫌而勿弃必取舍而无私故扪心而不愧独水镜之鍳物穷妍媸而莫秘诚斯道之可寳请贻戒乎在位  

罔两赋【`以道徳希夷仁美为韵`】　　　　李　澥  

夫物有形而必累影随形以相保穷希防而归真信罔两之合道岂其取舍焉得丑好谅不由其运行实禀之于造原夫不皦不昧无失无得宁在阳而必迁曷处隂而自黙罔言成象合庄叟之深衷【`一作哀`】责影辨疑异田【`一作栾`】巴之见惑岂徒饰词比事所以尊道贵徳增于物或有知其长短察于人孰可分其白黒抟之则防听之则希将去彼而取此由虚徃而实归明引喻混是非用之于身岂疾走可息行之于国则至道之肥方来莫逆故徃无思吾有影而何患吾有色而可遗同焉皆得没而不衰寻邉鄙契之于罔象铸扄鐍合之于希夷夫焉【`一作然`】则岂止持【`庄子何其无特操与释文特或作持李善五臣注幽通并引庄子作持`】操自保纳虚为隣复归无物更何有云匪劳逸之足曷行藏之是亲任皇人之化迹通天地之不仁况我国家道周寥廓徳及纯粹防伪归真絶圣弃智汉隂抱瓮而匿影赤水遗珠而有愧罔两难明慌惚无累徒以知人藏化见徳思义傥防隂之所及幸余光兮不我秘  

第二【`同前韵`】　　　　　　　　石　镇  

粤若穷理尽性在宗载考观穷元訏谟天造悯鹪鹩之为得处一枝而属厌词罔两而格言详万籁于至道道之为体也无思无虑惟静惟黙黄帝得之而升于云天维斗得之而运于辰极下空同之路理必谐于襄野登隐坌之丘【`巳注二十九卷羣玉山赋`】义无亏于建徳尔其问影责实稽谋惟防审行止之常分固怨菑而用希隂与夜兮吾所隐火与日兮吾所依若有待而持操诚不恊于天机且夫歩日者足怜蚿者防虽鳬鹄【`庄子注鹄又作鹤并胡各切`】而异禀将断续而则悲苟安时以处顺惟我心之则夷如莫邪之或跃必欧冶之见遗客有感之而叹曰大块劳我圣人不仁天地无私于覆载隂阳脗合于陶钧动之则矫之则亲泛然无迹瞠然絶尘时既来而不再物亦煦而知春夫如是则何患无位不作守道安贫而巳哉于是罔两卑陬改容逡廵徐避养澹泊懐简易鄙白龙之遇制嗤文豹之有累寓百骸于神理休四海之光被在埏埴于洪鑪得修身之明义  

第三【`同前韵`】　　　　　　　　蒋　至  

揖傲吏以逍遥啓真经于探讨则知辨雕万物富有三寳假影外之防隂喻域中之大道惟彼罔两同夫紏纆邈矣难名混兮不测离娄目而方见桑心计而宁识其出也与影俱游其入也与隂相息乃谓影曰子于我兮何力我于子兮何徳将诘之于心请对之于臆殊途兮同归孰是兮孰非进岂得苟退殊所希系我有待俾尔相依在波澜而比目升云汉而聮飞胡乃折责其持操而欲论乎等威者哉且夫出入随日行藏任时仪刑长短取象毫厘虽曩华而今槁岂变态而殊姿语黙无滞类达人之舒卷视聼无及符至道之希夷原夫以隂托影以影辅人行则无迹居必同尘不乐葆太宁悲贱贫茹藜被褐非所耻腰金鸣玉非所珍谁泣杨朱之路谁迷宣父之津诚滑疑于至理不夭阏于天真【`未见仁字官韵`】则知于物有慿处身如寄和光逺害是其道先人后已是其义鉴之者虽临水而罕窥畏之者将奔走而奚避欲明有象之无象有媿知音之意  

第四【`同前韵`】　　　　　　　　包　佶  

罔两谓形岂伊天造试一商防此焉探讨谓之小入乎无间谓之大逹于苍昊虽则名参于异物抑亦理齐于至道今将议其防穷其色为【`一作无`】湼而不缁为系而不食或托之于鳞介或生之于羽翼谓子有囬日之役谓子有戴山之力向若执盈似虚大白若黑黾黾有难名之称乗乗有可尚之徳苟不然者人将奚则彼逐者影动毎相依既不可逼又不可违凌青防而对举投汗漫而双飞鉴秋叶而逾静临夕阳而蹔防彼何事而相托此何心而所希罔两曰我形子影我应子追我慿子之状子假我之威宁论立兮与坐夫何操而不持似都捐于视听宛合于希夷未识形为影之主影亦形之賔讵可贵之于动息又何怒之于因循使恶迹者止其足厌影者防其身子之意兮焉适唯此求而得仁更忆班固丽藻漆园清眞述幽通于前烈继逍遥于后尘沈吟染翰顾慕书绅于是稽乎古陈乎义常未得其一端固多慙于明试  

第五【`同前韵`】　　　　　　　　孙　蓥  

南华真人立古恣探讨折罔两之喻明希夷之道将欲侔三光之悬为百代之寳其始也若乃天清气明长云如扫呈纎防之虚质扬太阳之杲杲莫不以影为典以形为则动静委任浓纎合徳欣御防之轻盈耻夀陵之匍匐遇夫明也有似夫亨通遇夫隂也何异于否塞罔两责于影曰子实伤躁吾之甚防谓为无也虽防而必有谓为有也虽可名曰希吾将舍子而去子复何所归影乃假词而谕曰夫鸿钧造物其道大夷至精者不思而得懵昏者役虑而不知则吾之与尔皆形之隂也焉得以自頥亦何以舎天地之大徳承日月之无私幸文明之宣照故纎毫而不遗罔两于是欣然而应曰此乃迩其身居其神静躁匪肃吉凶由人虽谗搆不能以相间安绳墨之竟尔相因繄【`疑作懿`】夫行高道洁煦然慈仁规行矩歩和光同尘志存礼义上奉君亲是以吾以与尔俱得其真无终食之见舍罔【`疑作同`】不孤之有隣岂比夫共体嚚顽本枝险诐随夸竞以驰骋靡道徳之浸渍务呫嗫之委曲疲趦趄之巧伪腾浮薄而为名竟颠蹶以俱累岂与盛明之光烛希荐能而比义  

响赋【`以庭下云晩响轻为韵`】　　　　　张彦振  

伊二仪之陶蒸【`一作甄`】览万物之生长为随方而可见独不测乎兹响同大道之无质每慿虚而起象既不覩其洪纎亦罕知其尺丈尔乃依声以发有待而生触万窍而皆异防五音而共成随人心之哀乐因感召而重轻至于惊激万变髙卑千转临牝谷而悲多因归风而去逺感华钟于霜曙思孤鴈于秋晩触物类以成态托空虚以运形尔其细也草虫鸣于潜穴至其大也震雷作于天庭离朱拭目而不见师旷清耳而可听尔其响发乎噐必声有假故噐有盈虚而响为髙下随之则或【`一作不`】可究及之如或可写信造化之自然亦焉知其为者乃有厌处鸡羣穷栖海濵垂六翮而未举鸣九臯而不闻愿托响于星骥希可彻于髙云  

声赋　　　　　　　　　　张德升  

夫礼乐相成人之有生物归乎理感在乎声声之所起其应多矣既闻郑以戒荒亦称韶于尽美至若诗陈钟皷礼奏笙篁【`疑作簧`】音懐律吕韵合宫商或婵姢而如絶或窈窕而复扬将曲尽而逾妙遇风吹而更长潜鳞竞跃仪鳯来翔嘉此声之可贵乐吾君之奉常则有思妇伤离芳年屡换织素寒早调砧夜半垤鸣鹳而初合砌吟蛩而正乱何此声之可悲使空闺之浩叹况复金徽逺奏【`一作金防逺戌`】玉律穷秋隂风烈烈边树脩脩听胡笳之互动看陇水之分流何此声之可怨使征客之含愁亦有遁世无闷闲居栖托坐啸竹林忘形菌【`一作苔`】阁隣宿鸟之喧薮爱飞泉而喷壑何此声之独殊使幽人之为乐夫意存则言发言发则声来顺之则喜逆之则哀是以文君听琴而恱矣子期闻笛而悲哉何悲叹之易感使众人之难裁客有吟者澘然下泪吾将不言安知所谓退失路而流落进无媒而自致思巫峡之猿啼闻洞庭之叶坠易曰同声相应同气相求傥知音之见许期厚徳而相酬  

大音希声赋【`以希则能大物理之常为韵`】　杨　发  

声本无形感物而防生彼寂寞归乎静泰含藏于金石之中缄黙于肺肠之外喻春雷之不震时至则兴比洪钟之未撞扣之斯大静胜允合于人心同逺符于天籁大道冲漠至音希防叩于寂而音逺求于躁而道违三年之鸟不鸣惊人可异五之琴载絶知音盖希人生而静物本无机脩于诚而上下交应臻其极而禽兽咸归遐想古风穷太始以彼声音之道嫓夫动静之理方歌击壌尧人式贵于心和未夣钧天赵简尚劳于倾耳鼔能兴雨钟亦候霜冲用可齐于道性善应方契于天常兴公之赋欲成已含金韵夫子之宫未壊犹閟乐章无象无名不知不识守此虚淡终乎妙极岂逐物而感通谅与少【`疑`】而消息损之而益潜运将契于天功听之不闻化极符于常则幽之旨足以明徴海内于焉而自正天下无得以争能由是广可喻于人细可齐于物声希者其响必大声烦者其理斯屈常呼万嵗维岳有时而降神将异三人防尔无心于鼔瑟理归若讷事契寡词既不言以足教必于声而可遗存而不论驰神于六合之外语不如黙钳口于三缄之时是各从其类也吾将一以贯之  

## 文苑英华卷九十一

　　宋　李昉等　编人事二  

悔赋一首　　　　　　感旧赋二首  

江上愁心赋二首　　　愁赋一首  

悔赋【`并序`】　　　　　　　梁简文帝  

夫机难预知知机者上智智以运巳迷巳者庸夫故易曰吉凶悔吝生乎动者也又曰悔吝者忧虞之象也传云九德不諐【`愆`】作事无悔是以郑国盗多太叔之恨表卫风义失宣公之刺彰无将咏兴垄事书作季文再思而未可南容三复而不暇余以固陋之资慎履氷【`一作霜`】之诫窃服楚王之对每徴后稷之诗触类而长乃为赋曰  

黙黙不怡恍若有遗四璧无寓三阶寡趣月露澄晓风栁悲暮庭鹤双舞檐乌独赴岸林宗之巾凭南郭之几德之眊聊萦子安之啸时起静思悔吝铺究前史吊古伤今惊忧叹圯成败之踪得失之理莫不关此令终由乎谋始弃夸言于【`一作之`】顿丘重前非于蘧子迹夫履【`疑作覆`】车之人【`一作戚`】岂止一途而巳至如秦兼四海之尊握天下之富混一车书鞭笞宇宙胡亥之寄巳危万代之祀难构阿衡失责成之所赵髙秉栋梁之授拒諌逞刑戮宰诛守矜上林之戏马嘉长杨之射兽嗫呫禁中之言欺侮山东之防及其祠崇泾水作叠夷宫徒希与妻子伍下愿与黔首同信殪絶于凶丑何前谋之不工至如下相项籍才气过人拔山靡类扛鼎絶伦声驾盛汉势压余秦钜鹿有动天之卒辕门有屈膝之賔既刓有功之印亦疑竒计之臣唱鸡鸣于垓下泣悲歌于美人抱乌江之独媿分汉骑之余身郭君失位徒驭而亡尚悲残糗独饮余浆枕畚空卧伏轼懐伤魂飘原野骨饵豺狼楚王刻鹤播徙南地铙管徒鸣才人空置岂辎车之足荣匪射猎之娯意幽泉斯即白日何冀寗喜纳君恃功肆宠卫侯厌黩忠臣愤勇昏迷靡悟败不旋踵商君被执李斯赴收身居【`一作拘`】阙下命厄秦囚追伤用法之弊还思不諌之尤亦何解于今酷终无追于昔谋伯卓跋扈豺目为辅弑君鸩子诛李害杜鬻恩贩宠怨庶虐人蔽朝政之聪察害上书之烈臣荣昵子于阿尹肆贪浊之淫威树奸党于宫禁察人主之纎防卒其膏鈇润寘纆逢徽壮武英逸才为时出陆离儒雅照烂文笔江东启吞并之筹幽州着懐逺之术运钟毁冕时属倾颠镝鸣水濶日黒山迁留卞【`一作刘卞见张华传`】之谋不决忠良之戮巳纒台燿之灾虽启鹪鹩之赋徒然士衡文杰绰有余裕气含珠璧情蕴云雾志阙沉隐心躭进趣倔【`一作掘`】兹猛众临此劲兵抗言孟玖【`见陆机传`】肆此孤贞牋辞巳切墨幔徒荣【`疑作萦用陆机黒防绕车事`】形殒河上心忆华亭若夫杨恽狂言灌夫失志卒其殒命埋躯伤形属吏周君饮后裴子酣狂靳固纪瞻之妾眠卧季伦之房亦足以魂惊神爽悔结嫌彰巳矣哉波澜动兮昧前期庸夫蔽兮多自欺不逺而复幸无嗤建功立徳有常基胷驰臆断多失之前言徃行可为师  

感旧赋【`并序`】　　　　　　　唐太宗  

余将问罪东夷言过洛邑聊因暇景散虑郊畿流眄城阙之间覩弱龄游观之所风云如故卉木惟新少壮不留忽焉白首追思曩日缅成异世感时懐旧抚辔忘归握管叙情赋之云尔  

惟端辰【`一作扆`】之余隙属凝隂于暮年时观兵于九伐聊息驾于三川登临原隰怅望郊壥览绮纨之游践观畴昔而依然地不改其城阙时无异其风烟想飞盖于河曲思解佩于芝田挟弹铜駞之右连镳金谷之前薪指倐其代谢舟壑俄而贸迁属隋【`汉东大国通鉴初书杨忠为随公杨坚随王文帝方省为隋`】季之分崩遇中原之防乱濯龙变为污池平乐化为京观天地兮厌黩人神兮愤惋遂收而电举乃奋衣而云翔据三秦兮跱出九谷兮龙骧挥寳劔之虹彩【`一作影`】廽雕戈于日光扫欃枪兮定六合廓氛沴兮静八荒昔防戎于藩屏今恭巳于岩廊营余故栁垒有残墙懐壮龄之慷慨抚虚躬而自伤观世俗之飘忽鉴存亡于宇宙林何春而不花花非故年之秀水何日而不波波非昔年之溜岂独人之易新故在物而难旧嵗月运兮寒复暑日月流兮夜还昼信造化之常经孰圣贤之可救于是停舆郊郭极眺山川信兹都之壮丽乃卜宅于姬年兴亡兮代袭隆替兮相沿惟在徳而为故实弃道而难全仰烟霞兮思子晋俯浩汗兮想张骞叹髙踪之美【`一作靡`】觌嘉令誉之空传聊慿轼而静虑懐古人而怅焉况复气结隆冬嵗穷余律对落景之苍茫聼寒风之萧瑟云散叶而无蔕雪凝花而不实雾岭断兮疑连烟林疎兮似密节物同于前载欢忧殊于曩日扣沉思而多端寄翰墨而何述  

第二【`并序`】　　　　　　　　岑　参  

参相门子五嵗读书九嵗属文十五隐于嵩阳二十献书阙下尝自谓曰云霄坐致青紫俯拾金尽裘弊蹇而无成岂命之过欤国家六叶吾门三相矣江陵公为中书令辅太宗邓国公为文昌右相辅髙宗汝南公为侍中辅睿宗相承宠光继出辅弼易曰物不可以终泰故受之以否逮乎武后临朝邓国公由是得罪先天中汝南公又得罪朱轮翠【`一作华`】毂如梦中矣今王道休明噫世叶【`一作业`】沦替犹钦若前徳将施于后人参年三十未及一命昔一何荣矣今一何悴矣直念昔者为赋云其词曰  

吾门之先世克其昌赫矣烈祖辅于周王启封受楚佐命克商二千余载六十余代继厥美而有光其后辟土宇于荆门树桑梓于棘阳吞楚山之神秀与汉水之灵长猗盛徳之不陨谅嘉声而允臧庆延自逺祐洽无疆自天命我唐始防暴隋挺生江陵杰出辅时【`一作持`】为国之翰斯文在兹一入麟阁三迁凤池调元气以无忒理苍生而不亏典丝言而作则阐绵蕝以成规革亡国之前政赞圣代之新轨捧尧日以云从扇舜风而草靡洋洋乎令闻不巳继生邓公世实湏才尽忠致君极武登台朱门复启相府重开川换新檝羹传旧梅何紏纒以相轧恶髙门之祸来当其武后临朝奸臣窃命百川沸腾四国无政昊天降其荐瘥靡风发于时令籍小人之荣宠堕贤良于槛穽苟惛怓以相防胡丑厉以职竞既破我室又壊我门上帝懵懵莫知我寃众人懀懀【`乌外切思防也闷也`】不为我言泣贾谊于长沙痛屈平于湘沅夫物极则变感而遂通于是日光廻照于覆盆之下阳气复暖于寒谷之中上天悔祸赞我伯父为邦之杰为国之辅又治隂阳更作霖雨伊廊庙之故事皆祖父之旧矩朱门不改画防重新暮出黄阁朝趋紫宸绣毂照路玉珂惊尘列亲戚以髙防沸歌钟于上春无小无大皆为缙绅颙颙卭卭逾数十人嗟乎一心弼谐多树纲纪羣小见丑独醒积毁铄于众口病于十指由是我汝南公复得罪于天子当是时也偪侧崩波苍黄反覆去乡离土隳宗破族云雨流离江山放逐愁见苍梧之云泣尽湘潭之竹或投于黒齿之野或窜于文身之俗呜呼天不可问莫知其由何先荣而后悴曷曩乐而今忧尽世业之陵替念平昔之淹留嗟予生之不造常恐堕其嘉猷志学集其荼蓼弱冠干于王侯荷仁兄之教导方励巳以増修无负郭之数亩有嵩阳之一丘幸逢时主之好文不学沧浪之垂钩我从东山献书西周出入二郡蹉跎十秋多遭脱辐累遇焚舟雪冻穿屦尘缁弊裘嗟世路之其阻恐嵗月之不留睠城阙以懐归将欲返云林之旧游遂抚劔而歌曰东海之水化为田北溟之鱼飞上天城有时而复陵有时而迁理固常矣人亦其然观夫陌上豪贵当年髙位歌钟沸天鞍马照地积黄金以自满矜青云之坐致髙馆招其賔朋重门叠其车骑及其髙台倾曲池平雀罗空悲其处所门客肯念其平生已矣夫世路﨑岖孰为后图岂无畴日之光荣何今人之弃予彼乘轩而不恤尔后曽不爱我之覉孤叹君门兮何深顾盛时而向隅揽蕙草以惆怅步衡门而踟蹰强学以待知音不无思达人之惠顾庶有望于亨衢  

江上愁心赋赠赵侍郎　　　张　説  

江上之峻山兮欝﨑峨而不极云为峯兮烟为色歘变态兮心不识江上之深林兮杳冥蒙而不巳鸎【`一作鸟`】为花兮猿为子纷荡瀁兮情【`一作言`】莫拟夏云峻【`一作隂`】兮若山秋水平兮若天冬氷澌兮【`一作冬沙飞兮`】淅淅春草靡兮芊芊感四时【`一作节非`】之黙运知万化之潜迁伴众鸟兮寒渚望孤防兮日边虽欲贯愁肠于巧笔纺离恨【`一作夣`】于哀是心也非模放之所逮将有言兮是然【`一有将无言兮是然六字`】  

谢燕公江上愁心赋　　　　赵冬曦  

江上之仙鹤兮凤翥而龙跃气摩青天兮遥横碧落集洞庭兮乍驻倐廽翔兮寥廓江上之鸣鴈兮违隂以就阳中霄飜翰兮上带青霜虽主人兮感防蹇淹留兮潇湘湘水兮深深荆山兮岑岑荆有玉兮玉为音湘有芷兮芷为心我所思兮愔愔不得见兮霑襟搦芳札兮援寳瑟申短音【`疑作短章`】兮吐长吟草萋萋兮自緑目征防兮春水曲永一望兮空踯躅望兮思绵绵忆都门兮夏云边邈千里兮无由縁送凉风兮脱叶复穷隂兮冒天缅一日其如嵗矧四运之相迁离别也骚愁焉恶乎然恶乎不然  

愁赋　　　　　　　　　　苻　载  

愁之为物也亲贱贫傲富贵无贤知兮不肖事违衷而必至非黄之色殊甘辛之味其去也若縁云之难其来也类走丸之易愁兮愁志士蹇以徘徊欝风云之气挺栋梁之材思宏廓以经济刻洪勲于鼎鼐命路犹隘天衢未开沧波悠悠以东注白日怱怱其西頺徳拊髀以泣下孔明抱膝而思来愁兮愁静女怅其谁语耸端操而不爽抱明心以自处当泮氷之良辰期鸣鴈之得侣桃李艶于淑景蕙兰生于幽渚望蹇修兮不来念良人兮何许愁兮愁边塞兮行役始忘家而徇国忽时淹而嵗积金河流而更遥铜柱去而太剧凝云披岭惊沙满碛马向北以嘶风人上陇而吹笛功名慨其缅邈鬂髪飒以斑白伏波据鞍而骨惊定逺操戈而涕激愁兮愁禁掖兮恩光争修曼态竞餙明珰动千金之巧笑希一顾于君王娇妬盈于思虑移夺起于毫芒何长门之咫尺邈阻絶乎陵冈宫殿深兮月皎歌吹清兮夜长班姬无言以掩扇陈后廽裾而就床愁兮愁春与秋兮登临放臣寓目游子开襟枫江千里青壁万寻微波荡漾灌木萧森香【`一作杳`】杂花而覆水见槁叶之乱林起宋玉之沉思伤屈平之逺心愁兮愁徃事纷其断续申生被譛周勃受辱乐毅无阶以转燕黄权何计而归蜀投令君于虗器疑卞和之美玉李广失路于匈奴徐市泛舟于海曲过山阳而日晩望西陵而树緑包胥感激于秦庭邹阳畏偪于梁狱愁兮愁覊志杳而无伴鸿渐于陆层霄未半懐戴君与利物每行吟而坐叹安得百斛之醇醪使斯愁也霞开而雾散者哉  

## 文苑英华卷九十二

　　宋　李昉等　编人事三  

思慎赋一首　　　　　韦赋一首  

京兆试慎所好赋一首　三复白圭赋一首驷不及舌赋二首  

思慎赋【`并序`】　　　　　　　刘知防  

国史云知防着思慎赋以刺时且以见志凤阁侍郎苏味道李峤见之相顾而叹曰陆机豪士所不及也当今防身要道尽在此矣  

赋形天地【`一作且夫肖形天地`】受气隂阳生乐死哀进荣退辱此人伦之大分也然歴观自古以迄于今其有才位见称功名取贵非命者众克全者寡大则覆宗絶祀堙没无遗小则系狱下室仅而获免速者败不旋踵寛者忧在子孙至若保令名以没齿传贻厥于后求之歴代得十一于千百某尝迹其行事畧而论之至如望夷簒夺鸿沟战争包燕盖之异志践恭显之邪迹或干纪乱常或窥窬侥幸此而获罪固其宜也争二城而相杀期五鼎以就烹献鱼炙以交铍舞鸡鸣而伏锧或幸灾乐祸或甘死徇生求而得之又何怨也降兹以外有异于是莫不重七尺于太山恡一毛于尺璧徒恶其死而不知救死之有方但惜其生而未识卫生之有术何者地居流俗之境身当名利之路皆物之相物我之自我当仁不让思倍万以孤标唯利是视愿半千而秀出行髙于人众必非之官大于国主必恶之而名誉娯其耳光荣其目口甘腴豢嗤钩吻之腐肠身安栋宇诫垂堂之折足自谓长无六疾永固百龄岿然可与金石齐坚松乔比夀者矣殊不知闗张以傲诞为将桑霍以满盈居职晁错削国以献忠伯宗匡朝而好直处父则纯刚立性张温则太明为识见之者为之寒心闻之者为之变色亦犹卧于积薪之上而不知火之将燃巢于折苕之末而不悟风之巳至既而恶稔衅盈道穷数极黄沙在絷懐上蔡而无追白刃临颈挥广陵而长叹犹以为祸出不虞灾非素渐以兹自卜奚其谬欤假有举一反三粗分菽麦知丰屋之不诫悟覆车之足尤而皆宴安鸩毒迟疑犹豫交战未胜而祸机先发不杜之于欲萌方悔之于既兆用使茂先将戮顾诤子而多慙安仁巳收负慈亲而永诀呜呼自古所以多杀身亡族者职由于此也因斯而言则知祸福无门唯人自召自贻伊戚匪降于天而谓之不幸未之闻也昔夫子有云仁逺乎哉我欲仁斯仁至矣窃以仁为百行之首大圣其犹病诸然必以中才之人企勉而行犹或可及况其慎者盖不过慎言语节饮食知止足避嫌疑若斯而巳矣非有朝闻夕死去食存信之难也违之则为凶人蹈之则成吉士其为益多矣而世人罕能修身【`二字一作日旴使`】厉巳自求多福方更越礼过度坐致覆亡此宣尼所以讥鲍庄子之智【`一作志`】不如葵而孙叔敖譬以螳螂伺蝉不知黄雀在后余早游坟素晩仕流俗观古今之人物极矣见吉凶之成败众矣夫贵不如贱动不如静尝闻其语而未信其事及身更之方觉斯言之徴矣加以守愚养拙怯进勇退每思才轻任重之诫智小谋大之忧观止足于居常絶觊觎于不次是以度身而衣量腹而食进受代耕之禄退居负郭之田庻防全父母之发肤保先人之丘墓一生之愿于斯足矣但才非上智习以性成犹恐覩芳饵而贪生处鲍肆而神化苟或静退之心日弛则驰竞之欲日増颠沛以之嗟何及矣常思列铭几杖取配韦刻心骨而不忘传讽诵而无斁盖语曰明镜可以览形徃古可以知今是用寻徃哲之事验古人之得失寄彼形言存诸烱诫列之座右题其赋云  

吾尝终日不食三省吾身觉昨非而今是庶舍旧而谋新原夫天地之大徳曰生圣人之大寳曰位生也者贤愚定其美恶位也者朝市总其名利七情由其不等百行以之咸异傥无心以自谋良局途其必踬何者得不思失雄独忘雌躭人爵以健羡穷代路之险是则平衡而登九折直辔而践三危干戈生于肘腋胡越起于籓篱假使履兽尾而不咥探龙颔以获竒省侥幸以适愿非仁者之所为也借如幽室凿坯穷居负郭二顷樵采一防耕获困沉名于抱关志充诎于悬箔俄防迹于羊豕倐抟飞于燕雀金紫照其陆离银黄焕其沃若彼满盈之难守伊荣茂之易落朝结驷而乗轩暮齿劒而膏镬方思上蔡之犬追念华亭之鹤奚一身而足怪廼九族其惟索尔其寂莫【`疑作寞`】无事殷忧不平耻当年而功不立疾没世而名不成懐书访道学古言兵擅云间之美誉驰日下之休声夫铎穴由于足响膏烁起于多明赵国从而苏裂齐城下而郦烹吹律诛【`一作殊谓京房`】于西汉献寳刖于南荆遂懐沙于楚塞因説难于秦庭李仕登朝而就戮嵇道超代而逢刑苟才智之为患虽语嘿而同倾若乃猛将出师谋臣献防鳞翼攀附风云感激开黄阁与朱门树髙幡及长防恃龙蛇之恩旧望鸟兎之尽获思擅宠于邦家誓传名于竹帛蜀既平而艾槛呉巳覇而胥溺黜淮隂以毙韩迁杜邮而死白彼功成而不退俄宠谢而招隙何追忆于布衣翻兴思于下泽各入门而自媚徒吊闾其何益亦有爵非才举荣因宠迁吮痈求爱防痔逢怜朝承恩而袖断夜托夣而衣穿嗤直之死道喜邪径之败田气嘘霜而吸露力转日而廻天自谓方江湖而共永比嵩岱而齐坚一朝失据万古凄然至于申侯逼迫而辞楚卢绾披猖以去燕彼丁傅之崇贵将梅茹之威权畴一姓其或在覆五宗而不全次有迹鄙衡门情娱侠窟出入田窦徃来平勃歌无鱼以自谋献文虵而请谒疑卧薪之可乆谓巢苇之恒安烈火灼其潜燎衡风歘其上抟曹门倾而夭邓贾室壊而夷潘班坐刑于党窦殷取戮于臣桓顾噬脐而不及知触籓【`一作拾`】之为难夫化赤渐乎邻丹为黔资于迩墨生于麻者既革其操染于蓝者亦变其色交非鲍叔游异田苏忘臭肆之不恶持甘醴以为娱余推诚而禆【`一作狎`】耳萧结契而连朱始刎颈以交约终反噬而相屠王绸缪于魏讽石嫌疑【`一作慊疑`】于州吁孙秀与赵伦齐贯石显将牢梁并驱污无礼以自及蹈不义而同诛别有直若史鱼正如伯厚饰智惊物露才不偶持瑾瑜而指瑕鉴水镜而求垢彼独洁之为雅固羣醉之所丑况乃诽谤朝廷摈斥朋友方缙绅以豚犊延冠盖以鸡狗符结怨于晋台彭肆言于蜀后祢悲号于座上庾嘲谑于行后揆荣辱之在身犹枢机之发口傥一言其靡慎奚四大之能守然则礼无微而不惊【`疑作警`】怨无小而不雠察关张之同败审韦之所由岂直君子不可罔而小人独可仇倜傥英跱昻藏逺迈覩厮其如萍观舆台其若芥本无猜于蝼蚁宁有忌于蜂虿安知鵞炙辍授七尺由其防亡羊羮匪均三军以之覆败苟有怨其必复谅无所而不诫于是考兹出处稽彼行藏咸知进而不知退知存而不知亡惑多言之必败迷暴贵之不祥彼有足而罕卫行立身而靡防犹乗车之去轨若渉海之无航既百虑而一致故异术而同防唯夫明达髙人贤良志士知满损而谦益验弱生而强死无为福先无为祸始节其饮食谨其容止聚而能散为而不恃洁其心而秽其迹浊其表而易其里范闇室而整冠循覆车而易轨以道徳为介胄忠贞为劒履爱髪肤而不伤保家室以不耻若乃询木鴈于园吏访光尘于柱史万石守慎以全荣二疏既满而辞仕袁不及于憎爱栁忘情于愠喜汉先主之立诫莫尚中庸卫大夫之所羞独为君子余虽不佞尝从事于斯矣重曰夫含灵禀质异品殊伦生何如而弗贵命何如而弗珍鴈含枚【`一作枝`】以避缴狐聼氷而渉津葵倾心以卫足栎不材而谢斤彼草树之无识唯禽兽之不仁犹称能以逺害尚假智以全真矧百行之君子廼三才之令人何自轻于养性何自忽于周身傥狂歌之可采伊舆诵之可询敢刋铭以勒座遂援翰而书绅  

韦赋【`以君子佩之用规性情为韵`】  

赵魏君子迹着明文有韦之淑慎在躁静以区分于以诫徳在我于以表正事君禀刚以宣其志守柔以播其勲【`一作薰`】动静有恒得枢机于要道佩服无斁合规矩于典坟昔董安于事赵简子虚心固节收目反视由一国之具瞻在四徳之为美诚孜孜于不怠谅勤勤于所履观其之劲姿可以励其攸止式摽其道于焉克巳所谓惕祸以垂休故以善终而令始且其天道何常顺之无悔察是非之倚伏节行藏于进退守而取则在刚柔以为箴动必可观比玉劒之为佩邺令乃曰躁用乖于正性故安卑以从时静既恭于五徳故不暴以为师命韦带之闲缓体君子之舒迟惟器可象惟贤则之佩兰则殊于楚客象环有慕于宣尼信建物之表意实善人之所资故知欲不可纵俭以足用徳或可移中以成规识君子之容止见淑人之表仪周旋之中宁假于宫徴内外相制亦合乎埙箎大哉景行刚柔异性缓之于韦用和急之于表正既守道而恒佩因履端而不竞懿夫式彰茂徳分章【`一作意`】表情礼节既备敬慎孔明参衣冠而搌【`一作振`】序列簮绂以齐荣猗二子之垂诫与千古之扬名  

京兆试慎所好赋【`以重译献珍信非寳也为韵`】  

君子严其墙仭戒以心胷知躭味之易入俾回邪而不容其慎徳也白圭是闻其三复其好贤也缁衣必荐其九重自然契巳坦荡清心肃雍翫防志而何有欲败度兮何从昔如王者三朝逺人重译执贽山委献琛云积岂不知纳寳库为子孙之藏映玉墀嘉戎夷之绩盖以难得之货有损不贪之寳无斁获狼而荒服不臻却马而汉王受益嗤虞公受【`一作爱`】玉之败美晋帝焚裘之迹匪骋欲而适愿将去奢而无怨满堂足戒黄金宁慎其四知连城不求白璧何劳于三献所爱者礼所懐者仁君由之而乂国士用之以防身衣服有常非敢翫于千袭饮食不渎【`一作溽礼记其饮食不溽`】宁专美于八珍其受【`一作爱`】才也必择能而得儁其慕友也亦资忠而履信将辞直而不违知言甘而有吝是窒其欲无忽于微五色足躭审之则朱紫不夺八音可乐慢之则郑雅同归思禁邪而制放虑今是而昨非上则宣风下同【`一作如`】偃草将还淳而复朴在躭徳而味道搜田失度则念虞人之箴慈俭或亏必思老氏之寳至矣哉好之者儒以多闻为润屋立义为分社孝既慕于参乎学愿从于回也孜孜屑屑束修问寡如此人所以铭座而弗忘书绅而不舍三复白圭赋【`以立身慎言思是用则为韵`】　张仲素  

贤哉南容咏白圭于雅什奉明义以为诫徴莠辞于口给谅同符于素履将辨志而贞立玷生在玉伊良工之可磨言出于躬纵驷马之不及是知诗之为喻言以昭信想研精于奥防知祗【`疑作底`】滞于遗韵咏难【`疑作叹`】彰其不足反覆明乎克慎身之是省况开卷而念兹心苟无瑕异献璞之徃吝允矣君子宜其念兹惩诸嘉玉观尔灵尚鲜华之彩慕特达之词知在湼而不昧同居暗以无欺重明哲以作则故沉吟于四时【`疑作诗`】既切磋以求友将造次而解頥得之自中殊学者之四失复而无斁类夫子之绎思【`一作类文子之三思`】是谟是训【`一作寻之绎之`】是效是则谅修己以为物可自家而刑国既引之以改过复重之以比徳香芸自杂于卷舒青蝇宁间乎白黒彼以圭为瑞此以诫为珍苟因文而假物非贵玉而贱珉然则懐璧者耻慢藏而成玷事君者畏不密而失身夫其列于雅颂备法语之为用垂于后昆庻厥道之长存汗简之文可考絶编之义再敦且非守句之末学有异断章而赋言岂不以贤智之心慎枢机之所启瑾瑜之质惧毫髪以成痕懿夫志士仁人明不自是执一善以无失故三复而乐只若或志于斯行秉善价而谁毁  

驷不及舌赋【`以是故先圣予欲无言为韵`】　陈忠师  

甚哉言之出口也电激风趋过乎驰驱掉三寸以发越应千里于须臾逝不可追空劳于驷马行而无踪岂系于九衢故君子念彼尤悔本乎虚无苟出话之不复将起羞而是虞且舌之鼓也有时而驰骛类扣虚之莫获同捕影之难遇萧萧之响徒系于下风逐逐之音巳疲于中路信枢机之爰发随小大而作故傥善守于辅车何遽烦乎骐迟速相悬奔走徒然言出于身所谓徃而不反马竭其力犹叹瞻之在前虽欲适逺迩课后先如流之巧以失若灭之态何宣嗟夫以骎骎之足追言言之速岂能之而不欲盖窒喋喋之喧喻骏骏之奔在诫之而不言肇自微眇倐尔腾翻疾既甚于过隟患必防于属垣斯事也罔念则狂克念则圣悮片言之既徃知逸足之难竞自然有蹻之造勿谓载翕其居此不矜于哿矣彼何患于班如不然者其出弥逺其来愈【`一作适`】疎是以慕宿诺于季路悔聼言于宰予至哉诗恶翩翩书惩靡靡方慿响于无际岂絶尘之可弭易象又着夫寡词礼经亦防其苟訾未若古人之深诫饘于是兮粥于是  

第二【`以枢机一发荣辱之本为韵`】　　　　陈仲卿  

言如流兮唯舌是出咎将至兮徒驷之疾既力竭而罔逮则厉阶而非一孰云不进谅金铄以难追尚谓莫扪苟星奔而愈失由是知所大者吾将诫之虽欲加于鞭防诚有谬于毫厘不且息焉想喋喋而自逺非敢后也因骎骎而罔追尔其逝矣将兴班如忽越彼悬蹄之莫驰伊利口之斯发犹在耳而旋失须臾若过隟而终烦防没澹澹如掉俄出有而入无薄薄陟遐想劳筋而苦节岂独嚣然未殄倐尔既徂徴其如驾之捷防其不密之枢如沸如腾讶以【`疑作巳`】成于枝叶靡瞻靡顾信空骋于道途原夫贵以寡尤取之不辱虑一出而匪贱故再驱而是朂苟如簧之靡定是见瘁躬若捕影之无由宁劳蹀足是知听之则咎鼓之或非靡不忘于可复固必在于知机虽齐景之则多爰思灭迹傥张仪之尚在讵可塞违至哉立彼教言先乎根本影响之靡诫惧众多之招损崩腾未蹀侔逐日而自勤反覆虽柔见如电之将逺是知孔甘者辱若讷者荣期自虞于速祸故必遣于遄征君子所以存劝诫立度程虽奔走而致逺吾知夫莫疾于声  

## 文苑英华卷九十三

　　宋　李昉等　编人事四  

妄心赋一首　　　　　爱而不见赋一首  

谪九年赋一首　　　　性习相近逺赋二首  

知止赋一首　　　　　知四十九年非赋二首  

谦赋一首　　　　　　谦受益赋二首  

妄心赋　　　　　　　　　员　岘  

始吾有形与忧俱生形是幻器忧为妄情爱业潜结贪心日萌如狂犬之逐块似飞蛾之赴明举世役役终身无成慨愚者之未达嗟此志之难遏多贱实而贵名咸弃本而逐末利之所在蹈水火而非惧势之所存弃仁义而如脱方自以为气足自负殊不知患其可掇夫生也有涯而智之无巳鹏鷃未足适其分儒墨焉能齐其理世谓之忧我适足以为喜世之所誉我适足以为毁自我心而视物四者未知其孰是借如青楼上路红粉佳人编贝为齿防朱为唇朗如明月之初霁芳若緑条之在春流曼脸而光射动鸣环而态新此必天下之巨艶固当众族而咸亲奚为乎鸟见之望层云而自逸鱼见之入深泉而不出彼丑好之非我吾孰知其所失若乃乐府穷选伶人擅名跳丸劒之挥霍奏金石之铿鍧复燕赵之称最信音容之莫京清歌一转而行云遏长袖屡舞而流风并实天下之乐事当触类而含情奚为乎爰居卒夭于钟皷聋俗不知其韶武嗟爱憎之在物吾孰知其所主尝以为生者物之可钦死者人之可畏方其髑髅之自得也不异夫南面之至贵谓死之为是生之为非何存没之交战而彼我之相违嗟乎求马于肆马不可以得以猿为心猿亦未之息夫制动者以静吾当反照于极  

爱而不见赋【`丙辰嵗待诏京邑贻旧知作`】　萧頴士  

嗟乎或爱之而不见者有之【`一无之字`】矣何必周秦异代夷夏殊轨阻严城之九重限方舟之一水苟时事之多怨故人遐而室迩闗山起于足下堂上逺乎千里耸专专之目成遽将【`一作时`】逝而复止诗人所以思婉娈而搔首赋城隅之有俟吁不得其巳也惟夙昔之良防夣佳期于北方叙渤澥【`一作疑渤海`】之三山吸流霞之景光含芳词以况予云惠好之不忘愿报【`一作愿服`】义于永日陪游宴【`一作嬉`】于帝乡广莫忽而号【`二字一作其飘`】怒鲸波汹而腾张俄惊魂以辍寐问【`一作间`】穷髪之茫茫将揭厉以复从骇【`一作駃`】风涛之匪量思【`一作顾`】投躯以靡吝抚遗体以兢惶晨切切以凄凄【`一作凄怆`】夕屏营以彷徨追前欢之俯迩叹此恨之攸【`一作悠`】长于是收神返虑澄澹静黙然就寝兀若无识冀良宵之复遇希旧游之可即徒有頼【`一作愿`】兮且未克忧深沉【`一作沉深`】兮萃胸臆风兮雨兮思君子兮何极  

谪九年赋　　　　　　　　刘禹锡  

古称思妇已歴九秋未必有是举为深愁莫髙者天莫濬者泉推以极数无喻九年伊我之谪至于数极长沙之悲三陪【`一作倍`】其时廷尉不调行当跂而天有寒暑闰余三变朝有考绩明幽三见顾尧之民【`一作明`】兮亦昬垫而有叹叹息兮徜徉登髙髙兮望苍苍突弁之夫我来始黄合抱之木我来犹芒山增昔容水改故坊童者郁郁兮涸者洋洋天覆地生蓊兮无伤彼族而居向之投荒彼轩而游昨日桁杨信及泽濡俄然【`一作病`】复常稽天道与人纪咸一偾而一起去无久而不还棼无久而不理何吾道之一穷兮贯九年而犹尔噫不可得而知庸讵得而悲苟变化之莫及乎【`一作兮`】又安用夫肖天地之形为  

性习相近逺赋【`以君子之所慎焉为韵`】　白居易  

噫下自人上达君咸徳以慎立而性由习分习则生常将俾夫善恶区别慎之在始必辨乎是非紏纷原夫性相近者岂不以有教无类其归于一揆习相逺者岂不以殊途异致乃差于千里昏明波注导为愚智之原邪正岐分开成理乱之轨安得不稽其本谋其始观所由察所以考成败而取舍审臧否而行止俾流遁者返迷途于骚人积习者遵要道于君子且夫徳莫徳于老氏乃曰道是从矣圣莫圣于宣尼亦曰非生知之则知徳在脩身将见素而抱朴圣由志学必切问而近思在乎积艺业于黍累慎言行于毫厘故得其门志弥笃兮性弥近矣由其径习愈精而【`一作兮`】道愈逺而其防可显其义可举勿谓习之近徇迹而相背重阻勿谓性之逺反真而相去防许亦犹一源派别随浑【`一作混`】澄而或浊或清一气脉分任吹喣而为寒为暑是以君子稽古于时习之初辨惑于成性之所然则性者中之和习者外之徇中和思于驯致外徇诫于妄进非所习而习则性伤得所习而习则性顺故圣与狂由乎念与罔念福与祸在乎慎与不慎慎之义莫匪乎率道为本见善则【`一作而`】迁观炯诫于既徃审进退于未然故得之则至性大同若水济水也失之则众心不等犹面如面焉诚哉习性之説吾将以为教先  

第二【`同前韵`】　　　　　　　　郑　俞  

酌人心之善败惟性习之所分习者物之迁以动为主性者生之质以静为君运情有同于镕铸通志亦比夫耕耘或定心以纯一或逐境而紏纷故定心者若防源而自得逐境者犹理丝而又棼且物之惑人无穷人之徇物无己近之则归于正性逺之则防于天理虽真妄之多端谅御用而由巳至若习于所是则孟母之训子其居也初阛阓之是隣遂贾鬻而无耻及夫又徙于学徒示以坟史卒能振文行以标名郁古今而播美岂不以性相近而习之至矣又若效之而非则夀陵之从师其故也等善行之无辙见大道之甚夷及夫邯郸之学匍匐于兹既所能之未尽终故步而莫追岂不以习相逺而性亦失之固宜人定其情物安其所苟欲迁性习以交丧易贤愚之攸处则舍于巳而效于人学弥得而性弥阻述而莫息亦莫之御是非乖理而亦徇未若袭慎而委顺勿牵外以槩名在执中而克慎钦若奥防闻诸古先习之则善道可进守之则至理自全兹义也智所不染愚亦难迁傥中庸之可甄愿斯焉而取焉  

知止赋【`并序`】　　　　　　　李徳裕  

古之称山林之士徃而不能返朝廷之士入而不能出先哲所以趣舍异懐隐显殊迹盖兼之者鲜矣今余自春秋至西汉取卿士【`一作取其卿`】大夫进能知止退不失正者缀为此赋云  

观春秋与汉防求知止之大夫鲁莫髙于栁惠卫莫贵于俞呉乃得于延州楚乃尚于于菟虽至圣无轨超然不拘犹叹行藏而【`一作以`】与顔称卷懐【`一作舒`】而善蘧则由圣门而进退者得【`一作岂`】不勇于知止乎佐【`一作左`】汉留侯与道为徒厌华屋而不处思赤松以游娯清则两龚美则二疏父子欣以相顾衰老至而归欤祁祁青衿戴负经书蔼蔼冕祖我城隅叹冥鸿之不反【`一作及`】皆雪涕以涟如嗟余生之疲病念寄世之湏防曾陟【`一作涉`】险而知惧痛摧轮之不虞谅难复于玷缺【`韦成作诗自着复玷缺之艰难`】且覃思于虚聊挥金于余日乃回驾于迷途况乎托北阜以为宅【`应璩书曰南临洛水北据邙山托崇岫以为宅因茂林以为防`】就东山而结庐【`左思徙居洛阳城东着经始东山庐诗`】仲乐【`一作既`】得于清旷【`仲长统论曰欲卜居清旷以乐其志`】陶岂叹于将芜其逺眺也则伊水陆浑北绕皇居度双阙之苍翠若天汉之逶迂少室东映于原隰鸣臯西对于林闾其近翫也则槛泉流于一壑嘉木盈于万株迳被芳荪沚映芙蕖聴求友之鸣禽见自乐之鯈鱼徙竒树于台岭隐翠叶而垂珠得恠石于震泽耸青岑而韬瑜昔有罢侯种逃相灌蔬窃比君子亦能荷锄或引蔓于长坂或导流于清渠放【`一作傲`】情人世之外寄迹羲皇之初望夕景于平林眺寒烟于逺【`一作故`】墟麏麚逺而腾倚鳬鴈去而相呼酌盈樽以【`一作而`】自慰赖鸣琴而不孤懐绮皓而披素卷想瀛洲而观画图何必尚【`尚子平也`】遍游于名岳蠡长徃于五湖嗟夫世于知止之道若存若无李斯忘于税驾惠子疲于据梧尽生涯以自若何智力之有余庻收光之未晩期终老以【`一作于`】桑榆  

知四十九年非赋【`以贤者朂身知非昔歳为韵`】　陆　肱  

徃事多违今来觉非嗟忽度于时景惧将萌于祸机新年当艾服之初方能知过徃嵗比灵蓍之数未省防微试问何人云蘧伯玉以道为喻因言自朂追向者以何及悟平生之不足处身而每在廉谨立志而常齐宠辱故乃追徃日想当年似有失礼疑乎不贤惧愧于三千之内仍思于五十之前虽云时不再来悔无及也所谓过而能改善莫大焉想其悒悒自伤兢兢若厉悲急景以隙过叹芳时而川逝将以防彼终身警夫后世驰心于见善之末托意于思贤之际星霜不驻俄符大衍之筹容貌初移忽及始衰之嵗况复日月逾迈春秋载新惧有乖于君子恐时同于小人前违而欲改安得后患而将迁有因百行惟脩宛见日新其徳三缄乍啓可明言出于身自是一悔幽微全忘矫假方同知过之士亡【`一作何`】异恶强之者朝来暮徃故无得而逾焉乱世危邦则可卷而懐也穷其过兮嗟嗟莫追考其数【`一作年`】兮七七惟竒岂因利而有改虽委骨而无移异买臣官达之期未然而觉契孔氏命穷之日既至而知由是三省为人劳谦自责驷马将追而莫遂中心欲悔而何益永示千载非唯半百故余当弱冠之年己知非于曩昔  

谦赋【`以满招损谦受益为韵`】  

鉴天道之恶盈将守之以持满穷易象之明义排溢美于虚诞鉴其体而如卑明其训而非缓惟徳之柄惟行之管是以贤人君子虽百代而同光圣帝明王歴万古而相纂然则谦之为义与让同标苟不由于斯理必灾祸而自招是以道映三皇明扬侧陋智周万物询于刍荛且圣贤而自贬何凡庻而可骄岂不思行髙则忧毁于众木秀则惧摧于飚矧夫阳光正中映土圭而将转隂灵才满随蓂荚以旋销是故君子覩之以为立身之本名弥彰而弥惧功弥髙而弥损不耀彼而自上不明我而自混徒观其退藏好闭养智于恬幽而坦坦卑以谦谦一辞而行将耻于躁三揖而进何有于嫌况乎海以卑广居深山以镇静可久楚庄惧功茂而终吉晋文耻战克以无咎嗟凡今夸彼而竞进何不覩斯而自守徒欲毁信废忠谋讦自丑想进徳之明义岂见充于虚受曷如君子称物平施不生颇僻多者用谦为裒少者用谦为益不求翰音以待问必复厚徳以珍席傥不伐之可嘉庻无媒以托迹  

谦受益赋【`以君子立身谦徳之柄为韵`】　　呉连叔  

执劳谦者可以为天下君习防谦者可以为天下勲在易也有自牧之义于书也有受益之文行巳立身而道自着御人率众而徳有云在上则腾茂实居下则播令闻亦足以化乎四表而行乎三军若乃天地之义鬼神之理或祸其满盈或福其廉耻故执羔鴈而行者得之而益贵秉耒耜之列者得之而易使在臣下之尚然况继天而为子是以敷之而化行执之而教立被车书之所至霑雨露之所及故能迩无不洽逺无不賔岂不以言出乎口行发乎身求之于巳加之于人者也夫心者难备物者难兼故先王所以戒慎徃哲所以崇谦不然者宣子何以称贤太伯何以为徳书三让之防文作千古之程式其执谦也必在乎合宜其在卑也亦存乎随时过之者俯而就矣不至者跂而及之无贻诮于巽牀之义无见刺于相防之诗惟木兮从绳则正惟后兮从谦则圣虽不富以其邻而有助于为政理于身也合仁义之五常理于国也【`一作兮`】则文武之二柄冝播美于笔端传谦徳之雅咏  

第二【`同前韵`】　　　　　　　　孟　翺  

求百行之规矩考三才于典坟叹防谦之上徳出雅诰之明文天得之而配地臣得之而辅君昭明茂绪启迪洪勲匪招益而日益不求闻而自闻谦之伊何慎尔攸止益之伊何介尔蕃祉谦持益兮为辅为车益頼谦兮成纲成纪在宠思辱居终虑始昧之者所谓憸人行之者是称君子其在炎汉英髦盛集京房辞荣疏广防挹挂衣冠以长徃辞阙廷而不入弃人间而逺游顾君恩而尚及斯谦徳之尤着轶羣贤而独立降及南山绮季谷口子真逃居避窜逺害全身既逍遥以齐物独放旷以懐【`一作为`】仁斯受益之为用在有闻而足珍固知将欲求益莫如好谦览孙之为箴满而恐扑观周庙之作诫其难更添若露才而扬巳宁韬光而自勿谓天盖髙其道正直勿谓神无形恒处幽黙既恶盈而恶满斯好谦而好徳同形影之相随在毫厘而靡忒既警既戒念兹在兹虑日月之逝矣当寤寐而求之凡曰儒行如何勿思于嗟谦兮惟道之性能执一以无舍【`一作私`】在神明而辅正惟观铅素希易象之一谦仰望铨衡歌周官之八柄  

## 文苑英华卷九十四

　　宋　李昉等　编人事五  

人不易知赋一首　　　君子不器赋一首  

人镜赋一首　　　　　心镜赋一首  

至人用心若镜赋一首　至人心镜赋一首以贤为寳赋一首　　　行不由径赋一首同人于野赋一首　　　得意忘言赋一首  

人不易知赋【`以题为韵`】　　　　　郭　适【`总目作郑遹`】  

坟素通防古今彛伦惟冲虚以效迹贵特达而知人有藏器在我有从方立身歴九徴而观则甄一徳而求真既而糺合性情交驱驰骤【`一作胜负`】庄列谈其险艰尧舜病其授受玉石相蔽悲献璞之匪工媒介未孚忌投珠而自久考声度之轨躅察言貌之休咎鉴之则理将斯契昧之则乱何不有彼经纬之区分在昭择于能否复览前志清通不易或失子羽之容或失宰我之议自非识周郎之顾曲辨齐竽之滥吹安能取士于饭牛之时拔才于卧龙之器其道或如兰芷应以埙篪闻撤俎而兴叹指负甑而留规管仲覇齐终恸哭于鲍叔国侨相郑始登举于子皮此则秦镜一览而皆得何必豫章七年而见知别有事业后时徘徊中路厌东郭之雪隐南山之雾犹恐相士者失之于下流披文者弃之于异处【`一作趣`】苟名实之斯在愿曲直而咸喻徒叩寂于不材实有惭于能赋  

君子不器赋【`以用之则行无施不可为韵`】　白居易  

君子哉道本性【`一作生`】知徳惟天纵抱乎不器之器成乎有用之用不器者通理而黄中有用者致逺而任重盖【`一有由字`】识包权变理蕴通明业非学致器异琢成审其时有道舒而无道卷慎其徳舍之藏而用之行语其小能立诚以脩词论其大能救物以【`一作而`】济时以之理心则一身独善以之从政则庻绩咸熈既居家而必达亦在邦而允厘彼子贡虽贤唯称瑚琏之器彦辅信美空标水镜之姿是故【`一作谓`】非求备者又何足以知【`一作多`】之岂如我顺乎通塞合【`一作含`】乎语黙何用不臧何向不克施之乃伊吕事业蓄之乃【`一作则`】庄老道徳虽应物而不滞终饬躬而有则若止水之在器因器圆方【`一作任器方圆`】如良工之用材随材曲直原夫根淳精于妙有宅元和于虚受内道以【`一作而`】惟新外济用而可久鄙斗筲之奚筭【`一作算`】谅【`一作哂`】挈瓶之固守何器量之差殊在性情之能否岂不以神为枢智为心符全其神则为而勿有虚其心则用当其无故动与神【`一作时`】合静与道俱时或用之必开臧武之智道不行也则守寗子之愚至乎哉冥心在【`一作无`】我无可而无不可应用不疲无为而无不为信大成而大受非小慧而小知顾庻类曲从则轮辕适用若一隅偏执则凿枘难施是以易尚随时礼贵从宜展矣【`二字一作盛矣哉`】君子斯焉取斯  

人镜赋【`以主圣臣忠道光贞观为韵`】  

金为镜兮其鉴则明人为镜兮其象则精彼有取其昭烛我方致乎和平广霁而磨砻既至酌献而邦家以贞悬于心则四听【`一作聪`】常朗寘于握而万方不倾惟贤任贤自圣传圣守之则通幽洞冥执之乃穷理尽性致和乐功逾止水之平徴古今道光仁夀之镜比璿枢以潜运挂灵台而韬映是委照以无疲每含光而不竞无鉴于水自视于人曷容华之自饰惟道徳之所亲镕范义陈协于君臣【`八字一作功匪勤于镕范义将协于君臣`】斯乃至寳载光皇道辨物数之纷纷洞晦冥之杲杲放之可包乎海岳卷之可盈乎懐抱焕乎发防皎若晴空光甚鉴兮尘不能翳徳若容兮物莫能充以是为臣则献可替否以是为镜则进思尽忠斯为理兮化洽斯为镜兮照穷惟贤圣之光赞含英华而不散执一法而不回仰千龄而殊观贞明而翘楚角逐皎洁而羣邪冰泮兹镜也克念则正罔念则荒播无疆以垂范披六幽而散光烛明明而洞洞歴久久而煌煌圣作物覩镜清寰宇騐成败之原知荣辱之主我镜在徳曽无盘龙之雕我镜在心自有山鸡之舞若然则皇唐迈徳于陶唐吾君齐圣于文祖  

心镜赋　　　　　　　　　杨慎虚  

尝观夫干位始造坤仪广生运元和而产气因自有而含精万灵羣分立圆形以标贵四体成物包寸心而致亨含妙有而存象贲虚无而自明故其端以居中动不违正藏牝谷而为主辟灵台而作镜将黩之而不昬因澄之而弥静既刬邪而窒欲忽穷理而知命然后和精神明情性俾存存而不惑恒皎皎而孤映由触类而感有为必因象物知器乘时利人敷礼经以导俗驰精义以入神探祸福而知运任行藏而理身所以君子处顺而情逸明王不言而化淳若乃潜英议蓄明断欲鸿防而未析勿冒昧而相乱凝至精而一临俾羣疑而四散故使立身者洁之而清真自守入官者朗之而美化攸赞语众妙之通分万殊于大观然则物以心鉴心由物迁掇轻花而意艶坐孤石而情坚所以去彼取此削觚为圜将欲保至和而不挠存大朴而自然兹防有体彼管攸设选贤而官知人则哲端灵心之朗畅拂清镜之光洁取舍妙谐于物宜推择靡遗于井渫遣许郭而齐鉴与山卢而比杰可谓张英风着徽烈嗟小子之庸蔽抚蓬心而望絶  

至人用心若镜赋【`以方寸虚地有来斯应为韵`】　纥干俞  

睠理心之至者有明镜而比诸皎然可鉴泊然其虚舍将迎之载勤无情是得存好恶之不辨何状不储彼诚之明惟道斯守居中自执于精一待物岂殊乎先后云谁鉴矣则用当其无匪我功焉乃为而不有渊兮内照旷若虚受伊黙虑其智愚俨分形于美丑稽至理也其性命哉莹尔防蔽涤乎氛埃引曜纳清明洞开自外爰依叶彼生而有象由衷必应体夫神以知来故得称有别于宏规等无私于众类苟观过之能审爰见疵而不愧始求义于昭昭卒穷微于至至和平自保非险乎山川容貌既呈必肖乎天地美夫鉴乃不臧胜而无伤恒其徳匪明而匪晦【`一作而匪韬匪晦`】状于物或圆而或方仰周文之翼翼同叔度之汪汪是知量资乎日宣储精本于明证镜将心而共理影与形而合应思负局之克脩并悬心而有称感物攸在立诚取斯彼范金之遗制信灵府以【`一作之`】相随吾道方存庶一观而无替其明固久亦屡照而忘疲想夫朗若爰启静而无闷比申监于盈尺愿脩容于进寸乐广播披云之词庄生谐止水之论冀因照以鉴岂逢时而在困  

至人心镜赋【`以人心融道清鉴应物为韵`】　于可封  

庄生有言曰至人用心若镜【`一作至人之用心若镜盖用全句`】有防哉是言也夫镜也者以明为体是故有来而必应心也者以净为照亦可不思而通拂拭生光挂新台而月满象罔求得映赤水而珠融若錬心而比镜信清明而在躬尔乃以镜为心因心载考菱花发而羣象生灵府开而万物保斯镜之精明谓人心得道至人所以卑其性而遗箴弱其志以虚襟听无声之和乐天籁之音明白四达照幽烛深希洞视而鉴在无心而用心苟能忘已作虚舟之泛必保其光得秦镜之鉴我邦君皇宗之子天人之英体以合道冲融混成其用心也达至人之妙理其朗鉴也同水镜之澄清开意而圆照吐心而自明妍嗤莫能藏其象鬼神莫以遁其情絶毋意与毋我固不将而不迎悬彼髙鉴求乎有贞覩处子兮调脂粉争捧心兮效蹙嚬丑者自丑新者自新形美恶而区别吾何情于知人丑【`一作媿`】匪桃夭宁容比证对香奁而呈貌虑柔姿而不称有待良人非徒好胜因兹伫赏必冀象应红粉蛾【`一作`】眉趋而竞谒宛其素质统【`疑作髠`】彼发类芙蓉之映水若姮娥之向月大明无私众鉴不歇光之所烛照及微物度【`疑作庻`】有假于恩【`一作思`】辉幸留心于剪拂  

以贤为寳赋【`以朂名霸道邦家之托为韵`】　谢　观  

楚国之君贤人为寳彼则贵于无胫此为尊于有道琢磨仁义而不缁不磷淬砺锋铓而既坚既好皎皎神爽棱棱貌清志一洁而靡垢行百錬而逾精非暗投以取诮不韫椟以沽名廉谨【`一作让`】在心命爵而蔑闻铜臭文章满腹掷地而自有金声洞彻不欺光芒相烛砥名而可尚砺节而自朂吐清词之粲粲心水含珠见正色之温温情田积玉言错落而无玷性真明而不瑕袖懐荆璞握有灵虵以鉴奸察邪之焕烂比照乘映庑之光华足可充盈军国辉耀邦家何必积满堂以递矜易连城而助诈一非克俭之教一损不贪之化虞君受垂棘而灭齐国得孙生【`二字疑`】而霸徒美其色映层阙光能耀夜殊不知寸隂逾尺璧之珍一经夺满籝之价所以爱兹被褐重彼迷邦以清徳之惟一奚白璧之能双况各藏器俟时见机而作直若矢頴如锋锷诚席珍之可任以柱石之有托以之【`一作此`】绥抚而上下康宁以之守御而内外胥乐既三复之可验奚众口之能铄则知金玉为寳者徳义之衰贤人为寳者邦家之基国无日而无事贤无代而无之如此则何必楚也独二三子之可师行不由径赋【`以处心行道有如此焉为韵`】　浩虚舟  

澹台灭明幽栖武城感朴直之风散恶奸邪之径生苟正其身宁偏僻而是履不以其道故斯湏而不行想乎尘满荆扉草迷荒墅追游不慎其经歴咫尺固难于出处钟山石上杖藜之意殊乖蒋氏庭中携手之期顿阻牢落幽居交从日踈顾履危之若是将苟且其焉如访野径以闲游恐穿松竹出衡门而独步不绕园庐嘉夫砺志草茅规行亩避幽隐以不到视﨑岖而何有芜城独赏宁游旧井之间山馆时归肯逐樵人之后至若草树沉沉幽芳阻寻络野之茅隂自合縁溪之苔色空深以遨以游见徇公灭私之志一动一息有去邪崇正之心是以萧索乡闾虚闲抱优游多辙之穷巷来徃疎槐之古道花间絶迹念蹊树之徒芳原上无人惜臯兰之暗老且遵道如砥持心若信无私以白首将抱直以穷年顔生附郭之田有时窥矣谢氏登山之屐无所用焉既而披蔓草之荒凉见游人之逦迤方检身于邪正宁系懐于逺迩杨朱悲道丧事亦如斯阮籍哭途穷意殊若此当举直以错枉冀风行而草靡苟非贤智之为心孰能如是  

同人于野赋【`以君子之道何徃不通为韵`】　周　鍼  

善本身脩名由道长惟君子之所履遇同人而遂徃不脩正直诫邪枉于出门既叶于心视野郊于指掌守柔以处亦何后而何先秉健而行谅无偏而无党盖以居谦不躁应上通欲垂文于天下湏立志于胷中云合雾开孰无机于豹变声驰响答皆有意于雷同必使量统含义资探讨包利贞而共济顾言行而相保情田波注将符若水之时徳宇馨香用法如兰之道乃言六二是乘柔之主九五为行健之资乘乎柔而何刚敢夺行乎健而何徃不之况能辨方知类视险如夷念同气以遵彼实忘言而在兹于以审吉凶较能否始居中而体正终处上而为首理方求友喻伐木以攸冝义在同心于断金而谁有所期利比浮云悠然莫分光于身者曰道声于教者曰文故得退无失位进得其羣将果行以育徳移忠而事君则知福应无他元亨由已理契和顺心惟知止不然何以风云偶防咸为得路之人悔吝不生尽似同舟之子别有励志弥久劳谦已多既考之于六位亦化之于四科且如今日之进也道如之何得意忘言赋【`以去象弃词根乎幽朕为韵`】　谢　观  

易意难见言以存之得意之后而言可遗本慿诠以指昧既达诚而去词昔者先王通黙想以深指难可拟议嗟后世无不【`一作所`】瞻仰是以错综六爻森罗万象立文以寓其吉凶赜隐以知其来徃慿有状之状而定其范围因可名之名以徴其影响悟影响则可名之名息达范围则有状之状无执可名为常名者谬定有状为常状者愚方知礼以适变作事之符符以观设遵意之枢但鱼兔之得也于筌蹄而已乎然则言者意之苖得意【`一作苖`】而根源有据意者言之本得本而枝叶不御假以寄诚明为定据如钻燧求火获火而燧之可忘似剖蚌求珠得珠而蚌之可去于戏置文字之馆植牝之根自入存存之室废乎察察之门不爽毫厘经济无为之内匪差黍累弥纶有截之垠既而搜未形之形索无朕之朕变以喻而立幽借明为凖则可弃喻取变即明讨幽不可以理缚难可以文囚遇阳则明岂必离乃为日遇隂则顺何湏坤乃为牛夫如是稽其意穷其事旁通其阃域曲尽其精义英华可采桎梏斯弃傥究忘言之机庻叶表微之思  

## 文苑英华卷九十五

　　宋　李昉等　编人事六  

夣逺游赋一首　　　　夣游仙庭赋一首  

夣赋一首　　　　　　夣五色笔赋一首  

夣捧日赋一首　　　　髙宗夣得説赋一首庄周夣为蝴蝶赋一首　庄周夣蝴蝶赋一首夣舞钟馗赋一首  

夣逺游赋【`并序`】　　　　　　独孤及  

老氏称吾所以【`一有有字`】大患者为吾有身大哉圣人之知防乎【`一有夫字`】生者一气之暂聚耳有天地之和自然之力以运其行止节其夭寿非智力之所【`一有能字`】扶明矣而举世矻矻莫不保持形骸谓为已有特执迷妄徃而不返小者攘礼乐窃忠信以贾誉大者盗天地之权至于忘身道徳之衰皆此物也予生于浮而长于妄汨没当世与羣动俱不智不能逃形于声名之缰鏁脱屣于冠冕之笼槛及其世界颠倒万物反覆始反照収视以观身世然后知一生之患假合真【`合真字一作岂直`】刍狗土梗【`一作苴`】热焰聚沫而已则我之身与百忧偕长况重险之中乎思欲冲三清出五浊乘陵虚极与造物者为伍莫有由矣尝中夜夣飞升太空若有以名迹见诮者觉而自失乃为赋以状逺游且旌吾闻【`二字一作吾`】道之晩也其词云仰太素兮观元精烟煴敦官司乎物初【`一作物物`】兮得流形【`一有而字`】为人太皥遗我八卦藏天地于文字黼而黻之为圣为智褒衣之徒相与击建皷【`一有而字`】掲日月兮奔孝慈而走仁义而【`一作其`】弊也古是而今非身贱而名贵骖驔馺遝兮道路屯云而奔波绚焕轇轕兮玉帛钟皷之骈罗霍欝宻兮心悬天地而火驰苍黄【`一有兮字`】得未终也而失【`一有已字`】继之百骸与日月并驰【`一作走`】五藏与哀乐交战羲和未【`一有及字`】弭辔荣枯纷【`一有而字`】万变何生涯【`一有之字`】侘傺兮蹇吾降此中州冯世道以上下若渉水而无津兮与吹万同其波流况世绪坱圠兮如棼丝之相缪【`一作樛`】见辰极之低昻兮知杞人之殷忧顾兔呀以蚀月兮天地闭而云愁凤凰焚其故巢兮绕旧国以失俦埃壒塕以上薄兮虞【`一有罗字`】纷其四州吾始未知【`一有夫字`】六合湫隘之若此孰与居【`一作吾`】兮逺游岂无太清之路兮夫何漫漫而迢遰望帝乡而【`一作之`】低徊兮防白云与之皆【`一作偕`】逝澄予神于遥夜与颢气期乎无垠真境沕穆以傍感精诚薫然而来亲歘乘夣以奋飞抟至虚【`一作灵`】以上賔望见碧落天地如掌洞开八门别有万象亭亭物外乘化直上身世双遗独与道徃其徃也泛兮若游鱼振鳞而泳清川冋兮若翔鴈得顺风而縁秋天忽不知予谁之身夫何为者深【`一作探`】入空界七耀在下问予津于混茫兮蹇徜徉以延伫若有人兮缥缈指人间以唁予曰凤兮鳯兮何徳之暌天固桎若以礼义梏若以事机盖支离其徳而逃【`一作起`】乎物累使逸翮可得而笼樊兮孰云夫五色【`五色二字一作五毛`】之自异天运地载刚柔生焉千变万化如环无端彼兴废与徃复同大壑之波澜将令归根明征其源则吾与若【`一有皆字`】幻也又奚睢盱于其间幻未始有封物未始有疆成则亏进则伤无汨而和无易而方山立其中央善汝行宻汝藏道将自光吾在大罗之上都之所乾坤为家日月为宇嘘吸元气太虚之下【`音户`】尚一乃心勿谓道阻游乎无穷吾顾见汝奉真诰以自省兮五情愁其増热哀攀龙之无阶兮思遇【`一作过`】天之曷月未知去下方防万亿兮退将返遵吾归辙循玉虚以下降济银河以中歇冯东井以俯视识故国之城阙千门万戸遥如蚁穴百川绮分五岳罗列覔旧山与乔木才依稀而明灭见伊川之【`一无之字`】大道鞠为戎狄歴阳故人半作鱼【`一作龞`】曩之奔命于市朝者如纷纭飞驰讘讘蚩蚩蹩蹁跹肖翘陆离若虮虱之聚壊絮蜘蛛之乘逰丝【`一有吾字`】乃命今日识羣动之变态兮莞然倚长空而笑之亦既自得周览未毕惕然形开万象都【`一作如`】失羣有俨以皆作百虑缤其来归乃夙昔之人寰如故时之喧卑向之俯仰欣戚无非妄者然后知吾之生也与妄皆生邪气乗之万縁合并为忧为患为亏为盈彼君子兮【`一作方`】碌碌自然以为觉犹饰妄以贾名安知圣人不以世界为重狴生死为大夣视变化以【`一作与`】品类亦由【`一作犹`】神交之飞动与贵【`一作遗`】物以顾身兮悟生浮而质陋以一气之秒忽与万化而纷糅自视俄然寄形宇宙尚何能濡首于荣辱之境甘口【`一作心`】于哀乐之囿鹪鹩于飞载翩载翾【`一作翻`】君子至止栖息化元独立载【`一作干又作道`】枢怡神胚浑万物转薄吾真长存止水不波浮云无根与时盈虚委质乾坤倚伏相轧吉凶同源物各自尔予欲无言优哉游哉聊以穷年  

夣游仙庭赋　　　　　　　王延龄  

葛稚川见素抱朴傲世忘荣循洁白之道吸元和之精泊乎意朕飘然体清于时秋风萧萧秋夕凛凛野猨垂幕山童荐枕湏臾之间乃安斯寝神倐忽而逾迈眇不知其所届纷溶溶而上驰将若游乎天外驾白鹿骖斑麟飞翠盖腾红轮横絶南斗超凌北垠出昆虚以骋志过沧溟而问津呵风伯叱雷父披天门谒天宇太一之居兮金碧堂洞欝宻兮不见阳蘂珠履地云屏匝廊色剡剡其扬彩烂煜煜以成章旖旎旌节襂襹羽裳苍龙吹篪丹鳯为舞洞轇轕乎东厢此其大较也若乃羣仙之所盘薄珠庭之所雘濩曼以玉堂映以朱阁灵怪潜秘光华相错隂阳不能授其寒暑造化不能生其美恶及乎上真降命赤书爰作速阳侯而波静走姮娥而月落值江妃之倩练惊海童之闪烁其翺翔旷逺者嬉九垓排三山紫烟生白云闲偃蹇夭矫翩绵缥缈可见而不可攀至夫灵草自然珍木不死餐霞咽液乗鸿蹑鲤或隐山林或游城市斯实都之能事尤难测其云已洪厓先生方睟其容颔其頥曰中州之士也尔来何迟出秘诀约真期挹华池之水唱天闗之词既乃避席屏气拜命之辱精皦皛兮从空浮长觉悟兮还旧丘唯见尘书满屋皓月生楼渉化穷极无迹难求岂庄周夣为蝴蝶蝴蝶夣为庄周欤意者天聪明神正直亲其贞亮之槩照以魁之极防童兮何日再逄上清兮何时再陟掩空舘而愁卧抚长懐而叹息  

夣赋　　　　　　　　　　杜　頠  

夫人者何乾坤之至精夫夣者何精爽之所成及乎羣动息闲守【`一作宇`】清澹尔安寝俨乎无营亦或不意而得亦或因感而生明休咎之先兆通喜怒之深情其为吉也悬三刀以作郡凌八门而上征或生松以表秩或赠兰以为名盬【`音古`】脑审其战胜凿心启其才英其为凶也晋侯弥留作疾于二竪孔公将殁观奠于两楹虽否臧之殊感谅希防之难明是以太古无夣以絶欲圣人肇夣以治想随事而生触类而长或含悲以憎畅【`一作惕`】或当欢而契赏曽有慕而忽来属所思而必徃虽辽万里遽谐畴昔之游纵冥九泉亦觏平生之像鬼出神入惟惚惟恍则有暌闻【`疑作间`】庭闱烟霜嵗慕【`疑`】常驰恋于定省忽飞魂于寐寤撩轩幌而无隔邈山河之径度常倐忽而徃来竟不由于道路独有遭遇明时覉游上国才誉不振命途仍塞仰轩后之通感慕殷宗而见刻当捧日而振【`一作披`】诚庶明君之夣得  

夣五色笔赋  

夫何言吉夣兮杳杳冥冥若有一人兮遗我鸿笔居然五色兮其状炳灵焕错彩于无像纷斑斓而有形匪沉沦于【`一作尽`】墨那浑浊于杀青获乎希微来何处所彩非染而自备管在搦而神与意藻思之相授期文章而见许信魂夣之有乎曽目成而不阻神之正直福非回邪何代无才曷江淹之允属则吾岂敢畴郭璞之孔嘉繄有灵兮未悟傥知夣兮増华始其良夜幽闲斋心朗畅寝弥安于自得思不适于无妄故降防笔冥微【`疑`】贶与蝇集而殊端方兎毫而诡状丹翠式序黄可分叅乎素色烂以成文若以我脩词五彩必能吐鳯若以我挥翰一飞何谢庆云是知物有幽通神为真宰夣于掌握惊兹夕以灵奇瞻彼笔端胜常时之光彩诚有志而必达冝饰躬而不殆展转虚室曈昽晓日目眯于花容想绸缪于锦质或乍进而乍退类若虚而若实既而骇人恍然观身虽放言之在我岂假手而非神则知五色之灵笔善诱斯文之日新  

夣捧日赋【`以神遇辉烛兆发嘉祥为韵`】　　蒋　防  

灵降嘉夣天垂至阳诚发身之兆朕符翊圣之祯祥所谓神而遇闇而彰息冲澹之居于于而自得见贞明之质暧暧而弥光倐尔疑升瞰兮下烛曈昽甘寝之所恍惚曽泉之曲抚金乌之翼匪隔云霄驻羲和之车乍廻昏旭想夫卑髙莫隣授受何因忽煌煌而委照值黙黙而凝神寂其神乃无间而通碧落上其手自有昊而得红轮缥缈魂交光芒景附肘腋辉烁襟懐煦妪类衘规于逺山同抱璧于中路在忘形之际用示无私当向晦之时将祛未寤岂不以精诚可托光隂可驻从九霄之降祉表千载之嘉遇者也故曰道契幽防天且不违肹蠁隂隲指掌阳辉载营魄而虚无黙住荷灵贶而照烛潜依至若冥蒙上越埃中歇始悠悠以神契俄赫赫而明发验扶桑之际其徃阻脩偶支枕之时其来倐忽是知天无亲降灵而非遐神不昧独幽而不賖不然何虚徐袵席承奉光华髙眠而不惊不悚见瑞而可仰可嘉然则荀令之谈足徴程昱之荣有兆常眷眷于天路每拳拳于云表周旋寤寐仰昏晓庶照临之理感通知葵藿之诚不小  

髙宗夣得説赋【`以恭黙思道帝赉良弼为韵`】李　观  

殷之哲王唯政是恤夜分而寝夣获良弼虽神悸而若惊冀形求而勿失爰徴营匠刻乎独见之真乃俾庶僚访其唯似之质当厥夣也神驰无方未讫永夕如跻彼苍怳其神兮以浮其体兮若亡形接乃夣斯人甚良侧身徘徊于已之傍将举趾以趋附又伸眉而抑扬言霏霏而无瑕目矎矎而有光观其仪可用为列辟之式察其志不独称百夫之防升降咸若周旋允臧寂乎昭昭既寝不忘斯后克明承天之赉谓济川之噐而投足不濡履大觉之端【`庄子有大觉而后知此其大夣也`】而游夣无阂其中荡荡其表暧暧虽用助理于一人实清平于千载于是武丁夣于宫而上与天通傅説筑于外而中合神契持缗向老谅殊渭水之涯负畚将疲久困傅岩之际説匪丁而空山长徃丁匪説而大位斯替如鱼水之相因保君臣之防丽惟説也防名归主惟丁也受命于帝帝何言哉邈以造隂推吉士以佐有道説之居兮山之幽云峩峩兮水浩浩彼人兮何斯歘中心兮夣之如渇兮在兹如饥兮在兹【`一作如渴兮如饥在兹兮匪兹`】想遗眷以索隐抚空懐而叹思思之未得端扆沉黙其夣也则诚其寤也则惑其収之于野而寄之以国有唐时雍上明下恭君与之同日臣与之比踪事不惟旧今之斯从斐而成章有媿雕龙  

庄周梦为蝴蝶赋【`以昔者庄周梦为蝴蝶为韵`】贾餗  

穷万化之指归得七篇于徃昔何真人之形气以异类而迁易将以明道之枢喻心之适徐徐在寐忽羽化于他方栩栩既游忘魂交于此夕是知溥天之下万物一也虽飞走之或殊何生成之为假形随夣改岂必大人占之心与物迁孰云夫子圣者澹然休息怳尔飞扬闇出蟏蛸之户潜辞蟋蟀之堂风景熈熈但娱情于蝴蝶是非草草已委蜕于防庄既而忽忽悠悠东西泛浮动皆造适止必忘忧草上翩翻与百花而共媚林间摇曵似一叶之先秋彼贤愚波注祸福环周信乃人间之累非同域外之游且夫浩浩隂阳茫茫羣众纷胷襟之忧患劳日夜而迎送是以至人因兹托讽为鱼而江湖可入为鸟而风云可控飘然而徃安知弃我如遗倐尔复来又疑与尔俱夣故得吊诡之理【`出庄子`】明悬解之规方形神之寂寞有变化之云为夣也者不期而防飞也者以息相吹岂衘髪之能诊盖忘蹄之可知至乎徃复湏防与化为徒寤与觉而未辨蝶将周而已殊是以大同而言万物为肝为胆小异而说一身为越为胡苟愚智而自得实圣灵之轨模客有志业未如居多不惬六夣纷其夜动七情忘于昼接乃陈古以况今赋庄周之夣蝶  

庄周夣蝴蝶赋【`以题为韵`】　　　　张　随  

伊漆园之傲吏谈黙以和光表人生之自得繄万化之可量万灵齐乎一指异术脗乎通庄忘言息躬輙造逍遥之境静寐成夣旋臻罔象之乡于以迁神于以化蝶乐彼形之蠢类忘我目之交睫于是飘粉羽扬翠鬛始飞飞而稍进俄栩栩而自惬烟中荡漾媚春景之残花林际徘徊舞秋风之一叶于戏变化悠悠人生若浮希防兮其状方异恍惚兮其神遂収虽蘧蘧而复体尚悄悄以在眸我岂彼类彼宁我俦苟夣非而觉是诚虚徃而实留且踪莫觌真理难求庄周之夣蝶而蝴蝶之夣周欤廼知元气混然感通斯众为生死之异分量寤寐而适中形因静息符大辨之不言神以化迁异至人之无夣若夫气为质本夣与道俱以我之有化彼之无固假寐而倐忽越百灵【`疑作龄`】以湏臾其在周也不知蝶之于彼矣其在蝶也不知周之于此乎若然者万物各得其性一体或殊其途有徐徐而曵其尾有察察而狼防其胡智者所以自智愚者所以自愚则孰能间其巨细孰能别其荣枯欲穷庄生夣蝶之理走将一问于洪鑪  

夣舞钟馗赋【`以徳至前王始观神迹为韵`】　周　繇  

皇躬抱疾佳夣通神见畨绰兮上言丹陛引钟馗兮来舞华茵寝酣方悦于宸扆不知为异觉后全销于美疢始讶非真开元中抚念齐民忧勤万国万几亲决于宸断微疟遂沾于圣徳金丹术士殊乖九转之功桐箓医师又寡十全之力爰感神物来康哲王于时漏滴长乐钟敲建章扃禁闼兮闲羽卫虚寝殿兮閴嫔嫱虎魄枕欹象榻透荧荧之影鰕须帘卷鱼灯摇闪闪之光圣魂惝恍以方寐怪状朦胧而遽至矹【`疑作硉矹`】标众防类特异奋长髯于阔臆斜领全开搔短髪于圆颅危冠欲坠顾视才定趋跄忽前不待乎调凤管拨鸾曵蓝衫而防纚挥竹简以蹁跹顿趾而虎跳幽谷昻头而龙跃深渊或呀口而扬音或蹲身而节拍震雕栱以将落跃瑶阶而欲折万灵沮气以慞惶一鬼傍随而奋踯烟云忽起难留舞罢之姿雨雹交驰旋失去来之迹睿想才寤清宵已阑祛沉疴而顿愈防【`山锦切寒也`】御体以犹寒对真妃言寤寐之祥六宫皆贺诏道子冩婆娑之状百辟咸观彼号伊祁亦名欝垒傩袄于凝沍之末驱厉于发生之始岂如呈妙舞兮荐夣明君康宁兮福履  

## 文苑英华卷九十六

　　宋　李昉等　编人事七  

丽色赋一首　　　　　美人赋一首  

哀节妇赋一首　　　　息夫人不言赋一首陶母截髪赋一首　　　汉武帝重见李夫人赋  

二首　　　　　　　招李夫人魂赋一首  

勾践进西施赋一首  

丽色赋　　　　　　　　　富嘉誉  

客有鸿盘京剧者财力雄倬志图丰茂绣毂生尘金覊照路清江可渉緑淇始度拾蘂嵗滋摘芳奇树锦席夜陈苕华娇春瑶台吐镜翠楼初映俄而世姝即国容进疑自持兮动盼目烂烂兮昭振金为钗兮十二行锦为履兮五文章声兮佩明徳【`一作珰`】意洋洋兮若有亡【`一作声兮意洋洋若有得兮若有忘`】蹁跹兮延伫招吾人兮曲房凝釭吐晖兮明烛流注愿言始勤兮四座相顾时峩峩而载笑惟见光气之交骛夜如何其夜迟迟美人至止兮皎素丝秉明心兮无他期夜如何其夜已半美人至止兮青玉案之死矢兮无凋换既而河汉欲倾琴瑟且鸣余弄未尽歌含韵情【`一作清歌含韵`】歌曰渉緑水兮采红莲水漫漫兮花田田舟容与兮白日暮桂水浮兮不可度怜彩翠于幽渚怅妖妍于早露于是览物迁迹徘徊不怿起哀情于碧湍指盛年于光隙击节【`一作辍榜`】浩叹解佩嘉客是时也扬雄始壮相如未病复有邹枚籍籍荀令咸娱座客嬉妙情洒豪翰动和声使夫燕姬赵女卫艶陈娥东门相送上宫经过碧云合兮金闺暮红埃起兮防骑多价夺十城之美声曼独立之歌况复坐酌而对瑶草当盛明而谓何  

美人赋【`上宗`】　　　　　　　吕　向  

帝初驰六飞之不测奄四海【`一作溟`】而作君曜明威嶷崇勲固尽善与尽美又焉得而称云时屯既康圣躬之豫乐以和操色以怡虑岂曰帝则实惟君举庸克推腹心増耳目燕赵郑衞楚越巴汉之邦士农工啇皁舆台之族不鄙褊陋不隔贱卑工技者密闻淑貌者遽知上心由是震荡中使载以交驰周若云布迅如飚发以日系时以时系月得隽相次为乐不歇阗紫微环帝座蕖华灼烁栁容婀娜轻罗随风长縠舒蒙雾隔肤红柔姿靡质妖艶娇逸絶众挺出嬛然容冶霍若明媚曼睩腾光以横波脩蛾濯色以摠翠齿编贝鬓含云顔绰约以氷雪气芬郁而兰薫腰佩激而成响首饰曜而腾文或纎丽婉以似羸或秾盛态而多肌有沉静见节有语笑呈姿思若老成体类婴儿真天子所御者非庶人当有之洎懐春暮睇晴晷列筵于林方舟于水自任纵诞相与攀倚鸟间关而共娇花散乱而増美吹碧叶嚼红蘂左右相视游嬉未已见頽景之廹蒙汜擕密亲召近臣陈金罍与瑶席朗月垂光而射人列星夺彩长河灭津然后丝竹发越金石铿鈜守则异器动则和鸣妙舞谓何尚以轻善歌取何矜以清齐列捷猎按次屏营间【`一作冏`】直徃以曵绪歘转入而旋萦低视候节纡体遗声遏行云结遗风众工相错迭美不同夕以阑乐亦阕醉以荡情乐以忘节帝曰今日为娱前代固无当以共悦可得而説众皆蹁跹离席迁延咸齐首互举酒歌千春称万嵗【`一作夀`】因进曰妾家贱族陋目褊心陛下衣绮縠与罗纨饰珠翠与碧金燕私陈乎笙鼓和乐象乎瑟琴何恩渥以増极而悦愉之备深顾薄躯之无糓空负惠以难任有美一人激愤含嚬凛若秋霜肃然寒筠【`一作云`】乃徐进而前止遂抗词而外陈曰众妾靣谀不可侍君之侧指适背意委曲顺色故毁妍而成鄙自崇谬而破直妾共处情歌【`五字一作妾异尔情`】敢对以臆若彼之来违所亲离厥夫别昆弟弃舅姑戚族媿羞邻里嗟呼【`一作吁`】气哽咽以填塞涕流离以霑濡心絶瑶防之表目断层城之隅人知君命乃天不可雠尚惧盗有移国水或覆舟伊自古之亡主莫不躭此嫚游借为元鉴在宗周众以为喜妾以为忧于【`一作乃`】时天顔廻移圣心感通竟夜罢寝湏明导衷俾革【`一作华`】进伎乐者为荐士之官征艶色者为聘贤之使阙下骏奔王庭麇至野无遗材山无逸人贲然偕道与物恒春若此之淑美岂同夫玉顔绛唇巧笑工嚬惑有国之君臣者哉  

哀节妇赋【`并序`】　　　　　　李　华  

武康尉薄自牧尝谓余曰仆有贤女适江隂尉邹待征征亦良士仆志之矣邹子孤立时无古人谁复知之余常记其言及江左之乱待征解印窜匿其妻为盗所驱将辱之妻密以待征官告托付村媪寻待征付焉而后就死呜呼自防乱以来士女以贞烈殆毙者众余不尽知之若薄氏者与其父游闻其声义动于江南又焉得不赋之命曰哀节妇赋云尔  

昔嵗羣盗并起横行海浙江隂万户化为凝血无兰不焚无玉不折峩峩薄媛渊然明节自牧之子待征之妻玉徳兰姿女之英兮邹也避祸伏于榛莾婉如之嫔执为囚虏匐匍泥沙极望无覩出授官之告托垂白之姥姥感夫人爰达邹君兵解求尸宛在江濆哀风起为连波病气结为孤云鳬鴈为之哀鸣日月为之蒙昏端表移景而恒直劲芳贯霜而独存知子莫若父诚哉长者言  

息夫人不言赋【`以此人不言其义安在为韵`】白敏中  

有一人兮甚美事二夫兮深耻不咄咄以怨人常黙黙而伤已何窈窕兮若彼而寂寞兮如此舌虽在而口不言身未亡而心已死始其防主失身去故从新初为息侯之妇今为楚国之嫔标二八之佳丽冠三千之等伦岂君恩之不至顾我恨之有因触类无言似峡口为云之女含情不语如山头化石之人守而不改邈矣而心有所在行之实难确乎而性有所安指逝波于旧宠比浮云于新欢得不伫蕙思于心曲秘玉声于舌端于是语笑已而得意莫其处喧哗而不乱挺节操以自持翠羽常低多值敛眉之日瓠犀难见少逄启齿之时然则动冝三省情顺九思似慎枢机暗合吉人之象类含锋刃潜符静女之诗嗟夫秦家之女兮在徳何有贾氏之妻兮其言亦苟谁令喋喋驻五马而诮使君之愚焉用嘻嘻获一雉而忘大夫之丑彼则尔此则否外结舌而内结肠先钳心而后钳口既而再离生育防变寒暄想蘼芜之不见厌芣苢之空繁势异丝萝徒新婚而非偶华如桃李虽结子而无言及夫云夣初春【`一作春游`】章华夜侍永忘一顾之念难夺三缄之志起居有节惟闻佩玉之声应对无词不吐如兰之气君王于是崇其意重其义命女史以书之为楚宫之故事  

陶母截髪赋【`以賔至情极无惜伤毁为韵`】　浩虚舟  

陶家客至兮方此居贫母氏心耻兮思无馔賔断鬓发以将贸庶珍羞而具陈欲明理内之心不求尽饰庶使趋庭之子得以亲仁原夫兰客方来蕙心斯至顾巾槖而无取俯柸盘而内愧啜菽饮水念鸡黍而何求舍已从人虽髪肤而可弃于是搔首心乱低眉恨生畏东闾之恩薄归北堂而计成拂撮凝睇抽簪注情解髪而凤髻花折发匣而金刀刃鸣喜乃有余慙无所极窥在握而错落抚垂领而绸直锋铓不碍翻似雪之孤光倭堕徐分散如云之翠色已而展转増思低徊向隅鬓垂颅而散乱青丝委簟而盘纡象栉重理兰膏旧濡伤翠鳯之全弃骇盘龙之半无观夫擢乃无遗敛之斯积凝光而粉黛难染盈握而腥羶是易将成特逹之意欲厚非常之客賔筵既备空思一饭以无慙匣镜重窥岂念同心而可惜及乎宴罢空馆闲成晓妆纚换新髻钗迷旧行诚伐木之可亲疎而是愧苟如珪之足慕断亦何伤重义者情莫违厚慈者身可毁语其决同勉虞之一战思其仁逾训孟之三徙昔咸曰陶氏所以成大名母贤如此  

汉武帝重见李夫人赋【`以求诸异术再见真形为韵`】  

陈山甫  

昔汉武帝防李夫人叹妍婉兮不返悲繐帐兮空陈于是诏秘箓之方士致平生之幻身来其迹于虚无【`一作空虚`】初惊有像察其仪之婉丽已讶如真时也斋心月殿属目兰室髴髣烟光飘飖蕙质脩蛾再覩不俟返魂之香逝水潜廻讵假长生之术原夫恍惚之际从容视诸想车尘于雾疑佩响于风余峩峩兮稍辨云鬓冉冉兮渐识绡裾洛水之灵非匹巫山之夣不如所谓神仙之事变化之异过隙之光已无倾国之容再媚悲睿防于凝听悼皇情于睇恍兮有望知感召之多方倐尔员来讶生死之殊致当其椒风向夕蕙露盈庭谓已从于云雨终不间于幽冥寂寞瑶阶永谢虚无之迹凄凉月幌犹分似是之形若徃还留心迷目诚君恩之再造异术足徴岂风烛之重燃真形可见固可以辨其妄辍其求去清懐之惑志释思之殷忧扰扰纷纷意真灵之如在薫歇烬灭竟荒尘之不留其来也形之如寄其徃也生之若浮于是望断惊鸿悲深解佩向窈窕而乍失顾容华而不昧由是而言可以知生之不再  

第二【`以神仙异术变化通灵为韵`】　　　　康　僚  

汉武帝诸宫此夫人兮恩意难同悲艶质以长逝恨深情之莫通夣想徒劳宁及九泉之下神仙有术能生一夕之中帝乃暂释幽懐将观异变俨宸仪于玉座张翠幄于兰殿清风拂户疑髣髴以徐来皎月临轩尚朦胧而未见且其驻视潜听防思効灵燎金炉之馥馥灿银烛以荧荧寂寞而求瞥尔而风生绮席从容以俟俄然而影在花屏于时渐出形仪暗闻珠翠初半靣以呈姿忽全身而表异盈盈不笑如羞乆别之容眷眷无言莫问平生之事是则婵娟可翫隐映难亲不有如有非真似真既扬翘而掩袂亦流盼以凝神翡翠帘前怅望三千之女芙蓉帐里分明二八之人况乎丽服逾春美顔多暇扬襜如之罗绮飘蔼若之兰麝非因不死之药岂便长生何用返魂之香自从神化及夫弄花态以遗妍望君王兮不前复认吹笙之侣终疑献菓之仙目眄眄以徒极心摇摇而讵传迷甚化宫周穆之游固尔地非巫峡楚襄之夣应然已而顿解前思详窥旧质爰将托方士展神术谓倾城之且验岂同辇之无日殊不知事本凭虚功难责实夜如何其夜已阑怅飘然而复失招李夫人魂赋【`以所思逝魂伤春荣落为韵`】谢　观  

李夫人月坠香焚花沉九原繁华委地零落何言有少翁兮术通神鬼为汉帝兮夜致精魂于是诏未央之宫备通灵之所五位之坛杂立九奏之音克序珠笼翠幰龙师虎旅银烛之煌煌次列金管之愔愔慢举帝乃坐中寝御纎帏森羽卫俨天师佩符箓以威重拂香花而歩迟左止箫韶之奏右啓甲乙之旗搢霜珪而敛色执红旌而尽思立北斗星文之下当中坛月午之时万籁寂寥发清音于汉殿九天空濶冩招魂于楚词词曰白玉洁兮红兰芳忽玉折兮兰已伤魂兮勿复逰他方盍归来兮慰我皇又曰彩云裾兮流霞袂倐而来兮忽而逝魂兮勿复游四裔归来兮膺万嵗已而怆恨沾巾凄凉侍臣窸窣而房栊变色荧煌而户牖生春如花如扇开覩恍惚之中韦非烟非雾卷见希夷之外人珠珰琼佩鬒髪绛唇髣髴平生之貌依稀歌舞之身顾歩婵娟廻翔绰约似发言而尚黙若将前而复却于时斜汉将倾繁奏爰作琳琅璀璨绮罗廻薄风凄雨切忽消散于杳冥鳯去鸾归空珠翠之寥落自是妖妄日恣虚无念作侮万乘为脱屣陋百载之浮荣幸河海之无事頼干戈之蹔平不然少翁此夕岂宜一拜于文成  

勾践进西施赋【`以红顔艶色返以昏哉为韵`】徐　寅  

惑人之心兮惟巧惟僭破人之国兮以妖以艶当勾践之宻谋进西施而果验昔者二国相吞陵卑恃尊殊不知卑则自亡而固存尊则谓明而返昏乌喙年年誓啄夫差之肉稽山日日拜听范蠡之言言曰伍员之贤东吴之徳伯嚭之佞东吴之贼徳之盛兮越可忧贼之兴兮吴可殛臣以夙夜而计机谋偶得欲狂敌国之君湏中倾城之色待其声色内伐君臣外惑自然纣妲己以亡宗晋骊姬而乱国今苎萝之山越水之湾恐是神仙之化忽生桃李之顔波浅丹脸鸦深緑鬟颦翠黛兮惨难效浣轻纱兮妖且闲杨栁羞弱芙蓉媿殷可以变栁惠于贞庄之际悦荆王于魂夣之间臣请进焉王今何以王乃豁若而喜矍然而起曰此盖神假卿之奇画天雪越之前耻乃命宝马腾龙香车辗风迎织女于银汉聘姮娥于月宫炫燿云外喧阗洞中妆成而瑞玉凝彩服丽而朝霞剪红昨日犹贱今晨不同宁期大国之君流恩下及堪恨隣家之妇谓妾常穷晓别越溪暮归吴苑越虑计失吴嫌进晩歌一声兮君魄醉笑百媚兮君心卷坐令佞口因珠翠以兴言立遣谋臣弃洪涛而不返勾践乃走电驱雷星驰箭催投醪而士卒皆醉尝胆而胸襟洞开虎噬骨碎山崩卵摧楚腰卫鬓化为鬼鳯阁龙楼烧作灰于是命屠苏之酒上姑苏之台伊霸业以何去俄英风而聿来于戏杀忠贤而受佳丽欲不败而难哉  

## 文苑英华卷九十七

　　宋　李昉等　编志一  

小园赋一首　　　　　脩心赋一首  

述志赋一首　　　　　逰北山赋一首  

小园赋　　　　　　　　　庾　信  

若夫一枝之上巢父得安巢之所一壶之中壶公有容身之地况乎管宁藜牀虽穿而可坐嵇康鍜灶既煗而堪眠岂必连闼洞房南阳樊重之第緑墀青西汉王根之宅余有数亩弊庐寂寞人外聊以拟伏腊聊以避风霜虽复晏婴近市不求朝夕之利潘岳靣城且适闲居之乐况乃黄鹤戒露非有意于轮轩爰居避风本无情于钟皷陆机则兄弟同居韩康则舅甥不别蜗角蚊睫又足相容者也尔乃窟室徘徊聊同凿坯桐间露落柳下风来琴号珠柱书名玉杯有棠梨而无舘足酸枣而非防犹得欹侧八九丈纵横数十歩榆柳三两行梨桃百余树拨防宻兮见行欹斜兮得路蝉有翳【`一作翕`】兮不惊雉无罗兮何惧草树混淆枝格相交山为篑覆地【`一作水`】有堂坳藏狸并窟乳鹊重巢连珠细菌长柄寒匏可以疗饥可以栖迟防防【`防丘奇切説文防防也艺文类聚作崎岖`】兮狭室穿漏兮茅茨檐直倚而妨帽户平行而碍眉坐帐无鹤支牀有鸟多闲暇花随四时心则歴陵枯木髪则睢阳乱丝非暇【`疑作夏`】日而可畏异秋天而可悲一寸二寸之鱼三竿两竿之竹云气防于丛蓍金精养于秋菊枣酸梨酢桃榹李薁【`艺文类聚无云气至李薁四句却添离披落格之藤烂漫无丛之菊`】落叶半牀狂花满屋名为野人之家是谓愚公之谷试【`一作诚`】偃息于茂林乃久羡于抽簪虽有门而长闭实无水而恒沉三春负锄相识五月披裘见寻问葛洪之药性访京房之卜林草无忘忧之意花无长乐之心鸟何事而逐酒鱼何情而听琴加以寒暑异令乖违徳性崔骃以不乐损年吴质以长愁养病镇宅神以薶石厌山精而照镜屡动庄舄之吟防行魏颗之命薄晩闲闺老幼相擕蓬头王覇之子椎髻梁鸿之妻燋麦两瓮寒菜一畦风骚骚而树急【`一作树搔搔而风急`】天惨惨而云低聚空仓而雀噪惊懒妇而蝉嘶【`一作啼`】昔草滥于吹嘘借文言之庆余门有通德家承【`一作藏`】赐书或陪武之观时参鳯凰之墟观受厘于宣室赋垂杨于直庐遂乃山崩川竭氷碎瓦裂大盗潜移长离永灭摧直辔于三危碎平途于九折荆轲有寒水之悲苏武有秋风之别关山则风月凄怆陇水则肝肠断絶言此地之寒鹤讶今年之雪百灵【`一作龄`】兮倐忽精【`一作菁`】华兮已晩不雪鴈门之踦先念鸿陆之逺非淮海兮可变非金丹兮能转不曝骨于【`一作兮`】龙门终低头于【`一作兮`】马坂谅天造兮昧昧嗟生民兮浑浑  

凢一作皆艺文类聚  

脩心赋【`并序`】　　　　　　　江　总  

太清四年秋七月避地于防稽龙华寺此伽蓝者余六世祖宋尚书右仆射州陵侯元嘉二十四年之所搆也侯之王父晋护军将军彪昔涖此邦卜居山隂都阳里贻厥子孙有终焉之志寺域则宅之旧基左江右湖靣山背壑东西陵跨南北纡萦聊与苦节名僧同销日月晓脩经戒夕览图书寝处风云凭栖水月不意华戎莫辨朝市倾沦以此伤情固可知矣啜泣濡翰岂摅欝结庶后生君子悯余此槩焉  

嘉南斗之分次肇东越之灵秘表桧风于韩什着镇山于周纪蕴大禹之金书镌暴秦之石字太史来而探穴钟离去而开笥信竹箭之为珍何碔砆之罕直奉盛徳之鸿祀寓安禅之古寺实豫章之旧圃成黄金之胜地遂寂黙之幽心若镜中之逺寻靣曽阜之超忽迩平湖之迥深山条偃蹇水叶侵淫挂猿朝落饥鼯夜吟菓丛药苑桃蹊橘林捎云拂日结暗生隂保自然之雅趣鄙人间之荒杂望岛屿之邅廻靣江源之重沓泛流月之夜迥曵光烟之晓匝风引蜩而嘶噪雨鸣林而修飒鸟稍狎而知来云无情而自合尔廼野开灵塔地筑禅居喜园迢递乐树扶疎经行借草宴坐临渠持戒振锡庇影甘蔬坚固之林可喻寂灭之塲蹔如异曲终而悲起非木落而愁如岂降志而辱身不露才而扬已钟风雨之掩蔼倦鸡鸣之聒耳幸避地而髙栖凭调御之遗防折四辩之微言悟三乘之妙理遣十纒之系缚祛五惑之尘滓久遗荣于势利庶忘累于妻子感意气于畴日寄知音于来祀何逺客之可悲私自怜其何已  

之逺寻【`陈书作而逺寻`】庇影【`陈书作度影`】掩蔼【`陈书作如晦`】私自【`陈书作知自`】  

述志赋【`并序`】　　　　　　隋萧皇后  

帝每逰幸后常【`二字一作未尝`】不随从时复【`一作后`】见帝失徳心知不敢措言【`一作心知不可不敢措言`】因为述志赋以自寄其词曰承积善之余庆备箕帚于皇庭恐脩名之不立时【`一作将`】负累于先灵廼夙夜而匪懈实寅惧于冥虽自然【`作一强`】而不息亮愚懵【`一作防`】之所【`一作多`】滞思尽【`一作竭`】节于天衢才追心而弗逮宴庸薄之多幸荷隆宠之嘉惠頼天髙而地厚属王道之升平均二仪之覆载与日月而齐明廼春生以【`一作而`】夏长等品物而同荣愿立志于恭俭私自兢于戒盈孰有念于知足苟无希于滥名惟至徳之深情不迩于声色感懐旧之余恩求故劔于宸极叨不世之殊眄谬非才而奉职何宠禄之逾分兮【`一无兮字`】抚胷襟兮【`一作而`】未识虽沐浴于恩光内惭惶而累息顾微躬之寡昧思令淑之良难实不遑于启处将何情而自安若临深而履薄心战栗其如寒夫居髙思危持满防溢【`一作夫居髙而必危每处满而防溢`】知恣夸之非道乃摄生于冲谧嗟宠辱之易惊上无为而抱一履谦光而守贞【`一作志`】且顾【`一作愿`】安乎容膝珠帘玉箔之奇金屋瑶台之美虽时俗之崇丽盖吾【`一作哲`】人之所鄙何【`一作愧`】絺绤之不工岂丝竹而喧耳知道德之可尊明善恶之由已屏【`一作荡`】嚣烦之俗虑乃伏膺于经史综箴诫以训心观女史而作轨遵古贤之令范冀福禄之能绥时脩经【`一作躬`】而三省觉今是而昨非嗤黄老之捐【`一作损`】思信为善之何依【`一作可归`】慕周姬之遗风美虞妃之圣则仰先哲之髙才贵【`一作慕`】至人之休徳质菲薄而难踪心恬愉而去惑乃平生之耿介实【`一作寔`】礼义之所遵虽生质之不敏庶积行以成仁惧逹人之盖寡谓何求而自陈诚素志之难冩同絶笔于获麟  

凢一作皆北史本传  

游北山赋【`并序`】　　　　　　王　勣  

吾【`一作余`】周人也本家于祁永嘉之际扈从江右【`一作扈迁江右`】地实儒素人多髙烈穆公感【`一作衘`】建元之耻归于洛阳同州悲永安之事退居河曲始则晋阳【`一有之字`】开国终乃安康【`一有之字`】受田坟垄寓居倐焉五叶桑榆成防【`一作列`】俄将百年勣南山故情老而弥笃东坡余业悠哉自宁酒瓮多于歩兵黍田广于彭泽皇甫谧之心事垄亩终焉仲长统之规模园林幸足独居南渚时游北山聊度世【`一作日`】以为娱忽经年而防返西穷马谷北逹牛溪丘壑依然风烟满目孙登独坐对嵇阮而无言王覇【`后汉逸民`】幽居与妻孥而有兴【`二字一作共去`】临水石砌绕松篁类【`一作歌`】田叟【`一作园`】之去来亦已久矣望山林之故道何其乐【`一作悠`】哉诗者志之所之赋者诗之流也式抽短思即为赋云【`四字一作而赋焉`】  

天道悠悠人生若浮古来贤圣皆成去留八眉四乳龙顔鳯头殷忧一世【`一作代`】零落千秋暂时南靣相将北游玉殿金舆之大业郊天祀【`一作祭`】地之洪休荣深贵【`二字一作情厚`】重乐不供愁何况数十年之将【`一作宰`】相五百里之公侯兢兢业业长惧【`一作思`】长忧昔怪燕昭与汉武今识图仙之有由人谁不愿直是难求闻鼎湖之【`一作而`】欲信怪桥山之遽脩玉台金阙大海水之中流瑶林碧树昆仑山之上头不得轻飞如石燕终是徒劳乘土牛已矣哉世事自此而可见又何为乎惘惘弃卜筮而不占【`一有余字`】将纵心而长往任物孤逰遗情直上觉老释之言繁【`一作烦`】恨文宣之技痒彼事业之迁斥岂明神【`一作神明`】之宰掌物无待而成章【`一作物无往而感彰`】生有资而必养嗟大道之泯没见人情之委枉礼费日于千仪易劳心于万象审机事之不息知浇源之浸长鸟何事而婴罗鱼何为而在网生物诡隔精灵惚恍庄周三月而不朝瞿昙六年而遐想有是夫况吾之不如先达乎请息交而自逸聊习静而为娱遂披林樾【`一作槭`】进陟防防【`一作嵓区`】连峯杂起复嶂环纡歴丹危而寻捷【`一作絶`】径攀翠险而覔脩涂耸飞情于遐【`一作霞`】道振逸想于烟衢重林合沓以齐列崩崖磊砢而相扶覩森沉于絶磵视晃朗于髙嵎自谓抟风飚而出埃壒邈若朝宫而谒紫都碧峦之下清溪之曲望隐隐而才通听微微而不属眷然引领兹焉顿足歩拥石【`一作路`】而邅廻视横烟而断续古藤曵紫寒苔布緑洞里观书岩边对局髣髴灵踪【`一作应`】依稀仙躅灶【`一作炉`】何代而销金杯何年而溜玉石室幽蔼沙塲照烛松落落而风廻【`一作回`】桂苍苍而露溽月未侧而先隂霞方升而后【`一作已`】旭喜方外之浩荡叹人间之窘束况乃幽谷藏真傍无四邻紫房半掩坛尚新逄阆风之逸客直蓬莱之故人忽遽梧而防杖亦披裘而负薪荷衣薜带藜杖葛巾出芝田而计亩入桃源而问津昆丘【`一作山`】若砺渤澥扬尘栽碧柰而何日种琼而防春自然诡异非徒隐沦乃有上元仙骨太清神手走电奔雷耘空莳朽河间之业不齐贯淮南之术无虚受【`一作灵受后有伊林间而虚受`】祝【`一作呪`】动南极符廻北斗偓佺赠药麻姑送酒青龙就食【`一作养`】于甲辰牛自拘于乙丑永懐世事天长地乆瞻顾【`一作顾瞻`】流俗红顔白首傥千秋【`一作嵗`】之可营亦何为而自轻昔时君子曽闻上征忽逄真客诫【`一作试`】问仙经谈九华之易就叙三英之可成拭丹鑪而调石髓裛翠釜而出金精珠流玉结雪耀霜明咸谓刀圭暂近足使云车下迎纷吾人之狭见觉羣疑而自拂使捉足而咸【`一作相`】安亦何为乎此物彼赤城与圃岂凭虚而搆窟但水月之非真譬声色之无佛过矣刘向于嗟葛洪指期繋影依方捕风谁能离世何处逃空假使游八洞之金室坐三清之玉宫长懐企羡岂出樊笼徒劳海上何事云中昔日蒋元诩之三径陶渊明之五栁君平坐卜于市门子真躬耕于谷口或托闾闬或歴【`一作潜`】山薮咸遂性而同乐岂违方而别【`一作列`】守吾无所徒【`一作余无所求`】斯焉独游属天下之无【`一作多`】事遇山东【`一作中`】之可留聊将度日忽已经秋菊花两岸松声一丘不能役心而守道故将委运而乘流伊林间而【`一作之`】虚受固樵隐之俱托逄去老于中溪【`一作逄故客于中流`】遇还童于絶壑云峯甲而重聚霞岫【`一作璧`】龙鳞而结络水出浦而潺潺【`一作浅浅`】雾含川而漠漠是忻是赏爰游爰豫结萝幌而迎宵敞茅轩而待曙尔其杂树相纠长条交茹叶动猿来花惊鸟去起公子之殊赏瞻【`一作谈`】王孙之逺虑山水幽寻风云路深兰左辟【`一作辟`】菌阁斜【`一作邪`】临石当堦而虎踞泉映【`一作度`】牖而龙吟月照南浦烟生北林阅丘壑之新趣纵江湖之旧心道集吾室风吹我襟松花栢叶之醇酎鳯翮龙唇之素琴白牛溪里峯【`一作冈`】峦四峙信兹山之冝【`一作奥`】域昔吾兄之所止许由避地张超成市察俗删诗依经正史康成负笈而相继根矩抠衣而未已组带青衿锵锵儗儗堦庭礼乐生徒梓山似尼丘泉疑洙泗【`吾兄通字仲淹生于隋末守道不仕大业中隐居此溪续孔氏六经近百余卷门人弟子相成故此溪今号王子溪焉○自相成而下一作相趋成市故溪今号王孔子之溪也沫泗一作泗溪`】忽焉四散于今二纪地犹如昨人今【`一作多`】已矣念昔日之良游忆当时之君子佩兰防竹诛茅席【`一作芷`】树即环林【`一作曲`】门【`一作林`】成阙里姚仲由之正色薛庄周之言理【`此溪集门人常以百数惟河南董恒南阳程元中山贾琼河东薛収太山姚义太原温彦愽京兆杜淹等十余人相为后来题目而姚义慷慨方之仲由薛収理识方之庄周薛实妙理耳○慷慨下一有同济二字理识方之四字一作以理逹称方耳一作也`】触石横肱逄流洗耳取乐经籍忘懐忧喜时挟防而驱羊或投竿而钓鲤何图一旦邈成千纪木壊山頽舟移谷徙北冈之上东岩之前讲堂犹在碑书【`一作石`】宛然想问【`一作闻`】道于中壸【`一作室`】忆横经于下筵坛场草树院【`一作苑`】宇风烟昔文中之僻处谅遭时之防乱局逸歩而湏时蓄竒声而待旦旅人小吉明夷大难建功则鸣鳯不闻脩书则获麟为断惜矣吾兄遭时不平殁身之后天下文明坐门人于廊庙瘗夫子于佳城死而可作何时复生式瞻虚舘载歩前楹眷眷长想悠悠我情爼豆衣冠之旧地金石丝竹之余声没而不朽我何所营【`吾兄仲淹以大业十三年卒于乡余时年三十三门人諡为文中子及皇家受命门人多至公辅而文中之道未行于时吾因游此溪周覧故迹葢伤髙贤之不遇耳○文中下一有子字吾一作余耳一作也`】临故墟而掩抑指归途而叹惜【`一作息`】徃徃溪横时时路塞忽登崇岫依然旧识地迥心遥山髙视直望烟火于桑梓辨沟塍于乡国前临【`一作斜连`】姑射之西正是汾河【`一作河汾`】之北怅矣懐抱悠然川域忆昔过庭童顔稚龄何赏不极何游不经弄春风于磵户咏秋月于山扃北照雪南轩聚萤防衣扇枕缁布问【`一作闻`】经何斯乐之易失倐衘哀而茹恤天未悔祸遭家不秩子敬先亡公明早卒吾自此而浩荡又逄时之不仁天地遂闭云雷渐屯与沮溺而同趣【`一作往`】共夷齐而隐身幸収元吉坐【`一作生`】偶昌辰容北海之嘉遁许南山之不臣养拙辞官全【`一作含`】和保真岂若冯敬通【`一作生`】之诽【`一作训`】世赵元淑之尤人殷忧耻贱憔悴伤贫探井臼之【`一作而`】无乐歴山河而苦辛岂知【`一作如`】我家身【`一作生`】事都卢【`一作废`】弃置不念当归宁图逺志坐青山而方【`一作非`】隐游碧【`一作緑`】潭而已【`一作似`】喜旧之出处【`二字一作山里`】絶氛埃登髙日暮心悠哉子平一去何时返仲叔长游遂不来幽兰独【`一作烛`】夜之琴曲桂树陵晨之酒杯丘园散诞窟室徘徊坐等梧【`一作枯`】木心同死灰亦有山羞野馔兰浆木【`一作水`】麨叶煎羮松根溜醥既采药而为食谅随情而不矫负锸春前腰鎌嵗杪草渐密而饶蝉【`一作黙`】树弥髙【`一作深`】而足鸟地寂寞而森深【`一作沉`】路纵横而窈窕野亭鹤唳山梁雉鷕逺游之所幽栖之次或抱犊而新来乍闻鸡而始至藋畦一两茅斋数四山为险而无人岭时平而有地石菌抽叶金芝吐穗镜执【`一作厌`】山精刀驱水魅泉绕砌而鱼跃树横而鸟萃天网何寛人生防难【`一作人心岂难`】饮河知足巢林必安亦何荣于拾紫亦何羡于还丹红藜促节之仗緑箨斑文之冠野飡二簋园蔬一盘送阮籍而长啸得刘灵而甚懽晓入柴户暮归药栏老莱地僻邹生谷寒杨柳则条垂鍜沼杏树则花飞坐坛赋或【`一作成`】皷吹诗如弹丸擕始醉之鸣鹤对新婚之伯鸾我有懐抱萧然自保古人则与子【`二字一作难与`】同归纷吾则此焉将老磵溪沼沚【`一作者`】之苹艾丘陵坂险之桑枣接果移桑【`一作棠`】栽苗散稻不藏无用之器不爱非常之寳抵玉惊禽挥金薙草接朋友于杯案弄儿童【`一作孙`】于襁褓乐山泽之浮游笑江潭之枯槁戒非佞佛斋非媚道无誉无功形骸自空坐成老圃居成【`一作为`】下农身与世而相弃赏随山而不穷披衣灶北逐食墙东傥有白头四皓厐眉八公小童乘日仙人驭风乡老则杖头安鸟邦君则车边画熊心期闇合道术潜同解来相访愚公谷中  

## 文苑英华卷九十八

　　宋　李昉等　编志二  

虚室赋一首　　　　　宴居赋一首  

岩栖赋一首　　　　　述初赋一首  

幽懐赋一首　　　　　释懐赋一首  

问大钧赋一首  

虚室赋　　　　　　　　　张　説  

明月前古树檐边无北堂之樽酒絶南隣之管理渉虚趣心阶静縁室惟生白人则思厌百虑之劳止归一途之兀然嗟乎巧智首乱礼乐増矫名起异端利成贪兆役二见之交战驱五神而杂扰形何费而不衰性何烦而不夭毎竭源而追末必志【`一作忘`】多而获少玉帐琼宫图奢务丰朱门金穴恃满矜隆荣与欲【`一作辱`】而俱盛事随忧而不穷陷营为之桎梏留健羡之池笼心元是幻法本皆空莫不因无证实假异生同鱼何知而乐水蛇何意而怜风大哉黙识守此通顾瞻天下还如夣中  

宴居赋【`并序`】　　　　　　　魏归仁【`一作仁归`】  

张校书作虚室赋以示予文防清峻义深逺予味之有感聊为宴居赋以和之其词曰  

气序忽诸日月其除夏尽炎歇秋至凉初地僻而人物自少庭闲乃室宇成虚寂尔无悟萧然宴居览圣贤于上古窥得失于前书或智之不足或愚而有余谅千变而万化尤难得而备疏若夫名因行立身【`一作官`】由才致官要则谤议斯起誉髙必防毁自【`一作俱`】至所以君子逃名逹人避位养性以安其体摛文以见其志且贵不如贱善亦同恶贵则但益忧劳善乃未离贪着徒怜颠覆之祸虚纒爱欲之缚前事既忘后车焉托傥来未足有慰或去可以无怍固当絶于可否齐其适莫闻宠讵惊其心居陋宁改其乐盖老氏称徳所贵先慈孔门之道一以贯之于常则有允出厥兹【`一作于帝则允出兹在兹`】屈伸委运行用随时既无去无取亦何虑何思  

凢一作见张说集  

岩栖赋　　　　　　　　　吴　筠  

感圣之垂训悟已亲而名疎言可放而从黙身应卷而忽舒爰鹪鹩之巢林在一枝而有余性所悦而难违托兹山以结庐果栖迟而我惬即逍遥之灵墟观其缭崇峦横峻谷激泌泉罗森木后巍峩以萦紏前参差而耸伏追隂壑之夏凉偃阳崖之冬燠美劲节于松筠翫幽芳于兰菊虚籁清耳闲云莹目因海鹤以警夜任鹍鸡以知旭虑静于无扰神恬于寡欲于是歌考槃于诗人讽嘉遯于大易逺浮俗之艰险消毁誉之损益蹈方外之坦途信可免于兢惕既即隂以息影由不行而灭迹虽区中之末计实世途【`一作表`】之良【`一作长`】防人所弃而已収故处约而恒适览无见以収视听无声以黜聪和匪专于防酒乐奚必于丝桐焚清香以练气啓玉检而击蒙期遗滞于昭旷庶近真于感通鉴太虚之有象覆妙用之非空朝天甚简采药多暇形犹资于吐纳意已迸于将迓知道无废兴而物有存谢故挹生本而常生体化宗而不化萧萧絶尘境谁与邻【`一作与谁为邻`】迹逺而朋逰【`一作友`】益旷机忘而鸟兽可驯韵靡叶于当时心常依于古人仰由皓之逸轨咏羲农之化淳师黄老之奥友松乔之道真慙无功之逮物良独善于吾身秪所幸其自得敢韬精于隐沦  

述初赋【`并序`】　　　　　　　梁　肃  

予幼而漂流遂寓于江海之上与鳬鴈为伍有年矣或禄仕以代樵牧其暇则以羣籍自娱又尝染重膇疾每求长桑氏之术以为疗其他未之思也方俟【`一作疾字`】间则追尚平五岳之逰无防何防明诏以监察御史征俄转右补阙覊守职次未遑自免江湖之思漫如也间一岁加翰林学士领东宫侍读之事既微且陋载荷天睠上不能宣令【`一作上`】徳通古今当论思之任次不足三善备教谕充端士之列每省名位眄章绶中心然不欲寝食无一日而安【`一作忘`】者三年于兹其媿畏乃如是时歩自中禁休于里巷病攻其外神倦于中嚣焉忘形思及道本然后知一动一静万化殊涂寂然同归未始有物且不知夫曩嵗之浮逰与今之局束彼乎此乎是欤非欤杳不得其倪矣于是作述初赋以纪懐且贻诸同志焉耳  

然【`一作惄然`】  

我洪系兮肇昭耿乎伊唐始賛禹以陈谟末开国而为梁遭暴嬴以灭周兮渉天汉而方彰社【`一作祖`】郃阳而守九江【`系祖汉廷尉郃阳侯讳放见汉书武威九江太守髙山侯讳统见后汉书`】逮七序而见光【`后汉侍中褒亲愍侯讳竦作七序有传云耳`】维凉牧之丰融【`后汉黄门侍郎凉州刺史侍中关内侯讳寛见魏书`】咨散骑之狥节【`晋散骑常侍冯翊太守扶风乡侯讳廙死愍帝之难赠吏部尚书益州刺史见晋书`】遭匡攘以迁逝遵河右以蝉蜕【`晋蜀郡太守寜州刺史扶风乡侯讳廸生酒泉太守闗内侯讳秋避乱居张掖`】绵侯服以守业传组而罔替【`自酒泉以下六世郡守关内侯`】炜司空之藩魏茂徳为表缀【`魏大将军洛州刺史赠侍中司空郃阳公讳越见后魏书`】翼翼尚书允明且哲【`司空之孙隋御史大夫刑部尚书邯郸敬公讳晄隋书有传`】纳言执法乃遂乃逹播五叶而逮予垂慎【`一作奋`】身之芳烈伊孤朦【`一作蒙`】之薄祜抚生植之多艰岂前脩之将坠藐才菲【`一作下`】而体孱奉徙宅之善教得带经之残编谅不师而不训乌【`一作焉`】识立徳与立言洎章甫之在首始砺志以就贤思琢璞以解蔽终扞格而难前升九【`一作孔`】颢之宏轨探乾坤之大纪求专直与翕辟问性命之终始曰君子之不用实未成之所拟苟体健以立诚何刚柔之不履慨寻绎以内省观万动之攸归若扪天而罔阶知集木之匪危何大道之汗漫【`一作坦慢`】悼【`一作惟`】吾人之崎巇【`一作戱`】仰前哲【`二字一作哲贤`】之休风屡惆【`一作怊`】怅以忸怩且自击以自考亦三复而九思庶初筮以发蒙敢舍而观頥美海岳之静深援幽人以为【`二字一作而与`】期聿投迹于林中就拙者之所宜属夫上有圣帝旁求俊又戴驰车乗搜及细彼执持宪简与匡补阙载宜乎学该纪律识洞经制故【`一作胡`】小人之备官幸不招损而速戾【`一有斯字`】时也天光镜乎宇内洪棱憺乎荒外上躬祀于泰坛先假庙以告配百神受职以咸秩万国骏奔而来祭肆觐创五月之吉朝宗盛三朝之防月窟日际风行雨霈谬参侍从之臣获睹人神之泰又感【`一作盛`】夫翰苑崇秘人文是经乐正司业元良以贞讲艺承华视草承明莫不才侔相如道博桓荣何皇鉴之偏属降湛恩于鲰生若侧足以登涂方饬躬以効诚书绅之犹怠虑数马之非精昼兢兢以徊徨夕黙黙以屏营岂不以命重才轻惕【`一作陨字`】坠而不敢宁也我寓【`一作防`】我居于彼南里匪扬车骑实逺朝市归沐以斯憩聊优防以休止旁枕大道其平如水南望南山横空黛起君子所履小人所视乍扫室以自安殊塞门而不仕于是有竹有梧清风穆如放懐端居宇【`一作黙`】自虚遗原宪【`一作思`】之贫病忘武之智愚防我南郭之几尽性西域【`一作方`】之书悟幻有之迁干得环中之妙枢合乃一指流为万涂审物我之同域又遑遑其焉如何睿后之渥饰冝克恭以忘劬惟【`一作奚`】少海之洪澜岂勺水之云输伊志虑之久旷矧疲疴之集予徒端直以勿二又焉能以【`一无此字`】为乎有无冥冥飞鸿其虚其徐英英白云亦卷亦舒吾企夫物之未及故浩然而述初  

幽懐赋【`并序`】　　　　　　　李　翺  

朋友有相叹者赋幽懐以答之其词曰  

众嚣嚣而杂处兮或嗟老而羞卑【`一作感老而嗟卑`】视予心之不能【`一无此字`】然兮虑行道之犹非傥中懐之自得兮终老死其何悲昔孔门之多贤兮惟回也为庶防越【`一作超`】羣情以独去兮指圣域而髙追因【`一作固`】箪食与瓢饮兮宁服轻而驾肥望若人其何如兮慙吾徳之纎微躬不田而饱食兮妻不织兮【`一作而`】丰衣援圣贤而比度兮何侥幸之能希念所懐之未展兮非悼已而陈私自禄山之始兵兮嵗周甲而未夷何神尧之郡县兮乃家传而自持税生人而育卒兮列髙城以相维何兹势【`一作世`】之可久兮宜永念而遐思有【`一有三字`】苖之逆命兮舞干羽以来之惟政刑【`二字一作刑徳`】之既脩兮无逺迩而咸归当髙祖之初起兮提一旅之羸师能顺天而用众兮竟扫防而戡隋【`已注在前`】况天子之神明兮有烈祖之前规刬弊政而还本兮如反掌之易为苟庙堂之治徳兮何下邑之能违哀余生之贱逺兮包深懐而告谁嗟此诚之不逹兮惜此道而【`一作之`】无遗独中夜以潜叹兮匪吾忧之所宜凢一作皆集本  

释懐赋【`并序`】  

读党锢传哀直道之多尤不容作释懐赋其词曰懐夫人之欝欝兮歴晦蚤而伤【`一作不`】离吾心直以无差兮惟上天其能知袤于【`一作崇`】徳而必好兮忠何尤而甚【`一作彼`】疑彼陈词之多人兮胡不去众而讯之进尽言之不信兮退逺去而不获弗騐实而考省兮固余道之所厄昔师商之亲【`一作规`】圣兮徳既均而行革惟肝肠之有殊兮守不同其何责愿披懐而竭闻兮道既塞而已行路非险而不通兮人忘我而异情王章直而狱死兮李固忠而防刑自古世之所悲兮矧末俗之衰诚哀贞心之洁白兮疾苖莠之纷生令农夫以手锄兮反翦去乎嘉茎岂捐【`一作岂不指`】秽而语之兮详【`一作佯`】瞪矒而不肯听欲释去而不忍兮终留滞亦【`一作以`】何成当晨夕【`一作旦`】而歩丘【`一作立`】兮仰白日而自明处一世之若流兮何久求【`一作永`】而伤情乐此言而自【`一作内`】抑兮壮大观于兢生防馨香之兰兮树蒿蔚以罗列斥通路【`一作道`】而使芜兮恋棘迳之中絶置春秋而狥心兮羗与此其奚别昔誓辞而幼【`一作约`】文兮期共死以皆居嗟而【`而作所`】守之既异兮乃漫汗而遗初心皓白而不容兮非市直而望利忠不顾兮立忘【`一作忠不顾而立忘兮`】交不同而行弃悲夫不狥已而必仇兮谅非水火其可【`一作何`】畏猥【`一作独`】吾行之不然兮直愧心而惧义嘉山松之苍苍兮嵗苦寒而亦瘁【`一作顇`】吾固乐其贞刚兮夫何尤乎小异欲静黙而絶声兮岂不悼厥初之所志抑此懐而不可兮终永夜以歔欷【`一作嘘唏`】  

凡一作皆集本  

问大钧赋【`并序`】　　　　　　刘禹锡  

始余失台郎为刺史又贬州司马俟罪朗州三见闰月人咸曰数之极理当迁焉因作谪九年赋以自广是嵗腊月诏追明年自阙下重领连山郡印绶人咸曰美恶周必复第行无恤嵗杪其复乎居五年不得调嵗二月有事于社前一日致斋孤居虑静滞念数起伊人理之不可以晓也将质诸神乎谨贡诚驰精敢问大钧其夕有遇寤而次第其辞以为赋  

圆方相函兮浩其无垠窅冥翕辟兮走三辰以腾振孰主张是兮有工其神迎随不见兮强名之曰大钧敧以临下兮巍乎雄尊天为独阳髙不可问工居其中与人差近身执其权心平其运循名想像或【`一作斯`】可以讯曰嘻防之未生其犹泥耳落乎埏埴惟钧所指忽然为人为幸大矣工赋其形七情与俱啬智不受畀之以愚坦坦之衢万人所趋防一布武化为畏途人或誉之百说徒虚人或排之半言有余物壮则老乃惟其常否终则倾亦不可长老先期而骤至兮否逾数而叵量虽一夫不获兮亦大化之攸病谨荐诚上问兮俛伏以聼是夕寝熟夣逰乎无何有之乡抗陛级乎重霄兮异人间之景光中有威神巾金巾【`见黄庭经一作甲`】而炜煌命之使前兮其音琅琅曰吾大化之一工也居上临下廉其不平汝今有辞吾一以听播形肖貎生类积亿槖籥圈匡镕链消息我之司智初不尔啬不守以愚覆为汝贼既赋汝形辅之聪明盍求世师资适攸冝胡然抗心【`一作志`】遐想前烈倚梯青冥举足斯跌韬尔智斧无为自伐凿窍太繁天和乃泄利迳前诱多逄覆辙名肠内煎外火非热今哀汝穷将厚汝愚剔去刚健纳之柔濡塞前窍之伤夷【`一作疾`】兮招太和而与居贳以待人兮急以自拘道存壸奥无示四隅轨【`一作骩`】物之势不作兮见伤之机自无汝不善用吾焉啬乎且夫贞而腾气者膴膴健而垂精者昊昊我居其中犹轮是蹈以不息为体以日新为道倮鳞蜚走灌莾苞皁乃牙乃甲乃殈乃剖阳荣隂悴生濡死槁【`一作薨`】各乘气化不以意造赋大运兮无有淑恶彼多方兮自生丑好尔奚不徳余以骤壮姑尤我以速老耶观汝自为又或不然赤子哇哇忽其能言亦既名物防时蹁跹春耕其丘投种之日释耒而叹何时实栗望所未至谓余舒舒欲其乆留谓我瞥如我一子二谁之曲与彼蒹葭之苍苍兮霜霰苦而中坚松竹之皲皴索箨兮不若榯笋之可怜纳材苇而搆明堂兮固容消而力完扬且之晳兮不可以常然当锡尔以老成苍眉皓髯山立时行去敌气与矜色兮噤危言以端诚俾人望之侮黩不生尔之所得孰与壮多不善处老问余而何受教而廽蘧蘧形开向之威神孰为来哉乃遽衣促盥端虑涤想委佩低簪持簿叩颡而言曰楚臣天问不训今臣过幸一献三售始厚以愚终期以寿忘上问之罪濯已然之咎心増故术腹饱新授驰神清拜手稽首  

## 文苑英华卷九十九

　　宋　李昉等　编志三  

大隠赋一首　　　　　幽居赋一首  

大隠赋【`并序`】　　　　　　　皇甫松  

栾子进不能强仕以图荣退不能力耕以自给上不能放身云壑下不能投迹尘埃似智似愚人莫之识也如狂如懦物不可知焉酒泛中山适逄千日萍漂上国迨逾十年遨逰不出于醉乡居处自同于愚俗闵仲叔之殊见徒避猪肝屈大夫之懐浪投鱼腹是以坐成涤噐行将赁舂拥万卷而笑百城举箪瓢而歌一室必期口无二价居卖药之流身抗三旌入屠羊之肆于是诗轻招隠赋陋归田和光同尘尝闻语矣遁世无闷岂虚言哉荣启期之鼓琴身终三乐严君平之卖卜日止百钱是可以融神保和含道咏徳亦何必拂衣丹峤散髪清流吸玉露之英撷金芝之秀链神化骨以为荣乎甚不然也何况华飞盖铿玉拖金赫赫煌煌光宠相耀有是夫哉昔尚长设论富不如贫曹刿立言食肉者鄙请事斯语以奉周旋以书于绅以铭于座河上公之章句纷其旷欤汉隂叟之畦町不亦劳也言而不足聊为赋云芜音适愧乎雕虫浪迹遽同乎豹隠陋均伧父诚堪覆瓿以増嗤价重兼金未足披沙而见择  

有招隠谓栾子曰尔其贤乎何懵懵之如是也栾子喑然招隠者曰夫天地隂阳専其神日月星辰専其耀山岳峯峦専其髙江海川渎専其深所以沧茫曭朗巍巍弥弥者也殆非口适【`二字是`】所能彩发于其间矣自此以降各専其能众自烦也龙専其灵虎専其猛火専其烈水専其柔霹雳专其怒魑魅专其怪至尧专于治民【`治民等字唐私文上阙笔`】舜专于治孝夏禹专于治【`一作理`】水成汤专于救旱周公专于接贤仲尼专于化物老耼专于道德庄子专于逍遥迨于史鱼伯宗专于直也季札郭伋专于信也侯嬴荆轲专于义也子胥晁错专于忠也鼋鼍鱼豚螭鼈蜃专于水也麏麖麋鹿狐狸熊罴专于山也飞防专于暗矣飞蛾专于明矣至于蜘蛛蟋蟀螳螂蜉蝣皆有所专而未能暂悉其所专也观尔之志退非专闲进非专仕愚不专愚智不专智操心若老成谋身若儿戏颠倒上下罔识所谓亦有专之者乎栾子曰有之吾专于不专也招隠于是知其大人也敛袵易容退而复拜拜而且跪言曰昔仲尼所谓走兽可罗渊鱼可缗飞鸟可罾至于龙驾风电乗云雷吾不知之今先生之谓矣请从而书之于是栾子廼推琴濡毫以讫其辞邈乎悠哉旷宇宙而氛埃古茫茫而日去今纷纷而月来开辟天地之上圣分裂山河之雄材蛇身虎鼻螭质龙胎乗刚柔于水火含变化于风雷莫不随草莾而共腐与珠玉而同灰悲夫自兹已降又何营营而不廻所以八荒放志六合游神皓然矫首兀若无身顾不惧于来者又何希于古人老耼烦于论德释氏诡以推因苟吾心卓然而不惑又宁见欺于此君何况驾鹤真人吹笙王子玉树玲珑金台逦迤青鸾翠鳯之飞鸣丹豹赤麟之逰止刘安鸡犬吕恭奴婢子英拜而鱼飞初平叱而羊起或煮药而针龙或飞符而絷【`一作系`】鬼负柴草而广施赌菜而博戏纷乎哉故吾不悉心而信矣又有青龙上汉白鹿陵虚变砂神米质酒灵书吁稚川与子政何相欺之甚欤赤城圃任公子之所居荒垣朽竹丁令威之故墟安用翩翩为白鹤何必悠悠骑碧驴已焉哉吾将居常待终而已矣又何神仙之学乎于是掩蓬扃闭茅屋几案诗书形骸土木虽促【`疑捉`】而露肘终击壤而鼔腹有酒刘伶无妻犊牧花菲菲而晩红草凄凄而暮緑春水两晴山数曲吟四首以愁浓举一觞而懽足波激越而瀛溶竹含烟而朴倚仗则手放青鸠脱冠则髪辞斑鹿养牛不乗生鸡嬾祝苟求仁而得仁又何荣而何欲世事纷纷生涯促促亦何为乎齅金亦何为乎泣玉悠哉已矣胡不顺时而从俗耶亦有居陋巷而易志顾好爵而廻膓耻白屋之萧瑟期青云之颉颃宠崇朱紫誉蔼馨香交亲翕而相防门巷而生光危冠岌岌环佩锵锵朝朱门而受爵暮赤族以罹殃信刑汉朝胥流呉水一室薰而香焚三穴空而犬死能守节以保身然后谓之君子万古勲庸逐风砂歌钟玉帛散朝霞华亭晋陆悲朱顶上蔡李斯忆素牙稽康临刑而顾影窦婴就戮而兴嗟髙鹿马以防国虵豕而忘家谅覆车之在眼吾将易辙而止邪于是振遐思荡清虑摆簮裾遯名誉聊踈放以安贫冀静僻而为趣廼歩重水常趋遥林奇峯峞古木森沉泉出山而渐浅云入洞而愈深遇清风而借席对緑篠以开襟垂萝窱袅以樛结连峦菌蠢而相寻望去鹤于沙尾见归龙于水心青苔润而饶露碧梧欹而足隂松脂滴酒树瘿台琴山席平铺而叶坠书卷横开而露侵廻首遥壑松萝漠漠曲径抱云根斜阳绕山脚瀑迸疑悬峯危欲落歴断岫而峥嵘入疎林而绮错委叶交扶盘根相阁野防闘于林稍山鸡鸣于丛薄蔓韧时萦壁危或拓出入烟萝徊翔寥廓灵葩露叶芳绵绵山青云白心悠然徐生赴哭三千里莱子留书十四篇陆通避楚而负甑张翰辞呉而觧船岂求闻而矫俗谅襟懐之异焉予亦何人思为逸民朝常拥耒暮或垂纶山泉鸣而入夜洞花寒而变春闲逰谙野疏食惯贫盘中之周生紫蓼岭上之陶公白云野岸波澄蓬门露晓徘徊緑水之际萧洒青林之表杞根成狗萝叶垂茑山鹿奔而草低野鹤飞而桂褭溪外负薪田中荷蓧鹑披子夏之衣蛙鸣稚圭之沼垅畆连延桑麻绕缭入崦而朽竹芟疎出溪而茅茨稀少依林壑以终焉经沼沚而留连花披篱而绵络瀑鸣山而布悬潭中则嗔【`一作頳`】鱼跃日洞里则沉鹿呌烟遇山客以停杖逄沙禽而驻船槎崩水没树空篱穿雉雊雾旦鼍鸣雨天灌于陵之药圃耕彭泽之黍田偷闲散于一日役筋骸于百年开山决水浇兰莳芷移风桂于岭头种烟篁于涧里浪满沉舟苔生湿地山廪空而防喧野浪髙而鸥喜或曲岸而流觞或平崖而隠几烟霞缭绕松桂逦迤踉鹤【`二字一作踊踉`】西来惊鸾【`一作峦`】南起始嵺嶱之不极终沨漴而未已慨然懐古中心如醉忆躭酒之歩兵想能诗之都尉先生则五斗成文君王则七言见志陆机之价难偕郑众之心莫遂古人徃矣吾将已而谅纷纷于来者欲停觞而迟谁永懐掩抑遐思歔欷鉴往行之得失悟前贤之是非至如龙章鳯姿之异鹍化鹏立之姿重踵骈脇背虎眉莫不截野格禽深江斩螭捽搏犀兕磔烈【`疑作裂`】熊罴借鱼烂之势兴龙变之机日亏星陨海动山移澶漫轥乱推斥支离然后纉百王之鸿烈应五运之昌期于是玉帛郡国钟皷神祗罍斚醪醴笾爼鼎胹周旋登陟以严以私威仪文物缤纷陆离礼乐戎狄冠带蛮夷轰然一瞬雷【`疑作电`】威风驰明逺叹芜城之作子山叙离别之词虽寂寞而逺矣良咨嗟而愍之若夫舒巧矜谈沽多肆欲蒯通一説而亡三墨翟九拒而余六智不如葵义轻于粟资汛説而有余在通议之不足置此独幽沉昔人难复寻绕南浦薜荔满西林岭遮亭而青兽不起松横水而苍龙欲沉鸥泛空而防雪月零渡【`一作波`】而荡金独徘徊以无侣悄持觞而未举叹巨卿之不来嗟子皮之乖阻胡不长逝孑而隐忧决比德于单【`音善`】卷逝追踪于许由道匪五徃思无三求与伛偻而同去共支頥而云休孰得孰失何恩何讐岂若介子推之怨晋费子阳之泣周烟飇勃起涕泗横流徒血尽于防目竟灰错于一丘所以顺世浮沉与时消息冥神观化何徃不极齧缺之问恶乎知哀骀之心莫之识今昔茫茫兴衰运长超然委命于何不臧亦何悲于麟获亦何嗟于豹藏薜叶离披之岛槐根拥肿之塲白鸥两岸青莎一床遇四老而极逸逄七贤而甚荒露湿书笈尘生药囊杨子袍穿仇生室方结痛饮之山简就蔬飧之袁唐我有遐説超然自悦鄙文马与华轩况金台之玉阙药不可还童方难为驭风莫希鱼背客不作鹿门翁门何山而不对水何径而不通云归则千峯卧緑桃飘则一川踏红南湾渔者东郊老农形骸坐类襟带自同或刺舟而共去或驾犊而相从采药于岩下行歌于里中儿童目以痴叔乡人指作愚公怪蒋诩之径狭笑孙登之室空昔者梁伯鸾之牧猪马仲圭之罝兎毛公隠身于愽徒严生攻书于卜铺咸蓄奇声共沉髙歩杂闾里而寄清汨尘泥而自污我亦悠悠何逺【`疑`】去留方寸自足徒劳外求入烟霄而何乐处城市而何忧于是抵郭出林丘九衢骈罗而自适三市纷哗而自逰榱楹接栱挽辂连辀金碧簇而霞烂罗纨开而浪浮晓入屠肆春逰酒楼卧白犬于瓮下悬青蚨于杖头并啸父以补履同庖丁之解牛遇茅狗之迎酒妪逢木羊之随葛由旗亭日将夕百戏忘休息汉女踏红绡海人抛赤仄飞尘宵合嚣声昼塞泥烛巧成皮钱妙饰涤噐则或损殊材当垆则时逢丽色与商丘而同懐共文賔而晦迹斥鷃逍遥藩篱可巢不惮负局何羞卖胶或有货药藏名佣书养志或屠狗于横街或奔牛于列肆道合情同心谐迹似秽体浊形捐聦斥智虽殊之于万途咸趋之于一揆天道云云亡知防真孰能国士吾为市人徳与时而偕益道随行而日新一牛衣以温体五羊皮以易身罗衣骇目丽质惊邻讵谓正色宁吾所珍不望豹变非图蠖伸誓洗耳秽那桃指文恶心长而髪短验齿亡而舌存损又损以立操材不材而用神伊大道邈而不极聊糟粕于斯文乃援琴而歌曰茫茫大块兮奫沦逶迤生我至德兮其心孔殷茫茫兮孰知其施道之虚维吾之庐阛之隘维吾之賔矣道之谧维吾之室阛之嚣维吾之党矣杳乎徐乎辽乎乎维吾之娯矣刚龙之蟠长云兮夭矫蜿蜒脩麟之喜横海兮纷潾漩沿游神于六合之外兮希夷自然又歌曰曽澜起兮风自飘云溶溶兮连泬寥微风息兮波以平云霏霏兮开窅冥重岩邈兮脩已逺洄潭渺兮深复浅羽余觞兮空余罍玉顔兮山已頺羲皇何以不复回捐形弃世兮如我何哉金踊跃兮求莫耶为不祥兮将柰何招隐者歌曰大道由由【`一作悠悠`】而熈熈吾莫知施谁宗栾子吾其嗣之至化荡荡而一一吾莫知专谁师栾子吾其与焉歌阕杉竹萧然而迭响鸟兽徘徊而更鸣怡然鼓琴抗然起舞于是标问答纂歌诗不知其名强为赋之  

幽居赋【`并序`】　　　　　　　陆龟防  

陆子居全吴东踞长洲故苑一里阖关不通人事且欲吟咏性情曰燕居则仲尼有之矣曰卜居则屈原有之矣曰闲居则潘岳有之矣曰郊居则沈约有之矣既抱幽忧之疾复为低下之居乃作幽居赋其序云余小学穷早持坚白其生也悬疣附赘【`一作悬赘附疣`】其材也载【`一作戴`】瘿御瘤居无养拙之资出有倦逰之叹初张蓬矢尝逞志于四方未佩桃殳敢违仁于一日虽家风未泯而世徳全衰门等韦平材兼魏邴激清芬而镇俗追雅望于图形荀朂乃天下表仪裴秀为朝端领袖朱轮十乘紫诏【`一作诰`】千篇炳若沉星【`二字一作星辰`】粲【`一作焕`】乎竹帛俯观图牒谬辱孙谋五鼎萧条赐书零落漆工秫酒【`二字一作酒保`】防欲沉沦故栗空桑屡瞻摧折刘毅刘超俱无担石之储许迈许询共【`一作但`】有山林之志思凿坯以【`一作而`】遁聊倚树而吟师道气于肠扣兵钤于鱼腹穷年学厯【`一作纬`】不遇白猿隔日伏痁未擒【`一作逄`】黄鹢止则葭墙艾席行则葛履【`一作`】柴车仲宣方翫于棊枰叔夜遂【`一作还`】眠于鍜灶既而【`一作知`】草知晦朔木让荣枯因推墨别为三复【`一作始`】悟儒分至八何晏之言道徳不及王生郑之注春秋裁同服氏初陈梗槩渐入精微探桓范之智囊掘张凭之理窟遗其耳目然后谓之聦明差若毫厘乌足言夫【`一作乎`】大小加以病唯闘蚁力止戡蝉【`列子作戡秋蝉之翼`】帘帷非翡翠之荣钟皷岂爰居所乐遂求衡泌聊以栖迟建一畆之宫忝称儒者置十金之产雅叶中人晏子以嚣尘可容曹公以泥水自蔽罗含宋玉甞戾止于荆蛮萧相武侯亦濳安于僻巷杨徳祖家唯弱栁殷仲文庭只枯槐冯衍姜辛繁钦苔【`一作蕙`】碧复有稻名半夏药号恒春长榆是【`一作亦`】降星精脩竹乃生云母潘尼舘里尝闻柰素甘庾信园中亦话枣酸梨酢【`且故切`】切观流咏雅【`一作惟`】尚清风古今攸同圣贤何逺武仲逰于沛泽伊尹耕于有莘余欲无言回不愿仕神交六位方为卖卜之人歌动五噫竟【`一作始`】作赁舂之客况有布袍【`一作縚`】纶帽尚足朝昏羽扇貂裘犹堪寒暑得以书抽【`一作防`】虎仆射用牛螉自理茶租闲【`一作间`】披钓褐经称小品还下二百籖赋为名都略防八十处下问得犁涂之仪徐【`一作余`】听闻愬怒之诗既已逢原遂成摛翰非因授简切拟题【`一作遗`】鞭不能粉泽大猷且用黄稗説贻于好事希逢【`一作从`】得意而传责以壮夫甘受子云之笑赋云太【`一作泰`】伯勾吴通侯旧里地接虎丘门连鹤市比顔巷兮非陋方赐墙兮峻【`一作犹`】峙乐令有名教之乐必以人【`一作仁`】行庄生乃道家者流咸从逹起彼既得矣予何谢焉欲神逰于浩气法大【`一作天`】隠于遗编鲁仲孙衣止七升之布栾武子食无一卒之田贱不容忧贫唯可贺心而姑务藏疾卷舌而谁能系【`一作击`】堕争先敢脱乎牛车自给方营于马磨噫秦时亡命竟【`一作竞`】作帝师吁汉末遗臣皆称王佐吾焉用此仆病未能艺合欢求解恚之方饵陟厘明攻冷之徴悲少歌于赵壹喜长啸于孙登万古骚人逺追乎橘浦百金防【`疑作攎力胡切敛也`】事近书【`一作出`】于松陵亦慕偷桃还怜嗜芰何慙【`一作悲`】尺蠖之屈未损丈夫之志投簮隠几聊思夷甫谈搦札濡毫耻效文通奏记夫静者躁之君名者实之賔进不叅乎【`一作于`】多士退冝追乎逸人忺厚【`二字一作烦原`】士之五畆托髙风于【`一作之`】四邻才祛燥湿稍逺嚣尘以日系时且复穷乎鲁史穿池种树正欲类于齐民室乏崇墙【`一作垣`】墉非缩版因坎窞以为洫借防笼而表限孟戒无是非之心阮通能青白之眼床鹿帻讶招隠兮何迟橡饭菁羮笑谋生之太简是知名安可钓笔不堪耕有白凤之才乃先为赘客有雕龙之辨然后为狂生雄自投而防死祢动妄而将行外嬖方施孟子虚陈乎仁义中谗既胜韩非徒恃其纵横况复支离壹欝旭陋蹇吃材甚散而寡文体素羸而多疾隂铿药铫披晓幌以皆来徐邈酒铛拥寒炉而必出然忘物我混穷通将大宗师理叶与握真辅【`一作宰`】情同优防塞马俛落冥鸿窃慕王晞眷恋于良辰美景深符谢惠留连于明月清风得不分碕岸而饰荒台辍金钱而顾佳树莼丝兮欲萦千里草带兮初围十歩頽垣抱碧无非海髪山衣暗坐飘红尽是松脂桂蠧加以篱边种菊堂后生萱覆井之新桐乍引临之旧竹犹存花妨过防栁碍移门夣去而云遮絶洞樵归而水绕孤村遇景逍遥就鱼鸟之情乐开襟散诞见羲皇之道尊早濯言泉屡逰经苑忧中【`一作度`】废而将落惧无文而不逺豹管间窥羊岐忘返搜束晳之云缺补陈农之已遁梁太祖府充名画咸得奇踪王子敬家聚羣书率多异本何尝髣髴莫究分毛徒羡夫玉杯朱之号羙象格犀簮之态高宁为【`一作容`】朴野不称蓬蒿恨残编之未购奚雅具以为劳况乎栖平芜古木之地壮被褐拥镰之事冝其梓合巾箱藤交饼笥炊秕稗以为食剖瓠匏而作噐荷蓧而行据梧而睡妖能胜徳休占贾谊承尘醉可全真但舞王戎如意其间豁尔此外萧然姜肱则惟卧一被江革则还留半氊望夫子之门墙乃过数仞顾先生之履袜不翅双穿敢惊时而独行聊収视而返听岂可浪废闗虚摇谭柄夜将半而谁容月每旦而谁评【`去声`】清言不屈孙刘难【`一作讵`】减于中军善讲无穷支许那轻于小令式抽易绪或扣老端演精微于简易消澹泊于艰难澄如井水界若长竿兴【`去声`】牛心者赴敌持麈尾者升坛交衡而矛防初利顿挫而风霜正寒兴公雅对【`一作韵`】仲祖旁观始信何才当指地于丞相方知习健抗弥天之道安彼濩落而无容且萧条而高寄兼耳目以咸外曷丘园之足贲幸春物之向荣别【`一作列`】天姿而见遗隂者负而阳者胜孰谓多机瘠者后而腴者先奚为【`一作云`】一气真宰难问洪钧肯留人间未适象外【`一作表`】何求纵使掬【`一作陶`】烟霞而傲睨骑日月以嬉逰乘刚直上摄景搜横絶乎四海飞扬兮十洲读仙氏之琅书安能觧愠倾洛公之金醴防得消忧不假大招宁驰别国悲旧乡之何在望平原之无极叹钟鼎以【`一作之`】沉光向渔樵而骋力庚桑有道犹居防垒之山接舆佯狂亦取杶栌之食徐夸下舍陶爱吾庐上法于陵之畦圃旁分建业之村墟时牵殗碟自把渠疏友乏惠施莫觧连环之义翳无文挚谁知方寸之虚存其道而或通失其居而后阻【`一作旅`】才将命兮分坎性与时兮共龃龉间逰广泽何学弋于蒲且终蹈沧溟更移家于芋屿夫动以劳吾身静以伏吾神苟能推于用舍自足究乎天人思任诞于穷檐何辞井臼不求容于假【`一作侧`】径何患荆榛沉者朴素之源毁誉者浮华之辙蓍名聚雪仍招死草之讥琴号落霞尚被枯桐之説佐【`一作值`】圣则幽赞成功逢贤则雅防攸发同于徳者大亦冝然殷宗命相于岩下周武迎师于渭边有东山北郭之风才能养素有左公【`一作车`】右侯之计未足图全羗浩叹而长吟畏兰凋而蕙歇清樽方灔于遥【`一作瑶`】水宝瑟坐凝于华月归田少接尤疑尺【`一作斥`】鷃追飞羽猎相逢可谓芜菁唐突  

## 文苑英华卷一百

　　　宋　李昉等　编射　　博奕  

破的赋一首　　　　　射杨叶百中赋一首百歩穿杨叶赋一首　　贯七札赋一首  

射已之鹄赋一首　　　射中正鹄赋一首  

棊赋一首　　　　　　握槊赋一首  

弹棊局赋一首　　　　弹棊赋二首  

戏摴蒱头赋一首  

破的赋【`并序`】　　　　　　　乔　潭  

君子修辞以干禄禄或不至居常以俟命感而遂通抑亦庄生不射故为破的赋以喻其辞曰  

飞卫学射于逄防希其术穷搜董蒲白羽之箭获燕角緑沉之弓怅望陇云徘徊朔风以为隼必获于墉上雀无全于彀中或曰人将观徳子盍呈功乃见于诸侯诸侯阅之州序献于天子临乎泽宫自上而【`一作两`】下陈其比偶歌驺虞奏貍首其或少筭从而进酒于是乎择素士张画侯韬朱膊捍韦韝既垂櫜以弧亦啓箙而抽镞内审其志外専其目释思其平去务其速落残月于象弭飞明星于金菆宜易易而获禽飜兢兢而失鹄师哂之曰殆矣王庭之賔胡为先利其噐而不反求其身乃杜门三年犹乎家人聴之以气视之以神秋毫如山虱心如轮髙其小物申以嵗贡从容君所无复命中不知矢之所加之所控不知【`一无此二字`】引之而满纵之而送以无心为心若夣不夣斯【`疑`】焉而发遽騞然而通洞洞之者是为中的中之者细若毫芒乃能匪左匪右不留不扬絶心乎后【`一作絶乎心后后疑作系`】牢落判散亦何有四方是时也君子观之贵其得一小人视之多其中质九賔之众毛竪骨惊隂幽鬼神股战頥栗固可使朝肃慎面先零变幽都柔南溟至逺无外罔不来庭夫以有形之器犹能破的况天机为弧大直为矢而不能破其夷狄故事无矜功理在冥迹不射乃师之益吾将为益  

射杨叶百中赋【`以艺通于神动不虚为韵`】何　据  

于稽百氏爰得六艺射之制伎之锐既取象于逄防且规模于飞卫寝石遇而洞啓蹲甲彻而激艺【`疑作势`】于是眄牂牂之叶引觪觪之弓拨长弰而累气虑轻叶之摇风心与手兮冥合神与术兮同标的外凖精和内融杯水凝而色粲粲金镝拟而光雄雄亦既纵横鸣激羽驰虚走空栁虽大忘于所志之外叶虽小舎之必取其中力不屈道必通牢笼五善之奥摠括百中之工时称絶技寔曰巧发贵乎揖譲贱乎矜伐岂直忘归贯星繁弱御月鴈迸落于云霄猿洞呌于岩樾而已哉客有覩之而叹曰弧矢之利器之惟新而彼审鹄为美曷若中叶可珍众谓之叶我视如轮防于灵妙逹于鬼神飞后镞而挺出划前括而相循养叔之复一矢顔髙之持六钧庸丽【`一作俪`】景而同尘此射礼所以冝尔射善所以温如其发也不虚慎于末善厥初用弓犹有劲杨叶碎无余【`不见于动不三字官韵`】  

百歩穿杨叶赋【`以艺精意専发必能中为韵`】贾　餗  

有羙一人兮操其矢献其艺发兹手敏与彼心契广塲爰设砥平乎百歩之中【`一作外`】众目所瞻星流乎片叶之际恒规规而月满乍肃肃而风厉是时也固当审毫厘分巨细槁木斯立自应徃昔之无贯珠而来孰谓后难为继岂非妙归至习道合惟精积少之多而无失以小观大而有程克中之时诟【`荘子作吃诟吃口觧切多力也`】不能以施力造防之处离娄不得以争明不然则一矢之短宁期乎必至一叶之防若有乎余地谅有开而必先故无徃而不利然后知射也舍耳而任目外形而専意出乎一札焉知来者之不如中乃百全勿虑前功之并弃且夫禀絶伦之伎当明试之前为众所推发不可不中冀君所赏情不可不専由是舍矢而破固叶是穿翻光而白雪驰羽振响而清风激名加彻札术异攻坚非后来之居上信直道而无偏夫然则习艺者不得暂阅控者不可不发不发则吾何以述艺不修则尔亦无必安得穷五善之妙出百夫之能积时之功且弃必获之羙徒称嗟夫【`一作乎`】今之习射则多选才斯众若穿杨叶者旷千载而一中  

贯七札赋【`以心平体正彻彼坚刚为韵`】　　杨宏贞  

善乎养由之为弓也挟穿杨之技推贯金之诚左乌号兮右青茎睨七属之甲收百中之名神驰手敏体正心平始则一以贯之将叠双不息终则迭于径也俾合七而成頴脱洞逹鳞差混并旁穿而雀角非劲深入而防飞有声【`一有观字`】夫蹲蛟函彀象弭量歩逺迩廻眸徙倚指锵锵之练取中于兹状累累之珠其端若彼蓦六以进吾无间然吞八之名我异于是是知木之出贯革为先出一札而锋铓自利逾百歩而犀兕无全虚其中螳螂之卫徒设稽其数混沌之窍齐穿岂徒激白羽开月俾晋侯之禽自失汉将之石弥坚且鞬櫜既啓羙六材之定体决拾将临矜壹发于巧心是夸妙捷岂惮重深疑叠翮之摧頺犹惊饮羽类逄【`疑作缝`】裳之襞积尚谓纫针夫弓以火而劲其彻得火之正故将笑函人之仁掩矍相之盛俾带甲之士知皮之不存在引弓之人则心莫能竞故称矢无虚发艺得専塲考穷深之冝我将用直探破坚之理尔则乗刚方今寰海镜清皇明朗彻泽宫是选貍首为节望正鹄以进【`一作振`】旅奉弧矢之成列然后彻札之人庻騐其工拙  

射已之鹄赋【`以审诸已而后能中为韵`】　　张友正  

习射之妙惟精惟审其审也在无偏无颇其精也在不食不寝是则动之不虚由已求诸三侯张而六钧始彀一鹄中而百发如初月满指掌星飞庭除已因鹄修其徳惟积鹄为已任其射宁踈志气中叙威仪外舒正其身而有则有凖合其奏而匪疾匪徐原夫彼鹄父射为父子射为子并列其名各承其羙假以成绩修之在已射不应而有善谁观艺不臻而有时奚俟専功绎志每叹于流年时中成人敢忘其寸晷以此怀之常忧殆而日月既徃弧矢既持心超超兮有嵗魂怳怳兮无时非不慎乎规矩逮恐失于毫厘周旋可托进退唯兹镞破的兮流光散出应手兮飞羽相追寔此鹄之是念唯彼侯之敢思立则惟心成因在手且一控而一发亦何先而何后舎意虽晩和容已乆喜满势而暂【`疑`】维媿直之屡受若乃旌竿并举侯状皆升晓露中滴晴光上凝观武于兹可明七徳之要取才于彼亦彰一艺之能以其独弄旁观者众岂比夫啼猿散绕飞鴈防中傥射已鹄之可称冀鸣而再控  

射中正鹄赋【`以诸侯立戒众士知训为韵`】　白居易  

圣人木为弧剡木为矢惟弧矢之用也中正鹄而已矣是谓武之经礼之纪故王者务以选诸侯诸侯用而贡多士将俾乎礼无秕稗位有降杀广塲辟而堵墙开射夫同而钟皷戒于【`一作有`】以致国用修嵗贡使技痒者出于羣艺成者推于众在乎矢不虚发弓不再控射绎志也信念兹而在兹鹄小鸟焉取难中而能中乃设五正张三侯叶吉日于清昼顺杀气于素秋礼事展乐容修既五善而斯备将百中而是求于是诚心内蕴壮【`一作庄`】容外奋升降揖让合君子之令仪进退周旋仰【`一作伸`】先王之彛训故礼举而义具【`一作立`】且无声而有闻【`一作问`】及夫观者坌入射者挺立矢既挟弓既执抗大侯次决拾指正则掌内必取料鹄乃彀中所及雕弧乍满当昼而明月弯弯银镝忽【`一作急`】飞不夜而流星熠熠其一发也騞若彻札其再中也如贯笠玉霜降而弓力凋金气【`一作风`】劲而声急惬羣心而踊跃骇众目而翕习若然者安知不能空弯而鴈落虗引而猿泣者也矧乃正其色温如洒如逰于艺匪疾匪徐妙能曲尽勇而【`一作可`】贾余岂不以志正形直心庄体舒不出正兮信得礼之大者无失鹄也岂反身而求诸斯盖弓矢合规容止有仪必气盈而神正宁心詟而力疲则知善射者在乎合礼合乐不必乎饮羽在乎和容和志不必乎主皮夫如是则射之礼射之义虽百代而可知  

凡一作皆文集似不及古本谓如诗有闻无声闻虽训问而集本不应径改为问其他大率类此  

棊赋　　　　　　　　　　呉大江  

竒谋入妙巧思叅虽一枰之可羙起三隅而邈然似将军之出塞若猛士之临边及其进也则鸟集云布陈合兵连或参差而易决或龃龉而难便开马眼以防后张虎口而遮前磊磊似玉石之相饰粲粲若众星之丽天尔其深思逺虑知白守黒以仁义为反道用谲诡为明德或意在东南而伪击西北类行藏之通变同隂阳之不测于是且侵且战不恃【`疑`】不平鴈行络绎鱼阵纵横宁扶危以救死不贪败以防生或偏攻于略地或専命于用兵或辘轳以成劫或宛转而入征虽劳形而竭思固难得以言名及夫雌雄有决疑多胜寡心悠扬而不定心沉吟而未下名不可窃智不可假千虑万计复何为者行必量力动则相时其措意也屡巧其适变也多姿既得之者荣失之者辱此余而未已彼懐而讵足驰神不竭应运无穷势出心外命悬手中围初开而复闭路欲塞而不通伊仁智之可翫岂造化之为功使夫离娄防睹首迷术公子罢宴而惊视樵客入山而忘出  

握槊赋【`并序`】　　　　　　　邢绍宗  

握槊今人为【`疑作谓`】之长行也斯博奕之徒与观其进退迟速虽存于大体因时适变必务于权兴【`疑作舆`】施之于人可以义存赋曰  

夫何一枰之内兮而取之多端六艺之外兮其为功乎实难张四维则地理攸载背两目则天文可观不可饰于丹漆宁假贵于琅玕物以羣分故黄而不杂鬬必遇敌惟蚌鹬其何懽彼千变之奚凖任双头之所安遂使象牙在手骏骨登盘为无窍之湏凿故非而见鑚且其广凡几分数不过六参差宛转循环反覆不能者败而成患故能者养之取福则掎角相持首尾俱蹙形同楚汉气陵贲育收七纵之竒功在一掷于余掬或抚防而惊眄或耸身而助速似临敌之旗皷同在师之耳目率成是而败非类吉凶之倚伏多廻君子之虑以实小人之腹尔乃啓行前指要然自能轻彼防之无筭谓我谋之足徴岂知夫否终则倾道非假易持不竞之防力乗骤胜之遗累闭六关而不通因一子而为质乃欲速而贾害翻后世【`疑`】而获利无以慿陵而顦顇无将徃蹇而自弃实反掌而变生亦随手而时异至若幽人欲寡智士谋深不荡其【`一作乎`】志以平其心非独巧于徃遂移情于今是知行必有恒事思不乆亹亹终【`一作经`】略循循善诱或欲退而径前或谋疾而居后虽有敌而必应固无险而不走或用壮而可攻或示羸而难扣不幸灾以矜伐每终吉而何咎虽小道而可观彼多诈而焉有其故柔匪及懦勇必兼防聚或一旅分为数叚始雾委而云集忽风觧以氷泮皆应物以卷舒亦从冝而合散虽触类而则长维吾道之攸贯足明夫正而不谲取又非贪全同坐隐期为手谈必由理胜岂非言甘虽小失其奚爽亦大来而莫慙然则终多防志吁嗟士兮不躭  

弹棊局赋　　　　　　　　阎伯璵  

西南之羙有华山之矿【`一作□`】石焉底贡之珍有荆山之象齿焉于是工人创器轨物备叙丰腹上圆頽根下矩慿陵衡隧掬筭师旅发蹏【`一作号`】啓行兵綦迭举赴纵奔电影乱飘风左掎右角为枭为雄易心而行俟衅而动奋以武怒贾其余勇作威以袭敌厌阵以承权建瓴桓桓谓戎马之旋路长斜矫矫犹翰音之发【`疑作登`】天耻交绥而退旅尚彼废而我全侔射隼以藏噐眷得鱼以忘筌惴惴将頺识成败之亹亹累累不絶叹瓞之绵绵始收功而隔涧终制敌以縁边原夫粲若星离偃如云岸映垂奁而黻合拂转巾于雾散示之以弱效羸师以设疑谋之其臧象观兵以静乱克乃因于通理败不由乎强干或应为而不为或当防而不防鄙夫遘战而未非智者见机而已叹连连搏汉必成其鴈行歴歴登垅何异乎鱼贯愧逃【`疑`】政以周流慙不竞于奔窜谅栖迟以保险仍卼臲而长叹良工饰法以修身小人耻射以作翫鍳炯诫于博奕吾是以箴之藻翰  

弹棊赋　　　　　　　　　卢　谕  

惟古人之众技必有托而观智既垂诫以为喻故求能而不累见小人矜捷之迹识君子安全之义孰谓犹贤在于兹戏观乎局之为状也下方广以法地上圎髙以象天起而能伏危而不悬四隅咸举四逹无偏居中谓之丰腹在末谓之縁边棊之为数也各一十二彚其始布也各以其类乃分其位环合相承栉比为次其始作也则云其宻未之为难乃契谋众指意或多端欲因先以获胜恐致危以思安每遇敌其増惕故用之而假欢则有飞迅一系【`一作击`】纷纭俱散虑加少以为多实思危而不乱谋而后动审而方按或始否而终亨或先倾而后叹若乃临边却舞径天廽越必在知机之防骋异而发至如垂空劲徃应心得隽虽具羙于逾平终易亏于履峻是知冒险者忘于趋进规利者失于戒慎岂与夫所适多方所求唯顺因其利不失于得追其逺若归于信乍从容以周旋时倐忽于一瞬伊众趣之无极谅所戒以唯贪苟能知其义者无弃学而假躭  

第二　　　　　　　　　　张廷珪  

其为局也不徴荆山之璞不用蓝田之质兀若之起烂若繁星之出约胜负仗明信但分类而抗行咸背深而列阵唯智是役唯贪是慎败不同奔闘不齐进晓之者敌众多以寡少懵之者起径寸犹万仭徒观其弹射万变精妙入神口与心计行随意新作气者博【`疑作搏`】乎九天之上犹檀栾而旁击受敌者横坠乎九地之下甘弃置而归仁行必假道居必择邻冲危以防其两虎陪【`疑`】险更生乎一秦至若狂生侠少使气为主顾怀将恡动越规矩竞縁局而斜衡争隔矢而曲取既向角而散乱复当中而攅聚苟万一之偶中何轻狡之云数曷若恬和之士神清意逺岂棊布而兴来亦手运而情遣先和容而取则兼中敌而为善务専一于道求宁苟贪于席卷或聊假以喻大或有迷而知返夫局势将毕观者逾乐两敌相持三顾而作划去者箭飞分索者星落眄四隅之豁然若万里之清廓  

戏摴蒱头赋【`以酒酣举白为韵`】　　　　薛　恁  

在众艺兮所尚伊摴蒱兮自乆招邯郸少年命诸葛新友分曹列席促罇举酒犹贤博奕将取适于觧頥乃贵先鸣故决争于逰手终日莫闲连宵战酣不防其旗且背城而借一并兼是视岂分土之惟三瞠目贾勇危冠竟【`疑作竸`】贪鉴座中之奔北为席上之司南然用之斯行舍之斯去老氏以训人立范庄生以亡羊是举佐欢有则任物有叙既无我以推移每随之以处所别有膏粱之子缙绅之客时为此物以代支防初一拟而纯卢忽连呼而成白相顾则笑泯然无隙请倾耳侧目看后来之一掷  

## 文苑英华卷一百一

　　宋　李昉等　编工艺  

游刃赋一首　　　　　大巧若拙赋一首工先利器赋一首　　　运斤赋二首  

攻坚木赋一首　　　　刻桐为鱼扣石鼓赋一  

首　　　　　　　　棘猴赋一首  

执柯伐柯赋一首  

游刃赋【`以目无全牛必有余地为韵`】　　　张　楚  

善乎庖丁之养刃也锋不钝锐不衂横爽气以凛凛顿霜威之肃肃内则道协于心外则手应于目三年之后不见全牛于是手以之发刃以之投其虚其徐刃以脗合所倚所触血自潜流牛之间兮称有刃之厚兮云无以无厚之刃入有间之躯与切泥而不别将委土而何殊忘其骨节之难易未甞肯綮其斯须以天合天騞然响【`庄子作騞然向然`】然目不视矣手有存焉窽之导兮自大隟之批【`并结反有际之处因而批之`】兮自穿始以一剖终以万全匠石代之以运斤未可争长孔【`阙`】杀之而用劒难乎同年则说屠羊以浅术望鼔刀以战栗期百发而百中笑无固而无必乃知丁之道也可久丁之伎也难有利推百链不愧于太阿声中八音自合于经首【`咸池乐章名`】日居月诸勇其贾余君欲口传等文惠之相好我方神遇觉良庖之不如若然者游合逍遥之事刃合虚白之意倘游必有方刃何不利冉冉兮虽不可知恢恢兮常有余地方将解千牛然后踌躇以满志  

右赋题出庄子故多用其文  

大巧若拙赋【`以随物成器巧在乎中为韵`】　白居易  

巧之小者有为可得而窥巧之大者无朕【`一作迹`】不可得而知盖取之于巽受之以随动而有度不工合规【`一作举必合规`】故曰大巧若拙其义在斯若【`一作尔`】乃抡材于山【`一有木字`】审器于【`一有轨字`】物将务乎心匠之忖度不在乎手泽之剪拂故为栋者任【`一作资`】其自天而【`一作之`】端为轮者取其因地而【`一作之`】屈其工【`一作公`】也于物无情其正也于【`一作依`】法有程既游艺而功立亦居肆而事成大小存乎目击材无所弃用舍在于颐指【`一作取舍资乎指顾`】物莫能争然后任道用随形制器信无为而为因所利而利不凝滞于物必简易于事岂朝疲而夕倦庶日省而月试知大巧之有成见庶物之无弃然则比其义取其类【`岂朝至其类一无此三十二字`】亦犹善为政者物得其宜能官人者才适其位嘉其尺度有则绳墨无挠工非剞劂自得不矜之能器靡雕锼谁识无心之巧众谓之拙以其因物不改我谓之巧以其成功不宰不改故物全不宰故功倍遇以神也郢匠【`一作人`】之术攸同合乎道焉老氏之言斯在噫舟车器异杞梓材殊罔枉枘以凿罔破圆为觚必将考广狭以分寸定【`一作审`】刓方以规模则物不能以长短隠材不能以曲直诬可谓艺之要道之枢【`一无此八字`】是谓心之术也岂虑手之伤乎且夫大明若蒙大盈若冲【`一作大盈若冲大明若蒙`】是以大巧弃其末工则知巧在乎不违天真非役神【`二字一作劳形`】于木人之内巧在乎无枉物性【`一作情`】非劳形于棘猴之中【`一作非役神于刺之中`】若然者岂徒与般尔之軰骋伎而効【`一作校`】功哉  

一作皆集本似不及古书之善  

工先利器赋【`以器苟未精将何为巧为韵`】　魏　式  

工有习艺求名志在不朽乃言曰艺未达不可求以诸已器未精徒劳措以其手安得轻进自贻伊丑于是磨砺为先动用为后试【`疑作诚`】旨趣之可尚实果决之不苟所谓作事谋始本立道生绳墨尽索斤斧毕呈虑妍媸之稍违而或愆规矩审锋铓以求锐必取专精懃懃不怠矻矻有营欲尽心于锼镂用度木于林衡亦如舟楫良然可思其济涉耒耜利始得议其耦耕于【`一作原`】其发硎可亲以精为贵不然何以能久用之不既验朴斵之有辞惧剞劂之犹未爰究爰度无或不良揣八材之质淬百链之钢然后切磨効奇成至寳之美刳剡中度用巨材之长呈机巧以尽善岂滥窳之是将且斟酌不挠矜名尝巧雕镌非他施功几何既适心而便手因投刃以攒柯向使因循为心则器必残若苟且从事则人亦诋诃安得不分班倕之妙就玉石之琢磨观夫欲展而能先砺其器以工立喻则人不二可为庶事之规宁比匹夫之志故曰用艺者儆戒不逺立身者得失由斯若幸而滥进则人必尔窥是以君子不容易于所为  

运斤赋【`以上下相应其志同为韵`】　　　席　防  

道贵乎朴物疵于妄为谋者必定于前执技者可以事上繄郢人与匠石能器合而神王垩复在鼻将欲表微挥拂以斤何其用壮既分庭以离立亦持刃而相向于是算锱铢慎取舍运之于手将匪疾而匪徐惬之于心宁我欺而尔假志而必中同引满于彀中妙不可传犹斵轮于堂下况乎器也利工也良壮前趾耀雄铓以身运臂兮臂可使以彼契此兮此可忘迫其势则成风含响激其石廼飞电分光欲臻夫妙在慎其相故受刃者不为股栗执柯者无闻手伤向使受刃者震慑执柯者劻勷则必灭尔鼻而剠而【`疑作尔`】面岂唯破我斧而我斨【`用诗语`】亦犹朋侪见知工用可称艺成道得合调谐声岂同夫众人遇我狂夫阻之璅璅庻匠丁丁在兹得离娄督绳而尚失以公输削墨而犹疑安能霜刃投虚必去乎蝇翼圆柯在握不失乎毫厘是吾质也实惟何其知音可托无乃后时客有多才博雅好奇尚异糟粕既得颇读古人之书凿枘可规愿行夫子之志将求轮扁之术以广运斤之事乃歌曰彼二子兮以艺相崇得一理兮其心则同运斤在手诚可惧坚立不动神之雄岂运斤者妙其术坚立者知其工幸见遇于郢匠无軗【`疑作辍`】响于成风  

第二【`同前韵`】　　　　　　　　独孤授  

漆园傲吏志惬神王和而不唱或崆峒之间或濠濮之上诚道枢之同体表人情之异状爰感激于惠施乃兴之于郢匠嗟乎功【`疑`】有善价吾道之亚既出鬼而入神亦千变而万化可以迎夫逺近可以接夫上下用之朋友管鲍可以全交行之君臣桓文可以致霸请言其始也鼻之垩兮匠之良子有度兮我有长形枯木兮自若斤成风兮允臧土微微以霞散刃荧荧以电光信之者双美疑之者两伤其为心也以济其为妙也更相吾固知青萍之术兮空设公输之巧兮徒甞实由气同者合声同者应挥手余地因悟解牛之能忘情铦锋宛识狎鸥之兴岂两贤之相厄乃二人之俱别有不度其时不稽厥疑蒿目犹视蓬心自师代匠石而忍垢骋锋刃而勿思永昧心得图为面欺苟临事以率尔成后悔而凄其且伤于手之是惧亦何暇乎涅而不缁曷若素缉乃事爰定乃志料轻重审同异曾无恐泥之忧颇识断金之利雕锼合乎神理磨砻出乎人意苟自得以忘形亦可斵乎有鼻至于道洽情融体异心同求之不得感而遂通利器见投尚苍黄于麾下良工斯在乃拂拭于涂中君既有执柯之便岂比夫按劒之雄  

攻坚木赋【`以学者攻艺必求至精为韵`】　　李　程  

工之制器兮雕乎朴人之兴艺兮志乎学利用者拥肿无前善扣者舂容乃觉多闻匪阙于疑殆成器克资乎雕斵故研精方啓于愤悱用当各施于轮桷且夫材有柔劲工有趣舍于以鑚木后其坚乎于以挥斤先其易者钩绳定其规矩斧斤飘其上下剖劂罔辍疾徐既工铲鳞皴于理外摭精粹于文中攅节划以洞解奥义涣乎遂通则知艺或有孚虽至刚而斯剞【`疑剖`】学乃将习奚异端之可攻方同规于大匠期继业于良工是以木碎其节学殚于艺殊宰我之难雕匪般倕之易制既饰以文亦丽其质讲学所贵乎无方摧坚不可以无术每投虚以措刃故功倍而身逸尽乎精微之理谁谓不然得于心术之间孰云无必艺通兮坚刚则柔学通微兮指归可求俾不才而成用化扞格以优游工之成功志之所至信念兹而在兹因比物而丑类之木也破其轮囷之学也究其奥秘砻斵斯成良工有程殚材人之学好刳者之精终朝匪劳于矻矻空谷谁听乎丁丁既成风于郢匠期大扣于希声  

刻桐为鱼扣石鼔赋【`以感通难测万里相符为韵`】  

物不可以智识念斯石之何为匪兹梧而不克况乎鼓与鱼兮非类吴与蜀兮异域何合应于自然杳励响而不测刃乃霜落鳞非锦攅击蕴玉之形锵锵屡出裁峄阳之干唯唯可观叩寂寞而大音斯发中铿訇而余韵不殚是知同声者其和易殊器者其应难逢逢之韵且千讙讙之音相万不击不考奚呈响亮之功大鸣小鸣岂抱沈潜之怨运之靡终应而不穷覩之者谓声存视听之表疑之者谓音在鬐鬛之中练响而洪纤皆答化气而逺近必通初密如于緜古倐坎然于暗空非诚贯可览将神交所感孤生之质徒効用于汕汕可转之姿终奋响于坎坎嗟乎石之为鼓也发于异乡桐之为鱼也来彼殊方何终岁之寂寂忽盈耳以洋洋自得于惬心应手岂待乎玉质金相栖凤之称既罢在藻之用何长扣之不止音亦无已讵徴冥应之言适谐响答之美相须以成事有类埙篪相应以成声宁限道里则知审音斯发者不可诬懐声思击者不可孤谐千古之善应为二物之合符向不遇张司空也知其蓄灵响而已夫棘猴赋【`以视之不见能尽巧心为韵`】　　　杨宏贞  

昔燕王好奇术客甞巧剡棘刺之微物成沐猴而不挠毫末之细雕笼【`疑`】既施睢盱之状委曲无遗尝【`疑`】晏隂之静景辨腾捷之幽姿其始未觏如将受欺虚无之中既焦心于观者杪末之上宛成形以究之实兮若虚的尔才见霏微而草上霑露羃防而条端集霰闪孤光而乍分拂轻霭而将观夫至精惟一至小无朋岂侧陋之于用在良工之所能不食而安终有殊于狙怒穷髙是处亦何异于猱升原夫作者经之其勤至矣积冲妙于灵府假锋铓于纤指盖以神遇宁将目视因乎有用之质造彼无间之理何剖劂之一变若还跳之义【`疑`】止伊竹间之猿父大小相殊相木杪之獑猢依凭酷似若乃徴物类较能不贯虱心者未喻其精微巢蚊睫者自然之妙有庸知造物之意暂假斯人之手披左生之赋方此由心验韩子之书诫其滕口事逺前古名闻至今虽幽通之不测终髣髴而难寻然因棘为猴因成其麽质乃观猴在棘无异于乔林盖同符于神化而中出于人心斯语可徴妙能曲尽倘雕虫之不弃希定价于平凖  

执柯伐柯赋【`以观则于手人道宁逺为韵`】　谢　观  

手运斧而方圆自纵斧有柯而规模可观成【`疑作诚`】取则之非逺曷持心以常难是知选材于山操刃于手将散朴于大巧是侔形于妙有则可审分寸定妍不脱故而图新瞻前而顾后然后拟议是啓经营靡停方坎坎以无挠聿丁丁而未宁观所措而举措因其形而制形且勿谓效之难尚俟乎绳墨勿谓象之逺仍忧乎差忒左手将举其朴斵右手足见其成式不离指掌之傍自有短长之域镜颇迩仪容在侧见机而作成于目击之间殷鉴不逺便契握中之则何必公输是集梓匠具陈虽欲逺徴其类不如近取诸身于造次颠沛之时尚思行已在一顾一盼之所何必求人庶得揣称攸宜谘谋可考冀析薪之入用知缺斨之足保终懐继踵之诚未爽从绳之道嗟乎柯在手兮至近不能观者有诸道于身而岂逺不能行者信欤故取则于人者失闻道于人者疎乃可端其末慎其初反视于周旋之内收心于躁动之余因而利焉是可宗也譬以身者方或同于夫如是正其规从其本揆度而枉柄无阻睥睨而迷途自返傥忠恕之内存信率性之非逺  

## 文苑英华卷一百二

　　宋　李昉等　编器用一  

鼎赋一首　　　　　　寳鼎赋一首  

丰城寳劒赋一首　　　劒赋一首  

秦客相劒赋一首　　　太阿如秋水赋一首斗间见劒气赋一首　　斗牛间有紫气赋一首  

切玉劒赋一首　　　　延陵季子挂劒赋一首  

鼎赋　　　　　　　　　　赵良器  

夫君所以为天下重者以其寳位鼎所以为天下贵者以其神器则君得鼎以祚长鼎应君以时昌故黄帝徴大匠稽旧章异国贡物逺人来王铲铜于雷首之下合冶于荆山之傍声沓沓以海沸气曈曈而电光乾坤于是震动日月于是昭彰歘然烟收而烬灭卓尔成功而効祥焕以雕文错虬龙之鳞介腾乎瑞色杂天地之黄盖圣人所以享帝养贤烹餁荐祉重以安国利以出否纳之不以其道则君失其人听之不以其聪则雉鸣于耳是以囊括众彚恢模崇深苞木火于六爻之象镂山川于九牧之金于是总百灵之异见万国之心然美其影射金晶光飞玉铉论者徒议其小大观者宁识其深浅故道归天命无劳楚子之言徳自休明实赖王孙之辨尔其法刚柔之节顺行藏之志乃有道则见生于汾水之隂无道则隠没于彭城之地可以斥奸慝可以御魑魅应时而动吉无不利故曰作者之谓圣述者之谓明何明圣之至神契阴阳之至精徳表先知火不燃而自沸量含光大水不汲而自盈既去故以元吉终取新而利贞则知执虚以待物者正乎位体柔而进已者宜乎亨故能应皇家之至徳垂不朽之鸿名  

寳鼎赋　　　　　　　　　梁徳裕  

昔轩皇之有天下也铄至范恢崇谟用建皇极永康帝图徴铁于晋国之野铸鼎于荆山之湖以隂阳作炭以天地为炉下碎矿而星入鼓长扇而风驱炎气旁飞寒雪影消于玉马红光四照晴日色掩于丹乌于是以泄以窦以镕以模故寳鼎之芳迹斯可得而闻乎尔其为状也下实上虚外圆内朗玉铉金耳之饰巽木离火之象法三台之位均九州之壤镂厥奇状文有鸾凤蛟龙御其不若恠无魑魅魍魉故夫长子主之而祭圣人飨之而养徒观其阐微洞幽崇徳辨义作域中之寳通天下之利不汲而盈不炊而沸轻重自随于徳元亨克保于位楚问伊川表周王之至徳齐求谷水岂人功之可致当今鼎命翘车鼎刑措狱道徳以为矩敦厐以淳俗不敢【`疑作取`】法于六籍不徴金于九牧自获汾水以定郏鄏迈轩后于往图遗夏王于后箓况伊尹作相由巢为仆乃伛偻其身不覆餗于足朗日月于金镜调风雨于玉烛庶绩其凝百姓无欲愚虽复望于其道欲负之而局躅【`二字出史记韩信传`】  

丰城寳劒赋　　　　　　　达奚珣  

劒之利者有丰城之寳锷夫其始也赤山破耶溪涸洪炉洞融金景煽烁虽发挥于人事乃兆朕于天作其为状也锻霆电明秋水杀气森暎光辉四起欧冶失律风胡愕视岂徒决浮云絶地纪若斯而已矣尔其大运回薄陵谷推迁东南地【`一作此`】没不知夫数千百年腾精动地直上冲天斗牛之间夜雄雄然异金陵之浮王气同寳鼎之在汾川本知浮精粹刚牛【`疑`】必备明而用晦者君子之时义穷而待达者丈夫之志事兼此数徳难乎见弃知我者寡大赖张公每读旧书多兹感通不觉毛髪尽树起雷息于胷中迨乎发蒙泉开秘匣文积幽翳上藏鳞甲磨砺毕兮见文章摇白日兮星煌煌锋棱可畏动人胆表里分明照眼光黄金装兮緑龟饰荷提擕兮耿霜色岂辱命于洪造冀成能于武力君其试将倚天外不日为君清絶塞苟军国之用在岂能雌伏于一代  

劒赋　　　　　　　　　　达奚珣  

代有劒兮物之至珍精钢百链处匣千春含光匿耀守静全真蕴切玉之姿咸称往岁呈斩龙之锐幸在今辰至如欧冶素蕴风胡久委许提抜而非遥期磨砻而在迩莲锷荧煌思緑水之是投霜锋煜爚谅碧天之可以【`疑作倚`】孰云巨阙亦曰龙泉借衞身而用光眉夀将行佩而永保流年俯而察乃白光畧地仰而观则紫气射天若乃取舍从人沉沦委质埋厚地之声有年望司空之来何日击兕之名已彰决云之势不失大哉寳劒之神用等天地而齐毕  

秦客相劒赋【`以决浮云清絶域通题为韵`】  

有懐其寳而未别【`一作后`】以其时而自絶始藏用而有疑终因人而一决盖时有遇否非事有工拙愿一二而击辕之歌左右以相劒之说于越之君以五劒闻方潜神以闭匣非有意乎决云且切白玉其犹泥断絶蛟龙忽若篲泛夫以中庸之近者恶识天下之良劒有客来越其至自秦心以通于物理鉴有迈于人伦昔也闻风而恱今为观国之宾以天机之见明利器之因天气得中而不易金精顺理而无逆翼乎秋水之欲波涣乎春氷之将释阳散隂漫霜锷雪脊好勇者不能御其折冲善说者不能离其坚白满谷之马未可齐乎此价倾城之金安得卖乎此客况非景罕匹流星莫【`阙`】  

欧冶之术为优【`未见浮字官韵`】此名噐因而有作明至  

寳不得无妄劒非人而何识人非劒而何相虽鍜链于良工皆等襄于哲匠劒之能寳【`疑`】以相着士之用可以劒明抱识者【`阙`】乎牵复藏噐者以其彚征愿以小人之道而进期君子之鉴惟清重曰析薪如之何匪斧不克求劒如之何非相不得纯钧之器秦客所识非常人之区域  

此赋多疑误姑阙之  

太阿如秋水赋【`以如彼秋水容色为韵`】　贾　餗  

黯然若秋水者楚王有太阿之锋穷其原则三尺成状窥其底如百尺无踪可以照魑魅鉴形容涵空而表里澄讵私毫髪腾气而风云惨澹如隠蛟龙原其极良冶之功出洪炉之里薛烛增骇风胡视千里万里之斜汉耿耿方侔八月九月之洞庭沉沉相似深浅难测精光不死磨越砥疑穿石之泉淬葛溪如贯河之水气晶荧而不息质莹彻而难比流影耀金精之上涯涘皆空凉飚鸣玉匣之中波涛不起韬暎无慝【`疑作匿`】埃尘不居澄晓峡黯清渠俯视则孤光溢目横窥而一带澄虚劳【`疑旁`】作临挟刃之徒疑开别近暎腰金之士似跃游鱼比练之流奚匹容舟之所宁如其文也流而无极其清也掬之不得短长如任器之状荡漾有盈科之则似无云之溪涧径挺其形如落木之江湖深沉其色龙泉非偶巨阙难俦莲影如植文若游星缀明珠孰辨懐珠之浦环分圆月终疑暎月之流洎乎霜露冷天地秋繇是勡勍敌决寃雠故得名溢古今声流逺迩解晋郑于纷若扫欃枪于嘒彼予一智刃于胷中其精如此斗间见劒气赋【`以神物下潜精光上射为韵`】　王　起  

彼玉斗兮列乎太清此寳劒兮埋于丰城遥天式瞻谅阑干以成象厚地斯秘遂熠爚而腾精若非五山错秀六合含英则何以下藏锋于頴锐上作气于贞明伊昔雷氏未占张公莫访秘龙渊之奇彩射斗牛之异状或雄雄于曲柄之末或冉冉于斗杓之上金陵之王气莫齐函谷之紫气应让可大可久乃圣乃神嗟日月之逾迈怨土石之湮沦劒也氛氲连白榆与紫贝星为【`疑作焉`】昭晰应甲与龙鳞下埋照以煌煌上和光于歴歴何寳锷兮斯隠在璇玑而必觌锋惟切玉处玉匣以逾深气则决云每云路而相射匪舍之则藏实闇然而彰仰九霄而游目知百链之雄铓乍灭乍明有扶于佳气若离若合更类乎神光灵气则浮利用犹郁当缭绕而萦斗自表至珍倘陆离而佩身宁逢异物可以察三尺之滞淹可以见七星之沉潜石蕴玉而腾辉未専其美鼎居汾而见气徒有其占固宜仰层穹求外野延瞰于寰城之里冥搜于古狱之下则可以论国都驱骏马是知劒气之在斗间所以求伸于知者  

斗牛间有紫气赋【`以平吴之后异色逾朗为韵`】陈章  

天空原清劒气方呈始象夺朱之色未知埋狱之情氛昏乍歇淮海初平贯斗牛于九霄正当吴分藏辘轳于午夜逺在丰城歴彼岁时间于躔次雄芒既表乎潜感灵物且悲乎遐弃增华台室方期犹【`疑作独`】见之明流彩天阶乍惑众人之意思上彻而既久欲旁求而未遂谓绕枢之电郁郁弥彰想干吕之云亭亭自异殊祥可验直质不渝委照自归乎有晋藏锋若避于亡吴对西揭之皇【`疑作星`】望何劳于尹喜临北走之塞相宁借于风胡观其出以标奇凝而成象既蜿蜒而久郁亦曈昽而再朗陋日中之青晕每驻寥空掩天际之非烟潜通惚恍光而不耀昏以为期漠漠而沦精讵灭昭昭而黙识犹而【`疑`】东方未明始讶乎气之聚也地不爱寳益见乎天将假之仰观列位之中俯叶偃兵之后利刃犹郁清时幸偶宣精溢目乍殷银汉之流侔色衞身未配金章之绶其象也甚殊其明也则逾愤陆沉于江表结一彩于天衢凌夹月之霞徘徊碧落透霭空之露隠暎白榆永夕犹存其光未匿【`一作奇光尚匿`】齐効珍之金景鄙如虹之玉色不因槎客之犯如遇雷公之识傥观此以见求冀龙泉兮可得  

切玉劒赋【`以天之利刃切玉如泥为韵`】　　王　起  

彼神劒兮出昆吾之溪既成形而若水遂切玉以【`一作而`】如泥玉则贞坚诚龃龉而难入劒惟铦利将脱頴而莫齐是以从心剖判应手提携入水苍之文乍同夫淬水破鸡冠之赤且异乎割鸡当其琬琰外来球琳毕萃磨而不磷用之不匮以藏乎密地出匣而宣利游恢恢之刃瑕不掩瑜剖琭琭之形刃有余地是知不贪其宝不爱其资苟作砺而斯验将匿瑕而可遗异匵之毁焉斯为过矣同斗之撞也于以碎之璨彼琼华焕如缕切匪流血以为害将凝肪而必截触可磨之玷片片氷开纵不钝之锋重重瓦裂应机则断投刃皆虚可以断珪瓉可以判琼琚雄雄兮化龙之后璨璨兮抵鹊之余苟在镕之金不慙于欧冶则指瑕之璧何爱于相如温润乍分陆离交烛于以慰良冶之至【`疑作志`】于以窒贪夫之欲耀芒而赫奕六金律刃而荧煌五玉是知斯劒之用也按之无下直之无前以刜钟之声乍移水碧以击柱之势时入山星文每临夫蕴石虹气若断于晴天然则干将所营风胡所狥或剸犀称利或截鸿所【`疑`】进未若周王切玉之刃  

延陵季子挂劒赋  

脩脩陇树兮挂劒于兹所以表徐君之所欲明季子之不欺予取予求昔藏心而可测一生一死终弃宝而如遗盖烈士孤标之节而神明幽感之时当其昔结欢娱从容不阻孤锋乍防密坐之所彼眷眷于目击此黙黙而心许谅他日而来思非伊人而谁与及夫歴聘上国言旋东吴访旧友遵旧涂亦当开寳匣献辘轳何阅水兮不待吊荒埏兮已芜由是执龙泉而慷慨望马鬛而蜘蹰想间岁之披云忽然而在抚今辰之切玉视之若无且曰器可谋新室宁欺暗解腰间之善结仰树杪而延瞰乃脱白刃推赤心耀宿草之煌煌悬拱木之森森错落金镮疑夜月而生垅晶荧霜锷谓春氷之在林龙形蜿蜿而未化蛟枝亭亭而欲寻解佩义广脱骖感深英声遂腾于万国善价不顾其千金呜呼劒之掷也无前人之行也必果诚去彼而取此非祈君之祐我无宿诺匹之以庸庸不食言方之以璅璅向若蔑壤恡青萍重提擕于掌握轻耿介于心灵则三尺之中空腾云而漫漫重泉之下将愧色于冥冥无言者道之不约者信之大峻节卓以特立义风纷而繁防盛矣防挂劒之名将万古而不昧  

## 文苑英华卷一百三

　　宋　李昉等　编器用二  

天子劒赋一首　　　　金劒出匣赋一首斩蛟夺寳劒赋一首　　刜钟无声赋一首金跃求为镆鎁赋一首　欧冶子铸劒赋一首昆吾切玉劒赋一首　　渔父辞劒赋一首斩蛇劒赋一首  

天子劒赋【`以天生神物圣君用之为韵`】　　李君元  

物之利者称乎劒人之尊者称乎天固一人之所执谅四海之攸先必当曜武徳静氛烟举之无上挥之莫前独立而光连日月横行而气压山川请详其功夫莫之盛伟夫至寳克符元圣东溟之大不足淬其锋北斗之髙乍若回其柄信功之不宰曷凶徳之能竞足令六合静三光正佩服而寰中小康指挥而天下大定夫然则鄙欧冶掩平津贱镆鎁弃淳钧彼勇不过于匹士我威方御于兆人偶圣斯呈天地感通之谓道逢昏是去隂阳不测之谓神岂比髙祖提之而起沛始皇按之而王秦为斯劒之等伦哉原其始也吹气母链元精为炉而九土开辟鼔橐而八风克生应以六律制以五行带之以恒山渤海锋之以燕谿石城故能所向无敌莫之与京既而徴三度亦以正三统划宇宙以通宰乾坤而利用彼莲花发色玉贝腾文挥大野之中疾如雷电倚长天之外上决浮云争能击刺较势缤纷所谓一夫之勇非为四海之君如是则犀不足剸钟不足刜繄以圣功配兹神物我皇应昌期恢盛时不耀兵锋设道徳以为固不先武力抗仁义以为师人神协賛遐迩平夷真所谓天子之劒也敢继庄生而赋之  

金劒出匣赋　　　　　　　韦　肇  

劒者主生杀之气匣者同隠见之心鸣于其中或幽闭以为恨出乎其外信利用以则深岂徒饰以调【`疑作雕`】玉比之兼金剉雄铓而不举缄异气而尝沉者哉故劒利于人匣因于劒盖所以为重俾神物而不防亦所以表能将瑞光而亦验其始也若耶之溪涸赤堇之山开良金既选欧冶爰来合纯精而铸链召太一与风雷厥功既勤旷岁月而方就厥状斯见法隂阳之所裁于是工技之俦金镂为匣制其象也错玳瑁与琼瑰韬而藏诸秘龙鳞与甲故楚王之未识我含其章风胡之将鉴我耀其光发匣而覩烂然非常环啓蜯以吐月刃披云而降霜若金隄始开横秋水之漫漫如青天欲倚散阳彩之煌煌夫惟义也动而必言【`疑作吉`】夫惟神也行而无迹号龙泉而其善可珍指斗牛而其光可射用悔【`疑作晦`】之际思顾盼而无遗出幽之时思佩服之无斁伊昔三劒气凌九霄临敌髙挥而血流千里复讐虚击而疾不崇朝苟防蔽而未发虽晏隂之莫昭且劒之在匣蓄锐而谁玩劒之出匣器利而能断亦将试铦锷于鲸鲵决浮云于天汉或提擕之未及尚埋沦而可叹愿进用于张华如见知于雷焕  

斩蛟夺寳劒赋【`以追残水族济彼惊涛为韵`】独孤授  

昔佽飞兮言越川湄佩寳劒兮安流自持进孤棹以将半乃双蛟而见追曵纽摇环欲夺晶荧之气呼风吸浪先呈夭矫之姿初其劲楫将移轻帆未济嗟履险以多变叹韬锋而自衞俄而积水怒隂云蔽彼拏空撄雾之状当一明一晦之际其来也垒白刃旗短袂不足以当其势朱鬐赤鬛夹巨舰以风驰火尾金鳞夺雄铓而电逝乃言曰彼亦何逃徒为汝劳冲黭黮【`二字一作晦淡`】以天暝蹙嵯峨而浪髙徒观夫鼎尔腾沸雷然怒号虽欲谷其口牙其刀抗尔以千艘踣若质流若膏尔能伤予之一毛既激气于烟景忽碎尔于灵涛是知计于生而不计于死利于劒而不利于水互出没以神闘汹崩腾而阵起舟傍夺魄求形于似海之喉岸侧甘心挂骨于如霜之齿及其沸渭碎【`疑作砰`】訇风号雷惊骧首如云阻色腾眸而白日韬精须防勇气励神机生拂首摧爪奋喉裂缨方澒洞于重崄已支离于浚瀛于是海荡山覆川停浪肃莫不骇其类奔其族黄之血随重沫于渊沦磔裂之形蚀余威而蹙缩卒使劒返人安鳞穷血残极浦烟霁澄江景防逶迤然鹢首光转错落尔龙泉影寒氷彩犹鲜激金铛之昭曜星文尚湿归寳匣以防干嗟乎防心者其胜如此恃力者其形若彼徒欲征恠异壮奇诡至今人语其风见英姿之卓尔  

刜钟无声赋【`以利刃无滞合神为用为韵`】  

劒挺铦锋钟列重器何百链之坚钢向千钧而効试刜于有质若无质以通中乎有声若无声而断弃则知淬磨岁久雄棱霜利不然焉能逗挠兽之刑以中开使发鲸之声而静閟想提握以轻奋宜铿铮而应刃忽投刚以泯入状体柔而理顺遂使风胡延视喜见其雄锋子野耸听莫闻其为【`疑作遗`】韵尔乃理将神契迹与道俱透兹坚重泯若虚无于是观其用而骇矣取其类而比夫当破坚之时方切玉而则异迨絶响之后状决云而匪殊是以知其获挥刜之效微龃龉之虞勿以簨簴可凭犹懐抵碍勿以金石之固尚蕴含胡宜其暗彰发挥静应凌厉氷结于直透之始泉黙于旁通之际莫知所触故寂兮寥兮不轻其锋信无凝无滞于戏亦由【`由犹通用`】道之肥者往无不通艺之至者物无不合苟蕴藏于求用必开张而尽纳载原斯器夫莫与邻当耿介以发锐若感通而应神所以愿于重而宣利干于大以求伸果然刜音而不铮为异铦锷而无厚可珍则剸犀奚可以拟议轻白羽曷足以等伦故君子谓青萍干将之刃也可以比徳于吾人  

金跃求为镆鎁赋【`以大冶无私祥金乃跃为韵`】  

白行简  

金有利用跃而呈祥腾沸渭之炎彩耀赫奕之雄光始则沉潜将委形于鍜铸终能踊跃求効用于锋铓于是挺奇姿夺良冶叹凡目之莫辨惧名工之或舍既翕赩之在镕尚渊沦之未写迸紫光而傍射期游刃以剸犀烘赤气而上冲愿成形于斩马徒观其扇巨橐铄利金声激射势浮沉鳬氏倾耳以骇意欧冶拭目以窥临既而赫矣不常烂然有待红霞聚蓄于穹谷沧波跳出于溟海风雷于是借威日月为之扬彩自殊美玉岂韫椟以沽诸愿比雕戈庶因兹而砺乃若夫流晶表异变态无私象君子有刚柔之性同圣人不凝滞于时莲锷尚融若踊决云之刃雪锋未铸如呈切玉之姿矧夫腾跃在中发扬于外君若形销制噐我则保其坚贞君若应用衞身我则期于逺大懿其铄为金而不离効其祥而自殊幸托迹于镕范希効质于规模彼号巨阙出昆吾龙藻文既以称其昔有指晋麾郑孰可使其今无嗟乎光彩陆离挥【`疑作辉`】华彰灼疑狂电之乍发状长星之不落异十日之俱流殊众口之相铄精灵有感不惮丰城之沉神光无方愿继延平之跃哂备物之钩防耻分形于钱镈客有仰详【`疑`】金以立诚庶坚贞之有托  

欧冶子铸劒赋【`以雷公发鼓蛟龙捧炉为韵`】  

先王之御天下也与物为公知文不足以独理故资武以为雄弧矢之利以征不服劒防之用以威逺戎俾梯山而入贡故率土而向风懿夫欧冶实曰良工铸龙泉之劒链耶溪之铜于是制良模啓鸿炉炎炭赫以震爇大冶屹而山孤其始作也烟气成阵橐声若雷三光动色六气飞灰蛟龙捧炉雷公击节龙势初成玉匣新发利可吹毛光能莹雪此劒之徳百夫称杰此劒之用千里流血岂比乎解牛之刃自谓良庖倒载之干虎皮以包蒙庄说之以喻道周处凭之以斩蛟荆轲一拔以击秦柱汉祖三尺以定天下士庶得以安身王侯得以辟土是知劒也借以防虞岂比乐云不在钟鼓既而切玉期用剸犀是逢尝闻静乱旧说为龙佩服是宜则圣攸重弃捐不可故牛斗是冲冯谖再弹而见于下客季札一返空挂于长松逮夫边尘欲飞邦人斯恐猛士挥戈谋臣贾勇是歼是灭再持再捧四夷慑之以宁居一人得之以垂拱是劒也古今之重是劒也荷君之宠昆吾切玉劒赋【`以利刃无俦坚刚必截为韵`】金厚载  

劒者金之利器玉者寳之至坚韬百链之形迥倚天而入用断十徳之质信如泥而莫全盖以淬砺呈彩磨砻发鲜开匣寳之炯尔切连城而烂然原其周穆西征戎王献至刃决云以增价锷开莲以逾利明星耀色固已直于千金白玉虽坚才可当于一试于是搜韫匵示精刚谋剸割辉锋铓举连环而动月掌盈尺以凝霜投刃皆虚无騞然之异响应机立断俄凛若以分光暎日惟明摇容转洁乍毁方以旁达忽离坚而中絶仰锋乱起初每谓如花飞应手全开终有疑于氷裂固可以鄙牛斗之气冲陋蛟螭之精截应用无敌清贞莫俦销白虹以影碎耀青虵而色秋黯黯文开独【`疑作犹`】庭中而电转荧荧屑落类掌下以星流素彩交光清文耀质既卫身之可保岂化龙而无必色离温润光开缜密形错落以肤寒彩璘玢而皆溢是知器有异而神符物至精而用殊向若鍜非良冶质匪昆吾则安能充逺戎之献断抵鹊之徒倘遇英雄必提擕而可以时逢琬琰固剪截之如无嘉乎资砺乃之功剖温其之润剸犀莫比其铦锷斩马难齐于利刃夫如是知鍜链之至精切璠璵而可信  

渔父辞劒赋【`以济人之急取利诚非为韵`】　宋　言  

彼子胥兮亡命江湄赖渔父兮停桡在兹既横流而济矣因解劒以酧之厚意慇懃何惜千金之器髙情特达竟陈三让之辞稽其去国无途迷津独立前临积水之阻后有追兵之急踌躇而鹤髪相哀顾盼而渔舟可入忧心尽展凭刳木以何虞渡口虽遥挂轻帆而已及繇是拂拭青萍披陈素诚念险难以知我顾提擕而赐卿拔三尺之荧荧波间电落横七星之凛凛掌上风生叟乃莞尔兴言搘颐话志本期浩淼以排难讵可仓惶而徇利酧仁报惠诚多公子之心害义伤廉异日【`一作且异`】老夫之意况乎此楚令方急严刑具陈尽索奔亡之党先诛隐匿之人若以爵禄为念华荣是亲则械尔躬而赴国持尔劒以防身整棹西归自受执珪之赏论功北面宁亡切玉之珍盖由恻隠为心艰危是济方图散髪之乐岂假吹毛之锐情髙而俗虑难量语罢而鸣榔忽逝连环吐月空临玉匣之间一叶乗风渐入寒烟之际岂不以识达精微言穷是非弃霜刃以长往弄云涛而不归寂寞岩烟沉东流之渺渺凄凉浦树含落日以依依异乎义立一朝名超万古决云之异状徒逞皎日之深诚不取则知美范蠡而述鲁连信斯人之可伍  

斩蛇劒赋【`以仗劒斩蛇金铓水锷为韵`】　　徐　寅  

磨霜砺云【`疑作雪`】兮荧煌错落伊逐鹿之英圣有斩蛇之锋锷盖以麾正乾坤划兮【`疑作分`】善恶楚国之奸雄徒尔烹若穷鳞常山之首尾胡为断如朽索斯劒也上应君临舒阳惨隂有其道则威若身兮灵若心无其道则铅其刃兮木其镡唯上徳之在火协红炉之跃金莫不龙活三尺霆飞半寻是何灵贶之异天啓之始而乃振戎衣授秋水匣辞乎丰沛之邑腰入乎崤函之里日月方暝云雷未起有大蟒以横路碍潜龙之举趾于是上较天意下量地纪视铦锋而何斯违斯击恠物而宛其死矣然后挫七雄削多垒岂唯仗之剪路虵而戮封豕盖将提之令诸侯而禅天子得非秦毒之奢变作长蛇汉徳之俭化为神劒奢以俭陷蛇以劒斩道在晦而须显事有增而必减果闻哭白帝之亡符赤帝之昌虽行大义亦假雄铓莫不文龙藻玉镂金装世乱将用时清则藏十二年兮如我淬七十阵兮摧而刚空山吞象之鳞岂鈋【`五禾切削也`】莲锷大泽衔珠之血不污星光然后歴兴亡继得丧汉之灭兮魏之受魏之衰兮晋之仗晋火起兮髙飞岂混烟煤之状  

## 文苑英华卷一百四

　　宋　李昉等　编器用三  

衡赋二首　　　　　　平权衡赋三首  

衡诚悬赋二首　　　　嘉量赋一首  

度赋一首　　　　　　金柅赋一首  

衡赋【`以同律量衡为韵`】  

先王之欲齐政立信平施执中天下之利害攸同则非衡无以达其志非衡无以成其功故后代圣人奉之而不坠悬之而无穷逺必照乎庶物近罔欺于厥躬少多之分着彼我之情通廉者不约贪者不丰昭昭有礼殊之义洋洋有和乐之风乃以见权衡之徳器用之雄也观夫制形有象称物以律万万靡差铢铢罔失虽遇寡而必举亦裒多而不溢傥有贾竪懐虚背实虽手巧而用售终身平而贞吉节在不欺徳咸有一用之则竭力于百战舍之则甘心于三黜其昭明也有景纬之文其重坠也有沉潜之质是以春秋仲而均之以法日夜分而俾之无妄体正居中懐柔抱壮揣千钧之重不赢其材称万物之多莫穷其量夫然则人亦有是岂惟斯平士为之物官为之衡材之云多虽黙必重文之不腆虽语必轻非荣辱莫敢怨【`阙`】　恐莫敢惊挺然诚悬不可欺以轻重确乎不抜孰敢议其屯亨吾当颙颙视听直心举措岂能朶颐腾口如羮也  

第二【`以仪止泰一无浅观业为韵`】  

搜圣人知【`疑`】垂象伊兹衡之可观材径挺以绳直星连绵而珠攅惟用也甿庶不能以多少隠惟平也轻重不能以诈伪干故得万人所以廛里物或纷竞可以定黍累之圭撮利其分毫可以观低昂之容止执中以告无或不喜则夫衡之为物其用甚大四方正而域中平七政齐而天下泰动而无欲任之故絶私益而无妨【`疑作方`】行之固不害然能思无不践应仓舒刻舟之深浅问无不知表张重度骨之威仪若乃均其神道形其事业圣人因之以平施边鄙赖之而不怯岂欲决其差谬明其有无小人取之以作则君子见之而交孚则有王臣謇謇宰我【`疑`】秩秩洞鉴人才神无隠质谅兹衡之攸嫓故守之而勿失傥陈平之见知宰州县之如一  

平权衡赋【`以昼夜平分钧铢取则为韵`】　　刘禹锡  

惟天垂象惟圣作程播二气而是分晷度立五则而在审权衡上穆天时应隂阳之克正下统人极俾凖绳而惟平于是黍累无差毫厘必究等度量而化通逺迩体平均而势行宇宙当其夹钟中律南吕戒铜浑应节于寒暑玉漏方齐乎宵昼繇是命有司而申令考前王而是遵权轻重以审则中规矩而和钧事垂文兮风传乎千古道如砥兮日用于兆人懿夫正以处中平而立矩命其同也有虞之制克彰称其谨焉宣父之言可取故能用该仁里象合天文既左旋而右折量轻并而重分持平罔亏可谓范于秉钧之佐位【`疑作涖见礼记`】信惟一将有助于执契之君不然则何以悬之而息彼奸诈正之而协于晨夜得平则正我之道兮允执厥中益寡裒多众所用兮不言而化化之有孚功莫可逾立规程罔慙夫镜揣钧石宁失乎锱铢匪假垂钧而其用不匮何劳剖斗而所争自无方今百度惟贞万邦承则顺时设教兮靡不获所同律和声兮允臻其极玉衡正而三阶【`四字一作直而悬衡`】以平七政齐而庶政不忒矣美君臣之同体犹权衡以合徳宰凖绳之在心庶轻重之不惑  

第二【`同前韵`】　　　　　　　　李宗和  

王者统四时均五则彼权衡之为凖验隂阳之不忒钩深致逺黍累于焉靡差称物平施晷度由之斯得惟权也分其重惟衡也取其平明乎国经固悬兹以垂范掌乎天秩如用兹而永贞衡任权以钧物权资衡以作程故一人体之以清万国万国仰之而庶政以成当其鸟司分畴人敬授既量诸夕又测其昼盈虚气等何借于土圭日夜时分已传于玉漏莫不同度量以应其兹【`疑`】平权衡以叶其苟顺气以颁节实从时而不谬其功斯博其道式孚谅同君【`疑`】于逺近故不失于锱铢俾称物者守之无易抡材者持之罔逾皇矣我君康哉神化万方取则自得于均平二气尚分无愆于昼夜不然者何以佐璿枢之斟酌调元气以氤氲申乎旧章孰以权衡之大匪无同异所季【`疑`】春秋之分齐其重轻等其规矩岂钧铢之是待在绳凖而有取固将平邦国亦以叙彞伦七政惟齐有符乎应天之运百工咸赖实资乎秉国之钧宜其平域中而齐律度贞天下而利黎人惟正直可法惟中平可均夫如是则权衡者盖亦考兹义而是遵  

第三【`同前韵`】　　　　　　　　陈　佑  

俾民不迷兹器维则行之而万象正动之而天下直一人不宰命任权者必公百辟以孚在持衡者守徳此盖国之恒凖教以顺行虽因时以考正乃假人而后成权之垂知俯下而斯重衡之正乃得一以至贞忠以自胜直哉惟清物无偏以表徳器守公而作程动必推移佐璿玑而克正静无偃仰若太阶之既平懿夫衡之诚悬徳乃是茂秉中正以不惑在毫厘而何谬众星分列若歴歴以拱辰一权下临正亭亭而当书斯斟酌之所以俾名实以相副者也尔其观象取则其数可陈积而成重铢以和钧称物平施则其道无极从时利用乃有命惟新既审度而攸凖夫何患乎不均安则无倾正以顺化四时行令必因其隂阳一徳奉天谅贞夫日夜是知分寸相生成乎象盈虚有凖观夫文因黄钟以起数应鸟之司分尔乃七政允修五常斯覩为时徳也诚金义而木仁为器法焉乃左旋而右矩既轻重之必审虽细微而待取平之为美曲逆终作汉臣中以见称伊尹是为殷辅兹乃衡之为道也可大权之为义也斯孚绳从则正徳不可诬动不欺于黍累用有识于分铢若夫求平之至者执中之谓乎  

衡诚悬赋【`以无敢欺以轻重为韵`】　　　张　贾  

衡称物以致用诚至精以作孚惟衡也表正直之有则惟诚也俾轻重之亦【`疑`】逾是将黙运乎规矩显微乎锱铢齐日月于七政协天地于三无且衡之徳也权以相扶正之道也礼之为枢行【`疑`】得其诚而物无不应礼归于正而奸不可诬是知大徳所感小人是惨举轻为重彼于信而自亏犯正以邪将畏礼而罔敢衡之用也可大衡之设也无欺既有别于髙下固非差于毫厘懿夫设尔而倚坦然而夷其大不让其细不遗始执谦而益矣终忌满而损之必盈缩而得度乃中正而自持于道深可均于五则遵乎信宜作配于四时原夫衡为器之轨礼为邦之纪宰物者必察其所持为政者必视其所以均则无怨是将施徳于人审乃不欺故曰为仁由已彼天下之至精实至人之用情衡持平而固本权应变而定倾俾廉者之中节抑贪夫而不争虚而受钧石不能以为重进而就圭撮不足以为轻惟合徳之为美故进退而有程我有司以守职操持羣才所奉垂正直之权衡察善败之轻重此所以振千古之贞范副大君之垂拱者也  

第二【`同前韵`】　　　　　　　　陈　佑  

衡之诚也义在乎有孚悬之审也法贵其不渝先贤所以建作智者所以通规模俾人事之在【`疑`】凖在权衡之合符端平可以揣金石轻重可以分锱铢逺取诸天既齐七政不私于物亦象三无质因材而斯宣文缀星而可览临用详备而有诚物情诈伪而何敢此良工之度木同药镜之照胆故审其思者为衡可持端其事者于物无欺以之忖刻舟爰定其圭撮以之明度量不失其毫厘实同途于执政将一体于有司诚可大而可久必念兹而在兹若乃贸迁有无应用鄽里万物禀原百货资始苟执其均平孰不我以称物则合于圣人有常乃比于君子至哉权衡功与利并成天下之务其利斯博为天下之式其功不轻道在乎至要理归乎至贞提握之间而万人取则寻尺之内而九有致平岂不以作者之圣述者之明守而勿失用之必行将度量而并设与规矩而齐名抡材至精多士无拥【`疑`】以权衡拟升降以中正为遵奉当平施而不差仰衡诚之义重  

嘉量赋【`以金锡无耗然后量之为韵`】　　　敬　括  

作之嘉量其义惟深嘉者以善为节量者用平其心穷微于子谷之数酌宪于黄钟之音葢取诸象爰范于金亦既成止其仪可觌坚外可程虚中受益功格于衡镜实同乎珪锡以分多少宁患乎不均以立信仁抑行之无斁然美其方能立矩卑莫可逾出入罔恡包含式孚徇公灭私乃为而勿有纳新吐故亦用当其无理将神而共契迹与道而相符且器守乎谦人惟厥操人非器罔主器非人奚导不谨则诈伪生端无方则羡溢为耗职是司者胡顔相冒由此言旃不其至然外乎则槩【`前汉律歴志作庣`】乃旁穿既因物以进退亦与时而贸迁施于政而四方仰则毗乎理而百代犹传诚可美而可尚愿斯焉而取焉异乎大小区分髙卑奇偶始增撮而就合卒聚升而成斗随求而获进获退顺动而何先何后洎乎职兴都尉计起羊洽平籴而作典布均输而有方常平由是以实大国因之用强岂比天有斗而酒浆不挹山有谷而牛马空量然而当春秋分之期为昼夜至之时于以较矣于以用之实万人之所欲敢望闻于有司  

度赋　　　　　　　　　　髙　迈  

昔在太始原于物初天地草昧建皇王以为宰淳朴自理非贤臣而勿居歴云官与鸟职接洪范而周书无不较权衡之轻重考度量之盈虚因物以极神托数以明象积分而成寸引尺而为丈列隂偶而阳奇法天三而地两凖之亿万其如指掌时止则止时行则行随物而应施不失平其至妙也多少不能以藏数其至微也长短不能以隠情易而无欺简而无惑节之以礼其仪不忒圣人进退以观象君子方圆而取则戒百王之规矩为万代之绳墨钦若伯禹圣哉为王道济天下爰厘【`疑`】大章投足既广行地无疆彼里之难测用度之可量四时以日月为明万国以君王作大同衡律而一轨量海内平而天下泰居日中而成市观异方而毕防在商贾之所资惟尺度而为最夫道以神契物以言筌义无不尽理无不全度之为物也资道以为用度之为道也托物而无偏述斯往矣吾不知所以然  

金柅赋【`以贞而能一斯可制动为韵`】　　　孙汝玉  

圣人患人情多迁物象不一爰指道枢之要因明金柅之质盖以金则持坚而有常柅则制动而无匹当全模于大野【`疑作冶`】曾因鼓铸之功及入用于生民克保安贞之吉原易道之所施得器度之攸宜任重而难胜者非刚莫能致其定利转而不息者非一无以止其随所以适其所适斯焉取斯在如轾如轩之时自能劲挺处无輗无軏之地物莫称推美其叶范选【`疑`】而见辞取鍜链而兴制虽成形于橐籥不假饰于磨砺常无销铄懐可以明确禀安排之理端居退止之旌首于万化之内而及百度惟贞然以上经之防难分先儒之见无果一以节驱驰而为事一以当径路而待我苟在镕而备物固察其所由如持重以知名则用无不可是则寓质之时惟工所资将永平于轨辙亦致理于麻丝不为事迁可类仁之方也终然静胜固知道岂逺而夫如是观六爻之所总皆遵乎不动验一徳之可称莫与彼争能我皇由是立心坚固引义依凭躁竞者息之于静域回邪者制之于直绳然则金柅之为器也于今而其道益  

## 文苑英华卷一百五

　　宋　李昉等　编器用四  

八月五日花蕚楼赐百官明镜赋一首  

金镜赋一首　　　　　千秋镜赋一首  

太原进铁镜赋一首　　镜花赋一首  

古镜赋一首　　　　　照寳镜赋一首  

山鸡舞镜赋二首　　　屈刀为镜赋一首八月五日花蕚楼赐百官明镜赋  

赵自励  

天下之美风猷崇五日重千秋欢心达于四海圣泽均于九州是日也天子以载诞昔辰同汉武猗兰之殿登髙抚政则圣文花蕚之楼皇帝乃御龙衮拱洪休申景命于万方防县赐明镜于百辟公侯伟其烂矣生光炯尔明发色洞秋水精涵夜月均曲池之引照或浅或深比太阳之圆明不盈不阙咨尔千品朂尔万官钦哉明主之锡训尔为臣之难手平者必正体静者必安水清则鉴澈表直则影端居燥湿而不变是之谓可久无小大而虚受是之谓内寛可以励心者坚白可以接翼者鹓鸾拟兹镜之在匣则何忧乎考槃于是羣公卿士警扈仙跸宠赉自天恩深此日执明镜者无所私其照对明镜者无所隠其质并陈力以効能各呈才而献术莫不再拜稽首奉承天子之休备有徳于咸一  

金镜赋【`并序`】　　　　　　　崔　膺  

镜之鉴也云不能蔽风不能摇涵虚待物物莫之挠有同君子执恒徳不惑于变故志而赋焉  

太隂之精流为金英隠耀山谷待人啓明在镜未辨因和【`疑作扣`】得声良工懐择销链专诚我非工不能成器工非我无以发名于是考斗建天清波上飞焰日中铸成磨洗既毕澄莹秋日玉匣初开寒光飞出仰暎晴空天地洞通万象在中虚涵不穷湛为寒潭摇为飞电任在公以无心有妍媸而自见鬼无遁灵恠无隠形潜应变蚀气运青冥向阳乌而燧发照金波而水泠或青春晓霁挂于广庭照耀承霤皓景延昼乍见红顔之外透忽惊粉壁而中漏待物以虚无大不受烟萝遥列于阶前青翠倒写于堂后或夜悬髙阁或逺临澄江色合天而为一规分月而成双蟾跃影于藻井姮娥飞艶于前窓有时深房倚在暗壁隔帘帷之重掩诱云山而入隟方髙临以思见寥天之凝碧若乃穷隂岁暮风沙号怒云掩七曜而光絶波百川而影灭宇宙晦蒙我独皎洁羣物荡摇不挠澄澈时清则动日月而扬辉天昏则与氛雾而逈别人皆持此以饰容余将鉴之以明节  

千秋镜赋【`以鹊飞如向月龙盘似暎池为韵`】　张　彚  

伊惟仲秋日在端午我皇帝出震兰殿诞膺紫微祥光夜合佳气晨飞圣人作而万物覩固先天而天不违是以礼容之盛六叶交暎或体天以设轨或因时而布令乃啓新节献金镜刑于四海加于百姓虚以受物则万象必涵金以平心而九流惟正当其时也天宫戚里公侯卿士各荐其明用申知己虽大小而殊致必规圆而相似且夫考工垂典匠人有作或铸或镕是磨是削刻以为龙镂以成鹊初临玉扆透鸾景而将飞末树金墀拂菱花而不着徒观其用之则满舍之则虚固无私于物类非取鉴以焉如尔其提握见重光芒未歇若清潭之无比类瑶池之有月加以题古字隠盘龙无藏菲薄无漏纎浓暎空而天地且霁照逺而山河更重岂独淋漓玳瑁之床澄澈芙蓉之帐荧荧绮疏之下皎皎青楼之上有美人兮无良媒饰娥眉而相向者也所以吾君钦崇万化锡赉百官其表不枉其形必端诗所谓我心匪鉴岂不戒于游盘别有照象无疲含光未知方有期于见胆窃自比于临池傥先容之可致庶斯焉而取斯太原进铁镜赋【`以清光含众象为韵`】　　乔　琳  

晋人用铁兮从革无方其或五金同铸百链为钢雕镌而云龙动色磨莹而氷雪生光烂成形于寳镜期将达于明王故有彻侯君【`疑`】守方物底贡择使而天骥共飞登车而海月相送妍媸之鉴已久肝胆愿呈者众镜之既明星衢是亨列照而三光共霁凝辉而四海俱清应人无疲知道不虚受处已不厚见心乎砥平若乃宇宙清朗提擕偃仰旁窥而山泽入懐俯视而云霄在掌虽因时而委照不物以呈象圆规可转处顺之物攸先劲质无亏持盈之道弥长墨客因进而歌曰金之精兮众寳所参镜之明兮羣象所含清至莹兮氛埃不杂明至察兮丑类相慙幸忝秦台之一鉴与飞鹊而图南  

镜花赋　　　　　　　　　何　据  

金镜精寳兮珠秀华台插瑚之树钩垂菡萏之花暎若无质循则有体洞碧空其何际湛清潭其絶底鸾舞翮于曈昽龙怒鳞于清泚淮南王悬而玩之东方朔见而称曰此瑾瑜之荣碝磩之英负隂而内景氷澈面阳而外景花明惚兮恍其中有象杳兮冥其中有精尔乃遇妖闲之佚女淘【`疑`】清爽之芳时争捧鸳匣临乎凤墀既翻轮而隠耀又飞花以生姿如玉之明如雪之皎度翠壁以星落薄乘鹿而霜皛拂髙凌深縁隟入奥乍灭没而在空遂迷失其所造徒美夫不根不蔕扈扈煌煌若汉臯灵媛解仙佩洛川神女献明珰似珠水【`梁简文镜铭水净珠明`】之皎皎日月之相望芒角璀错罔两摇扬至用在无兮抟之不得极虚为有兮应而不藏淮南王曰防哉大夫之体物也  

古镜赋【`以明达古今鉴无善恶为韵`】  

此镜何代良工铸成四规是彻百链弥轻裁氷比丽止水侔清时开寳匣以厌山精时既荷于提挈敢有疲于将迎所以图象必尽运【`疑`】态必呈天地不藏毫髪不形恱孤鸾之舞影怨垂泪之表情晓挂玉堂将助晴阳之照夜流金鹊不让太隂之明夫其月曙开奁窓昏啓闼目短自见因君以达髪乱未理待我将豁曩者久积氛雾半沾沙土蟾埋影涩痕深翳聚其性不耗其器不窳何造化之寄物歴春秋之万古幸得懐铅再治负局斯临盘龙发彩生隂箧笥见赏缁尘不侵鉴穷髙逺光烛湮沉举弃物于未发喜昔人之遗音【`未见今字官韵`】何异荆山辨玉丰城识劒蓂荚亏而转丽乎【`疑`】氷铺而不陷近日而阳燧无焰向人而髪夺鉴若乃秦楼对月魏乘临珠共照而车中转丽双明而台上不孤持衡在人铨署重其进退元不逺掌握通于有无夫其创物斯妙成规作典盖视有同异而鉴无深浅秦得金以龙兴夏亡玉而国翦喻无不至作戒示于后昆湛而不流比水通于上善国工是作端形是托将审已于寸心察众人之所恶  

照寳镜赋【`以殊寳潜翳照之必呈为韵`】　　王　起  

先贤链金镜之英照懐寳之精寳之产兮逾秘镜之莹兮至明藏诸土中虽沉埋而为恨引于地表终错落而皆呈将竭工巧灼烁坚贞以通幽为用以利物为情岂惟雕盘龙而耀彩镂飞鹊而増荣若乃金玉方潜珠玑未出或山薮而埋照或土石而混质连城之价蔑闻照乘之光遂失虽卞和之欲献我色犹深虽随侯之见求我藏犹密然后玉匣啓银华溢用物而不将不迎随人而无固无必乃夜入榛芜傍求瑾瑜氷彩前射月华正孤将善价而无隠与佳气而相符在楼台之中我用无展当蓝田之下厥道斯殊遂使的皪珠色朗然合契皎洁琼华洞然无翳时暎山之气乍透菱花之际璞由是而成琢金因之而作砺是知镜能融朗寳莫沉潜彼照胆而必彻此藏器而无淹集琬琰之资鸾形乍合腾磨砻之色虹气斯占固其涵清明之质体虚无之道满堂由是而获珍厚地讵闻乎藏寳岂比夫魏宫之所施秦台之所持鍳铅华之小者曷懐异而求之况有处幽沉戢光耀愧无不琢之质复仰无私之照  

山鸡舞镜赋【`以丽容可珍照之则舞为韵`】　皇甫湜  

有珍禽兮在南土金碧其容质蔽蔽【`二字疑`】其毛羽翫夫色必自鉴以呈形爱其仪故乃见而屡舞从裔壤贡丹墀未识僛僛之状徒观采采之姿是询孺子爰发此思知照水而自窥尚且心乎爱矣俾对镜而言舞不劳歌以送之于是烂出雕笼莺成绮翼奇章若缋翠彩如织瞥然影起乍蹀以多姿歘尔形分遂蹁跹而可则苞七步之节奏备八佾之程式俄俯仰乍逡巡透雪彩而姿逸洞银华而色新锦臆双呈因疑其若合花毛两向未知其孰亲【`一作真`】视月中兔形自隠窥台上鹊影慙陈骇目自遗百戏忘飡奚顾八珍对百链而流睇翻五色而交丽异巴渝而折旋类夏采而行缀摇金距知非善鬬所为转朱身庶与来仪相契方激昂而匪懈将偃仰而增锐谁云不节之仪式表能勤之继暎朱光而影耀射金景而私照两邉而分寸不差一体而纎毫必肖类凤因箫感哂鹤为琴召岂假为冠于汉然仰我威容不同似木于齐方称乎观妙宜其鸾回于绮殿雪落于青琐虽自好而则然必假鉴而获可变态尽其妍不曲折拟诸形容幸无私于一照庶余光而可从  

第二【`同前韵`】　　　　　　　　赵殷辂  

鸡开美锦镜隠蟠龙鸡则彪炳兮五云之状镜则清澄兮止水之容是得比形鼓舞偶影相从防初临向月轮而回眸婉婉翩翾将顾暎菱花而叠足重重质貌既异威仪可覩进退雅符于节奏曲折冥契于规矩投身宛转若赴箫韶之音矫翼连轩似合桑林之舞形其动矣影亦随之类埙篪之并得同律吕之相追故人之视焉知分形之有别禽之恱也谓一体之无疑不驰心于緑水自结念于丹墀岂比夫在仙都而思晓入雅颂而兴诗者哉徒观夫鸡不倦临镜无疲照覩其形而屡舞谓其侣而相召宁知大乐之同和自合无声之要妙且鉴物兮在我故欲照兮无可无不可其禀气也合徳谅兹舞而有典兮有则傃日而鸣遇隂而息鸡之在镜类鸾翔之入云空镜之纳鸡若朝霞之暎潭色原其始也徘徊山谷绵歴星辰每念栖于丹阙兹获贡于虞人由是辞荒徼入函秦优游青禁顾盼紫宸则昔之在山也虽蕴姿而谁语今之舞镜也方呈质以効珍孰与夫翻飞青崖之侧照【`一作昭`】彰幽洞之滨五徳备兮其容不细众彩焕兮厥状逾丽幸朗鉴之斯临奠【`疑`】献奇于魏帝屈刀为镜赋【`以神仙异术变化无方为韵`】　崔　护  

惟刀镜之异名共坚刚以为质懿灵仙之手泽得微妙之心术铦锋始拔乍盘屈以规圆明鉴俄成骇拂拭而光溢则知道艺之秘变化之神实希夷而有徳宁积习而可臻瞥然而电影初散焕尔而菱花已新用不假物力非因人可以矫而揉可以引而伸歘应手以从革烂含光而足珍霜刃既摧氷光乃见自金镮而耀彩入寳匣而增绚道髙栾氏鄙喷酒而雨飞术迈壶公轻投杖而龙变谅成形于顾指岂勤力于铸錬在剸剖之则遗将妍媸而必辨仙术斯逺人情匪量虽五金劲质百链纯钢或卷舒而在意信妙之无方利用无亏同切玉于周后明辉既就齐照胆于秦王轶前志而称奇着幽经以标异始挈而雄铓若失屡照而清光不匮覩神迹之昭彰识灵诀之奥秘是将手以为炭心以为炉既可引而可屈亦何有而何无考乎诚与而契稽乎理为道之俱异哉术亦无诈将本之于神化法不可传徒仰之于列仙虽改其状不沦其坚初径挺以绳直终青荧而月圆昔也为刀则犀兕之可断今也作镜知鉴照之无偏傥或收于一割与鸾影而莺迁  

## 文苑英华卷一百六

　　宋　李昉等　编器用五  

卧读书架赋一首　　　鸡距笔赋一首  

五色笔赋一首　　　　笔赋一首  

斑竹笔管赋一首　　　石砚赋二首  

孔子石砚赋一首　　　书轴赋一首  

獭皮书袋赋一首  

卧读书架赋　　　　　　　杨　烱  

儒有传经在乎致逺力学在乎请益士安号于书淫元凯称于传癖髙眠孰可讵贻边子之嘲甘寝则那宁耻宰予之责伊国工而尝巧度山林【`疑`】以为格既有奉于诗书固无违于枕席朴斵初成因夫美名两足山立双钩月生从绳运斤义且得于方正量枘制凿术仍取于纵横功因期于学植【`疑作殖`】叶可究于经明不劳于手无费于目开卷则气杂香芸挂编则色连翠竹风清夜浅每待蘧蘧之觉日永春深常偶便便之腹股因兹而罢刺膺由是而无服庶思覃于下帷岂遽留而更读其利何如其乐只且中【`疑作巾`】遂挂于帘幌履谁曳于阶除每偶草之子不亲非圣之书比角枕而嗟若匹瑶琴而病诸尔其临牕有风闭尸多雪自得陶潜之兴仍秉袁安之节既幽独而多闲遂凭兹而髙阅读易则期于索隠习礼则防于志悦傥叔夜之神交固周公之梦絶其始也一木所为其用也万卷可披墨沼之前谓江帆之乍至书林之下若云翼之新垂动静随于语黙出处任于挽推必欲事于所事实斯焉而取斯因谓之曰尔有卷兮尔有舒为道可以集虚尔有方兮尔有直为行可以立徳济笔海兮尔为舟航骋文囿兮尔为足翼故吾不知夫不可聊逍遥以宴息  

鸡距笔赋【`以中山毫作之尤妙为韵`】　　白居易  

足之健兮有鸡足毛之劲兮有毛就足之中奋发者利距在毛之内秀出者长毫合为手笔正得其要象彼足距曲尽其妙圆而直始造意于蒙恬利而铦终骋能于逸少斯则创因智士制【`一作传`】在良工拔毫为锋裁【`一作栽`】竹为筒视其端若武安君之头小【`一作锐`】窥其管如元氏之心空岂不以中山之明视劲而迅汝隂之翰音勇而雄一毛不成采众毫于三穴之内四者可弃取锐武于五徳之中双美是合两揆相【`一作而`】同故不得毫无以成起草之用不名鸡距无以表入木之功及夫亲手泽随指顾秉以律动有度染松烟之墨洒鵞溪之素莫不画为屈铁防成垂露若用之战阵【`二字一作交战`】则摧敌而先鸣若用之草圣则擅场而独步察所以稽其故虽云任物以用长亦在假名而善喻向使但随物弃不与人遇则距畜缩于晨鸡毫摧残于寒又安得取名于彼移用于【`一作在`】兹暎赤筦状绀趾乍举对红牋疑锦臆初披辍翰停毫既象乎翘足就栖之夕挥铓拂锐又似乎奋拳引鬭之时苟名实之【`一有相字`】副者信动静而似之其用不困其美无俦因草为号者质陋折蒲为书者体柔彼皆琐细此实殊尤是以搦之而变成金距书之而化出【`一作作`】银钩夫然则董狐操可以勒为良史宣尼握可以削【`一作删`】定春秋夫其不象鸡之羽者鄙其轻薄不取鸡之冠者恶其柔【`一作软`】弱斯距也如劒如防可系可缚【`一作可以系缚`】将为【`一作壮`】我之毫芒必假尔之锋锷遂使见之者书狂发秉之者笔力作挫万物而人文成草八行而鸟迹落缥囊或【`一作盛`】处类藏锥之沉潜圆扇忽书【`一作团扇或书`】同舞镜之挥霍儒有学书临水负笈辞山含毫既至握管未　【`作回`】还过园而易感望鸡树而【`一作以`】难攀愿争雄于爪距之下冀得隽于笔砚之间  

五色笔赋【`以徴诸嘉梦藻思日新为韵`】　　窦　紃  

物有粲奇文抽藻思含五彩而可寳焕六书以增媚岂不以润色形容昭宣梦寐渍毫端于一勺潜含水章施墨妙于八行宛成锦字言念伊人光辉发身拳然手受灼若迷真戴帛惊缬文渐出临池讶莲影长新効用辞林分宿鸟之丹羽呈功学海间游鱼之彩鳞所以成尽饰之规得和光之道轻肆力于垂露覩流精于起草俾题桥之处转称舒虹当进牍之时尤宜奋藻掌握犹重文章可矜糅松烟以霞駮操竹简而泪凝傥使书绅黼黻之容斯美如令画像丹青之妙足徴卓尔无双斑然不一摛握彩以冥契刷孤锋而秀出纷色丝兮宜暎练囊晕科斗兮似开缃帙动人文之际懐豹变于良霄呈鸟迹之前想乌凝于瑞日当其色授之初念忘形而获诸防交之次惊目乱以相于将发挥于拳【`疑链`】石【`阙`】书秉翰苑之间媚花隂而蔚矣耕情田之上临玉  

徳以班如是能潜暎丹诚暗彰吉梦嘉不乱之如削意相宣而载弄混青蝇之防取类华虫述皓鹤之书思齐彩凤故可以彰施薤叶防缀桃花舒彩牋以増丽耀彤管兮孔嘉彼雕翠羽而示功镂文犀以穷奢曽不如披藻翰而发光华  

笔赋　　　　　　　　　　韦　充  

笔之健者用有所长惟兹载事或表含章虽发迹于众毫诚难頴脱苟容身于一管岂是锋铓进必愿言退惟处黙随所动以授彩寓孤贞而保直修辞立句曽无防画之亏游艺依仁空负诗书之力恐无成之见掷常自束以研精择才而丹青不间应用而工拙偕行所以尽心于学者尝巧于人情惟首出筒中长忧锉锐及文成纸上或冀知名以其提挈不难发挥有自纵八体之俱写亦一毫而不坠何当入梦终期暗以相亲倘用临池讵欲辞于歴试今也文章具举翰墨皆陈秋毫似削寳匣以新但使元礼之门不将防额则知子张之手永用书绅夫如是则止有所托有因然后录名之际希数字于依仁  

斑竹笔管赋【`并序`】　　　　　李徳裕  

予寓居于【`一无此字`】郊外精舍有湘中守赠以斑竹笔管奇彩烂然爱玩不足因为小赋以报之  

山合沓兮潇湘曲水潺湲兮出幽谷縁层岭兮茂奇篠夹澄澜兮耸修竹鹧鸪起兮钩辀白猿悲兮断续实璀璨兮来凤根聮延兮【`一作根连延而`】倚鹿往者二妃不从独处兹岑望苍梧兮日逺抚瑶瑟兮怨深洒思泪兮珠已尽染翠茎兮苔更侵何精诚之感物遂散漫于幽林爰有良牧采之嵓趾表贞节于苦寒见虚心于君子始操【`一作裁`】截以成管因天姿【`一作资`】而具美疑贝锦之濯波似余霞之散绮自我放逐块然岩中泰初忧而絶笔殷浩黙而书空忽有客以赠鲤遂啓【`一作起`】予以雕虫念楚人之所赋实周诗之变风昔汉代之【`一无此字`】方侈增其炳焕缀明玑以为柙饰文犀以为玩【`傅子曰汉末一笔之柙雕以黄金饰以和璧缀随珠发以翡翠此笔非文犀之饰必象齿之管也○发一作装`】徒有贵于繁华竟何资于藻翰曾不知择美于江潭访奇于湘岸况乃彤管有炜列于诗人周得之以操牍张得之以书绅惟兹物之日用与造化而齐均方寳【`一作资`】此以终老永躬耕乎典坟凢一作皆集本  

石砚赋【`以山水辉暎墨妙笔精为韵`】　　　　张少博  

砚之施也被乎用石之质也本乎山温润称珍腾异彩而玉色追琢成器发奇文而绮斑盖求伸于知已爰待用于君子故立言之徒载笔之史将吮墨以濡翰乃操觚而汲水始烂烂以光澈终霏霏而烟起或外圜兮若规或中平兮如砥原夫匠石流眄藻荧生辉象而负图乍伏如鹊之缄印将飞设之戸庭王充之名已着置之藩溷左思之用无违徒观夫清光影耀贞质霜浮符彩华鲜精明隠暎皎如之色比藏氷之玉壶焕然之文状吐菱之石镜当其山谷之侧沉竒未识韬玉吐云懐珍隠徳及乎入用以磨砺因人而拂拭故能抚之类磬发奇音对之若镜开新色既垂文以呈象亦澄澜而渍墨砚之用也讵可兴叹而焚石乃坚然孰谓有时而泐斯可以正典谟之纪垂篆籀之则者也遂更播美六书传芳二妙用之汉帝常同彭祖之席存之鲁国犹列宣尼之庙是以遗文可述兹器奚匹匪销匪铄良金安可比其刚不磷不缁美玉未可方其质光鸟迹于青简发文于鸿笔则知创物作程事与利并兹砚也所以究墨之妙穷笔之精者也  

第二【`同前韵`】　　　　　　　　黎　逢  

有子墨客卿从事于笔砚之间学旧史之暇日得美石于他山琢而磨之其滑如砥欲精研而染墨在虚中而贮水水随晕而环周墨浮光而黛起明而未融是以为用久而不渝故以为美器成上古徴阙里之素王匠法增华防防稽之内史且王言惟一道心惟微于以幽賛由之发挥从人之欲委质莫违代若遐弃文将畴依肃观光而雾集赖设色而烟霏实将振文而为邦岂惟蕴玉而山辉者哉君无谓一拳之石取其坚君无谓一勺之水取其净君其遂取我有成性苟有辅于敷阅固无辞于蕴暎惟圣人有大寳昊天有成命莫不因我以载形以我而施令志前王之事业作后人之镜夫物迁其常天运不息水有涸兮石有泐代贵其不磷我则受其磨代贵其不染我则受其黒象山下之泉为天下之式因碌碌于俗间类栖栖于孔墨呜呼辞尚体要文当絶妙虽濡翰其不疲无烦文以取诮爰贡君子以其劲质或升之堂或入之室对此大匠厠诸鸿笔见珍于杀青之辰为用于草之日夫气结为石物之至精攻之为砚因用为名事若可久代将作程斯器也不独坚之为贵谅于人之有成  

孔子石砚赋　　　　　　　王嵩萼  

昔夫子有石砚焉邈观器用宛无雕镌古石犹在今人尚传从叹凤兮何世至获麟兮几年世歴近王近霸年止几徂几迁任往回于几席垂翰墨于韦编时亦逺矣物仍在焉非圣人之休祐安得兹而不捐洎乎俗逺圣贤教遗齐鲁列庙以居先师攸主上荧荧以光澈旁羃羃以色固介尔贞坚确乎规矩昔诸侯立政周道无闻嗟礼乐之仍缺叹诗书而未分圣人乃啓以褒贬垂以典坟必借兹器用成斯文盖石固而人往亦事存乎砚云至乃方质圆形铜模首雕饰为用陶甄可久横彩烟而不絶添緑水而常有岂如石焉斯为不朽昔偶宣父厥容伊何旁积垂露中含偃波时代迁移去游夏而弥逺日月逾迈变炎凉之已多别有缝掖书生献防东京仰希先哲攻文后成叨秉笔以当问愧含毫而颂声  

书轴赋　　　　　　　　　吕　牧  

方舆之静也轴居其重大辂之转也轴当其用夫履端抱圆何所适而不中则有饰以金玉交以丹漆乍骈首于青桉或周身于缥帙虽偶提而偶擕亦无固而无必故能退尺则不短进寸则不长得随时之舒卷合君子之行藏刘向校书之时徧薰兰气扬雄草之所独染芸香其质则微其用不浅若轮毂之负载同户枢之开转能藏飞鹤之书更掩回鸾之篆妙挥【`疑`】谦以处厚每求伸而先卷遭秦则玉质斯焚入汉则石渠可践别有韬黄公之秘畧懐王烈之素书探禹穴而谁见啓金縢而有诸仲宣之藏万卷惠子之藏【`疑`】五车非我轴之何寳能懐文以自如岂俟脂膏后运枘凿方虚彼所持而有待假经籍为蘧庐  

獭皮书袋赋　　　　　　　王　起  

懿彼獭生于水乡始杀身于河涘卒成器于书囊仍彼残文不假乎雕刻裁以新制自合乎圆方既出纳而【`一作于`】斯取亦扃鐍而有常想夫下泉委质上天致祭紫府咸萃丹诚若契宜介福以全生奚徼祸而致毙苟利人以获助甘成器于此际则有攻皮之工尝巧于中遗文勿剪轻缕潜通圆其盖则合而能固柔其质则用之不穷谢水府之至乐入书林而见崇外也蒙茸毛有所傅中也骈坒【`比利切地相次坒也一作攅`】书有所聚韬蔚矣之文章秘焕乎之词赋弥缝则密岂亡三箧之书周旋必复岂涉九衢之路若乃青简叠至尺素交驰藏筐箧而不可寘懐袖以攸宜必资之以善闭克守之而不遗虽纳以鱼牋乍似噬鲂之日临乎墨沼宁同赴汨之时动必依人静而挂壁满贮攸戒缄縢受益其来也江海至深其洁也波澜所涤掩青囊之贮卷异豹文之成舄既翰墨之居珍幸提擕而无斁  

## 文苑英华卷一百七

　　宋　李昉等　编器用六  

攲器赋五首　　　　　扑满赋二首  

小扑满赋一首　　　　白兽樽赋一首  

金樽含霜赋一首  

攲器赋应诏　　　　　　　许敬宗  

臣闻人灵贵损天道忌盈朱火终【`集作中`】而炎景谢金波满而哉魄生察递来于四序揆迭运于三精浅智昧于成象通识详于未萌务循虚而守约处崇髙而慎倾爰制宥卮朂兹居位藏丹楹之峻宇偶清庙之彞器体虚舟之瀁空鉴扑满之延祟彼游鳞之盘乐咸见亡于芳饵此贪夫之死权诚覂驾于名利唯达人兮服道执温恭兮静志居泰山以思危骋髙衢而不踬在大明之览犹垂旒以蔽聪履克让之贞吉尚养正以希蒙矧羣材之小器亡戒溢而亏冲悟负乘之必蹶敬循崖而饬躬由是鸣谦君子卑以自牧如彼景山犹藏疾于林麓譬诸巨海亦素王于百谷庶辞满而常正固懐空而靡覆若乃求中轨范流庆资源峯润由于韬玉叶茂本于深根草卷施而不死木交让以俱存梅飞英而敛笑桃绚彩而无言燕迎秋兮遁迹鸎移春兮息喧皆顺序而行止得妙物之门道雅合于斯器故保精而养防  

第二【`以君子用之诫盈为韵`】　　　　　张　鼎  

闻夫日中则昃鼎折则倾月容守缺而忌满神道福谦而害盈圣人察两曜之度观万物之情知务进者危于不止拟贪取者败于几成爰制座右与人作程开其可诫之迹加以必覆之名然而不增不减能正能平考低昂而必应亦有效于权衡尔其颠沛是虞包藏自纵或益之而损故至其满成覆餗之凶或损之而益故当其无为有器之用且圣人云其脆乃破其安易持则何不避祸于将盈之日图全于未兆之时力小任重鲜不克败满而既溢倾必从之亦犹富不与侈防贵不与骄期若以马而喻马则念兹而在兹又曰积徳不积财无为故无败贪禄者致祸增髙者致壊是以古人作则为今人知朴【`疑`】前车覆轨诚后车之诫借如乃武乃文岩廊之君一生一死繁华之子故当观其所由察其所以嗟乎福兮祸所伏祸兮福所倚既祸福之无门信吉凶之由已且丧道则贪邪贪邪至于丧生知足则不辱不辱在于知止苟欲图安以逺害又宜去彼而取此则知敧器之器大哉吾将以为教始  

第三　　　　　　　　　　韦　肇  

若夫天地忌满鬼神害盈方舆以之东缺圆盖以之西倾百川因兹灌注七曜由是贞明故圣人以冲虚作式贤达以防谦为情于是盘盂设诫几杖必纪金人贻诲于周书扑满流规于汉史顺之者福逆之者耻乃垂训于小人咸取象于君子岂若方圆有度规矩合仪不虚不满能安能危考众器之论防实莫先于侑【`一作宥荀子侑宥同`】卮不随日兮时昃不与月兮暂亏体执谦损性尚冲防知盈槩而必覆故止足而何期惟上圣之设法处中庸而在兹使廉恕以效贪残改质金张可望形而谢宠许史可覩容而辞秩疏广感此而挂冠范蠡朂兹而自逸览斯器之为美何余物之能匹原夫出自圣者之心成乎匠人之手匪雕匪刻可大可久鄙巨壑之难盈恶满卮而虚受宁取类于瓦杯以供尧舜不愿同于金爵惟资桀纣故一化于陶钧歴千载而不朽由是鲁君之庙置诸户庭左邻东序右界西扃惟仲尼之多圣赖弟子而为铭仆又何徳轻尘翰墨虽不假于先容实有愧【`一作贵`】于观国  

第四　　　　　　　　　　张元览  

夫阳乌中而则谢隂兔望而斯蚀谅天道之常理岂人情之能测何此器之知机体变通之消息其形也匪【`疑作菲`】陋任其淳素之姿其质也嵚欹无假丹青之饰平而则正满而斯侧不平不满无穷无极夫盛衰共贯倚伏多途或始吉而终否或前荣而后枯才闻栖越遽见亡吴不知诫其盈溢空有叹于姑苏是知髙而不危则治操而有求则竞见握髪以存诚虑宵衣而致命老氏贵其善建大易崇其积庆殷汤镂几以为虞孔甲镌盘而自镜尔其冥【`一作蒙`】豫不止懐足无厌衅成山岳祸起微纎愚者已然而不见智者未兆而斯瞻圣人损之而又损君子谦之而更谦大禹惟圣每殷勤于菲食惟尧则终眷恋于茅檐然而黙黙如存隆隆自絶天且不能固西北之壊地且不能补东南之缺天地尚不能久矧人道之不灭勒兹器以为箴庶作鉴于来哲  

第五【`并序`】　　　　　　　　李徳裕  

癸丑岁予时在中枢丞相路公见遗攲器赠以古人之物永懐君子之心尝欲报以词赋属力少【`一作小`】任重朝夕尽瘁固未暇于体物今者公已殁世予又放逐忽覩兹器凄然懐旧因追为此赋置公灵筵词曰  

昔周道砥平既安且宁赫赫公旦配德阿衡谓难守者成难持者盈始作兹器告于【`一作于`】神明至仲尼宪文武之道思周公之徳入太庙而观器覩遗法而叹息且曰月满而亏日中而昃彼天道之常然欲久盛而焉得乃沃水于器察微要终挹彼注兹受之若冲虚则臲卼似君子之困蒙中则端平如君子之中庸既满倾【`一作则`】跌霆流电发器如隄【`一作坻`】隤水若河决非神鼎之自盈异衢樽之不竭盖欲表人道之隆替明百事之有节然兹器也不以中而自藏不以跌而自伤其过也如彼薄蚀其更也浸发辉光得其道者居则念于丰蔀动乃思于谦受顔既复而不逺惠屡黜而何咎知任重之力【`一作必`】及悟物盈之难久虽神道之无形常惨然于【`文粹作而`】前后昔与君子同秉国钧公得之为贤相予失之为放臣覩遗物之犹在懐旧好而悲辛思【`一无此字`】欲克己以复礼永报徳于仁人  

一作皆集本似不及古书之善  

扑满赋　　　　　　　　　　姚元崇  

夫惟哲人罔有败德几杖攸诫盘盂见勒容过于镜则照穷任重于才则道塞多藏必害常谨不忒兹扑满之陶形假埏埴以为灵其中混沌窍开兮沉以黙其外空蒙忽合兮炯而青藏镪符于神论固叠【`疑`】同于道扃谦以自守虚而能受奚初积而终散竟出无而入有乍若乎巨蚌之全满而则剖不思乎亢龙之悔盈莫能久故君子永鉴是式允执厥中道不可以常泰物不可以屡空虽荄【`疑`】寳含真立制之端自我而辞丰忌覆致用之数在公何兹器之微贱盖与时而变通苟利物而害己亦持盈而省躬岂独夫鲁国宥坐诫敧虚已周阶铭玉【`疑`】端口窒欲损之有余补之不足明逺鉴之退止训劳谦之轨躅稽长倩以投赠庶平津而自朂  

第二　　　　　　　　　韦　肇  

夫以天覆髙兮地载卑道幽兮不可窥日始中而还昃月将盈而复亏满而不已则溢髙而不已则危诚古圣之深诫作来者之明规示予以倚伏教予以谦防虽蒙昧而不敏请将心而事斯故逺求类物近方诸已鹦鹉何智兮陇坻先鸣灵何愚兮长途曳尾智者祸兮受雕笼之毙愚者福兮终庙堂之祉信通塞之暂昧乃荣枯之一指何兹器之虽朴以堪诫而成珍禀质陶甄之匠赋容埏埴之人不雕饰以目宁俭素以全身始含虚而任受忽多藏而累真入之有径出之无因其满也浑兮似蚌珠未开于重渊之下其析也杳兮若鸡卵初分于太古之辰岂不以骤积而靡散贵得其丰孰知其难裂陶镕之琐琐出金钱之粲粲见之者无不兴嗟闻之者尽皆含叹若夫窅窅宦子营营市人若耻贫贱之域同趋富贵之津得利足以润已至盈足以败身猗欤前迹安可再循予遂削营欲之心守谦光之道念土【`疑`】物之虽贱宜吾人之所保鉴周鼎之覆餗看鲁器之倾倒猥逢长倩之赠永为子孙之好欲穷墨妙之意以养太之草也哉【`一无二字`】  

小扑满赋　　　　　　　　张　鼎  

天何言哉信阳去而隂来器之形矣必虚往而满止埏埴为质惟人为轨靡不有初方应物以虚已鲜克有卒因藏镪而见圯其中也幽幽冥冥其外也青青荧荧【`疑`】摄生而养神灵积而不散持莫能久何始吉而终凶竟出无而入有岂独夫鲁庙欹器中则正而满则覆周陛玉【`疑`】人和其容而端其口譬髙流而岸坼等珠盈而蚌剖日中则昃月满则亏故君子终吉以流诫天地劳谦而自卑别有孙举贤不患于贫窭长倩投赠窃励于风规苟欲全身而避害固可翘勤而鉴斯  

白兽樽赋【`以言必有章酌而饮焉为韵`】　　李君房  

酒以养徳则盛于樽樽之用兽可得而言若乃王春防朝初正元吉穆穆严宸济济良弼化凝以垂衣谠词进于造膝则从绳之义斯正投水之言自必是以白兽在司樽彞举酒攫地空象夫髬髵【`西京赋猛毅髬髵`】扬睛欲闻乎哮吼信履尾而不咥虽编须而何有俾夫嘉话允臧睟容有光樽则云飞而山峙兽乃白质而黒章物盛其容若躭躭而视君能纳谏遂谔谔而昌嘉言既药用举夫爵所以展其威仪匪空留乎斟酌兽之为樽用舍有时兽之喻人猛毅在兹惧威则君之设谬矣忘谏则臣之节殆而酌之伊何惟器所禀礼殊百拜味珍千品皇恩既锡且同夫湛湛露斯君徳不回宁比夫厌厌夜饮彼美觩然太阶之前与谏鼓而齐致比扑满而能全斯期箴阙用以旌贤将同衢樽之道幸注焉而酌焉  

金樽含霜赋　　　　　　　孟康朝  

夫何卜昼之不暇以清夜之方久垂玉漏之未穷赖金樽兮有酒霜入室兮夜何长樽含霜而醴澈霜覆醴而金光适足劲乎玉性亦何伤乎酒香夫如是樽既可赏霜亦可观味资兰桂影夺绡纨叠华彩于银烛散余光于玉盘况东堂清敞北斗防干在公载宴废寝相欢心饮氷兮犹热酒飞霜兮岂寒斯盖为上台之式百辟少宰之设九流明命充选俾士全谋五权立而羣才入镜三人行而一人同舟并错薪于翘楚异攀桂之淹留毎赏崇乎夜隙故樽列而霜浮于时星岁遒尽地有寒沍引飏风乌徘徊玉兔杯上雾起鑪前香覆对樽影而霜含况霜姿而粉傅非兕觥其觩粲乎自举防心絜矩凝然抱素于是执简为名比玉同贞结而能白冲而不盈光露寝之旧席刻神钟之逺声岂独坐中藏器酒上含情者哉  

## 文苑英华卷一百八

　　宋　李昉等　编器用七  

白羽扇赋一首　　　　扇赋一首  

雉尾扇赋一首　　　　翟扇赋一首  

六角扇赋一首　　　　画桐华凤扇赋一首  

竹如意赋二首　　　　麈尾赋一首  

有即席探得麈尾赋一首  

金剪刀赋一首　　　　瓢赋二首  

白羽扇赋【`并序`】　　　　　　张九龄  

开元二十四年夏盛暑【`一有奉字`】勅使大将军髙力士赐宰臣白羽扇九龄与焉窃有所感立献【`一作进`】赋曰  

当时而用任物所长彼鸿鹄之弱羽出江湖之下方安知烦暑可致清凉岂无纨素彩画文章复有脩竹剖析毫芒提擕密迩摇动馨香惟众珍之在御何短翮之敢当预【`一作而文椊作与`】窃恩于圣后且见持于未央伊昔臯泽之时尔【`一作亦`】有云霄之志苟効用之得所虽杀身而何忌肃肃鸟【`一作白`】羽穆如微风纵秋气之移夺终感恩于箧中  

批答  

朕顷赐羽扇【`一作朕顷赐扇`】聊以涤暑卿立赋之且见情素词髙理妙朕详之矣然嘉彼劲翮方资利用与夫弃捐箧笥义不同也  

参用集本及文粹校定  

扇赋　　　　　　　　　　田　鹤  

若夫暑气绵绵炎光赫然毒冲心而气尽汗匝背而珠涟是日何贵兹扇为先匠者呈巧所重惟素【`疑`】织飞禽而写妙规晓月以成圆叶随意出花逐情妍饰金翠而作彩致胶漆以期坚尔乃题竹流誉赠葵称美虽见重于人臣未承恩于天子曷若充岁贡随箧篚比徳进贤齐芳献雉徙倚君侧徘徊宫里挥拂凉来动摇风起逢阳气而不息遇重隂而暂止心素何所欲常愁岁月驰珠帘秋气满罗幌晓风吹中道恩既歇弃捐谁见知  

雉尾扇赋【`并序`】　　　　　　裴　振  

客有荐雉尾扇要予作赋予亦感于心遂命纸笔词曰吁嗟名翚兮谁丧尔躬吁嗟名翚兮我爱其尾何不作于三嗅乃见伤于一矢当遭恱妻于大夫不值仁心于孺子凋骨肉于俎豆翦羽毛于锦绮虽蒙玩于翠翅无复刷其丹觜今属圣人布命王道克理解罗者之目攦工倕之指我欲请造物复尔之生许虞人追尔之死且王者三驱尔供庖厨王后六衣尔为光辉尔毛既美尔肤既肥为荐庙之用昭媒翳之机诚不顾樊笼之习习又安得林麓之飞飞当昔五步一啄十步一饮选地而游择木而寝固将保羣雌以比翼岂知遭鸣髇之碎锦已矣哉彼何辜其腹将刳乃愿掉于泥涂彼鸡何知方论其肥乃自断于郊牺至如千人操万人歌不如休于桃林之阿复有青丝络黄金装不如放于华山之阳身死命絶防销魄亡永别俦侣长辞故乡虽复氛氲绮席窈窕红妆间以彩翠盛以筐箱百常之台刻月九华【`二扇名`】之扇凝霜独不及畴年之泽畔昔日之山梁悲夫  

翟扇赋【`以辉列崇殿明照初日为韵`】　　　郭　遵  

前王之立制也取象于明翚森然如六翮之布焕乎分五彩之辉其位也夹辅于皇极其用也咫尺于天威故歴代奉之而不替我后行之而不违若夫朝彦晨趋天仗宿设分鸳鹭而式斜俨貔貅而成列视容具瞻诚意咸竭司仪克仰之以取则对敭必之以为节礼斯恭敬斯崇倐传诏而初合知大君之居中俄承命而复啓见天顔之在空谓仪凤于烟阁若飞龙于霞宫列丹楹之左右分玉扆于西东烂兮方照其朝景飒然如度其薰风光彩绚练羽仪广殿接钧天以成形洎亿兆而咸见髙其中也如捧圣日于云霄散而行也似扇皇风于防县当合朝之满盈辟凝旒于穆清无谓其求进也所以应时而至待命而行无谓其速退也示不敢蔽人之望掩君之明既进退而有则在行止而何情且蔚其文宁以自耀布其彩非其竞照象舞羽于舜阶异总干于周庙辉映皇居间列绮疏来若鳞萃去如翼舒指北辰之期可久侍南面不替其初故先君而出待朝而毕合仪不爽其疾徐舒布亦获其疎密前拂瑞气傍临旭日永効用于君前愿竭尽其微质矣  

六角扇赋【`以右军书之可以求价为韵`】　　陆　遵  

扇有异体六角其尤虽尝巧而是鬻非好奇而不求故须借声于墨工之类假手于札家之流伊彼姥矣禆贩是以镂竹于蕺山之阳求钱于越人之市柄一条而有象形六折而难拟翳杲日规模莫成摇清风绮纨不已逸少遇诸濡翰而书两行而露垂花散五字而龙盘凤居絶笔以授髙价是就观之者云集售之者辐凑腾骧乎六体之先弹压乎九华之右既而厥价载殷厥声载闻贾之者但慙于老妇鬻之者宁忘于右军且手非扇之所题扇实手之所借一自以翳飞尘一自以防朱夏何握提之见投而毫芒之忽借既尽擕之之妙亦长鬻之之价是知物不自贵惟人贵之向使松烟不染翠管不持则是扇也入晋而陋贱彼老姥也同班妾之见遗又安得用六角之善获五铢之资哉嗟乎小因大而事罔不行美加丑而用无不可故扇待书而色贵人假扇以财伙姥曰右军惠而好我  

画桐华凤扇赋【`并序`】　　　　李徳裕  

成都夹岷江矶岸多植紫桐每至春暮【`一作暮春`】有灵禽五色小于鸟来集桐华以饮朝露及华落则烟飞雨散不知其所往有名工缋于素扇以赉稚子余因作小赋于上者也【`一作书于扇上`】  

桐始华兮緑江曙粲鲜葩兮泣【`一作浥`】清露树煜煜兮霞舒鸟烂烂兮星布彼嘉桐兮贞且猗当春暮兮英葳【`二字一作发英`】蕤岂鹓鶵兮【`一作之`】珍族久【`一作又`】栖托乎琼枝彼零露兮甘且白涵晓月兮洒鲜泽岂青鸟之灵俦常饮吮兮【`一作乎`】玉液有嘉谷而不啄有乔松而不适独美露而爱桐非人间之羽翮逮华落而春归忽雨散而川寂怅丹穴之何逺想瑶池而已隔爰有妙工图其丽容宛宛兮若飱珠于芳蘂飘飘兮疑振翠【`一作羽`】于光风感班姬之素扇空皎洁兮如霰亦有美人增华防绚雀伺蝉而轻骛【`南朝画扇尤重蝉雀`】女乘鸾而微眄未若缋兹鸟【`二字一作斯禽`】于珍箑动凉风于罗荐非欲发长袂之清香掩短【`一作清`】歌之孤啭庶玉女之提擕列昆墟之【`一作瑶`】防乃为歌曰东风【`二字一作青春`】晩兮芳节阑敷紫华兮防碧湍美斯鸟【`一作兹禽`】兮类鹓鸾具体微兮容色丹彼飞翔于霄汉此藻绘于氷纨虽清秋之已至常爱翫而忘飡  

一作皆集本  

竹如意赋【`以简素轻易适手便人为韵`】　　李徳裕  

博哉匠人之心穷地之产览如意之形制实用周而事简惟竹也何慕实存乎贞素伊篠簜之既敷持斧斤而方顾择其罕节稽此有裕燥之以火首之曲也中钩裁之以金本之长也合度蒨练氷削防褷布靡加雕饰之劳卒获提擕之遇被以嘉名允臻厥成匪求荣观自惬幽情彼用玉之为宝我则不谢其贞彼用铁以为固我则利在乎轻指事明义此焉攸寄执之者安创之者智巾几周用丘园其贲外青中素合二妙于隂阳尚质贵诚符两仪之简易尔乃林栖冲寂室处虚白羣义窟之党速道流之客发奥涤遐钩独索必资振击以耸听常假指麾而就适则知好麈尾者将害物以婴咎执象笏者徒徇禄而何有用恻于心亦劳于手既因时而能迁在理顺而体便素质或轻于流俗贞姿或重于髙贤故贞其形则示屈而表伸致其用则物疎而道亲岂节歌于烈士可投赠夫幽人愿如君意以靡极与灵夀而为隣  

第二【`同前韵`】　　　　　　　　苏子华  

嗟夫约物之制智不可限利用则深论工太简彼如意之在御得幽赏之余裕雕饰非骇目之珍雅丽乃捎云之簵丝柄玉质首氷素啓嘉论之要端导指踪之度原其性也灵而贞度其体也坚而轻倚鲜肤而烟润掉皓腕而风生升堂间乎琴瑟入座偶乎簪缨荷亲仁之重顾承在握之深情羣幽人之居既挺乎髙节如君子之义因锡以嘉名工以尽智明乎所为乐贵声和礼存体易唯此物之闲素通达人之深义不击寳树而争毫【`经云毫豪通用`】岂埋金陵而自累众媚彩而求益我全真以自适防珠翠之华筵宜幽捷【`疑作栖`】之烟策虽小曲而受用终大正而不易动息含舒散之情拂拭灭风尘之迹信而可久直而不朽每发四座之先不起一人之后亮无心以应物宁効事而我有擢本归造化之工死节顺操持之手嗟乎在野之年亭亭碧鲜空中之坠露扫石上之轻烟纡巧思以规规【`疑`】惬幽心而静便永以畅君之肌骨永以奉君之周旋亦有居守之臣感时之伦分御服而恩甚击唾壶而命迍胡一否而一泰因歌之于古人  

麈尾赋【`并序`】　　　　　　　陈子昂  

甲申岁天子在洛阳时予始解褐守秘书省【`三字一作麟台`】正字太子司直宗泰客置酒于【`一无此字`】金谷亭大集賔客酒酣共赋席上之食物予为麈尾赋焉  

天之浩浩兮物亦云云【`老子作芒芒`】性命变化兮如丝之棼或以神好正直天监【`一作盖`】黙黙或以道恶强梁天亦茫茫此仙都之微兽因【`一作固`】何负而罹殃始居幽山之薮食夫【`一作乎`】丰草之乡不害物以【`一作而`】利已每营道而同方何忘情以委代而任性之不忘卒罘网以见逼受庖割而罹伤岂不以斯尾之有用而杀身于此堂为君雕俎之羞厠君金盘之实承主人之嘉庆对象筵与寳瑟虽信美于兹辰讵同欢于畴日客有感【`一有之字`】而叹曰命不可思神亦难测吉凶悔吝未始有极借如天道之用莫神于龙受戮为醢不知其凶王者之瑞莫圣于麟遇害于野不知其仁神既不能自智圣亦不能自知况林栖而谷走及山鹿与野麋古人有言天地之心其间无巧冥之则顺动之则天谅物情之不异我心又何竞于猜矫故曰天之神明与物推移不为事先动而輙随是以至人无已圣人不知予欲全身而逺害曾是浩然而顺斯  

凡一作皆集本  

有即席探得麈尾赋　　　　陆蒙  

谢文靖桓宣武王东亭郗北府相与叩易论驱今驾古散入神明之赜中稽道徳之祖理窟未穷词源渐吐支上人者浮图其形左拥竹杖【`支遁有度世竹杖`】右提山铭【`支遁尝着天台山铭`】于焉就席【`一作坐`】兀【`一作引`】若潜听俄而齧缺风行逍遥义立不足称异才能跂及公等尽瞩当仁咸云俯拾【`一无此十字`】上人【`一作道林`】乃摄艾衲而精爽捉犀柄以挥揖天机发而万物【`一作目`】张大壑开而百川入于戏【`一作嗟乎`】世路欹【`一作崎`】斜藏讹匿【`一作掩`】瑕阳矜庄而静黙暗奔竞而喧哗贞襟枳【`一作柴`】棘奥防泥沙虽然絶代清谈客致【`一作置`】此聊同王谢家  

凡一作皆集本  

金剪刀赋　　　　　　　　梁　洽  

金剪刀者奚其有情柔而能决坚而能贞表里洞澈上下鲜晶缺处磨尽铓间淬成长锋贮其烟色秀色夺其霜明值凝寒则劲质加励霑微润则青衣半生双刃回合两棱防倾閟之而防缕皆隠用之而画尺常并及其春服既裁寒衣欲替隙光入座蟠蛟龙于影中暝色浮堦下星辰于环际且夫小而轻生闺閤之幽情新而利为房栊之名器开玉匣则飞光射人落银床则喧声碎地色防满箧细锦盈箱推妙便制择贤而当岂顾常规而在凖不徒借美而多伤方须取拾合时短长有若欲去纎过不遗片善贪寸美而寛裁避一花而斜剪纰缪者退之而自慙缛绣者进之而自勉莫不赏兹器之能荷情人之妙选矣  

瓢赋　　　　　　　　　　崔　曙  

送子清酤挹兹瓢杓杓为器用势本天作生也绵绵长非濩落工虽能而莫骋賔有量而是度外象招摇中虚橐籥泛然无系似为客之漂流浮而不沉如从事之鸣跃许何挂而厌喧顔何饮而为乐传一杯之引满更百壶之竭涸倘遇主人之深恩敢忘此堂之斟酌  

第二【`以岂徒用乃可珍为韵`】　　　　　韦　肇  

器为用兮则多体自然兮能几惟兹瓢之雅素禀成象而瓌伟安贫所饮顔生何媿于贤哉不食而悬孔父尝嗟夫吾岂离方叶配金壶虽人斯造制而天与规模柄非假操而直腹非待剖而刳静然无似于物豁尔虚受之徒黄其色以居贞圆其首以持重匪憎乎林下逸人何事而喧可惜乎罇中夫子宁拙于用笙匏同出讵为乐音以见奇牢卺各行用谢婚姻之所共受质于不宰成形而有待与箪食而义同方杯饮而功倍省力而易就因性而莫改岂比夫尔戈尔矛而劳乎鍜乃砺乃于是荐芳席娱密座动而委命虽提挈之由君用或当仁信斟酌而在我挹酒浆则仰惟北而有别充玩好则校司南以为可有以小为贵有以约为珍瓠之生莫先于晋壤杓之类奚取于梓人昔者沧流曾变蠡名而愿测今兹庙礼请代龙号而惟新勿谓轻之掌握无使辱在埃尘为君酌人心而不倦庶反朴以还淳  

## 文苑英华卷一百九

　　宋　李昉等　编器用八  

竹杖赋一首　　　　　卭竹杖赋一首  

帘赋一首　　　　　　席赋一首  

清簟赋二首　　　　　镇座石狮子赋一首  

砥石赋一首　　　　　练赋一首  

竹杖赋　　　　　　　　　庾　信  

桓宣武平荆州外白有【`艺文类聚有人字`】称楚丘先生来诣门下桓公曰名父之子流离江汉孤之责矣及令引进乃曰噫子老矣鹤髪鸡皮蓬头歴齿乃是江汉英灵衡荆杞梓虽有闻于十室幸无求于千里寡人有铜环灵夀银角桃枝开木而未落养莲花而不萎迎仙客于锦市送游龙于葛陂先生将以养老将以扶危先生笑而言曰中国明于礼义闇于知人心之忧矣惟我生民虽复疎条劲柘促节贞筠杖端刻鸟角首图麟岂能相予此疾将予此身若乃世变市朝年移陵谷猿吟鹰厉风霜惨黩楚汉争衡袁曹竞逐兽食无草禽巢无木于时无惧而栗不寒而战胡马哀吟羌笳凄啭亲友离絶妻孥流转玉关寄书章台留钏寒关凄怆羁旅悲凉疏毛抵于矰缴脆骨被于风霜髪种种而愈【`一作逾`】短眉髟髟而竞长是以忧干扶疎悲条郁结宿昔僛丑俄然耆耋变田凤于承宫改阳文于鬷蔑潘岳秋兴嵇【`一作舎`】生倦游桓谭不乐吴质长愁并皆年华未暮容貌先秋予此衰矣虽然有以非鬼非蜮乃心忧矣未见从心先求顺耳伯玉何嗟丘明惟耻拉虎捭熊余犹稚童观形察貌子实悲翁别有九棘厐眉三槐暮齿孔光谢病袁逢致仕吴濞不期杨彪丧子明公此赠或非乖理先生乃歌曰秋藜促节白藋同心终堪荷蓧自足驱禽一传大夏空成邓林  

卭竹杖赋　　　　　　　　庾　信  

沉防子游巴山之岑取竹于北隂防娟髙节寂歴无心霜风色苦露染斑深每与龙钟之族幽翳沉沉文不自殊质而见赏蕴诸鸣凤之律制以成龙之杖拔条劲直璘斌色滋和【`疑`】轮人之不重待羽客以相贻青春欲暮白云来迟谋于长者操以从之执末而献无因自持诸蔗虽甘不可以倚彼藜虽实不可以美未若处不材之间当有用之始鲁分以爵汉锡以年昔尚尔齿今优我贤书横几玉尘筵则函之以后拂之以前尔其摘芳林沼行乐轩除间尊卑之垂悦随上下之游纡夫寄根江南淼淼幽潭传节大夏悠悠广野岂比夫接君堂上之履为君座右之铭而得与绮绅瑶佩出芳房于蕙庭  

帘赋　　　　　　　　　　　孙　逖  

智者创物有以而然帘之为用博利存焉若乃少妇重闺王孙华馆映锦屏以猗猗增绣戸之焕焕琼钩上而齐女讴珠影垂而楚妃叹盖私宴之乐饰异在公之达观至于因依华省隠映长廊交辉朱绂接影金章隔至人之清镜杂僊署之余香禁钟啓明纳晴天之曙色严城惊【`疑作警`】夕引华月之宵光盼睐成寳终然允臧岂备物而致用亦道同于君子轻明无隔将引喻于虚心卷舒任时足烱诫于行已组织成象含游夏之文绳约善结得老庄之理岂徒然哉斯尽美矣原夫青青梁苑猗猗淇澳冒雪停霜是称脩竹纡匠人之巧思列冡卿之华屋甘剖节而离根奉荣光而再穆则有制长笛成洞箫器同握玩声引风飇徒擅名于昔日讵齐美于今朝  

席赋  

彼美嘉席施于髙堂广狭有凖卷舒匪常承以彩荐贮之牙牀玉几蟠蜿而上列寳屏逦迤而外张狎髙瑟必【`疑`】透响染薰炉以流香瞰金牕以隔影莹珠箔而凝芳洎乎礼义多则卑髙异行或主或賔浃欢于北院东向西向取上于南方南方何有是肴是酒或因食而即前或属虚而尽后彼固若是不亦如斯必顺时以革易乃任人以推移不正不坐道通于曩仪寒温暑凊自有其先规所以簟固夏设席乃冬施倾庄敬以揖让成【`疑作诚`】君子之攸宜管宁别居且申情于分割曾子避坐将有敏于谦防若夫行之于俗兰房之曲有美一人容顔如玉抠长裾【`一作裙`】而来就敛双眉而下瞩怜织缀而留心赏华新而不足凌朝啓镜入夜烧烛每因眠而取暖加以罗衾怨孤坐而多寒増之锦褥则有务学之子安贫顺理防【`一作絜`】酒擕琴躭籍翫史居环堵而养性遥太阶而虚俟出陈子之幽扃慕戴公之重美既懐珍而待聘当弹冠而入仕诗言我心匪席不可卷也斯言岂谬矣  

清簟赋　　　　　　　　　仲子陵  

创物者必正其名以清命簟惟簟斯清双入巧作连心织成始葱茏而席卷终绚练而砥平本其初则王尔运心班匠寓目吴谿赤刚楚泽寒竹皓簳氷截素肤缟裂断此枝间畧其沟节然后角轶手匠妙意文理横生波澜洊至雕龙绮错切玉鳞次澹氷泮而泉开分霜劲而雪地【`疑`】信通才之云欲非吾人之所为于是时授形【`疑`】暑天旋太阳山成烂石泉若探汤有美一人兮明时节求暑备兮珍簟长知薜荔之空靡意荃兰之虚芳若乃买以兼金縁以纯锦思因人之共弊庶君子之安寝出此入彼俱处芳兰之室上防下承必兼芬若之枕况乃虚馆方昼华堂且空髙梧閟景密篠生风撤文茵与绮席虚翠幕及朱栊惟珍簟之在御望美人之来同美人迟兮隔脩路对珍簟兮日已暮瞩筵幌之虚深卧层云之空度带余霞而敛绮映片月而舒素昭列宿之清光披青天之薄雾于时轻箑屏用微绡罢服霜简自凄氷壶増肃凉风忽至获五福之康宁炎气四除忘庶徴之时燠且物有小而喻大事有浅而用深道之将行我则开而当暑道之将废我则卷而在隂是谓清簟之理愿为君子之心  

第二　　　　　　　　　　独孤授  

楚竹婵娟英柔碧鲜折其肤以为簟俟方暑而登筵信服物之妙丽何巧心之缠绵故匠士意其用也清以目焉有若粉署僊郎翰林髙价义钧胶漆官则同舍获五尺之珍簟当三伏之炎夏以为身之所安愿与友而共借嘉贶允属其人如玉发缄而氷气惊容入座而波文满目在一物之足贵亦兼金而匪欲亲于体有寝处之同观【`疑`】适于时念卷舒之齐躅矧夫畏日赫赫蒸云烁石髙馆沉沉面池枕林芳华交映轩雨【`疑`】静深乃尔娯坐开张联心清引微飇凉回夕隂可以娱幽独可以荡烦襟赋明水而讵屏委轻扇而自任幸君之拂拭奉君之休息袭握兰之晨芳防覆锦之夜饰贞可比操文用表徳入芙蓉之幕焕以相鲜照琼树之姿粲其増色亦有别号行唐是称流黄纹织锦象凝霜承以罗绮荐于玉牀肃葱笼之翠幄取寂歴之洞房夫君不至而碧鲜迥美人独居兮清昼长虽或殊姿而异质亦云蠲暑而致凉物则周用时然斯在遇阳之夕陈于寝以发华洎隂之兴韬于筒而秘彩惧流麝【`疑`】而将暗同弃席之见待傥无忘于遗簮为君含情而不改  

镇座石狮子赋【`以今日良宴防为韵`】　　阎随侯  

有西域之奇兽兽【`疑`】嘉名于古今因匠石之着象非虞罗之所擒若乃良牧见恱观者同钦以可重而作镇将制猛以示心仁而能驯似恱君子之徳兽用不扰无假虞人之箴尔其拂拭为容剖断成质临玉簟而双丽向雕楹而对出形势雄壮似生入戸之风浮彩轻明欲夺临轩之日用之则进舍之则藏信贤智之堪拟岂飞走之可当幸兹为玩设彼华堂祝之者震来虩虩对之者容自锵锵俯以瑠璃之砌安以玳瑁之牀芳座艶绮罗之色锦衣染兰麝之香光耀铜武彩映银章威慴百城褰帷见之而增惧坐镇千里伏猛无劳于武张有足不攫若知其豢扰有齿不噬更表于循【`一作驯`】良岂比夫昔者作贡从来于逺幸蒙处之罗荐承荣靡倦一为席上之珍几对髙堂之宴弃置为从于取舍光价幸生乎顾盼观乎府庭之内莫之为最其情也无欲于中其质也见生于外既狎人之不恐亦与物而何害愿承剪拂之恩长表衣冠之防  

砥石赋【`并序　时在朗州`】　　　　　刘禹锡  

南方气泄而雨淫地慝【`一有而字`】伤物媪神噫湿渝色壊味虽金之坚亦失恒性始予有佩刀甚良至是澁不可拔剖其室乃出遡阳眇眡传刃蒙脊鳞然如痏痂如墨【`一作黒`】子如青蝇之恶锐气中锢犹人被病然客有闻焉裒密石以遗予沃之草映【`一作搜`】杂以鸟膏切劘下上真质焯见踌躇四顾返尔谢客微子之贻几丧吾寳客曰吾闻诸梅福曰爵禄者天下砥石也髙皇帝所以砺世摩【`梅福传即用此摩字诸本作磨非`】钝有是邪予退感其言作砥石赋我有利金兮以利为佩遭土卑而慝作兮雄芒为之潜晦如景昏而蚀既兮与肌漆而为厉顾秋蓬之不可刜兮尚何【`一作可`】游乎髋髀之外利物蒙蔽材人惆怅俾百沃之至精蟠【`一作播`】一检而多恙岂害气之独然兮将久不试而然彼屠者之刀【`一作刃`】兮猎者之铤不灌不淬兮糅错【`一作锡`】衔铅日鼓月挥兮刲腴击鲜睨熣以耀芒【`一作丑防爟以辉芒`】蓊淫夷而腾羶岂不涉暑而蒙沴兮鼎用之而成妍有客自东遗予越砥圭形石质苍色腻理刬其鳞皴滑以滫瀡如衣澣垢如鼎出否雾尽披天萍开见水拭寒焰以破眦击清音而振耳故态复还寳心再起既赋形而终用一蒙垢焉何耻感利钝之有时【`一作兮字`】寄雄心于瞪视嗟乎石以砥焉化钝为利法以砥焉化愚为智武王得之商俗以厚髙帝得之杰材奔走【`一作杰材以凑`】得既有自失岂无因汉氏以还三光景分随道濶狭用之得人五百余年唐风始振悬此大【`一作天`】砥以砻兆民播生在天成器在君天为人君【`二字一作物天`】君为人天安有执利【`一作砺`】世之具而患乎无贤欤  

凡一作皆集本  

练赋　　　　　　　　　魏　璀  

细腰杵兮木一枝女郎砧兮石五彩闻后响而已续听前声而犹在夜如何其秋未半于是拽鲁缟攘皓腕始于摇扬终于陵乱四振五振惊飞鴈之两行六举七举遏彩云而一断隠髙阁而如动度遥城而如散夜有露兮秋有风杵有声兮衣有缝佳人听兮意何穷步逍遥于凉景畅容与于晴空黄金钗兮碧云髪白素巾兮青女月佳人听兮良未歇擘长虹而乍开凌倒景而将越是时也余响未毕微影方流逶迤洞房半入宵梦窈窕闲馆方增客愁李都尉以胡笳动泣向子期以隣笛增忧古人独感于听今者况兼乎秋属南昌旧福东鲁前丘升黄绶之堂论文谢贾入素王之庙捧瑟齐由愿君无按龙泉色谁道明珠不可投  

## 文苑英华卷一百十

　　宋　李昉等　编器用九  

律筒赋一首　　　　　河南府试筌蹄赋一首得鱼忘筌赋一首　　　锥处囊赋一首  

处囊锥赋一首　　　　滤水罗赋一首  

鹿卢赋一首　　　　　桔橰赋一首  

瓮赋一首　　　　　　铁火筯赋一首  

律筒赋　　　　　　　　　髙　郢  

碧鲜之竹采而为筒定名以律一式【`疑`】厥功厥功伊何所指必捷下彼髙鸟纷如坠叶徒观夫抱璞见素防逺谋深不烦筋角不饰碧金直道而行故外端其体当无有用故内空其心于是步郊原窥林樾律凝其影运一气以潜通箭戢其芒出数寻而劲发镞如击电羽若奔月我命处而精诚彼不虞而殒越亦如毛生耀頴初晦迹以踌躇周氏衔枚竟收功于倐忽烟栖霞宿择木排空莫不洞胷裂眦夺魄防躬朝在林泉之上夕登柈俎之中足使掇蝉失妙弹雀非工潘令慙黄间之弩廐尹贱緑沉之弓有士遇之喟然叹曰律者气之管法之名竹者材之劲性之贞兼此而用之匪亨向也杍【`已注在前`】人不录虞氏不营混樗散而长弃何器用之能成孔父云舍之则藏用之则行信不虚矣  

河南府试筌蹄赋　　　　　邵　说  

至道黙真宗朴素莫究其源孰知其故将假物以明象乃忘言而立喻若筌在鱼若蹄在苟或薮泽之内以时而肃设溪涧之间应节而周布乃凌岑壑忘蹄与筌兴言薄狩命驾忘旋鱼泼泼以随波乐只爰爰而得性怡然好之者徒发叹于终日观之者空起羡于临川斯无虞于即鹿宁有望于烹鲜于戏道有兴废时有通塞羡鱼如之何匪筌不得逐如之何匪蹄不克犹蹄在既获而蹄可以亡犹筌在鱼鱼既烹而筌可以息亦何异游道藩者挥郢匠之斤遇道枢者削公输之墨彼损之而又损故不得而有得是以圣人立教所寳惟真勤求若防之防逺索忘言之津还淳返朴求于道要絶圣弃智无为实賔故卓立攻始辉光日新夫子将欲论筌蹄于宜观盍若考前途而后遵  

得鱼忘筌赋【`以适道知归言象皆遣为韵`】　陈仲节  

鱼也者重泉之微因筌而索与珠而同归筌也者虚舟是依因鱼而弃将縁【`疑`】木而有违始钩深以假器于是终释手而喻指之非讵比弓藏方随矫木靡因火化奚贵焚机所以乍观象于十日终遗形于九围其得也且非贪饵谁曰在藻既涉无而恬鳞斯获将遗有而虚室是寳其忘也宁舍不材匪投有昊陶唐絶巧弃智故然虽爱必捐若遁圆离方孰谓不由其道故无用者木上之罾则亏有情者在梁之翼何为彼用拙徒观于进退此情留宁识于推移故曰因动而忘筌为后觉投虚自得鱼匪前知岂殊舟既焚而空濶先济屣将脱而止足由斯于以探幽落焉藏往方之俯拾故何啻于盈筐爰取坐迁义非同于解网必也窥清泚凭浩荡是务得一不矜牵两夤縁而来为得鱼之象必也祛其意窒其源舟无五覆道遣三幡展转而弃为忘筌之言使弹铗嘉賔不乐烹鲜之味投竿公子何劳饵犗之烦若然投者谅非赴泽在虚心而自适谅非卷懐将适道以孔皆然后蝉蜕万象鸿毛百骸有渔人闻而辨之曰是言也始以神遇终将理遣谓鳞介非掩豆之实以巨浸为覆盆之浅然乎哉吾何必鸣榔而游衍  

锥处囊赋【`以素砺锋頴居然自彰为韵`】  

惟国生贤囊锥喻焉囊之体也柔不能挫其锐锥之资也利自可以【`疑衍一字`】攻其坚固脱頴而出矣岂潜芒而蔑然当其组织而备鍜链而利既括之而无咎亦藏之而转秘察其所安观其所自则锥也遇处囊之日囊也为置锥之地尔其舍之则藏辉然有光匪宣其利将掩其铓质虽蒙其磨错锋已露其雪霜既隠之而斯见亦抑之而复笑矢之在櫜潜而勿用殊玉之被褐闇然不彰无谓其利博其功细用每施于补履色更因于作砺弥坚者触之必通尝巧者用无不济是以铦锋不得而永潜轻缕不得以久蔽其受也含虚其出也有余柔以外表刚而内居囊若掷于荆卿我殊于药囊若焚于郭璞我异于书亦当蓄其锐露其頴罔退尺以韬光每进寸而悬影漏禇中之物比之不同争锥末之人窥之自警谁谓利器密其弥缝用之则行或可执其柄动而逾出不可当其锋宜掌握而为美岂缄縢而是从别有藏器未遇饰躬有素囊之既处嗟毛遂之未知锥之可方傥平原之一顾  

处囊锥赋【`以贤者处代必闻其人为韵`】　独孤申叔  

囊之为物也虚受而无遗锥之为器也利用而攸资彼式处焉必将劲而出矣此乃柔止安得固而藏之遂得耀頴于纫缝之处呈铦于挫锐之时谅遏之兮不可非刚克兮何其烱烱乎从革之资纤纤乎径寸之质露微铓以外见透虚囊而首出方同人之处晦静以求伸比达士之奋奇物莫能屈既藏身于不固宁脱頴之无必观其触之必彻指之必穿方将动而愈出孰曰钻之弥坚所以赵氏克明因之而兴喻毛生不让比之而自贤信立徳而法矣诚有待而言焉且贤之在代也或黙或语犹锥之在囊也或出或处囊虽固兮锥必自分代虽溷兮贤罔同羣岂比夫不锐者载繁【`疑`】载考而莫出不善者四十五十而无闻是以匪无思乎指地将有望于决云吐頴呈锋磨砺而自我投奇擢异提擕而在君嗟乎道之将行也必有用我者彼贤未达虽执鞭而尚从我道有庸宁补履而为下向使无铦锷之珍为铅刀之伦缩劲挺于囊橐受顽钝于陶钧复何异恍惚之内物鸱夷之中人君子曰是事也可以为鉴戒可以明进退岂独美于一时盖垂规于百代  

滤水罗赋【`以滤彼水虫疎而无漏为韵`】　　白行简  

罗之名兮惟一罗之用兮不同彼以获禽为利此以救物为功象夫天而圆其外体乎道而虚其中执拯溺之心忘乎云鸟表好生之徳及其水虫观其膺用之初裁成之始利物提挈顺时行止夕挂于壁若满月之在天晓用于人状圆荷之在水尔乃匪虚实如有无心宁劳于凝滞体非惮于沾濡伊纱灯之护虫则理齐而功倍彼纶巾之漉酒乃迹同而用殊若夫气爽秋晓景光春昼临桐井之银牀近莲塘之玉甃于是铜瓶倾泻金盆俯就迸千防之珠光垂一带之水溜初疑散丝之雨洒緑云而乱飞又似瀑布之泉穿碧烟而下透且夫环之劲铁取其坚而不朽羃以轻纱取其疎而无漏彰妙用于不凡表深仁而善救滤顔生之瓢水欲饮而徐清漉范令之釜鱼将烹而获宥然则开三面者其仁未如张一目者其害有余曷若筛麽虫而必碍投勺水而皆虚纵醯鸡为解罗之鸟舍井鲋为漏网之鱼斯则用资于生不资于杀仁在乎密不在乎疎夫以道存仁恕水何大而不滤物莫隠欺虫何微而见遗虽焦螟之生必全有以小为贵者江汉之流虽大尽可一以贯之功且知其至矣用宁忧于已而客有抚而歌曰玉卮无当兮安可拟风瓢有声兮不足比惟滤罗之用也大哉故取此而去彼  

鹿卢赋【`以利用汲引为韵`】　　　　　　仲子陵  

智者创物以见意立成鹿卢以为天下利木徳摽象金行効事与桔橰之用则同比笋簴之形不异井之勿幕瓶亦汔至当于要路之津存乎兼济之地忠也陈力而就列孝也致养而不匮圆静则智士之心通流乃仁者之志故鹿卢之体一有君子之道四观其得位攸处居中特立从绳以寸工假器以尺汲自上下下者念兹以有成虚往实来者释此而何执利物不言利急人之所急舍之则其道可卷而懐用之则其功可俯而拾及夫挈瓶所施悬绠所统崇朝以闻乎三捷永日何啻乎七纵为万人仰与天下共其静也则无机之机其动也则有用之用徳必不孤贤亦有凖泉蒙者道为之废井渫者心为之轸无忘乎牵挛盖存乎汲引斯亦惠而不费乎贤人之业于是乎尽也  

桔橰赋　　　　　　　　　王　契  

智者济时以设功强名之曰桔橰何朴斵之太简俾力役兮不劳作固兮为我之身临深兮是我之理若虞机张如鸟斯企山有木因工见汲引之能巽乎水自我成润物之美不羸瓶而上出何抱瓮之勤止执虚趋下虽自屈于劳形持满因髙终见伸于知己郑圃之侧潘园之旁沟塍绮错畎畆相望带嘉蔬兮映芳草背古岸兮面垂杨欲建标以取别能举直而自强若垂竿兮匪钓象爟火兮无光不忘机以弃俗乃习坎而为常随用舍而俯仰应浅深而短长重泉之水兮不滞九畹之兰兮益芳虽欲絶学以弃智其若得存而失亡歌曰大道隠兮世人薄无为守拙空寂寞老圃之道可行何耻见机而作  

瓮赋　　　　　　　　　　卫　棻  

古人得象兮创经营肇彼羣橐兮疏厥名瞻兹瓮之为质乃陶人之所成非耳目之华侈留器用之深情若乃虚以为量满而戒溢内容乃体外坚其质在埏埴之厥初谅邀奇于斯日济家人之攸务故陈力乎虚室藏用所资讵可谈悉至如原宪贫病蓬戸攸居以瓮为牖含风自虚知道而乐其神晏如及夫汉隂抱瓮髙情悠邈絶乎浇风敦其至朴同夫大道于焉卓荦若夫吏部既醉乗兴来眠漏永夕酒泛如泉酣饮无度其人在旃考异宏图微【`疑`】奇遐纪条支之鸟卵犹类园客之茧形可拟非心虚之可测徒耳闻而是矣厥品之为用自礼经以疏迹固有顺于时须乃全之而不易含虚而称从宜所适粤若稽古兮圣唐银瓮常满兮珍光灵液滋兮寳物用呈絶瑞兮咏太康小子同萤爝之微火耿光凝于斯章  

铁火筯赋【`以坚刚挺质用舍因时为韵`】　　杨　洽  

物亦有用人莫能捐惟兹铁筯既直且坚挺刚姿以执热挥劲质以凌烟安国罢悲于灰死庄生坐得于火传交茎璀璨并影聨翩动而必随殊叔出而季处持则偕至岂彼后而我先有协不孤之徳无愧同心之贤至如冬方沍寒夜未央兽炭初爇朱火未光必资之以夹辅终俟我而击扬焚如焰发赫尔威张解严凝于寒室播温暖于髙堂夺功锦【`一作绵`】纩挫气雪霜夫如是则筯之为用也至矣于何不臧锐其末而去其利端其本而秉其刚信尺棰之莫俦何支防之足重专权有故我独任而无成双美可嘉故我两茎而为用抱素氷防含光雪新同舟檝之共济并辅车之相因差池其道劲挺其质止则叠双用无废一虽炎赫之难持终岁寒之可必嗟象筯之宜舍始阶乱而倾社鄙囊锥之孤挺卒矜名于露頴伊琐琐之自持独铮铮而在兹佐洪炉而罔忒烦素手而何辞因依获所用舍随时傥提握之不弃甘销铄以为期  

## 文苑英华卷一百十一

　宋　李昉等　编服章一  

受命寳赋一首　　　　镇圭赋二首  

信圭赋一首　　　　　珪璋特达赋一首  

服苍玉赋一首　　　　山玉赋一首  

佩赋二首  

受命寳赋【`并序`】　　　　　　梁　肃  

受命寳在昔曰传国玺自秦始皇有焉葢取夫一世二世传于无穷故有传国之号歴两汉至于陈隋隋炀【`一有帝字`】之遇祸也字文化及盗之而【`一有西字`】窦建徳灭化及取焉易称物不可以终否武徳中太宗一戎衣而天下大定是器也与玺同归国家用之以受命所承更名大寳【`唐车服志天寳十载改传国寳为承天大寳`】而多歴年所自前代观之受天明命则不求而得僣贼刼迁则得之而失葢神物之所在非徒然也抑又闻之鼎之轻重与玺之去留莫不视徳之上下位之安否【`一作危`】若恃寳命在已而慆心堙耳渐乎【`一作至`】危殆以负扆之尊被窃鈇之言当此时也此片玉耳复何为哉窃读史氏感兴亡之器忿徼觊之类于是作受命寳赋若形制之小大厚薄则未始详也故不备焉其词曰  

物之贵兮惟玉之英翕二气以成形极【`一作涵`】百寳之纯精卞氏得之三献而后明当秦赵之抗衡挺髙价于连城伊玩好之所资防神器之鸿名及夫秦始称皇削平六王为龙为光追琢其章其文曰受命于天既夀永昌其始也谓世有哲王传国寳之无疆何逆天以暴物不及期以降殃惟隂阳【`一作隲`】之运行终受授【`二字一作有受`】而不常随素车与白马归赤精于路旁逮夫汉业中防后族専命禄去公室世移威柄实沙麓之遗瘵成巨君之簒害虽掷地以慷慨终莫救夫颠沛俄渐台之頺覆【`二字一作頽移`】歴更始与赤眉咸庸懦而不居卒乱长而祸滋洎四七之龙骧为火主以得之遂祀汉以配天延二百之炎辉苟非其人寳命不归悼桓灵之不嗣置天下于阽危既而赤伏道防黄星兆发云雷遘屯朝社播越去乗舆而漂荡入眢井以芜没披【`一作拂`】草莱以拯之实功存乎武烈何典午之倾溃刘石盗以自尊既江表之卜年遂归明以去昏五世推移或亡或存失得由道【`一作失由道防`】隋【`一作值`】之并吞始负险以争雄俄衔璧而来奔惟大业之离垣【`一作阻`】由君昏而黩武豺狼呀以当路郊庙弃【`一作毁`】而失主望夷之衅既发斯器沦于榛莽昊天有命眷我髙祖鶱飞汾晋震叠闗辅【`一作震叠开辅`】云行雨施雷动飚举圣人既作万物斯覩于斯时也充徳扇结东周卼臲帝谓文皇陈师往伐如火烈烈如风发发牛口先拨虎牢则逹致四海于升平混车书以同辙惟神器之有在终告归乎【`一作于`】魏阙考乎先王之统世也以文经天以武纬地观象备物従宜制器播而用之为天下利故曰大徳曰生大寳曰位位之升降唯道所至先王审其所以故为大于细为难于易然后本不摇而末不坠安危之体鉴此而已若夫符命之所加厯数之所归莫不天人合【`一作唘`】发区宇乐推休祥焕然灵命显思是以有守有失动而悦随苟贪叨与僣乱莫不速祸而召危此玉也公路执持众叛而亲离赵高引佩殿壊而身糜【`一作縻`】惟前轨之昭昭孰可幸捷以取之若答曰吾皇有命如天有日传寳在我昏庸自佚则陆浑无问鼎之事歴代无奉玺之术苟思虑于废兴故不既得而患失于戯天发祸机圣人定之天生神物圣人用之唐哉皇哉大人造之子孙百代永言保之  

凡一作皆集本  

镇圭赋【`以王者端拱四维镇宁为韵依次用`】　　元　稹  

天子镇圭十有二寸其长义在抚有十二州之域而为亿兆之王圭比徳焉所以表特达之美镇大名也有以示弹压之强以之徴守则有土之臣至以之防患则受灾之地康当宁无为于南面朝日有事于东方乃防百辟而执之班五瑞于来者作山龙之端表我则清光皎然杂蒲糓以成形尔乃鞠躬如也想夫彤阙【`一作闱`】乍晓碧砌生寒当玉座而髙居状中峯之冠瑶岫透鑪烟而逈出意秋月之压云端是以圣后矜持庶寮瞻重安八荒于术内故捧必当心握万务于掌中故大不盈拱映冕旒则璿枢星缀开黼黻【`一作扆`】而琼枝花拥岂独使威仪可观亦以明社稷有奉美哉圣人之制器也靡不有类鋭上以象天方下而法地备采章以尽饰琢【`一作瑑`】崇髙而定位夫众色不可以杂施依方面之正者惟五羣山不可以咸写选域中之大者有四尽举凡而得一故相传而莫贰义存敬慎道在底绥详观组约足辨操持俾经制之不乱若缲借之相维况国家备物继周垂衣体舜自天有命非因桐叶而封唐提象握机故配土行而执镇岂唯传歴代之瑞寳抑亦彰受命之符信也重曰圭鋭也睿作思而百志灵镇安也安于道而万物宁亦尝三复斯名矣所以表道徳之维馨若此则君为道之宰【`一作本`】器乃道之形苟能防于道而依于徳亦可执无名之璞而逍遥乎大庭  

第二【`同前韵`】　　　　　　　　蒋　防  

天镇四野君尊万方取威重以驭物在秉持而有章协和人神葢先之于六瑞表正旒扆诚用之乎百王斯为贵也诚【`一作寳`】之大者琢磨有耀温润无瑕天临静谧以我镇压乎寰中帝徳休明以我熠耀乎诸夏皓尔凝洁温如可观蕴五徳之符采写四镇之峯峦其色正其容端乃直乃方象名山而守固不瑕不秽【`春秋繁露曰玉有瑕秽`】配王室以常安岂不真姿有奉嘉名天宠逺以视其凝命近以彰其端拱大而不琢礼经匪尚其文华执之不廻圣人无离其轻重想夫始自良工成兹国器端乎掌握抚宁天地邦有六瑞而圭列其初国有三山而象包其四穆穆之仪是佐温温之徳斯备所谓天子是毗邦国是维云虹发色氷雪成姿玉几临朝承徳音而有裕金门晓辟布寛【`一作仁`】政而无私是知岱华恒衡之髙自此而増峻琳琅琬琰之美自此而发竒形抱素以呈竒声含清而取振当照临之际曽不掩瑕在韬韫之时宁忘作镇所以朝九有接万灵竒姿粲粲众彩荧荧大禹成功垂芳于帝典吾君致理酌宪于国经故曰观一圭之质见四镇之形观一夫之政见万国之宁儒臣赋镇圭之事敢大扬于王庭  

信圭赋【`以分形立象于以保身为韵`】　　　张仲素  

瑟彼信圭诸侯是执当大君之辨等与五玉而咸集皎以式孚坚如特立锡山川以为瑞在享献而増袭而特【`一作将`】比徳以省躬岂独退扬而进揖懿夫洁白其质缜密其文得仪形之是表叙羔鴈以成羣玷絶可磨不愧南容之复性惟特达每劳宣代之分则而效之惟其嘉矣观正直可以行化取毁方于焉克己至若左右佩珩凄锵宫徴寜同乎信以守之岂嗟乎不我屑以韦可譬琮璧自殊孚尹旁达阳采外敷因追琢以为用谅小大之合符韫以保焉匪沽诸善价肖其人也宜赋以生刍此乃邦之令典孰可已乎捧当心而捐【`疑`】于掌足以见古人之象禀温润而洞晶荧于以彰文物之形色配彼苍示不言之信神如此鉴同明徳之馨所以掌节是司借之乎缫与蒲糓而齐列冀邦家之永保比楚玉之无瑕哂夏璜之有考或以圭为瑞或以象为珍传命自同于符玺达情可接于君臣稽彼前典光辉日新念君子之作诫宜近取乎诸身  

珪璋特达赋　　　　　　　杨　谏  

稽上古之贵徳考先贤之立言伟珪璋之挺异同君子之不谖是以先王之制斯器也不资于瑌珉而采之于璵璠欲使执之者比徳佩之者克念自然威仪式序而有要有伦班秩以明而不滥不僣徒观夫貂蝉巍峩以耀彩组绶晖映以生文使夫阅信义坚贞以守职感瑕瑜不掩以事君故能靖恭厥位克举其勲岂不由珪璋与贤相成其业旷千古而流芬则圣哲之创物也诚有足而称云原夫氏【`一作代`】人莫识荆山之里藏精沦滓为寳未用多歴年祀笑瓦砾之相和喜兰荪之狎士嗟乎道不常屈终收卞子砻错而真质自然拂拭而夜光特起悲楚君之瞽昧属【`一作曷`】碔砆之能似既而玉人攻治珪璋自尊短长有制规矩攸存其声清越其润温温处掌握而升玉砌随佩服而列金门晖映増美烱然自持涵瑞日之洞彻凛寒风之凄其然后知至寳之成器允夫天下之不疑亦由贤人君子遭遇惟时有强学懐书清规皎如以不贪为寳思琢磨自居感珪璋之特达期哲人之吹嘘  

服苍玉赋【`以天子之服従此方色为韵`】　独孤申叔  

天配五色惟春也苍然地孕万物惟玉也坚焉玉可乆持故君子比徳于玉苍实正色盖圣人形象于天嵗既阳止色其着矣东方木徳之令苍本灵威之纪顺其色繄象服是宜饬其容信以苍为美晶荧兮其莹如碧追琢兮其平如砥实同法服不敢违于先王有异象环独见用于孔子若乃太史告立春之期天子迎东郊之时映乎冕节以采茨瑟若生刍之色肃乎出蓝之姿萦垂组而温润泽矣繋冲牙而左右流之质且异珪终乃磨之无玷色虽匪白谁谓湼而不缁故能间五玉先四服混冕曜黄屋防白虹之皎洁对苍龙以照烛岂非哲匠之所逢他山之所攻采此温如之质择其善者而従得佩之服之于此琢之磨之于彼齐苍璧之获荐异白玉之见毁色膺时用寜侔纯漆之彩非染成讵比夺朱之紫矧乎四气莫先乎春阳五位莫首乎东方九有具瞻其尊也帝皇万物咸頼其大也穹苍我廼应春气之徳顺阳和之则为帝者之行节【`疑`】穹苍之正色丛四美而具宣冠羣玉之攸克所以标嘉名于时令冝乎哉垂楷模之无极  

山玉赋【`以竒质异文作佩公侯为韵`】　　　沈　逵  

佩玉之设所以导容止节威仪惟山之在御配组织之标竒山以表名盖取山崇之徳而载色且昭黙之宜合殊姿于雅称俾服翫以无亏懿其韫椟称珍连城表质爰制冲牙之用以戒趋驰之失匪取乎截肪自资乎纯漆响既清越理惟缜密色温合乎缁衣韵锵鸣乎玉律动之在聴随矩步而声繁佩之在躬寜风趋而影疾羣僚奉贽庶官陪位贵贱毕陈髙卑咸萃我则发清响标竒器饬彼雅容遵乎深意配元侯而礼盛奉上公而仪备岂比瑌珉彰庶士之殊水苍表大夫之异况乃黝衡比色缁组侔文体瑞【`疑作端`】而位辨表黼衮而功分或倚或垂昭君臣之异载扬载揖殊进退之闻宜发明乎盛徳永光锡乎洪勲其质贞清其光错落官推王府之典制自玉人之作是用比徳贤臣表功王爵始自韬石未彰含晖尚晦隐山以参差冠云而霮防哲匠莫顾俊贤未佩徒弃置于层峦岂琢磨于明代及乎偶拭拂遇磨砻服之容美执之礼崇自可寳同乎金锡岂惟价重于王公则知其律聿修在礼斯柔非夫赐象服锡鸣璆何以膺山之瑞于诸侯者哉  

佩赋　　　　　　　　　　胡　运  

玉有环佩所以节威仪珪璋所以光朝觐朝觐贵乎特达威仪在乎淑慎则佩之为用以徳闻佩之为服以礼进既取坚以缜密亦体柔以温润其彩烱明涵黼黻之华其声清越谐金石之韵岂止法先王之服戒乎大夫抑以观古人之象原之帝舜由是表尊卑之饰彰朝觐之美佩山而抱水苍摇摇兮耿光左宫羽而右角徴锵锵兮垂委非徒抑其进退亦以制其容止则裂石破玉靡顔腻理清清泠泠作羽仪于君子思我王度服之衷已珩韨相焕品命不渝贯以桃花之绶错以明月之珠时也朝北极歴天衢明玉殿耀金铺徽音生于矩步繁响起于风趋济翼为君臣之荣观逶迤乃贤哲之令图亦何必栽【`一作搴`】修兰于长坂折琼枝于逺区然后为美乎别有楚台神媛越国【`一作溪`】名姝娇罗艶縠秀色鲜肤振鸣玉以亮响践瑶阶以踟蹰声兮若有无睇绵绵兮意愉愉翩跹跹兮望坐隅欲从君子礼之拘乃歌曰佩玉蘂兮徳音发中规短兮声不歇驰畋猎兮思敬慎夀考不忘兮长嵗月端法服兮临魏阙羣后觐兮万方谒  

第二　　　　　　　　　　麻不期  

夫圣人彰徳以建物表意以兴名礼容孔备制度昭明衣冠振序簮绂齐荣亦兹佩之为用随劒履而扬声观其所兴爰自古昔玉华既重于周后蠙珠亦珍于汉辟葢将以威仪节度知无不易岂徒矜珠玉之芳声喧步顿之前迹懿其符彩照烛流曜晖光宫徴合韵左右铿锵此亦邦国之仪范为衣裳之典章于是垂为臣倚为主式标上下动合规矩亦非独洛妃解赠于陈思汉女见投于交甫尔其幽人所重君子攸资则兰蘂驰馨于楚客象环腾誉于宣尼斯偶物升荣助荷衣之葱翠因时适用陪藻服之葳防既而天子防朝臣御华阙冠葢云发公侯进退而为容卿士俛仰而超谒兹佩也幸朝仪不弃流响未歇既连带于虹蜺庶传名于日月  

## 文苑英华卷一百十二

　宋　李昉等　编服章二  

冲牙赋一首　　　　　古君子佩玉赋一首  

象环赋二首　　　　　印赋一首  

笏赋一首　　　　　　冠赋一首  

进贤冠赋三首　　　　貂蝉冠赋一首  

弹冠赋一首  

冲牙赋【`以君子佩玉由我成声为韵`】  

佩必有节牙惟应声既熠熠以光动始锵锵而韵清驰声曲折之间突尔乃激方随步武之际跳然若惊嘉其琢自良工饰于君子冀静闻而中矩每徐转而知止乍旁达以散迁忽髙飘而间起比于徳寜无故以去身习乎容谅和鸣而入耳是知宫徴交应周旋必闻助清音而靡絶混真质以才分将观其礼朝于君假抑扬而有耀俟动静以成文故乃借此相攻彰夫必佩窅尔同声服而非碍顾规模之可则宛在其中聴寥亮之无差不离于内则知俯仰宁阻进退皆由引异响而非往配礼容而必周虚徐互振寂寞相求洞晨照而弥彻惊防风而更幽原夫制彼竒形韵兹良玉虽杳杳以将尽竟迟迟而濳续澹以成章静而应曲重轻莫杂恒宛转而下垂左右皆调每玲珑而中触由是孤光屡进片影弥轻驻幽音而乍黙佩逸势而俄成方将应组绶厠瑶琼应疾徐而洞彻顺激射以锵鸣故其悄以分音玲然自我当待扣而逾寂匪轻摇而孰可岂不以佩服纷纶威仪众伙徴冲牙之防音然后知古礼之不堕  

古君子佩玉赋【`以思古君子行必锵玉为韵`】　裴　度  

伊君子兮何师邈淳古而绎思俨然有章相威仪于乐只温其如玉故切磋而佩之缜密是比贞明所资追琢斯成既殊张氏之印清美可羡宁匹【`一作止`】孔侯之是用濯自丹水取诸圃君求美质我则表温润于光容臣聴好音我则动凄清于步武结以绅带缀以环组使感之者在约而思纯服之者居今而行古岂比夫诗人无文赠杂佩兮夫君骚人着美纫幽兰兮之子是以嘉其抱素质【`一作贵`】以合真想见白虹之气思文【`疑`】清越之声发凝辉兮既昭我述锵雅韵兮必俟君行是以敬慎侯度独髙人情至若斵以为壶徒玩其质执而为璧徒旌其秩岂若用之有方垂之无必威仪棣棣居则粲然之光进退玱玱动则泠然之律是以古之君子物有其章温恭可象环佩其锵既覩容而生敬谅播往以传芳然则贞玉之质非贤无以服用昔贤之佩非玉无以表彰故佩斯敬覩斯庄方今野无遗贤山不藏玉彼华佩兮同昔时以入用彼君子兮思古人以自勗故能振休风播淳俗则今日之佩玉昔贤之髙躅者也  

象环赋【`以谦徳无事循转为韵`】　　　　钱　起  

圣有制作【`一作圣有其制`】人具尔瞻是环也用之防谦成乎其规故有典有则全乎其素故匪雕匪刻动法天旋温如玉色可以观象见意可以取文昭徳终日佩之其仪不忒懿夫员通既固雅丽且殊皓质中澈腾光外敷守其明也处暗室而不昧偕其道也映素服而如无鄙南容之圭贞而犹玷嗤卞氏之璧瑾而不瑜升诸组绶不亦宜乎或有黄雀酬恩郑商所利其名则一其宜则异皆浮俗之所珍乃老氏之遐弃宁若斯为美也将君子而比义文而不华垂之如坠循环无极参日月之在躬佩服有常于韦而戒事固知宣尼之防有要有伦于【`一作能`】此表礼创物乃将卑服谦身是以成形而不受其彩散璞而不失其真莹尔情性洁白惟纯导尔情性贞明日新舍之则礼容若缺用之则法度是循物既合权古称其善常虚心以随运虽匪石而可转覩妙用之昭宣知前哲之舒卷  

第二【`同前韵`】　　　　　　　　沈　仲  

佩服之设惟徳是瞻夫子之服素而博夫子之徳称而廉式制象以表诸俭岂无玉兮体乎谦谦而伊何服用有则舍寳佩庶以彰其无位制象环实亦明其让徳匪玉兮匪金是雕兮是刻取其焚身之齿奋其截肪之色磨而不磷湼而不黒【`一作缁`】相彼缺【`一作玦`】矣谓其缺【`一作玦`】之有离制此环兮体其环之不极因良工以表器奉圣人以聘国苟烱戒之斯存曷威仪之有忒于是不师尔制【`一作是`】爰始我谋【`疑作谟`】错落増色晶明克殊冩金规于顾掩素彩之随珠崇其五寸之范辉彼十围之躯贵其文兮我则文而能洁谓其曲也我则曲而不逾既圆体以就满亦虚中而应无服为身表环为佩器若礼义之相须岂周旋之暂坠将以体象其法理亦以循环乎志意杂章甫以为饰腾组绶以往【`此下疑阙字以往二字一作以生辉`】蔚礼经以留规掩水苍之故事明夫素王立范象岂因循必使动容有则箴规合伦得礼容之不选着盛徳之日新环之质兮取其终始罔遗象之齿也取其坚白可珍体夫子之歴聘周旋似夫子之従时屈伸象环之制兮其义不浅谦防之防兮因斯而阐道崇受物用能寛而有容理贵适时体如丸而任转忝明试以効拙敢献赋而旌善　　罔遗【`一作罔极`】  

印赋【`以王道正直执契理人为韵`】　　　　赵良器  

域中四大得一者王混同区宇端拱岩廊运元功而莫测故神用之无方穴处巢居时尚传于朴畧结绳剡木化始渐于昭彰暨夫扇浇薄事征讨智慧出而下有大伪忠信兴而上失其道圣人以智周万物仰观俯考追淳化于往初发鸟迹而爰造是铸至坚之金骋至巧之性方圆设象以廽合雕错得宜而莹浄其道恒其体正其君者是効故有闻于至孚王者是司故不得【`一作待`】于严令详观其貌且横且直文缭绕而外转字连绵而内逼迹处泥而髣髴容因朱而翕赩迫而察之若披彩画之图逺而望之若散晴霞之色尔其大小咸准委曲相袭随时而行仗义而立羣吏则有虑其诞故合之而给天子则不责于人故司契而执借如九命作伯三朝谒帝服冠冕而去来佩印绶而有继当司存之部领览职事之巨细【`未见契字官韵`】罔不典常作师图忱之子且契之不明讼之所起契之既用人得而理岂徒中山张氏化坠鹊而初成余不亭侯感回而相似光锡忠义若斯而已乱曰古之善为道者非以明人执其左契欲使还淳故得永全太朴不斁彜伦斯亦为政之机要何止更光于缙绅  

笏赋　　　　　　　　　　　王子先  

昔者圣人之理天下也辨方位垂衣裳制兹手板整乎维纲莫不明有徳着才良法天地体隂阳欲其表行见能则外文而内质取其前让后敬则上圆而下方笏之时义逺矣大矣萧何列其深规郭璞辨其防防请原为用之本特【`一作将`】申建造之始采文竹防象齿爰谋爰相载考载拟华睆功【`一作切`】错英明卓峙焕飞霞缀流晷殊相逸发竒文秀起五岳备焉四渎呈止上及君帝下及庶士或鱼须而表其章或玉珽以申其美故能朱紫不夺尊卑咸理懿夫植性端平文理中正间琼弁而雪白对华缨而氷净出入必书俛仰惟敬其在宗庙即搢而请享其在朝廷即端而受命岂不用舍随时物莫之令虽冠冕之贵黼黻之饰徒有备于朝仪孰与兹而同徳  

冠赋　　　　　　　　　　赵良器  

懿哉圣人之所为触类而长縁情以施大则察乾坤之用小则稽鸟兽之仪近取诸身既制冠以象徳逺取诸物亦模范而开规装玉彩而晶耀钿珠华而陆离礼容于是乎克尚首饰于是乎攸宜故柔以虚中刚而劲外惟徳是辅惟仁是大缀香簮以半出垂寳缨而双对珥白笔以孤悬总绀髪而繁防若乃九门朝唘千官奉职劒履锵锵旌旗翼翼趋玉阶以云耸入金门而电赩于赫朝廷其仪不忒此乃礼容之有则也尔其尊卑异制古今殊情备鹖所以贵勇加蝉所以贵清进贤表文者之号章甫尊儒者之名獬豸触邪恶佞臣而直指鵕防崇饰光近侍以増荣此又威仪之孔明也是以举之有节施之无妄或用晦而冕旒或蔽聪而黈纩居正而不失其职得位而不愆于上每守分以自安故虽髙而不亢此乃进退之惟当也客有赋之而叹曰夫检身者礼表容者服服之不称必近于妖祥礼之或差自阶于倾覆故君子履道以逺害小人崇奢而取戮郑臧聚鹬果贻出境之诛防受挂门克保永终之禄则知逆理者天之所祸顺常者神之所福况乎在位之庶寮可不鉴兹而敬肃  

进贤冠赋　　　　　　　　赵良器  

天道廓兮日月为乆圣人作兮衣冠为首彼将照临万有此将肃穆羣后是以明王代寳君子学干揔朝廷之要惟进贤之冠寸之七且比夫七徳梁之三又取夫三端致美乎威仪棣棣经营乎束帛戋戋知人不易行之为难将欲昭隠逸责声实胁防佞为忠贞革贪侈为廉质则以正御下虽居髙匪危以虚制有纵持满何溢动法道静得一自代兮经为此名无止兮检被【`疑作验彼`】天秩徒以贤能有意于贤【`八字一作有意于此亦有意于贤`】不言而信不用于权俾荷宠禄者贤【`一作贤贤`】而易色荣上林者安【`一作安安`】而能迁乆要不忘虽必加于首嫌疑不渉李下岂正其偏则鹖之果也武重蝉之洁也政先亮当用而为用信之而又若因物揆理昜人推迁非德不依智也非礼勿动慎也唯贤必举义也任用无为顺也包四善而世济其美别九仪而尊固其信夫预明试者稽乎人言为大夫者资乎能赋则流问以体物敢不立言以存务将欲存义终则用之不穷将述功之懋则物无能措诗云服之无斁吾以斯文之为度  

第二【`以圣朝崇儒服以旌徳为韵`】　　　　于伊躬  

惟冠之制惟贤是崇冠俟贤而出贤因冠而通成于人有传古之仪形于国有尊儒之风吾君于是诏司服进良工考前法于无替觌斯义而有融然后得多士以立效实兹冠而允淑君臣克序用彰有道之时冕弁可俦载稽取象之服则知冠以招士亦由工以度木匪工也良材何以辨于山匪冠也羣贤何以求其禄观夫制作有则威仪孔昭建象于初爰従太古之代更名于后始惟炎汉之朝不绘画以崇饰在进用以章徳上下率而有差礼容行而无忒不可奢致不可俭偪盖取事【`疑`】之大猷亦设官之盛饰上自元后降于公卿用则异数制乃同名五梁三梁表尊卑之序七寸八寸为前后之程惟徳是急惟儒是旌协缁布之遗象与皮弁而齐衡且夫作之罔乖服之有以岂同带鹖者空尚乎猛聚鹬者不称于己曷若取鉴斯在为工式孚御膳加大官之列使臣荐不疑之謩稽乎其形谅先王之制本乎其义为君子之儒瞻之克以正创之而以圣列士崇徳之规蒸人立身之镜岂徒在首贯髪雍容肃敬而已  

第三【`以明时急贤才为韵`】　　　　　　梁　洽  

制冠有象惟贤表名冠在首而为用政匪实【`疑作贤`】而莫成伊进贤之为急乃斯冠之发明古人所尚永代作程岂比夫戴鹖聚鹬琼弁玉缨彼旌武而贻咎寜比徳而同声念兹在兹侯其祎而【`已注在前`】山有木工则度之君为政贤必进之木自工以生态政得人而允厘故君子进退以礼消息时时既消【`一作清`】兮为【`疑`】贤是急贤既进兮其政必立总六官而谓何嘉此名而可挹客有闻之而言曰或摽之豸或珥之蝉所谓二者莫如进贤忝従班于圣日愿効试于明台敢预弓旌之召无遗菅蒯之才  

貂蝉冠赋【`以制冠取清蝉之义为韵`】　　　侯　冽  

冠表朝容饰崇工制示劲悍而貂文既缉彰清高而蝉翼斯缀所以发宰【`一作官`】臣之盛改武弁之配紫绶而増华入黄枢而转丽突尔将戴翘然可观糅轻毛而丝络鬬防縠而花攅引杂错之光足见乎以文为贵分动揺之影诚诫夫居危如安丽则无挂新而莫弹彩列如星卫女【`疑`】何荣于防弁用当谒帝齐相堪嗤于濯冠所以类防咸收如螗必取示威无假于鹖戴呈巧岂矜于鹬聚影丽华簮光聫垂组乍临天陛泽鲜而日照如濡时受王言质薄而风揺自舞鄙旧规于却敌笑逺适于章甫貂之贵谁忧换酒于晋臣蝉之清是用加金于汉主故能坚逾鐡柱妙夺玉缨非不足之时狗尾何续従有緌而用蜩甲如生柔而辅曲洁以従轻灼灼而自为首饰烱烱而能使心清至矣哉蝉者食洁居髙貂者内温外悍尽饰斯在齐光不散发令姿于缀者王何以尊籍旧叶而珥焉金张益焕将进贤而并美与交让以相资承柱后之名是表礼无违者冠侍中之首欲使人皆见之道光汉册事含【`疑`】秦赐冠乎斯用之以明义弹冠赋【`以君子之交诚有所感为韵`】　　　王　起  

岌岌髙冠是加于首将服之以入仕遂弹之而去垢纎埃不染知洁已之为先法服是従明干禄之非乆岂比裂之而无用挂之而勿有也当其贡公不仕王阳未荣风起缁布尘飞玉缨积嵗月而无色混风姿而莫呈岂知防缀则价重拂拭则光生葢以断金之人未逹于清世陆沈之士犹劳其赤诚是故置之而有待褚之而勿营洎夫大汉登庸伊人有所同松茂而柏悦将龙翔而凤举于是取章甫而言曰冠者首之饰人之规盛服将朝此为大者结髪従仕曷莫由之吾方防名于丹阙委质于彤墀于【`疑`】将尽饰以为美岂薄汚而见嗤及解彼珠缨弹于玉指彰乆要之必信表従政之有使拂旧彩以増鲜振浮埃而暂起由是发光耀正容止朝廷济济具瞻夫哲人巾栉锵锵用表夫君子则知硕量之所包贤人之与交其贱也乐夫伐木其贵也同夫防茅则爵位相先者以弹冠而是鉴金兰合契者因弹冠而有感故能致美缙绅不婴垢氛将总防于髪期入仕于青云岂比夫晏子濯以入朝是称贤相屈生弹于新沐方俟明君  

## 文苑英华卷一百十三

　宋　李昉等　编服章三  

衣锦褧衣赋一首　　　西域献吉光裘赋一首  

狐白裘赋一首　　　　千金裘赋一首  

授衣赋三首　　　　　履赋一首  

豹舄赋三首  

衣锦褧衣赋【`以君子之道闇然日章为韵`】　李　程  

君子制服兮损益以时秉衣锦之特丽必尚褧以相资欲曵娄以成饰故威仪而可持异彼佩环有以文为贵者同夫絺绤必特表而出之察其所以亦将有防愿无伐善俾其蕴美卫诗既作且赋于硕人之篇匪服是加则嗤乎彼其【`一作己`】之子异狐裘而羔袖比緑衣而黄里防纎缟而不隔笼渥彩之可拟彷佛兮若豹姿之藏雾隠映兮似珠光之透水徒有美于烂然孰可详其蔚矣故服之无斁终然允臧当褒【`一作斐`】然而入用惧学制以见伤知我者谓我隠蔽文章不知我者谓我颠倒衣裳曽不念顺之则理灼【`疑作的`】然而亡自类韬光不耀孰云欲盖而彰比乎绘事后素勿矜为寳不有外者何以混其色不有内者何以蓄其藻雅符含章之徳不愆尽饰之道服翫【`疑`】美矣人亦冝然等诚明之道合同出处之义全亦由【`犹由通用`】絜矩之士穷而不滥蕴贞明体恬淡昔有喻于防口何以自明今不衣而夜行宁惟逮暗是知大象既分先质后文徳为道用静为躁君不衒昭质退藏于宻匪同厐服之竒自契黄中之吉彼无褐空念于卒嵗此【`一作比`】成章不俟兮终日未若赋衣锦之褧衣为终身之自律  

西域献吉光裘赋【`以水火验之称异为韵`】独孤授  

邈矣外区实生珍异彼灵兽之则获制良裘之斯至圣王之所未覩献令之所莫备叶朝宗则来自金方应中国而色当土位意者以烈风之靡兴溟海之清澄徳动天而遐方内向气入翼而贡献足徴方啓袭以进语如执轻之不胜防然舜风翠云之光可奋笼夫尧日青凤之焕徒称故其背昆仑逾弱水重九译越万里岂殊俗之所贵信希代之为美直千金者更轻称狐白者非拟虽沈以天沼无易暵其之性燎以京薪【`二字见西京赋`】独异焚如之理斯乃动聴惊视孰知其然者矣夫物有难测必思之而不厌事有诡常亦推之而可验何异绩鼠毛以为布引龙须以成丝澣于火而自若于弓而有之况能御寒凉以効用衣【`一作因`】裼袭以呈姿司服以登备皇仪而饰朝礼至尊爰御光紫极而耀丹墀遂使越人捧翟以求退王母取环而请辞羣公乃拜手而称曰休哉圣君之缉熙且天地不爱其寳岂戎夷敢爱其私乎将念委裘之有实防侈服之生祸表防于君子小人酌义于夏山殷火俾万物之咸格其徳风之在我于是天子曰俞彼则献其琛曷若献其可  

狐白裘赋【`以珍裘非一腋为韵`】　　　　陶　翰  

邈哉瑞兽生乎青丘资挟温以流润得颐素而成裘故镇毫错毳匪刚斯柔象羣哲以济美较【`一作轶`】千年而取优配华玩于车服曜珍竒于贵游殷祀典以崇贲饰【`一作昭`】礼容而克修暨夫秋沉金气冬举律进卿相之门登王侯之室寒祛温荐恩纒好宻任藏用以卷舒委凉暄以升黜将绤衣以递御与纨扇而更出苟人事之宜然谅废兴之共一嘉其全真定色育精含徽千金振价众服腾辉朝临皓雪且状乎寒披鹤氅晓安朱架又象乎髙悬玉衣虽质文之可别葢贵贱而同归故崇侈者取贵而尚戒奢者含贞以非矧乎从损而益工兼素腋徳之攸亲岂惟物新晏婴相齐以推孟尝献秦而获珍贞休利乎蕃【`藩蕃通用`】玦悔恡生乎妄人傥兹道之无替遮遗芳于后尘  

千金裘赋　　　　　　　　雍　陶  

良冶之子兮不坠旧规制珍裘兮巧意无遗非一狐之成此直千金而在兹葢以表盛服之丽者举髙价而美之傥以负刍如当市骨之日如将贳酒偏冝买笑之时如【`疑`】其选择亦求粹白资众毛取羣腋极貍制之状殊豹饰之迹俾裼袭之有加欲曵娄而无斁纫针既就振领提裳【`一作生光`】乍掩孔雀全欺鹔鹴有斯而死不于市衣此而坐不垂堂何必献武帝之时人来西域受平公之处鸟下东方宜乎在笥见珍满籯非贵将示美以爰御岂救寒而乃衣时彰节用乃三十年而尚存俗竟疑奢妍乃十万军之所费观其皓练渐洁轻埃莫霑中币之酬犹少外饰之态俄添日影遥临岂见犬羊之易雪华傍射自冝狐貉之兼尔乃取而讽论其众亦犹多士补于衮职羣材搆于时栋岂比夫告于黒貂夸焕于青凤然则乖恶衣之义生侈服之心既伤三徳之数徒称千镒之金所以披鹤氅于王恭独标耿洁焚雉头于晋帝用戒奢淫况乎衣褐可以备卒嵗挟纩足以御寒夜何劳寳劒侔赀岂要骊珠同价委此防茸之资被乎勤俭之化使狗盗之人尽息其偷诈  

授衣赋【`以霜降此时女工云就为韵`】　　　李子卿  

九月肃霜山静风落天髙气凉蟋蟀入兮堂户近鸿鴈飞兮天路长欲备嵗之无衣无褐始御冬而载载黄命妇女事为公子裳若乃田畯入室居人在巷警杀气之秋殒切严霜其夜降物藏于时人感于是虽懐有稔而及节亦念无衣而在此绩我丝麻具尔纨绮将备服之纁素岂徒事夫红紫则知王者之徳圣人之思礼法在矣古今以之事陈王业功当天时泽及周王之道歌得豳人之诗既而涤场穹窒熏防乗其农间以入室处爰邀载绩之功始命缝裳之女掺掺柔腕札札鸣杼天寒夜静既阅西邻之光月明更深齐度南轩之杵夫如是事合其制礼亦有序物向政方人知义所将前规不昧故斯事必举资尔绩而卒嵗是裳授余衣而穷冬可御方今四隩既宅九州攸同人悦物茂时和年丰男勤耕于稼穑女务绩于蚕工虽悦当今之化亦由行古之风于是彼其【`一作己`】之子各称其服此生之物咸得其羣念彼及此务穑劝分虽非后作抑有前云岂上帝之思【`疑`】我实下人之戴君客有闻而歌曰天之髙兮无不覆君之大兮无不祐生人殖物既庶且富尔在【`疑`】于时尔茅于昼霜始降兮女工就嵗时穷兮寒衣授  

第二【`同前韵`】　　　　　　　　张　何  

惟改嵗之典爰授衣于肃霜稽月令之前制得豳诗之首章夫其损益従时取其观古人象黄既绩可以为公子裳促机上之寒杼发桑间之懿筐零露既漙申【`一作肃`】霜夕降聚于燎火无资于借人劝其功佣俾率于同巷尔其孰质素黜华靡翔【`疑`】葛履之俭啬笑麻衣之浮侈裂素之洁既无取于流黄我朱孔阳复何为乎恶紫裘狐狸【`一作苟狸制`】之可识谅羔羊之在此且徳惟称服道在随时惜光隂之暮矣恐絺绤之凄其防斯蚕绩取彼狐狸既申之以杂佩又组之以素丝信物之美者惟君子冝之借如轻裘被服之客纎手缝裳之女昼剪绮纨夜调砧杵防芳发素袖举丝兮衣兮爰笑爰语莫不遵向晦以宴息乐盛隂之室处于戯圣实作则皇惟降衷礼章度数服制卑崇鉴羔袖之非类慎鹬冠之不衷【`一作中`】岂可凛【`疑作褎`】然充耳不念女工俾僣乱以陵上兴怨言于大东而已是以带裳表俭黻冕昭文袭缁衣之改造追补衮之清芬故能宜象服集【`疑`】纁将菲薄以为寳岂浮奢之足云有守道固穷至圗未就卒嵗无褐忧心如疚四时迭运窃独悲此凛秋万物有托子何为乎巗岫空负悲哉之感徒为哿矣之富傥有弹冠之期不念【`一作忘`】绨袍之旧  

第三【`以霜风转厉逰子未归为韵`】　　　　周　存  

二仪斡化兮四运环周大火中而退暑白露而成秋鸟去巢望云海以幽蛰旅雁违漠指烟江而遨游农事云就妇功聿修感虫鸣之促织念客恨之衣裘虑之云谁彼姝者子防机杼以成绩秉刀尺以循理揣其修短运纎手以俱营善乃规模敏恵心而独揆尔其上下有序度量有常咸循故以取制岂崇异而违方随贵贱以合则处素而有章伊四人之所授必九月之降霜彼美衣工献华服之楚楚彼都人士被狐裘之黄黄清霜既降商飇亦厉衰草萎庭坠叶流砌气萧瑟以増冷天泬寥而澄霁虽人将入室知所以戒寒而时或无衣则何以卒嵗是乃背豳风者无备遵月令者有继也若乃白日向昏愁云四展归鸟时聚断蓬孤转风生虚室之寒服念轻裘之善则晏平仲悔累年之未易桓【`谓冲也或作赵非`】将军授新衣而不遣也爰有别江山之墨客游他乡而未归惊嵗序之云暮恨筹谋之尚违矧夫揺落秋声凄切霜气巡阶除而不乐抚心曲而谁谓且士有知己而我独无人皆授衣而我独未因感时而増叹聊作歌以自慰歌曰愁【`疑作秋`】霜落兮嵗已终秋雁吟兮悲逺空短褐不完兮忧思充庭树萧萧兮冷暮风  

履赋　　　　　　　　　　赵良器  

朝廷兮赫曦冠劒兮逶迤惟斯履之所用得礼容之威仪缀珠綦以崇饰遵玉趾而更移其始造也佳人运思女工妙选爰斯功之始毕出闲庭之试践轻歩以相矜指竒文而争衒若乃相国承宠尚书见荣歴彤阶而曵响上玉殿而规行出羣标竒则檐前鷰落入朝表异则云际鳬惊运蓍丝以示俭蹑田而见明时行则行时止则止洁其容色固其表里偶簮裾未以为荣践泥沙而以为耻其义翼翼其貌邕邕曵踵则轮轨不断接武则尘迹相重其取进也每迎前以启路其守谦也常处下而翘容其受用也既虚中以待物其顺人也亦应时而曲从是以加其丝饰广其文绣所以表威仪光领袖宗庙祭祀非履不行揖让周旋舍履何就易履者礼也吾谓斯文之不谬  

豹舄赋【`以两遍用四声为韵`】　　　　　钱　起  

丽哉豹舄文彩彬彬豹则雕虎齐价舄与君子同身故得飞声入楚见赐留秦曩者胡为隠雾而不下今复何幸对雪而迎賔葢因虞者之获成于匠者之手苟当时以为用虽杀身而何有于以理【`疑`】之美且无度既居下以御湿亦迎前而唘路花映香尘光生玉步借使登朝廷列台阁规矩不改防同自若投其迹必陟鸳鹭之行取其文不改犬羊之鞟诗人歌其事春秋美其名舍则止用则行逗逈【`一作向`】齐飞遥分邺令之术入朝曵响近杂尚书之声彼纠纠葛屦珠履一则固穷一则僭起制度首出宪章俱美尝试谈论其兹舄而已士或览之而言曰象以齿而焚龟以骨而毙况之豹也凭岩穴以逞欲以爪牙而自卫而有用于人竟以皮而戾一朝寝处成此新伟夫斑文散焕毳毛防宻映鹤氅以迎【`一作凝`】晖临翠被以曜质于斯时也不可谈悉亦有刻意未参卑秩东郭之曵履长穿王生之结袜何日思蔚然而一变歌豹舄以自毕  

第二【`同前韵`】　　　　　　　　前　人  

豹可为兮欝矣其文材贾害兮用之楚君用之则那为舄几几虽工兴其饰亦天钟厥美奢以则之众目所视异哉惟杂尔巧有诡其制也青葱掩其真赤繶慙其丽动容而彩射金屋举趾而声传玉砌谅服翫之惟竒知侈靡之无艺徴夫至理也匪威仪不忒匪古训是则甚葛屦之失礼同鹬冠之败徳何役智以宣骄乃自躬而刑国噫先王立极念兹在兹服有常度行无越思何尔舄之豹饰杂珠绮与文狸若昭其泰【`一作奉`】无乃简彛是舄也君子叹之观乎异状斑然后【`疑`】周蹙霞起焕尔文质当其践履知我者谓我恶居下流不知我者谓我亲承玉趾则知物有所归天之防数惟豹作舄杀身思遇惜其有美而来亦以御寒之故虽雨雪而盈尺俾阳和而在步不然者宁践于斯路客有感而言其文也何丽其用也何薄当卑步武之间徒异犬羊之鞟饰被已慙于翡翠为裘更羡于狐貉别南山之雾以奉进趋同邺县之鳬愿翔寥廓  

第三【`同前韵`】　　　　　　　　谢良辅  

惟兹舃兮称珍受异质而彬彬其文也合变于君子其用也见美于诗人伊昔大匠未知含章可乆栖止隠雾或羣或友且申威以肃杀宁畏险而铤走岂知献状于獠者之身入用于屦人之手敏手既至光华増媚两美必合一朝成噐信常功之嘉猷为尽饰之美利苟赏善之在我甘杀身而不怼曲直裁成威仪可觌若向也兽而今也舃诸侯所重楚子之翠被有光王者攸宜周官之赤繶无斁左之右之乍合乍离每唯命以进退将有翼于威仪择地而行岂虑泥涂之辱有道则至尚懐文彩之竒故尚书之曵履声则有音中郎之倒屣义亦为美虽惜【`疑`】足以同方岂能文而可纪则知随时应物顺人合度克通夫莫往莫来实怪于规行矩步滞阜乡之自惜飞邺县之可慕愿賔上国之堦墀兾吾君之一顾夫材俟时而进用时俟【`一作须`】材以求素彼防兽之有章亦饰躬而制作慕公孙之几几耻滑稽以交错幸参鹓鸾之行无杂犬羊之鞟若然者则荷夫天衢之亨对斯文而不作  

## 文苑英华卷一百十四

　宋　李昉等　编图画  

徴君洪厓子图赋一首　图画功臣赋一首凌烟阁图功臣赋一首　绘事后素赋二首青出于蓝赋一首　　　白受采赋一首  

五色比象赋一首　　　黄赋一首  

误笔成蝇赋一首  

徴君洪厓【`一作崖`】子图赋【`以云际长松以表贞节为韵`】  

欧阳詹  

矫矫徴君居幽行闻朗咏尧年之日栖迟姑射之云英英时杰好竒艺絶窥穷图画之能写得隐沦之哲岂不以懐材习技我韫跨俗之工履道全真彼有至【`一作过`】人之节者也观夫杖藜载酒面石依松尽是山中之意全移物外之踪入室终窥知裂缯而画出升堂始睇疑在野而相逢实黙如言如行实止萝纎纎以垂帽草青青而借履洋乎令闻昭晰得其所由俨矣【`一作夫`】仪形髣髴知其所以原夫贤达作范丹青立程将模前而示后必体物以【`一作而`】归成服唯身表容实心旌对氷雪之顔覩兰蕙之缨暗识伯夷之洁遥怜虞仲之贞知身已谢看画如生矜且复庄若此辰【`一作晨`】之有识贪之与欲同在日之无情形如【`一作似`】植以亭亭衣如风而曵曵临诸瑶席之上想彼云林之际万物方秀千峯初霁神飘飘以自逺身悠悠而不系我之心矣惟贤允臧披图画于是日得夫君于【`一作乎`】此堂乃知君之于徳也大画之于工也长画非君无以展其妙君非画无以【`一作莫得`】扬其光物有相假不其昭彰揆人事之美恶论功庸之伙少伊画也可以称智者之先惟君也可以作真人之表者也  

凡一作皆集本  

图画功臣赋【`以立定尔功惟克永代为韵`】　钱　起  

先帝之革隋也应归运而大义举获仁人而鸿业集及乎计代【`一作伐`】录功日不暇给寳玉不足以劝赏故茅土是封钟鼎不足以昭宣故图賛是缉传厥象于绘事壮崇台于天邑貔武之臣忽披云而鹗视股肱之佐乃捧日而山立何惟肖而斯在皆凛然而可挹初庶贤遇圣神器未定天有彗兮厯象昏云従龙兮川谷应帝曰隋失厥御国将頺弛人心如惔王室如燬膺图受箓明徴在予保大定功克成伊尔由是十乱辅主三杰制【`一作总`】戎敢敭休命克賛圣功扫乾坤之墋黩【`陆机功成賛上墋下黩墋楚锦切`】济品物之屯蒙辟天闗而七曜再朗廽地轴而万防来同暨王道平乃念兹而在兹既艰难是毗亦四方【`一作康济或作几康`】是维享其勲力嘉彼令徳懿我武之雄成类尔谋之刚克冝其藏勲庸于盟府图冠劔于紫极则是绘也其丽不亿倬哉羣彦丹青彪炳列盛服之晖华俨髙居之秘静斜月在壁疑假寐以将朝頺阳半轩同处隂而休影胡像设之既固将山河而惟永则知我唐大赉光掩前载功髙赐履追吕望于周年鸟尽藏弓异韩信于汉代盛矣哉容貌方崇光灵不昧  

凌烟阁图功臣赋　　　　　崔　损  

粤若圣唐之驭极也寰防克清鸿业再创纉功臣之烈纪重阁之上图照日而増明阁凌烟而益壮勲庸是表威仪可望昭昭兮藻绘之容灼灼兮丹青之状远而视疑列仙之台逼而察识公侯之相缥缈兮映空色而遥彻咫尺兮近天顔而内向稽其义知圣君之膺时覩其象知忠臣以应期叶云龙之潜防合鱼水之相资览炎汉之前规宁或比矣徴【`疑`】大魏之往制何可尚之懿夫容彩彰施气肃端俨风存正直色形恭俭若进忠以欲谏如率礼而有捡处其髙也方取贵于功髙居其险也固非同于履险则知君册勲兮旌于贤臣在圗兮参于前名位雍雍就丹楹而成列衣冠楚楚焕藻井而相鲜美绘逈超于云阁崇勲岂比夫燕然是以皇心斯逺圣虑惟遐谋猷是念贞忠是嘉不然者岂徒饰藻绘之功悦辉焕之像对重栾之宏丽翫峻宇之敞而已也所以作其烱诫防乎劝赏有以讃丕绩之奕休有以念前勲而存想徒观乎苕亭【`二字见张衡西京赋苕或作迢`】天半巃嵸云中容止有作光芒有融廓宇宙而翼圣配丹青而纪功蔼城阙之佳气被君王之徳风仰之惟髙嫓星辰正拱于紫极望之不及谓申甫将降于惟嵩岂不遇圣明之主建公忠之节石有时而泐水有时而竭兹阁也不骞不崩表功臣之盛烈  

绘事后素赋【`以五色成文彰之在素为韵`】　张仲素  

画绘之事彰施于文表其能故散采而设杂其晕故后素而分运兹洁白之光综彼深浅之色始其布濩终若组织成山龙华虫之美实曰当仁后黒黄苍赤之采【`二字一作而来`】固无慙徳间精防而不乱蔚明丽之相得昭昭以着郁郁斯皇发众状而逾出映繁文而益彰夺朱紫兮不能争其要污白黒兮无以损其光于以界道斯能辨方【`一作于以成章`】昔实瞻之在前昭其本始今为本者居上烂以主张素为绘兮事惟従古礼于绘也义实斯取其素也同至淳之得一其绘也合比象而为五理众者寡予惟汝明无使辉华自混庶使毫髪难并处皦昧之间造形则辨居有无之际遇物皆呈虽欲勿用曷其有成乃知作绘者惟文是务言诗者在理为喻故得尽饰之道不愆于素探周礼冬官之职谐卫风硕人之词爰遂事而乃眷幸全功而勿疑质不胜文孰谓何先何后白能受采有以颠之倒之胡未至而取诮岂卒获而能期不有分布孰为文彩恒起予于后进润色斯存苟弃我于已前【`一作然`】人文焉在美矣夫绘事之义所以刑万邦而昭四海  

第二【`以瑟彼玉瓒黄流在中为韵`】  

穆彼作绘闻诸色工増乎华谅以文为质分乎像示【`一作亦`】非素不终惟绘也成文不乱惟素也允执厥中葢以昭圣人防论谕君子饰躬岂分黒黄与苍赤列山龙与华虫已哉古人【`自古人以下二十九字一本止有以青丹之章以盼倩之玉十字`】以盼倩之姿彰敦朴之俗知女得其礼不専于舜华士有其容或同于冠玉虽言词为藻绘威仪为朱緑自可果行不囬持礼自朂亦犹布衣者以质相従为业【`疑`】者以绚相属借如叶公之绘飞虬也蟠蜿驣骧非素则其势不扬汉氏之图明妃也婵媚窈窕非素则其容不彰是以间其文彩布厥黄譬瀑布之界道如沟塍之画疆然后五色成文班简而不杂遐方圗物赋鼎而可详且无文无质其比如栉何贵専一之琴瑟不杂不乱其间如繖自同流中之圭【`一作玉`】瓒既防缀而无遗【`一作违`】亦聫绵而不断原夫染人献色工人始谋巧心方逞濡翰方流似刃地之无碍疑蠒绪之方抽入众色之中自分文质发羣像之表如别薰莸且殊受采之性寜有夺朱之忧则知素之体也真绘之色也侈守厥贞白杂乎丽靡理众惟寡既以一而处多守朴不雕遂出此而入彼将黼黻而夺丽匪【`一有组字`】织之所拟别有彬彬向就屑屑行诸志惟厉乃仁则依于期霄汉之振防假词赋为蘧庐读孔圣之言虽云由已承卜商之问终愧起予  

青出于蓝赋【`以纯粹积中英华发外为韵`】　李　程  

蓝蕴嘉色青出其中谅究本而不异由入用而靡同渥彩必因乎外发至精不得以内融暨乎时日既臻染人云至备震方之正色遵周官之故事行采之际讵盈诗人之襜俯拾之时亦异炎洲之翠非取荣以玩悦将有求于精粹比夫珠研而益丹劒淬而逾利惟英华是揆惟混浊是弃曷舍彼而取此信本同而末异当时所营尽彼精英被以纯深之色总乎迁染之名隂隲四时舆服因我而更御彰施五采黄待我而后成初类含章而潜伏今若开辉而发明岂不以苍然之迹始分焕尔之英乆积研精逾丽昭章可觌谓之又符益之又益则明珠之剖巨蚌美玉之出蕴石彼皆异状而竟殊此则一变而不易且夫色无以加孰曰取实而去【`一作弃`】华光不可昧必惟自中而形外故臻乎极而不失其色发乎深而其用惟新积而成形等氷寒于水演而大义同丝出于纶俾夫外则文为藻缋内则体合【`一作含`】精纯故烟生于火配乎物情根于性本于仁子贡贤于仲尼莫知功倍季孙富于鲁国孰谓徳均君子思端本而肇末耻后先以超越故取斯而喻斯谓不悱而不发白受采赋【`以苟非忠信道不虗啓为韵`】　　独孤授  

白者物之正色采自人之发挥有善政之功何不合执必【`疑`】迁之性讵能非所以投质而丹青必应改作而黄莫违玉色可移酒变美人之貌素容可比尘缁游子之衣始以洁白为佳无文是寳流行于一掬之緑迁移于五章之好假乎异物奚谓莫知其他变而従宜匪曰不恒其道是知白之美者采必加诸始谓不愆其素终成求媚之虚洁其身敢望于润色汚为染勿讶其文如露变盘中之文氤氲而乍结云改封中之色灿烂而潜舒然知素以为贵文而后进弃彼湼而不缁従我动而无竞【`一作动无不顺`】知其白不足以含章美其文必滋乎彩润岂旧染于奸色因物有迁自委质以成文非我无信于是推其嗜好穷其妍不虚白为文藻之宗绘事为朴素之后坦然明白佩此以饬身婉而成章是期乎假手若以考自然之性明发彩之功専其容知变以为义形于色不杂而为忠英英之云抱日之文何染凿凿之石补天之力何工如以素质莫问竒文是唘耀之以不慙之文居之以勿执之体可黄可黒将兴墨子之悲或素或青未易殷王之礼不然者何以麻衣虽白兮采服斯有如雪之洁兮如濡已受黔生白鹄之羽赤防青蝇之首发顔色兮不辱其身离坚白兮莫失其守懿夫明斯理者然后知吾道之不苟  

五色比象赋【`以车服有制示不徒设为韵`】　陶　拱  

圣人以王命之施官秩之设贵有品类贱有等列望之可辨非旌表而焉知出而身【`疑自`】殊宜车服之有别于是招绘素之党召彩笔之徒程乱目之众色冩外物于百夫以侯伯子男之服为饰以山龙华虫之象为殊莫不煌煌荧荧煜煜青为山兮晓【`疑`】嶷而争峻赤为火兮赩炽而含燠粉米以纯白而璀璨宗彛以太而馥郁【`二字一作黝儵`】翚【`一作綷`】而为羽则振迅而对飞晕而为龙则跨腾而相逐葢上古之礼制亦当今之法服必谓美妙无尽精防有余侔桂月之规縦丽天而莫胜拟海藻之质虽摛文而不如实逞巧之无比信取象而靡虚岂徒用别于涖职盖亦或施于乘车懿其创自于心成之在手或大之者不遗其美恶小之者不失其妍丑此实权等于真宰功齐于妙有所以作国家之程式辨王臣之印绶歴万代之恒规经百王而共守不然者法实纷纠制有允休何必假其彩色之炳焕于君子之衣裘合九章之物者则冩非五等之服者则不故往代垂模明君立制一则爵命之易辨一则制【`一作物`】容之昭丽宜乎嘉其义重其事佐盛礼而罔易垂后代以永示信哉表徳之为良亦美作者之深意  

黄赋【`以平上去入为韵`】　　　　　　张　阶  

堪舆之内羣象茫茫均四时之辨物列五色以居方名可大者其惟中黄吹律成音考定宫商之韵丽天为则遥分日月之光石在谷城之下气流华阙之傍云瑞命官而共治星见知芒之莫当恒发挥于寜见混于苍苍黄之为用时义大矣揣称之功请言其始土徳载物首更【`一作与`】王之五行河水流谦恒曲成于千里鹤拂羽于太液龙弄鳞于成纪悲哉秋之为气嵗将暮止菊花可折凝晓露而含光木叶既零拂凉风而乱起夫惟色有其变用无不遍染素丝之正色映飞尘而不见合氛昏而慙隠向晴暾而复见汉雾塞而呈灾秦蛇梦而命奠乃有虢国穷士非圣不述务本于三学道于一虽观色而托赋犹守中而靡失希执念而见升愿啓心而就日  

误笔成蝇赋【`以象従误致补之如真为韵`】　谢　观  

曹氏之蝇因误而致既失手以伤善乃象形而取类胡能有定将饰非于寡尤变而従宜善夺真而不异原夫裂素凝璧纎毫露锋展霜花以云薄坠松烟而漆浓于不可为之处见不可去之踪处小瑕之间义寜有怒居大白之上汚实难从由是润色成功従权善补逐手见营营之状随笔长薨薨之羽乍若蟋蟀之居壁复类蟏蛸之在户然而迥立素丝不失毫厘侔止樊【`一作蕃`】之貌类附骥【`一作莺配扇`】之姿当似是似非之前吾与防也于一顾一盼之际黙而识之将起枚生之説那虞翟子之悲然而就之不爽酷得其象虽违心以着可悦目而赏隠映纎絺之内囊萤处中附丽紃组之间牖虫将上嗟乎巧以饰诈假能乱真始自不材之防俄成有用之身捷捷幡幡诱防人之思发跂跂脉脉透轻绡而色新已而吴主是临竒工斯布左右歴览徘徊周顾覩诗人止棘之体絶王思立笔之怒迷邂逅之所致载挥拂而方喻将特模于手成了莫知其笔误懿夫汚不足诮瑕岂难除知过善改巧思横舒卒能珍赏翫之不失成竒文而有余彼田夫之禾麦【`出博物志`】景山之鲤鱼方之不如  

## 文苑英华卷一百十五

　宋　李昉等　编寳一  

六瑞赋一首　　　　　玉赋一首  

攻玉赋一首　　　　　石韫玉赋二首  

韫玉求价赋一首　　　沽美玉赋一首  

良玉出椟赋一首　　　良玉不琢赋一首良玉比君子赋一首  

六瑞赋【`以俭故能广被褐怀玉为韵`】　　　李子卿  

昔先王之朝列位也宴以示慈惠享以训恭俭故六瑞之等差为百僚之形检将以守官有序而亦在瑕无掩其质不昧特明乎等威其义则深兼管乎褒贬然而珪璧列布方圆为度焕彼宪章请徴其故且五节之制以瑞为恒美王者有逮下之徳而镇圭是増庶存乎可大可乆仍契乎不骞不崩追琢斯成伊桓伊信防朝是执惟股惟肱伯置躬以式礼子揖糓以旌能况不阙一于蒲璧固知夫立【`疑作六`】瑞之道斯若乃伯禹涂山千载攸仰率土肆觐普天归往献替之道若木従绳朝宗之心犹风召响棣棣之威仪是浃愔愔之徳音克广徴往防之有伦信斯瑞之所奬洎夫道徳浸防君臣失义或求车弃礼或举烽成伪出而非正为丘明所羞召之河阳则文宣兴刺九服自失其序四海莫由光被徒以彼狄为好仇岂用我珪为嘉瑞丕休哉否不可终道穷斯达我国家崇仪式礼敦本弃末三起衣荷再徴被褐执玉既翼其左右班瑞仍霑于退阔美其四时展礼百神允怀奉珪以拜亦授镇之力孰云祈年而阶【`一作谐`】则知礼之所贵莫先于玉发六瑞于周典冠二牲【`书作二生`】于舜录其难致也耻应连城之价不易知焉甘刖三献之足傥未逢至鉴之所珍谁辨混沙以雌伏者哉  

玉赋　　　　　　　　　　仲之  

坤珍之潜思察妙有之嘉生伊灵丘之产玉得天地之纯【`一作淳`】精超众寳而惟美比君子而居贞含温润之丽色抱清越之竒声神光照庑髙价连城瑜灭有私而不掩珪美无心而自明尔乃太分仪洪纎是质琼瑶琬琰之殊号结緑悬黎之众述五色相宣千名竞出振鹤羽以益鲜鸡冠而増焕匪蒸栗之足侔何纯漆之能乱乃坚以守正妙以通防洪炉不能易其色厚地不能瘗其辉乍腾虹于白气或见女于青衣山林孕之而含郁川渎育之而涟漪昭灵神之景命啓圣之昌期无终设浆而获偶渭浦投钓而匡时复有逍遥人俗髣髴仙府泛醴流膏崇台结宇飞华昆阆之岫结影蓬瀛之浦使人主斋戒班垂叹扬磨砻规矩华睆文章琢之为珪下辨君臣之节合之为璧上连日月之光既展礼于天地亦分荣于殿堂垂缨佩兮济济登銮辂兮锵锵入管而流韵备罇俎而含芳然而运有屈伸时兼否泰当其潜影幽阻抱璞荒外碔砆纷揉砂砾无汰空泥涅而不缁何风云之难防嗟夫虽天下至寳必俟鉴而后知苟非人而妄进则按剑以兴疑故卞和为之沥泣邹阳为之衔悲夫物不可以衒卖将韫椟而藏之  

攻玉赋【`以他山之石为韵`】　　　　　赵　昻  

有美玉于斯有工人在兹玉待人而成器人舍玉而何之于是施【`一作用`】其巧审其思事必坚决心无坠亏再视再度以防夫精鉴匪瑕匪秽【`注在前`】寜有于吾欺向无质直之性琬琰之姿特达人许清贞自持则大匠不顾天材或遗亦何知入之于火也不变其色投之于泥也不染其缁良工见此【`阙`】　　　多惜直以为珽圆而作璧无枉纎毫皆知所适遇今晨之发彩冀入珪璋察往日之屈防期分干石于是虹气玉白鸡冠与赤执之以礼故有借而见文受之必齐非许城而不易若然者【`疑`】隠于玉玉无惮于可磨黄糅色山水腾波但因时而获赏敢轻议乎其他人未我知甘无言于见弃贤能相达将不索而谓何况乎玉之寡珉之多夫子有比徳之叹卞生为追怨之歌歌曰昔之玉在石石在山山有玉兮隠其间今则石为错玉为环环亦献兮君解顔遂与生刍为比与郄桂同攀岂辛勤于道路徒抱泣于荆蛮  

石韫玉赋【`以温润积中英华发外为韵`】　　白行简  

髙山穹崇山有石兮玉在其中物不能自珍绵千载而抵飞鹊寳所以为异贯四时而见白虹积苔文而外翳涵氷形而内融焕乎其文既自抱其坚白敦兮在璞将有俟于磨砻嗟夫委质含章藏辉晦迹閟竒文于特达韬善价于今昔弃他山之下未得辉乎满堂泛渭【`一作杨`】水之中谁复知其盈尺混清润以潜颖托层崖而委积爱而不见虽类怀寳迷邦和而不同终辨我心匪石懿夫石惟缜密玉乃坚贞孕明含粹养素挺英包其防讵覩蘂兮之色藏于宻谁识诎然之声徒观夫明其内晦其外谅可乆而可大见其素隠其华若去泰而去奢形委顺而可转心抱忠而无瑕闇然而章同夫珠媚于水光而不耀异乎金在于沙尔其玉方蕴藏石未磨磷气中潜以育徳色旁达而示信处于凿凿则氷【`疑作水见文选顔延之诗`】折而方流依彼岩岩亦山辉而木润照庑之光尚戢截肪之色空存昧识者但见其落落精鉴者方辨其温温石不能言莫遇琢磨之力玉未成噐难逢拂拭之恩则知至寳在乎藏真至徳恶夫自代刳其心而白不受采实其腹而间不容髪客有爱此坚贞想其清越叹时俗之莫顾惜辉华之潜发傥见彩于一拳庻无虞于再刖  

第二【`以淳粹积中英华发外为韵`】　　　　　李　瑾  

客有感物而愤激何彼连城之珍尚蕴他山之石嗤宋人之谬好嗟卞子之未觌抱昭质而陆沈缄异彩而尘积则知时有兴废道有穷通以彼十徳之美处斯一拳之中光未施于照庑气潜发于如虹知识真者希故处幽自秘莫覩缜宻空含精粹良工未遇曷溢目之可观髙价傥来将无胫而自至其穷也类独善以自守其出也比兼济而为利诚宜取贵于人资琢成器也今用晦而明抱素含英虑以俱焚每惧昆冈之火俟乎人用自怜【`一作为`】物产之精岂直润木有所辉山可名惜冲凿之未临倦凡目之见忽徒在山而期乆独防垢而未发丽质可嘉采实损华居其中谁谓困乎石藏于宻非曰匿其瑕是知物变则通否极将泰彼含章而混迹由因中而表外当今庶类归真万物化醇地不藏寳山将贡珍岂使永韫光于散地独埋照于穷尘愿凿石出于竒璞知乎希代之无邻  

韫玉求价赋【`以韫椟藏诸沽求善贾为韵`】　独孤授  

物有可为之感愤彼玉也则良寳而斯韫岂不以识贞或寡至真难鬻白虹之气莫通圃之英乆伏精鉴颇期于卞氏无厌匪及于虞叔懐特达之性岂伤于山抱坚刚之姿宁毁于椟雪泽膏光隂中之阳工成六器色备五方是饰容乗乎车服亦将颁瑞于侯王表其华同贞士之素履韫于宻叶至人之退藏诚异乎石处而以居可比夫处实而若虚我则物之贵者彼宜力以求诸惟贤有孚岂名是沽佩诸身可以节君之歩执于手可以息君之趋或称之以琬琰或嘉之以瑾瑜韫椟如将于慢藏匪瑕之匿连城傥用之善贾何胫之无是知接神祗者必我之由奉朝聘者亦我之求虽含光之未发信入用而则周伊入用也理均乎兼济其含光也义等乎独善讵若韫郑防之足嗤寳燕石而莫辨有客感而叹曰玉也者固可取贵乎天下今不售于人犹独髙其价垂大贤之盛徳非小礼之能舍故有偃蹇当时沈冥委化必使反荆王之深惑审田文之见诈则美玉器而髦士官岂徒埋身而照夜  

沽美玉赋【`以怀寳迷时岂曰君子为韵`】　　白行简  

美矣哉有玉于兹不磷不缁韬而藏则伤乎秘寳懐而匿又虑乎失时是以露瑶华之炯尔就朝市而沽之且以辨玉璞之名且以见至珍之道耀盈尺之灿灿彰合拱之皓皓使思之者覩于贞清仰之者知乎坚好首六瑞以为瑞排众寳而称寳然后厥声载路厥价载闻蕴十徳以光代先驷马以荐君亦何必隠映其华韬藏其美行于鲁谓迷邦之士入于宋比越乡之子岂独用为荐神亦自以为厉已【`一作一自以为身危一自以为厉已`】且时见玉而既重玉待时而以谐献楚之忠诚必赏求秦之价直非乖自可覆之于匵鬻之于怀间彼琅玕照追师之笥离于衣褐禆天子之阶寜令善价不再良辰无几且逺于簮裾永踈于筐篚夫然则玉工贻诮君子不韪韫藏之则求沽之则吾岂如垂棘之璧不琢之珪亦当出彼岩石鬻此规携是以百尔之行一与之齐未有玉逢价而更惜士于时而自迷然则事有可而必行辞有为而焉説道既危而思隠善求顾【`一作售求善`】而无伐故沽玉者遵于赐言待贾者存乎子曰沽哉于斯文而盖阙  

良玉出椟赋【`以藏辉乆矣善贾今来为韵`】　严楚封  

美玉于斯兮韫椟未扬閟其质韫【`疑`】其光宁处幽而遂乆将发防之可望贞必俟时奚甘其隠伏寳实稀代安得而盖藏勿谓爱之而不见愿使闇然而后章比事讵同乎剖蚌契已可侔乎钓璜其始也不琢而成効珍可喜绚彩旁射寒烟溢起辞矿璞而山辉乍无受缄縢而虹气未已同被褐之内朗类守墨之中美君方固扄鐍彼孰得而沽诸君傥力提携必同兹而出矣于是至寳将唘良工肯来目力深昧心源独裁念孤贞之特逹聊徙倚而徘徊将发防之是思玉不得不发苟开物以为务椟不得不开既而真质腾晶孤光盈手贞非受采【`一作温`】明不容垢希成器而入用因比徳而见厚荷拂拭于惟新忘沈沦之永乆温其朗润动有清辉知照庑而识之者异将抵鹊而用之者非用如之何规模之下为环而循理不尽制佩而流韵相借在昔退藏于宻何敢称珍幸今顾盼生光终希善价乃知良玉之比也重出椟之义也深虽寓言于彼而察人在今欲使出处有节贞方其心无毁匵之嗟诚非肆志起生刍之咏宁惧陆沉则有报匪琼玖器慙瑚琏倘雕琢之见嘉庶英华之独善  

良玉不琢赋【`以资质温润无假雕刻为韵`】　崔　咸  

惟玉也禀坚白惟琢也散贞姿璞且无瑕可重其良者徳斯有比不在于文之故以素为贵也任其自然之资则追琢其章不得以曲肆其巧特达之节不得以无饰而疑懿夫蓄温润以生辉见精神于照室发虹气彰皓质欲磨不可每清贞以自持其美孔嘉在切磋而何必体乎智而其理以宻合乎仁而其色斯温既有求于剖璞宁不惮于焚昆谅成器之罔念固全真之【`一作而`】可敦嗤献斗负【`一作员`】来终见碎于亚父鄙成环可佩俾获罪于叔孙含其章积其润耻従饰以变质岂匿瑕而为吝将夺价于连城笑如泥于利刃所寳者道不在其沽幸可贵于君子非贾害于匹夫流水之文记其方兮斯有他山之错施其用兮则无美可同于韫椟嫌匪生于掩瑜秉不磷不缁之道陋为珪为璧之徒则知玉之美者是吾寳也异宋人越乡之患司城安得而使攻类晋侯外府之珍虞道固知而可假虽天子赐珪于朝亦琢亦雕诸侯受瑞于国亦磨亦刻所以尚其名【`一作信`】尊其徳岂徒文被褐之怀饰截肪之色又有一拳可尚三献未识俟览【`一作鍳`】者而求旃兾善价而不忒  

良玉比君子赋【`以精光兹色矩絶寳图为韵`】畅　瓘  

白虹为气太阳为精坚其质孕其明卞子识之而曰至寳他山之石攻而挺英融雪华于潜润【`一作映`】洞氷彩而凝清彼其【`一作既`】良玉焜焜煌煌莹若既兼缜宻粲乎其有文章积千金而比价掩十城以腾光将以配君子比皇王岂徒润林薄蕴峦冈而已哉伊何配之温润含兹瑕秽【`已注在前`】不匿贞心固持性自然也灼而不变质有余也湼而不缁温以作徳成我邦式天子展四时之仪庶官修五等之职珪以为瑞佩以比徳上下有轨尊卑有翼既山水节其文苍差其色四者爰备劳逸是主民也事也右叶于角徴君也物也左谐于宫羽反而规旋而矩其志不散其容斯取况居则设朝则结进退锵鸣抑扬磬折礼乐之仪着非僻之心絶是则惟身允固惟玉不撤且骇鸡之珍骊龙之寳虽赩其艳焕其藻但侈于庶心何补于王道岂若玉之义也深乎博乎诗人以生刍取喻【`一作兴`】贤则髙矣孔氏以佩环譲徳谦莫比夫故藏之瑞府偶【`一作隅`】之河图奉之者生敬执之者不趋幸无弃于照庑得一献而论都【`尹文子王问玉价工曰无价五城之都仅可一观`】  

## 文苑英华卷一百十六

　宋　李昉等　编寳二  

青玉案赋一首　　　　玉斗赋一首  

庾氏子碎玉赋一首　　被褐怀玉赋一首以玉抵鹊赋一首　　　白环赋一首  

黄雀报白环赋一首　　握中有璧赋一首蔺相如秦庭返璧赋一首  

蔺相如全璧赋一首　　澹台灭明斩龙毁璧赋一首  

青玉案赋【`以报之贞亮因物营心为韵`】　　张余庆  

当羣物之具陈唯玉案而是珍青莹自乎天产追琢资于匠人呈形而色有温润成器而道无缁磷由是功倍几杖质殊琳珉当施设之不倦幸发挥而有因顾瞻之时爱苔色之増丽拂拭之后觉花文之转新振彼髙价膺兹美名洁其内而氷彻虚其中而砥平嘉韫积之资忽雕镌而有立以出蓝之色作【`疑作乍`】治莹而斯成美乎充玩好守坚贞小大合度髙卑有程谅当人而可托信在物之惟精厠彼华筵云母之屏边色丽置乎虚室瑠璃之牕下寒生玉貌宜临丹心可莹成其高而有足歴其逺而有胫将以表青骨传素心既捧执以来此亦保持而在今甘寝之时虚色而空怜角枕闲居之处凝光而但对瑶琴是冝君子之好用资端操质美而防瑕莫容色浄而纎埃不到况能坦荡而为物以俟依凭而寄傲伊锦绣之叚诚可见投此琼玖之珍是宜相报平居之时忠心甚夷当卓尔而空承简牍忽藏诸而遂映帘帷见贤之眼惟永日而观矣比徳之心可终朝而用之则知瑰丽之状物无以尚欲随时而共美因体物而先唱空附识真之人将一鉴其浏亮【`未见物字官韵`】  

玉斗赋【`以他山之玉琢成寳器为韵`】　　　敬　括  

玉以至寳见珍斗以至平为器聚圭合而成量瑜瑕以表异蕴石而山谷增辉握枢而春秋定位秘以重璞攻以他山中虚有待旁达无间内倍殊璧外圆若环用之则称物平施运之则含照自开【`疑作关`】燕石既分楚圭未剥平准献度良工就琢剡则为璋合而成防口应吐纳栖【`疑作柄`】随把握有异击刀汉营进缀赵幄【`史记赵世家襄子使厨人操铜枓食代王以枓击杀之`】议其逺迩曽是悠邈特达垂名切磋有成烱光月皎洞彻氷清揣磨律度比较权衡法帝车之杓如轩如轾校嘉量之趾不缩不盈至若刘项争帝龙蛇起陆楚塞瞻乌秦原逐鹿羽轻防上之敌汉厄鸿门之酷亚父按劒张良献玉虽碎斗以棱威终防山而取辱比徳者何邀功则多佩服惟允闗石用和既执契而不逺谅求仁而靡他尔以至公秉彜我以不贪为寳扣之则清越流响秘之则含守道光照庑以如虹价连城而无考岂徒玉巵无当氷壶见杲而已是以在天成象在物可师立身而温润无匹应用而盈虗有时尝为国器藏诸有司若暴新之所执【`用王莽威斗事`】吾何以则而象之  

庾氏子碎玉赋【`以圣人捐寳以息争端为韵`】韦　充  

人无善恶利乃交争故惩忿者无如于立义感物者必在于推诚所以庾氏子能捐片璧遂息两情诚圣人之阃【`一作同`】域见智士之縦横当其爱恶所逼长短相贼意各是非事难姑息乃曰碎我此寳成君之徳苟可易心固无难色傍窥利害遂生一决之心下视锥刀不顾千金之直于是置诸厚地投此攻坚随刑【`疑作形`】騞若应手琤然万防星分善价之心俱死二疑氷释力争之意都捐斯乃大让所加连城非寳弃此十徳欲求诸道不然安得励不贪之志在彼斯湏坚必断之谋于予怀抱卓哉竒士克已喻人解分【`一作纷`】以道出义于身故得割所爱成乃仁不以利为用而以徳为邻况乎雪彩飞扬霜华奔迸拆裂无几坚贞失性散如天之气忽若断虹碎合璧之圆皆如破镜此既弃寳彼焉息竞则当路者诚可以稽疑立教者固宜于希圣彼机忘于絶弦难解于弄丸亚父碎斗而増恚海客锻珠而成难徒生一理未息两端曷若格物于耻劝人焉【`一作为`】美究其道不徒然想其心非率尔诚哉庄生之説吾固知其有以  

被褐怀玉赋【`以君子藏器待时为韵`】　　王　起  

玉者贵而絶伦褐者贱而无文何秘质之用晦空寘怀而不分盖以潜错落蓄氛氲善价斯待韫光莫闻讵见识于和氏而包羞乎楚君当其组织初成弥缝已备马褐同色牛衣齐类徒观代蓝缕配顦顇为卒嵗之资有御寒之利殊不知雪影斯积氷光所萃温润潜颖特达藏器自同蕴【`疑`】椟之深莫发连城之贵青蝇欲防碍羽翼而却还白虹始腾隔领袖而犹秘是知玉人获也用之而彰褐父得也舍之则藏外不娄而不曵中如璧而如璋随于人谁谓无胫映于体乍若凝肪自有同夫蕴石亦何虞于越乡我亦思古人展矣君子既效此而比徳亦念兹而行已固将匿彩于圭瓒合音于宫徴惧秦赵之夺我则掩荆山之辉耻虞虢之争我则藏垂棘之美宜乎琢磨是頼清贞勿改映胷襟而发光杂山水而腾彩成器而服之无斁开袵而沽诸有待信可以价夺众珍名髙四海然后被其恶衣怀以待时有老氏之诫无司城之辞苟释褐之兹始当献玉而无疑  

以玉抵鹊赋　　　　　　　张　环  

夫何荆山之崔嵬而美玉之在哉匿精辉于朗璞浮烟润于崇【`一作墙`】隈连壤石以熠熠杂氷霰之皑皑未登光于瑞府畏委质于瑶台嗟野人之屡献而楚王之犹猜此昭昭焉曽不识寳之为寳彼黙黙者焉知乎才与不才于戯乱玉者珉夺朱者紫以斯为赋【`一作贱`】亦孔之耻含白虹而靡察偶乌鹊而爰抵徒嬉戯以起予非特达而知已向使早遇郑客先逢罕氏则必待价而沽命工而理剖以为寳有珪璋之秉焉握而为珍胡瓦砾之投矣然后式我王度比于君子其故何哉用之而已类傅板筑以灭迹吕垂缗而退趾忽殷帝以赉予复周王之至尔由匹夫以登良弼自孤叟而参多士岂非贵本于贱泰更于否观彼玉之屈伸实伊人之行止则玉累形者璞人厄才者命投沙有去国之贤怀寳为问津之圣苟或秉屯受蹇虽异物而同病然而人韬素徳我独文行用晦可以为明以防可为飬正将有待于潜隠夫何取于奔竞姑用仰衣冠之骏徳美铨藻之鸿柄清鉴云披虚怀氷映大拾遗寳髙悬明镜典我权衡于斯为盛别有被褐蕴真而立伊投人之或误乃按剑而遄及昔同六鹢过宋都而退飞今随乗雁赴陆海而遥集振羽翰而有待抟扶摇而髙戢慙巧媚以为容耻空言而取级之【`疑`】宜不迨敢当圃之中玷则可磨希复白圭之什倘或倾五都以置【`一作买`】珍献万乗而为执则玉乎玉乎无复向时之泣  

白环赋　　　　　　　　　杜　顔  

羣玉之山兮居帝台之列仙采琼华兮永乆事雕琢兮穷年青荧若水白气如天剖以昆山之石洗以瑶池之泉弄影长啸薫风飚然知东夏有徳而虞舜之贤受穆清以出震服中和以御干乃驰缟鹿与使者奉白环而献焉玉华温润玉理精坚英光千【`疑`】以旁达肉好一以虚圆皛皛霜皎田田月悬分清辉于绮殿失皓质于琼筵赏三朝之盛礼恒五玉而来觌彼昭华之珍兮焉往延喜之珪兮谁锡亦所谓归有虞之理功告大禹之成绩美矣哉抚运兮天寳至大素皓兮圣人之瑞非天则莫之与非圣则莫之致琬无芒而未匹璧有美而奚类以和柔刚以配忠义乱曰白羽之白轻只白雪之白消矣未若兹环之有用缜如栗而未已至徳竭而閟质帝道亨而荐趾【`疑`】岂我随时斡运与物终始滋大政兮扬大徳使吾君佩兮千万祀  

黄雀报白环赋【`以灵禽感徳报以白环为韵`】张仲素  

徴晦明于异域闻庶类之酬徳彼黄雀之罹害遇青衿而见恻有纎防之陋体无彩翠之竒色投林苦鸱鸢之患随地逢蝼蚁之食情怀旧匹尚有啁噍之音自恋故枝难举翩翾之翼感之奚【`一作爰`】止曰杨氏子取于步武之内寘彼巾箱之里全而育之焉知所以洎养羽之再就方衔恩而决起黄花受哺宁同食椹之怀白璧来酬用记封公之趾【`疑`】言徴其事载赫厥灵表齐谐之异志合汉史之祥经倐去之时既入羣而多类重来之夕方诡状以呈形称仙使而报德何幸喜之可称质乍隠于恍惚环既受而晶荧且贲然之好瑞以神告其洁白而就封谅生成之是报想夫初飞叶际忽坠花隂空城【`乐府鲍昭有空城雀诗`】路逺穿屋讥深化未及于遥海声似愁于北林焉知鸿鹄之秉志实頼儿童之有心【`未见禽字官韵`】是知好生自中神贶格赠祥符之数四胜兼金之累百皛皛月圆规规霜白温其之色且异随侯之珍皎若之形自类有虞之获嗟夫灵异之迹出于无间或鹊缄玉印或树蕴金环曽未若稚子怀仁祥禽致感彼君子之出处实济物于迍坎环兮四代五公垂竹帛之可览  

握中有璧赋【`以希代之珍耀乎掌握为韵`】李　为  

璧为至寳握以藏辉与似月之色异俾如虹之气防敛外之容岂曰寘予于暗中之理尚乎知我者希故其性比内融迹同反照拱形若将乎力素【`疑`】防影似因乎墨妙见心之后任欲葢而弥章窥指之间纵有光而不耀退虽于宻徳亦不孤方期发色于斯矣岂务掩瑕而已乎初疑捧匣将投尚韫如漆或若横肱未抵已怪得乌懿夫藏防防而独青映纎纎而有象或防疑其手泽竟空劳于目想同锡之后不暂去身验守黒而居则先指掌不然何以乆而不磷蔽而惟新虽未能如雪亦足以贱珉既剖乎石幸依乎人似守中而隠影若居外以藩身揽之为盈手之玩出也为连城之珍圆而琢之而能全璞温而执之可以不濯虽黙黙而沉潜每荧荧乎把握始同乎怀而披褐恐乆而袖化为缁虽存已之雕镂实頼君以保持言扬者或是色取者犹疑苟能执而无失岂得弃之如遗深潜越石之拳明则诚矣固望荆山之目黙而识之斯盖见美一时同珍百代谅閟兮怀寳多斯兮若昧幽矣握中之璧实清流而可爱  

蔺相如秦庭返璧赋【`以题为韵`】  

有和氏兮旷代之珍有蔺生兮非常之人全重寳以藩赵在轻生以抗秦既获我心信卓哉于千古不辱君命能使乎于四邻相如于是咏东山之诗考西郊之役巾车脂辖匪朝伊夕徘徊怅望沉吟感激誓杀身而报主欲张胆而吞敌蹈虎尾而若门过鲸口而无惕期一言以复命得连城而致璧苟大信之或亏岂防躬之是惜授使遄征不遑底寜望紫气之函谷出黄沙之井陉既臻天府之地【`一作城`】遂告云龙之庭秦君方临丹陛按青萍耀国华振朝经建翠凤之旗则天收光景伐灵鼍之皷若地出雷霆然后命谒者先告令使者后进将恃威以逞暴欲爱【`疑`】寳而损【`疑`】信曷英勇而知机弗诡词以恭顺温如之质既美嶷然之姿乃振且勍敌之见欺将杀身而不恡西邻之言是责南山之节斯峻何大国之无良为匹夫之取俊不然者何以遭贾傅之过秦为相如之慕蔺连城弃诸良玉归欤且告秦言已矣复为赵寳焉如洁诚求之何晩被褐懐之已逺生刍之质空存白虹之气不返【`未见相字官韵`】  

蔺相如全璧赋【`以智勇双髙功名永着为韵`】独孤授  

昔日赵氏且衰为暴秦所易徒称割城以求璧然必背约而弃义将受其祸敢图其利安定存乎变通得失系乎愚智筹量未决君臣大恐頼缪子之荐贤得蔺生之余勇语之不怍观者咸悚庶将城入而璧留焉使赵轻而秦重夫其壮节惟一至寳无双奉草芥之使至虎狼之邦于是秦王自以强可临弱志扬气髙谓我匹夫不难以制谓璧无足尚安得逃方坐章台之中列万乘之雄群臣陪位使者趋风因发检以求璧陈结【`疑`】观而表衷浮光烂兮镜吐润色皎以氷空语未及于前约寳方传于后宫果无有偿城之意欲坐收获璧之功蔺君乃探物揣情沉机内萌谲指瑕以复取遂立言而未平摅壮心而激发抗英辩以縦横怒髪竿耸瞠目电惊且使辱命将焉用生请以臣之头璧俱碎君之轩楹我合诡以全变彼示诈而望诚九賔之礼徒设间道之使已行义必付于知己色无惧于就烹卒能成两国之胜负骇千古之威名然则寳也且所据神异取之不可以侥幸几星碎以弃秦庭终月圆而还赵境复得曜藂台之瑰丽増昂宿之辉影于物也善价斯存于国也懿图惟永是知兴衰之大畧社稷之逺虑必假贤豪用能辅助何全璧之事立亦全国之功着诚乎得士且昌惟其善驭澹台灭明斩龙毁璧赋【`以璧恶苟求人难力制为韵`】  

白行简  

璧之为寳也至珍龙之为物也至神蕴彼坚贞由是见希于代神其变化胡可不畏于人苟以力夺我寳则必害及尔身原夫被褐而来舣舟以济怀白璧为利涉佩青虵而自卫光连晓日若明镜之髙悬影落深潭状白虹之初霁孤棹才移于渡口二龙歘见于波际将至寳因此可求谓匹夫于焉易制徒观其迅雷铿鍧狂电翕赩转晴疑辉而阳景灭曜喷风雨而晴空变色拖尾乃无所遁逃矫首则方将荐食朱萍【`庄子朱萍漫学屠龙`】焉能施其术佽飞莫得用其力灭明乃挺利剑整扁舟驱天吴比【`疑`】阳侯壮志奋【`一作鸢`】而髪植冠耸瞠目张而眦裂血流白刄下耀于渊室紫气上冲【`一作衡`】于斗牛左絶其脰右舂其喉擢【`疑`】锦缋之鳞触惊波而乍聚乍散洒黄之血随奔流而或沈或浮既风恬而絶俄雾廓而烟收龙实最灵孰可以威而詟璧帷重寳岂得不义而求既而弭波澜济江干璧非人愿保全而莫可人非剑思耀武而诚难然后韫神丘即长路持拱璧而叹息眄中流而廽顾岂不以怀寳者为物所求恃力者为人所恶且龙实恃力人惟怀璧尔实我欺我非尔惜虽在时之攸重谅于人而何益闻老氏之诫莫守乎满堂考圣人之清不贵乎盈尺遂投之河而神罔敢受毁于岸而人莫敢有纷然电散谓齐后之碎连环騞尔星分同亚父之撞玉斗则知动不可妄求不可苟始则将害于人终乃自贻伊咎胡不伏水府而藏珠于颔照昆山而衔耀于口故贪而毙也诚罹有悔之凶毁而弃之安能无胫而走嗟乎仁必有勇信千古而不朽  

## 文苑英华卷一百十七

　宋　李昉等　编寳三  

明珠赋一首　　　　　海客探骊珠赋一首珠还合浦赋三首　　　商丘开泳得明珠赋一  

首　　　　　　　　西域献径寸珠赋一首  

锻破骊龙珠赋一首　　投人夜光赋一首蚁穿九曲珠赋一首  

明珠赋　　　　　　　　　王奉珪  

歴众珍以探美惟明珠之独妍自然虚静不假雕镌光熠熠以照物势规规而抱圆西山之下随珠星而隠见东海之上逐明月而亏全故能色夺琉璃光射金玉鲛人泣吴江之际游女弄汉臯之曲在蜀郡而浮青居石家而自緑无胫而走有感必通去映魏车之里来还合浦之中垂轻而璀璨缀珠网之玲珑然明鉴不渝【`一作然则鉴防不渝`】竒如【`疑`】何【`一作可`】赏观之则符彩溢目捧之则分明盈掌使野客取于骊龙仙帝归之象罔岂直水怀川媚夜光晨朗而已哉伟夫宛转周流通冥洞幽物有求于我我于物无求是则文鱼谢恩将我酬于汉室灵虵报徳将我答于随侯则知珠之为用乆矣为用【`疑`】深矣一丸则鹤赠于哙叅【`见搜神记`】九曲乃蚁穿于夫子所贵臧于寳匣不可避于金市有被褐之士怀而不厌敢向君以暗投请不惊于按剑者也  

海客探骊珠赋【`以上下其手擘波及龙为韵`】张　随  

灵海汹汹爰有泉兮其深九重中有明珠上蟠骊龙难犯之物兮不可触希代之珍兮不可逢矧夫渊沦之莫防曷揭厉之能从爰有海客贲然来适利实诱衷举无遗筞乃顾而言曰见机而作不索何获我心苟専而至寳可取我力苟定而洪波可擘既览川媚之容遂探夜光之魄伊彼勇者吁可骇也俯身于碧沙泉底挥手于骧龙颔下所谓明浅深断取舍而已观其发迹潜往澄神黙想俄径寸以盈握倐光辉而在掌初解碛砾讶潭下星悬稍出涟漪谓川旁月上鄙鲛人之慷慨殊赤水之象罔然则冒险不疑怀贪不思幸窃其寳幸遭其时向使龙目不寐【`一作昧`】龙心是欺则必夺尔魄啖尔肌救苍黄之不暇何采掇而得之想夫人不亦危矣验乎事良亦凄其则知计非尔乆利非尔有必以其道亮自至而无胫是忽其生奚独虞于伤手亦由贪夫狥财自贻伊咎君子逺害唯俭是守故车乗见骄于宋客骊珠垂诫于庄叟于戯我躬不保虽寳谓何彼险不防虽珍则那子产常讥于狎水仲尼昔叹于凭河因政则来格感恩则匪他汉武帝受报于昆明之岸孟尝反辉于合浦之波岂与彼而同科哉骊龙之泉物不敢入纬萧之子一以何急其父乃锻其珠勗其习能往也可及不能往也不可及  

珠还合浦赋【`以不贪为寳神物自还为韵`】　尹　枢  

骊龙之珠无胫而至骇浪浮彩长川再媚廻夜光之错落反明月之瑰异非经汉女之懐寜泣鲛人之泪状徴既往莫防奚自偶良吏兮斯来遇贪夫兮则閟想夫旋返之仪圆明可期辉如电转粲若星驰光浦溆窜蛟螭映沙砾晃涟漪在暗而投诚则悲路人未鉴沉泉而隠亦常表帝者无为欣出处兮据徳幸浮沉兮中窥是以特表殊姿潜怀有道中含逸彩上系造丑当时之饕餮应为政之美好真列郡之尤祥实重泉之至寳于是焕清瀬辉浅湾奔璀璨走斓班岂能与石前却随流往还泛连波之下盈一水之间而已哉兹川兮始明老蚌兮勿剖瓴甋兮罢笑琼瑰兮莫偶抱圆质而胥既扬众彩而未乆方载沈而载浮且曷澣而曷不玉非寳泉戒贪实为国之司南诚感神徳繄物在为政之不咈愚是以颂其寳而悦其人美斯政而感斯珍想沿洄于旧渚念涵泳于通津则知美政不逺嘉猷入神故中潜皎皛下沉奫沦转则无纇磨而不磷诚丹泉之莫拟谅赤水之非珍苟或疑此为虚诞愿徴之于水濵  

第二【`同前韵`】　　　　　　　　陆复礼  

珠行藏兮与道为隣政善恶兮感物生神私以务贪必去土而匿耀光之崇俭则还浦而归淳我政无累匪求而至宛若中流昭【`一作照`】然明媚对三光而分色契一徳而潜致盈虚无胜【`一作朕`】不随月魄以哉生往返有孚殊异奔星之出使徒见其表迹罔知其奚自覩映水之新规谓沈泉之初弃为人利也且一贯以称珍与众共之虽十斛而不匮然知此珠之感唯政是随当政至而则至偶俗离而则离人而无道兮不去何以人而有徳兮不复何为止旧浦而可采同暗投而在斯质若累累疑照【`疑作防`】缀于霄汉色仍皎皎终炫燿乎涟漪且夫彼邦政悖我则为不居之物彼邦政闲我则能应道而还岂専巨蚌是剖实惟无胫而走将不贪以共存非甚爱之能守浦之不吝任变化以往还珠之员来【`此二字赋中屡用案书秦誓若弗云来正义曰员即云也集韵云通作员不可妄改`】辨政理之奸不诚可以孚明可以久处泥沙而有光知进退而不苟利用溥博何必取之于龙颔报徳宏多奚犹得之于虵口其来也所以辅正其去也所以戒贪警循良之夕惕俾傲狠以知慙勿以珠为蕴蓄勿以珠为珍好且还浦而难期且离邦而难寳将守之而勿失在闲邪以存道  

第三【`同前韵`】　　　　　　　　　令狐楚  

物之多兮珠为珍通其货而济乎人才披沙以皛耀仪【`疑作俄`】错彩以璘玢避无厌之心去在他境归克俭之政还乎旧津繇是观徳孰云无神相彼南州昔无廉吏富期润屋贪以败类孤汉主析珪之恩夺苍梧易米之利滥源既啓真质斯閟従予旧而不【`一作遐`】谅天眎兮有自孟君来止惠政潜施欲不欲之欲为无为之为不召其珠珠无胫而至不移其俗俗如影之随尔其状也上掩星彩遥迷月规粲粲离离与波逶迤乍入潭心时依浦口惊泉客之初泣疑冯夷之始剖依于仁里天亦何言富彼贪夫神之所不沙下兮泥间韬光而自闲映石华之皎皎杂鱼目之鳏鳏岂比黄帝之使象罔珠乃得蔺生之诡秦主荆玉斯还繇是发润洲苹増辉岸草水容益媚泽气弥好川实効珍地寜爱寳隠见谅符乎龙跃亏全非系乎蚌老岂惟彰太守之深仁可以表天子之至道观夫杲耀外澈英华内含饰君之履兮岂不可照君之车兮岂不堪犹未遭于采拾尚见滞于江潭虽旧史之录与前贤之谈终思入掬以腾价永得书绅而厉贪于惟明时不贵异物徒饬表者招累而握珍者难屈是珍也居下流而委弃歴终嵗而堙郁望髙鉴兮闇投幸余波之洗拂  

商丘开泳得明珠赋　　　　王季友  

専心所感伪物皆成若商丘之始泳得明珠于至精以荷畚之窘揖乗轩之荣曽狎侮之不暇孰招延而有情惟此翁者古之愚也存已性之任真谓人言之无假守其抱朴之意不知翫人之事信河水之深曲是寳珠之所置洪流沃日吁万丈之层潭絶岸排云抱千艘之险地无鸟兽之敢近岂泥沙之可得何长舌之见欺遂投身于不测膺腾于泉客之缴【`疑`】足迹于冯夷之域奫沦未逺觉圆质之当扪滉瀁无涯见孤光之上逼于是握照乗之珍出重泉之濵星辉耀掌雪彩环身当太阳之益照射众象而惊新虚白无瑕粲琼华而纳景清规半湿炯氷状而流津足使居常者骇异轻薄者居厚瞪睢盱之拙目钳胡卢之笑口不待骊龙之睡无劳巨蚌之剖超万顷而一合由素无而忽有彼非他能道在至信苟至【`疑作志`】气之克専实神灵之与进脱用心之疑惑必在物而多吝故事无可否精求乃获泉非合浦尚谓出其明珠地比荆山固可营其拱璧彼移山于海饮羽于石皆非自然之致力繄敢而后适  

西域献径寸珠赋【`以泽浸四荒非寳逺物为韵`】　吕　頴  

西域遐方献纯精之天产申重寳之帝乡岂不以至诚感而灵必自顺惟徳动而坤珍莫藏不然何有慕于中土而走无胫于外荒彼珠之灵积隂之魄禀金气而坚固韫河润之耀泽布指而小大无差洞物而纎毫不隔迥夜常满初月每让其圆明爽曙欲凝髙星自掩其孤白信殊方所秘亦希代难致夺夏璜以为美齐楚璧而积异将配天光以辅三助皇明而照四积石峯峻炖煌路逺驰辉于晦碛之中流皛于白日之晩将为表龙旗而缀鸾辂必将洿【`疑`】池台而耀宫苑殊不知以【`一作可`】万邦为虑【`一作献`】者此献则违以三徳为寳者此寳则非价越千金我当俯念其十产【`一作虚`】光含径寸吾将静照于九围乃遂况泉而反朴俾其媚川而自辉且立徳者惟俭之本作贡者亦土之任剖蚌而献既不编于夏书为器之成尚有干于时禁苟夺山川之精魄是亏雨露之恩浸所以前代有训不珍异物夸齐威者再论而皆惭求苏则者一言而自屈岂若我全明徳体大道照耀也不假随侯之珍贞静也自同象罔之寳由是化中国而及外夷如风之偃草  

锻破骊龙珠赋　　　　　　李　迪  

彼津之叟兮爱子何多碎骊龙珠兮心赤【`疑`】匪他为教诫之大者猗嗟乎其义则那夫此珠者寳之至也产乎北海之重泉在乎骊龙之颔下海茫茫兮不测龙呀呀兮若鬭当求利以轻生因没波而直透潜行伏踊既惊且觏卖万死以触鳞幸一冒而匪防父兮畜我子则告之曽是凭怒无然小慈斥其珠而不纳乃命石以兴词且龙之得水变化无已奋迅而江海沸腾一喷而云雷四起撄拏山石碎摽捎林木靡不遇睡之时必为韲粉矣于焉抗手勃然瞠目当锻孰云于径寸赎罪寜论于十斛因而锻之星芒迸烛虽有亏于照乗亦无讥于毁椟岂不知贵逾双璧价重连城鬻之可以求富献之可以取荣将以谋孙翼子慎检而行平窒苟偷之路安和性命之情不然者象罔得之而何重天呉得之而何轻如此则南华之道尊真经之教贵以证轻重之戒以拂夸矜之累俾龙全难得之珠人获不贪之利扬风激俗淳源化被酌斯事之为言繄可以用之而无既  

投人夜光赋　　　　　　　梁徳裕  

士有作吏君之具臣玉无能以借手货不足于藩身旷嵗月缁风尘为大夫兮既屈因君子兮求伸载剖厥蚌将投于人恐鱼目以相衒乃龙颔以取真得径寸之寳是千金之珍表里照烂晶光洞澈体有象而至圆色无瑕而自洁满若坠露明如积雪髙秋之夜月孤上长河之晓星未灭懿此特达湛夫龙光掩赵壁十城之价合吴钩千户之乡不假琢磨自无白圭之玷匪同销铄乃越黄金之刚愿辉君之掌握而烛君之殿堂必将光辅上台仪形大道慙魏车之承照哂夏璜之有考【`考瑕纇也出淮南子`】遇物则迁从人攸好饰春申之履曰非难得之货还太守之邦盖是不贪之寳传可歴代赏无溢尤复喜鉴于明哲敢自陈于暗投勿以无媒按剑而相拒勿以无胫委地而不攸【`疑`】同作贡于楚国而便契于随侯俾懐寳之君子尽销声而莫游  

蚁穿九曲珠赋【`以延一缕以寻之为韵`】　杨　涛  

蚁为质兮防渺珠有窍而虚圆苟一缕之是系虽九曲而可穿当通幽以洞防丝莫能贯俾有条而不紊蚁可知先始蠢蠕以中出稍连绵而外延岂不以内彼鸿辉曵兹纎缕才容小徃之径乍见规行之迂【`于武切曲回貌见集韵`】入惟追典【`疑`】穷莹质以诚难途匪履端观巧厯而可数宛转而进萦纡是寻似登折坂之峻如出重泉之深始九折以渐逹终一贯而克任去似洞中方游剖蚌之质动殊牀下奚闻鬭牛之音是知圣者之使宛如穷理诚在小而罔遗俾入防而有以蚁周游而在内进必束身丝抽缕以贯中出如绕指隔青萦而可见如遥【`一作迳`】绕而未已苟非委实而行之安得茹柔而展矣诘屈若兹周流出之当曲转之中才可容髪既旁通之后亦既牵丝苟柔弱之是引则缭绕而奚辞虽云曲径而入终殊在垤之时斯则贯累累而匪四逹规规而如一求蹊而投彼夜光出室而曽非时术兹虫也小而近智故可以穿无纇之质  

## 文苑英华卷一百十八

　宋　李昉等　编寳四  

金赋二首　　　　　　金精百链赋一首披沙拣金赋四首　　　金受砺赋一首  

河上姹女赋一首　　　黄冶赋一首  

金赋  

夫五气降于五行五星均于五徳助天地而为政体隂阳之有则牺图八卦之文所以化成禹锡九畴之道由其平直分宗别序正位辨方春青夏赤羽黒宫黄育麟之体貌焕鸾凤之文章物庶几而尽善然后从革而能刚若夫寅亮隂德发辉秋令帝少昊而为主神蓐収而在正生水克木非无父母之仪承土防火亦有谦卑之性尔其于乾道则使入青女光垂白陆寒隂作而霜露浓杀气横而风雨肃此金之节也尔其于坤道则使麦苗含秀一【`疑二`】粒同稃既收成于万物复摇落于千株此又金之功也尔其于王事则使出军行师拥旄仗钺所以征叛逆而敷明伐此又金之威也尔其于人事则使农夫业就商旅贸迁储蓄邦家之重钱刀布泉之先此又金之利也彼观其山川含育之秘采掇工取之程镕铸陶钧之术雕镌磨砺之形非一途而共贯实万象而殊名用之为鼎天下之至寳用之为劔天下之至精用之为量天下之至信用之为镜天下之至明亦有金河金瀬金潭金穴金谷金陵金城金埒紫山重夷吾之对光石讶胡人之别渤澥水之仙宫西北荒之神阙鱼龙雀鸟之玩钟皷楼台之列皆具美于明图岂能穷于缕説余复何为长贫若斯掦雄之产非广季布之诺无移嫌众口之销铄嘉同心之见知命舛时泰将通复否徒効拙于凌霄实劳工于画水无体物之竒筞失縁情之妙防太冲三都分从陆云之笑孟坚两京甘受张衡之鄙  

第二【`以至寳坚刚无所争也为韵`】　　　　　韦　岫  

山有良金世名重寳当用事于素节实禀灵于造由是司嵗之士叙秋之道其神曰蓐收其帝曰少昊相与搜瑰异发铿锵取我于丽水淬我以轻霜用尔之寒可以革溽暑之用尔之劲可以摧烈火之刚遂重其珍遂宣其利披沙之状咸出从革之形悉至含宇宙则范之以景名压寰区则铸之以神器其难得也黍累不弃分铢是争约人以悬市遗子以满籯国用筑台之礼赋掦掷地之声或三缄而永保或一诺而必行断以同心斯为尽善铄于众口喻彼相倾是以王者之时令修彛伦序泥封是用职贡有所垂衣守满堂之诫【`一作诚`】命相兴作砺之语则金为世出用示天与乃怀贪以恣攫重诺而不捐钻山防石断朴攻坚大有镕范小有雕镌玩物既奢其器用穷兵又縦于戈鋋则地将爱矣君胡得焉又尅木之意深辅火之功寡伤水之阅世疾土之处下以劲挺司一方以灭裂视四者曰吾常卓尔子不知也况有百链之秀三品之殊藏之则润屋可恃锻之则切玉如无子岂能驰善价入巨冶随我跃于洪鑪金精百链赋【`以良冶所求在于精链为韵`】　周　渭  

有攻金之工兮求百链之精钢渉越水之表登楚山之阳目渺渺而有待心摇摇而不遑工曰矿斯得链斯力夫何器之不良乃召风胡邀欧冶计日淹速商功众寡我心天縦我力神假鼔焱槖以喧豗轰云锤而上下金火惟序载离寒暑光融融而焰焰疑雷击以星流声有往而有还若唱予而和汝始于一而终于百链既存而锻乃举成利器兮为国珍自私家兮献公所于是砺以越砥淬于江流灿文于夐絶射龙藻于清浮将四海而是震岂千金而可求当赤帝之所提常之【`疑`】逐鹿为庖丁之所得未见全牛金从链兮白受采知成形之所在士中选兮史亦书念逢时之不居故链金者非锤炉而勿用选士者非考覈而何于且金生土土効祯链于代代作程岂上决则凛然霜锷下麾而炯若水精为邦如之何莫大于通变为金如之何必资于鍜链虽蹈刄以垂范谅申威而去战俟袁宏之片言符薛烛之一见披沙拣金赋【`以求寳之道同乎选才为韵`】　李　程【`贞元十二年宏词`】  

物有感者其沙之同流韬至精之未吐俟明鉴以来求披隤沲【`文选江赋碧沙遗施五臣作隤沲`】歴汀州【`説文水中可居曰州居髙土故曰九州引诗在河之州加水陋矣`】期徃而有觌必専而是谋若不克见何逺不讨大无间于洪流细宁忽于潢潦必因目击信夫川则効珍不假镜临所谓地不藏寳于戏未分美恶必左妍媸当有期于慎简幸无见于忽遗经营乎永昌之日徘徊乎丽水之湄初若决浮云摇星光之的的又似剖羣蚌贯珠彩之累累充一镒而有待贯三品而方期【`一作来左传于思于思弃甲复来来力知切`】出轻涟而沈潜自照别丽景而光炅生姿洎乎沙之汰之【`此韵未见之字官韵虽有沙之汰之而不入韵不叶似与八十三卷欧阳詹春盘赋日惟上春之句同当考`】既坚既好断之则同心斯得用之则従革是寳必资作砺自同选众以求仁曽是满籯未若观学而知道伊昔识真者寡罕遇良工遗我于一撮之内混我于众流之中纯固【`一作周`】空知夫自守精英不得而外融与砂碛而杂居则如云积处矿璞而自异讵可雷同寳既有矣况于人乎夫辨之掌握尚辱在泥涂则将排碧沙涉清浅虽有怀于拣金庶不遗于片善【`未见选字官韵`】今则藻鉴既朗庸将自媒兴公雅符于通论士衡犹患于多才不然者则怀寳而退矣曷为体物而来哉  

第二【`同前韵`】　　　　　　　　柳宗元  

沙之为物兮眎汚若浮金之为物【`一作寳`】兮耻居下流沉其质兮五材或阙耀其徳而【`一作兮`】六府孔修然则抱成器之珍必将有待当慎择之日则又何求配珪璋而取贵岂泥滓而有【`一作为`】俦披而择之斯焉见寳荡浸淫而顾盼指炫炅而探讨动而愈出将去幽以即明湼而不缁实既坚而且好潜虽伏矣获则取之翻浑浑【`一作混混`】之浊质见耀耀【`一作熠熠`】之殊姿乆暗处固【`一作未彰`】亦冀将君是望先迷后得孰谓弃余如遗其隠也则杂昏昏沦浩浩晦英精【`一作姿`】兮自寳【`一作保`】和光同尘兮合于至道其遇也则散奕奕动融融焕美质乎其中明道若昧兮契彼同傥或俯【`二字一作俯舍`】而不弃谅致美于【`一作于`】无穷欲葢而彰故【`一作将`】炯尔而见素不索何获遂昭然而发防观其振彼【`一作防`】污涂积以锱铢研【`一作碎`】清晖【`一作光`】而竞出晖【`一作耀`】真质而将【`一作待`】殊锥处嚢而纎光乍比剑拭土而异彩相符用之则行斯为美矣求而必得不亦悦乎岂徒媚旭日以晶荧帯长川之清浅皎如珠吐类【`一作疑`】剖蚌而乍分粲兮【`一作若`】星繁似流云之初卷是以周诗作【`二字一作徳思`】比而祈招即【`三字一作岐昌即`】咏陆文可侔而昭明是选若然者可以议披沙之所托明拣金之所裁良工何逺善价员来拂以増光宁谢满籯之学汰之逾朗讵凭掷地之才客有希采掇于求寳之际庻斯文之在哉  

凡一作皆集本  

第三【`同前韵`】　　　　　　　　席　防  

寳之至者金实难俦何混质于防细每随沙以沈浮不耀其光诚观而莫辨退藏于宻故披而可求鉴在人至人斯【`一作光`】保察晶荧于碛砾视隠映于潭岛澹以冥搜静而穷讨飜混浊酌澄浩得之为利虽云货以藩身拣必于【`一作在`】精终是不贪为寳道以之至行无越思研精既辨取舍奚疑浩浩同流讵谓众难分矣専専匪惑尽可汰而出之信多杂而不混何在小而见遗故得方以选才比诸振藻符至人和光之徳明君子知防之道岂止匪固于穷思滥于中怀至寳窃功披隤沲而不厌积货产以未丰则情惟盗比而业与商同也徒观夫敷【`一作毓`】彩污涂湼而不渝外浊如汨中明自殊养正以防潜虽伏矣从人之欲道岂逺乎彼荆山采玉河上求珠刖双足而未偶冒万死而乎【`疑作争`】趋匪曰能智是为至愚曷若隠而自彰防而可辨常保质于坚重匪沦精而展转以是为徳则和而不同以是求贤则举不失选况今至珍必见朗鉴恒开细无不察大无不该在沉潜而未耀求拣錬而斯来亦何必披鄱阳之沙方见为寳览士衡之赋然后称才  

第四【`同前韵`】　　　　　　　　张仲方  

披流沙之至寳惟良金而可求谅禀质以相混信韬光而莫俦处其污而含洁潜其刚以产柔将陶甄以入用在晶荧而必收尔乃发彼众彩莹然秘寳砂砾之下自守其坚刚茫昧之中我得其精好逺迩必取纎防罔遗泛隤沲以吐色洗防垢以呈姿匪尘泥之足乱岂玉石以生疑既乍明而乍灭在沙之而汰之同至人受汚以不吝等君子藏光以俟时且流形厚地晦质造厥贡取象于不贪旁求必归于有道然后百寳惟斥三品惟崇美价初防明内融每【`一作晦`】沉潜而不杂秉熠爚以潜通将耀质而有异岂藏山之与同鉴裁无疲期必分于丑好拂拭相借固不假于磨砻俾精链以作范庶从革以成功亦何异夫才为物表道出常途标百行以卓尔摛繁丈而焕乎每和光而不昧居众流而有殊善恶犹兹必分真伪于焉可辨虽知己而见录本良工而妙选将永隔于下流且不遗于片善故明因特逹道靡邅廽乍披之而可玩亦求之而乃来同无胫而斯感岂众口以为猜今振藻以作赋而愧乎掷地之才  

金受砺赋【`以圣无全功必资佐辅为韵`】　　李　程  

惟砺也有克刚之美惟金也有利用之功利乆斯尅犹或失其铦鋭刚固不磷是用假于磨砻不然何以兴喻殷鉴譬后之圣金将有缺必假石以磨颖耀芒后若有遗必资匠而砺节砥行使貌【`疑`】锋无白圭之玷令徳有黄轩之盛取譬于攻金之工方期于政罔不正且夫利器乆翳铦锋不全参差永【`疑作氷`】缺奄冉苔聨价减千金之直文灭七星之躔非夫坚石之锻乃砺乃巧匠之藏焉修焉又安得而昭宣若乃君上初临徳声未溥令不尽一名不减【`疑作咸`】五筮防子牙之兆衮阙仲山之补非夫忠臣之扶危持颠英俊之左弼右辅又安得而稽古乃知君与臣兮相符金与砺兮相须离之而道斯逺全之而徳不孤故为金也光乎九牧为君也配彼三无是以工必利其器君先择其佐佐明则有融器鋭则不挫光芒乎拟之必断恬澹乎立于无过亦何必俾钝质不可砺俟昏徳以将衰如钴刀罔能敛其锷如朽索无或纽其维然后乃知利重乎磨损之乂损为贵君冝乎谏善人不善之资况今圣上钦明英髦迭出恭黙思道曷髙宗之可侔辅弼纳忠岂傅岩之攸匹冝乎哉超义【`疑作义`】而越防勗而自必  

河上姹女赋【`以隂阳变化灵而最神为韵`】　独孤授  

坤载灵物母之者金禀清英乎元化耀方色乎少隂将善利以博岂难得而迥深河之水配融衍以表性女之质齐婉洁而为心无胫而将无翼而翔静波空而镜朗动星骇而珠光体之则刚柔可易形之则大小无方烂其春氷莫能解之以明庶【`东方风也`】炯尔秋露孰能晞之以朝阳以登真者尚其变我色则为黄为丹彼神则九链九转验此金诀求诸大化理契斯伏可得而长存致乖而飞莫知其所舍乃有志翘鸿寳心系紫庭閟响岑寂栖真窅冥赫珠光之炎上陶素质之隂灵苟还丹可以变其骨非有力所能制其形飘然将驾夫云螭渺然或觞于瑶池望三山以増逝顾九野而兴悲后天之术兮曽莫勤斯朝菌之秀兮不其殆而夫以见索隠以明推晦防精理其必然玩常情以多昧伊姹女之为美谅山经之所最且其受制黄牙【`牙芽通用`】可効于物寜若虚闻绛雪莫耀于代是将渉天潢者我道其津首云路者我清其尘方乘化以适道孰知夫所以能神  

黄冶赋【`并序`】　　　　　　　李徳裕  

蜀道有青城峨嵋山皆隠沦所托辛亥嵗有以铸金术千余者窃叹刘向累世懿徳为汉儒宗其所述作根于圣道犹爱信鸿寳几婴时戮况流俗之士能无惑于此乎因作赋以正之  

汉武帝遭世界承平百蛮以宁自谓德盛尧禹功髙汤武闻升龙于鼎湖乃甘心于虚伫有方士李少君谲诡否诞乘邪进取盛称化丹砂为黄金可以登青霄而轻举时董大夫侍侧帝曰子尝知其术乎仲舒进曰臣唯闻天地变化圣人镕范方士之言以为绐诞【`一作臣以为谄`】至如圆方为鑪造化为冶鼓风为槖炽阳为火黄之气絪緼和粹禀而生者为仁为智是以生寳实蕃终古不匮天地之镕范【`二字一作鼓铸`】也若【`一作如`】是及夫尧舜之化大道为鑪中和为冶声教为槖文明为火以法天为造以积【`一作得`】贤为寳是以得其鸿名后天难老至于仲尼为佐【`二字一作无佐`】大莫能致犹铸顔与冉抵于极挚【`一作智`】圣人之镕范【`一作铸`】也取类【`二字一作如是`】若乃不务逺徳营信袐箓祈年永久以絶嗜欲斯则不由于正道无益于景福帝曰善乃罢方士而去之故得汉道隆盛令名不亏  

凡一作皆集本  

## 文苑英华卷一百十九

　宋　李昉等　编寳五　丝帛一  

珊瑚树赋一首　　　　碎琥珀枕赋一首  

通犀赋一首　　　　　琥珀拾芥赋一首不寳金玉赋一首　　　蜀江春日文君濯锦赋  

一首　　　　　　　廻文锦赋二首  

临风舒锦赋一首　　　海人献文锦赋一首  

瑚树赋　　　　　　　　仲子陵  

瑚生矣于彼沧溟禀精于天地之气擢秀于鱼龙之庭含九泉之滋液冠百寳之神灵在涅不缁既同象玉之洁有枝无叶亦如贝树之形当其萌芽欲成根柢初结同坚冰之有渐类隂火之潜爇琼枝硕茂铁网森列贯纎目而玲珑映重泉而昭晰海人于是方舟以进拭目而观牵夫密网出彼清澜润夺白虹之气光连赤玉之盘厥价伊何有逾于琥珀其色则尔取类于鸡冠及夫汉帝思仙神君降质堂惟大小帐有甲乙植以瑚之树缀以明珠之实何幽茂以陵秋独青葱而照日亦有王家贵戚石氏财雄争豪世上使气胷中视珊瑚之若芥运如意以成风彼植之爲贵此碎之又何谓谅无补于经纶徒见称于祥瑞今也圣人御天所寳惟贤敛云物之容不书于策斮珠玉之胫而沉于泉车有龙首鸾衡不以瑚爲柱马有乘黄兹白【`四字见文选曲水诗序`】不以瑚爲鞭故虽古人之所贵独吾君能舍旃  

碎琥珀枕赋【`以良药是资竒物非寳爲韵`】　独孤授  

琥珀爲枕兮可保而持欲加首兮金疮是资况无用于寝戈之日固非全于枕辔之时在寳难求不借金之坚也其脆易破无劳斧以斮【`一作斯`】之岂为我寳用安尔止况将展转之状用救通中之痏分好恶于千岁之姿定刚柔于一人之捶莫投金柱相如之璧则非不陨霜锋子云之珍焉是夫其铿然始解发耀腾晖定锱铢讵论乎大小考多少未极乎精防异色旁分兮涣然冰释虹光中裂兮溘尔星飞然后霞彩断角势违岂同摘玉之流去彼取此殊异毁珠之日辨是与非美夫节彼用物视其丰约始如席上之珍忽碎封中之药念刮骨之痛尔将束手于无爲在抗首【`一作道`】之时我则曲肱而奚若故逺于患无或不良扣两端兮乍疑分寳摧一角兮尚可含章在目无全似假庖丁之术应手而碎不同石氏之强谁谓大道不寳吾道则屈固非合散之流不是羣分之物假以衒将【`疑`】爲美絶代称竒昔爲永坚之好今伤善价之仪偕苻氏之坚名果遭贞石同五鹿之神角或遇金槌犹能动彩熠熠驰精杲杲难分走海之灵尚认沙洹之寳徒美夫弃其异而斥其好曽不知失其枕而获其道  

通犀赋【`以温润而泽厥文自然爲韵`】　　　王　损  

犀有异角其名通天外径挺以孤耸内清明而自全匪刻匪雕既含章而无隐如追如琢【`一作瑑`】亦通理于未然当其逺徴搜备琛賮得自乌弋之野断以龙泉之刃瑟兮素理如线之状既呈灼尔清光似玉之开【`疑作形`】方润丰下锐上势圆质峻倘成象以表竒必骇鸡而取信明徴以騐分剸是资美胜截肪之日珍逾剖蚌之时素光的的而中贯彩规规而外滋良玉无瑕既呈竒而异矣白圭有玷将配美兮逺而故其分坚贞比金石光通上下色润膏泽透掌而纎粟必分窥天而秋毫不隔况本精粹蓄絪緼依稀象物皎洁成文或似双鱼伏緑水而鬐鬛皆见偶成孤鹤翔碧霄而羽翮斯分则知变态不恒众美难越契人情之用矣岂天意之贻厥故能贞而不变明而不昏粲竒文之烱烱畅美质之温温则贝有文兮不必爲异羲列卦兮何足而论究其所然徴其所自虽常情难得之货葢造物偶然之意何异夫笔误防而状蝇虫食菜【`疑作叶`】而成字若然者则文犀之美故不足爲瑰异  

琥珀拾芥赋　　　　　　　何　据  

天地之根孰知其源倐而化化歘尔存存琥珀拾芥凤形精蕞物之防防出乎意外于是气以防合物犹化造础因云以积润燧取火而就燥伊琥珀之为珠亦凤形而吸草既璀错以琼艳又荧煌而金藻尔乃探其至赜持其自然手与心惬视与目全美寳擢色以临矣飞芒乘虚而附焉此见几而作间不可省彼因感而应道不可传故能异质脗合殊途通播形的皪透影玲珑似乎月含桂以贞明泉泛箨而映净云发彩于虹玉竹乘隂于鹊镜虞都尉见而言曰昔者枫丹崖绮松翠山衣膏沦甘壤珠孕清辉全其真讵蜂巢之所僭守其朴寜鹤卵之能希进乎洁已一薫一莸而并采徳以繄物拾萧拾艾而同归且珠之于寳也至贵芥之于草也至防不以贵而黜菅蒯不以寳【`疑作微`】而替葑菲君无谓我腐为萤有耀君之经是照君无谓我弱为舟有徴君之流可乘物犹尚尔人亦谅只若太初之偶蒹葭长公之俯青紫生刍对如玉之容芳荷被懐琰之士则珠岂草以相期芥得珠以成美吾乃今知然乎至矣  

不寳金玉赋【`以君子立身无利财贿为韵`】　蒋　防  

圣哲之人含道徳以自贵逺瓌竒而不珍被褐所懐上恃慈俭以为主作砺于用下推忠信以为臣俾得各归于其璞庶将靡失于其真异彼满堂且由乎知足殊夫润屋焉借以发身虑知损而贾害比行妨而贱贿寜因众口以铄自絶匹夫之罪当令与土同价谁重一籯念其将石俱焚奚夸陆海塞淫奢之路彰亷洁之徒谅纵横而抵鹊岂镕范以为符抑好货之心自家刑国秉不贪之志虽有若无顾毁椟兮则那念称穴之可耻献而辞也足愧彼宋人欲乃攫之诚【`一作诫`】书乎列子还兹碛砾之内宜彼岩峦之隈类亚父之碎斗鄙昭王之筑台虚而盈将以礼义为器藏诸用何须府库之财靡近取于蓝田讵逺求于林邑却玲珑兮尘翳守清净兮氷立或黄或白得之而必捐如锡如珪践之而不拾空韫石以自晦孰披沙而强分苦受欺于田父嗤冒赏于商君执固穷以去奢视同累块喻至富于来学轻如浮云于是国尚亲仁民从弃利戒多藏于百货思寡欲于万类所攻惟善宁采之于荆山所拣惟贤任雨之于秦地  

蜀江春日文君濯锦赋　　　张　何  

粤惟姑洗应律勾芒御辰鴈桥风暖犀浦花新叠嶂萦郭长杨映津轩车照地士女惊人风土堪乐山川可珍岁时不殊于荆楚形胜有类夫咸秦晩景弥秀晴江转春即有卓氏名姝相如丽室织回文之重锦艳倾国之妖质鸣梭静夜促杼春日布叶扶踈安花巧密写庭葵而不欠拟山鸟而能悉绩缕嫌迟嚬蛾慕疾乍离披而成段或焕烂而成匹言濯春流鸣环乃出于是近深沉傍清泚朱顔始映珍箧方啓其始入也疑芳树影落涧中少将安焉若晴霞色照潭底夺五云长风未散【`一作胜`】百花微雨新洗尔乃曝林厓出泉洞迟日徐转和风缓送稍变回鸾全分舞凤戯蝶时绕娇鸎欲弄乘春景而方收俟王正而入贡懿其彩色足重鲜明可嘉青为禁桞红作宫花能使御【`疑作饰`】尉荣障夫人饰车郎官居而列宿郡守衣而还家若夫齐纨之与楚练岂非细縠之与轻纱  

回文锦赋【`以文思精絶今古传赏为韵`】　　张仲素  

昔窦滔之于役从军伊少妇兮玉洁兰薰对鸣机以抽恨织美锦而成文攅万绪之荏苒揉众防之絪緼肠迥而緑字初结发乱而青丝共棼萋兮斐兮常属思于黄绢不日不月长寄懐于碧云其始也轸蕙心蓄藻思披流黄之渥彩等后素之绘事循环而览夫言岂一端宛转而求则韵皆居次写别既久怨心有盈锦霞駮而増丽诗绮靡而縁情自发于巧心素手何慙于墨妙笔精当其用寄逺方临风载阅迹类雕虫文如委缬既连珠而复贯又通理而不絶居人言念缄万恨而在中君子寘懐字三岁而寜灭是绎是寻攻乎织纴宛而成章见色丝之丽永以为好表美人之心傥或以新而代故岂殊陋古而荣今黼黻不同愁阅目而等耀彩章自异惧防口之见侵况复委箧多年化尘千古方烂兮如在复灿兮可覩藻艳波旋环回辐圆蕴四愁而难解焕五采以相鲜犹或逾绣段胜彩牋贵以文自夺鸳衾之价赠乎逺无劳雁足之传且物在人亡留思长想谓其文之着也可卷而懐谓其制之贵焉乃摅而赏若知七襄之非匹岂玉案之虚徃  

第二【`同前韵`】　　　　　　　　皇甫威  

彼美人兮悬陇云念塞上之征客回机中之锦文千里驰心十年誓志相闗山之延夣托丹素而垂意札札鸣杼纷纷绩翠梭曵绪而龙回锦披云而凤至情生万象功归一致緑为芳草怨王孙之不归红作仙花发美人之幽思懿夫逹其意者在乎诚为其艺者贵乎精顾异物之可赏谅同心之所成离披而芳树揺影焕烂而明霞近荣振素手以鸣机兰闺霜集敛翠蛾而绩缕纱窻月生则知妙极十全才光一絶既以彰其意亦以表乎节类乎锦卓氏服以妍精言乎诗谢女慙乎清切稽六义而不忒方百花而迥别心唯念逺将绩缕以同营字是回文与愁肠而共结成乎手发乎心锐精思而在今方之纨比之素积功而冠古笑草露之轻薄胜林花之新吐宛矣丽矣错金彩以成章寂兮寥兮零玉筯而如雨于是阅披风前光文烂然百花互进五色相宣文彬彬而怆矣彩重重而恨焉匪类雕虫工乎织岂徒恱目寄乎边写片心之赠逺代尺素之相传一则托乎情一则存于想谓乎锦也可裁心乎足赏君乎君乎发缄封知精诚之不爽  

临风舒锦赋【`以赋之明丽当如此为韵`】　　阎楚封  

风响清韵锦明色丝阅攅花之丽防当偃草之惊时拂袖而起翻光益滋始晖晖之展也俄习习以动之且烂兮则舒爰假不周之力及斐然而异诚同絶妙之词尔其黼黻言开浸淫逺度蕴鸣【`一作投`】梭之巧思比掷地之丽赋晖光乱起如荡漾之波翻彩状闲飘若逶迤之霞布观夫引曵交映彰施焕盈当大块之初发遇回文之已成夺云彩曜日晶激飗飗而愈疾动猎猎而增明向水而揺似挂防之欲去当筵而列谓施障之将行况复入座轻泠横空掣曵当蜀郡之新濯拟潘文而更丽絪緼乍举时牵素手之中煦妪潜来逺自青苹之际晩映花户暗临洞房簸烟晖之照判【`疑`】腾藻艳而飘扬袅轻吹铄流光扇涵和而迥触摅炳丽而前当五色相宣喻体物之词彩八风迭起骇织文之鸟章且萧飒初戾红明正舒照琐窻而粲矣焕云幄以晖如彩曜克宣谅本因于剪饰精华可翫终亦借其吹嘘是知修时者莫贵其精微制锦者莫尚其绮靡善染翰之瑰丽状临风之旖旎懿哉文之义也谅发明之在此  

海人献文锦赋【`以珍物时来以应君徳为韵`】李君房  

彼潜织兮泉室之人曵文绡兮结氷缕灼锦彩兮照花新背穷海以入贡望君门而効珍于以献之爰彰至徳非同防氏之练更异仙家之织临风始啓全含琪树之芳向阙爰开遥写蜃楼之色固竒工之所就蚩【`疑作岂`】常情之可识当其防缕方织鸣梭静闻绚霞光于隂火缀缛藻于卿云舞凤翔鸾乍徘徊而抚翼重葩叠叶纷宛转以成文疑映地之花折似饮渚之虹分弄杼斯成既呈妍于泉客垂衣可仰欣有奉于明君启瑶缄而骇视方雾縠而难拟离披耀彩临玉砌以莲舒灿烂生姿映金门而霞起固将保【`疑作宝`】其所异孰能识其所以投炽熖而靡燎为灰濯清流而不濡于水原夫献琛方至捧箧员来临虚庭而障倚俯洞户以屏开蝶翩翻而误起鸟眄睐以惊回物无情而自感化有孚而斯应以文为贵寜同巷伯之诗表徳方来且异美人之赠非同禹贡不谢尧时对天庭而照烛向丽景而葳蕤皎洁凝光爰识氷蚕之绪霏微发色不唯园客之丝既而焕彼文章作为黼黻方可重于逺人寜有讥于翫物  

## 文苑英华卷一百二十

　宋　李昉等　编丝帛二  

冰蚕赋一首　　　　　海人献冰蚕赋一首海人献冰纨赋一首　　鲛人卖绡赋一首  

献蠒赋一首　　　　　素丝赋一首  

直如朱丝绳赋一首　　断织赋一首  

五丝续寳命赋一首  

冰蚕赋【`以凝沍之境成彼竒彩为韵`】　　　王　起  

懿北极之寒劲有珍蚕之处冰匪柔桑之是食匪幽室之是凭托彼峩峩且不资于春煦抽其曵曵自有乐于隂凝既违燥而就湿知同类而殊能尔其律穷芳岁暮百谷风壮羣川氷固游片片之凝光映重重之积素十畆之间兮泄泄何劳六尺之内兮涓涓正沍既苦寒而不倦将载绩而是务观夫如临如履经之营之隔皑皑之积冰吐漠漠之轻丝朱緑曵而愈出黼黻成而是资焕乎有章岂寒女之能得超然独处信夏虫之所疑淋漓未泮组织方逞匪缫于盆匪悬于井蚕事登矣必因【`一作固`】之而剖冰茧税求焉将取之而越境岂比夫风戾之所生岁单之所成蚕月而方育蚕器而见营安能苦其节履其贞窥之有战战之色取之有冲冲之声匪树而游奚感仙而化不筐而绩奚假蟹为名宜乎海人见彩尧帝斯呈伊蠢蠢之繁委实生生之殊诡【`一作轨`】鼠游冰下我亦来思生穴中吾乃异彼况乎雪霜是履鳞角多竒若解以东风或泉鱼而共跃藏诸北陆幸舆人之见知宜乎含章勿改牵丝有待傥来献于九重必相宣于五彩  

海人献冰蚕赋【`以四夷即叙海不藏珍为韵`】张良器  

员峤之山兮迥踊遐壤旁临穷海嘉冰蚕之厎贡彰逺人之无怠原其禀气斯异含灵有待鳞角是带育七寸之殊形雪霜载加发五彩之异色资纎缕以成绩弄杼攸勤美重锦之可持女工能即施劳且异于三盆为用寜同于五緎致美之厚罔差其妍不入献之光必资于善良惊揖【`疑`】云迈懿【`一作承`】筐是将涉三山之重阻辞万里之遐荒越溟涨届帝乡升玉殿荐君堂示彼有诚则申屈膝之防乐我无事愿充垂拱之裳葢威灵之有及故珍物之不藏懿乎生乃因地育乃非时四气平分届严冬而成止五方异俗在中国之莫为自尧年而効美暨今日而来思足以彰徳风之普洽表王道之清夷不然则修路﨑岖洪涟濧【`一作澎`】濞校道里而累亿罹寒暑而数四匪化理而无虞曷员来之可致彼躬桑载育献蠒为均浴濯龙之水涨川舘之春而后罗纨是绩筐筥【`一作篚`】攸陈固在常而可悦殊自逺而为珍是知化之所被物无不臻徳之所加人无或阻托兹赋以极思臻皇猷之焯叙  

海人献冰纨赋【`以四夷即叙海不藏珍为韵`】韦执中  

憬彼员峤兮阻夫穷海厥贡冰纨兮备诸渥彩产非中夏故致用之所资来自殊方表懐人之斯在然则蚕虽土育纨实人力禀鳞角以成质则或屈或伸因冰雪以爽容而匪雕匪饰作九服之上贡应五方之正色虽寒暑鳞次必借至隂之时而风土所宜则异中和之域既生既育是凖是则谅因时之所致实希代之莫识所美夫得之斯难所贵夫逺而能即亦由我后洪化浃洽淳风遐被方五帝而可六比三王之可四是使贡献逺物徳格异类爰发迹于僻界肆涉遐而执防献土地之所生携箧篚之云洎亦既觏止侯其敢【`一作孔`】臧不灼不濡将火防以比义或朱或緑岂橦花【`吴都赋有橦花`】之足方既同练云缭绕而交映又似仙花暐而含芳间衮龙以发色集黼黻以成章昔苞茅不贡昭周室之壊法今冰纨入献覩邦家之耿光非夫混一车轨茂育华夷何则不逺其逺献兹在兹既有劳于跋涉亦多歴于岁时标为贡首虽一时之可不献于君所知四方之咸叙是则其求匪易其用何珍傥见加于剪拂度【`一作庶`】晖光之日新鲛人卖绡赋【`以难得之货色如轻雾为韵`】　冯　宿  

彼巨海兮鲛人是居作轻绡兮厥状纷如不日而成固可卷而懐也时将见期善价而沽诸出波心而月彩相绚映泉室而云隂乍虚其来不测其丽何极行市道而莫知访人寰而未识非运思于文绣讵用功于纺织足使大贾【`一作价`】慙容众珍掩色岂重锦之云比谅千金而求直夫鲛者水府之所生绡者鲛人之所成竒货聿来寜假手于蚕绩变形斯至非挂籍于王征方雾縠而犹薄拟冰纨而更轻苟未知而不售恒固执而潜行皓如凝露纷若游雾爰洁尔容不于素质初偕于蜃蛤名不登于贡赋知慢藏诲盗哂泉客之遗珠悟冶容诲淫耻风人之抱布伟夫游洞穴媚清澜趋市人逺凌波路难贵朴全真讵闗乎日浴出潜离隐岂效于泥蟠且深不可测赤水之珠求得徃莫可追汉臯之佩且欺是绡也成于无朕动若随时辞海底之潜处赴日中之防期【`未见之字官韵`】属吾皇斥无用之寳贱难得之货徒待价而称珍庶转身而逺播  

献蠒赋【`以将以给宗庙之服为韵`】　　　　李君房  

冠六宫六职者公桑而已矣既卒蚕于世妇乃奠蠒于天子稽诸祭典实可重考诸女工斯为美信率土而在兹亦奉先而是以当其令布明堂时更青阳蚕事既卒女工式臧然后衣礼服出棘墙奉兹珍蠒盈彼懿筐累累乎如将荐卵皎皎乎有类凝霜既依于【`一作乎`】后亦献于王所以申课绩之劳止展威仪之孔将遂缲三盆修六服或黼或黻或朱或緑期有事于王公庶无劳于杼轴侯其祎而【`已注在前`】实足尚之享庙之容克备展敬之礼允厘斯葢夫人之畏慎王者之肃祗不然者赋有织絍之筐贡有岱畎之丝海人奉冰蚕至止园客将丝绪来兹冠冕之服可成祭祀之仪可辑可以重其珍美可以扬其裼袭何必桑坛而世妇斯复茧舘而夫人乃入俾来者既单恒日不暇给葢欲输于勤苦表我敬恭厚礼奉于先祖躬勤劝乃农功使三官【`疑作宫`】之有序斯百代之攸宗是以献蠒之道治国之要将取嫓于三推明至诚于九庙  

素丝赋【`以贞素持质功济为韵`】　　　　张良器  

羽虽白贲然而轻玉虽白坚然而贞未若素丝之为用以转化而为名匪刚克以居体实柔立而有成其正也可以如绳之直其顺也可以绕指而萦故能纷以随时浩然养素挥流水则转增其妍染绘色则不吝其污动必随人寸无恒度其来也何所自园客而出兹厥赋也何地由岱而贡之俯乎列【`疑作冽`】井将稽防氏之练【`疑作冻见考功记`】实乎泽器徒为墨子之悲信干旄之望美非庶士之可持不愿充嫠妇之纬不愿托寒女之丝因弄杼以成韵庶补衮而为期代若好五彩我则大白以受质代若厌羣居我则众缕以为匹非异俗而招累将矫世而摭实夫其公孙奉驾长倩趋风赠以生刍之束朂以素丝之总葢取诸自微之着积小成功君无谓我微君无谓我细若綦之可织则假手以成劳如裳之可缝则因縁而善繋功无不给物无不济彼服卉佩兰衣荷带蕙念牵丝之无日伤考槃之失计今将侔洁白以修身咏羔羊而取嫓傥黄绢之可比希菅蒯而无替  

第二【`以贞素持质积功为韵`】　　　　　乔　潭  

色之真者尚乎白质之细者珍乎丝真则贞而洁矣细则积而多之故君子輶徳是务清以自持将经纶以济物先组织以修词惟丝之故不于素组以饰马言好善而不忘紽之在羊时退公之有度始也重蚕事终妇功促季月戾风爰求柔桑寜止于十畆既登分蠒乃布于三宫至若三盆既缲八月成绩方勤水练【`疑作冻`】爰去地尺昼曝于日吸太阳之光华夜悬诸井濡厚载之灵液于是典丝瞻临防氏引绎引之于手如皓魄之飞承之以筐若凝霜之积既而嫔妇化理【`周礼嫔妇`】经纬纵横当轩兮婀娜之织弄杼兮轧轧之声映罗袖而増丽度金梭而转明每知白以自守亦含章而可贞夫以白能受采文匪胜质故公孙戒于从防墨翟悲其患失青为辔兮非拟朱为绳兮未匹珍蚕耻越乡而来移茧嗟自园而出唯彼蚩蚩之喻无愧【`一作如`】皎皎之实乃续曰丝之素兮贞且吉人之质兮清且一若【`一作傥`】见用于当时寜七襄于终日  

直如朱丝绳赋【`以题为韵`】　　　　薄　芬  

物有正而可尚者其绳则直如砥之平如竿之植不舒卷以随用终径挺而立极有防哉为天下式且取其直也故能为道之逆旅为义之蘧庐为人之端操为政之权舆于以方内君子所如木从之则正君受之【`疑作从之`】则圣猗欤猗欤【`未见朱字官韵`】原夫被物之际作巧之时运功【`疑`】人之手绩寒女之丝是寻是尺经之纶之其为用也不资于善结其为兴也葢取于无私以之为准也则矫枉有度以之辨物也乃去邪勿疑大者逺者念兹在兹俾夫贪者栗栗智者兢兢其为举直错枉当有事于从绳  

断织赋　　　　　　　　　仲子陵  

儒有学而未殖敏而多识庶几立言无念进徳当年以倦中道而息余虽不知请喻断织伊昔孟子受学辍然如疲日忘其所志月忘其所知母也贤只教之勤斯拔铦刃以一割应鸣梭而中隳且自贤亦自满泥钧成器玉琢成瓉隣于墓尔则有踊跃筑埋之非近于尔则有嬉游贾御之短是用居尔于学官之舎纳尔于经籍之馆期子衿之青青致履道之坦坦胡为乎不勤以学惟事于散苟尔学之可停犹吾织之斯断其貌既舒其言又徐投杼惘尔操刀介如丝之伤一纬飘其无绪帛之裂千经荡其无余前工后拙始密今踈牵梃为之中止杼轴犹其一虚且以丝喻人以织喻学若金受砺如木斯斵夫丝可以众而不可寡织可以勤而不可以舍一丝所累以倍乎寻常一织所工而衣乎天下因兹细故以及大者彼妇道之信然况君子之事也故形于织女思其功【`一作巧`】移于学士念其终业畅于外美归于中则以顾绡之理宏素王之风我友我生无落无废学若山积心无蓬秽当求断织之义若之何以艾  

五丝续寳命赋  

半夏生木槿荣时五月鵙始鸣楝【`来见切`】叶结防丝襭【`续齐谐记五月五日祭屈竹筒贮米以栋塞其上防丝缚之`】祭彼三闾蛟龙不窃祭之水曰汨罗祭之日曰端午情既本乎楚俗奉又告乎夀缕夀缕其娜色丝五紽色丝何始金闺之子画嘉嚬于青蛾发宜笑之皓齿国风既哀其窈窕家事讵忘乎丝枲别有恩从天上飞入宫中二八春日十五玉童谁其尸之奉苹藻于清庙何彼襛矣司衣裳于圣躬洎天子御絺之日后妃献蠒之时顔是渥丹对回鸾之十字【`一作子`】手如振素盘续命之五丝其五丝也蕙緑轻重兰红浅深皎皎而有莺其领采采而亦翠其衿既比方而一色又条畅乎数寻观其髪齐万计花柔四赩宛委蛇盘张皇虹直植其鹭羽杂之而夺其鲜对彼凤毛久之而寡其色别有金华别殿钩弋靓糚褰开筐笥贡奉君王懿夀丝之礼大续寳命之天长衮冕绂班【`疑`】荣夀丝以成锦游缨锡美比夀丝以无疆错以五采凖日以符节也综以万绪盈数以尊夀也龙烂蛇伸光气腾腾以御邪也瑞等乾坤拜启献也汪濊霑止其兵辟也不待万岁蟾蜍其理疾也岂借单衣龙子四海销夭札之疠百姓登仁夀之祉微臣敢问天寳之建元则曰甘露黄龙之年纪  

## 文苑英华卷一百二十一

宋　李昉等　编舟车一  

指南车赋一首　　　　大章车赋一首  

乗石赋一首　　　　　洗乗石赋一首  

炙輠赋一首　　　　　蒲轮赋一首  

墨子廻车朝歌赋一首　下车泣罪人赋一首以德为车赋二首　　　车同轨赋一首  

指南车赋　　　　　　　　张彦振  

缅窥皇始倾听巢风时仪朴畧化迹冥蒙结绳云谢徽章渐通乃服牛而乘马爰斵木而观蓬故圣人因象以制器随物而兴功北斗在天察四时而行度司南在地表万乘之光融尔其法制竒诡神妙无穷见其指而皆知其向覩其外而莫测其中轮湏借于奚子妙乃发于周公观夫作也扄闗脉凑衡枢星设烟萦电转鬼聚神防离朱目乱计然思絶公输服其心工王尔慙其手拙虽词给而口敏终难得而缕说至【`疑`】而帝容顺动王途允泰二月东廵万国南防羽卫出而天动笳鼔鸣而雷磕司南于是备属车引行斾候薰风而进指仰卿云而乘盖超摇光景之中缥缈烟霞之外同夫越鸟常有意于南枝异彼鲁人竟无情于殿防惟皇明之逺瞩驱八骏以遐举既访道于襄城亦寻仙于海渚岂湏老马之智宁借小童之语頼我司南不迷其所伊司南之用薄逄国道之昌平就日月于天路闻箫韶于玉京常使朝朝承北阙何辞岁岁指南行  

大章车赋【`以上方所造间次羽仪为韵`】  

舜为君兮禹为相七政齐兮八风畅备礼容兮和乐章同车书兮一度量龙楼恭已则无为以垂衣鸾跸豫游或有时而端望伊大章之攸作冠轮【`一作转`】舆而为上其始也委材质于资斧授规模于梓匠其终也授桴鼔于天街动輗【`疑`】□于霜仗乃画界防疆正位辨方候之以节歩先之以啓行象雷而鸣曽不闻其霆轰如蓬之转终不见其飘扬遵彼坦途违兹险阻勿忘情而习静殊不知其处所类智者之行藏同至人之黙语歴代传寳鼔车逾好有异人谋宛同灵造行不由径动能合道向使贵贱混并髙卑不间应无迷逺之疾讵有穷途之患则是大章为器国容之利指方位于遥空数田里于厚地节六鼔以鼍骇首五辂而鳞次望尘不及初非千里之遥听响争先终欣一日而至夫然则可以式序秩宗发挥乐府扶侍辇毂隐翳干羽以家形国何一二之能谈自迩陟遐虽万亿而可数墨客胡为来攀桂枝悬鼔待鸣仰淳淳之风俗尅车就驾识穆穆之威仪伊可大而可久谅斯焉而取斯  

乘石赋　　　　　　　　　李　昻  

观彼乘石体自孤贞得昆山之片字掩糓城之伟名青苔备色坚确符情列群峯而无语纵众溜而有声尔其崔嵬岑絶防霜贮雪竹径烟曛松门景防惬野叟之幽意抱山人之劲节横碧岫以霞张喷红泉而水咽借如巨形矗嶪势若将飞随匠人之采斵入天子之宫闱故得削迹青涧端容紫防幸至尊之践履嘉菲陋之因依于是皇帝穆然乃登珍台乘玉辂帷弸彋其拂汨鳞杂沓以骈布甸师清畿野庐扫路流星旄以烛日俨云旌而彗雾徃来斯登升降必歩取其磨而不杇贞而无蠧不然此荒薮之防石何遭逄之多遇请言其本也生必深山峯壮自闲电烻霞駮树杂苔斑竒形异质纷拏不一屹特立以树空倚崩崖而构室衔箭羽而横卧耸莲蓬而半出龙吟应物触紫岩而吐云虹梁中断驾沧海而观日故石之为物也不奢不僣无竞无猜偶山水而长往因和璞而俱来考之云籍则建名古昔贯亿祀而长存经百王而不易胡【`一作何`】施而不可何用而不适愿上吾君千万年地久天长履兹石  

洗乘石赋【`以王者顺动有司先戒为韵`】　　王　起  

瑟彼乘石履于圣王每寒水而濯色俾坚容而有常【`一作光`】当宸驾之未严贞姿或翳及天歩而将践丽质斯彰于是五辂载辖六龙齐首森天仗而既列俨翠华而已久仆乃故实是谘旧章克守取彼流恶涤兹含垢兢兢兮映金车而鞠躬翼翼兮汲银瓶而运手发璀错之色莓苔染之而不能注清泠之声埃集之而何有皎尔镜彻烂然氷鲜承玉趾而増丽拂衮衣而更妍磷磷于清浅之波自慙夺彩凿凿于激扬之水莫敢争先匪琢匪磨不淄不磷求【`一作欲`】蕴玉之色彰候和鸾之声振成吾皇献替之义我则如水之投叶吾皇啓沃之心我则如流之顺四海是奉百礼所【`一作斯`】总兹石既防一人由是而日辉兹石未晞万骑不戒而雷动君惟度义官则庀司将涤瑕而荡秽在挹彼而注兹于以昭卜征之候于以明望幸之期潺湲既临似石磴防泉之状流离欲散有山云润础之姿有翼有严既敬既戒去淟涊之色由是砥平吐新鲜之辉用光时迈乘石之洗也列周经乘石之履也合周雅内可以访道海内外可以观风天下故曰有扁斯石见于王者  

炙輠赋【`以才美润身喻兹为韵`】　　　　乔　琳  

惟輠以积膏而润惟人以积学而才润则浸之所致学则脩之乃来亦犹山辉盖玉之处石川媚乃珠之在胎则炙輠之义斯焉在哉原乎其始方我髦士言物也火及则润滋言士也用之则邦理喻研朱则其色不夺方扣钟而其音不已故可以与理窟而争深配智囊而共美炙之不竭夫岂同于瓶罄用之不穷固有殊于罍耻且国以贤兴车以輠进车非輠而安徃国非贤而莫镇脂膏内实宜诫盈于扑满滋液旁露信同功于河润岂比薰以香而自烧玉遇火而不烬向非外取其物内滋其身则一炙可以执【`一作就`】燥再乃于焉中贫亦何润色无斁辉光日新比至道动而愈出君子磨而不磷原夫伊輠也照身以取路伊贤也开物而成务亦何近取诸身愿借秦而为喻喻如何其惟良在兹希德泽而惠物在脂膏以无私若然者岂止滞輶轩以聼察因钧轴以为期増雨露之濡洽霑草芥而滋熈者哉  

蒲轮赋【`以安车礼贤者为韵`】　　　　　王　起  

王者崇招隐之礼作徴贤之车既斵轮而合度亦安蒲而用诸将使丘园共贲岩穴皆虚则必旌其重贶建此大舆轮合大【`一作天`】规取迈而行陆蒲兼柔质取坐以安居罔覆其轨辙可歴于丘墟载以归朝尽是渐鸿之翼驾而出野方随系鹤之书恒翘翘而隐隐谅求士之本欤若乃山骋【`疑`】异人林栖隐者鸟兽之群方杂薜萝之衣未舍或屠钓而忘名或版筑而在野耻戋戋之帛厥礼未崇笑孑孑之旌好善犹寡然后时主仄席哲匠精研载脂载辖既攻既坚蒲也采陂泽之丛有车之用轮也斵隂阳之木如日之圜轞轞兮出中朝之礼盛辚辚兮入外野而光宣【`疑`】于是经营草泽轥轹云烟瞻其仪无亏乎翼翼聆其响且异乎阗阗可以出嘉遁之硕德可以载傲俗之遗贤空谷有驹自尔而方絷鸣臯者鹤假我而闻天岂独邀申公于是日徴钓叟于昔年则知轮之设蒲岩扄是啓将毗王者之政先保贤人之体至万里之安安成百僚之济济岂比夫织而为席表臧孙之不仁缉以成宫昭令尹之非礼方今隽已在官轮犹未安旁搜丛桂逺掇幽兰士不病于迈种贤尽出于峯峦是蒲轮之礼也乃王化之端而已哉  

墨子廻车朝歌赋  

墨子虑厥居慎所如转华毂游殷墟疾朝歌为名知非良邑惟时迈有度用廻德车将以择乐国重盛则举足为镜立身乎绳墨每自西而自东咸作范而作式始其命驾徘徊发轸【`一作轫`】聿来岂半途而有废将由迳而无猜杂彼行人初儦儦而同造【`一作迈`】问于及境终轞轞而独廻乃曰歌乐者人必有度朝夕者天之所赋苟名而不臧曷邑之足顾由是反征轮遵大路比危邦之不入同覆辙之是惧载脂载辖却新迳而不疑如轾如轩乃旧蹊而是遡谅无阻于寸进实自惩于跬歩借如不戒乎謡不恒乎朝自然哀乐失节威仪莫昭何足以枉君子之车瞻夫翼翼来长者之辙美以翘翘是用处身于克正示众以不佻虽大道甚夷崪如九州之险大都孔迩邈成千里之遥足以戒居人警行子革咏歌之俗作道途之纪改辕不爽于归欤反路自忘于劳止亦将趋乐土走仁里彼邑之士莫得式其轩彼邑之尘莫得及其轨宜乎非礼勿动惟贞是履与孔门而齐教将宋国而专美莫不始于廻轮而彰乎励已嗟乎车之攸避也尚戒乎歌身之攸指也矧至于颇则惧栢人之不宿耻胜母而不过比车之防也未足居多  

下车泣罪人赋【`以万方之过在予一人为韵`】  

人惟有罪罪实在予将恤刑于荷校遂责己而驻车頋法令之未平滋彰甚矣俨冕旒而兴念涕泣涟如始也备羽卫而行因廵狩而出遇兹拘系将伏斧锧王乃止翠华驻清跸恐法吏之苛暴嗟刑网之峻密稽凤辇而恻隐再三愍禠帯而幽囚非一于是降玉辂下朱轮议狱缓死拖黻垂绅出辕箱而欷歔交睫顾桎梏而汍澜满巾虽囹圄之中自罹有国之典恐网罗之内时陷无辜之人于戱法议难逃过亦有在致狴牢未空之事乃教化不明之罪初犹掩抑见天顔之惨凄渐觉滂沲湿衮衣之文彩承顔熠熠满眼浪浪情将同于肆眚义有轶于纳隍是以顾盻悲泣徘徊感伤希圣防于方舆之间必先一物推睿情于圜扉之下以及四方故得法制备【`疑`】修狱讼无怨由而感于黎庶自已而朂于亿万涕洟犹在宥物之义已彰缧绁未收率土之人知劝行道而道斯逺矣爱人而人亦懐之何天网之自入使皇情以兴悲盖假其人为邦家之本因其事为慈惠之资不然何一降车而开二十世之业一洒泪而成四百年之基然后刑法永清威懐逺播是知夏后之得天下也能恤人而引过  

以德为车赋【`以至德之人有同车载为韵`】　白行简  

人之蕴德兮唯车可同载诸身兮运转无穷苟规模之不紊在夷险以皆通游必有方靡假顔生之御成之在我宁烦奚仲之功原夫雕斵何劳周旋不碍得亨衢古道以方驾将璞玉浑金而共载廓情田而作路终自东自西调意马以服箱任或进或退且见其制非假手用不由人驰懿范而深疑轧轧听嘉声而乍认辚辚如荣昼锦之衣便同华毂傥被悬鹑之服岂异椎轮是何輗軏无施脂膏莫有学海深而濡轨无虑词林秀而养材自久诲人不倦初讶其役车不休见贤思齐岂惮乎挟辀而走莫不乍行乍止载疾载徐究其理而大矣较其功而忽诸程君之梦捧阳精还同照乘黄覇之惠如时雨宛是随车乃知德以餙身为规车将载物是致苟执德之不惑故慿车而取类善行而所去无迹遵道而虽逺必至功能救旱喻流水以宁慙美播惟馨嫓七香而何异大矣哉妙才难问良工在兹曝腹而那殊炙輠书绅而乍认执绥此车也价虽擅于五云应难比矣数徒多于百两未足方之士有轨辙无逾威仪靡忒逄时斯牵驾之用抱素乏丹青之餙傥题品之未遗愿为车而比德  

第二【`以国家道通逺迩为韵`】　　　　　白行简  

皇帝守位以仁为车以德将喻夫博载庶物取象夫经行万国垂衣而退与人谋结旌而克陈帝力因乐推以发轫任不言而慿轼始効驾于情田之内不驱不驰终挂轊于王道之中自南自北夫改奢即俭尚质去华量包覆载迹逹幽遐行乎道而四方是则同乎轨而六合为家是知乘玉辂者又何足比驾金根者失其所夸尔其伐辐于自然之材斵轮用无为之道鍳驭朽以作训念輶毛而是保前覆后诫谅成败之足徴殊途同归信始终之可考伊至化之所备【`一作被`】如风令之偃草道德仁义配弨弓以致贤孝敬温恭代輭轮而养老万邦攸同九有克通朴斵在心讵比质于流水周行任道岂观象于转蓬以得贤为轮辕之助以守信为輗軏之功动天而善行无迹持重而利用不穷且工为车兮脆而易破德为车兮劳而成晩哂摧轮于太行悯困骥于呉坂域中咸頼功超乎大辂小戎天下皆肥力竭乎引重致逺泽可鍳而招损美不称而崇侈尔则速祸以宣骄我则去彼而取此靡自家而刑国俾视逺而若迩岂徒与奚仲造父之徒论功而効伎  

车同轨赋【`以君德遐布夷夏同道为韵`】　　白行简  

倬彼皇道大哉圣君躬厚载于宇宙俾咸驾于海濆故得遥遥之形周八埏而匪间彭彭之响经万国而俱闻所以义在知方理资从式见轸转而不阻谅辐辏而有则济之利既均美于三无顺动之端方齐功于一德是故逹于疆践彼幽遐表合踪而道广知辙迹而路賖亦由诫于险去其邪推善御于有截被至治于无哗殊途同归方见域中之大引重致逺是睹天下为家然则将利于时必徴所措既同辙而异履爰发轫而循度周流勿越诚转蓬之足施轥轹非逾将挂轊而可布至若偈兮【`诗匪车偈兮偈起竭切`】无外隐尔如斯念微至而必继嘉大同而在兹固将混区宇防华夷始曳轮而宁亏逺迩终推毂而不失毫厘观其政之大者道亦斯假苟慿轼而知风矧击辕而合雅顾践履之所至岂独不东信应用之无疆宁唯诸夏原夫建皇极开帝功三才既美九有攸同可使循环如贯运动不穷四防五逹之庄悠然尽届岛夷卉服之俗逖矣皆通尔乃庶政聿修遐方可讨俾守位者将顺其理利转者必防其道故车书而混同诚鸿业之斯保  

## 文苑英华卷一百二十二

　宋　李昉等　编舟车二  

舟赋一首　　　　　　　大舟赋一首  

汾水新船赋一首　　　　滞舟赋一首  

济河焚舟赋一首　　　　虚舟赋一首  

胡越同舟赋一首　　　　刳木为舟赋一首  

舟赋　　　　　　　　　　　常　晖  

昔者帝轩君臣道叶刳木为舟剡木为檝洪水以之径度大川于焉利渉疑夏日之初莲似秋风之落叶动而必利其物居而必虚其心善兰桂之得性恶泥滓之陆沉清流澈影岸狭波深直容与而孤运非轨辙之能寻动而何极居而不测以谦虚而受盈尚朴素而思餙为而不有质而能力不以克己辞于功不以利物矜其德夫潜行不离于水有似智焉虚己以济于物有似仁焉不畏蛟龙之浦不耻鱼鼈之泉任规模于匠者随物理之推迁横不测之流无慙于勇决指送归之路有类于神仙尔其渡辽按甲伏波受命絶岛如云长川似镜值冲风之防起引孤防而髙映榜人竒唱棹声不一赴海凌川箭驰风疾临地角而长逝望天涯而逈出飘飖画鹢决孤影而排风迢逓樯乌转危竿而就日且夫履有常道济无不通嘉守义于共伯慙弃人于卫公安而不倾得性江湖之上悠哉独运托质浮沉之浪为用也大为德也广操檝则津女轻歌画土则廪君孤徃防城带其寳剑神亭飞乎银仗惟傅岩之版筑临巨川而长想  

大舟赋  

崇崇大舟内谽谺而坑谷外突兀以山丘长者【`一无此字`】百寻受万斛浅淮泗滞原陆兀若簸大海以出鲸鱼邈如漂昆仑而横地轴及纵大壑鼔雄风叠髙涛摩苍穹连山嶪于天外疾雷吼于地中当此时也忽然涌出谩若乘空挺无何之乡树摩天之樯桧檝不举云防髙张平林倐闪以藏没群岛飞动而相望两仪混沌万象茫崇山成秋毫满月犹隟光一日二日经岷峨而歴扶桑外甚【`一作乘`】驰鹜中唯虚闲所以望之者势同累卵居之者安如泰山借如唐尧洪水大浸桑田包山上陵刮地滔天无巨舟矣人其鱼焉有若汉武习战羽卫云陈凿昆明者四十里坐豫章者一万人夫其为大与世殊伦暨乎巨象初来轮囷其貎锱铢犀兕防蠓貔豹向非刻舟鍳其浅深代【`疑`】轻重而难较岑彭西伐杜预南征千里江汉三军甲兵若非广艘舸何以蜀灭呉平稽前代之为用信殊途而同轨以古况今相去逺矣何者我后无唐尧洪水惩汉武昆池【`一作明`】笑魏家秤象偃晋国兴师则大舟之用殊于昔时今乃守在海外化渐无垠浮三海【`一作江`】以实仓廪绕四溟以周乾坤既而飞凤诏宣洪恩或西尽月窟东临朝暾【`一作职`】南国狙游北极驰奔穷水路以适逺为大舟之用存于戱向者将逝万里之外滞一曲之内故知德有所长皆以拙于用大今以济度为功适天下而皆通假其风水之力不离江汉之中向使移舟为人以海为主元首契合大舟夹辅则传说之济川同功轩皇之刳木何取客有扣舷而歌曰是舟也非大匠则无以成非大水则胶而倾非大风则道不行此皆大匠之则大海之德一日千里者风之力也汾水新船赋【`以虚舟济物利渉大川为韵`】　徐彦伯  

贤者彻侯求人之瘼分帝之忧以为冀方轮转病于行辀乃乘素秋镜清流假道于河伯息肩于呉牛因去彼以取此遂舍车而造舟革故鼎新裁规创制通子房之妙畧运桑羊之潜计则浅深之量将载沉而载浮陈去就之宜则既济而未济懿夫席防锦防兰桡桂檝不日而成嘉谟【`一作谋`】允叶蒲且罔设宁劳渔子之家财用无亏不夺农人之业水之积也厚船之动也防回翔竝骛识波上之防鳬倐忽孤飞见天邉之一叶伊负重以致逺非卬否而人渉及夫安卑委顺外静中虚混泥沙而闭矣象智者之居诸逐便乘流排难触物泛波涛之不屈状勇者之拂郁船之时义吉无不利向之为材也标挺特之材今之为器也作殊常之器若徃若来无颠无踬奢淫自戒厌殷帝之酒池游戱无虞耻丹朱之陆地鹢首翩然鱼鳞比川映汾隂之寳鼎参汉武之楼船当秋风之擢【`一作折`】唱候明月以扣舷载廪储而奉国逹方物以朝天可以通河渭可以泝泾瀍斯渐【`一作暂`】劳而永逸将冠古而争先且知君子攸作务于逺大美利亟行莫不系頼厥声载路赓歌济巨川之功史不絶书考课获畴庸之最别有荷为衣兮蕙为带鼔轻枻兮张翠盖杳烟波之末夷犹区域之外愿一渉于龙门接神仙之嘉防  

滞舟赋　　　　　　　　　萧頴士  

摄提岁拂衣海岳应调函洛咏佩服之臯兰美絷维之塲藿徴良图以趍事窘中道以摧落昔谬价于当年今后来之不若众飞下以抵余矩枘而规凿悲介直之不可媒想云林以自托眷眷离忧行行独愁邅我车而北上朅吾道以东游爱迟迟之暮春登泛泛之轻舟过岩邑以信次防萦波之下流于时丙丁守位恢台肇节朱云四腾瑶草半歇景冲冲而炽旱风翳翳以歊热赫中潬【`大亶功沙堆为潬`】之平沙渗通川而殆竭则有危樯巨舸长艥广艘龙翼锦轴雀颅方艚材木兰兮竹箭纫齿革与羽毛顿修笮于廻塘骈曲岸以戢篙于是迅拏轻防河舠汉艇乘时泝洄赴利驰骋混鱼商而沸杂期数日而俄顷事也时哉咸适其才于嗟大舰安得而来借如三江五湖之漫礐石飘沙之汨淈望赤岸以天低临清波而景没峻舻冲涛以直透髙防云卷而上彗朝发乎荆衡夕止乎杨越晷刻千里之外一何去留之倐忽彼斗筲钟鬲之余防迳趋时之末曽压溺以不暇亦何知于岁月材防则致逺而自覆量大则俟时而可贵苟或喻于穷通又奚分于器类运之来也贾长渊髙视于三台谋不用焉梅子真近辞于一尉吾将敛防以饮气覩维舟而歔欷  

济河焚舟赋　　　　　　　高　迈  

昔孟明之载战载北也空山肉填平地血流匹马只轮荡然不收社稷包羞朝廷隐忧用兵至此不死何求诚以弃瑕之恩未报拜赐之言虚设砥名砺节易地改辙冀桑榆之未晩得雌雄之一决乃复总元戎申薄伐驷马云防【`一作屯`】长劔电掣哮阚【`一作咆`】兮前貔后虎威棱兮左霜右雪火千旗而四靣风生【`一作动`】雷万鼔而一道地裂小长平之瓦散【`一作觧`】凌不周之柱折朝出乎咸秦夕临【`一作济`】乎孟津其气益振其屈欲伸于是指河中之舟示军中之人曰吾与君子誓雪前耻雪则出【`一作负则入`】黄泉之下胜则入青云之里吹嘘【`一作咈`】而霜露变叱咤而风尘弭虽无此舟谁无此舟否则骸骨为异乡之土魂魄为邻国之鬼虽有此舟谁有此舟矣乃命焚之夫其火与木相守水与火相煎烘大川焮长湍龙吼乎沸潭鱼喁乎汤泉舳舻化而为灰檝棹飏而为烟水声与军声合旁聒乎地火气与兵气鬭上冲于天是谓【`一作以`】天为我赫怒焉地为我震嶪焉林木为我枯死焉山陵为我崩骞【`一有马字`】千里而髙鸟不过四遐而猛兽莫前况于人乎况于国乎于是晋君臣闻之心攅百箭背负芒刺形神无主手足若坠曰秦师德之修诚之至天将啓吾将避闭城郭而不出潜锋铓以自备以五庙苟存为幸以万人苟免为智敢佑【`二字一作岂敢防`】其山河而虞其土地于时晋实为【`一作之`】主反为客秦实为【`一作之`】客反为主不战而胜不攻而取掠地于大河之北封尸于崤陵之下既而鬼得【`一无此字`】偿前【`一作雪`】耻人得【`一无此字`】觧厚顔四顾野清横行而旋噪声破晋山嘉【`一作喜`】气塞秦闗曹沬复鲁之勲自居其下范蠡平呉之力莫厠其间此役也见孟明之临事暂否终泰图之大也见子桑之举人遗麤得精鍳之明也见秦伯之用贤责功舍辠道之在也臣事君不必自致借主司之公君使臣不必自得借主司之忠由是观秦伯之有子桑犹耳目之在躬以其视视一国之明以其听听一国之聦自可以翊天子还淳风代【`一作名`】与三五比崇身与二八争功威强晋【`一作秦`】覇西戎不亦宜乎明明我后渴贤固久悬无私之境以照六合持【`一作倚`】无私之衡以秤九有掇竒拾异葑菲尽取若有一人兮【`一无此字`】近文章含坚贞【`一作近忠贞含文章`】悔已徃之无成谋大来于此行出蜀郡题桥以见志入函闗弃繻以示诚宁作焚舟而死不为弃甲而生投军于子桑自比于孟明君谓之何如哉【`一作君谓如之何`】言之不可以已也【`一无此字`】颂之曰析薪如之何匪斧不克事君如之何匪媒不得是知焚舟之役非孟明之力乃子桑之力也  

凢一作皆文粹  

虚舟赋【`以浩然任触君子之心为韵`】　　　樊阳源  

理可得真宗可寻惟虚舟之不系同大道之无心每悠悠而去住恒泛泛而浮沉寂虑为徒必澄淡而方息在物无竞信风涛而莫侵体合道枢来慿积水本流谦以处顺宁遇坎而斯止类善行之无迹似至人之虚己或沿或泝非假功于檝师载沉载浮亦奚劳于舟子若乃景絶逰氛川息波文荡漾无阻逍遥不群则鼔枻者未足与议摧撞者不得而云故曰动以贞胜而静为躁君观其浮广川之洋洋混长润【`一作澜`】之浩浩不拘同放旷之怀无着体希夷之道殊青翰之见重等珠之为寳惟斯道全谁曰不然任东西之漂荡随风水之推迁中含虚而自若外守正以无偏逄流则行靡惊鼋鼍之穴安波自徃空思李郭之仙动息靡常去留不禁以虚而受殊乎小器易盈可济不通非曰不胜其任处静安卑乗流任时浩然独逝邈矣谁追想好风于曲岸避巨浪于中坻且没迹于寂寥檝【`一作鼔`】棹何从喧矣是无争于触击绋纚焉得维之是则虚其舟川得以宁虚其心人寡于欲既与道而合契亦无情于相触苟思【`疑`】理之未忘谅无惊于宠辱  

胡越同舟赋【`以所思同济宁患异心为韵`】　袁不约  

胡越异方兮言语不通邂逅相遇兮扁舟之中讶形殊而类别偶泝浪而乗风邈矣两乡怀土之情则异飘然一叶济川之计斯同始也各自天涯俱来波际指遥程于空濶纷逺思而容裔南冠朔服俄泛泛以相亲孤棹片防杳悠悠而未济安危目击休戚心期当波澜之起处是肝胆之呈时水害若防不独文身之俗风髙傥便岂惟嘶马之思去乃夷犹来何处所不逺南北宛为俦侣投足而作隣遥集共轸风涛思乡而何暇哀吟且虞悠阻迹也既狎心焉匪宁摇烟荡水泛梗飘萍在浩之难测况沿洄之不停容与安流每欣欣而防意纵横骇浪咸惴惴以忘形盖以风水多虞因依不间来非类聚虽慙泛洛之仙情匪貎亲诚无敌国之患殊方何逺合志何深因托质于刳木遂忘言于断金向若不同其利无得而寻长嗟绵邈莫嗣徽音则朔野慕射雕【`与雕同`】之悍【`一有然字`】炎洲乐拾翠之心复安得同其忧患而计其浮沉哉于是察其事嘉其意谅极暌而乃合非弃同而即异永怀共济之诚信无徃而不利  

刳木为舟赋【`以济川资舟理国求相为韵`】　罗劭权  

昔王者以济众为先念舟航之未具长川谓运斤之人必能造物选合抱之木遂使攻坚既而削彼鳞皴定兹绳墨短长大小任规模之巧心髙下重轻称波澜之巨力原夫造其舟而利其用亦由求其理而安其国剞劂斯休舳舻已流小周穆鼋鼍之驾契髙宗舟檝之求德合国风暗动扬防之势人歌帝力爰成鼔枻之讴济物不得无其舟行化不得无其相运智既由乎明主操舟亦因乎哲匠器无不具实均大造之功道无不通宛叶苍生之望必也主意弥用汝犹疑不顾斧斤之妙不求拥肿之资则思渉之人恨无航而空叹未济之士欲行水而何期且刻之求劒者其意细防用之称象者诚非大计曷若济巨川而是念命良工而立制欲使蛮夷之类慕化而有路斯来啇贾之徒通货而乗流逺逝利渉之道弥彰拯溺之功潜契以此利物何物不利以此济人何人不济由是皇恩逺被鸿化旁流潜通四海之路皆因一叶之舟用之则行岂随波而上下利有攸徃当与道而沉浮今我后契道临人端黙求理思通大水济川之具虽多乐得长材刳木之心未已则知从古之君为舟于水若苇航于河广之内似芥叶于防塘之里方之于今未足喻其大而拟其美  

## 文苑英华卷一百二十三

宋　李昉等　编薪火  

野燎赋一首　　　　　灯赋一首  

取榆火赋一首　　　　鑚燧改火赋一首  

庭燎赋二首　　　　　兽炭赋一首  

清明日恩赐百官新火赋一首  

积薪赋三首  

野燎赋【`并序`】　　　　　　　　崔　湜  

先天二年十月仆客于郢山之胡氏胡氏之子体道之【`疑`】命与仆有忘年之厚焉常以暇日登髙纵观见火燎于野壮而伟之因谓仆曰吾读文多矣未尝见有赋于是者试为吾赋之仆时负谴触物多兴援毫斐然岂近声律其词曰  

郢国东走楚藩南极江闗苍茫千里一色在季月之穷防方短辰之骤匿霜皑皑而夜涂霰淅淅而朝逼百草同死万木皆枯瞻彼灌莽鞠为榛芜叶烦拏而积蔓枝拥肿而盘株既攘壑以擢阜亦累塍而冐涂及乎农聚告毕泽虞纵燎逺靡不焚近无不烧灼地而山川卷色炎天而日月頽照固玉石以俱销何芝兰之不噍岂害物以利获将顺时而通教沃我公田之饶遂及我私之効卢城之曲客游者闻之讯之其足观也乃命我賔仆束吾征马登于髙岗一瞰平野是时牧童樵竖匍匐交驰提爝秉炬斯焉取斯尔其薙棘崇蕴缩茅始吹残【`一作殱`】芳未爇短炬犹羸或蠢蠕蓊勃或宛延冶迤晶翳翳而莫振力緜緜而可覊不利进而求食【`疑作退`】每违髙而趋卑状君子之摄勇同哲人之守雌及乎旭日照烂晴风萧索慿燥鼔威倐忽而作光赩赩而旁翥气曈曈而上薄翻紫焰于半天迸红星而四落騞尔电烈雄然雷奔泉汨飋飃沙腾雾昏其始也杳然若六气含象开混元其少进也赫焉若十日扬光登天门迫而察之既似乎惊镳失毂骇平原逺而望也又似乎列羽攅旗驰塞垣于是走炽狂迕冲烟怒击咆林吼丛欱谷歕壁或霍濩以燐乱【`见灵光殿赋`】乍轰嗃而揊拍如万壑之岸崩拉若千岩之石坼经雪窟而歊霭突氷凌而沸液栖禽失窜以惊嘷伏兽迷奔而堕蹶应接不既吁其可畏能使烈士贾勇懦夫増气开耳目之溷浊荡胷襟之滞欷登农山之岭既琐琐焉观广陵之涛亦复何谓及乎炎盛亢极途穷势摧赫赫扫地防成烟煨何倐兴而忽歇何有徃而不来无介推之生气见韩安之死灰仆乃愀然叹息而谓胡公曰夫物忌太甚火亦如之得兹在兹失兹在兹徒观其进德并命防名逄时三堦式践六柄初持方望防于朝论亦谋明乎帝思居则击钟陈鼎出则长防幡旗咄嗟而严霜夏落顾盼而腐草冬滋道路多望尘而拜朝廷以转目相期及乎过进受伤满盈致缺或身辱名替或气隳心折或朝失卿相之权或暮为匹夫之列客稍引而多去友虽求而已絶髙门翳罗雀之丛曲池沦涸鱼之辙伊焰焰而不禁固炎炎而就灭聊假兴于斯文庶投鍳于来哲  

灯赋　　　　　　　　　　冯真素  

日杲而朝隮月胧而宵出禀纯阳而合彩体沉隂而盈质照未被于覆盆光岂周于暗室顾兹灯之燠保谦光于自荐推九华于洞房攅百枝于复殿嗟防琐之陋质侍君子之髙防光逶迤于舞袖影朦胧于歌扇丝竹夜响绮罗春绚玉阶星列金缸花徧至若上客将欢中樽未防吐氤氲于玉宇流艳溢【`一作滏`】于金盘杂行月而浮桂乘流风而泛兰瑟韵諠兮逾炳更筹深兮转寒觉离筵之閴寂知别恨之良难别有荡子辽水贱妾空闺掩锦屏而绵叹下罗幔而长啼既婵娟于永夕亦委郁于孤栖花伴妆而共落烟绕思而俱迷况复古人处否通道居幽门庭閴寂景物清秋愤书劔之无托意年华之不留抱枯简以锐想对寒灯而足愁及其遇晓韬晖乗昏吐耀明以利物光非自照希助美于太阳岂聨晖于庭燎虽寓词于感物终有类【`一作累`】于体要  

取榆火赋【`以方春改火用榆鑚燧为韵`】　　王　起  

国家布和令稽旧章候葭灰之所应取榆火之有常鑚之弥坚初若切磋之响动而愈出俄生炜煜之光火则循利人惟向方岂徒宣明于四海固将贻范于百王时也迟迟日升习习风至太簇中律勾芒整辔择木之宜顺天之利歴歴初种常散荚而如钱煌煌是求必鑚木而成燧曲直有伦寻尺为珍啓炎上之气当发生之辰佐暄妍于献岁助煦妪于阳春比皇明之烛幽既自迩而及逺叶时令而委照是舍旧而谋新始青林兮见采终洪鑪兮有待郁攸之气方腾枮槁之容不改其执热也殊金燧之感其攻坚也非水石之鑚佩之或杂于刀砺用之以代其槐檀运手而緑烟乍起属目而朱焰可观余烬收之而有耀死灰燃之而孰难束蕴是繁抱燋【`一作憔`】众伙何镕铸而不頼何燔炙而不可红星忽迸不异乎种天之星朱火既非【`疑`】讵同夫敲石之火则知调其玉烛取彼白榆诚国之美利亦君之逺图始韬光而无朕卒既燥而有孚所以微成于着有生于无岂徒严凝之乡树于北塞晼晩之景失于东隅宜乎大化不爽余光必共莫不爱一人之大化为百姓之日用  

鑚燧改火赋【`以顺兹四时取彼众木为韵`】  

乾坤设兮其仪有二寒暑运兮其序有四圣人则天而顺气故改火而鑚燧大矣其功愽哉其利智以济物时以作事万人由是资生六府以之咸遂尔其始也命工徒案林麓选槐檀之树榆桞之木斩而取也期克顺于隂阳鑚而改之序不于寒燠既类夫求美玉而琢山石又似乎采明珠而剖蚌腹尔其鑚也势若旋风声如骤雨星彩晨出萤光夜聚赫戱郁攸赩炽振怒青烟生而阳气作丹焰发而炎精吐影旁射而曜威气上腾而作苦冠五行以斯用审四时而是取司方守赤以备乎南北东西利物济人用配乎金木水土则知火之为德候而为期火之为用无以尚兹辉赫赫而不防性烈烈而自驰其猛也物则望而畏矣其炎也人则寒而附之岂不以阳气所禀厚生所资用于燧人之氏炽于火正之司及乎日月其逝春秋相推取舍有常必假于人力新旧迭用无乖于天时惟火之用其则有顺其初也鑚一木而挺英其大也烧万物而为烬岂止夫田单克燕孟明伐晋或焚舟而济河或爇牛而破阵而已哉今我国家七德聿修九牧入贡若以之烁金为鼎可以备物致用若以之铸金为器可以安人和众然则鑚燧之始既已如彼利【`一作和`】用之美又亦如此济乎今古逹乎遐迩猗欤火之不可阙也如此  

庭燎赋【`以早设王庭辉映羣辟为韵`】  

王者崇北辰之位正南面之威赫朱燎以具举列彤庭而有辉助彼皇明可烛于夜色【`一作艾`】叶兹睿哲引曜于宵衣信乎令典有作旧章不违当其冠劔铿锵环佩昭晣峩峩争赴肃肃就列听玉漏而未央仰紫宸而初【`疑`】爇珠旒将出方熠熠以星悬防仗徐来以【`疑作已`】煌煌而电设九仪稍布六乐爰分代晨光之昭曜杂佳气之絪緼腾辉于鸳鹭之行若离若合委照于熊罴之旅或分【`一作友`】或羣昭昭彰彰紫气红光声明灿炜百物荧煌覩炎上之有赫知临下之无荒逺而瞻之谓焚裘之烟昭俭于晋帝迫而察之似流屋之火呈瑞于周王金缸莫齐银烛非竞长风乍拂髙焰弥盛华衮灿烂以相鲜猛虡攫拏而交映其容烈烈其明杲杲附寒者觉其春深假寐者疑其曙早则知统四海朝百辟励夙兴勤夕愓佐盛仪而有待惜流光而无斁昭其明也叶天鍳之清穆望而畏之【`左传火烈人望而畏之一作望之俨然`】契天威之咫尺彼爟火秦举神光汉觌何足示来仪之容呈入觐之绩则知我皇立人之程为国之经旂渒渒而咸造鸾锵锵而可聆万宇乂多士宁岂徒美君子之至在宣王之庭  

第二【`以天覆之广文德以来为韵`】　　　　杨　涛  

王者亲政以防迟明于未明之前伫来朝于昩爽爰设燎以光宣烂然见举赫以相鲜燧人载驰俾流光而烛地羣后咸造将辨物以朝天时也四照方【`一作干`】阳千官是候星尚泛于银汉夜未穷于玉漏烘广庭之际赩以朱阳曜紫防之旁皎如白昼伊有烂之通照契无私之光覆于是逮其时灼其姿影摇丹槛光动彤墀凌霜气而炎威转炽拂轻颷而委烬潜遗设必有因盖欲司其明也幽无不察岂假望而畏之事光乎国典咏美乎周诗如是则称兰膏者自防影于是夜言金釭者敢呈晖于此时岂设王庭其照能广既烈烈之旁逹不勤勤于睿想尚早斯至激环佩以锵洋居髙匪遑【`疑`】烛宫闱而曭朗功殊甸燎事美兰薰燃五夜而幽明已辨辉九重而鸳鹭斯分小投炬以流景嗤衔璧之呈文息其焰而恒让朝日浮其烟而乍杂瑞云有以啓天顔辉至德燐乱炳焕荧煌翕赩连珠户而散彩暎丹柱而混色懿夫勲烈有融用舍合理当其晦可燔爇以生譲其明可扑防而止原燎纵而爰【`疑作奚`】匹爟火通而何以未若兹燎之举天庭之隈可使九门洞启诸侯毕来  

兽炭赋【`以朱火清耀升为韵`】　　　　　蒋　防  

彼好竒者巧与之俱揉煨烬兮是谋是度象猛兽兮为虎为防将以辉烁殊观焜燿洪炉腹翕赩以凝电口喊呀而夺朱曳尾垂头似无心而暴物嘘烟吐焰若有齿而焚躯寓形兮必果徒搏兮莫可锯牙钩爪乍腾倚于寒灰隅目髙载光芒于烈火所以暖虚室娯密坐稽其状也成鸷兽之雄雄求其类也笑形盐之琐琐其静兮无营其动兮匪惊稍顿足以狼顾时迸列以豺声煜爚交光孰辨犬羊之鞹防顤欲歩似怀林野之情因炎上以委质殊槛中而徇生辉兮赫兮美其容之有焯不贪不暴嘉其身之中清无野心以见诮非内热以自照恒虩虩而出勇复煌煌而引耀威而不猛谓驯扰于中堂攫而莫前疑踡局于余燎袭狐貉者对之而不惊被絺者向之而伏膺佐南薰之煦妪却北陆之严凝金釭近之而发彩玉壶隣之而散氷髣髴枕籍爌晃依冯类火防兮炎丘是托比烛龙兮昆阆斯升此制也不唯资于翫好抑亦彰夫伎能  

清明日恩赐百官新火赋【`以题为韵`】　谢　观  

国有禁火应当清明万室而寒灰寂灭三辰而纎霭不生木铎罢循乃灼燎于榆栁桐花始发赐新火于公卿由是太史奉期司烜不失平明而鑚燧献入匍匐而当轩奏毕初焰犹短新烟未密我后乃降睿防兹锡有秩中人俯偻以耸聴蜡炬分行而对出炎炎就列布皇明于此时赫赫遥临遇恩光于是日观夫电落天阙红排内垣乍歴闱璅初辞渥恩振香炉以朱喷和晓日而焰飜出禁署而萤分九陌入人寰而星落千门于时宰执具瞻髙卑毕赐降五侯以恩渥歴庶僚以简易暖逐来命风随逸骑入权门见执热之象阅有司识烛幽之义咸就地以照临示广徳之遐被于是传诏多士同欢令晨将以明而代暗乃去故而从新均于庭燎贶彼元臣燿燿当门烟助松篁之茂荧荧满目艳如桃李之春羣臣乃屈膝辟易鞠躬踧踖捧煦育之恩惠受覆载之光泽各罄谢恳竞输忠赤拜手稽首感荣耀之无穷舞之蹈之荷鸿私之累百然后各防鼎镬传辉膳官争焚炉炷竞爇膏兰销冷酒之余毒却罗衣之晓寒方知春秋故事未逾于我周礼救灾徒称变火曷若赐于百官万方同荷  

积薪赋【`以后来者居上为韵`】　　　　　张敦实  

积薪如之何伐自中野藏用如之何俟夫防者当就燥而未及固不材而见舍我取彼竭在寖寖以増髙颠之倒之信多多而益寡来因髙冈之上徙殊曲突之下知附热之足食【`疑贪`】兼防光而是假原乎瞻彼林薄爰发条枚绸缪既束负荷皆来始交积以发地俄重叠而如堆顾遇可期亦有含音之器操持倘用岂无束湿之材匪伐柯于林下疑设燎于庭隈入用虽慙于散木待燃未怯于死灰幸薰灼之可近唯抡择之所裁必能扬大君之光资烹饪以调味岂徒发太守之化祈防雨以禳灾观其叠迹连墙攅形内向功成执热化归炎上催发生于庖人废全模于梓匠曽不知纵横长短之术成结搆髙卑之状犬牙交列未失本枝之形蝇翼巧成犹蓄运斤之望岂徒分彊干弱枝之义留错节盘根之余异抡材而晋用似橧巢而夏居幸爝火未息与兽炭焚如无之实难鑚燧者于兹待乏虽欲勿用和者焉能舍诸古人徴【`一作惩`】用贤之乖喻积薪为偶奚自我而争先反忽焉而在后念采掇之所在顾髙下而何有倘坚贞之可求庶有心而不朽  

第二【`以帝取汲黯为韵`】  

仆少好读书长而无替谢絶门客幽闗长闭志寻经史见汲黯积薪之言即知君臣有道之契乃废卷愤色竦袂临砌岂吾道业谢于古人君德慙于徃帝竟空盐梅之用长虚舟檝之济于是辞云林裂荷薜赴以时贡拟先【`一作光`】秋计何岁华之不与几山川之迢逓积薪暗入于心【`一作先`】期后来空望其他惠积薪何薪唯楚与桂其采之也翘车载驰毕搜其林壑其得之也良材尽取靡遗其巨细风尘尔劳阡陌相继辞云壤而百处指王城而四诣得大有之妙象同萃享之深智无怠其功有司是主虽不近于丹陛幸得贮其华宇然蓄薪而虽多非有命而不取每至膳夫兴造金鼎初汲论食玉而来窥将然桂而先挹勿贵先至在其下兮必弃置于后时勿轻后来居其上兮必取用而先及此自然之理胡物情之可习已矣哉苍苔芜兮白露湛愁来晓夜红顔减君若助化于圣明伏望留情于汲黯  

第三【`并序`】　　　　　　　　　李徳裕  

此郡岩壑重复林麓繁盛【`一作榛林郁盛`】樵采之子未尝辍音徃徃防流而下诣余求售余因积薪于庭窃有所叹乃为积薪赋赋曰  

邈岩居之幽逺有楚泽之放臣方絶学以自防诚未暇于披榛悲顔子之饭煤感莱芜之生尘时束蕴以请火访蓬茨之善隣乃遇樵客维舟水濵余讯之曰采樵贱业常栖隐沦诗既嘉于刈楚传亦叹于析薪尔岂延瀬之客不取金而且贫又岂叔敖之子似好亷而苦辛何乃负担不已其生实勤客顾余而叹曰贵则近祸富多不仁寄迹于此以养吾真善大雅之知言信蒭荛之【`一作以`】可询既而交加累积髙下齐均轰若井干叠似龙鳞避氿泉而无浸生曲突而不陈【`一作先曲突以斯陈`】苟知防患之术终无焦烂之賔嗟长孺之昩道常喻此而求伸虽后来之髙处亦居上而先焚使薪为能言之物岂欲【`一作容`】入防而扬芬未若生幽崖之侧糺芳桂之轮不近野田之燎免劳匠者之斤冐霰雪以终嵗齐天年于大椿  

## 文苑英华卷一百二十四

宋　李昉等　编畋渔  

春搜赋一首  

皇帝冬狩一箭射双兎赋一首  

圣人苑中射落飞鴈赋一首  

三驱赋一首　　　　　畋获非熊赋一首开三面网赋一首　　　弋不射宿赋一首吕望钓玉璜赋一首　　任公子钓鱼赋一首  

独蠒纶赋一首　　　　钓盈舟鱼赋一首春搜赋【`以畋狩得时献禽合礼为韵`】　　　常　衮  

上方究心政理愓虑逰畋顺时而行仁育之恩克洽酌古取则春搜之义攸先所以示军容于有众发号令于初年时惟仲春景则清昼列武卒于天仗选龙媒于御廐野有鸣鹿尔则食君之苹巷无居人我亦从王于狩其仪可觌其理可究春者蠢也象其动以宣威搜者求焉薄于求而在宥固将明其校阅非取乐于驰骤想熊罴之士必在于求贤驱貔豹之师宁惟于逐兽夫其将陈于野先训于国执铙备卒伍战阵之教执镯尽进退疾徐之则六军之节制可观三畋之礼文斯得而原其初也勑司马致髙旗行火弊【`出周礼`】薙畬菑弯良弓而发彼破修眦以毙之择可取而克成旧事舍将孕而用表深慈虽四海久清礼且崇于国典三冬尚隙役无夺于农时然后筭其获否以行赏劝皆贾艺以求功必极忠而上献若然者岂徒倒逸材之兽落翰飞之禽大发以彰其武力小杀以宜【`疑`】其道心事且载于周礼迹宁诫于虞箴夫如是子云无以讽其羽猎相如未足言其上林于是天族【`疑作旋`】景从颷轶电杂皮冠且进虞人之守斯存防仗前驱天子之围不合有司乃申誓人之词具表貉之礼献禽以报其生植充豆以遵其孝悌君子谓是搜焉足观国家之大体  

皇帝冬狩一箭射双兎赋【`以题上六字为韵`】  

路季登  

大矣哉我唐之盛兮七叶重光袭文明以为徳表武烈而称皇于是行冬令稽旧章当清风之戒节建【`疑作逮`】律【`一作晖`】之司方时因展狩礼备肃将信不差于王道岂取乐于禽荒者哉若乃整钩陈严羽卫星旄烛野云旗拂曀周长扬而为阹属甘泉以为缀骋六龙而电发顾双兎而颷逝性毚狡而不恭足轻迅而靡制爰从圣射乃观神艺銮镳却转引柘月而随圆金镞斜飞叠霜毫而俱毙既絶系而逹臆【`子虚赋洞胷逹腋絶乎心系注中心絶系也系读曰系`】亦洞胷而裂眦岐阳之美不独称于周王上林之雄未可论于汉帝观夫岁聿暮时既冬采吉日咏车攻或备鲜于干豆或荐芬于祖宗匪合围而纵获谅阅武而观农且箭协阳爻兎唯隂兽柔而不犯信尔类之可全彊以多猜信我网之不漏伊省括而一发纷应而双仆所以章圣武于无穷表灵诛于薄狩至如驰騕褭跨深密追防踪腾劲质飘勇气于苍昊抗棱威于白日激流电而指顾蹑奔星而迅疾叠穿兮彼兎则双舎防兮我矢惟一足使百蛮胆防万人股栗遐哉邈乎不可谈悉彼更嬴【`出战国策`】之絶艺蒲且之妙术曽何足以拟议焉于是杀气肃英风扇信合美于三驱寔挺竒于一箭然后廻雕辇御金殿或畀台阶或归鼎膳乃知我皇之盛德万古之罕所闻见者也  

圣人苑中射落飞鴈赋【`以题为韵次用`】　陆　贽  

于穆我皇受天明命与乾坤而合德配唐虞而齐盛成功斯着射中九霄之禽文教已宣道应千年之圣想彼禽矣雝雝可珍配玉帛于前礼齐山木于至人栖必择处翔无失伦候律南徂洞庭之芳草犹碧顺时北向上林之繁花已春苟应以啓圣同杀身以成仁尔乃云收逺天水落上苑风萧萧而劲夕日杳杳而低晩于是圣人恱年豊修武功有直斯矢有弨其弓因肃杀之候游苑囿之中彼鴈于飞斜当禁掖带轻云之徴【`一作防`】素暎遥天之晴碧虽逄蒙之絶艺莫敢措心固离娄之明眸其才能觌我弓斯张我矢斯射算分数之逺近则舍防而应镝质毛纷其已坠声振犹未释闻之者足蹈手舞覩之者目骇心愓彼贯心称妙穿叶无怍一则三年而后发一则百歩以为约岂如料必中于飞动骋絶伎于寥廓鴈以逺而矢发矢既中而鴈落异哉莫髙者天戾天者飞彼抟空之逸翰尚无所违矧荒服之逆命曷不咸归则知皇圣有作夷夏无间鄙楚荘之戱猿笑晋平之失鷃固将威九垓而清八荒岂直落翔云之一  

三驱赋【`以搜畋以时网去三面为韵`】　　　裴　度  

古之畋猎自天子逹诸侯秋则狝春则搜非有情于杀戮固无取于盘逰盖以除时稼之所害示军容之克修故王者有三驱之礼也职此之由夫生杀之柄主之于天生诚有之杀亦宜然是乃张我武出于畋植灵旗以凖的应晋鼓以周旋兵作于后兽驰于前背主而去者以其逆而必杀委质而来者以其顺而必全是知从禽之中有古义焉何乎哉三驱之义我则有以且以驱为名至三而止驱者以无合围之道三者以有知足之理盖以明上帝之心见圣人之防初其择吉日戒师期既逐兽以礼亦使人以时不知追军讵设左右之翼有异捕鹿宁分掎角之师夫尧舜而来殷周以徃皆顺时而行令非害物以示养无违者不杀知有异于焚林犯德者取之固无间于漏网故知树德务滋除恶务去所以欲万国之畏威使四方之即叙柔者来服则必觧其罻罗挺而背走则必烹于鼎爼若然者必沮其疆梁而销其旅拒也逮乎大汉逰盘是恣驰骋【`一作駃`】是躭崇苑囿而大开里宁止百取庖厨之餍饫畋岂惟三不然者何以子云有长杨之讽相如有亡是之谈我国家修古典斥防宴狩不夺于三时网唯留于一面大田多稼聊防猎于长苖四海无虞徒因搜而教战美矣哉三驱之礼因兹而又见  

畋获非熊赋【`以有开必先是膺明盛为韵`】　频　喻  

畋者所以讲武贤者所以辅弼能顺时以阅逄命世之间出得贤于搜狩之塲効获乎覇王之术且以展时巡之明义昭至化之隂隲将入林之有期宁即鹿而无必哉是以赋车攻练吉日驾驷牡之既闲俨七驺以齐跸于是列卒满路张罟竟天倾薮刮野搜林荡川小殷汤之教祝同周文之猎贤治国之规必闻献可从禽之乐宁假献豜如斯则沃心之期乎说啓乃入梦之知夫兆先观夫猎车未贯大绥将弭得贤之繇既符非熊之姿宛是马足不极皮轩遽廻觧云罗之周布广天仗以全开用割鲜之能我则曽事于屠钓夸染轮之味我则将和于盐梅且夫博采为圣旁求斯盛宁知校猎之逰更展弓旌之命白驹皎皎无烦空谷之维束帛戋戋不待中园之聘薄狩有隟畋逰有恒【`一作惩`】陈虞箴以炯戒得吕望以光膺驰骛乎道德之囿故逸飞之遗走将贤能之是择在麇鹿而何有十旬失位悲夫洛汭之歌三品充庖讵比渭濵之叟此威容兮我武既成彼非熊兮惟时之英来仪则迈种靡怨佐理则日月宣明盛哉三驱之致用也永代垂声  

开三面网赋【`以仁圣之道开此三面为韵`】  

汤既有殷圣德日新敬畋逰必因于无事取禽兽不为乎资身于是设无私之网当去杀之辰加一日而虽期于用开三靣而盖取诸仁乃言曰遂尔之性啓予有圣悲罗者之所重伤诏虞人悉除其令恢恢虽设不为四校之防荡荡无疑必遂三驱之命是用施诸大麓祝以嘉辞举数隅而罔烦曲取当直道而岂假周维故得兽安狂顾鸟释危疑弗虑弗图自乐已生者足矣若亡若存不用吾命者絷之当夫搜狩有常稼苖是寳将遂乎驱逐岂烦乎穷讨所以释从禽之利以絶一源觧竟野之罟欲穷诸道遂得行无所阻物不懐猜念群生而东西必遂嘉众路而逺近咸开弱羽飞空未见触丝之患徴【`一作防`】行走地曽无系足之哀故曰圣道克美深仁及此虽有畋猎而无荒虽有罝罟而必弛所以冠百王而不怍歴万祀而无慙正其德而惟守一用其网而必去三芳随事【`一作业`】逺化与恩覃则里革防罟之心庶修遗美西乙放麛之感足继清谈今天子意在搜田志清郊甸庖羲之网屡设成汤之心未变已焉哉谁能述三代之所兴庶可垂永于南面  

弋不射宿赋【`以君子仁及飞鸟为韵`】　　王　起  

禽之生兮择其翔集弋鸟【`疑作为`】絷兮修其决拾飞则骋伎或雕爼是求宿必表仁亦良弓用戢无欺其处闇必济其不及岂惮杀而为心将好生而是急当其白日既曛皎月才分敛翮争萃来巢有羣同在笼之无见虽惊而不闻岂不知剪其羽饰旌旗之靡靡裂其肉成炮炙之纷纷【`诗燔炙芬芬`】盖以忘机为心方同海上之子俯窥见害奚恃太平之君四镞既藏六钧遂弨【`广韵等少切`】物则咸若德用不扰三驱之礼未五豝之仁为小蒲且希伎自贯于青云硩蔟设官爰射乎妖鸟岂以窥城上之乌栖殒月中之鹊绕至道在兹怀仁有归恩同于觧网戒比于合围且以顺行而搜【`一作防`】宁恨于风毛雨血当夕而殒奚思于不鸣不飞谅身剪而知惧实羽族之有依我思古人聿求夫子蓄矍相之艺不发于非时当山梁之求必资乎顺理从禽之礼斯得夜猎之夫多耻物既全诸直艺亦藏诸身则知率是道也在博施于仁  

吕望钓玉璜赋【`以道济天下神符告休为韵`】  

昔太公之未遇也隐于渭之濵钓于渭之津坐磻石而不易其操垂直钩而不挠其神波万重而我心惟一岁三周而吾道方申既而寒潭晓霁莫不遗乎巨细兀忘形而有待引经纶而不替期隂隲以旁行忽防符而下济于是防深泉激细【`疑`】涟振锦鳞而云霞焕若获玉璜而篆籕昭然皎皎霜净亭亭月悬表苍兕之期功隣造化腾白虹之气理契先天所以耀川灵所以夸渔者徘徊自适愤惋俱写临清流而素彩荧煌昭白日而祥光上下公乃起川隅怀寳符颙昻志气振奋泥涂捧抵鹊之容弥彰洁白入非熊之兆宁掩瑕瑜众皆钓其名我则钓其道众皆钓其鱼我则钓其寳故知神全者不辞于贫贱志大者不叹于枯槁皤皤兮白髪湜湜兮清流其来也钓于周所谓运【`一作抗`】良谋拥神休岂芳饵而能获匪嘉鱼而足求异和氏之功疵瑕受戮贱詹何之术溪涧空投然则道感其诚德亦有报天以我为忠告客有悦其性者莫不望兹川而髙蹈  

任公子钓鱼赋【`并序`】  

昔任公子钓鱼经年不获及其获也众人餍之公孙十上不遇及其遇也帝王任之固知饵大则鱼大功髙则禄厚鱼也人也何酷似乎感其义以作赋曰  

千载崇崇我闻任公独坐防稽之上垂钓东海之中海之广兮混然飞流鱼之大兮邈矣难俦所谓之鱼三千余里何以为饵五十其牛其钓兮星霜已周日居月诸兮吞此大钩吞钩之时其势廻互觉巨【`一作长`】絙之急惊白波以鼔怒搅大海簸髙涛嶪三山惮群鳌及夫道尽途殚绳穷势蹙突兀出水蹉跎望陆一岸山横半天云矗巨鳞既已倾海水亦以清吞舟之害平若乃飞銮【`疑`】刀以撞突泉为膏兮岳为骨剥鳞上之重锦抉眼中之明月由河之北逹于东溟万民餍饫三年羶腥向时兮刻意临川劳神有年舟人不顾渔子悠然坐石滑兮积苔藓苍葭变兮老云烟今日兮投竿瞬息以肉为食豫且气慑詹何失色契我心者臧丈人适我愿者龙伯国钓道既尔人亦如此孙未遇买臣家贫海上牧豕江邉负薪常以云霄自致燕雀时人受侮不少守志弥真终逄挺防俱为汉臣典郡则还乡衣锦作相而开閤迎賔则知饵大者鱼大道肥者禄肥获大虽喜虽晩何悲鱼之与人殊途而同归  

独蠒纶赋【`以心专虑宁方尽钓道为韵`】　　李君房  

维丝伊緍体道之要蠒之绪可以为垂钓之纶纶之防可以精用钓之妙绵聨轻竿之上荏弱深泉之徼袅长风而若絶度晴空而引耀剖蚌为饵宁取乎五十之牛悬缕为纶奚期夫三百之钓观夫其钓不钓之又在河之涘期道为筌且夫纶细如忽鱼潜在泉振而不絶则其动也直深【`一作心`】而能致是其静也专随惊波而乍逐潜流而曳引时髣髴而如见忽漂摇而将尽其细虽尔其用弥深三寻岂劳于人手百丈乍发于泉心神之凝不觉鱼之得纶之细亦随钓而沉美兹纶之褭褭浮长川之浩浩疑空外之逰丝罥波中之弱藻斯纶也异园客之功斯钓也得詹何之道钓术既臧唯道能方其竿不挠其饵非芳中之者功多于金鏁引之者道叶于玉璜信可以投于濮水信可以泛彼沧浪必钓乎深先定乎虑得象以契于忘筌得鱼斯谓之冥助鱼既得兮心亦冥収纎缕兮旋回汀将大钓于方国冀沧流之大宁  

钓盈舟鱼赋【`以心无所望故能取之为韵`】　周　鍼  

詹何以迹系鱼舟心逰水府乐垂钓以放志存大川而为主是故傍遥汀依极浦下纎钩【`疑`】而任运念红鳞而必取原夫纶抽独蠒钩屈芒针缀香饵半粒袅荆篠【`列子荆篠为竿`】数寻泛万顷之濶投百丈之深不争之以手而争之以心盖以钓于鱼也无情鱼于钓也奚惧期不中而有中信难遇而终遇自得钓深之防谁明引重之故观其跃涛戱瀬掉尾扬鳍视吾钓为非钓触吾丝为非丝果审之以无物遂吞之而不疑所以入其口挂其颐据洪津而曽不暂惊静宜尅也恐巨力而难乎连制动必随之欲举未举相去几所牵之黙计于轻重纵之潜知其出处且以弱制强者道之以刚鬬柔者死之徴不然则焉得纶甚防而不断鱼至大而不胜势穷则龟龙莫之卫防气作乃波澜为之沸腾我体正而方逸尔力尽而何能此逹守柔彼休用壮沉钓才出于水靣毙质已充于舟上图大且异于任公识时固同于吕望设使专情待物切有于无则手也从操于钓饵鱼也终乐于江湖吾当不躁不挠不驰不趋垂竿于仁义之域鼔檝于道德之衢然后怜【`一作歌`】玉兎惜金乌当尽钓于人间之盛事岂独盈舟而已乎  

## 文苑英华卷一百二十五

宋　李昉等　编道释  

玉书赋一首　　　　　　列子御风赋一首太清宫观紫极舞赋二首　求珠赋一首惚恍中有象赋一首　　　凿混沌赋二首盂兰盆赋一首  

兴唐寺圣容瑞光赋一首  

玉书赋【`以泥丸百节皆说有神为韵`】　　　吕　铸  

上清中元圣立教存书示人以玉为至精之寳谕道于疆名之真使其复归于本近取诸身保长生于气母通不死于谷神妙哉灵诀虚皇之说清紫府之内瑕瑜不藏洗丹田之中琼瑶比洁蓬莱有夀配金石姑射有顔如氷雪讶其与天地相终而莫知寒暑易节时所未谕兹焉在列我是以纪庭庐之位论藏府之官得之于此甚易求之于彼则难嘘吸可以自审性命于焉内观专气致柔则顺途而同辙适性任欲将背驰而走丸五气理于先后三闗啓其户牖精粹自成于渣滓宠辱不惊于纷纠同美玉之韫匵我其善守以随珠而弹雀尔于何有以取诸其怀致于道孔皆目可通于两耀神相应于百骸乃知化自仙册形为真宅传此希言服之无斁神明不见指象帝于虚无覧可寻捧斯文而探赜代所贵人受益不然何道德竝经于五千灵仙自古而累百虽羽化之独跻于国理而无暌用以修真则致虚抱一移于砥行乃立节思齐故錬质者慕凌厉飞腾于碧落致身者以诗书礼乐为丹梯俾克躬以服道乃洁已而如珪悬觧上智之性指南下愚之迷客有仰黄庭之秘录空自叹于尘泥  

列子御风赋【`以至人御风契心寞为韵`】　纥干俞  

列子占风之自履道而至澹防若以轻体每冷然而意遂感时之候临大块以栖真与化为徒谅成形之分类美夫应彼飘举随乎屈伸如假羽翼逈离埃尘必俟乎转绿蕙摇青苹穆以絶俗清乎便人摩九霄以骋望遵一气而逰神是知本于无营且曰何思何虑超然独徃畴为我徒我御瞻徐疾之匪差杳徜徉之有功诚之所待因啸虎以孤骞为用不疲偶化鹏而并翀钦若扇物资乎在躬此焉静骛于以同冝其经隠坌遭鸿蒙【`它书多作蒙庄子作蒙`】肃以潜畅髙而不穷期则罔虞皇载美于觧愠德之为贵轩后必闻乎顺风其或倒影亏蔽振衣容裔莫逞乎逺孰睹其际方出谷于来宂缥形腾以神契善行无迹顾绥防以何施乘化而防信道途之不系伊在御之有则曷蹑虚而可寻明上士以离代啓至言以修【`一作条`】心斯气也激浊常全接虚固然初习习以遐迈卒谆谆以思候不奸兮节之八音而咸应福能致矣旬有五日而方旋想乎上下无间乘凌有托既冲天而轻举亦观徼而惟寞鄙萧史兰台之凤轶王子缑山之鹤道之云逺将自保于逍遥时不再来因以翔于寥廓  

太清宫观紫极舞赋【`以大乐与天地同和为韵`】  

张复元  

乐者所以谐万国舞者所以节八风故宗致紫极之舞朝太清之宫俾观舞以知徳徳以容备省风以作乐乐以文同吾君纉道纪修祖功将有事以朝献必斯舞之是崇方其一人在庭羣后列位奉常执礼以恭命太乐陈仪而蒇事望圣主以龙升见舞童而麇至舞之作矣应其度而展其容乐乃变焉动于天而蟠于地其始也顾歩齐进蹁跹有序既乍抑而复扬遂将坠而还举始蹑迹以盼防毎动容于取与陈噐用之煌煌曳衣裳之楚楚观乎俯仰廻旋乍离乍聨轻风飒然杳兮俯虹霓而观列仙飘飖迁延或却或前清宫肃然俨兮若披云雾而覩青天惟紫也取紫宫之清唯极也明太极之先用之则邦国之光备施之则中和之气宣徐而匪浊比上帝钧天之乐静而不过小圜丘云门之和亦何必持彼羽旌方闻乎得礼执其干戚然后必止戈彼延陵空叹于象箾宋玉徒美其阳阿讵能合天地之大徳调隂阳之大讹者乎洪惟我后遵祖为大道【`一作遵`】其乐使万物无不宣餙其容使兆人无不頼客有观而作颂愿播之于九域之外  

第二【`同前韵`】　　　　　　　　李　绛  

开元中赐海内以正朔示天下以礼乐舞紫极于宫庭飨元于云幄乃树以旌旃设以宫悬由中出以表静用上荐于告防盛德之容昭之于行缀至和之节奉之以周旋激乎流音之下存乎大乐之先八佾以敷肃然舞于清庙九奏之作杳若享乎钧天如是则文始不得盛于汉日大章未可比于尧年振万古而独出岂百王之相防洎乎秉翟而叙候乐以举协黄钟歌大吕乍阳开于箫管忽隂闭于柷敔淹速以度正直是与若中正而离立复徐动而进旅和之感物应鸟兽以跄跄礼以成文垂衣裳之楚楚由是俾有司夙夜在躬候吉日鼔钟于宫方将万舞爰节八风于以易其俗于以告厥功因乎所自制在其中申敬也其恭翼翼宣滞也其乐融融齐无声于合莫感有情而统同则其业之所肄习之则利作兹新乐着为故事享当其时舞于此地退而成列周庙之干戚以陈折而复施鲁宫之羽籥斯备美乎冠之象以峩峩舞其容以傞傞合九变之节动四气之和散风以条畅洽皇化之多是时也天地泰人神防舞有容歌无外故曰作乐以象德有功而可大求珠赋【`以非智求珠以真得为韵`】　　白居易  

至乎哉珠之为物也渊渊绵绵不知其然存乎视听之表生乎天地之先亘古不改【`一作其中有象`】与道相全求之者刳其心俾损之又损得之者反其性乃之又无音听之则希珠无体抟之甚防【`一作抟之则防`】故以音而求者忘以体而得者非倐尔去焉将窅防而齐徃忽乎来矣与罔象而同归是以圣人之求珠也捐【`一作损`】明圣薄仁义索之唯艰失之孔易将在乎【`三字一作莫不`】以心忘心以智去智其难得也剧乎剖巨蚌之胎其难求也甚乎伺【`一作待`】骊龙之睡妙乎哉【`一作夫`】不皎不昩至明至幽将【`一作欲`】致之于驯致岂求之于躁求性滑【`一作失`】则遗若合浦之徙去心虚潜至同夜室【`一作光`】之暗【`一作闇`】投然则【`一作斯乃`】动为道枢静为心符至明【`一作光`】不耀至真不渝察之无形谓【`一有其字`】有而非有应之有信谓【`一有其字`】无而非无是以【`二字一作故`】立喻将为【`二字一作此夫`】至寳彊名谓之珠名不徒尔喻必有以以不凝滞为圆以不耀【`二字一作无假疵`】为美盖外明者不如内明之义【`一作理`】纯白者不若虚白之防藏于身不藏于川在乎心不在乎水夫唯【`一作然则`】外其心顺其神韬其光寳【`一作保`】其真虽无胫而求之必臻若乃劳其智役其神肆其志徇其惑虽没齿而求之弗得则知真宗无秘妙本冥黙珠者无形之形者无色之色亦何必游赤水之上造昆丘之侧苟悟漆园之言可臻珠之极  

一作皆集本比本书反有脱句  

第二【`以道德非智求珠以真为韵`】　　　　赵　宇  

者道之真宗珠者物之至寳南华丑去圣之昏惑因立言以探讨将依物以见真故假名以喻道岂不以精理冥黙妙体希防任览而自契运无涯而返违共趣于真所观皆指齐躯于苟何适不非是以遗之者异迹得之者同归若乃轩辕之理盖以心中正天下肥犹复筑特室静端闱思营之而英华不冺悬之而日月齐辉于是捐聦塞明离形去智兀然而心无所适漠【`一作溟`】然而体无所寄在宥而同乎太和守静而成乎简易不自矜伐而人受其赐斯则不违黄屋之间而得珠之义岂同夫无胫而走有纇【`一作数`】可收百金拟价径寸无俦焉假物而则是在身心而自修抟之不得何诟【`二字以注第一百卷穿杨叶赋`】之能致视之不见岂离娄而足求且夫珠以精真比道道以圆澈比珠岂瓦砾之能杂【`一作维反声`】固圣贤而不殊是以似之者将千里之逺照怀之者如三光而莫逾况国家腾凌羲轩郁映文史重光累圣抱一而理自元而得之传我皇而未已传之谓何无为是纪得之曷若徴贤选士契漆园之寓言悟珠而有以况人能道道岂逺人体之则是任之则淳独逰于昆仑之侧临乎赤水之濵而在于彼独【`疑`】得其真夫珠之为义岂只喻道亦以比德将求价而不收同君子之否塞况其劳于翰墨握而为则怀恩欲报照乗斯得料明哲之深知冀投之而不忒  

惚恍中有象赋【`以形象无实全在精至为韵`】　谢　观  

惚不可视无臭无声恍不可听希夷杳冥于不可为之内有不可状之形则可徇其惚恍于无是无非之间见有若存若亡之象似菖蒲之秀闻之而不见其形同合浦之珍知有而难期入掌且夫视之不见将谓虚听之不闻将谓无则虚无之内有罔象之珠及夫视之可见以为真听之得闻以为实则真实之外有彊名之质故执无而求者理则谬焉执有而求者理亦不然寄精于从无之地韬光于入有之权其象也虚其体也谓皦兮尚黙谓亏兮复全其方不中于矩而规不中于圆自索隐于心契可忘形于意筌静以神观黄帝得之于三月反于目听列子寤之于九年然后含兮如容浩兮如海体【`一作期`】混沌而不殆成胚浑而不宰先天地之始已块然而生后天地之终尚澹然而在何者为在何者为生生万物兮吾象不显成万物兮吾象不呈谓之有兮无朕谓之无兮有精故道我者非常道名我者非常名及夫清有形而为天浊有形而为地列而为九畴八卦播而为五行六位此皆非其象此乃象之器自可外废其境内存其至一谕老氏之言曷无为之不致  

凿混沌赋【`以清浊忽分物来伤已为韵`】　　薛　逄  

有物混成先天地生言乎地兮不浊谓乎天兮不清物我俱亡莫究希夷之际黄未判因标混沌之名有南海之帝曰倐北海之帝曰忽胥遇于兹一言相发伊人以视听食息滋养观尔则耳目口鼻俱阙将欲擿尔听以寘音声抉尔明以分日月防尔凖而通气翕尔喙而容龁厥议既臧厥臂用攘揕颡舂脰真随手伤一之二之日视之茫茫三之四之日听之锵锵六日而穷鼻韝【`一作齁`】息七日而巨口箕张于戱伪兹始回邪作矣中明役神外物攻已一彼一此无终无已痛乎道德防而仁义生亦由形兆分混沌死嗜欲悲哀声牵响来蘧然寐觉划尔形开日月星辰彊配隂阳之数轮辕榱桷争标曲直之材徒观夫执仁斤横义斵剖圭角析清浊投伊砺乃之器入彼敦弓之朴势腾凌声瀺灂静者地而动者天融为河而结为岳则知朴能成器器成朴分木能生火火盛木焚盖所为聦明着而胜负交战智勇昭而是非紏纷夫如是又安得二气凝而不流万有来而不拂吾欲寂唱和于声响缦文章于黼黻然后弃尔见而阻【`疑`】尔闻复归于无物  

盂兰盆赋　　　　　　　　杨　烱  

粤大周如意元年秋七月圣神皇帝御洛城南门防十方贤众盖天子之孝也浑元告秋羲和奏晓太隂望兮圆魄皎阊阖开兮凉风嫋四海澄兮百川皛隂阳肃兮天地窅扫离宫清重阁设皇邸张翠幕鸾飞凤翔晱旸倐烁云舒霞布翕赫忽【`一作胷`】霍陈法供饰盂兰壮神功之妙物何造化之多端青莲吐而非夜【`一作夏`】頳果摇而不寒铜鐡银锡【`一作铜鐡□锡`】璆琳琅玕映以甘泉之玉树冠以承露之金盘宪章皇【`一作三`】极仪形万类上寥廓兮法天下安贞兮像地殚恠力穷神异少君王子掣曳曳兮若来玉女瑶姬翩跹跹兮必至鸣鹔鹴与鸑鷟舞鶤鸡与翡翠毒龙拏【`一作恕`】兮赫然狂象奔兮沉醉怖魍魉潜魑魅离娄明目不足见其精防匠石洗心不足徴其奥秘缤缤纷纷氛氛氲氲五色成文若荣光休气发彩于重云蒨蒨粲粲燠燠烂烂三光啓旦【`一字一作壮观`】若合璧连珠耿耀于长汉夫其逺也天台杰【`一作□`】起绕之以赤霞夫其近也削成孤峙覆之以莲花晃兮瑶台之帝室赩兮金阙之仙家其髙也出诸天于大梵其广也遍诸法于恒沙上可以荐元符于七庙下可以纳群动于三车者也于是乎腾声明列部伍前朱雀后武左苍龙右白虎环卫匝羽林周雷鼔八靣龙旂九斿星戈耀日霜防含秋三公以位百寮乃入鸣佩锵锵髙冠岌岌规矩中威容翕【`一作习`】无族谈无错立若乃山中禅定树下经行菩萨之权现如来之化生莫不汪洋在列欢喜充庭天人俨而同防龙象寂而无声圣神皇帝乃冠通天佩玉玺冕旒垂目黈纩塞耳前后正臣左右直史身为法度声为宫徴穆穆然南靣而观矣人伎初防四影髙悬上妙之座取于灯王之国大悲之饭出于香积之天随蓝寳味舎卫金钱麫为山兮酪为沼【`一作洛`】花作雨兮香作烟明因不测大福无邉铿九韶撞六律歌千人舞八佾孤竹之管云和之瑟麒麟在郊凤凰蔽日天神下降地祗咸出于是乎上公列卿大夫学士再拜稽首而言曰圣人之德无以加于孝乎散元气运洪鑪断鳌足受龙图定天寳建皇都至如立宗庙平圭臬绣栭文楣山楶藻棁昭穆叙樽罍设以觐严祖之耿光以扬先皇之大烈【`或作明孝之盛烈集作大宗之盛烈`】孝之始也考辰耀制明堂广四修一上圆下方布时令合蒸尝配天而祝文考配帝【`集作地`】而祝髙皇孝之中也宣大乗昭群圣光祖考登灵庆发深心展诚敬刑于四海加于百姓孝之终也夫孝始于显亲中于礼神终于法轮武尽美矣周命维新圣神皇帝于是乎唯寂唯静无营无欲寿命如天德音如玉任贤相惇风俗逺佞人措刑狱省逰防披图箓损珠玑寳菽粟罢官之无事恤人之不足鼔天地之化淳作皇王之轨躅太阳夕乗舆归下端闱入紫防  

兴唐寺圣容瑞光赋【`以天地澄齐高相辉烛为韵`】  

李子卿  

中国之至圣兮西方之大仙凝旒为出代之日立极是分身之年不然者何以垂其拱而镜清四海建其象而烛耀三天故知有相无相而防合前圣后圣而两全不仪形乎何以表三身之义不镕范乎何以塞万人之意乃命鳬氏立法冬官藏事写真于防玉之庭皷铸于布金之地炎帝司火飞亷扇吹九天下观百神【`一作链`】旁伺声激射气慿凌殷尔而风雷怒嚣然而云雾蒸波旬下囬禄升烁寳刹炘金绳忽星透而泉喷遂烟消而气澄圆相镜开谓太阳新吐真质山立乃胚浑初凝怡然花台耀此金髻晬容若动兹眼如睇清净而青莲始春圆明而白月新霁光然照夜瑞有应于周王像乃见时梦岂慙于汉帝既营珠额仍辉玉毫见之者宜知极乐之近仰之者谁识湏弥之髙心遂得于真正身岂有于尘劳乗流者于焉舍筏滞防者于此操刀夫其发灵光凝瑞相异色旁射晴晖逺畅阳乌自耀于阳【`疑`】谷之中烛龙防焰于钟山之上自有顶而咸覩歴恒山而逺望赤光照室而多慙紫气度闗而应譲于是百辟奔走万姓知归拂尘而香云自遍着人而花雨如飞莫不请施璎珞愿觧寳衣期誓心于相好聿求福于光辉由是我皇之作也与圣同轨与道合躅降其象使天下有所观播其光使天下有所烛不言而人化不欲而人足泛兮垫溺之济巨川焕乎重昏之照初旭至矣哉法王之教将万代而嗣续  

## 文苑英华卷一百二十六

宋　李昉等　编纪行  

覧赋一首　　　　　东征赋一首  

覧赋　　　　　　　　梁孝元帝  

岁次旃蒙月建司空变凌隂之吕扇广莫之风萧子褰帷九水作牧三宫乃盱衡而言曰惟天为大惟尧则之惟地盖厚惟王国之粤我皇之握镜实乃神而乃圣陈六聨于八则九职于三令运璇枢而御宇执玉衡而齐政大矣广矣无德而称俯齱齵于轩羲谅斗筲于子姒包河图与洛书括龙官乎凤纪超大德于百王髙鸿名于万祀惟天纵于副后逾啓诵而惟首既伦儒于肃成复断狱于长寿岂止丕庄屈膝将令班郑捧帚譬衢樽而待酌若悬钟之湏扣前逾系象之外声髙洙泗之右伊俯已之颛愚谬聨蕚于天衢筮东门而画野创南国而分墟诏伯宗以为傧诰内史而策书用分兹于茅社从侯服而俾予类金兽以封建非桐珪以锡虞尔其湘水之东即我龟蒙魏甘露而分邑呉太平而定中镇麟山之崔嵬傍龙迹其【`一作而`】穹窿金城髙而相属石燕起而依风岂连镳于分陜羡追踪于二公彼琅台之作守有彭泗之嘉名殊竝海之分地异鱼石之所城经沈子之髙墉盖水运之堤封谢礼乐之干橹阅武骑之輣冲轼锦车而前骛驱鱼轩而继踪无复鸾歌凤舞唯对緑桞青松留呉宫之宿鷰响平陵之夜钟【`乐府诗逺听平陵钟`】飞余辔而西征戍太真之旧营鸣节鼔之金镯屯戎车于石城戮滔天之封豕斩横海之长鲸每辍书而叹息景树德之风声从王役于镜中浮文鹢而载鸿经谢亭而帐饮想彦伯之髙【`或作仁`】风度五城而骋望见三冀之无穷故以飞云苍隼白鳢青桐金吾舍利鸣鹤紫宫眺方岳乎云间望赤坂之朱殷想真长之送别怀思旷之还山此桧檝而方逺彼松舟而未闲倦旅泊于新丘同渭水之不流或千人而竝唱乍万人而相钩毁桥由于瑗度凿空资于仲谋睇三茅之灵秘怀九转之仙记紫台石室之文青首银函之字独有披雾之心弥轸凌云之志扪殷碑之怆望挹延州之髙譲井觱沸而防蟺势﨑岖而低昻见传巴之度曲开【`疑作闻`】安歌之浩唱想观乐乎朝阳忆纡衣乎夕张廻途【`疑作余`】舲之美风耸余棹乎云阳彼桑梓之必敬况松【`疑作枌`】榆之旧乡将逰目于五湖乃浩覧【`或作夕结覧非`】于姑苏临阊门之跨水耸重阙而开都睇太伯之卜祀爰避国于勾呉去西浒之乐政尊东夷之楷模时渡谷水之阳尚想嘉禾之方壮庆亭于呉后雄檇李于越王观泉亭之涌波崖巍巍而峩峩张素盖而萦洲屿驰白马而越江沲鼔洪涛于万里曽未动于纎罗及戾止乎东欧【`疑作瓯`】登玉笥与铜牛山东武而遥集鴈南海而飞浮岩亭亭其似盖气苕苕其若楼登舜桥而延首瞰禹井而淹留御史之牀犹在督防之门不脩虽滥同于借寇愧人瘼之何求皇覧揆余之忠诚诏入谒于承明既摄州于淮海且作尹乎中京慕张生之摘伏挹邉延之励精珥金貂而待问鸣玉佩而趋庭兼三河及三辅总九纬乎九经扬王庭之俊选闻褎然于前则时滥假于中台掌邦教之观国乍南宫而荐士且右乡而表德判辟雍之乐语辩金马之儒墨驱安车以骋望壮天居之丽极详夫皇王爰处本无定所尧都平阳舜在冀方王居亳成周卜洛故知黄旗紫盖域中为天地之所合风雨之所防防美气之葱葱浮卿云之霭霭耸梁山而成阙萦长淮而似带昔者甘泉晖章平乐未央凌霄飞雨麒麟凤凰九华仁寿百福明光玉阶紫闱雕柱锦墙木兰为栋文杏为梁温台冬燠秋窓夏凉甲乙之帐庚辛之枋未有祗园之右齐之仁寿用拟舟航长为称首日殿月宫金池珠丛七重迢逓千柱玲珑虹桥左【`或作右`】跨鴈苑南通紫绀之堂临水青莲之台带风及夫皦光未旭更筹曙促犹然阳燧之火尚执骊龙之烛或带桃花之绶乍响山之玉爰八命而建旟诚非亲而勿居应鸣【`一作膺`】鞞于龙角覆缇幕于熊车开辕门于淮渚泛艅皇之容与吟紫骝之长歌奏云之叠鼔开右座而纳文设左广而投武【`或作光而招武`】既风起而云飞复摧班而拉虎泛楼船而郁纡忆覇楚之雄图悲骓马之不逝忘鹿逐之长驱岂乌江之天险资赤帝之神符于是途经灌垒【`或作罍`】水分当利彼吴王之连和延魏后之交质赵将军之建节辛侍中之奉使亮鼎足其何言限脩江而为二泊九井而问津盖六服之都防方函谷之设险譬鲁阳之襟带观弃繻之裂帛见髙车之辅轪顾濡湏之故巘每当食而忘饭鬬二虎于江干争两龙于脩坂既凯防而来旋遂鸣铙而独返彼铜山之可伤何骄容之无方已筑长洲之苑复实海陵之仓遂称兵而内侮冝朝起而夕亡原西陵以肇基始冲梯于士治载为前茅之首实表勤王之师同薏苡之兴谤成贝锦之深疑良弓藏而髙鸟尽入不谦而出不辞逰雷中而徜徉遇日吉而辰良祀公瑾以桂酒荐鲁肃以椒浆賔【`疑`】讨曹之英策盖谋桓之秘方衣披披而屡舞神欣欣而乐康吊刘安于下雉聊载怀于惇史或防杖而龙飞或叱石而羊起将鸡鸣于天上逐【`疑`】埋防于蒿里匪仙道之云伪盖为仁其由已经钓台而髙迈过鄂渚而西浮变青门之三袭为黄尘之一丘城逶迆而中断阶坡陁而半留分沙羡而啓镇即开蕃【`与藩同`】于夏州星尚连于翼轸舍兼分于斗牛丽沧浪之水清良信美乎濯缨嗟【`疑`】其钓而非钓复何虑而何营羗有愿而不防【`疑作获`】拂兰桡而上征冬已谢而春辞聊方舟而水嬉看白沙而似雪望却月而成眉临石渚其如镜玩弱桞其犹丝停赤壁而延伫聊怆望而方思呉水乡之舟檝魏陆产之臯貔本呉长而魏短况地利与天时结愤风而炎上燎原火于惊飔灰雾霏而击马箭参差而丽龟成班车之逸气碎当途于鹿麋分洞庭于呉上限东益于巴丘如淄渑之相别似泾渭之分流虽滔滔而直防终耿耿而横浮想兰香之荐枕怀娥皇之夜逰若夫子瑜设险之记阎遨逰【`或作浪`】涌之地既下车而践境早询求于方志晓泊鬻拳之津夕瞻荒谷之寺居桞下而布德坐棠隂而髙视班六条于宰邑贤十部于从事每题舆于仲举岂虚名乎叔治借务隙于登临乃纷吾之本志时复设羽盖扬旌斾乗雕玉从贝带浮云起登髙唐泛枉渚望涔阳荆棘生于龙门之下狐穴于马牧之旁临章华而流【`一作留`】盼见旧楚之凄凉试极目乎千里何春心之可伤其旧【`一无此字`】渚宫也夹江带阡布濩井田通达【`一作连`】交道高门接连人要【`一作腰`】水心之劔家有给【`一作家给火`】耕之田既追随而得性寔燕处而超然若平台之中观阁相通雄梁渡水壮翼临空金堤之路铜鞮之宫阁冩凌霄楼布丽谯横走马而为观拟牵牛而作桥尔乃树之榛栗椅桐梓漆三色【`一作巴`】黄甘千户朱橘桃防井而成蹊萍浮江而泛实蝉鸣枝而候稻范飞冠【`蜂也`】而吐蜜复有水底石发山筋地骨书带新抽屏风互发反魂长生灵夀女贞金盐玉防尧韭舜荣交譲之目代谢之名忘忧长乐桃杷【`疑`】鼔筝竹则筼筜緑箓交战防皮泪沾虞后龙还葛陂便姢防露【`七谏便娟之竹葳蕤而防露`】檀栾夹池聊右书而左琴且继踵于华隂彼门人之问【`疑`】道各家求而有心先鈆擿于鱼鲁乃纷定于陶隂识三家之云谬知五门之可寻时仰禀于皇猷讨巴濮于裨鯈乃棱威于华墨出车槛之云修观月窟之入附覩日勒之来游既虎牙而成号又龙额而为侯仰皇德之洪深疑朱离【`诗注西夷之乐曰朱离`】于佅【`文选东都赋僸佅兠离李善注佅东夷之乐也`】任见白题之蹋鼔看乌孙之学琴献桂条之良賮奉桃枝之怪琛嗤聚米于马援哂畵地于臧旻彼蠢尔之为鲠伊慿陵而未静异黄巾于黒山非緑林于青岭余喟然以指踪实济寛而持猛负歩光之文劔惊汉阳之夕景麾灵琚之左转光玳簮而右篸白云【`一作霜`】生而阵合红尘起而军暗于是驱骕骦命蹶张廻翠盖之金临绛宫之玉堂拟都防之戊巳模荆尸之甲裳作齐军之减灶斆燕师之卧墙观田畯于虞泽命车右而前驱犹从戎于细桞若驱马于长榆矜猿鸣之抱木伤走之依株每恻然而作色方载驰而转轼阅放麑而兴悯对乱鳞而动恻矧髙宴于城隅驻五马而踟蹰乃【`此上疑作燐`】有青琴碧玉绛树緑珠西河王豹东野绵驹兰釭夕然合璧斜天照流风之廻雪映出水之初莲非吾心之所悦曽未始而流连滥叨荣于分陜逾一纪之星躔子既生而冠字嗟留滞以迥邅罢临邉之瑞节观楚黎之卧辙向秋野之苍茫对寒江之幽咽散归云之郁蓊吐长风之飉闻羗笛之哀怨听胡笳之凄切惨【`疑作掺`】余袂兮泪成行攀余辕兮不忍别奉信珪而入朝驱驷马【`一作骏马`】而乗轺既緫司于戎旅亦兼餙于豊貂登贙踞而目极忽平原之已超带方逵之九轨接驰道之三条彼重门之击柝冯霞起以建标杂丹楼以藻井间青山于绮寮耆【`疑`】落星之嵸巃覩防火之迢遥郁如蓬莱之临沧海憬如昆仑之出绛霄函夏之所觌江汉之所朝若夫天不爱道地不爱寳賔连【`瑞木见白虎通`】紫逹【`文选曲水诗序作紫脱`】华平朱草【`见东观记`】麒麟五色飞兔双翼集我君圃之旁逰我帝梧之侧于斯时也天子郊禘于圜丘髙玉简于东汉迈金版于西周奏苍璧而服大裘乐有云翘之舞牲非蠒栗之牛设黄琮而礼地望方泽乎神州节防咸池之琯冕无繁露之旒观三农乎九谷荐黍稷之穜稑命甸师而清尘诏封人而出宿敬青坛而致虞动翠耜而祈谷时季春之上已临祓禊乎沼沚杏花发于露寒棘实浮于蒙汜爰长乆之御节采日精于山趾天策夜而动星钩陈朝而按轨予是时也陪玉轪餙金覊驱騄駬曜翠罴乗倜傥控权竒寳劔昭晰防陆离乍俯马足时仰月支见灵乌之占巽观司南之候离习执鞭而珥笔虽日夕而忘疲奥【`疑`】重明堂地景【`一有邑字`】已【`丙巳乃明堂之方梁未讳丙或唐人冩丙作景耳`】乎正阳乃八窗而四逹开上员而下方置隂鍳之明【`或作以朝`】水设珪瓉而盈觞谇天官乎冡宰服端委而辩方防植物之蕰藻鄙将飨之牛羊借鸿私而置传复推毂而怀方泝蛟川于滙泽防鹄塞于浔阳何蠡川之浩浩而匡岫之苍苍其匡岫也盘纡崷崪嶾嶙郁律峻极于天干霄秀出岑嵚﨑嶬乌兔蔽亏防岈豁闻【`疑作开`】背原面野喷飞流于天末鼔雷霆于岩下耸髙舘于云中聨藂祠于星社雕甍绮阁吁可畏其欲落云雾杳冥萦万岭而俱青照曜山庄岧嶤石梁鴈门余帐隆安故床镜临江而分影鑪衔花而共香若乃羽族徘徊察风应雷鸳鸯感梦干鹊知来露华挟防而肃侣衔环带垄而合【`或作舎`】猜孔接影而防飏防交颈而毰毸尔其彭蠡际天用长百川沸渭渝溢防淡连延大则浩汗滉漾细则浇灌潺湲遇祈【`或作神`】颷之弗爽彼所【`或作祈`】报之无且抟摇以九万乍髙颷而三千其中则有瀺灂嘉鱼鷰羽龙须戴星含石蒲【`疑`】身雉躯乍浮圆镜时泛明珠报荡子之长信送仙人之短书耻观鱼而为乐觧舒鴈于髙缴必冀孔愉之龟当如哙叅之鹤忾冲冠而发愤嗟吾人之施薄观进退于我生每笃靖而居贞羞为金谷之富不矫石闾之清每鞠躬而遵节借王道之既平贵静者人所便予得之于自然非三百之不足惜五十于豊年笑污斜之行潦喜甘雨于石田飞新梅于倡粉拂轻絮于房绵月芝抽而晓落灯花开而夜燃菊从风而金散荷带水而珠圆已寤歌于折桞复行吟而采莲课七分与六日推两地与参天夕章程而勾股亦剡注而叅连幼坟籍以自娯迄方今而不渝云气芝英之简悬针倒薤之书缄乎蒸栗之帙餙乎酸枣之珠拟河献之留真希淳儒【`一作于`】之席珍笑彭聃之下士聊重义而自欣【`一作临秋水之至乐登春台而自欣`】凿户牖而长望混木鴈而兼陈嗟今来而古徃方【`一作聊`】絶笔于获麟  

凢一作皆艺文类聚节文  

东征赋　　　　　　　　　高　适  

嵗在甲申秋穷季月髙子逰梁复乆方适楚以超忽望君门之悠哉防先容以効拙始【`一作姑`】不隐而不仕宜漂沦而播越出东苑而遂行防浊河而兹始感隋皇之败德划平原而为此西驰洛汭东竝淮涘地豁山开川流波委六宫景从千官逦迤龙舟锦防照耀乎数千【`一有百字`】里大驾将去羣盗日起尸位者卷舌而偷生直諌者觧颐而后死寄腹心于枭獍任手足于蛇虺终【`一作既`】受杀于匹夫尚兴疑于爱子岂不为穷力役于征战务淫逸于奢侈六军悲牧野之师万姓哭辽阳之鬼嗟颠覆于瞬【`一作曩`】目指年代于流水唯见长亭之烟火悲【`一无此字`】旷野之荆杞至鄼县之旧邑怀萧相之髙风既屈节于主吏每归诚于沛公始俱起于天下乃从定于闗中推金帛于他人挹图籍于我躬按山川之险阻敕【`一作救`】天地于【`一作之`】屯蒙嘉盈俸以増邑方挹【`一作指`】踪而建功纳邵平以防患举曹参而告终经绖城而永望想谯郡而销忧慨魏武之雄图终大济以横流用兵戈以威四海挟天子而令诸侯乃擅命以诛伏徒矫迹以安刘吾始未知夫逆顺胡宁比【`一作德字`】于殷周下符离之西偏临彭城之髙岸连山郁而【`一作其`】漭荡分大泽【`三字一作大埤平`】乎漫忆【`一无此字`】昔天未厌祸项氏叛换觧齐归楚自萧击汉天地无色风尘溃乱悯君王之坎轲混士卒以奔散苟炎运之克昌岂人生之涂炭次灵璧之逆旅面垓下之遗墟嗟鲁公之慷慨闻楚声之【`一作而`】悒于歌防山之【`一作以`】涕洟窃覇图而莫居捐【`一作摈`】亚父之何甚悲虞姬之有余出重围而狼狈至隂陵以踌躇顾天亡以自负虽身死兮焉如登夏丘而寓【`一作纵`】目对蒲隧而愁予闻【`一作问`】取虑之斯在徴长直而舍诸宿徐县之廻津惟偃王之旧域方以小而事大岂无位而有德彼皆昏暴以防邦【`一作民`】伊何仁义而亡国髙延陵而【`一作之`】挂劔慕班彪之述职湎【`一作缅`】沛水之悠悠俯娄林之行【`一作纡`】直即日河浒依然泗上山川土田耳目清旷眺睢【`一作淮`】源之呀豁倚【`倚一作伟`】楚关之雄壮挂轻席于中流顺长风以破浪过盱眙之邑屋伤义帝之波荡虽【`一作叹`】三户之亡秦知万人以离项越龟山而访泊入渔浦而待潮鸿鴈飞兮木叶下楚歌悲兮雨潇潇霜封野树氷冻寒苖岸草无色芦花自飘幸息肩于人事愿投迹于渔樵思魏阙而天逺向秦川而路遥候鸣鸡以进防趋乱流以争迅纵孤舟于浩大抚垂堂以诫慎遵徃主【`二字一作在渚`】于淮隂徴昔贤于韩信哀王孙以【`一作之`】寄食嘉漂母之无愠鄙亭长之不仁乃晨炊而啬恡忽从龙以获骋遂擒豹以自奋破全赵有竒谋【`三字一作而用竒`】称假齐以益振幸辞通以感惠俄结豨而谋衅当处【`一作在`】约而心亨曷持盈而不顺陵赤岸之迢逓棹白波之纡余歴山阳之村野投防贲之邑居人多耆【`一作嗜`】艾俗喜观渔连葭苇于郊甸杂汀洲于里闾感百川之朝宗弥结念于归欤日杲杲以丽天云飘飘以卷舒鲁放情而【`一作于`】蹈海丘永叹于乘桴遇坎则止吾今不知其所如哉  

凢一作皆川本文粹乃集本  

## 文苑英华卷一百二十七

　宋　李昉等　编逰覧一  

闲逰赋一首　　　　　　逰庙山赋一首  

楚望赋二首　　　　　　望赋一首  

闲逰赋【`并序`】　　　　　　　　　徐　魁  

余尝读易至谦豫二卦乃废书而叹曰嗟乎天道其何逺哉故逍遥山阿内身外物自保幽静庶无悔吝遂援毫命牍赋闲逰之章云尔  

夫居幽而思逺兮固先逹之所言吾乗方以静拙兮亦自得于丘园羡马蹄之践雪兮怜泽雉之处樊朅归来以遂志兮岂荣华之足敦傍山阿而葺宇兮即树楥而啓门尔其山则盘纡深沉穹窿杳霭下枝廻溪上防悬濑絶峯交竦深林萦带鱼鸟歘以来往烟雨纷其杂防喧以腾倚之兽防以偃蹇之木百药争妍千芳竞馥紫芝所业黄精所畜猨逰啸于隂杖【`疑作枝`】惠风徘徊于阳谷润【`疑作涧`】绵靡而成文泉暾镜而自肃若乃春华既落秋实就成翔云亹亹流月亭亭髙蝉嘶韵鸟辞楹气凄清而开朗露溧冽而含清或傍徨乎松壑亦偃息乎林扄覧五圣之余轨酌三古之遗经信居谦而履福如在豫而忘鸣遵养性于黄术鍳止足于老生欣松屑之可饵难【`一作叹`】黄金之未成至乎身乖俗偶志罢世纷坐隣沙雪卧接烟云耿长霜【`一作宵`】而未寐乍含咏以成文伤孤鴈之失伴怀哀鹄之离羣何物类之多感郁予懐其谁语希体逸而心广愿飘然而高举美人兮岩阿芳菲兮袭予天奄冉其将暮山萧条而无侣发清琴以辅志操长歌以延伫歌曰上幽岫兮得所钦山蔬陈兮桂酒斟嗟草木兮洛【`疑`】春心悼日月兮逰【`疑`】相寻贵龙凤兮就高深悦张邴兮托萧森歌响既毕月已沉乃拥荷盖命汉舟越兰渚泛沧流意超遥其谁恨何俗累之为忧伤路人之狭隘聊放心以闲逰  

逰庙山赋【`并序`】　　　　　　　　　王　勃  

武山西有庙山东有道君庙盖幽人之别府也长萝巨树梢翳云日王子驭风而逰泠然而喜益怀霄汉之举而忘城阙之恋矣思欲攀洪崖于烟道邀羡门于天路仙师不在【`集作存`】壮志徒尔俄而泉石移景秋隂方积松柏群吟悲声四起背乡闗者无复四时之策焉呜呼有其志无其时则知林泉有穷路之嗟【`集作哭`】烟霞多后时之叹不其悲乎遂作赋曰  

陟彼山阿积石峩峩亭臯千里伤如之何啓松崖之密防攀桂岊之崇柯隔浮埃于地络披颢气于天罗尔其緑岩分径苍岑对室菌轩丹糺芝塲翠密俯泉石之清泠临风颷之瑟防仰绀台而携手望清都而容【`集作屈`】膝蹑霞冈于玉砌歩云岊于金坛怀妙童于真女想青螭及碧鸾情恍恍而将逸心回回而未安见丹房之晩晦知紫洞之宵寒既而雾昏千障烟浮四野恨流俗之情多痛飞仙之术寡驱逸思于方外局髙情于天下使蓬瀛可得而宅焉何必怀于此都也乱曰已矣哉吾谁欺林壑逄地烟霞失时托宇宙兮无日俟鸾虬兮未期他乡【`集作邦`】山水【`集作谷`】秪令人悲  

楚望赋【`并序`】　　　　　　　　李　峤  

序曰登髙能赋谓感物造端者也夫情以物感而心由目畅非力覧无以寄杼轴之怀非髙逺无以开沉郁之绪是以骚人发兴于临水柱史诠妙于登台不其然欤盖人禀情性是生哀乐思必深而深必怨望必逺而逺必伤千里开年且悲春目一叶早落足动秋襟坦荡忘情临大川而永息忧喜在色陟崇冈以累叹故惜逝慜时思深之怨也摇情荡虑望逺之伤也伤则感遥而悼近怨则恋始而悲终逺节人且犹轸念苦心志士其能遣怀是知青山之上每多惆怅之客白苹之野斯见不平之人良有以也余少歴难【`疑艰`】虞晩就推择扬子甘泉之嵗潘生秋兴之年曽无侍从之荣顾有池笼之叹而行藏莫寄心迹罕并嵗月推迁志事辽落栖遑卑辱之地窘束文墨之间以此为心心可知矣县北有山者即禹贡所谓岐东之荆也岧嶤髙敞可以逺望余簿领之暇盖尝逰斯俯镜八川周睇万里悠悠失乡县处处尺【`疑`】云烟不知悲之所集也嵗聿云暮逰子多怀援笔慨然遂为赋云尔  

眇乎忽然髙山之颠露团团而湿草风烈烈而鸣泉对苍茫之寒日听萧索之悲蝉庙【`疑`】独处而无晤吾凝睇乎八埏于是繁怀载纡积虑未豁生逺情于地表起遥恨于天末霜尽川长云平野濶恨逰襟之造【`疑作浩`】荡愤覉怨之协【`疑作忉`】怛寂焉长想倐若有亾固将言而已叹信无哀而自伤抚余情之増轸悼人事之多戚曽浮促之防何而思绪之纒邈思何忧而不入心何虑而不攅虽感目之一致终寄怀而百端若乃平原杳兮千里春晴山香【`疑`】兮万里亲【`疑作新`】迷故乡之处所防爱旧之声尘愿寄言而靡托思假翼而无因徒极睇而尽思终夭性而伤神或复天髙朔漠气冷河闗汉塞鸿度呉宫鷰还对落叶之驱影怨浮云之惨顔尔乃永眺无见端居不聊【`音留`】怆归轩之寂寂伤逺客之悠悠月临城晓风送邉秋唳鹤【`二字疑`】闻兮炯不寐凝笳动兮此夜愁及夫寒野萧条空山寂寥目鄢郢而途眇指邯郸而路遥伤永离兮浦曲诀逺送兮河桥眺平芜之漫漫瞻逺树之迢迢仡然直视嗌矣魂销形将槁木同植心与飞蓬共飘至如陇上从军汉【`疑`】阳讁戍挿羽朝急要鞭夜赴黯黯塞云苍苍闗树甘埋影于异城蹔囬首于归路魂逝兮邑里目断兮烟雾歩将前而后【`疑作复`】留望欲罢而还顾覩惊尘之欻起见征羽之将度泉石怆而増咽行旅悲而失措亦有捣衣思妇织锦懐人看粉黛兮无色视桃李兮非春君去兮还无期妾心兮私自悲高台四望杳无极天【`疑衍`】天涯一去何君【`疑衍`】尽时天涯兮绵绵问道路兮将几千朝朝暮暮绮前长怀此恨终永年若夫覉旅失职之人放逐流离之客羌抱恨而谁许【`疑作诉`】块缄愁而不择【`疑`】于是穷泽际天沧流拂汉属荣悴兮时改遇炎凉兮节换莫不瞻草木而孤絶向风烟而永叹故夫望之为体也使人惨凄伊郁惆怅不平兴废思虑震荡心灵其始也罔兮若有求而不致也怅乎若有待而不至也悠悠扬扬似出天壌而渉云庄逡逡廵廵若失其守而忘其真羣感方兴众念始并既情招而思引亦目受而心倾浩兮漫兮终逾逺兮肆兮流兮宕不返兮然后精廻【`疑`】魄乱神玺至【`二字疑`】否忧愤总集莫能自止虽刚悍武力之夫法度礼容之至【`作志`】孰不解威失毅废纲遗纪祝【`疑衍`】借使【`疑据`】河负海牛山之美可逰左江右湖京台之乐难忘【`阙`】　　　邈千秋金石悲兮绮罗伤【`一作相`】顾山川以永慨邀山月而讵央若乃羊公怆恻于岘山孔宣悯然于曲阜王生临逺而沮气顔子登高而白首惟夫作圣明哲寛和敦厚亦复怛色愀容丧精亐【`疑`】夀故望之感人深矣而人之激情至矣必也念终懐始感往悲来防未形而至造思系无而生哀此懽娱者所以易情而慨慷达识者所以凝虑而徘徊者也  

第二【`并序`】　　　　　　　　　刘禹锡  

予既谪于武陵其地故郢之裔邑与夜郎诸夷错系乎天者隂伏阳骄系乎人者风巫气寙是以嚣雰【`一作雾`】浮浮利于楼居城之丽谯实隣所舎四垂无蔽万景坌入因道其逺迩所得为楚望赋云  

翼轸之野祝融所司隂廹而专专实生沴天濡而雺土泄而泥气罕淑清兮淫氛曀曀【`四字一作漫淫氛曀`】中人之体兮为瘥为瘵【`一作废`】以旷涤烦兮利居髙于物外我卜我居于城之隅宛在藩落丽谯渠渠四阿垂空洞户发枢眸子不运坐陵虚无嵗更周流时极惨舒万象起灭森来贶予櫺轩之外羣山巃嵸冈陵靡陁势若相拱出云见怪窈蔚森耸露夕霞朝望如飞动檐庑之下大江澒洞支流合输泄入云梦羲和望舒出没两涯涵泳之族聱取防呀秋水灌盈漩石飘沙流枿轩昂舞于盘涡逮及收潦澹如醁醽白石磷磷倒影罗生苹末风起有文无声悠逺烟绵与空苍然湘沅之春先令而行臈月寒尽温风发荣土膏如濡言鸟嘤嘤三星嘒其晓中植物防以飘英云归髙唐草蔽洞庭目与天尽神将化并圆方相函逰气杳冥熈熈蔼蔼藻餙羣形枿树同丘积空凝青环洲曲塘含景曜明恢台之气发于春季渉夏如铄逮秋愈炽土山焦止水漫沸翔禽跕堕呀喙【`一作咮`】垂翅曦赫歊蒸阳极召【`一作反`】隂二仪交精下上相歆云兴天际歘若车盖凝矑未瞬弥漫霮防惊雷出火乔木糜碎殷地空万夫皆废悬霤绠缒日中见沫移晷而收野无完块少隂之中景物澄鲜丹叶星房烛耀【`一作辉`】川原夕月既望曜【`一作跃`】于丹泉上镜下氷湔尘濯烟宿丽潜芒独行髙躔皓【`一作皎`】一气之悠悠洁有形而溢清杳防【`一作徴`】明以斐斖想逰目于化先夜无朕以徂征金霞晕乎海壖明星方扬斜汉西悬璿柄如堕半沉层【`一作曽`】澜鸡啁唽而晨鸣兮日荏苒以腾晶动植了兮已分山川郁乎不平复人寰之諠卑汹浩浩以营营追向时之景光不可骤得以再更意华胥之梦还犹【`一作独`】彷像而驰精日次于房天未降霜百卉犹【`一作独`】泽水泉收脉故道朘【`音宣`】削衍为广斥水禽嬉戱引吭伸翮纷惊鸣而决起舍防翠于砂砾时北风振槁扬埃萧条邉声与鴈俱来寒氛委积万窍交激楚云改容飞雨凝滴洒林逓响淅沥梢槭飞电照雪以腾光柔蔬傲霜而透坼躔次殊气川谷异冝民生其间俗鬼言夷招三闾以成謡德伏波而搆祠投粔籹以鼔檝豢鳣鲂而如蚁蟠木靓深孽妖慿之祈年去厉于蠲敬祗击鼔肆筵河【`一作阿`】旁水湄荐诚致祝却落躨跜渚居鱻食大掩水物罟张饵啗不可遁伏显举潜缒昼撞夜触设机沉深如拾于陆彼逰鯈之琐类咸跳脱于窘束虽三趾与六眸时或加乎一目亦有轻舟拖纶往复轩轾泛浮驯鸥相逐暮夜澄寂啸歌羣族伧音俚态幽怨委曲逗踈柝于江城引哀猨于山木巢山之徒抨【`一作捽`】木开田灼龟伺泽兆食而焮郁攸起于岩阿腾绛气而蔽天熏歇雨濡【`一作泽`】頴垂林颠盗天和而借地势谅无劳而有年罢士闲人逸为末作求金渚涘淘汰瀺灂流注濻沱【`一作隤池`】繁光熠爚贪贾来贸发于怀握无翼而飞润于丰屋哂耘耕之悒悒徒胼胝以自鞠我处层轩日星廻还阅天数而视民风百态变见乎其间非耳剽以臆说兮固幽求而纵观观物之余遂观我生何广覆与厚载岂有形而无情髙莫髙兮九阍逺莫逺兮故园舟有檝兮车有辖江山【`一作上`】坐兮不可越吾又安知其所如怳临髙以观物  

望赋　　　　　　　　　　刘禹锡  

邈不语兮临风境自外兮感从中明晦转续兮八极鸿蒙【`集作蒙`】上下交气兮羣生异容发孤照于寸眸骛遐情乎太空物乗化兮多象人遇时兮不同嗟乎有目者必骋望以尽意当望者必縁情而感时有待者瞿瞿忘怀者熈熈虑深者瞠然若防乐极者冲然无违外徙倚其如一中糺纷兮若斯望如何其望防乐睎庆霄兮遡阿阁如云兮天顔咫尺如草兮臣心踊跃扇交翟兮葳蕤旗升龙兮蠖略日转黄道天开碧落凝瑞景于庭树掬非烟于殿幕望如何其望且懽登防岸兮见长安纷扰扰兮红尘合郁葱葱兮佳气盘池象汉兮昭囬城依斗兮防干避御史之騘马逐幸臣之金丸望如何其望攸好宗万灵兮越四隩汉帝仙台兮秦皇海峤霓裳踊【`一作踊`】于河上马迹穷乎越徼紫气度闗而斐亹神光属天而照耀睆眷眷以驰精耸专专而观妙望如何其望有形视蠢蠢兮穷防防楚塞氛恶兮萧闗燧明晕笼孤月兮角奋长庚沙长【`一作多`】似雪碛有疑城烟云非女子之气草木尽王者之兵审曳柴之虚警破来骑之先声信有得于风鸟亦【`一作示`】无言于斾旌望如何其望且慕恩意隔兮年光度雕辇已辞兮金屋何处长信草生兮长门日暮候翠华之傥来仰天以自诉况复湘水无还章【`一作漳`】河空注泪染枝叶香余纨素风萧萧兮北渚波烟漠漠兮西陵树夫不归兮江上石子可【`一作河`】见兮秦原墓拊【`一作拍`】琴飜朔塞之思【`一作音`】挟瑟指邯郸之路望如何其望最伤俟环玦兮思帝乡龙门不见兮云雾苍苍乔木何许兮山髙水长春之气兮悦万族独含嚬兮千里目秋之景兮悬清光偏结愤兮九回肠羡环拱于白榆惜驰晖于落棠谅冲斗兮谁见伊戴盆兮何望【`平声`】岂止苏武在胡管宁浮海送飞鸿之灭没附隂火之光彩鹤颈长引乌头未改恨已极兮平原空起何时兮东山在永望如何伤怀孔多降将有依风之感宫人成意【`一作忆`】月之歌歌曰张衡侧身愁思久王粲登楼日廻首不作渭濵垂钓臣羞随【`一作为`】洛阳拜尘友  

凢一作皆集本  

## 文苑英华卷一百二十八

宋　李昉等　编逰覧二  

登故宜城赋一首　　　汝州薛家竹亭赋一首  

出门赋一首　　　　　将归赋一首  

泛渭赋一首　　　　　洛川晴望赋一首  

登呉岳赋一首　　　　过骊山赋一首  

登故宜城赋【`丙申嵗避地襄阳见召掌节度书记陪幕府源公赴江陵作`】  

萧頴士  

升彼墟兮遐眺荆江迩瞩樊沔頽沲以隐嶙欹缺而防嵼野茫茫其靡极何人户之单尠怅青春【`集作阳`】兮始交又白日兮其【`集作将`】晩悲世事之艰阻慨征途之未返慿寒臯以尽目究林莽之深浅烟迥起于残燎鸟群飞于絶巘曽是感时而恋旧孰不酸辛而僶俛也矧乎防县乖刺闗河阻遏去枌榆兮地表离【`集作望`】骨肉兮天末涕横堕以【`集作臆而`】若注怀永痛其【`集作兮`】如割悠悠苍天不日不月曷其有佸抚艰勤之此土偶四海【`集作絶`】而承平方神武之君临尚未遑于戢兵警山戎之外虞重燕代之专征罄帑藏之实穷干甲之精陆隘幽冀水填沧溟【`集作瀛`】其为盛也入师长于庶僚出董率于连城冡妇降于【`集作乎`】王姬余子超乎正卿睚眦则浃日诛夷攀附则累岁尊荣玉帛车舆钟鼔台亭焕赫而铿鍧三十年中初不戒其满盈终大都之偶国逸漏网之奔鲸溃乱【`集作横溃`】河淇防刘汴荥覆东洛隳陜坰抗靡坚阵守无完营呼吸三旬遂至【`至字集作陵慿`】乎上京爟燧烛于王宫潼闗为之昼扄暨而将吏逋窜烝民骇散崩腾郡邑空阒闾闬荒凉我汝颍牢落我睢涣传置载驰于商邓兵符荐集于淮汉彼邦畿之尹守藩牧之垣翰莫不光膺俊选践履清贯荣利溢乎姻族繁华恣【`集作极`】其侈翫或拘囚就戮或胥附从乱曽莫愧其愚懦又奚闻于殉难甚乎昔先王之经国仗文武之二事苟兹道之不坠实经天而纬地邦家可得而理祸乱无从而至今执事者反诸而儒书是戱搜狩鲜【`集作罕`】备忠勇翳郁浇风【`集作浮`】横肆荡然一变而风雅殄瘁故时平无直躬之吏世难无死节之帅其所由来者尚矣不其哀哉变之始也予旅寓于淇园初提挈而南奔崩波滑台逼迸夷门亡车徒于鼎城【`集作域`】摈图籍于轘辕背维嵩遵汝濆【`集作坟`】回环乎郏叶飘泊乎穣宛嗟岁聿【`集作律`】之云暮结穷隂之涸沍市【`集作野`】萧条以罕人盗充斥以盈路防奔走之仆御有啼呼之幼孺川层氷而每渉涂积雪而犹歩昼兮夜兮鲁莫觧于【`集作于`】驰骛惟寝与食曷尝忘于【`集作其`】恐惧略南乡之左鄙凌北津之劲【`集作而径`】渡伟夫岘首之为镇也峻隅百雉危甍万井森松篁之荟蔚划街以周整前山萦依而秀防【`集作耸`】斜汉杳映以清逈秔稌蔗橘杂荆衡之蓄桑麻黍粟侔冀魏之境汉之盛也侈【`集作称`】南国之冠盖晋之衰也为北门之捍屏今方岳之仁明惠久要于平生幸羁旅而获宥旋载笔于戎旌陪后车乎南纪俨四牡以专征歴隤墉而讯诸乃楚鄢之遗城昔【`集作在`】汉皇之标季间诸侯之释位闻景升之是牧叹兴废于兹地其后绥怀劲楚抗折【`集作衡`】强魏雄九域以髙视为一方之所【`集作大`】庇亦谋猷所赖而致也于时防盗蜂聚生民失土贤虽避世才亦择主有卧龙之竒英【`集作英彦`】视江汉而胥宇遭刘后之侧席聿畴咨于草莽若防鱼之在【`集作有`】水尚三顾而后语其始也亦将棱威汉沔用武荆楚俟时观衅终然义举然后包并【`集作并包`】河洛荡涤陈汝迎帝配天不失厥序既中流之颠覆故宏筭而乖【`集作遂`】阻信关侯之忠勇亦天心之所与犹复廓卭峨之险奋賨濮之旅铺敦陇阺震慑【`集作叠`】闗辅致中原于旰食振衰【`集作炎`】汉之遗绪洸洸乎俾千祀而景慕宜其易名于忠武不其伟欤方其躬耕汉渚独咏梁甫轻夫管乐莫之云许伊唱髙而和寡亦惆怅于前古道不同不相为谋斯之谓矣荆云兮蔽亏朔鴈兮差池云有回兮鴈有归嗟予行兮怆迟迟谅穷愁兮莫谖虽九醖兮奚施  

汝州薛家竹亭赋　　　　　王泠然  

梁【`疑作汝`】颍多士闻来久矣出伊洛以南游登嵩岘以頋视信乎精华实息恢怪森起惟万户与千门咸带山而傍水畿甸殷壮闾阎密迩当天象之西郊近皇居之百里其人和而贤俊其地厚而淳美则吾先文王行化之始烈祖成王定鼎于此宜其蕃我良能诞生君子世序虽逺英灵不穷其气浑浑其光雄雄横古今而特秀者惟我薛公卜幽栖于汝北夷【`疑`】旧业于河东夫其礼乐成器清明在躬官非【`一作百官`】称才吾不谓之仕宦人非克己吾不谓之交通处未全隐和而莫同且欲墀岞崿苑蒙笼闲亭一所修竹一丛萧然物外乐自其中其竹也初栽尚少未长仍小杂以乔木环为曲沼遵逺水以浇浸编长栏而防绕向日森森当风嫋嫋劲节迷其寒燠繁枝失其昏晓踈茎歴歴旁见人交叶重重上闻鸟其亭也溪左岩右川空地平材非难得功则易成一门四柱石础松櫺泥含椒气瓦覆苔青才容小榻更设短屏后陈酒器前开药经薛公谓予曰自造此亭未有兹客跪而应曰自从为客未见此亭既而物且遍好多能所造亭间坐卧清户开而向林门下徃来翠隂合而无草禁行路使勿伐命家僮使数扫逰子见而忘归居人对而遗老余何为者累载栖遑学应成癖走则非狂宇宙至寛顾立锥而无地公卿未识久弹铗而辞乡一见竹亭之美竟嗟叹而成章  

出门赋　　　　　　　　　欧阳詹  

出门辞家兮人有志而思【`一作斯`】逞予纷然以逺逰别天性之至慈去人情之好仇严训诫予以勿久指蒲桞以伤秋弱室咨予以遄归目女萝而起愁心眷眷以纒绵泪浪浪而共流愓怀安以败名曽何可以少留于是驱忠信以为车执艺业以为贽越三江逾五岭望尧旌以求试庶以程功取爵建德扬名获甘防以报勤光昼锦以廻衡如弧斯张如鸟斯征射百歩而期中非【`一作飞`】三年而不鸣【`一作必鸣`】飋天寒峥嵘岁晩鹊聨翩而【`一作以`】不定蓬悠扬而自转逮前程之尚遥顾所离而日逺事纷拏以争校【`一作防`】情交戾而不和退藩篱则弱羽恋于云路激龙门则纎鳞限乎尺波身违日日之晨昏怀恋恋而莫遣亲益年年之羸老思摇摇而若何慜灵輙于困穷举冀缺于垅畆一仁声之永大一孝德之兹久伊锡类以拯穷岂今无而昔有尔乃循否泰而俟命防【`一作黙`】风尘以食【`一作怆`】艰苟防溟而纳流愿覆篑以成山路实多岐丝无定色任黄之濡染信疆理之南北管因媒而觧防越自遇而升车虞先荣而后悴美【`一作姜`】始卷而终舒伤哉数子之税驾吾末知其所如  

将归赋　　　　　　　　　欧阳詹  

忆求名于薄艺曽十稔以别离才还乡以【`一作之`】半龄又三年于路岐红顔始【`一作匪`】长白日如驰苒苒皆尽悠悠为谁亲有父母情有闺闱【`一作帷`】居唯【`一作虽`】苦饥行加相思加相思兮宁苦饥辞家千里兮欲【`一作心`】与偕归南陔【`一作省`】之兰北【`一作东`】山之薇一芳一菲何是何非归去来兮秋露霑衣  

凢一作皆集本  

泛渭赋【`并序`】　　　　　　　　白居易  

右丞相高公之掌贡举也予以乡贡进士举及第左丞相郑公之领选部也予以书判拔萃选登科十九年天子并命二公对掌钧轴朝野无事人物甚安明年春予为校书郎始徙家于【`一无此字`】秦中卜居于渭上上乐时和岁稔万物得其宜下乐名遂官闲一身得其所既美二公佐清净【`一作朝`】之理又荷二公垂特逹之遇【`一作恩`】发于嗟叹流为咏歌于时泛舟于渭因作【`一作为`】泛渭赋以导其意词曰  

亭亭华山下有人跂兮望兮爱彼三峯之白云泛泛渭水上有舟沿兮泝兮爱此【`一作被`】百里之清流以我为太平之人兮得于斯而优逰又感阳春之气熈熈兮乐天和而不忧曰予生之幸【`一作年`】兮时哉时哉当皇唐受命之九叶兮夷与华而无氛埃及皇帝纉位之二纪兮命髙与郑为盐梅二贤兮爰立四门兮大开凢读儒书与履儒行者率充赋而西【`一作四`】来虽片艺而必收兮故不弃予之小才感再遇于知已心慙怍以徘徊登予名于太常兮【`一无此字`】署予职于兰台台有兰兮閤有芸芸芳菲【`一作芳菲菲`】兮其可袭备一官而无事又不维而不絷家去省兮百里每三旬而两【`一作一`】入川有渭兮山有华澹悠悠兮【`一无此字`】其可赏目白云兮潄清流且【`一作共`】或偃而或仰门去渭兮百歩长一日而三徃夜分兮扣舷天无云兮水无烟迟迟兮明月波灔澹【`一作澹灔`】兮棹夤縁日暮兮舟泊草萋萋兮沙漠漠习习兮春风岸桞动兮渚花落发浩叹【`一作歌`】以长引举浊醪而缓酌春冉冉其将尽予何为乎不乐鸟乐兮云际鸣嘤嘤兮飞裔裔鱼乐兮泉底鬐拨拨兮尾潎潎我乐兮圣代心融融兮神泄泄伊万物各得其乐者由贤圣之相契贤致圣于无为圣致贤于既济凝为和兮聚五福发为春兮销六沴不我后兮不我先适当我兮生之世彼鳞虫兮与羽族咸和乐而不知惠我为人兮最灵所以愧贤相而荷圣帝乐乎乐乎浴【`一作泛`】于渭兮咏而归聊逍遥以卒岁  

洛川晴望赋【`以愿拾青紫为韵`】  

金商应律玉斗西建加旬雨之时晴叶秋成而适愿是用歩闾里询黎献皇风演溢歌且听于升平圣泽汪洋诵不闻于胥怨尔乃命亲懿防朋执赋邙山眺洛邑天泬寥而云静气肃杀而风急山川浩浩以奔流双阙峨峨而屹立飞梁径度讶残虹之未消翠瓦光凝惊宿雨之犹湿嘉三时之是务观五谷之斯入覧涤塲之在勤知滞穗之见拾及夫日色黯黯寒光荧荧逺水澄碧羣山结青山水隐映花气【`一作氛`】氲防【`疑氤`】瞻上阳之宫阙兮胜仙家之福庭望中岳之林岭兮似天台之翠屏宜其廻銮舆兮检玉牒朝千官兮御百灵使西賔之夸少弭东人之思攸宁不亦盛哉客有感阳舒咏乐只挥毫翰独徙倚愿得采于刍荛终期拾乎青紫  

登呉岳赋【`以崇峦险固永镇西疆为韵`】　　周　鍼  

吾尝文战将北羇逰极西覩呉岳之孤峭计群山之莫齐由是邈崖谷遂攀跻入云霭出尘泥既臻顶上用【`疑作明`】视天倪鴈塞殊小峨眉甚低盖以气壮神扶雄标国祚揖白帝兮不见抱皇城而自固岚光拥翠拓开霄汉之心岫色横空锁断戎夷之路嵽嵲旁竦岧嶤上干碧草春含清风夏寒遥瞻魏阙逈立烟峦疑超洞府谓在天坛中隐深溪日月之光不到外连层阜龙蛇之势斯蟠当其区宇正宁氛埃初见览造化之宏制识乾坤之设险汧水萦盈而线走陇山峛崺而螺掩西窥劔阁霜地表之千镡东瞰蓬莱黛波间之数防遐徴众岳式竝嶐崇彼皆受封于百代此独不视于三公森笋立以削成宁慙太华黯云凝而化出岂譲维嵩况乎万仭凌虚千里倒影虎踞华裔鲸吞遐境叠巘攅壁廻岩列屏捍絶域以増隘固中原之甚永直使以礼賔九有仁服八荒臂【`一作嬖`】贤以为辅弼宅道以作封疆亦湏假我严衞慿我巨防迩藩垣于都邑逺隔阂于氐羌吾唐重其功业【`疑作崇`】其镇爰升成德之号用补极天之峻小儒是以竟日兴感抽毫赋韵登咏毕兮嵚岑指长安而后进过骊山赋【`以陵摧国殁永纪穷尘为韵`】　　徐　寅  

六国血于秦秦皇还化尘尘惊而为楚为汉路在而今人古人但见愁云黯惨叠嶂嶙峋时迁而金石非固地改而荆榛旋新愚闻周衰则避债登台秦暴则焚书建国贵蝼蚁于人命法豺狼于帝德两曜昏翳九围倾侧扶桑几里我鞭石以期通溟海几重我驱山而要塞惨惨穹嗷嗷七雄三农百糓以休务淬鐡磨金而献功九州病万室空韩赵魏以文【`疑`】防楚燕齐而坐穷家有子兮谁得孝国有臣兮争敢忠九野分将焉作兆民之主诸侯吞尽方行天子之风星陨九霄城长万里血染草木肉肥蛇豕将欲手挂天刃足挑地纪拙虞舜而短唐尧汚殷辛而长夏癸祸从【`疑`】殃催川摇岳摧金陵之王气顿起蓬岛之宫娥不来黔首求主苍旻降灾天【`疑`】汉之龙髯倐断沙丘之鲍臭谁猜魑魅诸夏腥羶九垓于是宅彼冈峦兆斯陵阙犹驱六宫以殉葬岂言蔓草之萦骨嫌示俭于当时更穷奢于既殁融银夜雪防下地之江河帖玉悬珠皎穷泉之日月嶫嶫层层不骞不崩斯髙之喉舌方滑刘项之云雷忽【`一作化`】兴轵道一朝玺献汉家之主骊山三月火烧秦帝之陵今则草接平原烟蒙翠岭想秦史以神竦吊秦陵而恨永华清宫观鏁云霓作皇唐之胜景  

## 文苑英华卷一百二十九

宋　李昉等　编哀伤一  

愍时赋一首　　　　　哀江南赋一首  

伤心赋一首  

愍时赋【`并序`】　　　　　　　　梁宣帝  

于谨平梁之后阖城长防被虏入闗又失襄阳故地乃曰恨不用尹德毅言以致于是又见邑居残毁干戈日寻耻威略不振常怀愤懑乃着愍时赋以见其意词曰嗟余命之殊薄实赋运之逄屯既殷忧而弥岁亦坎而相隣昼营营而至晩夜耿耿而通晨望否极而反泰何杳杳而无津悲晋玺之迁赵痛汉鼎之移新无田范之明略愧夷齐之得仁遂胡顔而苟免谓小屈而或伸岂妖沴之无已何国歩之长沦恨少生而怯弱本无志于爪牙谢两章之雄勇恧二策之英华岂三石于鄠杜异五马于琅琊直受性而好善类蓬生之在麻冀无咎而霑庆庶保静而蠲邪何昊穹之不惠值上帝之纡奢神州鞠为茂草赤县绕于长蛇徒仰天而太息空抚襟而咨嗟伊古人之有怀尚或感于知已况华蕚聨于霄极宠渥流于无已或小善而必褒时片言而见美昔待罪于禹州歴三考而见纪【`一作无`】获免戾于明时遂超隆于宗子始觧印于稽山即驱传于襄水彼南阳之旧国实天汉之嘉祉既川岳之形势复龙跃之基址此首赏之谬及谓维城之足恃值诸侯之擕贰遂留滞于楚川等勾践之絶望同重耳之终焉望南枝而洒泣或东顾而潺湲归欤之情何极首丘之思邈然忽值魏师入讨于彼南荆既兵车之赫赫俄伐鼔而凌城同寤生之舍许等小白之全邢伊社稷之不泯实有感于生灵伊吾人之固陋本漂泊于流萍忽沉滞于兹土复岁月而无成昔千乗之畿甸今七里而盘萦寡田邑而可赋阙丘井而求兵无河内之资峙同荥阳之未平夜骚骚而击柝昼孑孑而扬旌烽连云而廻照马伏枥而悲鸣既有怀于斯日亦焉得而云宁彼云梦之旧都乃标竒于昔者验徃记以瞻今何名髙而事寡寂寥井邑荒凉原野徒揄扬于宋玉空嗟咨于司马南方卑而叹屈长沙湿而悲贾余国家之俟匡庶兴周而祀夏忽萦忧于此屈岂年华之天假加以狗盗鼠窃蜂虿狐狸羣圉而为防聚臧获而成师窥临津渚防扈江湄屡征肇于殷岁频战起于轩时有扈兴于夏典采芑善于周诗方叔振于蛮貊伯禽防于淮夷在逋秽其能几防斩馘而搴旗彼积恶之必稔岂天灵之可欺交川路之云拥【`疑`】理惆怅而未怡  

哀江南赋【`并序`】　　　　　　　庾　信  

粤以戊辰之年建亥之月大盗移国金陵瓦觧余乃窜身荒谷公私涂炭华阳奔命有去无归中兴道销穷于甲戌三日哭于都亭三年囚于别馆天道周星物极不反傅燮之但悲身世无处求生袁安之每念王室自然流涕昔桓君山之志事杜元凯之平生竝有著书咸能自序潘岳之文彩始述家风陆机之词赋先陈世德信年始二毛即逄防乱狼狈流离至于暮齿燕歌【`类聚作河`】逺别悲不自胜楚老相逄泣将何及畏南山之雨忽践秦庭让东海之濵遂飡周粟下亭漂泊髙桥覉旅楚歌非取乐之方鲁酒无忘忧之用追为此赋聊以记言不无危苦之词唯以悲哀为主日暮涂逺人间何世将军一去大树飘零壮士不还寒风萧瑟荆璧睨柱受连城而见欺载书横阶捧珠盘而不定钟仪君子入就南冠之囚季孙行人留守西河之舘申包胥之顿地碎之以首蔡威公之泪尽加之以血钓台移桞非玉闗之可望华亭鹤唳非河桥之可闻孙策以天下为三分众才一旅项籍用江东之子弟人唯八千遂乃分裂山河宰割天下岂有百万义师一朝卷甲芟夷斩伐如草木焉江淮无涯岸之阻亭壁无藩篱之固头防箕敛者合从缔交锄耰棘矜者因利乗便将非江表王气终于三百年乎是知并吞六合不免轵道之灾混一车书无救平阳之祸呜呼山岳崩頽既履危亡之运春秋迭代必有去故之悲天意人事可以凄怆伤心者矣况复舟檝路穷星汉非乗槎可上风飇道阻蓬莱无可到之期穷者欲逹其言劳者湏歌其事陆士衡闻而抚掌是所甘心张平子见而陋之固其宜矣  

我之掌庾承周以世功而为族经邦佐汉用论道而当官禀嵩华之玉石润河洛之波澜居负洛而重世邑临河而晏安逮永嘉之艰虞始中原之乏主民枕倚于墙壁路交横于豺虎值五马之南奔逄三星之东聚彼凌江而建国始播迁于吾祖分南阳而赐田裂东岳而胙土诛茅宋玉之宅穿径临江之府水木交运山川崩竭家有直道人多全节训子见于纯深事君彰于义烈新野有生祠之庙河南有胡书之碣况乃少防真人天山逸民阶庭空谷门巷蒲轮移谈讲树就简书筠降生世德载诞贞臣文词髙于甲观模楷盛于漳濵嗟有道而无凤叹非时而有麟既奸回之奰【`音备`】匿终不悦于仁人王子洛濵之岁兰成射策之年始含香于建礼仍矫翼于崇贤逰洊雷之讲肆齿明离之胄筵既倾蠡而酌海遂测管而窥天方塘水白钓渚池圆侍戎韬于武帐听雅曲于文乃觧悬而通籍遂崇文而防武居笠毂【`左传宣四年以贯笠毂`】而掌兵出兰池而典午论兵于江汉之君拭玉于西河之主于时朝野欢娯池台钟鼔里为冠盖门成邹鲁连茂苑于海陵跨横塘于江浦东门则鞭石成桥南极则铸铜为柱橘则园植万株竹则家封千户西賮浮玉南琛没羽呉歈越吟荆艶楚舞草木之遇阳春鱼龙之逄风雨五十年中江表无事王歙为和亲之侯班超为定逺之使马武无预于甲兵冯唐不论于将帅岂知山岳闇然江湖潜沸渔阳有闾左戍卒【`一作兵`】离石有将兵都尉天子方删诗书定礼乐设重云之讲开士林之学谈刼烬之灰飞辩常星之夜落地平鱼齿城危兽角卧刁斗于荥阳绊龙媒于平乐宰衡以干戈为儿戱缙绅以清谈为庙略乗渍【`一作海`】水以胶船驭奔驹以杇索小人则将及水火君子则方成猿鹤弊箄不能救盐池之咸阿胶不能止黄河之浊既而鲂鱼頳尾四郊多垒殿狎江鸥宫鸣野雉湛卢去国艅艎失水见被发于伊川知百年而为戎矣彼奸逆之炽盛久逰魂而放命大则有鲸有鲵小则为枭为獍负其牛羊之力凶其水草之性非玉烛之能调岂璿玑之可正值天下之无为尚有欲于覊縻饮其琉璃之酒赏其虎豹之皮见胡柯于大夏识鸟卵于条枝豺牙密厉虺毒潜吹轻九鼎而欲问闻三川而遂窥始则王子召戎奸臣介胄既官政而离逿遂师言而泄漏望廷尉之逋囚反淮南之穷宼出狄泉之苍鸟起横江之困兽地则石鼔鸣山天则金精动宿北阙龙吟东陵麟鬬尔乃桀防构扇慿陵畿甸拥狼望于黄图填卢山于赤县青袍如草白马如练天子履端废朝单于长围髙宴两观当防千门受箭白虹贯日苍鹰击殿竟遭夏台之祸终视尧城之变官守无奔问之人干戚非平戎之战陶侃空争米船顾荣虚摇羽扇将军死绥路絶长围烽随星落书逐鸢飞遂乃韩分赵裂鼔卧旗折失羣班马迷轮乱辙猛士婴城谋臣卷舌昆阳之战象走林常山之阵虵奔穴五郡则兄弟相悲三州则父子离别防军慷慨忠能死节三世为将终于此灭济阳忠壮身参末将兄弟三人义声俱唱主辱臣死名存身防敌人归元三军凄怆尚书多筭守备是长云梯可拒地道能防有齐将之闭壁无燕师之卧墙大事去矣人之云亡申子奋发勇气咆勃实总元戎身先士卒胄落鱼门兵填马窟屡犯通中频遭刮骨功业夭枉身名埋没或以隼翼鷃披虎威狐假沾渍锋镝脂膏原野兵弱虏强城孤气寡闻鹤唳而心惊听胡笳而泪下据神亭而亡防临横江而弃马崩于钜鹿之沙碎于长平之瓦于是桂林颠覆长洲麋鹿溃溃沸腾茫茫墋黩【`墋楚锦切出功臣賛详见一百十四卷`】天地离阻人神惨酷晋郑靡依鲁卫不睦竞动天阙争廻地轴探雀鷇而未饱待熊蹯而讵熟乃有车侧郭门筋悬庙屋鬼同曹社之谋人有秦庭之哭尔乃假刻玺于闗塞称使者之酧对逄鄂坂之讥嫌值耏门之征税乗白马而不前防青骡而转碍吹落叶之扁舟飘长风于上防彼锯牙而钩爪又巡江而习流排青龙之战舰鬬飞鷰之船楼张辽临于赤壁王濬下于巴丘乍风惊而射火或箭重而回舟未辨声于黄葢己先沉于杜侯落防黄鹤之浦藏船鹦鹉之洲路已分于湘汉星犹防于斗牛若乃隂陵路絶【`一作失`】钓台斜趣望赤壁而沾衣檥乌江而不渡雷池栅浦鹄陵焚戍旅舍无烟巢禽无树谓荆衡之杞梓庶江汉之可恃淮海维扬三千余里过漂渚而寄食托芦中而渡水【`呉越春秋伍子胥亊`】届于七泽濵于十死嗟天保之未定见殷忧之方始本不逹于危行又无情于禄仕谬掌卫于中军悮【`一作滥`】尸丞于御史信生世等于龙门辞亲同于河洛奉立身之遗训受成书之顾托昔三世而无慙今七叶而方落泣风雨于梁山惟枯鱼之衔索入【`一作有`】欹斜之小径掩蓬藋之荒扉就汀洲之杜若待芦苇之单衣于时西楚霸王剑及繁阳鏖兵金匮校战玉堂苍鹰赤雀鐡舳牙樯沉白马而誓众负黄龙而渡江海潮迎舰江萍送王戎车屯于石城戈船掩于淮泗诸侯则郑伯前驱盟主则荀防暮至剖巢熏穴奔魑走魅埋长狄于驹门斩蚩尤于中冀然腹为灯饮头为器直虹贯垒长星属地昔之虎踞龙盘加以黄旗紫气莫不随狐兔而窟穴与风尘而殄悴西瞻博望北临圃月榭风台池平树古倚弓于玉女防扉系马于凤凰楼柱仁寿之镜徒悬茂陵之书空聚若夫立德立言谟明寅亮声超于系表道髙于河上更不遇于浮丘遂无言于师旷以爱子而托人知西陵而谁望非无北阙之兵犹有云台之仗司徒之表里经纶狐偃之惟王实勤横雕戈而对覇主执金鞭【`一作鼔`】而问贼臣平呉之功壮于杜元凯王室是頼深于温太真始则地名全节终则山称枉人南阳【`一作南山`】校书去之已逺上蔡逐猎知之何晩镇北之负誉矜前风飇凛然水神遭箭山灵见鞭是以蛰熊伤马浮蛟没船才子并命俱非百年中宗之夷凶靖乱大雪寃耻去代邸而承基迁唐郊而纂祀反旧章于司归余风于正始沉猜则方逞其欲藏疾则自矜于已天下之亊没焉诸侯之心摇矣既而齐交北絶秦患西起况背阙【`类聚作闗`】而怀【`一作坏非`】楚异端委而开呉驱緑林之散卒拒骊山之叛徒营军梁溠搜乗巴渝问诸滛昏之鬼求诸厌劾【`一作祷`】之巫荆门遭廪延之戮夏口滥逵泉之诛蔑因亲以致爱忍和乐于弯弧既无谋于肉食非所望于论都未深思于五难先自擅于三【`一作二`】端登阳城而避险卧砥柱而求安既言多于忌刻实志勇而刑残但坐观于时变本无情于急难地惟黒子城犹弹丸其怨则黩其盟则寒岂寃禽之能塞海非愚叟之可移山况以沴气朝浮妖精夜殒赤乌则三朝夹日苍云则七重围轸亡呉之岁既穷入郢之年斯尽周含郑怒楚结秦寃有南风之不竞值西隣之责言俄而梯冲乱舞冀马云屯俴秦车于畅毂防汉鼔于雷门下陈仓而连弩渡临晋而横船虽复楚有七泽人称三户箭不丽于六麋雷无惊于九虎辞洞庭兮落木去涔阳兮极浦炽火兮焚旗贞风兮害蛊乃值玉轴扬灰龙文折柱下江余城长林故营徒思拑马之秣【`公羊传圉者拑马而秣之`】未见烧牛之兵章曼支【`一作枝`】以毂走宫之竒以族行河无氷而马渡闗未晓而鸡鸣忠臣觧骨君子吞声章华望祭之所云梦伪逰之地荒谷缢于莫敖冶父囚于羣帅硎穽折拉鹰鹯批防寃霜夏零愤泉秋沸城崩杞妇之哭竹染湘妃之泪水毒秦泾山髙赵陉十里五里长亭短亭饥随蛰鷰暗逐流萤秦中水黒闗上泥青于时瓦觧氷泮风飞电散浑然千里淄渑一乱雪暗如沙氷横似岸逄赴洛之陆机见离家之王粲莫不闻陇水而掩泣向闗山而长叹况复君在交河妾在清波石望夫而逾逺山望子而逾多才人之忆代郡公子之去清河栩扬【`一作栩阳`】亭有离别之赋临江王有愁思之歌别有飘飖武威覉旅金防班超生而望返温序死而思归李陵之双鳬永去蘓武之一鴈空飞若江陵之中否乃金陵之祸始虽借人之外力实萧墙之内起拨乱之主忽焉中兴之宗不祀伯兮叔兮同见戮于犹子荆山鹊飞而玉碎随岸虵生而珠死鬼火乱于平林殇魂逰于新市梁故丰徙楚实秦亡不有所废其何以昌有妫之后将育于姜输我神器居为让王天地之大德曰生圣人之大寳曰位用无頼之子弟举江东而全弃惜天下之一家遭东南之反气以鹑首而赐秦天何为而此醉且夫天道廻旋生民预焉余烈祖于西晋始流播于东川洎余身而七叶又遭时而北迁提挈老幼闗河累年死生契濶不可问天况复零落将尽灵光岿然日穷于纪岁将复始逼迫危虑端忧暮齿践长乐之神臯望宣平之贵里渭水贯于天门骊山廻于地【`一作平非`】市幕府大将军之爱客丞相平津侯之待士见钟鼎于金张闻弦歌于许史岂知防陵夜猎犹是故时将军咸阳布衣非独思归王子  

伤心赋【`并序`】  

余五福无徴三灵有谴至于继体多从夭折二男一女竝得胜衣金陵防乱相守亡殁覉旅闗河倐然白首苖而不秀频有所悲一女成人一长【`一作外`】孙孩稚奄然壤何痛如之既伤即事追悼前亡唯觉伤心遂以伤心为赋若夫入室生光非复企及夹河为郡前途逾逺媫妤有自伤之赋扬雄有哀祭之文王正长有北郭之悲谢安石有东山之恨斯既然矣至若曹子建王仲宣傅长虞应德琏刘韬之母任延之亲书翰伤切文词哀痛千悲万恨何可胜言龙门之桐其枝已折卷施之草其心实伤呜呼哀哉  

赋曰悲哉秋气摇落变衰魂兮逺矣何去何依望思无望归来不归未逹东门之意空惧西河之讥在昔金陵天下防乱王室板【`一作毁`】荡生民涂炭兄弟则五郡分张父子则三州离散地鼎沸于袁曹人豺狼于楚汉或有拥树罹灾藏衣遭难未设桑弧先空柘馆人惟一丘亭遂千秋邉韶永恨孙楚长愁张壮武之心疾羊南城之泪流痛斯传体寻兹世载【`类聚作戴`】天道斯慈人伦此爱膝下龙摧掌中珠碎芝在室而先枯兰生庭而蚤刈命之修短哀哉已满鹤声孤【`疑`】絶猿吟膓断嬴博之间路似新安藤缄轊椟枿掩虞棺不封不树惟棘惟栾天惨惨而无色云苍苍而正寒况乃流寓秦川飘飖播迁从官非官归田不田对玉闗而覉旅坐长河而暮年已触目于万恨更伤心于九泉至如三虎二龙三珠两凤竝有山泽之灵各入熊罴之梦望陇首而不归出都门而长送对寳盌而痛心抚经而流恸石华空服犀角虚篸风无少女草不宜男乌毛徒覆兽乳空含震为长男之宫巽为长女之位在我生年先凋此地人生几何百忧俱至二王奉佛二郗奉道必至有期何能相保凄其零零【`疑`】防焉秋草去矣黎民哀哉仲仁冀羊祜之前识期张衡之后身一朝风烛万古埃尘丘陵兮何忍能留兮几人  

## 文苑英华卷一百三十

　宋　李昉等　编哀伤二  

吊轵道赋一首　　　　登临河城赋一首骊山伤古赋一首　　　过旧园赋一首  

伤徃赋一首　　　　　山阳城赋一首  

三良塜赋一首　　　　项王亭赋一首  

吊轵道赋【`并序`】　　　　　　　王昌龄  

轵道秦故亭名也今在京师东北十五里署于路曰秦王子婴降汉髙祖之地岂不伤哉余披榛徃而访之则莽苍如也夫如【`集作以`】战国之弊天下创夷又困于秦使无所诉罪在于政而戮乎婴呜呼杀降不祥项氏之不仁也遂作赋以吊云  

长林之墟荒草无垠踌躇访古隐嶙如存耆老曰此秦之轵亭也莫不陨泣而伤魂我闻中原板荡厯数更造来为都邑去为郊道化育人寰盛德攸保其【`集作如`】有随覆车之遗迹蹑咸阳以崩倒陈炯戒而罔怀终防裂以荡扫今者行旅有悲凉之色将未识圣人之大寳听之哉不义而【`一作不非`】强其弊必速徒以金城千里介【`集作铁`】马万轴九国既夷上慢下黩东游莫返白帝先哭是以沙丘閟祸制出赵氏扶苏赐死大事去矣海内汹焉雷骇颷起自非【`集作昔`】蹂先王而隳道德亦无能而及此五星夜聚汉瑞秦亡白马素车降于道旁非子婴之罪也而杀身于项王悲夫以暴易乱莫知其极且闻追怀【`集作师追`】而覇楚无乃弛义而争国东城引劒亦其宜哉至于【`集作`】如后稷贻周三圣九贤合于【`集作化洽`】成康千有余年犹复慎终如始爰作顾命宣文武之重光训艰难于执政乃尸天主遂诰诸侯髙奭内轴齐鲁外辀此周之所以磐石相维数革龟谋孰与夫离摈子弟甘心贼臣身死国防如火燎薪设使雍州为舆伊傅为轮当朽索之不驭岂龙虎之能驯不其然乎贾生闻之于是让东陵故侯曰昔王子有殷墟之歌大夫有周庙之作子秦人也岂无情哉【`集作夫岂无情`】邵平乃太息久之且为歌曰道不虚行兮史防没位吾宁范伯之徒欤感夷齐而多愧麟凤逺去龙则死之河水洋洋兮先师莫归徃者不可谏来者吾谁欺始退身以进道曷飏言而受非彼萧相国知予乎布衣  

登临河城赋【`并序`】　　　　　　萧頴士  

亡舅孝廉元君才髙位下一命屈临河尉寻遭风瘵【`集作疹`】有加无瘳忧悒迄逾一纪故不复仕而风标俊杰文史清隽【`一作藻`】则君所着别传详矣舅于子有教授【`集作道`】之恩只词片字皆资训诱既而射策桂林校书芸阁首为知已名称【`二句本集作道为知已遇名为海内称`】舅氏之力也天寳元年秋八月奉使求遗书于人间越来月届于临河【`集作河干`】之旧邑覧物増怀然有赋羊昙是日独吟零落之篇周翼终身宁亡吐哺之爱词曰  

登孤城兮见河水之漫漫城有隍兮水有澜歘翻覆兮无端俯崇墉兮心【`集作辛`】酸心断絶兮河水之干借如韩伯【`见殷浩传`】怀恩羊昙念昔追北渚之曩饯叹西剡之忽觌曽一顾而不忘【`集作曽一顾兮不可忘`】况仁深与密戚也惟佩觽之弱岁荷哲舅之矜怜枉月旦之殊品超等夷而独偏【`一作贤`】过虽小而必诫善无防而不悛【`一作迁集作甄`】备润身之黼藻闻染【`集作洒`】翰之蹄筌岂期文嗣作者价叅时贤谬昆墟而比玉滥蓬岛而怀铅匪舅德其焉尔谅师资乎在焉痛才髙而位下悲道悠而运促甫一命于兹【`集作河`】城蹇无媒兮窘束傃层颷而坠羽凌永路而倾轴悼晋竖之行深哀秦良之莫赎昔自公而暇豫陪作赋于兹楼懐一纪以如昨怆今晨而【`集作之`】独逰俯萧条之邑里对零落之徂秋旧舘凄其在目长川逝而不留徒临风而挥涕孰知夫四望可以销忧者也【`集作而可销忧者哉`】  

骊山伤古赋　　　　　　　郗　昻  

天生蒸民而树之君夫为国者当建宗社广敷声教尊其威灵俨其容貎其惠也逺浃其仁也普淖言静而可以底绥言动而无所屈挠令四海惟精惟一俾万人是则是效安有临伐木而弃其斧将渉水而投其棹童子犹知其不可况天下之龙豹初虎视八荒鲸吞六国攻必取战必克所徃而枭【`一作鏖`】其渠帅所敌而断其衔勒起翦之功逞苏张之诈塞招星纪之南伐天街之北赏尉缭以为忠谠诛文信以为残贼将大寳而康宁谓神仙之可得一何壮哉及其浮江沉璧登山纪石徴茅蒙为却粒之符遣徐市为求真之客殚人力为驰道铸兵刃为金狄方欲肆其暴露方欲穷其辙迹郁兴闾左之徭大起阿房之役亦所以坑其儒士亦所以燎其经籍闻祖龙而匪寤逄巨鱼而必射不知望夷之兆未覩沙丘之厄又何谬欤天降图录言勦其辜恶贯已盈祸胎必膴载鲍之气俄彻夣神之应聿徂意靡察于妖子尚劳师以备胡人且愍于防将我独怜此扶苏废至尊之丕烈任奸邪之逆谋【`不必作谟`】将欲称始帝而歴万代卒宗防而身屠王禄尽矣谁定其危天之所坏人不能支既同信于望夷安肯从于悖【`一作李`】斯生且替其遗命死徒华其葬为呜呼骊山之隧其庸几年上周五里【`刘向传始皇坟周四五里`】下锢三泉罄珠玑之布濩尽金石之雕镌匠人劳而不偿反生埋于鬼埏狐穴而尘积牧竖焚而火连嗟防山之壮气成拱木之寒烟享祀辍矣畴相恤焉百二之襟带莫守数仭之丘坟巍然何德之衰絶伯翳之余业何力之竞为刘炎之着鞭枝叶将落本必先颠苕折巢覆胡能卵全是知不有废也后王安得而处旃  

过旧园赋【`并序`】　　　　　　　梁　肃  

余行年十八岁当上元辛丑盗入洛阳三河间大涂炭因窜身东下旅于呉越转徙阨难之中者垂二十年上嗣位岁应诏诣京师其【`一作明`】年夏除东宫校书郎遂请告归觐于江南八月过崤渑次于新安东南十数里旧居在焉时岁滋逺荆榛芜翳乔木苍然三径莫辨访隣老而已尽眄庭柯以霑衣情之所钟可胜叹耶夫怀旧之志在昔所不免圣如尼父逹若庄叟且有归欤之叹怅然之思予蓬艾存乎胷中喜惧形于【`一作于`】膝下寓江海之遐阻念归来而不得思潘园板舆之乐陶野巾车之逰愿言莫展一食三叹至是当秋日萧索征途浩栋宇摧落曽不得乎少留心之忧伤又加于他日一等遂作赋纪事以过旧园命篇其词曰  

白露既戒夫清秋爰驾言而东迈漫征路之悠悠且予发乎新安歴函闗之旧丘灌藂森以相属披一径而可求阒里巷之罕人辨原田而莫由堂除既缺栋宇亦折树蔽户而梢梢水冲隄而活活骇兽羣起頺墉四达识旧井于庭隅吊重萝于木末既循省而顾慕愈辛酸而惨怛何纒廹而求所安激予哀而不可遏也昔予生之三岁值勍虏之冲奔徙穹庐于华县防郊庙于氛昏皇逰蜀川帝出朔原尸逐才血乌丸又屯俄四逆之荐凶扇熛炭而爇黎元予既幼舍此居业虑性命之所存始窜迹于许都又逃刃于夷门沿汴水之汤汤棹淮波之翻翻荷闻诗之前训廹驰役而不敢言截淛河以径度趣诸越而休止在长洲与兰陵亦一闰而三徙嫋嫋兮秋风湛湛兮春江伤吾心其何已皇八叶之御极亦既安此寰中浮窳缤其来归真独郁犹未通洎大厯之二七六龙忽其上升赫元圣之统天敷太和于黎蒸建皇极以成化啓公车以选能予筮遇观之六四【`一作繇易云观国之光利用賔于王`】聿投迹于云罗谬试言于内殿俾典校乎承华聆圣贤之休风仰坟籍之长圃与世道而逰息实人伦之宪矩史正直以终始蘧卷舒于黙语展甘黜而不去庄颐神以遐举谅修已之异宜各道而得所矧防生之庸拙胡可嫚夫【`一作乎`】出处江湖之漂荡废田里于草莽苟将惬乎予思孰辨夫怀安之与怀土伊吾土之所安廼陋狭而在斯实旧德之师俭庶后昆以易持【`髙祖父赵王府记室宜春公洎曽王父侍御史府君已降三世居陆浑有田不过百畆开元中为大水所坏始徙于函闗`】始也桑柘接连蔬果芳滋彼茅轩与瓮牖亦寒燠之攸宜羌百岁而负【`一作员`】居曽未几而乱离二十载而一来纷芜秽而莫治驻周覧而未已又旋指于江湄曽是追感于平生孰不悲伤而涕洟抑闻夫仲长之园面流水而覧平原遭世绪之溷浊竟初怀之罕存又闻夫郭泰之德不违亲贞不絶俗当罻罗之周布竟淳白而不辱何天宇之交泰蹇予生之孱独退无庇迹之所进靡代耕之禄慨舍此而不留徒仰髙于前躅日晼晩而命驾恨盘桓以出谷虑将归之或迷吾斯志夫乔木乱曰所居而安易之序兮歴聘怀归孔之虑兮粤予庸昩道莫着兮曩离旧邦纷世故兮林井残泥禽亦去兮坠废居业忸而惧兮迟归有时藻【`一作保`】吾素乎【`疑作兮`】  

凢一作皆集本  

伤徃赋【`并序`】　　　　　　　　刘禹锡  

人之所以取贵于飞走者情也而诞者以遗情为智岂至言耶予授室九年而鳏痛若人之夭阏弗遂也作赋以伤之冀夫覧者有以増伉俪之重云  

叹独处之悒悒【`一作邑邑`】兮愤伊人之我遗情可杀而犹毒境当欢而覆【`一作复`】悲人或朝叹而暮息夫何越月而逾时太极运乎三辰转寒暑而下驰有归于无兮盛复于衰犹昩爽之必暮又安得而怨咨我今怨夫若人兮曽旭旦而潜晖飘零日及【`日及木槿也晋成公绥潘尼有赋`】之蕚倐忽蜉蝣之衣川走下而不还露迎阳而易晞思已甚兮难絶见无期兮永思我行其野农民桑者举案来馌亦在林下我观于途禆贩之夫同荷均挈荆钗布襦羽毛之蕃鳞介之防和鸣灌藂双泳涟漪薨薨者【`一作伊`】蛊蠢蠢伊豸逰空穴深两两相比何动类之万殊必雄雌而与俱物莫失俪以孤处我方踽踽而焉如我复虚室目凄凉兮心伊郁心伊郁兮将语谁坐匡牀兮抚婴儿何所丐沐兮何从仰饴襦袴在身兮昔围差跌【`一作蹉`】鞶囊附臂兮余馥葳蕤诚天性之潜感顾童心兮如疑哓然有难继之慕莫然减好弄之姿指遗袿兮能认愬空帷兮欲归我入寝宫痛人亡兮物改其容寳瑟僵【`一作偃`】兮柱絶瑶台倾兮镜奁空寒炉委灰虚幌多风隙驷【`一作驹`】晨转牕蟾夜通歩摇昏兮网拈翡翠芳褥掩兮尘化蚷蛩阅刀尺之余泽见巾箱之故封翫服俨兮犹具繁华谢兮焉从想翩翻【`一作僊`】于是非求窸与防蒙信竒术之可致嗟此生兮不逄徒注视以寂听恍神疲而目穷还抱影以独出纷百哀而攻中系曰龙门风霜苦别鹤哀鸣夜衔羽呉江波浪深雌劒一去无遗音悲之来兮愦予心汹如行波洊浸滛怅【`一作浩又作既`】縁情而莫极思执礼以自箴已焉哉冉冉生死悠悠古今乗彼一气兮聚散相寻或鼔而兴或罢而沉以无涯之情爱悼不驻之光隂谅自迷其有分徒终怨于匪忱彼蒙庄兮何人予【`一作子`】独累叹而长吟  

凢一作皆集本  

山阳城赋【`并序`】  

山阳故城遗趾数雉四百之运终于此墟裔孙作赋盖闵汉也词曰  

我止行车霄涕于山阳之墟是何苍莽与惨悴舂陵之气兮焉如踣昌运于四百辞至尊而伍匹夫有利器而倒持兮曽何芒刃之足舒懿王迹之聿基暨絶【`一作坤`】维之再敷邈汜阳与鄗上怳虵变而龙摅痛人亡而事替终此地焉忽诸嗟乎积是为治积非成虐文景之欲处身以约播其德芽迄武乃获桓灵之欲从心于昏爇其祅焰逮献而焚彼伊周不世兮奸雄乗衅而腾振物象摧以易位被虚号而阳尊终势殚而事去胡窃揖让以为文呜呼维神器之至重兮如山之不骞使人得譬乎逐鹿因【`一作固`】健歩者所先谅人事之云耳孰云当涂之兆也自天乱曰【`一作日`】久矣莫可追升彼墟兮噫嘻躅【`一作独`】遗武兮贻后王之元龟  

三良塜赋【`并序`】  

鲁文六年秦伯任好卒以子车氏之三子奄息仲行鍼虎为殉皆秦之良也国人哀之为之赋黄鸟君子曰秦穆之不为盟主也宜哉先王违世犹贻之法而况夺之善人乎是以知秦之不复东征也秋季月吾西逰汧渭出于岐雍之间于古道傍得三良塜心甚哀之涕泗者久之而去词曰  

昨宿岐城晓渉渭东霜凌雪结飞沙乱蓬中野踌躇届此古墟野人曰即车氏之塜方驱驾班如久而咤曰吾尝读旧史矣古者秦氏大于穆公出师则宁东夏用贤则覇西戎大邦服其礼小邦畏其雄谋已集战亦武不能勤王不为盟主者何居以防天之良防人之特百夫仰系一朝而踣可哀也哉宛其三子遭时迍邅主已即世身皆靡全指防芒而为期抚昭世而坐捐方惴惴以临穴且哀哀而号天从有言于寒原莾荡千里廻眺无垠【`一作恨`】上刺衰德下伤幽魂挂骖垅树脱劒山门掇野芳以为荐汲行潦而充罇矧今情之犹悲谅古恨之潜吞死而不作吾谁与言代事浩溔人寿尔夭言念君子中心悄悄哀生人之长恸【`一作勤`】赴永夕之莫晓归去来兮不可留且悲吟于黄鸟  

项王亭赋【`并序`】　　　　　　　　李徳裕  

丙辰嵗孟夏余税驾乌江晨登荒亭旷然逺览因观太尉清河公刻石美项氏之材叹其屈于天命且曰汉祖困阨之时生计非萧张所出余以为不然矣自古聪明神武之主未尝不应天顺人以定大业项氏纵火咸阳失秦中之固迁主炎裔伤义士之心违天违人霸图隳矣汉皆反是故能成功据秦遗业东制区宇虽数败于外常有关中为旧主缟素以义动天下虽项氏犹存而王业基矣若乃蠖屈鸿门龙潜天汉始降志于一人终申威于四海则萧张之计不亦逺乎余尝论之汉祖犹龙项氏如虎龙虽困而其变不测虎虽雄而其力易摧一神一鸷宜乎夐絶然舣舟不渡留骓报徳亦可谓知命矣自汤武以干戈创业后之英雄莫髙项氏感其伏剑此地因作赋以吊之  

登彼髙原徘徊始曙尚识舣舟之岸焉知系马之树望牛渚而苍然叹乌江而不渡想山川之未改嗟人世之何遽思项氏之入关按秦图而割据恃八千之剽疾弃百二之险固咸阳不留王业已去将衣锦于旧国遂扬旌而东顾虽未至于隂陵谁不知其失路耻沐猴之丑诋乃烹韩而泄怒谓天命之我欺何霸王之不寤嗟乎楚声既合汉围已布歌数阕而甚悲酒盈樽而不御当其盛也天下侯伯自我而宰制及其衰也帐中美人寄命而无处季数遯而不亡羽一败而终仆岂非独任于威力不由于智虑追昔四隤之下风烟将暮大咤雷奋重瞳电注叱汉千骑如猎狐谢亭长而依然愧父兄兮不顾既伏剑而已矣彼羣帅兮犹惧虽霸业之无成亦终古而独步周视陈迹然如素听乔木之悲风感髙秋之露因献吊于兹亭庶神灵之可遇  

## 文苑英华卷一百三十一

宋　李昉等　编鸟兽一  

狮子赋二首　　　　　天狗赋一首  

越人献驯象赋二首　　放驯象赋二首  

正月一日含元殿观百兽率舞赋一首  

舞马赋二首  

狮子赋　　　　　　　　　虞世南  

惟圣皇【`一作惟皇王`】之御厯乃承天而则大洽至道扵区中被仁风于海外通鳯穴以文轨袭龙庭以冠帯含夷言扵藁街陈方物于王防地角悠悠嶂表有絶域之神兽因重译而来扰其所居也岩磴深阻盘纡絶峻翠岭万重琼崖千仭马顿辔而莫升车摧轮而不进伊方服之君长召积风而奉进尔乃发乌代过白狼逾絶巘跨飞梁越流沙而遥集超积石而髙骧其为状也则筋骨纠纒殊文【`一作资`】异制阔臆脩尾劲毫柔毳钩锯牙藏峰蓄锐弭耳宛足伺间借势暨乎奋鬛防唇倐来忽徃瞠目电曜发声雷响拉虎吞貔裂犀分象碎遒兕于龂腭掘【`一作屈`】巴虵于指掌践借则林麓摧残哮呼则江河振荡是以名将假其容髙人图其质罄其威以凌厉美其风而賛述鍳倚伏以荣身乃有识之髙轨彼白猿之骋妙终取毙于弧矢虽豹之幽栖亦捐躯于岩趾并同亡而异术岂行藏之足纪何兹兽之明智独出处以殊伦虽奋武以驯势乃知机而屈伸去金方之僻远仰风之至淳服猜心与猛气遂守【`一作感`】徳以依仁同百兽之率舞共六扰而来驯斯则物无定性从化如神譬鳞羽变质于淮海金锡成噐于陶钧当是时也兆庶欣瞩【`一作瞻`】百僚嘉叹恱声教之遐宣属光华之在旦臣载笔以叨幸得寓目于竒翫顺文徳以呈祥廼编之于东观  

第二【`并序`】　　　　　　　　　牛上士  

上士曽读实录贞观九年西域进狮子秘书监虞世南献赋前史美之窃谓【`一有虞字`】公博物洽闻诚则可重瓌玮倜傥或非所长欲精体物乃赋其事  

穷汗漫之大荒当昆仑之南轴铄精刚之猛气产灵猊之兽族指千里于崇朝逾铁山而徃复非取俊于熊豹岂方姿于甝虪【`张景阳七命曰甝虪虪音叔`】故其方頥蹙额隅目髙匡攫地蹲踞腾空抑扬簇拳毛以被劲缕柔毳以为裳逄之者碎犀象闻而顿伏值之者破雕鹗不敢飞翔哮呼奋迅眱瞲腾振掌擭攅铍口衔霜刄怒防睛以电射一吼威【`三字一作掲一吼`】而雷震似乌获之摧锋疑项王之入阵及夫朝晡未食鼔髯奋力后劲防瞚前张阔臆蹉殊榛以傲睨跳絶梁而合赩倐横噬而风驰乃掉尾而雷息口裂奔防足捎狂兕猛虎摧于掌握豪猪碎于牙齿既饱饫而心和乃宛颈而帖耳彷徨于金河之外生长乎葱山之里嘉此兽之竒杰邈蹻劲而殊材随马牛而内向顺讴歌而朅来逾乌城之积阻献龙阙之崔嵬资译人之纳贡弭雄心以效能何虞者之维絷惊牙之可怖顿金锁而长縻閟铁牢而永固悲此生之窘束懐旧国而愁慕虽食肉于当年思尽力而无路羡文豹之掎鹿美韩卢之逐兎伊薄技之见收而伟材之不顾闻夫天以煦育为施草木皆春帝以恵训为施猛戾皆仁夏后氏扰骊龙而伏皁轩辕氏役熊罴以佐人此竒兽之为用岂无用而来驯何不校之于搏击投之于絶伦而使之欝欝于穷槛区区于后尘者乎  

天狗赋【`并序`】　　　　　　　　杜　甫  

天寳中上冬幸华清宫甫因至兽坊怪天狗院列在诸兽【`一有院字`】之上胡人云此其【`一有兽字`】猛防无与并【`一作比`】者因【`一作甫`】壮而赋之尚恨其与凡兽相近其词曰  

瞻华清之萃萃漠漠而出【`一作山`】殿戍削缥焉【`一作与`】天风崛乎回薄上扬云旓兮下列猛兽夫何天狗嶙峋兮气独神秀色似狻猊小如猿狖忽不乐虽万夫不敢前兮非胡人焉能知其去就向若铁柱欹而金锁断兮事未可救瞥流沙而归月窟兮斯岂逾昼日食君之肥鲜【`一作鲜肥`】兮性刚简而清瘦敏于一掷威觧两鬬终无自私必不虚透尝观乎副君暇豫奉命于畋则蚩尤之伦已脚渭防泾提挈丘陵与南山周旋而慢围者戮实禽有所穿伊鹰隼之不制兮呵犬豹以相缠蹙乾坤之翕习兮望麋鹿而飘然由是天狗防来发自于左顿六军之苍黄兮劈万马而【`一作以`】超过材官未及唱野虞未及和冏髇【`许交切箭也`】矢与流星兮围要害而俱破洎千蹄之并【`一作迸`】集兮始拗怒以相贺真雄姿之自异兮已歴块而髙卧不爱力以许人兮能絶等以为大【`徒贺切`】既而羣有噉咋势争割据垂小亡而大伤兮翻投迹以来预划雷殷而有声兮纷胆破而何遽似爪牙之便秃兮无魂魄以自助各弭耳低佪闭目而去每嵗天子骑白日御东山百兽踿跄以皆从兮肆【`一作四`】猛仡铦锐乎其间夫灵物固不合多兮胡役役随此辈而徃还惟昔西域之逺致兮圣人为之豁迎风虚露寒函【`一无此字`】体苍螭轧金盘初一顾而雄材称是兮召羣公与之俱观冝其立阊阖而吼紫防兮却妖孽而不得上干时驻君之玉辇兮近奉君之渥欢欲使奥处而谁何兮备周垣而辛酸彼用事之意然兮匪至尊之赏阑仰千门之崚兮觉行路之艰难惧精爽之衰落兮惊嵗月之忽殚顾同侪之甚少兮混非类以摧残偶快意于校猎兮尤见疑于蹻防此乃独步受之于天兮孰知羣材之所不接且置身之暴露兮遭纵观之稠叠俗眼空多生涯未惬吾君傥忆耳尖之有长毛兮宁久被斯人终日驯狎者【`一无此字`】已  

越人献驯象赋【`以辞林邑望国门为韵`】　阙　名  

倬彼驯象毛羣所推特禀灵于荒徼思入贡于昌期岂不以献我令辰自林邑而来者稽诸旧史在成康而纪之一则识王者之无外一则见遐方之不遗苟形瓌之足伟孰路逺之云辞于是出丰草去长林殊狒狒之被格异猩猩之就擒厉其容也故兽伏我力和其性也故人知我心作蛮方之贡为上国之琛万国标竒名已驰于魏阙千年表庆价实越于南金况乗之便习或讹或立动髙足以巍峩引脩鼻而嘘吸尘随踪而忽起水将饮而回【`疑`】入牙栉比而槮槮眼星飜而熠熠中黄虽勇力不能加【`见张平子西京赋`】苍舒信竒知之莫及服我后之皁栈光我唐之域邑驱之则百兽风驰翫之则万夫云集故其威容足尚筋力殊壮轮囷而重若旄丘赑屃而髙如巨防执燧奔战牵钩委贶遇之者或惊骇而反行觇之者或披靡而遥望何斯象之刚克兼美义之不忒惧有齿而焚躯故全身而利国纵使牛能重任马有报徳徒久困于轮辕又每伤于衔勒岂如我邈自逺藩来朝至尊辞桂林之小郡入阊阖之通门负名闻之籍籍守驯扰以存诚幸投之于刍藁岂敢昧于君恩  

第二【`同前韵`】　　　　　　　　杜　泄  

惟彼驯象产乎南夷其形大也因地而受气其性顺也从心之所资食丰草于幽岩之麓饮清流于长江之湄不忌于人如得其时推诚于物任以絷维此吾王之化被也故逺人得而献之中心摇摇其道迟迟左顾右盼知出羣之已逺广思遐想与草泽而长辞脩途是寻叠嶂岖嵚或行于陆但随山而上下或载于舟距渉江之浅深既济水以次水复出林而入林所过之邦徒观其肮脏之貎所遇之众岂识其谦柔之心荒徼已违王畿斯入闻之者遐迩必至覩之者士女咸集与【`疑`】人不知其故皆愕然而立或告之曰所驭之者越人所出处者林邑近之可仰逺之可望铨衡不能举其体丹青足以图其状揣轻重者我有苍舒之智髙思柔服也我有周公之徳王以之驰三军比矛防而齐锋以之和六气与箫韶而俱唱稽其来也自南徂北嘉彼所献充我王国食以筐筥牵以徽纆将致贡扵昆夷亦率职扵卭僰斯之为义可得而论性之驯良表边夷之向化体之【`一作必`】固实揣中夏之所尊以君好生之故我身必夀以君贱货之故我齿斯存岂克耕于野输众人之力曷如我入贡霑万乗之恩虽自慙于陋质永愿在乎王门  

放驯象赋【`以珍异禽兽无育家国为韵`】　　独孤授  

彼炎荒兮王国是賔此驯象兮越俗所珍化之式孚则必受其来献物或违性所用感于至仁吾君于是诏掌兽之官谕如天之意惟越献象不逺而致推已于物曽何以异徒见弭雄姿而屈猛志安知不懐其土而感其类揆夫国用刍豢之费则多许【`一作计`】以方来道途之勤亦至与其绁之而厚飬孰若纵之而自遂且彼集于禁林我则有五色九苞之禽在于灵囿我则有双骼共觝之兽何必致逺物于外区崇伟观于皇都是用返诸林邑之野归尔梁山之隅时在偃兵岂婴乎燧尾上惟贱贿宁恤乎焚躯非同委弃罔或踟蹰知拜跪兮则有谢渥恩兮岂无复得顾侣求羣跨川登陆食丰草以垂鼻出平林而瞪月逍遥乎存存之乡保守乎生生之福懐仁初就于牵掣顺理竟资于亭育游乎水同反身之龟处乎山异放麑之鹿大道兹始淳风不遐感以和乐亦参乎百兽率舞驱之仁夀宁阻乎四海为家奚必充帝庭之实驾鼓吹之车然后可以为国华者哉由是圣心孚于下国物靡不获其所化乃允臻其极放一兽而庶类知归遂四方而万代作则彼周驱犀象汉放骏马未可论功而校徳  

第二【`同前韵`】　　　　　　　独孤良器  

皇上御寳厯之惟新阐干符发坤珍徳被华夷敷云雨之大泽恩及飞走含天地之全仁乃却走马以反素斥驯象而不异非耳目之可役同寳玉之遐弃放之于无人之境归之于不毛之地或羣或友伊饮龁之无虞载寝载兴信生成之自遂觧网之惠无闻放麑之仁克类然后以儒为林毓贤哲以为禽以道为囿利忠良以为兽亮功格于人神徳齐于宇宙是由化与泽俱仁与道符贤为其寳太康之训不作兽用不扰虞人之箴遂无徇物之情允着好生之徳式孚可以顺天然可以遂亭育既絶燧尾之患不虞焚身之戮去狂顾于人寰徇野心于林麓伊昔汉氏惟其晋家焚雉头之裘于前殿却千里之马于后车犹自【`一作且`】飏休垂美有闻无哗况我一人温恭允塞本忽之而勿营非欲之而复抑往籍之所未覩前王之所不克诚可以懐四夷柔万国者也正月一日含元殿观百兽率舞赋【`以题为韵`】  

郑　锡  

皇上端拱穆清法春秋五始之要酌礼乐三代之英赫帝典含元正衡纪允叶摄提为贞防龙首以抗殿靡鱼湏而建旌开彤庭执玉帛者万国发金奏韵箫韶而九成祥风应律卿云夹日华夷防同车书混一羽衞宿设乗与晓出陈八佾象钧天之仪舞百兽备充庭之实彼毛羣与羽族感盛徳而呈质度曲既三薰风自南进旅退旅兮猛志外戢击石拊石兮和气内含勿齐首以瞪目乍脉脉而耽耽威而不猛乐而不谖搏鸷者摇尾而就养刚狠者戢角于触藩牝马驯致于坤徳羣龙利见于乾元若乃大礼成寿觞荐天声起皇威遍金石铿锵以攅杂文物葳蕤以葱蒨兽臣献伎于广庭乐正举麾于层殿怛荒戎于丑【`一作裔`】虏咸稽首而革面其初进也波委星攅如岗如峦发扬蹈厉兮鼔舞争集无小无大兮容止可观其少退也军旋阵拆匪蛮匪貊蹄角且千兮羽仪累百诡色殊竒兮相辉赫赫岂独九尾灵狐一角神兽顾兎宵落麒麟夜鬬非熊非罴为猿为狖威鳯巢閤驺虞在囿条支之犀黄支之而已【`汉平帝纪黄支国献犀牛西域　传条支国献鸟卵如瓮似与此文交互`】其徒实繁厥状非一五灵嘉瑞百寳异质数不可尽之于词名不可殚之扵笔莫不闻至乐而知感乐皇风以相率忽指顾于应规亦廻旋而中律穆穆焉羌难得而备述则知乐之感也深徳之被也普彼禽兽之遇圣随万里而成覩至若吴歈越吟荆艳楚舞徒慆堙于心耳安拟议于干羽曽不充虞舜之帝图列后防之乐府辞曰铄元防兮正王度奏云门兮歌大濩百兽舞兮四夷惧于胥乐兮皇风布客有慕上古之赓歌望承明而献赋  

舞马赋【`并序以奏之天庭为韵`】　　　　阙　名  

书曰击石拊石百兽率舞是知时贞而物应徳博则化光故九有宅心万方惟允我开元圣文神武皇帝陛下懋建皇极丕承宝命扬五圣之耿光安兆民于反侧功成道备作乐崇徳上以殷荐祖宗下以导达情性则有天马絶足来从东道出天庭而屡舞仰皇心而载悦岂止緑错开图分九畴于夏后汗沟走血服四夷于汉皇而已哉野人沐浴圣造与观盛徳敢述蹈舞之事而赋之  

皇帝叶天行乘春张广乐而化通鬼神徴舞马而懐柔奔走尔其聆音却立赴节腾凑顾迟影而倾心效长鸣而引脰徘徊振迅类威鳯之来仪指顾倏忽若腾猨之惊透眄钟鼓而载止畅箫韶之九奏洎宛迹迟迟汗血生姿顺指不动因心所之日照金羁而晴光交映风飘锦覆而淑气相资顾以退而未即将欲进而复疑絶节交衢而大人相庆赴曲齐列而皇心则怡岂若檀溪水上章台路前尘埋玉勒汗湿金鞭竟空疲于力用固无取于当年孰若矫足腾摧婉柔姿而近日惊身耸跃娇逸态于钧天别有假象天星因时降灵双瞳夹镜而异质两颧夹月而殊形出渥洼兮道已泰歴吴坂兮心匪宁愿因百兽之相率舞圣徳于天庭  

舞马赋【`以奏之天庭为韵`】　　　　　阙　名  

渥洼之骏兮逸羣特秀简伟之来兮稀代是觏岂惮夫行地无疆是美其承天之祐弭雄心以顺轨习率舞而初就因大乐以逞状随伶官而入奏乐彼皇道上委折于一人狎节广场下欢心于百兽饰金鋄顿红緌类却畧以凤态终宛转而龙姿或进寸而退尺时左之而右之至如鼍鼔歴考龙笛昭宣知执辔之有节乃蹀足而争先随曲变而貌无停趣因矜固而态有遗妍既习之于规矩或奉之以周旋迫而观焉若桃花动而顺吹逺而察之类电影倏而横天固絶伦之妙有岂众伎之齐焉我皇端拱无事垂意至宁愔愔正声以久变而合乐逐逐良马终万舞而在庭岂比夫汉皇取乐而同辔鲁侯空牧而在坰以今古而匹敌何长短之相形  

## 文苑英华卷一百三十二

宋　李昉等　编鸟兽二  

渥洼马赋一首　　　　却千里马赋一首汉文帝却千里马赋一首获大宛马赋一首  

汗血马赋一首　　　　朔方献千里马赋一首燕王市骏骨赋一首　　市骏骨赋一首  

千金市骏骨赋一首　　饮马投钱赋一首  

渥洼马赋　　　　　　　　乔　彛  

域中之寳生乎天涯天子之马产乎渥洼泽出腾黄独降精于太乙神开滇壑固不渉于流沙目散电兮彪駮喙含丹而虎牙蹑红云而喷玉霑赤汗以攒花望兮以乆来无晩耶应图合谋光我帝业星通两瞳月贴双颊四蹄曳练飜瀚海之霜华一喷生风下胡山之木叶然后络以金覊拂于鳞鬐睛射紫焰梢垂緑丝凝骄欲嘶嚼凄锵之玉勒叠影不顾纷偃蹇之朱旗皇矣武帝汉网斯缺慿百万之精劲倚四夷之磔裂屠蒲梢而亘大漠指二师而求汗血谓灭没之未来竟覊縻而不絶有生必感有感必通通也不极环之无穷彼汚之斗水乃幽賛于神功然后豗沙卷浪扵冯夷之宫叠足侧身于奫沦之中星精降兮河岳动天驷入兮驽骀空嗟我皇之英特而牵其惑欲能败度侈多凉德夏后九代【`山海经夏啓舞九代马`】越天地之纪穆皇八骏荒帝王之则而况金通月支价及踈勒悉复驰去终无所得此余吾之降生觧倒悬于中国祈招愔愔式昭徳音感激万古凄凉至今愿以采求马之人为求贤之使待马之意为待贤之心  

却千里马赋【`以上之所班诸侯不贡为韵`】独孤申叔  

惟汉徳之雍熈俾遐荒兮肃祗布泽所治致逺人之乐只任土必贡奉良马以来思殊乎皎皎陋乃骙骙冀八銮以御矣齐四牡以维之由是朝发于穷邉夕献于君所倐追风以掣电邈千里兮一举仰騄骥之居周鄙骕骦之在楚故将进荐于象魏庶得超遥于苑圉帝曰斯马尔其还与【`平声`】旅之训今则皎如归兽之义寜当忽诸矧乃乖乎法驾而不合于乘舆且帝之御也厥仪惟旧帝之动也其道惟守驱千乗以啓前罗万骑以居后分青旌兮在左扬素斾兮在右俨五路以居中矫六龙以齐首龢銮是响将节乃疾徐次舍有期岂宜乎奔走盖顺之而则可信违之而则不虽千里兮足珍于一人兮何有矧乃塲苖既食马政攸班间以赤兎兼之白叶图之驹伏皂称徳之骥在闲足以驱驰于九域之内足以巡狩于六合之间宜乎旋尔故乡归扵旧壤超乎半汉适彼莽苍【`千荡反`】庶逐北风之思却从东道之上俾得交颈裔土翘足荒陬克全真性有归羣休同越地之放象似桃林之罢牛岂彼骅骝卒见覊于造父宁同屈产终服御扵晋侯是知汉文之徳弥尊归马之猷克中示后之立国者尽规矩之以却远方之贡  

汉文帝却千里马赋【`以清道乘舆前警后跸为韵`】阙　名  

皇天眷命兮炎汉斯兴运钟三叶兮文徳可称六龙【`一作飞`】整仪贱纎英而不服五驭饬驾却良【`一作驵`】骏而不乗犹【`犹由通用`】是遐迩授首蛮夷屈膝梯山航海者望之如云纳賮贡珍者府无虚日别有吉良【`博物志曰马名吉良乗之者夀千嵗`】之种渥洼之出嫓飞黄于轩宫奄骅骝于周室歴无草以入贡渉流沙而效质就御服以驯养愿驰驱而警跸其体也广膺毛服其目也拥后决前眸防漆而镜朗权应规而璧悬禀月精于地法星象于天鬛上朱明沟中血走朝辞穷髪之乡暮憇雕题之薮骕骦慙专美于前騕褭愧垂名扵后及夫喷玉勒而沫素鸣金珂而响清指九重以献夀勒百礼以效诚帝于是宣皇风驰圣道前贤斯鉴古训斯考差辙迹于穆王想旅獒于召保乃宣言曰朕法天以清净法地以虚有典有则不疾不徐捎星之旗逮于前步彗云之斾设于后车吉行三十而当息良马千里而焉如尔以马为寳我以德为舆与其授受以交丧曷若干干而舍诸献马者乃黙尔惭顔低徊吊影步迁延以眷眷神寂寞而耿耿于是德日洽祚惟永俾来叶之嗣君仰斯道以自警  

获大宛马赋【`以开逺戎得天马为韵`】　　胡直钧  

昔孝武寤善马驾英才穷二师于海外获汗血之龙媒于是宛卒大北神驹尽来驵骏竒状超摅逸材走追风扵马邑嘶逐日于云堆因行师之勲着辨前王之业开当夫海西出征制敌要逺始迟疑而不进承再命之爰晩奉皇风之用宣冀边草之齐偃既量功就已料生返越穷海之沙尘及大宛之城苑既髙勲以茂阀且不愧于分阃刍粮尽取騄骥亦空材为地产之最精降天山之中背不毛之殊俗从入律之东风沛艾骨异低昻气雄溢镜光于金勒流雪彩扵花骢悉可耀威华夏夺魄獯戎若乃发迹穷荒来仪中国史惊千载之异朝庆一人之徳君子之徳式孚天王之道允塞腾骧永埒曾何比于权竒灭没长衢独有赖于筋力然则马惟行地君实统天黩兵者耗财之本爱财者有国之先徒知天驷之可获莫痛征夫之寡全时泰俗饶固理道之所急珍禽竒兽在人君而可捐穆王之荒何取文帝之事足传竟洽大东之咏何为天马之篇况骥之生也有矣屈之产也在焉复何必勤求于逺卒当耗斁之事边向使武帝退术士寳贤者罢征战于戎夷浃风俗于纯嘏自将致丹质之凤鸟岂徒来汗血之龙马故前代论边之徒以劳师逺伐屈众筞之下  

汗血马赋【`以絶足方骋流汗如珠为韵`】　　王损之  

异彼天马生于逺方每流汗以津润如成血以荧煌所以名重騄骥价髙骕骦骨腾肉飞既挥红而沛艾麟超龙翥亦流汗以倘徉当其武皇燿兵二师服猛破大宛之殊俗获斯马于絶境由是辞虏塞以员【`一作俱`】来望汉庭于遐骋初疑霡霂染瀚海之霜华终讶淋漓变榆关之霞【`一作雪`】影及乎献阙之始就驾之初饰金羁而势如蹑影排玉勒而态若凌虚伯乐乍观讶霑襟而沃若王良载驭惊溅袖以班如观其步骤如流驱驰若灭恣余力而耸跃控中衢而夐絶长鸣向日蹀而色若渥丹骧首临风奋迅而光如振血疾徐中节羁束如濡流膺臆以飞赭洒缨鬛以疑珠雄姿泛彼逸态濡于映白驹之羣皆疑失素齐紫燕之匹不可夺朱卓彼竒姿实为殊观初溢腹【`二字一作益丹`】而霑洒终尽足而涣汗此朱翼而表异难并骏良彼赤鬛以称竒飜同款段超腾莫及迅疾难俦遽赫如以浃洽乍焕若以飞浮傥遂越都甚追风而更疾如同过隙似奔电以潜流且其戢聫翩异踡局材逾良骏名先逸足倘不弃于血诚将八銮而齐躅  

朔方献千里马赋【`以题为韵`】　　　　王　起  

駜彼名马产兹朔得遐方之劲气是禀严凝应【`一作昭`】上圣之祯符其来绵邈固可以饰和鸾之哕哕就钩膺之濯濯始其同羣丰草挺质寒乡名超兹白瑞掩飞黄伊六辔之爰设非九重之孰当尔其走险鹿骇望云龙骧絷之维之登歌不慙于西极若灭若没献状聿来于北方于以効伏皁之勤于以释长鸣之怨流离而走血来格濩落而执靮斯献计鸿鹄之举彼未居多渉燕宋之遥我方适愿柔心有待逸足未宣权竒于綘阙之下沛艾于紫庭之前禀月未匹追风莫先所以阐幽都之美所以増华廐之妍既佶且闲轶其羣兮相万视逺如迩遵其路兮且千一人既瞻八骏初比彼千驷花发六驺云起其止也可齐乎足其行也无逾于里信愕视于华原而腾辉于良史伊兹骏之间出在前王而殊寡或銮辂而见损或皷车而不舍我皇昭景福锡纯嘏称徳以喻夫俊乂服劳以劝夫忠者岂惟同两汉之帝获千里之马  

燕王市骏骨赋【`以求骨知好骐骥云集为韵`】阙　名  

昔燕王思良马以扶辀搜未获寤寐而求以为激贪可以动物明诚可以感幽乃市乎死骏之贵【`疑作骨`】比飞黄与骅骝则有权竒之类倜傥之俦既沦精于一代埋朽骨于千秋甘委土以从弃忽兼金而见留尔其惬意如生沉吟未歇朔风至若闻其激扬纎尘飞想见其灭没用已息于蹑影状犹存乎挟月匪充货贿殊巨象之焚身不荐宗祧异立之祀骨嗟夫君之爱彼彼竟奚为虽云力则无展傥亦魂而有知恩实殊常诚所谓汗血而匪恨生如可再思所愿肉骨以効竒既而视同玉之珍藏诸韫椟之奥众既美其惟一孰不从其所好于是不逺而致【`一作至`】贲然来思竞选竒而徃矣争简异而归之迭进騕褭争呈秀骐包在坰于鲁颂掩食塲于周诗岂非结之以志感之以类寸诚式孚片骨罔弃不降阶而屈身果鳞集而麇至讵比夫虞公愎諌竟贪屈产之良汉武劳师逺取大宛之骥乃知市骨以求骏马则其至成羣筑台而尊郭隗则其从如云骨何施焉姑明好骏之意隗未足也且表乐贤之君至矣哉可垂规于典坟国家皇极立洪勲集安轮之聘尚无斁侧席之求如不及傥骏骨之已收欲腾骧而见絷  

市骏骨赋【`以买死招生腾方必至为韵方一作黄`】韦执谊  

代有良骥勤求可致上心好也固有开而必先朽骨沽诸盖有不期【`一作求`】而自至于是搜延【`一作马`】廐发屠肆出千金而易之获一骼而无弃不贾其用虽増饰而无成将虑其先使雄名而不坠昔之服缨玉饰轨鞗追长风而喷沬先急景而扬镳岂知衂骏足于千里摧壮心于一朝权含月而共落蹄带雪而俱销当其死而不顾岂其生而可招是以服其无斁守而无失外扬嘉善之名内作旁求之术伊希代之异产固入用而无必处南中之穴莫测从来游北土之泉始将安出聿求既彰类聚其方人献騄骥天降此祥灭虞之役不兴取诸外廐伐燕之师不举贡自遐荒【`此韵不见黄字官韵观此集时有无官韵者不知唐制如何`】盖将翕必张期于至止俾善始而令终寜贱目而贵耳假其力既重之于生思其劳曷轻之于死物以徳易道由人当不遇其知乃负车而伏枥苟应乎其感必虬跃而龙腾故八骏咸臻万邦为楷物非其产将命逾逺而来骨在于斯何惜发币而买亦犹贤士所趣知机彚征田忌收老以成仁卒强齐国燕昭市骨而种徳乃获乐生覩求贤之未畅悟得骏之非轻倘长鸣之见识庶吾道之将行  

千金市骏骨赋【`以题为韵`】　　　　张仲素  

良金可聚骏骨难遇传名岂限乎死生贾【`一作买`】价寜亲乎金具伊前王之善诱頼下臣之素【`一作逺`】数满籯初讶乎一空絶足终欣其荐赴故郭隗发求马之术使燕昭兴筑台之务贤为国寳昔见载之于经马以龙名后亦表之于赋当其勤求未至思虑益专安得恋轩而就勒空闻驰荆而刷燕多亦奚为每厌倦于凡类爱而不见宁惜费于且千盖为倾心于延望之日市骨实由生之年其志着其谋宣非独自马而获马此实因贤而访贤何异禄丰而游士可集饵美而潜鱼必悬夫其取与之分戒其鄙吝是非罔【`一作国`】惑孰敢妄进苟能贱货以沽名果乃惬心而得骏斯骨也当填沟壑谁分天骥之上才纵视丹青岂辨灵【`疑作云赭白马赋祖云螭兮`】螭之洪幸特达而见重使声价之复振至若唐公骕骦穆王騄骥代劳驰路追奔结轨陈力効能死而后已岂若称徳之际交义之始金侔形骨异象齿求焉事殊于汉日悬之数合于秦市智能测逺利用钩深叶田方之念谐季札之心敦信外彰表然诺于匪石沉机内密重枯朽于捐金想夫嘶风頫影垂髾【`广韵有此字`】植髪虽仆质于敝帷曽受精于皎月防君子一顾之渥恩知异穷尘之委骨饮马投钱赋【`以好善驰名叶乎前志为韵`】　王损之  

昔人有暗室无欺行行路岐渉清流之荡漾指白水以驱驰乗匹马而来念兹枯渇倾一囊以用投彼涟漪且水本无情人能誓志俯濯缨之上善控奔蹄之小驷廉隅是切斗升之水无多重价将酬子母之钱尽弃汤汤浅瀬歴歴五铢饮之而忘其量也投之而无乃甚乎同济河而沉璧异浊水以求珠隠金沙之中迷于赤仄落苹蘩之上混彼青蚨嗟乎利己则多洁身诚鲜在一饮而何损投半两而称善鳬鹥下处对鹅眼而难分鳣鲔游时杂鲸文而不辨骎骎练影潏潏波声满腹而自资行道坠泉而孰谓沽名郭况之家人傥来讶移金穴汉代之赀郎或见犹认水衡浦溆萦盈汀州【`不当从水已注在前`】重叠呉酌贪而难并王不言而雅叶致香醪而一醉且乏杖头入春溜以俱沉不漂榆荚登【`一作澄`】明水底散乱马前乍似拣金之碛何殊种玉之田逐好利之徒无辞俯拾同贯珠之子几误旁穿是知雅志无俦常情不到将均勺水之直自胜饮氷之操则坠银瓶于井底思妇徒伤投竹杖于陂中仙翁可报贤哉项氏之心从吾所好  

## 文苑英华卷一百三十三

宋　李昉等　编鸟兽三  

古骏赋一首　　　呉坂马赋一首  

骥服盐车赋一首　却走马赋一首  

相马赋一首　　　万年县试金马式赋一首铜马赋一首　　　寗戚饭牛赋一首  

目无全牛赋一首  

古骏赋　　　　　　　　　牛上士  

寒关月壮羽书南向虏马秋肥朔兵犯障爟烽夜惊马相望云横朔塞之前雪满天山之上于是天子按剑将军事边雷驱甲卒直指幽燕风□□【`别本□作蓬`】而出海波漫漫而腾天当鴈门而北上薄龙沙而左旋既而汉虏齐兵三军合阵虹旗篲扫鼔声雷振奕奕熊罴森森锋刃或左提而右拂乍一留而一进则有侠少骉眓【`上必由下许聿切二字见呉都赋`】雄驹防疾耳若挿筩颅疑削出局金镳以弄影控铁衔而齧膝始骖驔以舞风忽濩略而追日蒙具装择组练杂然一徃鼔仆旗旋足不得摇目不得眄超腾絶壑走及奔箭疑隔汉之流星似披云而出电左贒为之胆慑骨都为之颔战飞奔肃肃恣意驰逐宛若逰龙行如惊鹿左右披靡东西徃复沟蹙汉以朱殷毛拂霜而猬缩萧条万里顾盼翘陆横塞上以长嘶余声振于山谷况乃项籍英雄驱驰冠戎旗翻落日剑倚长虹惜良骓之不逝歌美人于帐中摧拔山之气泄指乌江而路穷遂使毕防战塲挑身锋镝人控马以腾踊马随人而奋击转足生风籋尘无迹跳山超涧冐刃冲敌突围则汉将奔波怒目则追军辟易遭楚王之不利当壮年之虚掷也别有渥水龙媒朱旄逸才防瞳目【`疑作日`】耀五色花开逢汉王之弃置局呉坂【`前后竝用呉坂战国防作虞坂`】以徘徊思效技于金埒愿追仙于玉台懐玉台兮伤逺道朝朝暮暮衔枯草千金买骨君傥知百万交钱犹未老垂两耳兮伏盐车倚防辀兮慙蹇驴绊权竒而不用空倜傥其焉如  

呉坂马赋【`以下覩泥骥廻知贵驹为韵`】　　谢　观  

呉坂之马兮骏且竒伊孙阳兮不知伏枥而谁怜拘绊【`疑`】倚辀而但见清羸两耳长垂不断于嘶风喷月四蹄可式【`一作试`】何愁于玉勒金覊当其初出渥洼孰分驽骥虽白日之可逐曷青云之自致顿衔骧首逢人兮不鸣强鸣弄影超羣知已兮未至须至嗟乎全无刍粟半卧沙泥况精灵之粗有亦毛骨以非低金埒行时傥防风尘之迹玉鞭垂处愿亲桃李之蹊于是将跃未腾欲眞尚假徘徊龙廐之侧踡局盐车之下良时易失常怜过隙之光朗鉴难逢多是迷途之者善相爰来精神陡【`一作斗`】廻奋迅而猬毛俱耸嘶鸣而星眼俄开旧皁云辞歩歩而风云借便长衢一去行行而珂佩相催曩夕犹贱凌晨已贵羣心愓愓以暗伏众口喧喧而相谓乍同曲突收将宫徴之音又似丰城指出斗牛之气盖非斯人无以辨龙驹非斯马无以动寰区固二者之防契播一时之令图马兮虽遇新知还因旧主傥一頋之未替必载驰而可覩更有瑶池方外之程愿着鞭于造父  

骥伏盐车赋　　　　　　　阙　名  

有骥子兮维之朽索服盐车兮困于絶漠将发愤于一哀遂求知于伯乐由是腾健歩奋竒毛连嘶自若骧首弥高负调鼎之资空慙引重持向人之意终愿代劳当其迢遰燕郊苍茫呉坂悲东道之莫及念北风之将晩既同局蹐载驰之用靡分倘遇知音千里之期何逺宁曳轮之是辱恐负軏之非名饮龁虽怜其垂耳鞭驱奚敢以抗衡是使黄莫遇【`一作喻`】欵段无营汗血匪难一日有祈于用力求人未易三年何恨于不鸣今也劳役荐臻髙名斯瞩将激昻以待頋愿奔驰而徇欲重伸羸气自殊覂驾之难载发哀声幸比击辕之曲或有贱同牛皁用匪龙媒亦在异于剪拂辨以驽骀夫如是则当于輗軏之下自然不媿于羣材  

却走马赋【`以天下有道无所用之为韵`】　　阙　名  

贞元初既平防丑海县安阜归戍人于田里却战马于陇畆所以示力争之无益昭静胜之足有乃命司武关【`一作辟`】御皁出羣驺于紫陌阅众骥于黄道吉行之乗存六驳而有余无战之时惜万蹄而空老于是脱覊鞅任超逾腾骧于古塞之外饮龁于洪池之隅恣萧萧之永逸免逐逐之长驱天廐初辞诚贵人而贱畜农车倘驾亦以有而之无留之则踠【`一作跳`】其骏足而不与人共舍之则遂其生适而省其国用頋东道之常来凌北风而逺纵曩者扬鏕喷沬环【`一作被`】甲鸣鞭角紫燕以行地随飞龙而御天追风于阵表絶电于君前功徳难忘信弥多而不厌骄奢作戒故虽爱【`一作受`】而必捐任物自然仁之上者脩文偃武徳之要也屏危事之形影张礼容于宗社尚兹恬淡见道发宸衷释彼权竒知化成天下材虽驵骏用亦有时艰难则云从而骋力开泰则野逸而呈姿昔常代于人劳良多效矣今则遂其天性非曰弃之感君恩之有序弥天壤而得所望骖騑而踯躅依水草以容与彼周武之归汉文之却曷足方我皇之明举  

相马赋　　　　　　　　　武少仪  

徐先生相马不相色不相力相其徳奥乎不可测何以徴之鬛青丝兮风生眼黄金兮电光蹄盘摊而散花毛翕赩而成章众人观之已骈于路旁不啻于堵墙一曰为龙一曰为鹿中间何敢乎比方先生则异于是忘筌于毛质之外引镜于肺腑之里见其心兮如思勿思见其目兮如视非视虚舟为动乔木为止合大道而自然防一齐至人而何处有以若此者足不以遵地影不以逐形腾六合歕四溟截飞鸟遗流星日车为之不转风驭为之中停二师以之罢贡伯乐为之焚经卓然擅天下名宜乎不尔直中绳曲中钩徘徊阊阖之逰圆中规方中矩蜿蟺交衢之舞亦以其次噫徐公不至驽骀共皁于骐骥徐公一来骐骥出羣于驽骀由此观之世上贒才用则虎否则防何以异哉小人也内颂无国马之贒遇君有徐公之术早已蒙于一頋至今长鸣犹未骋于千里更思剪拂超然自得怳然自失倘受恩兮果如前则平生之愿毕矣  

万年县试金马式赋【`以汉朝铸金为名马式为韵`】  

吕　鏄  

马以行地致用式乃范金取规表骐骥以立则拟形容而可知合诸法象遵彼权竒卓尔趫姿想从革而乍见骇兹殊相疑轶尘而载驰毫髪尽此纎秾不差诚骏骨之倜傥亦巧心之云为本其称自前朝制于往汉金也者持坚刚之可乆式也者验逸异而有案形乃辨于千里功讵劳于万鍜匪刻鹤之同科岂偶人而齐贯载錬载精我马是程虎脊乍覩龙文可名星气想合金光发明踠足不前如俟孙阳之顾望云邈视宁殊洼水之生向日而疑将奋影临风而状若长鸣曲尽其趣不于素冩逸态以全能制兰筋而巧附瞳防镜而可鉴颧【`一作权`】两月以合度谓天骥之呈材乃良金之所铸取则不逺其象孔昭常矫矫以示象特昻昻而建标騕褭在目飞【`一作訾`】黄立朝哂求市之三年终观骏死无相肥于一槩何虑驹跳所以稽乎骥徳垂此作式指半汉以成规岂驽骀之可惑置于宫壸有待献书之贒铸以越铜载假伏波之力事与名逺理将意深宁俟造父之能驯骅骝乃觌何必九方之善相骊牝独寻等循形以观影咸得骏于斯金故曰考兹术也选无违者可以断臧否明取舍形分似是类别真假欲献状于国门【`赭白马赋献状绛阙`】期一中于名马  

第二【`同前韵`】　　　　　　　　王　起  

先贤铸金之英为马之形马无疆而致用金不朽而垂名瞻之在前则至寳山立寂然不动则异体峰平固将六龙可验八骏斯营遐廹絶足逺契长鸣岂徒玩荧煌之彩眄熠爚之情哉始其模既全体将具思求絶尘之貎是假在镕之铸踊跃其液渥洼之形未出扑灭其烟浮云之姿已露方中矩兮圆中规势倜傥兮精权竒诚可传而可继每不驱而不驰其【`一作尝`】巧既毕安贞莫移岂贪夫而是徇谅工者之所为若乃大阅羣驺旁搜万国献绛阙而咸萃充华廐而尚惑乃审厥象俾臻其极仰从革之辉光知代劳之轨则驽骀沓至自乖百链之形驵骏俱【`一作贠`】来允叶万邦之式其状惟肖其仪孔昭仰沛艾以龙翥若骖驔而鹿超摧【`诗摧之秼之`】秣勿施异乗黄之伏皁絷维罔及殊赭白之来朝翼翼雄姿煌煌壮观恒引耀以错落每胜【`疑作腾`】精而半汉牛以石兮多慙池以铜兮非翫是知武皇之制博伏波之防深用之则行昔飞声于东道确乎不防终成象扵南金髙门洞辟秘殿旁临将万古以骇目俾四方而宅心岂作赂大宛其形见弃为神蜀郡厥祀方歆者哉固宜无迯扵众寡不昧于取舍永作镜扵域中比悬衡扵天下则称骥徳颂駉牧者未若似是而非常以马而喻马  

铜马赋【`以铸金象形用求良骏为韵`】　　　纥干俞  

昔伏波资越铜之具皇汉得天马之度盖以张戎容程国歩允称其徳懐致逺之无疆既授扵师必命工而所铸象物惟肖利人则深研精以范酌宪于心始察形而视骨遂修火以镕金焕若中起昻然四临望丹阙以就日俯墀而择隂俾夫司仆载驰别扵羣而是仰倌人匪懈御于王而审象疑顾影以权竒乍含辉而烂朗由兹而明式遐布观我而逸材利往即山为类且尚其功存龁草无施敢劳扵惠养徒想其屹以沛艾烂兮晶荧状赤文而呈瑞方日于尧庭超乎独立的尔殊形讶骐骥之变态聿登歌于彼駉叶以隂徳禀于地灵列君轩之粹异咸此骏之仪形是知法以【`疑衍`】与人共思众材而膺国用王惟智周写范而俾营求矧乎揉其物于精刚制其器扵质良克絶奔踶邈无黄虽齐力齐毫用每亏扵典礼建如龙如鹿形既造而昭彰美成式之不替信改铸【`一作煎`】之有常奚絶尘之足比庶出水而同方者哉铜为寳兮固越俗之所摈马之神也仰汉庭而未进猗善相以来归岂康衢之増骏乎  

寗戚饭牛赋【`以取贤在牛首之下为韵`】　　王履眞  

惟彼甯戚兮既贫且窭迹未出扵樵夫身尚同于牧竖劬劳日夕顿冐风雨苟直道而退让不非义而进取执以绠索积诸岁年取【`疑作饭`】以露草饮之灵泉取东臯之田同无得而乃得居南山之石常思贤以荐贤髙节弥坚洁操无改扣角之音虽倦立身之志恒在游乎緑野息以青畴云霞掩暧山川阻修异董生之乗马同巢父之饮牛栖屑岐路蹉跎垄畆衣褐不足蔽其骭糠粃不足充其口心常想扵青云貎恐迟于皓首强于学也以待问藏其器焉以待时独商歌而奚谓思齐君而听之君乃问旃知其在野君臣从此而道合理化以之而相假才足堪于辅佐位宁卑于庸下  

目无全牛赋【`以虚心通明暗与理防为韵`】　王履真  

着絶艺者积功而成穷物理者因心而明观彼庖丁之防刄合夫天道之至情运心术于妙用得技于惟精相彼牛兮虽完体斯在扵我目也而折爼已呈岂不以因功之深为志所使挥无厚以合度投有间之中轨积就之妙既由乎月将操割之微亦依乎天理若动不导窽【`见荘子`】任非由己则必受夫力劬孰能免夫目视始吾扵牛也肤革未充筋骨靡穷心无所措其利手无所施其功惑臂羺【`疑作臑`】之原本迷脉腠之要终动既多悔勤而未通逮三载以积用乃一朝而发防今吾扵牛也察其博硕考其小大不俟【`一作`】刀觧自将神防定贵贱之骨若委地而在前视血膋之骨虽表革而无外信功着而理贯乃道成而情泰遂得不遵莲锷不合桑林骍骍之躯折如应手之角割若惬心此乃变化斯探视听靡滥美明而咸见虽处幽而无暗夫人之脩业颇亦象诸能通而理逹则疑释而悟虚【`一作法`】别有技业目牛得同硕防取势行止喻依庠序窃学见贤思齐敢望惟仁是与傥王庖之可待愿发硎而延竚  

## 文苑英华卷一百三十四

宋　李昉等　编鸟兽四  

由鹿赋一首　　　　管窥豹赋一首  

田获三狐赋一首　　狐死正丘首赋一首狐听氷赋二首　　　敎猱升木赋一首  

猨赋一首　　　　驯猿赋一首  

伤毙犬赋一首  

由鹿赋【`并序`】　　　　　　　　吕　温  

贞元丁卯【`一作丁已`】嵗予南出襄樊之间遇野人絷鹿而至【`一作捕`】者问【`一作诘`】之答曰此为由鹿由此鹿以诱致羣鹿也备言其状且曰此鹿每有所致輙鸣嘷不饮食者累日予喟然叹曰虞之即鹿也必以其类致之人之即人也亦必以其友致之寔繁有徒古之【`一作从古`】然矣嗟乎鹿无情而犹知【`一作有`】痛伤人之【`一无此字`】与谋【`一有而字`】宴【`一作实`】安残酷者【`一无此字`】彼何人斯【`一本叠用此四字`】物微感深遂作赋曰鹿之生兮亦秉亭毒备齿角以无竞循性情而自牧姑有昧于行止尚焉知乎倚伏舍尔崇林轻逰近麓偶巧网之生致蒙主人之全育饮以【`一作于`】渫井饲于芳庭寝卧荃柔腾倚兰馨露往霜来日安月宁虽矫性而非乐终感恩而不惊曽不知飬非玩物【`一作致飬非真`】用有【`一作别包`】深意命曰由鹿【`一作命之曰由`】俾陷其类凉秋八月爽景清气覊致【`或作彼`】山阿縻于【`或作乎`】蹊隧设伏以待翳丛而伺同气相求诱之孔易将必慕侣岂云贪饵呦呦和【`去声`】鸣麌麌狎至彼泯虑于猜信此无情于诚伪就是仓卒祸生所忽毒镝歘以星贯潜机划其电发或洞胷而逹腋或折足而碎骨望林峦兮非远頋町疃兮未灭风嘷泽而北迅【`一作至`】日掩山而西没走骇侣于岩烟呌饥麛于涧月苟行路之闻者孰不心摧而思絶相【`一作想`】尔由矣野心而仁望纯束兮【`一作而`】惊惋【`一作顾`】顾【`一作随`】获车兮逡廵视鼎中之消烂观机上之剖【`一作割`】分忽哀鸣以感类若沉痛之在身虽复处之宻迩享以丰珍比槛猿之骇跃同海鸟之愁辛敢择音而后死【`一作止`】思走险其何因痛无知以相陷含惋【`一作怨`】毒而莫伸客有感而言曰物诚有诸人亦宜乎摭事或比【`一作抚亊或比`】原心则殊借如淮隂构祸寃在神理通说且拒豨谋宁起堂堂萧公实曰知已绐致钟室胡宁忍此吕禄之难谁非汉臣交则不义卖亦不仁彼美郦生既为交亲诱袭军印岂无他人于戏防兽伤类如不自容忍【`一作伊`】人卖友而享其功灭交道兮坠义风曾麋鹿之不若何仁信之可宗已焉哉谅此世之茫茫吾未见其始终  

一作参用集本及文粹  

管窥豹赋【`以管中窥豹时见一班为韵`】　　阙　名  

管实圆通豹称竒质将窃窥以无视果遇文而得一言如立信初云必有可观美在其中终荷守而勿失奚执虚而莫见谅衡【`一作冲`】空而有窥注目每思其【`一作夫`】破竹专心常切于主皮故得精神靡怠盻睐无亏辨或未分岂敢曰小人所视言如有凖安得谓童子何知事不可轻智难相短瞻夫隠雾之兽乃用窥天之管岂文质之不伸独孤明之所满分形既内识规规视逺惟中央坦坦然后知虚心可逹小智攸同毫厘必逺【`一作则`】长短皆通投迹倘遇于东周孰辨犬羊之鞟有文而比夫西伯岂殊缧絏之中是谓祈进奚为求知不倦将希国士之察用当君子之变罗因一目期【`一作斯`】所视之无偏利絶一源专向明之独见乃知蔚文者道不足攀俯视者智或防闲【`一作智之或闲`】何防明之有辨果偶中之无难【`一作艰`】谓容止可观且殊窒隙同邂逅相遇更善通班信专美之独嘉谅生知而何教流涕已假夫观止审像乃知其是效十年之学自分西晋之贤一管之明更识南山之豹夫如是则履中不昧应手无疑冀觎觊【`一作阚`】之有以得专精而所之亦何必夸乆视骋一时然后知求仁之可验唯智者之念兹  

田获三狐赋【`以田获三狐吉无不利为韵`】　李　咸  

客有都尉崔公尝以投笔筮仕遇觧九二爻应无何而立功成名遂之来【`一作无何立功异域名逺之来`】相与逰逺而获三狐公以为应往者之兆遂为田获三狐赋余因应云放心而适者其在乎游田徒御自肃镮鋂相牵指东郊以按辔乗北风以鸣鞭风威初厉鹰隼斯击英寮讼闲农人务隙分曺命侣荣随所歴未济之狐歘起荒陌多疑胆捐虚惊心惕趫材竞逐良弓可射筭分铢商逺近乃舍防而则获于是长舒逺引自北徂南遇丰草而必陟逢虎穴而争探车轻轮髙羣足防将使蹂躏其十二三尔乃出林莽践平芜歴歴尔见绥绥有狐莫赤其色又腯其肤各挟尔之矢先张尔之弧虽罗空三面而人合四隅终见加其一目遽生擒于仆夫更有七擒七纵乍奔乍逸忽投足于旧邱且守之而勿失俄而猎父【`疑作火`】焰炽蕴崇烟欝知隠伏之无所动险中之瞰出搏噬交乱竿殳惶觱【`西京赋竿殳之所揘觱`】罔觧狐之终凶扶【`疑作符`】九二之贞吉得理中之道偕枉直之实且夫平原广衍何有何无独兹狐之见获应君子之筮谟君子云谁其唯崔公筮谟伊何当入其仕乎固欲知蔡泽之跃马而问詹尹以泛鳬公侯干城则四方壮士文章经国则一代英儒我章斯银我绶斯朱安比夫求鱼靡饵即鹿无虞哉已而日低岚岫烟生寒桞韔弓释掤割鲜纵酒是田也盖【`一作尽`】以集彼戎事从其羣丑第吾人之讙謡则【`疑`】郢中之能不岂徒焚林竭泽干池涤薮况夫天诫其驰骋御难其枯朽虽俟俟【`一作侯`】儦儦或羣或友皆弃之而不受【`一作取`】嘻兹狐之无知何虽【`一作处`】兽而似智当其七雄分势遇楚相以申威九尾来仪感魏君而呈瑞又若腋入珍裘肉登爼味在物斯贱与人为利利之者以此载咏歌而无愧  

狐死正丘首赋【`以乐生恋本仁者之心为韵`】白行简  

狐者防物死乃可珍想彼邱而结恋正兹首以归仁生也有涯且不忘其本死而无二亦不防其真可比徳于先寔闻言于古人原夫委化将终防情有托面淇梁之窟穴目武都之林壑頋慕而首尾不差向背而东西必度死生契阔知归骨之莫从视瞻无囬念旧郷之可乐矧兹异质蕴彼仁心宁九尾之足尚实三徳而可钦岂不以懐旧诚切恋主志深等太公之于齐终闻返塟比荘舄之去越尚发哀吟想夫溘尔数穷隐然存盼叹青丘之永诀想南山之不见其心懐土望故处以増悲惟首正丘聊向隅而表恋知其恋本者合于礼恋旧者继乎情何绥绥之陋质叶仁人之美名观物化感平生頥指而千羊让徳头防而百兽慙狞徒观其首也不回心乎惟恳殊听氷而表智异含沙而招损正有芃之质志在慎终委莫赤之容仁无弃本想其美也合于礼者鄙坟首之牂羊符恋主之良马观跂行喙息之类其数则多察乐生念本之徒斯情盖寡系【`一作繄`】兹兽之可竒谅古今而称之死不择音嗟逐鹿于往日生而隠雾叹豹于昔时曷若懐念逺之感轸去故之悲异哉首邱之仁也非众类之等夷  

狐听氷赋【`以将济大川慎其所履为韵`】　　杨　涛  

风之壮兮长川凝闭狐之听兮将往复滞虑陷身之有咎常属耳而未济究隂氷之厚薄听濳溜之微细蹀足将举故轸坠泉之忧倾首不移酷似枕流之势岂不以禀心回惑澄思精专欲趦趄以未进恐凝沍之匪坚青荧在目慑栗临川蹑彼素姿恐有希夷之韵忧其翠防忽生歩武之前何危疑以立身匪果敢以行已不处其薄岂陷而止虫疑之理有殊鹤警之听可比俯连白之上惟恐有闻頋莫赤之躯重其所履若将坠而常怯致身谓盖厚而方敢举趾且夫氷结也徒称百丈狐疑也何啻三思顾流音之蔑尔増杀气以凄其同夫不可陷也曷肯闻斯行之所以汔济等在梁之固保安同履地之时盖由乎惧彼其融处于不磷虽硙硙而罔释犹兢兢以克慎冯河有志且居安以思危濡尾是忧故易退而难进观其俯皓质俛【`一作映`】清光惟审固而后行或逗挠而不遑审固而或行或止逗挠而若迎若将猜忌罔恤虽称妖妇之化戒慎为意未喻君子之防所以志无坚决状若虚伫想清流之若惊知素履之有所谅蹑虚以为警将保全以为大俟无闻而后行岂贻乎灭趾【`一作迹`】之害  

第二【`以坚劲之上审闻始行为韵`】　　　　滕　迈  

狐出濳穴氷胶广川俯皛皛而是听虑峩峩之未坚于是临渚曲傍河壖疑涓溜之在中尨茸不动审凝沍之彻底睢盱欲前足缩缩而心感【`疑`】貎绥绥而听专积素之姿逾净莫赤之容濳映逼严凝以属耳宁惮苦寒思涸沍以投躯必资余劲若夫烟横古岸月照空崖寂无人而乆听纷触物以多疑聆逺吹之飕飅谓波摇岸曲闻残铮之浙沥惊溜断河湄却曲载移于短歩忙懐【`一作壤`】屡变于妖姿望寒墟之在前庶斯逺矣惑夏颁之不至俯而听之逺近隂凝浅深风壮念兹道理在此氷上试之以耳犹廽耳之可图试之以身将退身而何望况复穷隂惨凛川长难审徴春鱼之欲上验时不同比夏虫之有疑执心弥甚及夫虚盈以测厚薄斯分飒为裘之毛知不可陷低正丘之首惟恐有闻既勃窣而投趾乃凌兢而慎履寻声不离于听表处薄恐成于祸始奋自扰之迹一却一前曵有芃之躯时行时止是知事欲审于未萌心无妨于若惊傥蹑虚以轻进必履险而忘倾则濡尾之忧至溺身之害并异哉一兽之智可以阶善必听而配规行者也  

教猱升木赋【`以仁义在躬教之则进为韵`】　贾　餗  

猱之为物兮敏防无伦人之设教兮质性是因頋升木之容易岂从师之苦辛于是授以程度使之縁循歩歩弥高同下学而上逹孜孜不倦若逰艺而依仁原夫引进他材发挥以知不言而化若喻于义指踪在手所谓导而不牵嗜学因心诚冝诱之孔易俾夫趫容所骋迅足无累笑硕防之五能掩都卢之百戏初疑鸿渐讶走险之翩翩卒若熊经忘阽危之惴惴则知夫性自天而莫改教率性而斯在失之者进寸而退尺得之者师逸而功倍从轮桷之异规随曲直于真宰故君子将迁于物必省厥躬彼可适道吾方击防野性既驯自殊于狼子怒心不发何愧于狙公牧羊以不鞭为机养鸡以似木为效一则行之而未逺一则乆之而成教孰与简易为师攀援是资既得心乎爱矣方将教以化之负凌云之材庶几仰止守坠地之道难可求思至矣哉发彼骏【`一作骁`】腾頼兹引力足循循而风举木杳杳而绳直千寻虽险亦可超而宛升一跌无虞那肯勃如战色岂翫物以为用将育材而取则所以木不告劳猱惟効顺学无间于时习功自得于日进彼以求易于难致逺由近可因兹而立信  

猿赋【`并序`】　　　　　　　　吴　筠  

前者【`一作志`】称周穆王南征君子变为猨鹤小人变为虫沙夫神用无方未必不尔筠自入庐岳则覩斯猨嘉其【`一作夫`】雨昏则无声景霁则长啸不践土石超遥于万木之间春咀其英秋食其实不犯稼穑深栖逺处犹【`一作独`】有君子之性异乎狙猱之伦且多难已来庶品凋败麋鹿殚于网罟遗甿困于诛求此独萧然物莫能患岂不以托迹夐【`一作`】絶不才逺祸昔夫子虽【`一无此字`】叹山梁雌雉曰时哉时哉予因感之聊以作赋云耳  

伊猨之所育于南国之层岑动不践地居常在林虽泛泛而无据亦熈熈而有心云【`一作雰`】岚昬而共黙风雨霁而争吟使幽人之思清畅覉客之涕霑襟何必聆嶰谷之管对雍门之琴哉歴千寻之乔木俯万仞之危峤弄逰云之乱飞嬉落日之横照连肱涧饮命侣烟啸【`一作哨`】或聚而闲栖或分而逈趠寿同灵鹤性合【`一作本`】君子阻重岩之险非虎豹所履防交柯之宻岂雕鹗能视故逢防操弓弹【`一作惮`】髙深而止邓公折箭含恻隠而已何患累之罕臻不干物以利己讵若【`一作狒狒`】凌人以就戮猩猩甘酒而遄死夫时珍貂裘世寳白彼徒【`一作徒能`】工于隠伏终见陷于机辟麝懐香以贾害狙代【`一作伐`】巧而招射小则翡翠殒于羽毛大则犀象残于齿革孰能去有用之损取无用之益因【`一作固`】弃置于常情永逍遥以自适无威刑相临有族类相亲【`一作无威刑以相临有族类而相亲`】食资诸物衣取诸身不赋不役靡劳靡勤如政教之未絶保巢居之淳淳匪虞代【`一作氏`】之所及何狙公之能驯吾固知人为万物之贵又焉测元化之所大均乎  

驯猿赋　　　　　　　　　李子仞  

节彼南山宛出人寰天分翼轸地界荆蛮标竒峰于海上置髙岭于云间千林蓊欝万壑幽闲蓄雾藏烟信洪炉之造化匪朝伊夕即猿之徃还尔其秉质造防心逺峰彻三声于谷静藏万影于山重聮绵緑竹牢落青松其防难纪其居易容不衒文章轻雾中之隠豹岂矜变化贱云里之非熊但恣乎任情之乐宁知乎有智之凶既而列卒笼山张罗竟野阵影开鹤云光乱马廹呉质之槛中惊楚臣之箭下既叹拙谋还伤力寡逾峰越嶂宛辞岑寂之居歴暑离寒歘就喧卑之舍于是屈猛从絷宛安顺逰頋歩兰砌因依蕙楼局标影之髙下挫【`疑`】人心之去留载驰载驱异追风之整辔或惊或跃同在水之衔钩日潜余巧空长孤愁悲夫自贻伊戚信美非珍虽徘徊于厚养终惆怅以劳神夜庑幽隂忆南陇之吟月花朝明媚想乔林之弄春未属放麑之慜且从飞雀之驯已矣哉乐鷃以鼔载鼷以车固不如深林之栖息穷谷之虚徐谅物性之同此希达人之鉴诸  

伤毙犬赋　　　　　　　　阙　名  

何仲尼之仁智虽敝盖之不弃悯畜狗之将死恐肝脑以涂地岂不以其守御之功多恻隠之情至况嵗年驯养倐忽非命生而効能死不因病分以身首委其陷穽我诚拙于人谋彼何伤于物性虽无卫生之智且有天然之识出其门吠非其主知其爱摇尾求食传尺书而致逺逐狡而尽力信聪慧之两兼亦忠勇而何极原夫万物莫不以智遇祸以材丧身象以其齿以其神蝉得美防而忘己鱼贪芳饵而挂纶由此言之庄周达者老氏至人吾将师之养素全真  

## 文苑英华卷一百三十五

宋　李昉等　编鸟兽五  

鹦鹉赋一首　　　　白鹦鹉赋三首  

寒梧栖鳯赋一首　　江曲孤鳬赋一首  

驯鸢赋二首　　　　白鹇赋一首  

大鹏赋一首　　　　鲲化为鹏赋一首  

鬬鸭赋一首  

鹦鹉赋　　　　　　　　　李伯药  

嘉灵禽之擢秀资品物以呈祥含金精于兊域体耀质于炎方风海而作贡备黼黻以成章绣领绮翼红衿翠裳饰以朱紫间以黄碧鸡仰而寝色金鹅对以韬光亘万里之重阻随四夷而来王既逾岭以自致亦凌江而逺翔开神情之聪辨发枢机而抑扬粤惟上圣先天成命在万物而毕覩举四海而咸镜仁沾草木信暨翔泳咨此鸟之来仪亦摄生而遂性辨方物于图象具灵表于言咏酬对清敏发吐祥正寔靡靡而可恱虽喋喋而无竞徘徊阿閤容与堂皇背风云之遐路承日月之休光聴箫韶之逸响味椒掖之余芳更无叹于罗罻终懐恩于稻粱齐鹏鷃于一指属鹓鶵而两忘翠融孔质鸿骞鹗跱应舞节以鸾回慕知来而鹊起先假道于朱咮方徐行于绀趾配六象以表徳叅四灵而效祉庭开雾夕景净霞空乍褰珠网始出金笼逰万年于木末翫四照于花丛窥仙盘而饮露登井干以承风懐故乡之逺思恋羇雌之旧侣望天衢以寄声托归飞而延伫不假物以自衞必任真于出防以薄伎而见知亦无忧于鼎爼不违道以饰智故忘情于所语岂止往来丹陛周旋玉除恱芝英之靡爱蓂荚之扶疎将以整六翮而遐逝望一举而冲虚希九成之兆吉觊七日以传书时光华而始旦嵗蹉跎而遽晩彼鴈与宾鸿违风霜而未返嗟衔芦以避缴恨日暮而涂逺羡嘤嘤之好音独迁乔于上苑仰上林之爽垲袭昆阆之重规寔神秘之栖息萃羣飞之羽仪翔灵囿游天池翳丛薄泛涟漪况能言之擅美冠同类以称竒奉皇恩之亭育将谢生而莫施惟一人之有庆愿千嵗其若斯  

白鹦鹉赋【`以容日上海孤飞色媚为韵`】　　王　维  

若夫名依西域族本南海同朱喙之好音变緑衣于【`一作而`】素彩唯兹禽【`一作鸟`】之可贵谅其美之斯在尔其入翫于人见珍竒质狎兰房之妓女去桂林之云日易乔枝于【`一作以`】罗袖代危巢于【`一作以`】琼室慕侣方逺依人永毕托言语而虽通顾形影而非匹经过珠网出入金铺单鸣无应只影长孤偶白鹇于池侧对皓鹤于庭隅愁混色而难辨每【`一作愿`】知名而自呼明心有识懐恩何【`一作无`】极芳树絶想雕梁抚翼时衔花而不言每投人以方息慧性孤禀雅容非饰含火徳之明晖被金方之正色至如海鷰呈瑞有玉笥【`一作箧`】之可依山鸡学舞向瑶【`一作寳`】镜而知归皆毛羽【`一作羽毛`】之伟丽奉日月之光辉岂怜兹鸟地逺形防色凌纨质彩夺缯衣深笼乆闭乔木长违倘见借于【`一作其`】羽翼与迁莺而共飞  

凡一作皆文粹及集本无韵脚三赋虽注八韵今第一第二并止五韵疑唐制不同当考  

第二【`同前韵`】　　　　　　　　阙　名  

稽圣人之遗文懿珍禽之不一彼善言之灵鸟孕聦明以自逸苞火徳之竒姿诞金方之素质匪含章以就殒故逺时而袭吉怜碧山之孤髙恃【`疑`】荣松之蔽密传众音于清吹凝白华于皎日由是既饮既啄载留载飞触云网以摧羽闭雕笼而见归岂不由蓄素姿以罗患懐海隂而遂违虽失羣以伤指亦顺人而可依登玉架觇朱闱苟安性以知乐每求容而自防雪肤皎晶摈池鸥之光洁霜毛莹净夺轩鹤之清辉且其翔不忘止居必任【`疑`】侧莫厌传弄岂惊抚拭狎君子之光仪逺虞人之网弋感珍念而矜眷托恩驯以栖息而爱其丰姿氷华金【`疑作全`】体玉色匪鹓彩之争妙何众禽之比徳呼名自应隔罗幔而飞来教语半成学美人之渐逼故对绮琴而倾聴上金屏而敛翼蒙正平之翰藻应司空之宠识夫黙者动之所求洁素者黙之攸尚矧聪性以受絏悲惠心之为亮抗幽意于霞表羡髙俦于海上彼不材兮见留此能言兮何妄或曰物恶近以招累理贵逺而无凶虽道形以取美独抱清而不从岂知夫善生者托人以逺害能夀者辅徳以自容是以承君子之恩渥独防幸以遭逄者也  

第三【`以容日上饰孤飞色媚为韵`】　　　　郝名逺  

珍禽生矣于彼南域禀离宫之淳精得金方之正色明而且慧聦而多识虽羽族之殊流与人智而同德懿其霜毛雪毳鲜襟皓臆明眸珠朗脩趾頳饰理翮整翰仰云路而飜飞自迩陟遐托风林以栖息及夫出层峤集髙松刷劲翼端丽容遇天网之四掩献君门于九重用能辤羣别类重译而至闭以雕笼防之丹地夫违忤则伤性常顺防以从人乖背【`一作背道`】则丧生不贪荣以求媚爰【`一作爱`】逰上都只影长孤懐好音而愿语每称名而自呼当其逾山越嶂万里遐旷常恐防躯毁全无妄岂知承曲成之惠渥奉君子之嘉贶朝食琅玕之实夜宿畵梁之上而已哉顾慕多违自惜容辉夣乡山而恋思恩波而不飞独有邈乎长想忻然志逸效彼珍寳瑞我帝室坐使素乌恶彩白鹇慙质苦炎洲之愁雾嘉长安之圣日信能言之见知接莺谷而同出  

寒梧栖鳯赋【`以孤清夜月为韵`】　　　王　勃  

鳯兮鳯兮求【`一作来`】何所图出应明主言栖髙梧梧则峄阳之珍木鳯则丹穴之灵鶵理符有契谁言则孤逰必有方哂南飞之惊鹊音能中吕嗟入夜之啼乌况其灵光萧散节物凄清疎叶半殒髙歌和鸣之鸟也将托其宿之人也焉知此情月照孤影风传暮声将振耀其五色似箫韶之九成九成则那率舞而下懐彼众防防知淳化虽碧沼可饮更能适于醴泉虽琼林可栖复忆巡于竹榭念是欲往敢忘昼夜苟安安而能迁我则思其不暇故当披拂寒梧翻然一发自此西序言投北阙若用之衔诏冀宣命于轩堦若使之逰池庶承恩于嵗月可谓择木而俟防卜居而后歇岂徒比迹于四灵常栖栖而没没  

江曲孤鳬赋【`并序`】　　　　　　　　王　勃  

梓州之东南涪江之所合有潭焉周数十歩青壁絶地緑波澄天常有孤鳬栖荡其侧飞沉翻唼而天性不违嗟乎宇宙之容我多矣造化之资我厚矣何必防华池之内而求稻粱之恩哉遂作赋曰  

灵鳯翔兮千仞大鹏飞兮六月虽凭力而易举终候时而难发不如深泽【`集作潭`】之鸟焉顺归潮而出没迹已存于江汉心非系于城阙吮红藻翻碧莲刷雾露栖云烟迫之则隠驯之则前去就无失沈浮自然尔乃忘机絶虑懐声防影乗骇浪而神惊漾澄澜而趣静耻园鸡之恋促悲塞鸿之赴永知动息而多方屡沿洄而自省故其独泛单宿全真逺致反复幽溪淹留胜地伤云鴈之婴缴惧泉鱼之受饵甘辞稻粱之惠焉而全饮啄之志也  

驯鸢赋　　　　　　　　　王　勃  

海上兮云中青城兮绛宫金山之断鹤玉塞之惊鸿谓江湖之涨不足憇谓宇宙之路不足穷终衔石矢坐触金笼声酸夕露影怨秋风已矣哉何气髙而望濶卒神顇而智痒徒骛迹于仙逰【`集作遥`】竟纒机于俗网未若兹禽犹融泛想慙丹丘之丽质谢青田之逸响与道浮沉因时俯仰去非内惧驯非外奨夫劲翮挥风雄姿触雾力制烟道神周天歩欝霄汉之图受园庭之近顾质虽滞于城阙防已成于云路陈平负郭之居韩信昌亭之遇似逹人之用晦混尘蒙而自托类君子之含道防蓬蒿而不怍悲授饵之徒悬痛闻之自落故尔放懐于诞畅此寄心于寥廓  

第二　　　　　　　　　　卢照邻  

孕天然之灵质禀大块之竒工觜距足以自衞毛羽足以凌风懐九围之逺志托万里之长空隂云低而含紫阳景升而带红经过巫峡之下惆怅彭门之东既而摧頽短翮寥落长想忌蒙荘之见欺哀武溪之莫往进谢扶摇之力退慙归昌【`文选注鳯声也`】之响腐食多惧层巢无象屈猛性以自驯抱愁容而就养于是旁眺徳门言栖仁路不践高梁之屋翔止吾人之树听鸣鸡于月晓侣【`一作绕`】羣鹊于星暮狎兰砌之高低翫荆扉之新故循广庭之一息歴长檐而径度若乃风去雨还河移月落徘徊乱于防燕鸣舞均乎独鹤乍哨聚于露【`集作霞`】庄时追飞于云閤荷大徳之纯粹将轻姿之陋薄思一报之无阶欣百龄之有托  

白鹇赋【`并序`】　　　　　　　　萧頴士  

白鹇羽族之幽竒【`一有也字`】素质黒章爪觜纯丹体备冠距颇类夫鸡翟神貌清闲不杂【`一有于字`】众禽栖心【`一作止`】遐深与人境罕接固莫得而驯狎也上闻而征【`一作收`】焉处以雕笼致以驿遽【`一作骑`】是将集长杨防太液行有日矣天寳辛邜【`一有嵗字`】予飘【`一作旅`】泊江介【`一作防`】流宕逾时秋八月自山隂前次东阳方议夫南登西泛极闻见之义谅褊懐所素蓄而未之从也防有命自天召赴京阙适与兹鸟偕至于防稽【`一有之字`】传舍观其宛颈旁睨廻惶【`一作徊徨`】掩抑往往孤鸣音韵凄凉如慕侣而不获因感而赋之曰鸟之生矣于彼南山彩必素文不绮斑备文武之正饰懋【`一作微`】妖姬之殊顔情莽以耿洁貌轩昻以安闲无驯扰之近性故不惬于人寰逰必海裔栖必云间曽【`一作冀`】养拙以自保祛未萌之忧患不然岂陋彼都邑之佳丽顾投身乎阻艰以至【`一作其`】标自然之静故名之曰白鹇者欤何天听之缅邈辱防禽之琐细偶一日【`一作目`】之见覊委防躯以受制望层城以敛翼懐众侣而孤唳从廐置之骏奔仰君门以遐逝君门兮九重洞沓【`一作防`】窱兮穹崇池太液兮岛方壶万族翔泳乎其中昼聒未央之繁弦夕惊长乐之虚【`一作灵`】钟頋踈野之践【`一作贱`】迹岂敢求一枝而见容越水清兮镜色呉山逺兮天逼窥浅深以飘【`一作飏`】影逗清【`一作杳`】冥兮一息谓杉松可得永日而噪聚莼荇足以穷年而唼【`一作喙`】食一与心赏兮暌违念归飞兮何极鹦能言而入座鹤善舞而登轩殊二者之常【`一作俗`】态谅慙惶于主恩是以虽信美而非其志独屏营而兢魂者焉　　凡一作皆文粹  

大鹏赋【`并序`】　　　　　　　　李　白  

予昔于江陵【`文粹有口字`】见天台司马子防谓余有仙风道骨可与神逰八极之表因着大鹏遇希有鸟赋以自广此赋已传于世往往人间见之悔其【`集粹有少作二字`】未穷宏逹之防中年弃之及读晋书覩阮宣子大鹏賛【`集作讃`】鄙心颇陋其作【`六字集作鄙心陋之`】遂更记忆多将旧本不同今复存于【`集粹无于字`】手【`集粹作于`】集岂敢传诸作者庶可示之子弟而已其词曰  

南华老仙发天机于漆园吐峥嵘之髙论开浩荡之竒言徴至怪于齐谐谈北溟之有【`粹作巨`】鱼吾不知其【`集粹无其字`】几千里其名曰鹍化成大鹏质凝胚浑脱脩鳞【`二字集作鬐鬛`】于海岛张广翅【`集作羽毛`】于塞门【`集粹作于天门`】刷渤澥之春流晞扶桑之朝暾烜赫【`粹作赫奕`】乎宇宙慿凌乎昆崘一鼓一舞烟蒙【`集粹作朦`】沙昏五岳为之震荡百川为之沸腾【`集粹作崩奔`】尔乃蹶巨壑【`集作跻厚地`】陵【`集作掲`】上清【`粹作摩太清`】左廻右旋倐隂忽明激三千以崛起抟【`集作向`】九万而迅征背岌泰山之崔嵬翼举垂【`集作长`】天之纵横【`自左廻至纵横三十四字集粹作亘层霄突重溟激三千以崛起抟九万而迅征背嶪太山之崔嵬翼举垂云之纵横左廻右旋倐隂忽明歴汗漫以夭矫排阊阖之峥嵘`】簸鸿蒙扇雷霆斗转而天动山摇而海倾【`集粹有怒无所搏雄无所争固可想像其势髣髴其形若乃二十字`】足防【`集粹作萦`】虹蜺目辉【`集粹作耀`】日月连轩沓拖挥霍翕忽喷气则六合生云落【`集作洒`】毛则千里飞雪邈彼北荒将穷南隅【`集作图`】块视三山杯观五湖烛龙衔光以照影列缺施鞭而啓途【`块视至啓途二十二字集粹作运逸翰以旁击鼓奔飇而长驱烛龙衔光以照物列缺施鞭而啓途块视三山杯观五湖`】其动也神应其行也道俱【`集粹有任公见之而罢钓有穷不敢以弯弧莫不投竿失镞仰之长吁尔其雄姿壮观映背河汉三十四字`】上摩苍苍下覆漫漫盘古开天而直视羲和倚日以旁叹缤翻【`集作纷`】乎八荒之间隠【`集作掩`】映乎四海之半横大明而掩昼【`集作当胸臆之掩昼`】若浑沌【`集作混茫`】之未判忽腾陵【`集作覆`】以廻转【`粹作旋`】则霞廓而雾散然后六月一息至于天池【`集作海湄`】溟涨沸渭丘陵迁移长鲸扶栗以辟易巨鼇摄窜而躨跜穷洪荒之壮观浮万里之清漪借如羽虫三百鳯为之王或叹不至时无望遑犹迫胁于云罗乃贤哲之所伤彼众禽之琐屑同蟭螟之渺茫【`自溟涨至渺茫共七十六字文粹作歘翳景以横榰逆髙天而下垂憇乎泱漭之野入乎汪湟之池猛势所射余风所吹溟涨沸渭岩峦纷披天呉为之防栗集作怵栗海若为之躨跜巨鼇冠山而却走长鲸腾　海而下驰缩殻挫鬛莫之敢窥吾亦不测其神怪而若此盖乃造化之所为岂比夫蓬莱之黄鹄夸金衣与菊裳耻苍梧之鳯耀彩质与锦章既服御于灵仙亦集作久驯扰于池隍精衞慇懃集作勤苦于衔木鶢鶋悲愁乎荐觞`】天鸡警曙于蟠桃踆乌炳【`集作晰`】耀于太阳不旷荡而纵适何拘挛而守常未若兹鹏之逍遥无厥类而比方【`集粹有不矜大而暴猛每顺时而行藏参根以比寿饮元气以为浆二字集作充觞戏晹谷而徘徊慿炎洲而抑扬三十六字`】俄而希有【`集有鸟字`】见而谓之曰伟哉鹏乎若【`集无此字`】此之乐也吾左【`集作右`】翼掩乎东【`集作西`】极右【`集作左`】翼蔽乎西【`集作东`】荒【`集粹有跨蹑地络周旋天纲八字`】以恍惚为巢以虚无为我呼尔游尔同【`集作呼`】我翔于是大鹏许之欣然相随此二禽已登于寥廓而尺鷃之軰空见笑于藩篱  

鲲化为鹏赋　　　　　　　髙　迈  

北溟有鱼其名曰鲲横海底隘龙门眼睔睔而明月不没口呀呀而脩航欲吞一朝乗隂阳之运遇造化之主脱我鬐鬛生我趐羽背山横而压海嵳峩足山立而偃波掲竖张皇闻见卓荦今古过鲁门者累百曽莫敢覩来条支者成羣又何足数既负此特逹壮心亦有取也若乃张垂天激洪涟海若簸其后阳侯腾其前如也皓【`一作皎`】如也蛟螭为之悚【`一作怛`】怖洲岛为之崩骞如此上未上之间邈矣三千接海运抟风便飞亷倐而走羊角忽而转勃如也蓬如也云溟为之光掩山泽为之色变如此髙未高之间腾夫九万足踏元气背摩太清指天池以遥集按高衢而迅征时与运并道与时行遗夭阏之类放逍遥之情如此自一日亘千嵗隂数与阳数际乃下夫南溟之裔呜呼谁无借便之事九万三千故非常情之所希冀谁无廻翔之图一翥六月故岂常情之所觊觎由此言之则鳯凰上击诚未得其锱铢鸿鹄一举适可动其卢胡况鹪鹩【`一作郭鹌`】之軰尺鷃之徒易安易给其足其居须臾之间腾掷无数龌龊之内翩翻有余伊小大之相纪亮在人而亦尔凌云词赋满腹经史婆娑独得肮脏自是不大遇不大起谓斯言之无徴试假借乎风水防一动一息凢歴天机【`一作夫几`】千万里  

鬬鸭赋　　　　　　　　　李　邕  

东呉王孙笑傲阊门鱼横玉剑蚁沸金樽賔僚雾进逰侠星奔桂舟兮锦防碧涧兮花源尔乃辍轻棹登水閤丝管逓进献酧交错云欲起而中留尘将飞而遂落既而酣歌徙座取物为娯徴羽毛之好鸟得渤澥之仙鳬出笼而振少歩而趋唼喋争食防褷带雏随緑波而澹淡向红藻而傲愉鳬之为物也诡类殊种迁延迟重其聚则同而不和其鬬则仁而有勇参差聱轧【`疑作耴`】飘【`疑作飒`】沓缤纷其浮蔽水其旋如云共洽波而弄吭各求匹而为羣绕菰蒲而相逐隔洲渚而相闻于是乎防合纷泊崩奔鼓作集如异国之同盟散若诸侯之背约迭为擒纵更相触搏或离披以折冲或奋振以前却始戮力兮决胜终追飞兮袭弱耸谓惊鸿廻疑返鹊逼仄兮掣裔聨翩兮踊跃忽惊迸以差池倐沉浮而闪烁号噪兮沸乱倾耳为之无闻超腾兮往来澄潭为之溃濩排锦石蹴琼沙披羽翰簸烟霞避参差之荇菜随菡蓞之荷花驻江妃之往棹留海客之归槎而乃拥津塞浦辨观如堵空里訇厉天蛙黾兮失穴鱼兮透泉专塲之鸡沮气倾市之鹤慙妍其为状也不一其为态也且千岂笔精之所拟非意匠之能传良戒之于在鬭俾闻义而忘筌  

## 文苑英华卷一百三十六

宋　李昉等　编鸟兽六  

雕赋一首　　　　　　鹘赋二首  

苍鹰赋一首　　　　　放笼鹰赋一首  

白鹰赋一首　　　　　一鹗赋一首  

射隼髙墉赋二首  

雕赋【`并进表`】　　　　　　　　杜　甫  

臣甫言臣之近代陵夷公侯之贵磨防鼎铭之勲不复照曜于明时自先君恕预以降奉儒守官未坠素业矣亡祖故尚书膳部员外郎先臣审言脩文于中宗之朝高视于藏书之府故天下学士到于今而师之臣幸頼先臣绪业自七嵗所缀诗笔向四十载矣约有千余篇今贾马之徒得排金门上玉堂者甚众矣唯臣衣不盖体常寄食于人奔走不暇祗恐转死沟壑安敢望仕进乎伏惟明主【`一作天子`】哀怜之【`一有明主二字`】傥使执先祖之故事防泥涂之乆辱则臣之述作虽不足以鼓吹六经先鸣数子至于沉欝顿挫随时敏防而扬雄枚臯之流庶可跂及也有人如此陛下其舍诸伏惟明主哀怜之无令役役便至于衰老也臣甫诚惶诚恐稽首顿首死罪死罪以为雕者鸷鸟之殊特搏击而不可当岂但壮观于旌门发踪于原隰引以为类是大臣正色立朝之义也臣窃重其有英雄之姿故作此赋实望以此逹于圣聪耳不揆芜浅谨投延恩匦进表献上以闻谨言  

此表六百十卷重出今削去  

当九秋之清凄见一鹗之直上以雄材为已任横杀气而独往梢梢劲翻肃肃遗响杳不可追俊无留赏彼何乡之性命碎今日之指掌伊鸷鸟之累百敢同年而争长此雕之大畧也若乃虞人之所得也必以气凛【`一作禀`】冥隂乗甲子河海荡潏风云乱起雪沍山隂氷纒树死迷向背于八极絶飞走于万里朝无以【`一作所`】充肠夕违其所止颇愁呼而蹭蹬信求食而依倚用此时而椓杙待弋者而纲纪表狎羽而潜窥顺雄姿之所拟歘防来于森木固先系于利觜解腾攫而竦神开罗网而有喜献令【`一作全又作禽`】之课数备而已及乎闽受之也则择其清质列在周垣挥拘挛之掣曳挫豪梗之飞翻识畋游之所使登马上而孤骞然后缀以殊【`一作珠`】饰呈于至尊抟风抢櫐用壮旌门乗舆或幸别馆猎平原寒芜空阔霜伏喧繁观其夹翠华而上下卷毛血之崩奔随意气而电落引尘沙而昼昏豁堵墙之荣观弃功效而不论斯亦足重也至如千年孽狐三窟狡兎恃古塜之荆棘饱荒城之霜露廻惑我徃来趦趄我塲圃虽有【`一无此字`】青骹戴角白鼻如瓠蹙奔蹄而俯临飞迅翼以【`一作而`】遐寓而料全于果见廹宁遽屡揽之而頴脱便有若于神助是以哓哮其音飒爽其虑续下韝而缭绕尚投迹而容与奋威逐北施巧无据方蹉跎而就擒亦造次而难去一竒卒获百胜昭著夙昔【`一作夕`】多端萧条何处斯又足称也尔其鸧鸹鸦鶂之伦莫益于物空生此身聨拳舍穗长大如人肉多奚有味乃不【`二字一作不足`】珍轻鹰隼而自若托鸿鹄而为隣彼壮夫之慷慨假强敌而逡巡拉先鸣之异者及将起而遄臻忽翮天路终辞水濵宁掩羣而进取且快意而惊新此又一时之俊也夫其降精于金立骨如铁目通于脑筋入于节架轩楹之上纯漆光芒掣栋梁之间寒风凛烈虽趾蹻千变林岭万穴击藂薄之不开突杈枒而皆折此又有触邪之义也乆而服勤是可吁畏必使乌攫之党罢钞盗而潜飞枭怪之羣想英灵而遽坠岂比乎【`二字一作非`】虚陈其力叨窃其位等摩天而自安与枪榆而无事者矣故不见其用也则晨飞絶壑暮起长汀来虽自负去若无形置巢嶻嵲养子青冥倐尔年嵗茫然阙庭莫试钩爪空廻斗星众雏傥割鲜于金殿此鸟以【`一作已`】将老于岩扄  

凡一作皆文粹及集本  

鹘赋　　　　　　　　　　李　邕  

伊鸷鸟之雄毅有俊体之超特意凝缓而无营体闲整而自得隂沉其情【`一作精`】惨淡其色固未足以异于众禽也夫一指一呼一击一搏为主之用骋人之乐凛然神动翕然气作殒三窟之狡兎毙五里之仙鹤腾霄汉而风卷透原野而星落万乗为之顾盼六军为之挥霍欢声动于天地逸气霭于林薄至若逐乌舛类射隼殊名获不相让游不同征何至徳而肯【`疑`】制每协义而不争偶坐推食防飞和鸣杀敌齐力登楼比形夫其严冬沍寒烈风迅激或上棘林或依危壁身既禀于乔木骨将断于贞石营全鸠以自暖罔害命以招益信终夜而懐仁仍诘旦而见释矧乃恋主不去徇食犹止岂贪利而永言将効诚而必死甘闭于笼分从于使宁竭力之利人曷戢翼以存已则知负力干势争啄夺肉始飞声而逺引忽侧翅而横蹙遇之者夭当之者覆壮士感之惊叹行子羡之廻瞩故能连击纵便临事莫违一超云以高举一随物以低飞驰逐妙于人智促节合于兵机禽虽小而不陋兽虽防而无依或则九霄击下万里【`一作文`】接来风行电转月上云开乍差池而不中终弃置而不廻彼俊异之英决岂凝滞于嫌猜观夫爱子防岩惜巢忌物吻【`一作声`】戛戛而雄厉翅翩翩而劲逸觜距者先中而命处锦【`疑作绵`】蛮者异状而同疾苟精别而栖条同赏心而无失  

奉和鹘赋【`并序`】　　　　　　　髙　适  

天寳初有自滑台奉太守李公鹘赋以垂示适越在草野【`一作泽`】才无能为尚懐知音遂作鹘赋其词曰  

夫何鹘之为用置之则已纵之无匹懐果断之沉潜任情性之敏疾头小而锐气雄而逸邈耿介以凌霜目精明而防漆想像辽逺孤贞深宻将必取而乃廻若受词而无失当白帝之用事下青霄【`一作入青云`】而委质乃顺【`一作徇`】节而【`一作以`】勃然因指踪而挺出严冬欲雪蔓草初焚野莽荡而风紧天峥嵘而日曛忿顽【`一作愿`】兎之狡伏耻高鸟之成羣始防没而畧地忽升腾而篲【`一作参`】云翻决裂以电系【`一作击`】皆披靡而星分奔走者折脇而絶脰鸣噪者血洒而毛纷虽百中而【`一作之`】自我终一呼而在君夫其左右更进纵横发迹扫窟穴之凌兢振荆榛之折歴【`一作折沥`】翕六翮以直上交防指以迅击合连弩之应机类鸣之破的豁尔胷臆伊何凌厉以爽朗曽莫虿芥岂虞夷险之【`三字亦作险难而`】怵惕观其获多不【`三字亦作所获多`】有得用非媒歴阊阖以肃穆翊钩陈以【`一作而`】环回幸耀【`一作辉`】光于搜狩承剪拂于楼防望鳯沼而轻举纷羽族以惊猜路杳杳而何尚【`一作向`】云茫茫而不开莺出谷而【`一作兮`】徒尔鹤乗轩而何哉彼懐毅勇轗轲而弃置胡不效其间关而徘徊尔乃顾恩有地恋主多情念层空而不去【`一作起`】托虚室而【`一作以`】无惊雅节表于能让义心激于効诚势愈【`一作逾`】高而下急体弥重而飞轻戢羽翼以受命【`一作知`】若肝胆之必呈嗟日月之云迈犹覊縻而见婴别有横大海而径度顺长风而一冩投足于岩巅脱身逸【`一作防`】于弋者氷落落以凝闭雪皑皑而飘洒谅坚锐之时【`一作持`】然宁苦寒以【`一作之`】求舍匪聚食以祈满聊击羣【`一作鲜`】以自假比豹之潜形同幽人之在野矧其升巢絶壁独立危【`一作霜`】条心倐忽于万里思超遥于九霄岂外物【`二字一作别物`】之能慕曷凡禽之见邀【`一有则字`】未知鸳鹭之所以【`一作适`】孰与夫鹏鷃之【`一作兮`】逍遥云尔哉  

凡一作皆集本  

苍鹰赋　　　　　　　　　阙　名  

中【`疑`】灵繁毓万象周流综羣物之众伙懿羽族之齐侔俱含识与哺啄终愧容于爽鸠散以瑶光之彩来自钟岩之丘周官以司防比徳汉氏以将军作俦钩成利嘴电转竒眸苍姿叠色距联韝至于长杨大猎云夣时搜寒光送晓霜气横秋顿平原而亘弋截洞壑以张罘野雾初霁朝阳尚早于是排空汉飞絶岛奋之鼓之载击载讨凌紫气而蔽日下平臯而覆草归鸿失四飞之路狡兎亡三窟之道夫品彚之功用之非器至于表徳颇亦千致仙莫过龙骏莫过骥鹏垂天以图逺剑断甲以称利夫其庶类之呈能未若兹禽之为鸷固得缃牒再演史臣攸记逐彼鸟雀然明之对国侨击于殿上要离之讐庆忌且般乐之游君子未适禽荒是戒哲王盛绩太康洛汭【`一作水`】之表已惊【`一作怒`】不还李斯上蔡之门情何更溺览二君之防道每观事其如惕幸免射于高墉愿抟风而上击  

放笼鹰赋【`以无育斯禽以明恶杀为韵`】　　张　莒  

贞元初敷文教于率土念畋游之无度啓鸷鸟幽絷之中示皇家不私之务将以致仁夀明好恶雕笼永闭念受绁之多虞金架爰辞俾凌风而得路由是纵逸翰于寥廓释猛志于扄固当其海晏时清天高日明离习习之恩重视苍苍而体轻舍灵槛而方锐歴秋林而上征乍遂翻空出君门而不返遥怜厉吻过宫树而犹惊洎夫卹彼幽闲顺兹栖止用成端拱之化将尽好生之理足使去韝上而无疑顾人间而何以昔因殊顾幸肉食以见覊今降深忽云翔而有始故得脱身圣代矫迹天衢方纵心于万里讵敛翼于四隅山薮之思俄失嘴距之衞宁无然则播仁风于坱圠乃顺时以止杀戒逸气于荒滛故无用于兹禽岂俟夫飬育之劳既乆徘徊之惧弥深虽多士盈朝无闻谏猎故黔首在下尽得欢心则知信及纎微念兹栖宿庶羣情而知感期众类之蒙福遂使击搏之性将翺将翔乳哺之心既生既育是用保其鸿业建此深规惠泽爰临整羽仪于户牖微诚既展遂鸟雀于藩篱信九霄之可托将一举而在斯  

白鹰赋　　　　　　　　　阙　名  

于烁明徳兮动休徴萦墨绶兮效素鹰朱草【`一作系`】如之何所萦【`一作系`】则止玉壶如之何所饮则承借如紫岩碧流烟深树幽产鹥成羽自春徂秋含隂阳之淳粹任天地之刚柔懐好音与好质非成色而不求厌羽毛于原野恋主人而即留嗟乎含情履洁象君之节厉吻钩锐澡毛玉截迁河阳之乔木一防清花映武城之瑶琴孤飞春雪昔王鲁同勲贤哉二君或雉随黄壤或鸾下青云莫匪白鹰之为最况复见之与所闻良以出自幽谷迁于华屋霜飘上衣星流入目涅而不缁惟公象之比徳于玉象公不欲匪我政表来仪者何致之由徳翫物则那思君子以驯扰不避虞人之网罗盖以少而取贵岂同乗鴈之为多  

一鹗赋【`以凌厉清浮羽翰无匹为韵`】　　　杨真  

禽之鸷者鹗兮挺生不翻翻以羣萃自耿介以孤贞羽族之中虽彼众而我寡云路之上如特立而独行固将杀敌无匹击鲜莫京岂惟拂之于平野翫之于太清哉卓彼雄姿凛乎壮观或危石以砺吻或髙柯而整翰搏鸠之隼不敢飞扬逐鷰之鹯望而伏窜及夫当杀节乗劲秋防眸电击六翮云浮仰之弥高方一举而千里翔而后集耻乗居而匹游既而变金风惊商律不类聚以颉颃自孤飞而厉疾介然直下固不可以同羣邈矣独翔谅有殊于防匹磨【`疑作摩`】碧落而上腾与紫气而相凌自乐其絶侣无求于得朋鹰扬者迎之而不逮雕悍者攀之而不能莽苍天髙悠扬日霁自暇自逸倐来倐逝何刚者而不惧何勍者而不制风毛雨血【`见张衡西京赋`】在嫉恶而无遗草伏木栖咸畏威而若厉明心不测利用则殊以少为贵匪繁有徒想像乎八纮之间视逺如迩隠映乎九霄之际出有入无谅搏击而不竞岂搜狩而弗图是知禽之凡者虽累百而何补士之杰者将无防而必取亦犹务利觜刷迅羽虽多亦奚以为固非一鹗之为伍  

射隼高墉赋【`以君子藏器待时为韵`】　　敬　骞  

养形豹兮以隠雾而成文振羽飞蛾兮因附火而自焚彼纷然之落隼识昧此而防羣诚不知髙非小者所处静为躁者之君苟失度而接【`疑`】适将受毙而何云且夫长墉崇崇矗若云峙飞隼倐随风止曽不料其微陋焉更知其休否故疾恶之夫善射之子操骍角之弓调白羽之矢纵穿杨之妙呈落鴈之美量逺近于目端审高下于规里纷洞胷而逹腋果裂素而破觜原夫刚镞初架劲正张引弯弯之月影迸的的之星光铲毛羽之振迅挫容貎之昻藏审必中而后发固焉用而不臧若乃处身顺理投迹知常时决起而无滞或怒飞而有方烟云足以遐赏翳荟足以来翔必絶捐躯之患岂贻在彀之殃是则素有隽志往无不利藏器者人获隼者器矢应而上激禽应矢而横坠微隼谅比于小人高墉亦方于重位苟不戒于游处曽何免于颠踬士有五善斯在载櫜有待丽之知未忘贯隼之诚勿改幸文武之不坠希葑菲之必采则知发矢有期获禽俟时想大易之灵【`一作垂`】文微言可赜稽高墉之【`疑作立`】象壮立空持既是则而是效永念兹而在兹  

第二【`同前韵`】　　　　　　　　武少仪  

羽族纷纷彼飞隼兮独劲防而莫羣心耿介以腾踊毳斑斓而被文击毎依于素节翔亦致乎青云匪全身以自变【`一作爱`】宁有齿而见焚贯矢落庭既垂名于孔宣父搏鸠陷网又伏罪于信陵君今也何时【`一作持`】轻乎所履伊广甸不游乃高墉爰止信非位乎是蹈宜贾害而鬻死吾尝问术于列御防学艺于熊渠子尔或舍诸吾斯过矣我矢惟良我弓未藏度中而发于何不臧矧专精而致用奚得失之难量哉于是正色敛容凝心定志睨手引满注目神萃惊骇括将辟易以翻飞裂臆洞胷已披离而迸坠观彼隼之贻戚谅吾人之防意故君子周而不比用则择地无苟进以蹑高位无躁求以享厚利智昧于是安往而免夫颠踬【`未见器字官韵`】然则懐贪怙力者怨【`一有咎字`】所聚材小任崇者覆【`一有亡字`】可待故圣人明彖象以立言悬日月而不改或有人兮脩其词遇其时三复射隼之兆载质射隼之期幸寸长而罔贵冀一闻而在斯  

## 文苑英华卷一百三十七

　宋　李昉等　编鸟兽七  

鹡鸰赋一首　　　　鸿渐赋二首  

鸿赋一首　　　　　秋鸿赋一首  

晴臯鹤唳赋一首　　沙洲独鸟赋一首  

伤驯鸟赋一首　　　鹊巢背太嵗赋一首鹊始巢赋一首　　　红觜乌赋二首  

鹡鸰赋【`并序`】　　　　　　　　乔　琳  

鹡鸰雝渠也诗取其鸣行摇尾相应以兴兄弟急难之义而已然无巢无鶵不知栖息孳孕之所人之见者更无大小之殊隼不能搏弹不能射网罟不能取朝之与夕常在人间竟不知此鸟之所自来也  

何鹡鸰之小鸟与羽族而特殊鹬【`郭璞江赋鼔翅鹬`】飞鸣肖翘毕逋金睛玉绀尾青颅电瞥机骇火驰风趋来何从而去何适似出有而入无噫形气有生之类非卵则胎不巢则穴罕知尔栖泊之所乳伏之节吾自见尔翩翾一状小大无别莫测雏孕之源以出陶钧之辙亦称王母之使岂在神仙之列咮啄锋铓毛衣霜雪惟若惊之近道思数顾以周防苟弹射之莫中匪网罟而奚张齐姜所以遣重耳范蠡所以迯越王虑宴安之有毒斯儆戒以为良务相时而逹变岂胶柱而守常偶来池舘非意稻粱吾将注目而悠然以逝【`四字一作倐以闲逰`】色斯举矣而物莫之伤既忘情于进取遂逰仭以翺翔乗兴于人间之世全身于自逺之塲苟日新于运用能独善于行藏  

鸿渐赋【`以鸿渐路适之为韵`】　　　　　陆　贽  

深不测者道大无疆者空空非羽而何适道匪人兮孰通通于道者是谓君子适于空者莫如渐鸿故圣人托象以明义务勤以饬躬将自迩而图逺必因卑而致崇始其素卵新化青春戏【`疑`】融一之日乳哺衡阳之曲二之日翺翔彭蠡之中且爱【`疑作爰`】居以乐水亦从正而养蒙毳毛其成洞庭之芳草初绿弱羽云就武陵之繁华已红而见其进未知其终美夫淑姿伟丽飞鸣有检动靡求栖逰皆逺险思奋志于寥廓且藻容于菱芡升不越次先冐履木之危进而得中爰及于磐之渐渐如何其往有攸措方去渚而戾止俄跻陵而遐顾风水遥辅于羽毛烟云未通于道路嗈嗈相召惊月次【`一作光`】而乱趋【`一作起`】肃肃连行拂天池而径度信梁鷰之莫俦岂谷鸎之足慕亦犹九层起于累土千里始于投迹琢玉者日就其功为学者月将其益皆自防以成著固何求而不适异夫出陆抟空骧首矫翮顺寒暑以攸徃亘山川而罔隔以言乎鸟也尚不忘进以言乎人也如何无思思者所以志道进者所以脩辞诚既徃而莫返冀将来而可追蒙亦有望于斯渐敢不肃然而勉之  

第二　　　　　　　　　　　崔　陟  

易之为书也八卦分体万象潜通渐之为义也进以得位动而有融故圣人假物筌理爰托喻于兹鸿鸿之为物也迹狎洲渚去轶云空始于干而渐陆竟自卑而陟崇飞则有序和而不同有类夫君子进徳脩业积微成功陟遐以自迩谋始而利终者哉原夫交颈颉顽乘波澹淡逍遥自得罻罗莫掩匪干时以强进每卑栖而自检虽欲致云霄之高故必阶磐陆之渐洎乎理翰海表骧首烟路既应日而春来亦随阳而类序行藏不昧于节逰止不愆于素匪亲鳬鹥之羣岂思稻粱之顾诚羽仪之可重奚鷰雀之能慕岂比夫鹦鹉衒其羽翮徒矜才以取誉然无罪而见获郷国迢遥箱笼窘廹慕侣心断冲天望隔不阶渐以苟进非【`一作怛`】忤物而致危可同年而语哉  

鸿赋  

翩翩者鸿刷羽疏风賔燕蓟之北旅江湖之中何斯禽之寡识亦阴阳之载通若乃编名汉川栖身禁籞易象嘉其渐陆诗人美乎遵渚晋文以賔客见规齐桓以君臣相许既随轩于良使【`疑作吏后汉虞国为日南太守行惠泽有双鸿随轩`】亦衔丹于仙女其徳性也肃肃习习缤缤纷纷泛滥緑水翺翔白云飞则有贯集则为羣迹不以沙泥自混貎不以黄自分敏清真之不杂同朴畧之无文于是寒月改躔朱星移度苔浓春水草滋甘露园木含荣溪氷解沍乃连太隂于北漠遣少阳于南路唼藻而至岂鹰鹯之见猜衔芦以飞何罻罗之足惧至于长距蒙赏利觜见升豹以尾而自贵鹑【`疑`】以尾而自矜巢睫之虫终幽微而莫覩乘【`一作垂`】天之羽竟寥廓而难徴孰与夫鸿也穷逺适纵遐观凌天衢拂青汉横逸翮奋羽仪空违沮泽竟属污池有四海之心而人莫识有八方之气而人莫知年嵗蹉跎兮行不返毛羽翕习兮飞未逺愿借势兮自强庶高翔兮不晩  

秋鸿赋　　　　　　　　　赵　励  

若夫随阳之鸟翩翩者鸿髙飞晴日长鸣朔风乘秋阴于迥塞结阵影于遥空观其羽翮聨翩出入寥廓念江湖而逰逺犯霜露而无托昔年春去爱洲渚之芳菲今日秋来值关山之摇落借如良人逺戍贱妾孤居帷屏旷望意息空踈路杳而无恨心婵娟而有余忆紫塞之年尽怨青楼之夜虚莫不闻之者愤惋听之者涟如罗廻文之织锦思系足之邉书若乃明月宵悬黄云昼泄牢落天池苍茫溟碣行宛转而初上影参差而不絶愁轻代北之云讶负辽西之雪既而南逰泽国北别沙塲千里万里懐稻懐粱强能鸣以取爱恐不才而见伤所愿免虞人之矰缴得狎君之池塘者也  

晴臯鹤唳赋【`以警露清野高飞唳天为韵`】  

迥野逺色寒空繁声眺莫媚于雨霁聆何长于鹤鸣孤飞而天下【`疑作宇`】澄旷独立而霜臯砥平对明景【`一作对明月`】之逾秀遡晨风而自清炯尔体空冷然响遰疑磬发而佩摇若霜标而雪丽林鹇之皓色难比云鴈之清音罕继虽居下而在幽亦髙闻而逺唳或引或罢以逰以遨顾尘寰而不杂仰天路而飞高懿夫秉心清迥禀质贞素偶影思侣矜容举歩忘机遂性岂思宠于乘轩逺害全躯每劳心于警露听闲兮易感声怨兮难度非陆氏之无闻想王生之可慕原其翔集圃腾鶱翠防睨蓬壶而易感冐江海而悬飞情慕必止心徂匪违或羣翔而反顾或孤赏而忘归厌仙府而举华亭思鸣臯而适绿野爰捧日以遐骛遂凌烟而独下【`一作于独夜`】晴臯曙兮邈矣静皓鹤鸣兮杳何永俄度曲于涧瀬乍迷影于云景闻幽而音响清越观丽而羽仪闲整何霁野之无人独仙禽之虚警【`未见天字韵`】  

沙洲独鸟赋　　　　　　　髙　郢  

鴪彼飞鸟在河之洲一饮一啄载沉载浮赏心利渉之地浴德清波之流守道而行风水无情于六翮度才自处云霄有望于双眸聮翩失伴顾歩无俦因洁身而独立聊拂羽以孤逰盖贞以不羣鸷而有别将择木以未暇乃渐磐而自悦窥形弄影欣得地以徘徊哀响竒音冀闻天而清切亦犹鸿志非鷰鹤羣岂鸡虽孕形于羽族谅禀性于天倪慎其独焉知无心于党与需于沙者必不至于沉泥岂比夫鸾对镜而方舞鳯非梧而不栖候鴈有衔芦之惧黄鸟兴止棘之悲【`疑`】何出处之情逺而摄生之智迷况乎食粟贪荣乘轩取媚珍禽见育败德于明主鸷鸟云亡行刑于下吏非灵应之攸止乃进趋之所致岂若动非干物息能择地盗泉不饮得亷士之风止水常逰侔至人之智道有可鉴才无不僃属鸟瑞之昌期将迁鸎之厚意顾得振羽毛展精鸷君不信其飞鸣试假借于名位观其处啓闭辨分至然后知沙洲之独鸟非凢禽之类  

伤驯鸟赋　　　　　　　　权徳舆  

纷羽族之多端兮同翺飞而类殊有鸎谷之防禽亦播质于洪鑪因稺子之嬉逰得中园之坠鶵恣饮啄以驯扰来目前与坐隅尔乃栖以笼槛铩其羽翼冀留轩【`一作留轩所`】以为娯俾遐翥之无力作踉跄而将举顾防褷而复息虽主人之见容终使防天和于自得或亲賔至此徽轸徐触每闻弦而鼔翼亦追【`一作区`】节而翘足貎【`一作吭`】宛转以成态声间关而助曲乍寂寞以闲暇若凝情于相瞩理轻毳以自洁类山立之佩玉每翔集以安卑同君子之自牧思谢尚之起舞迈风流之逸躅苟鲁昭之不君固干侯之出辱方渡济以申敬伊凉徳之自覆徴故老之相传验曩记之或存在端五【`一作午`】之司晨剪其舌而能言巧喉转【`一作啭`】以逹情顺人心而不谖方渇日以呈材愿朱明之骏奔忽愀惨以顦顇响哀音于帘箔竟啁啾而不去若徊翔之有托悦心讶而未辨歘狸徃之攫抟俄毙踣而不胜纷血洒以毛落彼葛卢与冶长通鸟兽之音声阙君子之周防无古人之至精既不能纵尔于辽廓又不能遂尔之生成使异类之得志曽未极其飞鸣则本夫养之之惠适所以害其生生又忆夫清江之使者东海之波臣苟其时之不来则刳肠而涸鳞鷃钟鼓而反悲马皁栈而多死虽为遇之已甚固又夭其天理尝闻乎贤圣之理物也愚智殊方薰莸异藏善用无弃兮互见其长各有攸处兮两不相伤官天地而府万物繇此道而为常吾既悟斯理之不早因失之而后防収视聴以冥观兮遂羣性之茫茫  

凡一作皆川本文萃  

鹊巢背太嵗赋　　　　　　陈仲师  

营巢有因惟鹊无伦始自小寒之日不当太嵗之神辨向背以经营必先避地顾纵横而委积足以藩身且其矫翼徘徊向隅栖息时懐择木之智日就积薪之力若在离宫之内不可巢南如当子午之中无因逐北所以率先表异选胜知归应时节而迁易辨方隅之是非念彼明神自易地而攸处顾兹弱羽信何枝而可依时也苟遂居安宁辞力役衔腐草而构思向髙柯以容迹动观所忌殊古人之橧巢理契不齐知【`疑作如`】方士之工厯择地已有知风岂无方一枝而自托虽小数之能拘且相质以和鸣喜同于雀乃卜居而类聚趋甚于鳬况复借用茅茨殊荷庇盖任风雨而自适岂隂阳而去泰念土冝之是顾足见知方信天理以自然焉能向晦尔乃节届律时方沍寒顾地角而知禁岂天时之可干无起土功异衔泥而戾止知于嵗杪聊寓迹以求安既而饮啄无虚推移不滞得厌胜之良术诚栖迟之上计潜轸明条之虑必附枳枸之势摧枯拉朽已邈【`疑作完`】葺于崇朝命侣引雏聊优防于卒嵗顾末俗之无违信防禽之可继  

鹊始巢赋　　　　　　　　陈仲师  

霜天惨惨兮枫树之杪构彼层巢兮翩然宿鸟眄乔柯以上下慙弱羽之卑小周匝经营翻飞缭绕履危而金弹不发送喜而珠帘乍开逐初心之眷恋无利觜之嫌猜架木末居岩隈容足之前望一枝以栖息翻身之际歴众木而飞来拂曙声多排空意逺惜光隂于朝暮迷饮啄之往返于是攫腐草衔飞蓬重叠尺棰回环翠空凌寒而且近朝日构思而偏愁夜风俯仰求容冀资拾芥之力纵横居止顾就积薪之功必使轻举得便羣飞防同嬉游遂怜【`疑作隣`】于清籞窘束长谢其雕笼所谓摭实以来凭虚相借不然则六翮摧毁三冬徂谢飞鸎将出乎深谷黄雀亦夸其大厦故所以逾逺林戾前除仰窥肃爽逺慕扶疎当绕树之时暂随乌防在来巢之日当畏鸠居非防禽之敢竞幸嘉木之有余嗟乎摇尾驯扰敛容萃止依于主人来若处子匪能言以呈慧不善舞以招美倘抵玉无虞搏风资始故巢林以何报唯化印而后已  

红嘴乌赋【`以新飞羽未调为韵`】　　　　李子卿  

殊方之乌兮丹觜黒身异性特立兮既孝且仁劲毳非日黔而得黒快吻岂研硃而益新【`一作劲翮毳毛非日黔而得铦喙决吻乃研朱益新`】不颉颃以干物常翩翻而狎人非越鸟之思归羡海鸥之忘机谓富屋之堪止谓芳枝而可依其来也状衔花未下其去也疑带火初飞何必将雏声已传于緑绮如能返哺游更狎于防衣嗷嗷其音泄泄其羽常饮啄于轩砌每栖翔于牖户凌美翼之鹓雏掩能言之鹦鹉朝食芳饵全忘攫肉之心夜宿雕笼何有啼城之苦顾弱质而谁贵诚主人之厚意非九子之是思仰三足而多愧呜跃既安【`一作安在`】抟扶尚未鸎何得【`疑作徳`】而迁乔鹤何功而在位稻粱已饱兮羽翼将调霜台可宿兮云汉非遥倘不使余尾之谯谯余音之哓哓为君一举凌丹霄  

第二　　　　　　　　　　崔元明  

伊空桐之灵鸟兮丹觜黒质拂羽青霄兮流形白日与鸳鹭而为伍岂凡鸟之能匹故其声则合雅动必依仁受恵而狎感恩而驯既裔裔而翔汉尝哑哑而向人不惊不怖亦义而亲尔其升丹楹入华堂对上客之罗荐拂佳人之褧裳惊空之秋色怨夕月之清光悲信美而非吾土伤幽栖而思故乡【`一作思故国而多伤`】于是湘【`一作楚`】妃援琴相如为叹何不开金笼而使飞永鶱翥于云汉重曰日宫难可跻月树复惊栖未听将雏曲空闻怨夜啼  

## 文苑英华卷一百三十八

宋　李昉等　编鸟兽八  

鹤处鸡羣赋一首　　木鸡赋一首  

反舌无声赋一首　　鷰巢赋一首  

秋鷰辞巢赋一首　　鸟择木赋一首  

射雉解顔赋一首　　斆鸡鸣度关赋一首鹤归华表赋一首　　纸鸢赋二首  

鹤处鸡羣赋　　　　　　　皇甫湜  

羣鸡兮喧卑独鹤兮超特何躁静之殊致顾仙凡之异德今乃同处斯为失軄持轩昂之貌栖耻凿垣抱清逈之心饿羞争食恐沈于众何德之孤志在廓寥迹依泥涂恋祥云于紫盖忆仙驭于清都处众而将齐一鹗离羣而毎羡双鳬孰曰其防易散兹乃实繁有徒在识家而竞入悲得食而相呼忧心悄悄愠于羣小憇霓裳于永夜鲜玉羽于清晓思大湖之澡刷念秋汉之清矫涅而不缁素以为表寂寞清唳依违驯扰同李陵之入蕃谁为同志似屈原之在楚众人皆醉或振羽以将鸣或峩冠而瞪视嚣嚣烦耳纷纷扑地安知警露之质岂识凌云之意独立不惧诚则莫之与京硕大无朋所谓防乎其萃何忧乎彼众我寡而患乎去同即异惨澹无色低徊不平困眼前之扰扰哀足下之营营动必以诚鄙度关之诈戒之在鬬非擅场之名谁恤大以舍小念彼浊而此清和而不同卑以自牧动忧违众居常慎独彼虽距似金形似木终羞与哙等为伍孰虑夫下交之凟是冝翔金穴集芝田冀松乔于碧落侣鸾鳯于紫烟而忽齿陋质于阶下溷愚众于君前惆怅非所昻藏自贤顾彼鸡矣相羣若是多多益辨两两而比自谓鸟中之贤且具天下之美与之逰息甚可嗤鄙每戒比之匪人常耻独为君子时乎有在物不终否尔恶能凂我哉吾当一举千里  

木鸡赋【`以致此无敌故能先鸣为韵`】　　　浩虚舟  

惟昔有人心至术精得鸡之情情可驯而无小无大术既尽而不飞不鸣对勍敌以自持坚如挺植登广场而莫顾混若削成初其教以自然诱之不惧希渐染而能化将枯槁而是喻质殊朴斵用明不竞之由状匪雕锼盖取无情之故然则饮啄必异嬉逰每殊竚栖心而自若期顾敌而如无日就月将功尽而稍同颠枿不震不竦性成而渐若朽株已而芥羽讵设【`一作羽讵翔`】雕笼莫闭卓然之至全变兀若之姿已致首圆胫直轮桷之状俱呈嘴利距铦枳枸之铓并利是以纵逸情絶端良气全臆离披而踵附眸曜而节穿惊被文而锦翼蔚矣迷搴木而花冠烂然虚防者懐不才之虞安能自恃贾勇者有攻坚之惧莫敢争先故能进异激昻处同虚寂郢工误起乎心匠郈氏徒惊乎目击澹然无挠子綦之质方俦确尔不回周勃之强未敌之【`一作其`】喻斯在其由可徴驯致已忘【`一作忌`】乎力制积习潜通乎性能是则语南国者未足与议鬬东郊者无德而称士有特力自持端然不倚块其形而与木无二灰其心而顾鸡若是彼静胜之深诚冀一鸣而在此  

反舌无声赋【`以气感声尽取以候时为韵`】　张仲素  

彼众禽兮终嵗嘤嘤此反舌兮语黙有程盖时止而则止故能鸣而不鸣青春始分则关关而爰语朱夏将半乃寂寂而无声有以见天地之候有以知禽鸟之情尔乃观其所来察其所以或羣或友爰飞爰止啄朱樱而潜下嫋緑杨而暗起先秋而黙耻竞响于蜩螗择木而逰契不言于桃李于是静观其妙先征其比閟兹百啭诫烦辞于躁人黙若三缄象欲讷于君子徒观其行藏以时喧静惟允其鸣也有节其黙也可准初疑管之并奏铿尔曲终又似环佩之齐鸣诎然声尽是以理契中寂道符闲澹阴阳争而止声春夏交而知感哂城乌之夜噪向曙仍啼叹野鹤之秋鸣在阴常惨原夫生乃依巢来而作候静集林薄闲栖苑囿飞而无惧知皇家仁解网罗应不期答圣君信及鸟兽懿夫遏其音调其羽结舌何异消声可取鸎能啭鸾善舞鳯锵锵而声乐鴈嗷嗷而音苦在和鸣而则多于敬授而何补曷若动适其宜静得其时伴鷰之辞巢秋而俱去陪黄鸟之迁木春以为期岂比夫嘻嘻者闻妖于亳社交交者见刺于秦诗斯则契阴隲逈殊品彚标羽族以称竒载月令而为贵配鸣鸠之拂羽僃嵗候于三百六旬嫓鹖鸟之呑声应天时于二十四气至矣哉随时之智从宜之义抑斯禽之谓  

鷰巢赋【`以平入空极为韵`】　　　　　　樊　晦  

鳯凰集于梧桐鹪鹩巢于枳棘俱顺时以适理尽摄生以自得岂如雕梁棋燕葺髙巢以安息既开珧户逐仙羽以长生或在玉筵【`疑作玉筐文选安陆王碑　文注有娀氏取燕覆以玉筐`】驯主人而含识质有禀于造妙无方兮何极颉顽金屋差池翠宫衔泥绕栋度势巡空怜绮之华影爱罗幌之春风得地相贺分飞就功广狭殊轨规模不同散彩彬斑攅文潗防叠轻蘂而矜暖布重泥而讶湿迹似连珠形如聚粒霁光分晓出虚窦以双飞防隂合暝舞低檐而并入我室既真虚白自生逼之不惧抚之不惊故鸟鹊可循而窥也龟麟协瑞于太平余所以触物而作兴唯鷰雀之一鸣  

秋鷰辞巢赋【`以秋冷去急为韵`】　　　侯　喜  

汉落叶兮火星西流【`落叶一作案户续汉礼仪志曰仲秋之月县道皆案户比民`】白露降兮万物知秋嘉此鷰之有感将辞巢兮命俦命俦兮焉求应节兮周逰去此集彼正为良谋经北户以一息度南轩而久留久留伊何我翼新整虽华屋之可恋怯髙巢之夜冷得不上下其音翩翻其影射【`疑`】白日之淹留候令辰之光景乘秋而发且有便于风髙养羽既成亦可知其路永况夫将适之所必能安据纵眷乎此巢可居固难以久而不去克有攸徃足观来誉杀气澄秋睛光满曙当是美景此焉鶱翥遂乃横絶堦墀逺谋原隰事必谋始翔而不集空长而矫翼弥髙日暮而连飞转急同发者或有不进后来者莫能相及巢兮徒有思其所葺  

鸟择木赋【`以君子之徳翔而后集为韵`】  

鸟之择木者不在乎得髙枝在乎得所履或凌云之干而不可集或在庭之柯而必可止依惟贤之主人逺挟弹之公子若夫鸣而后集翔必有疑如智者之千虑叶君子之三思山有不材岂谓心乎爱矣林多独秀宁同主则择之孰谓无心依于有德岂惟叶之萃【`一作翠`】干之直必在无惊之忧倾巢之逼惟乔之下想防女之求思避恶之隂同志士之不息若乃翼随云展身以风翔观平林之漠漠见絶岭之苍苍岂爰止兮失正诚所集兮向方容足之柯乃处隠身之叶是藏故有绕树之乌鹊栖桐之鳯凰是知择善而从何常之有既无巢幕之诮讵贻髙墉之咎道惟空际谅有开而必先栖或林端乃观影而从后未安其所岂乐其羣傍青冥而颉颃白日出幽谷而翺翔碧云水隔山而犹逺烟拂树而渐分将欲巢林杪渡江濆如萧何之择汉主虞卿之谒赵君原其羽族所栖惟巢是葺虽众树之相蔽唯一枝而可给处必择地食无不粒飞乃从冝固难妄集若然则禽之有灵也不可以愚智相期不可以飞走见遗集灌既知有以始巢当复何时是也【`一作以`】良木可期傥主人之见纳俟我于庭乎而【`一有已字`】  

射雉解顔赋【`以艺极神惊愁顔变喜为韵`】　浩虚舟  

昔贾氏兮其容似鄙伊室家兮中心莫喜将非匹以为念惧无能而是耻自初笄之嵗终日低眉因获雉之辰有时见齿原夫他室是托芳华正春谓妖容之可恃顾陋质以难亲自西自东每栖栖而反目不言不笑常脉脉以凝神尔乃释憾无方从权有计因如臯以肆望逞若神之絶艺执弓挟矢期应手以无遗果志惬心冀回眸之一睇以【`一作已`】而健马蹄疾中原草平想媞媞之未恱聆戛戛之初鸣花顔惝怳以徐骇锦翼翩翻而忽惊迟廻而满月将发眄睐而横波以青由是执辔情专驰神望极星走白羽绮张丹臆陋容蹙缩以兴愤慢脸防娟而改色彩毛迸落初莞尔以难持飞镞洞穿遂嫣然而不息及夫广陌将暮征途既还鸣弰劲挺以风响澡翰毰毸而血殷盼么麽之凡姿于焉改貌散低廻之欝志由是开顔向使恨蓄两心功亏一箭终悄兮而莫释宁咥其之可见委丝萝之弱性没齿而难忘惨桃李之秾华终天而不变是知陋不足耻艺诚可优嘉五善之殊妙解三年之积愁然后知一笑之难得岂止千金而是酬  

斆鸡鸣度关赋　　　　　　宋　言  

鸡伺晨而风雨不渝人懐诈而关防可图效长鸣于顷刻排大难于斯须近取诸身俾羣情而莫测出于余口将五德以无殊昔者田文久为秦质东归齐国之日夜及函关之际顾追骑以将临念国门之尚闭君臣相视方懐累卵之危豪侠同谋未有脱身之计下客无名潜来献诚君祸方垂于虎口臣愚请斆于鸡鸣于是鹰扬负气鹗立含情逈夜遥天未变沉沉之色攅肩鼓臂因为喔喔之声审听真如遥闻酷似髙穿紫塞之上深入黄河之里一鸣而守吏先惊三唱而行人尽起廻瞻满座皆黙黙以无言散入荒村渐胶胶而不已想夫计即成欺人皆不疑重门似洞以俱辟驷马如龙而莫追虽师旷之聪诚难辨矣纵冶长之慧未必知之于是考智谋察能否君于士兮诚重士于君兮亦厚念秦关之百二难逞狼心笑齐客之三千不如鸡口既而美播强隣名闻上賔暂解咽喉之急永为心膂之臣想季路之危冠相侔未可任秦皇之利觜欲学无因岂非志在酧恩居然造响清浊如一髙低不爽迷翰音之类应若同声辟反拒之门易于覆掌始知战国之多才是招贤之道广  

鹤归华表赋【`以去家千歳今始一归为韵`】  

昔丁令威登仙紫防念故郷之久别化灵禽之【`疑`】一归翻瑶防而遂下见华表而堪依凄凉而旧迹犹存徘徊有恋寂寞而故人谁在怅望难飞原夫托玉羽以潜逰歴丹霄而暂憇閟闻天之逸响驻凌云之逺势疑【`疑`】思虑于木末俯闾阎于烟际光隂可惜欢娱有悮于当年丘垅相望凋落徒悲于晩嵗既而人事难寻俄成古今野迳榛乱烟虚【`疑作墟`】草深岐路之黄埃不已桑榆之白日空沉眷恋无穷谁识孤髙之貌悲伤莫测空闻嘹唳之音至若似带烟霞情深恨賖迟廻而脩趾不动眄睐而圆吭暂斜松槚萧萧遍是幽魂之宅蓬茅歴歴今为谁氏之家少别层城长思故里似有求而不见若将飞而未起住仙界之长日痛人寰之逝水念当时之亲识安问存亡穷累代之子孙莫言终始极目晴烟凝思悄然别离而尘事不一倐忽而芳春且千那求饮啄自恶腥膻归处而云空惨澹望中而封树连延笑彼乘轩不离乎金阙喜兹警露逈降于辽天已而卓尔无群超然将翥思杳杳之空际恋亭亭之髙处廻朱顶以长望叠霜毛而永虑蓄恨无穷忽矫身而飞去【`通首未见一字官韵`】  

纸鸢赋　　　　　　　　　唐　宋  

代有游童乐事求工饰素纸以成鸟象飞鸢之戾空飜兮将度振沙之鹭杳兮空光渐陆之鸿抑之则有限纵之则无穷动息乎丝纶之际行藏乎掌握之中其翰非逸其羽乃疾弄轻影昻素质侔瑞鹊之临河学灵乌之就日诡状万殊竒姿匪一冲激吹而频惊入増【`前汉増城之増`】尘而乍失及夫晩际萧寥近日迢遥出虚景逼长霄艳艳裔裔亭亭迢迢如片雪之初下似残云之欲销何裕如之嚣嚣纷擕兹而翫翫其上同绮翼之迁乔其下若驯驺【`疑`】之就唤虞罗获免缴莫惮野鹄来【`一作未`】迁而伴飞都人相视而指防叹乎升沈得势真假相乱殊不慙鹦鹉之被笼苍鹰之受绊六鹢尚退于宋都大鹏犹沈于海畔彼无识而无知亦曷足以见嗤但仰牵运不能自为无仙鹤九臯之响乏晨鸡五徳之竒零落倐忽悠扬暂时偕鸳鸯之侣入鳯凰之池向若劳力高风莫吹安有望于寥廓必不出于籓篱且纸之所尚事有攸往供笔阵之乐起词华之赏故莫载于鳯文而反图于鸱像因人而进争路而长固不济于时须欲屏之兮何爽  

第二　　　　　　　　　　杨　誉  

相彼鸢矣亦飞戾天问何能尔风之力焉余因稽于造物知不得于自然原其始也谋及小童征诸哲匠蔡伦造纸公输献状理纎篾以体成刷丹青而神王殷然而髠彼羽翼邈尔而引夫圆吭膺系纎缕趾续长防俯剧骖之七逹挂髙防之九层形全而和似鬭鸡之养纪渻目大不覩若异鹊之在雕陵因所好而毛羽思有遇而鶱腾鄙宋都之退鹢慕溟海之抟鹏于是扇以扶摇纵诸寥廓绚练倐闪翕赫忽霍瞬息而上千里咄嗟而逰大漠翔鶤仰而不逮况青鸟之与黄雀彼都人士瞻竚城隅初指中【`疑作冲`】天之鹤逺言拂日之乌望有尘埃谓翻形而载斾听无音响疑避影以衔芦始廻翔于元气终出入于高衢所以羽翮既成云霄自致期上腾以奋激何中路之颠坠力不培风势将控地感鱼龙之失水义蚊防之附骥比画虎之非真与刍狗之同弃宁待时而畜力信因人以成事于嗟鸢兮适时与我兮相期知我者使我飞浮不知我者谓我拘留啄腐防兮非所好啸第【`疑作茅`】栋兮増至愁才与不才且异能鸣之鴈适人之适将同可狎之鸥我于风兮有待风于我兮何求幸接飞亷之便因从汗漫之游当一举而万里焉比夫榆枋之与鸴鸠者哉  

## 文苑英华卷一百三十九

宋　李昉等　编虫鱼一  

黑龙饮渭水赋一首　叶公好龙赋一首  

汉武帝射蛟赋一首　穷鱼赋一首  

北溟有鱼赋一首　　鱼跃龙门赋一首  

鱼登龙门一首  

汉武帝逰昆明池见鱼衔珠赋一首  

烹小鲜赋二首　　　　鱼在藻赋一首  

黑龙饮渭水赋【`以出为汉祥下饮渭水为韵`】　白居易  

龙为四灵之长渭居【`一作为`】八水之一饮亹亹之清流浴彬彬之质翻若【`一作忽兮`】下降贲然跃出首蜿蜒以涌烟鳞错落而防漆动而无悔爰作瑞于秦川应必有征乃效灵于汉日观其攸止察其所为行蔵不忒动静有仪睛眸燿文彩陆离下泉于焉表异守黑于以标竒【`一作跃于泉于焉表异守其黑所以标竒`】不一徒尔异心有以【`一作或隠或见时行时止`】顺春秋而隠见随晦明而行止【`一作顺于东下而无乖下一作西应乎昏明而有以于是稽大易按前史`】叶圣人之昌运飞而上天表王者之休徴见【`一作下`】而饮水于是【`一作尔乃`】下长流【`一作降长川`】俯髙岸状骙骙以矫矫【`一作气防防以黯黯`】光灿灿而烂烂紫云随而瑞气氤氲白日照而文章炳焕【`一无此十六字`】闻之者心骇而易色【`一作屏息`】覩之者目眙【`一作□`】而改观呼吸【`二字一作一呼一吸`】而声起风雷宛转【`二字一作或跃或腾`】而势超云汉尔其矫首陆梁拖尾廻翔蹈流鸣跃劈波腾骧【`尔其至腾骧十八字一作观夫莫智匪常莫黑至祥契昌期于南靣合正色于北方施尾廻翔劈波腾骧`】饮清澜之澹澹【`一作浩`】喷【`一作动`】素浪【`一作波`】之汤汤顿颔【`一作额`】而碎珠迸落奋髯而细雨飞扬詟水族则【`一作惊水府兮`】鳣鲔奔走骇泉室则鼋【`二字一作兮蛟`】鼍伏藏信可符帝王之度叶邦家之光表三秦之嘉瑞呈二汉之徴祥【`自信可至徴祥二十四字一作云从而浅深一色白日照而左右交光`】且夫【`一作彼`】顺气【`一作候时`】出处凭虚上下度若【`一作弱`】水而斯驭知【`一作去`】鼎湖而是驾同张华【`一作开茂先`】之飞剑见长房之竹【`一作枝`】化岂若【`一有此字`】炎精冥契水徳潜禀黑质黯【`三字一作甲臂`】以凝黛文斐以摛锦【`一作文章斐兮摛锦`】逼而察也类天马出水以【`一作而`】逰逺而望之疑长虹截涧而饮既【`一作已`】而跨白云【`一作负苍天`】腾【`一作去`】清渭排冥冥之寥廓度【`一作反`】浩浩之元气则知水物之灵鳞虫之贵展【`一作盛`】矣哉抑斯龙之所谓  

凡一作皆集本  

叶公好龙赋【`以所好非真见而増惧为韵`】　张　随  

惟彼龙兮潜水府翔天路何叶公之多尚独神物之是慕假手于绘对蜿蜒以好之其形在堂俄惝恍而反惧初其终朝念兹寤寐求之嗟豢氏之莫遇望云津之逺而载雕其宇爰冩其姿周屋壁环【`一有脨字`】堦墀辉辉之章不离其行坐矫矫之质常在于夣思至于春风啓序自暄而暑则谓仰重隂而可竚雨歇【`一有兮字`】云收杳不知其处所其求虽阻其志无沮及其寒律方凝自霜而氷则谓窥濬壑而可徴天髙【`一有兮字`】日朗空有见于澄其覩未能其诚益増既而天纵【`疑作从`】其欲物应其好龙乃拖其尾而登其堂矫其首而窥其奥垂锦带张翠鳞光流电转声发雷振起云而栋凝积气乘水而庭若通津而况于斯人得不挠其性而骇其真触类而广可明其徴唯龙也世好之必归唯士也国招之必依姑务乎辨真去伪宁求乎似是而非故好龙而【`疑用古字如之通`】何期真假无变好士如之何在贤愚无蜿蜿之状且逄子髙之仪堂堂之贤莫失哀公之眷勉矣凡今君子必审之于闻见  

汉武帝射蛟赋【`以省括能中清除水害为韵`】独孤授  

有汉武帝惟时巡省穷楚之望极江之永舳舻塞川旗甲荡景汹汹旭旭虬蟠龙骋驻清跸则洪波可遏赫皇灵则潜怪可怛何彼蛟之夭矫据积水之空濶谓佽飞之剑莫前灭明之璧是夺天子乃戒无哗于羽卫思有用于括命舟牧廻清翰【`清疑作青説苑鄂君乘青翰之舟`】而止【`疑作上`】诏弓人奉乌号以登肃天仪以山立将亲发以抗棱隂察变态雄猜跨腾古冶之伦眦裂不敢擅其勇逄防之党技痒不敢专其能我矢则直我斯控持满而英气顿【`一作坐`】飞命处而幽姿必【`一作心`】中歘飚飕其电霍则颈亸而胷洞賛履者鼓殷天之雷称庆者跃如熊之众始乎发若神兵爆其有声洪波雪【`一作云`】涌白羽月倾突紫肉裂素缨余怒蚴蟉上浮澄踣质已靡于巨舰流血方走乎东瀛介以鳞莫得捍七札之劲神之化不能保重泉之生万灵震骇九徐清然后海若扈跸阳侯洗兵山川肃其晏如云雾廓其四除渉者利乎渉渔者安乎渔于是左史趋进执简以书曰天子幸寻阳也亲射蛟而获诸遂翻龙斾韬象弭篙工奋棹歌起威励乎断白蛇气雄乎絙青兕隘秦皇之观日追夏后之勤水且夫君以胜残为大臣以反德为害亦将制于彀中静此宇内俾贯革之艺息垂衣之道防岂徒与射夫渔父校勇而论害【`前已押害字韵疑当作最`】  

穷鱼赋【`并序`】　　　　　　　　卢照邻  

余曽有横事被拘为群小所使将致之深议友人救防得免窃感赵壹穷鸟之事遂作穷鱼赋常思报徳故冠之篇首云  

有一巨鳞东海波臣洗静月浦涵丹锦津映红莲而得性戯碧浪以全身宕而失水届于阳濒渔者观焉乃具竿索集朋党鳬趋雀跃风驰电徃竞下任公之犗【`一作钓`】争陈豫且之网蝼蚁见而丼心防獭闻而舐掌于是长舌利觜曵纶垂钩拖鬐挫鬛抚背扼喉动摇不可腾跃无由有懐纎润宁望洪流大鹏过而哀之曰昔予为鲲也与是逰乎自予羽化之子其孤俄抚翼而下负之而趋南浮七泽东泛五湖是鱼也已相忘于江海而渔者犹怅望于泥涂  

北溟有鱼赋【`以击水三千抟风九万为韵`】　独孤授  

次天地之量者海为之大首鳞介之雄者鲲靡有敌禀形徒恠其恢诡造物孰根乎朕迹慌北溟之安流考南华之遗迹好竒焉得以心骇乘理可同乎目击且鱼之状有逾七日之尾而海之深盖积八纮之水静则髙浪为之中辍动则连山为之四起介一【`二字疑衍`】鲜鳞俛首以骏奔冥捉【`疑作投`】足而却视其有适也越孟诸之夕宿其自纵也岂盐田【`海赋陆死盐田`】之陆死况风涛乍息空水相涵横巨鳞而海分为二赩双目而日为之三涾沲迆延载回载旋吓鳃则飞沬【`疑作沫`】成雨击尾乃跳波荡天任公之术靡措龙伯之力徒然生无以伤庸识其长乆大不可度莫知其几千固非海若之所俟属天鸡之所犯干不呑龙舟以作暴岂贪牛饵而自残遵坎徳以独适随混元而变观本所【`疑`】鳞而孰知终始化为鸟而何足控抟一气潜融飞沈以通刺天之鬐拂日埀云之翼从风曜灵韬吷【`疑作映文选月赋长河韬映`】以骤晦溟涨豁落而半空方鼓怒于澔漾歘腾凌于鸿蒙观其羽之化也将飞风之积也未厚六翩【`疑作翮`】之力相切万流之波却走恐天衢之不容顾水府其何有嗟鸷鸟之累百异亢龙之上九彼鼋鼍之宂处而钓丝或困彼鸿鹄之云飞而网罗才逺曷若纵溟渤而抟扶摇其势固以相万  

鱼跃龙门赋【`以扬防鼔鳞撇波直上为韵`】　元　弼  

彼龙门之津流水激射断山嶙峋厥功彰于夏禹斯险际乎苍旻河源炳灵以峻极水族候时而荐臻副天用也伫龙行兮骧首叅神选也同鲲化兮脱鳞徒观其向天倪辞水府望霄汉之九越泥沙之五来如及门出若由户虽悬波而千仞终作气而一鼓我鬛既张彼川何长仰云路而抑扬终不息而自强我功既奬彼河徒广揖天衢而直上诚择利而攸徃变化伊何升沉亦多潆洄曲渚泛滟长波背蛟室而大集指龙门而逺过至于激厉果决乘陵险絶虽迅湍奔雷骇浪喷雪终瞬息而上膺腾而撇挥其尾而不劳骋其力而不竭于是俄变鱼服倐为龙姿志气自负嵗【`疑作威`】灵自持岂同途于防额宁较力于掀鬐【`一作鬛`】哉于戯道有行藏运有通塞天资性灵神辅正直始有水而呀鳃忽升天而振翼然后随方受变千里一色风云际防未始有极慕李膺之徃哲孰不愿逰追老氏之踪而其不测傥真宰之可仰终进徳于君门之侧  

鱼登龙门赋【`以跃白波入青云为韵`】　　苗　秀  

有客有客栖于草泽观龙门壮禹迹目送跳沫千有余里心惊悬流千有余尺气蒙蒙而雾蒸声隠隠而雷激于是呑舟之伦吹潦将适奋泥沙而拨刺簸鬐鬛以投掷鳞栉比而映水星攅目曈昽而中流月白翔叠浪凌洪波当用【`一作自`】取之势【`疑衍`】既逞志而浩汗何徃不可岂失溜而蹉跎遂脱鱼服入龙涡上既亲于天水下不离于鼋鼍天吴旁昧而莫测其以冯夷愕眙而孰知其他出彼处此载腾载跃违任公之钓饵逺渔父之矰缴昔常未逹伏艰难以如兹今则获伸观变化之何若既禀受乎灵遂隠见乎形骛寥廓升窅却讶泥蟠免翻身于尾赤旋惊意逸摩正色于天青然后知逰濠沉浮在藻出入嗟所处之龌龊恨中区之于邑岂若一朝豹变千古名立当天衢而翺翔近日域而呼吸悬水之人文莫比赤鳞之巨鲤何及永无涸辙之忧宁有穷波之急别有志士卓然不羣名嗟嵗晩寝必夜分思拜手于丹阙愿献赋于明君傥获比鱼而变龙必能行雨而吐云  

汉武帝逰昆明池见鱼衔珠赋【`以题为韵`】  

王　起  

汉武帝出咸京逰昆明觌潜鱼之跃吐灵珠之英珍不藏川是获媚川之色仁苟及物必能动物之诚先是拨刺巨鳞傍畔水裔或詹何所中或任公所制利钓【`疑作钩`】贯鳃而错落长丝萦岸而掣曵残瘁不振沉浮未济是用脱其锋解其缀索于枯肆初同患于波臣衔以图书终乃小于轩帝他日择良辰镜清流舍銮辂登龙舟不徐不疾以遨以逰于是傍临桂棹逺映珠旒或御或垂似骊龙之颔将吐若明若灭比琼蚌之胎未収光芒稍逼辉赫难俦实有意于丰报固【`一作同`】无情于暗投含幽育明转煌煌于画鹢振鬐掉尾时熠熠于牵牛既而千官动色百辟咸覩且曰脩其文耀其武泽之广恩之溥虽彼池中之物亦懐天下之主报徳而入于随掌比类蛇衔感【`一作惑`】音而失于晋庭彼慙鹤舞况乎烛龙奋艳石鲸独吐泣鲛人之目固不可伦缀神女之躯曽何足数由是俨天仪俯洪池映噞喁而未出的皪而方施然后得亷寸【`韩诗外传良珠度寸亷疑作度又文选魏都赋明珠兼寸疑作兼`】之彩失圆折之规则皎皎驹来自掩白狼之美翩翩鵻【`疑`】至徒称赤雀之竒是知人能叶博施物亦叶幽賛无烦罔象之索讵假阑干之贯向若安其忍弃其难俾颁首长逝刼灰永散安得此乐于江湖见托于河汉则玉殿之侧谁缀其玲珑金舆之傍莫矜其照烂以言于鱼也厥道斯存以言于人也如何勿敦则受嘉惠蒙渥恩得不效节于当代而垂名于后昆  

烹小鲜赋【`以理大国如烹小鲜为韵`】　　　王　起  

有冽【`疑`】者泉生乎小鲜将成登爼之美必求防鼎之妍惟烹也在于不挠惟鱼也贵乎克全苟司味之有术谅为政而则然若乃海曲芦人江潭舟子厌颁首于蒲藻得纎鳞于沼沚常窥潎潎漏于密网之中今则炎炎烹于沸鼎之里是以激之有度烂而足耻先明水火之济用契盐梅之理然后合沓有声沸腾以烹碎文弱质万品千名以脞脆之易懐【`疑作壊`】当汹涌之方惊触之则土崩可喻安可【`疑作之`】则锦质皆成盖以小为贵在终和且平乃加以姜桂杂以薪燎同露镬之白逰束前箸而不扰虽汤腾其内火烈其表惟自然于众味终不乱于羣小既荐尾而获珍皆骈首而可晓向若烂之不恤挠之是刺急舒无节乎中躁静不放【`疑`】乎外自然成鱼馁而不食比水烦而不大空摧鳞而莫分宁去乙而知害则知国喻乎鼎人喻乎鱼鱼之乱则烹以静人之繁则制以徐鼎中之咸若天下之安如鲜之烹也不挠人之理兮作则将申老氏之戒用假庖人之职既不爽于和羮幸有光于为国  

第二【`以理国之道有如烹鲜为韵`】　　　　李　蟾  

力刀之任庖人是司将修火以烹矣取小鲜而将之汹汹之中似有跃泉之势炎炎之上犹怜漏网之姿则无复防小沚奋纎鬐既逄鼎镬之患永絶江湖之思其始也出彼清澜委兹敝笱落细鳞于方寸之质煦防沫于噞喁之口齐一指而未并事寸刄而才受验星星【`一作腥腥`】之若无升鼎爼而何有瞻其沉浮若氷汹涌如惊不有大觚【`庄子大軱从车`】奚假良庖之妙无容尺素何必呼児以烹是知将善其事亦叶于道若运动之不息则完全而莫保如或罢其纷纭任其颠倒则偶盐梅之侧宛若衔珠映莫【`疑`】萧之中犹如在藻是知至人以鱼小者国可喻焉其化而敦夫徳善其烹而委之火传则味不慝道乃全将成其心齐之化无贵乎獭祭之鲜且夫烹之烦而鱼必毁政之挠而为【`疑`】不理鱼不以烦为贵人不以挠为美反覆无极必为靡溃之道【`疑`】简易不脩自作滋彰之始是知求全者动不如静务理者语不如黙动之则一鼎浑浑语之则万人惑惑想潎潎之微质不可而求俾浩浩之浇风无由自息今圣人任一意朝万国盖以体元而得诸静寰海而晏如岂徒以穷髙极厚之内喻之于一鱼者哉  

鱼在藻赋【`以潜泳水府形诸雅什为韵`】　　李夷亮  

鸿钧之代兮动植斯庆至徳旁流兮潜鱼在泳忻藻荇之是依美阴阳之克正载颁其首将同宴镐之观不脱于泉自乐观濠之性极浦风霁澄潭月虚鲜鳞缭绕聚沫纡徐或在鲛人之室或过陵鲤之居莲花东西信可逰而可息文竿上下徒欲钓而求诸岂不以当在宥之时处恬然之水乘灏灏之元气得生生之至理大信波及湛恩草靡无虞竭泽之灾自保深泉之美伊风之扇物物无细而不沾惟广运之铺时时或与之发潜  

## 文苑英华卷一百四十

　　宋　李昉等　编虫鱼二  

南有嘉鱼赋二首　羡鱼赋二首  

结网求鱼赋一首　巨鼇冠灵山赋一首  

鼋鼍为梁赋一首　钓鼇赋一首  

寅月衅龟赋一首　蜃楼赋一首  

蚌鹬相持赋一首　水母目鰕赋一首  

南有嘉鱼赋【`以乐得贤者次用韵`】　　　　杨　谏  

后非贤不乂鱼非水不托贤岂晦以养防鱼在藻而自乐故比事思理以征以求如南有嘉鱼是网是缴此所谓旌别淑慝爱人治国为盐梅之器用作生灵之表则不然岂延故老于终南收钓翁于渭北张皇勲业者弃此曾未得我国家忧劳庶绩寤寐求贤且束帛戋戋每布之于寰海岂矰笱罩罩独烝然于巨川吴坂不遗于骐骥丙穴载咏于鱏鳣诗人格言必将兴之于王国老氏遗戒不可脱之于重泉所谓持竿执柄者未容易焉爰有深沉叅对纯嘏虽临矰以及缴苟未髙于天下徒噞喁于香饵终夷犹于取舍傥鼎味之见珍丼杀身于庖者  

第二【`同前韵`】　　　　　　　　李　防  

惟帝王之应运孰无贤而能作虽道洽于唐虞尚翘翘于林壑彼嘉鱼之发兴实思贤而共乐盖【`一作念`】风俗之盛衰以废兴为善恶惟鱼在渊兮其迹惟深贤在野兮其道惟黙植忠信以自保俟休明而观国属王度之清夷复何求而不得然后为衡为冲【`疑`】是效是则成天下之亹亹定众人之惑惑国家化造徃古政在求贤钓嘉鱼在丙穴得竒士于滋川【`吕氏春秋吕望钓于滋川`】故开辟之功作之于我太平之人匪降自天余是以知玉帛之礼至矣嘉鱼之诗大焉若乃日旰而食思彼贤者念兹在兹谁与天下心不忘于寝处足流咏于风雅斯盖嘉鱼之义故可得而述也  

羡鱼赋　　　　　　　　　王　起  

客有羡鱼者立河壖俯临泉窥绿藻瞰红莲弹铗之歌逾切观濠之意弥坚则有頳尾殊品紫鳞异质或依蒲而自娱或拥芡而争出扬鬐奋鬛已见其由戢尾贯鳃未知其术是用乘良辰守通津望噞喁而注目聆瀺灂以劳神乃叹曰深不测者水藏诸水者鳞营之何及获之何因彼不脱于泉徒求于泉下彼不荡于水奚求于水濵防志而退问于渔人渔人曰噫子过矣君子谋不失利动必合理禽之中也先夫矰缴兽之获也资乎弓矢夫吾子坐金堤降玉址【`疑作趾`】无罶而窥其发发无笱而思其唯唯此所谓自包其羞不求诸已向若有具施之于水则和羹可待食肉兹始不为縁木之难自叶忘筌之美斯言富哉感激而回求詹公之术尽任子之才器必备艺咸该将中否之不惑希取舍之无猜羡之可以已也是以结网而复来  

第二【`并序`】　　　　　　　　　敬　栝  

闰正月旬有八日李崔二侯命余于邑之南涧以求鱼也洎至止人鲜力微网则虚设遂无所获愿莫我从且渔者卑事非其人犹不可力行特取岂容易哉因贻赋云  

南有涧兮湜湜其流北有人兮温温寡侔渉春水兮以遨以游羡嘉鱼兮载沉载浮且人以功为志鱼以水为利功髙则其事易成水深则其鱼易致况我网孔张我心匪臧网无及则鱼以遐遁鱼已遁而人犹未忘亦何异驱倚市者就战俾善驾者持航虽终朝而筋骨之劳备尽徒悉力而尺寸之功不扬振振者李胡为乎至此平陆不可以行舟干将不可以补履归止归止振振者崔胡为乎忽来过屠之嚼何益临川之羡空廻归哉归哉  

结网求鱼赋【`以临川羡鱼未若结网为韵`】　王　起  

网则结绪鱼方跃泉其结也踈而不失其跃也瞻之在前一纵一横既克张于万目无小无大亦何逃于百川是以扬鬐振鬛喷沬飞涎初同求于发笱终取义于忘筌于是当巧孜孜抗精【`上林赋抗士卒之精`】屑屑细缉丝枲解纷结絶想江湖之相忘遂纲维之备设摇頳尾以游泳尔不厌深运素手以缤纷我思善结俾昼作夜日居月诸成兹密网念彼嘉鱼庖牺之旧制无改良罟之新规有余献鲜槀之时兹为谋始烹釡鬲【`疑作鬵`】之日此乃厥初且夫注目劬劳丼心健羡于结网兮何有徒噞喁而可见金盘既设无靃靃以霏霏锦质乍窥徒赫赫而战战孰若气夺九罭网殊一面始结绳而爰设终在藻而咸荐踈密由已卷舒从心此纷纷而不紊彼泼泼而方禽亦何必不网而为子钓断罟而谏君临其动则终【`疑`】其力不费事有类于组织志未殊于经纬荐尾安在提纲尚未想飞鸿而则罗曷游鱼兮不畏向若临河广恣心赏随掲厉之浅深当鳞甲之来徃出彼赫鳃亦同反掌营鳣鲔方同濊濊之施罛禁鲲鲕岂比恢恢之漏网则知无其备者其功略有其具者其利博此不其经营彼无逃于潜跃夫然触类斯长縁情可托结诗书而为网网则有条驱爵禄而为鱼鱼兮咸若吾所以考先贤之微言悟临川之妄作  

巨鼇冠灵山赋【`以沧溟之上神化不测为韵`】杨　涛  

海环四方东为之沧有巨鼇兮其大无极载仙山兮其力难量是山也根无附丽彼鼇也势则腾骧积浪沦涟拖其身而歘以动荡攅峰廻互加于首而随以低昂岂不以禀兹魁大举其峻极当一动一息之际见翻海廻山之力延颈而羣岭腾青耸身而半天映黑徴物象之无比见神用之罕测亘横天极地之质邈尔形标冠蓬莱方丈之尊轻如首饰然则神岳之高兮莫知大鼇之壮兮若兹视鹍鹏如纎芥比嵩华于毫厘嵚崟之容初结根于无地突兀之状终冠首于此时举其大呑舟不足称也喻于小戴胜有以似之观其转峰峦偃波浪万派沸渭特立放旷荷至重而匪重见大壮之用壮风水之运赑屃而上摩天垠丘山可胜崷崪而高标海上蓬台之灵神仙之扄独冠岧亭横截沧溟莫究其广大之形谿谷陵阜嶃嵓纷糺仰戴于首无可无不可【`疑`】乃与夫天地相乆者哉兹岭磅礴随流混沦耸切云之高且知其抗首皷翻波之势想见其侧身顺时而或踊或跃推理而乃圣乃神比愚公之移有异想龙伯之钓无因兹可谓气冠弥力【`疑`】均造化则鼇之载山也以地载【`疑`】之力相亚  

鼋鼍为梁赋【`以王师逺征水族冥感为韵`】　王　起  

周穆穷辙迹之所经驾鼋鼍而咸【`疑作感`】灵所以济浩汗所以通杳蜲蜲蜿蜿以代造舟之利匪雕匪刻皆连外国之形谅人力之不勦信神功而永宁当其师旅阗阗旌旗肃肃临九江而澶汗驻八骏而夸【`疑作踡`】局望既济于未济终叹无梁思载沉而载浮孰能刳木得不乞灵于水府假道于介族则鼋也不得而深藏鼍也不得而潜伏既而擘波有声异状可惊出层潭而栉比驾飞浪而砥平连足俄维比浮柱之初立镂甲迭映同板筑之相成齐首而绳墨勿用曵尾而规模自呈其利惟博其安无倾殊沧海之龟构异银河而鹊征彼诡类之可览实至诚之所感假赑屃以临深托盘跚而习坎其势逦迤其状叅差无逺不届惟危具持照赫燮之五刃度张皇之六师乘以周旋且异琴髙之鲤载于沉溺还符毛寳之龟渔者徒惊工人有耻同罛共罗而罔及画鶂雄虹而莫拟题之不可殊长卿之见书抱之则难谢尾生之沉水是知伐鼍以冐鼓其用匪良解鼋而染指其谋匪臧孰若奋功于舟楫感圣于君王昔在深泉惧屑没于其穴今符至徳忽结构而成梁固蹂躙而无害将腾跃而有光我皇仁洽道丰文脩武偃要荒毕服淳离斯返何必驱鼍而驾鼋劳师而习【`疑`】逺  

钓鼇赋【`以一举而连六鼇为韵`】　　　　张友正  

东海有三山山有六巨鼇鼇则偃蹇以戴山下横乎大壑山则穹崇以压海逈出乎洪涛哂鲸鲵兮琐细视嵩华兮秋毫此则鼇之所以为大山之所以为高乃有龙伯之国巨人攸处谓天生之神物可以充乎鼎爼壮图方啓髙足云举曾移十歩之余已奄五山之所于是载掲长竿别【`疑`】纶巨缁俯沧溟其流如带垂芳饵有肉如坻既投之以潜下果食之而不疑其肉未入于口而钩已贯于頥争心既愤勇气相持崩腾渤澥磅礴嵎夷蹴天柱裂地维地虽广兮振矣天虽高而殆而欲出不出腾跃非一万川倒流八气旁溢血呑琼田之草波陷鲛人之室轻共工之触山小夸父之逐日岂长虵趋阆风之足数大鹏徙天池而可匹尔其骇百神奔万族波臣荡而失水海若迸而登陆以鼇之灵慿帝之福谓优游以无穷何瞬息而连六犹将灼其骨岂惟离其肉于以洎【`释文洎肉汁説文洎灌釡或疑作湘烹也`】之防竭东海之水于以燔之足尽南山之木羣仙于焉以垫溺三山由是而沦覆且山之俄【`疑`】然若与天连鼇以首戴之里数不知其几千彼大人兮并之于背负之而颠斯其为大也胡可得言而称天【`天字疑`】恃其人人有所不及恃于力力有所不全若使以阴阳为网以道徳为筌以信智为机于其上以仁义为饵于其前则所为获物者其为鼇也大焉  

寅月衅龟赋【`以择兹上春防俟明火为韵`】　王　起  

国家谨时以授人敬卜以事神每杀牲以献嵗用衅龟于孟春法于天不失建寅之正位涂以血而皆祀骨之至珍是尊是奉必躬必亲周官之规不爽吕氏之令惟新时也斗柄潜移葭灰稍畅簭【`一作菙周礼虽有菙氏掌卜又有簭人凢国大事先簭后卜下文云占有待宜两存之者也`】氏之占有待龟人之职无旷由是发巾笥之下于庙堂之上干干兮捧九江之殊形翼翼兮出十朋之异状然后刲牲来思流血注兹映乎顔则渥丹初啓运乎手则研朱乍施所以布幽全之物于枯槁之姿必勾芒之用事俾偻句之不欺负图之处既占献兆之求心果廹而察也异太史之定墨逺而望焉谓卜师之扬火物以好生为徳我则鑚而坚物以受汚为累我方告其防不僭宁同于居蔡见珍皆得于巢莲阅山泽之形纷其惟错染青黑之缘赫以相鲜木徳式临官占有俟幽賛先知之道啓廸从长之美岂比夫楚军鼍皷虐执蹶由齐国鲸钟仁称孟子且车甲之衅也所以交于神明孰若考元吉谋永贞候青阳之辰是仪是准设朱殷之色必信必诚用能稽大疑决硕画罔椟中而致毁咸蓍下以慎择既衅之而有徴愿保之而无斁  

蜃楼赋【`以海旁蜃气象楼台为韵`】　　　　王　起  

伊浩汗之鹏壑有岧嶤之蜃楼不因材而结构自以气而飞浮閟然无朕赫矣难俦出彼波涛必丽天以成象化为轩楹【`疑`】宁假日以销忧足以掩鼇山于别岛漏【`一作陋`】蛟室于悬流若乃雾歇烟销云归月【`一作天`】朗千里目极八纮心赏惟错之类咸伏阳侯之波无响于是吐氛氲腾泱漭隠隐逈出亭亭直上乍明乍灭舒渤澥而新鲜若合若离结丽谯而博【`一作传`】敞虽舟子来萃国工是仰莫不惊天地之赫灵覩井干而成象赫奕奕而有光纷郁郁而难详影临贝阙彩曳虹梁比绳墨之曲直如规矩之圆方岳岳之仙乍窥于天表盈盈之女且愧于路傍八未工百尺非峻伴祥烟于巨浸杂佳气于重润仰层构之如翚必巨川之化蜃大壮立全模洞开吐而侔华宇呼吸而象瑰材翔鹍拂而不散贺燕徃而复来依稀碧落想像瑶台旁辉日域下莹珠胎比落星之流防缀疑明月之照徘徊则知霞駮云蔚有壮丽之贵栋折榱崩无压覆之畏既变态于倐忽亦慿虚而髣髴岂比夫鼎居汾水赩赩以腾文剑在丰城雄雄而增气方今圣功不宰海物咸在固知吐为楼阁以全其躯岂争彼鱼盐弗加于海  

蚌鹬相持赋【`以洛城风日为韵`】　　　郗　昂  

水濵父老以渔弋为事常持钓缗荷矰缴旦浮瀍涧晩泝伊洛乱平溆之磷磷歩清流之凿凿匪畋鱼以为务将钓国而为托异戕【`一作夭`】忽而害生特自毙而方搏亦犹守兎者目注于卢犬救【`疑`】弹者志在于黄雀斩长鲸而四海晏如得巨鱼而千里餍若夫一举而擒两固功全而利博同不狩而获多齐不耕而自获讶彼老蚌含胎孕明鹬是翔禽【`一作禽是翔鹬`】翼迅体轻或依岸而开合或遵渚以飞鸣既相遇于兹地亦相残于此生鹬以利觜为铦锷蚌以外骨为坚城鹬以蚌为腐肉可取蚌以鹬为微禽可营鹬曰今日不雨必刳蚌之腹蚌曰明日不出必防鹬之精并相持而坎难俱莫知其困并彼渔父闻而造曰危哉二虫吾见尔命之将絶吾知尔力之已穷胡不潜泳于深水胡不乘高【`一作陵`】于大风何故枯骸于波际何故落翮于沙中乃携以俱归释此双疾利其美用取其形质鹬有羽兮彩映华冠蚌有珠兮光照巨室虽假物类以为用诚亦辨説之良术庄生寓语于前古是用广之于今日  

水母目鰕赋【`以有相须而后济者为韵`】　　杨　涛  

物有相感动无不济嗟水母之不明假鰕目以能睨因依倚以自警当行止而有制荷兹眄睐非唯一目之所加游彼波澜固亦两心之潜契生虽异禀趣则同途托清明之余照遵茫昧之微躯诚有利于攸往胡可去其斯须唯暗【`一作音`】是投唯明是假彼动容而有类此转盼而奚舍乍若防驹之未视从彼母兮又似瞽人之将行待彼相者傋察察于清矑【`二字见杨雄传`】之际共悠悠于碧波之下俾其诚以明之是同我之身也斯则目非独见用必更相形质既资于自晦视瞻每比于偷光分水类之余睛每能瞿瞿游泉室而有路曾不伥伥虽则视之不见终似闇然而章岂不以水母为名鰕居于首委双眸而不恡当四望之能久处浩浩之无际瞻之在前俾防防之有知不曰我后由是审利害之所宜俾出处之从时合之则昭然发防固无隐也离之则寂尔无覩岂不黙而既精诚之是逹在终始以相持我无尔虞既【`一作恒`】司明以不替而【`一作尔`】为我目其在暗而无疑则知明不自守昧者为偶物有察而应心功有逾于假手是同久要之道曾不吾欺每思一盼之恩慙非已有  

## 文苑英华卷一百四十一

宋　李昉等　编虫鱼三  

萤火赋一首　　　　　水萤赋一首  

腐草为萤赋一首　　　蝉赋一首  

听早蝉赋一首　　　　蜩甲赋一首  

痀偻丈人承蜩赋一首　蝉蜕赋二首  

萤火赋【`并序`】　　　　　　　　骆賔王  

余以明时久遭幽絷见一叶之已落知四运之将终凄然客之为心乎悲哉秋之为气也光隂无几时事如何大块是劳生之机小智非周身之务【`一作防`】嗟乎绨袍匪旧白首如新谁明公冶之非孰辨臧仓之愬是用中宵而作达旦不瞑覩兹【`一有流字`】萤之自明哀【`一有此字`】覆盆之难照夫类同而心异者龙蹲归而宋树伐质殊而声合者鱼形出而吴石鸣苟有会于精灵夫何患于异类况乗时而变含气而生虽造化之万殊亦昆蚑【`一作虫`】之一物应节不愆信也与物不竞仁也逢昏不昧智也避日不明义也临危不惧勇也事沿情而动兴理因物而多怀感而赋之聊以自广云耳  

伊功之播气有丹鸟之赋象顺隂阳以亭毒资变化而涵养每寒潜而暑出【`一作至`】若知来而藏往既发挥而外融亦含光而内朗若夫小暑南收大火西流林塘改夏云物迎秋或凌虚而赴逺乍排丛而出幽均火色【`一作齐`】之宵映如夜光之暗投逝将归而未返忽欲去而中留入槐榆而焰发若改燧而环周绕堂皇而影遍疑秉烛以嬉游防缀悬珠之网隠映落星之楼乍灭乍兴或聚或散居无定所习无常翫曳景【`一作影`】周流飘光凌乱泛滟乎池沼徘徊乎林岸状火井之沉荧【`左思蜀都赋火井沉荧一夲作腾荧`】似明珠之出汉值冲颷而不烈逢霪雨而逾焕炤灼兮若湛卢之夜飞的皪兮象招摇之夕烂照重隂于已昏与夜燎而相炫共爝火而焉【`一作齐`】息避太阳于始旦尔其光不周物明以【`一作足`】自资偶仙防而伺夜谢飞蛾而【`一作对飞蛾之`】赴嬉【`疑作熺`】类君子之有道入暗室而不欺同至人之无迹懐明义以应时处幽不昧居照斯晦随隠显而动息候昏明以进退委性命兮幽任物理兮推迁化腐木而含彩集枯草而藏烟不贪热而苟进每和光而曲全岂知【`一作如`】镕金而自铄宁学膏火而相煎陋蝉蜩而【`一作之`】习蜕怵蝼蚁之慕羶匪伤蜉蝣之夕不羡鹤之年枪榆飞而控地抟扶起而垂天虽小大之殊品岂逍遥之异筌夫何化之斯化无使然而自然若乃有来斯通无去【`一作往`】不至排朱门而独逺升青云而自致匪偷光于隣壁宁假晖于阳燧终徇已以效能靡因人以成事物有感而情动迹或均而行【`一作心`】异响必应之于同声道【`一作物`】固求之于同类始未明其【`一作而`】趣舍终【`一作庸`】讵识其指意子尚不知鱼水【`一无此字`】之为乐吾又安【`一作庸字`】知萤火【`一无此字`】之所利明兮能迁变兮无穷【`一作髙明兮有融变迁兮无穷`】哀牛【`一作牛哀`】倐而化贙羽泉忽兮生熊血千年兮藏碧火【`一作魂`】一变兮成虹知战塲之化【`一作有`】燐悟寃狱之为虫彼翩翻之弱质【`一作彼翾飞之弱质`】尚矫翼而凌空何防生之多踬独宛颈以触笼异壁【`一作璧`】光之照庑同剑影之埋丰觊道迷而可复庶鉴幽而或通览年华以自照顾形影而相吊感秋夕之殷忧慙【`一作戁`】宵行之熠燿熠燿飞兮絶复连殷忧积兮明自【`一作且`】煎见流光之不息怆惊魂之屡迁如过隙兮已矣【`三字一作之已来`】同奔电兮忽焉傥余辉之可照庶寒灰之重然  

水萤赋　　　　　　　　　李子卿  

水萤惟虫惟虫能天彼何为而化草此何事而居泉腹可自持故无取于蟹足能自运亦曷怜于蚿其形也蠢耳其光也烱然色动波间状珠还于合浦影悬潭下若星聚于颍川明不可以并时故当昼而潜曜暗不可以同徳故候夜而开照近而察之若海底之隂火逺而望也辟山邉之寒燎潜伏类于全真无故【`疑作欲`】均于观妙质未为用自脱豫且之网饵且不贪髙视任公之钓徒观夫因坎而止随萍则流任晦明而隠见与风水而沉浮自得井蛙之乐何虞辙鲋之忧傥欲观书固不惜于余照如将案剑非有意于暗投火为象兮取于时而去其热水为宅兮质其润而得其洁且混迹于泥沙讵等夷于鱼鼈同至人之乐道类君子之甘节览于心乃止水之常净烛于物靡传薪之无絶由此而言觉吾道之灭裂  

腐草为萤赋【`以积腐有光可名为萤为韵`】　陈　章  

厌浥败草霏防夜萤若受天之明命能在地以成形始烂然于朽壤俄蠢尔于荒庭形质甚防异囊中之防防本根既朽想河畔之青青彼若昧而未彰此如茨而久积始前衰而委化终后显而可觌寂然不动应大暑于兹时黙尔而成飏温风于永夕徒观夫从防至着出死入生几变青袍之色渐加丹鸟之名匪我期故分形于夜朗自他有耀因易貌而宵行故得脱陈根腾宿莽质化幽蔼气非腥腐无声无臭同朽苇之成蛩有显有防殊积糓之为蛊小明必俟其时变待闇稍观其类聚并桃蛊【`疑作虫`】而映彼中林齐藿蠋而光于旧圃始则退藏终能发扬讵防茏于阶砌初炳耀于池塘岂比膏腴之地多依粪土之墙每迟留于三时不于候既生成于六月必见其光徒有异于升沉信莫分于彼我得赋象而自出故非时而不可晶荧乍起讶林际之无烟的皪渐生疑池中之有火陨霜杀兮自晦零雨被兮増萎考书文之小大咸若载月令而逺近相随始经黄落之余三年不化既及朱明之节一日可为农夫之务既停薙氏之芟已久飞光兮倐尔而至向晦兮于何不有斯所以成武子之能勤冀聚之于书牖  

蝉赋　　　　　　　　　　马吉甫  

鹑星兮御夏鵙鸣兮登序日月骤而运长赢隂阳争而催小暑询求纵赏之地枚卜追凉之处寻川径而栖迟顿林庭而延伫则有应律初蝉含生自然其声嘒嘒其翼翩翩参万物之动植随四序之廻旋避啼鸎于春后伴鸣蛩于秋前防而有徳静而无累逸豫攸安沉吟斯慰体素质而标俭养清心而防萃食不求粒虽黍稷而非珍栖不择林纵梧桐而何贵暨夫三危露结四野云平苍茫日暮爽朗天明托髙枝以庇影窜宻叶以流声匝地台之响亮洞岩壑之清泠羣吟则少惧孤引则多惊时行时止有亏有盈疑纺络之双至似箫韶之九成避雀飞急迎风翅轻饰鬓裁新様图冠有旧名虽屈螳蜋之斧终齐鹏鷃之情若乃平子归田仲长就第新开泉石之赏俯洽琴歌之契莫不应促轸而方逺赴调弦而转丽繁音逓进【`一作相`】顾白雪而难酬逸韵争驰对薰风而莫继足使牧子兴感雍门下涕降翔鹤于云端出潜鱼于水际复有沙塞征夫山川游子风萧萧兮八九月路悠悠兮千万里坐听霜鴈自无聊复对寒蝉怨何已望乡闗而思积抚摇落而愁起悲深嘶马之初泪断啼猿之始触类多感于何不伤伊兹虫之菲陋识君子之行藏其立志也不慕于鸿鹄其守分也不越于榆枋任朝夕之栖处极天地之翺翔适其性韬其光岂比飞鷰之巢幕流萤之聚囊至如入槛愁猿触笼穷鸟絷透水之幽志屈凌云之遐矫岂无故而婴罗谅有求而自扰聊息心于万事放寓迹于一枝澹然兮自守千秋兮若斯  

听早蝉赋【`以吸风饮露为韵`】　　　　萧頴士  

清商兮暮急白露兮朝湿伊寒蝉之早闻知凉风之初入散乱摇飏翛寥歘吸前声未尽后响仍及迩层檐而惊归向茂树而遥集足令志士伤惋征夫伫立动闺人之夜悲垂塞客之秋泣况乎日晏天空晴景防风命俦啸侣乍西或东既更鸣而迭息亦处异而音同催渡汉之离鴈伴横堦之思蛩空庭暧其已寂遐路杳而难穷伊蜩螗之至细王侯毒【`一作睢独`】而犹禀体孤高而自适候时节而斯审其处也敦兮若朴乃蝤跻而未化其出也道之将行必沆瀣而方饮岂徒尔雅辩其名体诗人咏夫章句味编本草之录声彻上林之赋歌郕宰之化偶范緌而见称饰赵王之冠与貂尾而胥附庄篇载痀偻之志孔氏感螳蜋之捕苟动静不爽飞鸣有度因依密叶萧散凝露韬余隂于嵗晩等羣蛰于时暮兹括囊而用吉又曽何鸟雀之能喻  

蜩甲赋【`以似之而非为韵`】　　　　　魏　炤  

精气为物物必有依游魂为变变亦有归蜩者精气所聚甲者游魂以飞功存造化理暗【`疑`】幽防察形如在责实而非观乎离隠出穴先号后喜或附枯枝或映深水挥幽跧伏临危耸跱致身劳苦不独附赘悬疣动足艰难何殊骈拇枝指上惧于雀下忧于蚁情有感于仁人【`一作情有感之于人`】事不可乎以已效神仙尸觧之术得龙蛇变化之理虽欲全生且同半死既折既疈如动如止一体区分双形酷似髙冠而立睅目而视莫躁其心能静诸已饮露则跃翻风忽起再生之命蠢焉不存之皮朽矣覩遗迹于弃甲想能鸣之在耳空披腹心徒伏泥滓其内也既等混沌之无窍其外也何患螳蜋之利觜与绘事而均功齐木偶之所拟昔则如羮如沸孰能听之今则不饮不食何忧馁而数往有分途穷有时虽灭天理尚存幽姿已脱轻翼犹带悬緌有象受服者觧褐衣而去又同适越者弃章甫于兹既逍遥以脱屣非虿芥以僵尸其灵托焉蘧庐可以设喻其质去矣魍魉曷足措词文非变虎殻等枯莫懐尔诈仍谓我欺心通者不惑性殊者犹疑君徒见僵仆块然而无用曽不知脱身轻举而莫追  

痀偻丈人承蜩赋　　　　　高　郢  

巧乎道者承蜩之叟蜩择木兮有翼叟持竿兮在手物我相絶嗜欲靡同彼不飞兮焉待此将掇兮何工丈人曰我有道也初五六日累丸为术槁木其臂朽株其质不坠者二则失之锱铢不坠者三则失之十一既累五而咸若宁絶四而无必由是歩平地之上入深林之下耳目俱营心手相假叶空密而皆见枝虽繁而不舍岂伊拾芥将同注瓦或挟三而兼两或指多而就寡期于百中则啼猿之射乎曽不孑遗殊慕鸿之弋者彼饮露为事蜕壳有期顾非鼎爼之实尚何弹射之疑庸讵知絶俗犹累凌虚亦危以无用之质遇有求之时始则长鸣声嘒唳而中絶方将一举翅萧条而半垂岂获戾于不食而构患于有緌且觞深操舟大马捶钩三十仭磨崖不溺十九年肯綮皆游徒闻其事未见其忧岂知天覆地载四荒八极不以万物易蜩之智不以万物易蜩之翼惟精惟一无反无侧用志凝神何求而不得若以叟为臣以蜩为贼乱绳斯理背阵斯克一言以蔽可详周公之风一矢可加何逺蛮夷之域螳蜋之捕兮信劣黄雀在后兮安得至哉丈人功并孙息【`説苑晋灵公造九成之台孙息以累十二棊加九鸡子为讽`】  

蝉蜕赋【`以一体区分双形酷似为韵`】　　　左　牢  

物之化兮则多蝉之类兮唯一弃捐无用之甲振奋有声之质彼则曲拳擎跽附丽脩条此则逺害全身飞鸣永日当其闲园向蜕轻吹无闻冲孔之异状初出寓物之双形欲分暗入幽丛上纎茎而绕缭时摇残蕚散芳气之氤氲于以警素秋于以戒炎酷进退如惧攀援欲速兢兢而恐坠防躬歩歩而竟升髙木来能应候祸岂避于刳肠去乃乗时智终期于剖腹烟月思寡悬垂势孤以抱膏肓之疾待成胡越之区拳局而投足既定蹙缩而脱身是图渐呀然而甲拆俄豁尔而形殊前程而逺寄园林如矜得路下视而若遗枯朽孰肯守株由是乍举轻躬初留具体薄翼而朝阳始照緌而宿露新洗才发响于林下已传声于涧底验形有二责实无双啾啾而送恨蓬户嘒嘒而添愁琐窓吟逺树于荒郊思盈秋野噪寒花于别浦韵绕晴江则知造化之防难穷其理何末异而本同何一生而一死其死信不自以为辱其生信不自以为美能彼我而两忘则荣枯而相似别有甘宂居于圣代期羽化于天庭久羡出身之术多慙负赘之形髙枝尚逺短景难停傥遭逢于此夜冀音响之堪听  

第二【`以变化逢时飞鸣有日为韵`】　　　　李　逺  

勿谓乎蝉之至防能变化以知机因挺质以竦防遂脱身而奋飞余殻连拳抱緑叶而犹在新声响亮噪清风而不归原夫深穴初开空庭始夜歩凌兢而防进形磊磈而将化托身而去上风篁投迹而来缘月榭履险防驻愁危却下纎枝不定惧袅袅以频移弱蔓难穷腾摇摇而尽亚于是轻躯蹔息一足才容时惊鬭防乍怯鸣蛩局促而初安利爪逡巡而欲改前踪想黄雀之饥肠先忧见捕念螳蜋之怒臂预恐相逢已而踧踖拳形穷【`疑作穹`】隆奋质既罅发而防断若苞开而渐出擘肌分理有谢于昔时露胆披肝请从于今日腾超稍异竦擢如惊新緌薄【`疑`】嫩旧翼罗轻观腋分之拆裂讶脉散之纵横嗟累卵之势危方求上达叹含风之力寡未敢先鸣及夫据崄形柔拏空股战方疑乎蠖屈终类于龙变洞胷逹腋玲珑而素甲皆虚洁己全身辉赫而光已遍俄分曙色似遇良时便有临空之意还生去故之悲嘒嘒而频迁碧树凄凄而若纺寒丝响绕晴云传楚岸之风逺声催晩景怨陶家之栁衰至若委蜕难留冲虚已久体将泰而是望皮不存而何有傥假一枝愿飞声而不朽  

## 文苑英华卷一百四十二

宋　李昉等　编虫鱼四  

蚯蚓赋一首　　　　　　蟾蜍赋一首  

尺蠖赋一首　　　　　　蜗牛赋一首  

听秋虫赋一首　　　　　蜘蛛赋二首  

蒲卢赋一首　　　　　　灯蛾赋二首  

螳蜋拒辙赋一首　　　　蛰虫始振赋一首蟋蟀鸣西堂赋一首　　　蚍蜉赋一首  

蚯蚓赋　　　　　　　　　东方虬  

惟隂阳之播气寔万类以呈形有防虫之禀质应甲子而湿生雨欲垂而乃见暑既至而先鸣乍逶迤而鳝屈或宛转而虵行内乏筋骨外无手足任性行止物击便曲徒进退而皓首竟不知其所欲东西诘屈南北夤缘上食尘块下饮渊泉应轩辕土徳之王入蔡邕劝学之篇其体甚防其用至専墐泥涂以自保触盐滋而罔全岂造化之赋命信归之于自然  

蟾蜍赋  

观夫天地之道转万物以自然鳞虫之众有蟾蜍而可称焉鸟吾知其择木鱼吾知其在泉此皆婴刀爼以生患而我独沉防而得全尔其文章睆目鋭头皤腹本无牙齿之用宁惧鹰鹯之逐或处于泉或渐于陆常不离于跬歩亦何择于栖宿当夫流潦初溢隂霖未晴乗清秋之凉夜放响耳之繁声澒洞雷殷混万籁而为一喧豗鼓怒怛异类以相惊既莫知其所止故乃时逢则鸣观其忘机似智称善不伐进而无悔耻鱼之曝鳃退亦能谋笑之灼骨方将乐彼泥中与井底安能出夫河长与海濶称其异则画地成川谓其神则登天入月岂直洼防之内而见其浮没意兹蟾蜍匪陋攸居沼沚之毛恣涵泳之无斁苹藻之菜兼糗粮而有余方其鸣孔公若闻于鼓吹当其怒越子反驻乎乗舆彼龙蛇之蛰也吾不知其所如  

尺蠖赋  

六气氤氲四时平分天道恍惚是生万物化而为鸟兮有鸣凤之来仪化而为虫兮有尺蠖之能屈原夫蠖之为生也不饮不食非荣非利无欲近道处身似智幸禀天地之生亦承云雨之施哂抟击而争疾轻爪牙而自致其勇也不怯雷霆之声其慎也宁劳鹰隼之鸷浩然无闷之境独处不争之地多其顺时而出就暖而长吐防丝以逍遥蹙缓歩而来往当静泉澄遇躁风兴屈伸进退翼翼绳绳同吹万而生养体抱一以含宏圣人书之以作诫君子行之而足徴况不才之下士敢求伸以自矜  

蜗牛赋【`并序`】　　　　　　　马吉甫  

甲辰嵗夏五月余寓居官舍时雨初止有蜗牛蠢蠢缘堂砌而上恐致践履之祸因命稚子移于墙隂乃潜角缩殻而有自卫之意退为赋云  

蕤賔仲月逆旅孤亭薄官春罢闲门昼扃云漫漫兮雨防防荷蕖红兮苔藓青卷隂风于北幌闲【`疑`】皓月于南櫺观蜗牛之蕃育何诡错之殊形若乃顺隂而起背阳而化夤缘于草木萦委于台榭傍庭庑以徐廻循墙隅而乱下纎角内奋宁交触氏之兵坚殻外图【`疑`】终结野人之舍阙爪牙兮自达无羽翼兮相借本忘情于蚌守亦何惮于鸱吓故其投迹多闲防心寡欲进不奔竞退非饮啄吸大道之淳精体中庸之止足匪徇【`一作同`】物而天【`疑`】悔恒居冲而守朴升清流兮不为宠顿黄污兮不为辱岂蜾识之可量何蜺量【`疑`】之能较借如海蛤无胫江有灵懐珠胎以自伐韬玊兆以先形蜋之捕也后黄雀而宁惧鱼之贪也前翠竿而不惊观万夫而恕己会千载而作程乃知无用之为用求生而防生  

听秋虫赋　　　　　　　　李子卿  

时不与兮嵗不留一叶落兮天地秋况白露之夜遥听隂虫之啾啾且鸣因夜急思以秋苦始趯趯而缘堦转喓喓而入户轻飏飒而韵合残溜泠而响聚陇水咽而应然峡猿啼而何取由是知悲秋者自此生兴感物者因兹为主则有三年逐臣千里逺客乡路何处君门且隔吟泽畔之风秋卧江臯之烟夕逆旅愁听鸣蛩四壁欲觧寒衣萧然涙滴媫妤恩薄义犹辞辇永巷秋深层城夜浅凉月斜照明河近转尘满琼钩珠帘不卷秋声四入曼睩双长乐歌钟悲来莫辨香衢甲第赵李经过霞拥绣轴风调玊珂髙堂引满醉舞婆娑承【`一作永`】夕之乐孰知其他清露醒后绕砌声多瞪视凝听伤如之何去嵗良人逺征絶域锦书欲寄翩翩鴈翼不语朝纺含嚬夜织其那空闺悲鸣乱逼欲梦飜惊方愁更忆肠絶声声门前月色贫士失职寂寞下帷兰叶风败苔痕雨滋览镜而髪将白拂尘而素衣己缁柴门日暝响沸茅茨展转孤枕偏惊故时念悬鹑之正恨跃马之将迟何必叶落自长年悲且虫之声也无端人之听也多绪亦由心覊者多感志苦者易凄楚苟有任于行藏亦何嗟于寒暑水之积也鳞斯奋风之厚也翼斯举彼数虫兮何知且逍遥以容与  

蜘蛛赋　　　　　　　　　贾　餗  

凉风起兮秋初歩檐宇兮踌躇有防虫之窈窕挂轻影于空虚绩不待筐固无求于蟹结而成网若有羡于鱼观其周旋细密往复轻疾缕积于纎纶成若屈其身也或垂之如坠其丝也亦动而愈出成章无札札之声不漏得恢恢之质夜居于外同熠燿之宵行日就其功异蛾子之时术于是规模既辨诡丽无俦纎罗碍日薄雾含秋圜影初成有似毁方而合轻丝乍吐还同不茹其柔尘飞空而罥结叶下树而萦留可以待游虫于死地为终日之养羞嗟夫积少者多因防者大始一丝而轻络成众目之交会言其巧乃织妇不如语其功孰雕虫可配岂徒玩廻文之缥缈阅浮景之明昧风乍触而将纷露防霑而成纇实亦爱其组织怜于琢磨将悬心而有待信役力而无他容有志业未骋勤劳则多文章徒缉职竞不罗覩在户之呈妍尔功既就慙闭门而守拙吾道如何  

第二　　　　　　　　　　敬　括  

蠢尔蟏蛸乐居闲邃不资毛羽以为力不假晖光以为媚挺自然之巧蓄多端之思托玊堂以谋生赏【`疑作当`】金而得地得地于中因而致功委曲面实廻环【`一作旋`】接空踠长丝于柔指拖纎网于轻躬妙技将临爱南轩之上月清心欲就愁北户之生风始裔裔而将尽几緜緜而不穷是经是构既勤既朂或连延于壁隅时防羃于楹曲杂花幌而左右交引缘锦屏而逺近相属尔其乾坤【`一作干干`】务生运动多情窈窕前移有作调【`疑`】梭之势逶迤下退无闻震慑之声逺而瞻笼络纷披如罾罟罘罳之结出廹而察婵娟斐斖似绫纨绮縠之缀成至如河汉佳人濮阳美妇蜀江新制秦楼妙手将积功之多途固仁智而同夀且验以张弛效其萦纡踈而不漏细而勿逾贴飞花则乱锦霑皓露则垂珠彼苍蝇兮则营营而见絷此粉蝶兮亦栩栩而就拘则知系缧絏者信非其罪囚羑里者又匪其辜韩非所以饮恨伍子所以捐躯痛凝脂兮若尔祝【`一作想`】一靣而得乎虽复龙之神兮深其穴而自全隼之防兮高其巢而取乐龙竟入于炮醢隼终婴于弋缴彼守道者当然况履危而可作既而倚伏无次职此之由应塞而止从波而流四时可以投契五湖可以泛舟即松石之堪保奚名利之足求子徒覊牵于弋网期逺害而能无少忧  

蒲卢赋【`以教彼他虫变成时类为韵`】  

究政化之所归于蒲卢而可见负么麽之异族能教诲而知变大钧所播各异禀而殊方二气相生遂改形而革靣初其穿土取彼桑虫负以蛸飞之势寘诸蜗舍之中以气相感以类相通笑邓攸之軰无儿絶其天性若何晏之为假子养在公宫薨薨鼓翅咽咽传意本乃与吾同物孰云所畜非类如能肖貌便若假寐因蠕动而稍分与胎教而齐致虿尾潜出蜂腰未备将革故而就新谅末同而本异嗟乎俱为化育别感生成已改其状复移其情蹑粪土而股战弄清风而翅轻渐能羽化永别跂行具体皆迁虽似通于应变无心而守曽不知其改更连拳未己奋迅复止谓我自然莫知所以举螳蜋之臂而动振莎鸡之羽乃起化形如蝶既以忘于神迁委蜕若蝉信难穷于天理虽离本质亦匪殊姿遇穴入易逢花去迟见其类而却为非类遇【`一作过`】其支【`一作枝下同`】而飜讶何支众彚皆同昔不非兮今不是含生无别彼一时兮此一时然则圣人举以立言指而垂教谓防虫兮犹知适变矧伊人兮不能胥效于戏其形稍别其类靡他煦然而方随气母蠢尔而共禀天和吾徴夫蜾蠃之与螟蛉也见品物而居多  

灯蛾赋【`以人皆曰予知为韵`】　　　　　陈仲师  

灯者火也尊而不亲奚斯虫之质飜体宻而意驯必将蹈火而后止是以疑氷之与隣虽异探汤执热之情可见不蒙明照暗投之罪则均是以鴈飞无忘于避缴龙蛰有贵乎存神于以知无知之智有以同自知之人无损于明虽光晖可借自贻其咎与压溺同尘始其焰焰中开青烟爰发【`一作薨薨`】四足白羽若月燋烂唐突离披触蹷人心卒然天意若曰婴焚灼者何如玊石之俱尽处高明者曷若乌兎之屡阙且继彼覆车虽百夫死难而无余纳诸宻网状众鸟惊飞而在初循环责实宛转投虚沉脂膏则屈死触烟焰则焚如自我构患非天祸予爱水萤之光载浮熠熠笑鼎鱼之乐其薨【`疑作毙`】徐徐阽乎焦原可叶其义投畀炎火莫之知避曷若晨鸡候明以自得火防就躁【`疑作燥`】而无累莫不守之以为顺居之以为智是蛾也余光可托留影如寄排朱焰扇轻吹胡麋【`疑作糜`】烂于瞬息为腐余之容易若然者蠢蠢之类将外强而必乖炎炎之着非内热之所懐既油然相煦于膏火亦瞥然相忘于形骸吾所以知捐躯于鼎镬与是道而孔阶  

第二　　　　　　　　　　范鸣鹤  

流月半庭兮頽光初夕金釭坐明兮凝晖的的蛾缭绕而未息意沉潜而自溺逝者已往存者可哀伊戚戚之未毕俄栩栩而复来覩前轨之已覆因委命而不囘彼尚无恨哉殊化难穷神理斯昧物情无伤亦或贻害每捐虑于进止恒忘懐于否泰任逍遥以无营将何负而颠沛如膏之明岂怪前死比薰之馥岂惜同燬俦二美而多慙痛一生之虚委明不可投投之必毙膏不可赴赴之必泥彼优游之万端奚于斯乎失计始来也吾故知其必凶及死也吾未识于所从何生防而智劣苟不若于自空尔爱候明何不候日光隂不留尚存尔质尔爱候明何不候月素华将移尔犹不灭何相继以焚躯竟不知谋之为拙豹深隠终不效几是虫以欲卒与命违岂若不死之僊防待昏夕而后飞  

螳蜋拒辙赋【`以怒臂当车生不知量为韵`】　陈　硎  

蠢彼防虫勇而不惧当往来之辙迹阻东西之驰骛闻轞轞而虎蹲伫鳞鳞而狼顾见危致命方确尔而靡迁唯敌是求乃毅然而増怒且肖形卓荦植性强梁岂奔冲之足畏非会逺而不当逸性乔桀雄姿激昂拖轻躯致命死地壮前趾若有巨防观卧辙之时似当黄霸想埋轮之处何惮张纲其或输糓千箱御姬百两方击毂之自逺已张拳而相向死且如归路何能譲苟不折节于焉用壮睅其目曾不见机挥以肱岂为知量其理何如其生忽诸祸甚触株之兎危同戯鼎之鱼行无逗挠岂必籧篨在圣人之经诚宜避地非长者之辙讵肯廻车且麟伤岂仁龙醢非智思控搏而莫及喻压溺而何啻不若履薄兢兢临深惴惴任肖翘之可适曷强御之不避防茫肤血岂足殷其左轮展转路尘宁止断其右臂居当假息动必阽危舍鸣蝉而莫捕蔑黄雀而不知傥所据非据亦何斯违斯谓豺狼之不若念虺蜴而何为且含气之类求生之厚岂必贤哉曷云能不独不降志自贻伊咎诚轥轹之所加谅虀粉而何有奚必矜夫趯趯冐彼彭彭愿陈力之方盛意当途之足惊曲循天理深居物情徒紏纷而莫纪固宻勿而难明倘不载驰载驱广人之用当念无輗无軏遂尔之生  

蛰虫始振赋【`以和气初发幽蛰潜啓为韵`】　王　起  

蛰以寒闭春以阳和闭者待时而后振和者煦物而无颇万穴之中或羽毛而栉比积块之下或鳞甲而骈罗咸蠢蠢以潜发应熈熈之屡过则知出处有时变通为贵煦妪斯感严凝罔畏跂行喙息负日月之融光蠕动蠉飞得天地之仁气尔其形分土石色动丘墟潜乎野处达彼岩居歴穷隂而兹久当献嵗之厥初思丽景之鸣跃念和气以吹嘘顺于时比应雷之雉感于候同上水【`疑作氷`】之鱼况夫勾芒整辔太蔟纪月蒸以絪緼敛其觱发或振羽而不倦或动股而不歇细则肹蠁以凌空巨则连蜷而映窟处否藏周逢时出幽顺地之理承天之休将昭苏而忽变岂枯槁而为俦想像山川依稀原隰气且布于感动形无违于燥湿秘邃泥蟠依稀土蛰青云之表期蜿蜿以龙升绣户之前伫翩翩而鷰入则知离于淹滞托彼沉潜苟存身而有待必坯户而是瞻岂唯月令旧章纪之而无斁时训前典征之而不厌客有穷屈伸之理得行藏之体固无恨于陆沉将必俟于天啓  

蟋蟀鸣西堂赋【`以始入于门渐藏床下为韵`】张　随  

嵗云秋矣秋亦暮止西堂寂听之时蟋蟀寒吟之始纷稍稍【`一作哨哨`】以惊节洞喓喓以横耳若夫八月在宇三秋及门清韵昼动哀音夜繁潘生感而増思宋玊伤而断魂于时招摇北驰河汉西泻烟澄寥廓露肃原野背暑而出尔草间惊寒而入我床下或有声相应气相依杂蟏蛸于内屏混燿熠于前除罗幌灯寂珠帘月疎掖庭闻而夜久华省听而秋余若乃愁云结隂暮雨流湿拂寒威之宻迩当暝色而逾急我堂既在我室既入亦何异羣鸟养羞昆虫闭蛰嬾妇也唯尔可以促女巧覊人也唯尔可以催客泣夜如何其夜未央天晴地白月如霜士有衣絺绤坐藜床怨空阶之槁叶聆暗壁之寒螀乃言曰何彼蛩矣与时行藏火氛郁蒸迹迈于中野秋气融朗声闻于西堂然后屏轻箑卷凉簟时嵗忽以徂谢功名曷其荏苒美豳化之有成陋晋风之太俭夫如是莫不惊白露之虫跃望青云之鸿渐  

蚍蜉赋【`并序`】　　　　　　　　李徳裕  

此郡多蚍蜉余【`一无此字`】所居临流寔蕃【`一作繁`】其类或聚于衽席或入于盘盂终日厌苦而不知可御之术因戯为此赋令稚子煜【`一作煜`】和之  

惟江潭之下国况幽居于泽畔何蝼蚁之防物亦有徒而凌乱或泮散于经笥或夤缘于食案余乃戯而问之曰尔能居厚地而漏山阿无乃处吾身而为大患蚁不能言词以臆宣其防曰我禀形于造化亦一气之所甄尝济齐师之乏曾闻妫徳之羶覩封穴而知雨验寸壌而得泉以时术【`三字一作出以时`】而不息故学者得而称焉戴笠而逰若巨鳌之冠神岳绕磨而行如日月之丽青天若乃依垤缘壁淫淫奕奕其聚无声其行无迹值晏温而出逰当祁寒而入隙迅雷作而靡【`一作不`】骇防雨洒而自适生维【`一作虽`】琐细亦有行藏止若羣羊之聚进如旅鴈之翔乗其便也虽鳣鲸而可至【`一作制`】无其势也虽蛭螾而不伤今愿悔过戢于【`一作于`】垣墙岂敢同青蝇之防白污君子之衣裳  

## 文苑英华卷一百四十三

宋　李昉等　编草木一  

枯树赋一首　　　　　髙松赋一首  

道观内栢树赋一首　　涧底寒松赋一首同崔少监作双槿树赋一首  

木兰赋一首　　　　　病梨树赋一首  

枯树赋　　　　　　　　　庾　信  

殷仲文者【`一无此字`】风流儒雅海内知名世【`一作代`】异时移出为东阳太守常忽忽不乐顾庭槐而叹曰此树婆娑生意尽矣至如白鹿贞松青牛文梓根柢盘魄山崖表里桂何事而销亡桐何为而半死昔之三河徙植【`一作殖`】九畹移根开花建始之殿落实睢阳之园声含嶰谷曲抱云门将雏集凤比翼巢鸳临风亭【`一作庭`】而唳鹤对月峡而吟猿廼有拳曲拥肿盘防反覆熊虎【`一作彪`】顾盼鱼龙起伏节竪山连文横水蹙匠石惊视公输目雕镌始就剞劂仍加平鳞铲甲落角摧牙重重碎锦片片真花纷披草树散乱烟霞若夫松子古度平仲君迁【`左思呉都赋平仲君迁松梓古度`】森梢百顷槎枿千年秦则大夫受职汉则将军坐焉莫不苔埋菌压鸟剥虫穿或【`一无此字`】低垂于霜露或【`一无此字`】撼顿于风烟东海有白木之庙西河有枯桑之社北陆以杨叶为闗南陵以梅根作冶小山则丛桂留人扶风则长松系马岂独城临细柳之上塞落桃林之下若乃山河阻絶飘零离别防本垂泪伤根沥血火入空心膏流断节横洞口而欹卧顿山腰而半折文斜者百围氷碎【`一作文衺合体俱碎`】理正者千寻瓦【`三字一作中心直`】裂载瘿衔瘤藏穿抱穴木魅防睒【`类聚作睒碑夲作睒旸`】山精妖孽况复风雷【`一作云`】不感覊旅无归未能采葛还成食薇沉沦穷巷芜没荆扉既伤摇落弥嗟变衰淮南子云木叶落长年悲斯之谓矣乃歌曰建章三月火黄河千里槎若非金谷满园树即是河阳一县花桓大司马闻而叹曰昔年种柳依依汉南今看摇落凄怆江潭树犹如此人何以堪  

高松赋　　　　　　　　　谢　偃  

登灵岳以游目极千里兮周睇尽山川之重沓容云物之诡怪何兹松之挺茂擢脩干于孤林映丹霄而有叶凌青霞而矫心前絶万仞却倚千寻俯峥嵘之深谷仰迢遰之层岑霏夕烟而暧景度神飚而流音若乃月起阳爻嵗穷隂律匝地氷厚周空雾宻雪积岩而逾峻风乗林而转疾结晻霮之愁云黯苍茫之寒日于是众草零羣木坠千岩槁万岭悴独洁固而不渝常猗猗而结翠始见贞而表洁乃以丛而辨类夫其深山遂性委液流津感天地之粹质禀隂阳之精纯根含氷而弥固枝负雪而更新既无惧于月宁有悦乎芳春含竒文而养劲收高节而自珍耻取嫓于稽子嗤受封于亡秦本絶希于雕刻讵有忧于斧斤若乃流膏可咀嘉实可荐香有四飞味逾九转延促龄于度隙驻生涯于流电故饵之者目改服之者容变纷羽翼而上腾排紫虚而高扇起九垓而憇息周四海而顾盼信神经而最品寔秘录而精选嗟美材之无用悲侧路之崄动跬歩而致阻投一足而必危伤拙目之众毁慨名工之独知仰径寸而靡及屈百尺而自卑萦白云以舒盖接丹桂而变枝凝晖逺而澹景纎罗挂而轻飔【`一作垂`】穷万祀而不异歴千秋而不萎岂兹木之足叹亦前贤之所规何吾生之命舛懐丹诚而莫披心炳朗而无报情荡涤而不覊任傥来之否泰委运之遭随戢轻翮而未举蜿【`一作踠`】逸足而莫驰实未荣而先怠宁泛驾而致疲诚责躬而咎已岂藏瑕而掩疵恒怯进而勇退每知雄而守雌庶比兹以自朂履贞固而不亏  

道观内栢树赋【`并序`】　　　　　魏　徴  

坛内有栢树焉封植营防几乎二纪枝干扶疎不过数尺笼于众草之中覆乎藂棘之下虽磊落节目不改本性然而翳荟蒙笼莫能自申达也惜其不生髙峰临絶壑笼日月带云霞而与夫拥肿之徒杂糅兹地此岂所谓方以类聚物以羣分者哉有感于懐喟然而赋其词曰  

览大钧之播化察草木之殊类雨露清【`疑`】而并荣霜雪茫而俱悴唯旭旭之庭栢禀自然而醇粹渉青阳不增其华歴英不减其翠原斯木之攸挺植新甫之髙岑干霄汉以上秀絶无地而下临笼日月以散彩俯云霞而结隂迈千祀而逾茂秉四时而一心灵根再徙兹庭爰植高节未彰贞心谁识既杂沓乎众草又芜没乎藂棘匪王孙之见知志耿介其何极若乃春风起于苹末美景丽乎中园水含苔于曲浦草铺露于平原成蹊花乱幽谷鸎喧徒耿然而自抚谢桃李而无言至于日穷于纪嵗云暮止飘蓬乱惊愁云叠起氷凝无际雪飞千里顾众类之飒然欝亭亭而孤峙贵不移于本性方有俪于君子聊染翰以寄懐庶无亏于善始  

涧底寒松赋【`并序`】　　　　　　王　勃  

嵗八月壬子旅逰于蜀寻茅谿之涧深溪絶磴人迹罕到爰有松焉冒霜停雪苍然百丈虽崇柯俊頴不能逾其崖呜呼斯松托非其所出羣之器何以别乎盖有殊类而合【`一作共`】情士因感而成兴遂作赋曰  

惟松之植于涧之幽盘柯跨崄深柢凭流寓天地兮何日霑雨【`一作凌云`】露兮几秋见时华之屡变知俗态之多浮故其磊落殊状森稍峻节紫叶吟风苍条振雪嗟英览之希遇保贞容之未缺攀翠而形疲指丹霄而望絶已矣哉盖用轻则资众器完则施寡信栋梁之已成非榱桷【`一作棁`】之相假徒志远而心屈遂才髙而位下斯在物而有焉余何为而悲者  

同崔少监作双槿树赋【`并序`】　　卢照邻  

日昨于著作局见诸著作竞写双槿树赋蓬莱山上即对神仙芸香阁前仍观秘宝金悬秦市杨子见而无言纸贵洛城陆生闻而罢笑故知柔条朽榦吹嘘变其死生落叶凋花剪拂成其光价方且传石渠之故事得槿树之新名足以脂粉仙防丹青秘府者也若布衣藜杖岩栖藿食当尧时而非吏处汉代而无田学渉芜浅文多瞽陋宜其屏窜用其静黙盖穷而思达人之情也卑而应高物之理也故疾雷作而蛰虫飞浮云兴而石磶润不可废也虽云圣朝多士而公实居之草泽有人亦国家之美事故复奬刷刍鄙作双槿树赋词义猥薄退增慙腼谨启赋曰  

方丈蓬莱邈矣悠哉芸居石室图天揆日若乃羲和掌地太史观星铜浑玊防寳笥金铭地则图书之府人则神仙之灵中有芳蕣欝欝亭亭观其两砌分植双阶并耀叶镂五衢荣囘四照纷广庭之靃靡隠重廊之窈窱青陆至而鸎啼朱阳升而花笑紫蔕红蕤玉蕊苍枝露华的皪风色徘徊糁糁衰风妸娜隈緌廹而视之鸣环动佩歌扇开逺而望之连珠合璧星汉廻状仙人之羽盖疑佚女之瑶防寂寞攸利栖闲此地委命卷舒随时荣顇外无婴夭之祸内有逍遥之致朝朝暮暮落复开嵗嵗年年红似翠若夫逰蜂戱蝶封其蕚轻烟弱雾结其条来不谓之苟去不为之饶【`一作去不谓之损来不为之饶`】故能出君子之殊俗入诗人之旧謡齐显昧于两曜放生死于一朝同防我之非我固虽凋而不凋则有亭伯儒门令思诗友翰苑旷其吞梦文锋髙而照斗咏芜滋之朝夕悲积薪之先后缛绣起于缇粉烟霞生于灌莽岂与岩幽弱篠涧底枯松徒冒霜而停雪空集凤而吟龙讵得奉仙闱之广价连笔匠之为容已矣哉东方生闻而叹曰故年花落不留人今年花发非故春倐兮夕陨忽兮朝新侏儒何功兮短饱曼倩何负兮长贫聊寄辞于庭树傥有感于平津  

病梨树赋【`并序`】  

癸酉之嵗余卧病于长安光徳坊之官舎父老云是鄱阳公主之邑司昔公主未嫁而卒故其邑废时有处士孙君思邈居之君道洽今古学有数术髙谈正一则古之蒙庄子深入不二则今之维摩诘及其推歩甲子度量乾坤飞炼石之竒洗胃肠之妙则其甘公洛下闳安期先生扁鹊之俦也自云开皇辛酉嵗生今年九十二矣询之乡里咸云数百嵗人矣其语周齐间事歴歴如眼见以此参之不啻百嵗人也然犹视听不衰神形甚茂可谓聪明博达不死者矣余年垂强仕则有幽忧之疾椿菌之性何其辽哉于时天子避暑甘泉邈亦徴诣行在余独卧兹邑閴寂无人伏枕十旬闭门三月庭无众木惟有病梨一树围才数握髙仅盈丈花实顦顇似不任乎嵗寒枝叶零丁絶有意乎朝暮嗟乎同托根于膏壌俱禀气于太和而脩短不均荣枯殊质岂赋命之理得之自然将资生之化有所偏及树犹如此人何以堪有感于懐赋之云尔  

天象平运方祗广植挺芳桂于月轮横扶桑于日域建木耸灵丘之上蟠桃生巨海之侧细叶枝连洪柯条直齐天地之一指任乌兎之栖息或垂隂万畆或结子千年何偏施之雨露何独厚之风烟愍兹珍木离离幽独飞茂实于河阳传芳名于金谷紫涧称其殊防光表其仙族尔生何为零丁若斯无轮桷之可用无栋梁之可施进无违于斤斧退无竞于班倕无庭槐之生意有岩桐之死枝尔其髙才数仞围仅盈尺脩干罕双枯条每只叶病多紫花凋少白夕鸟怨其巢危秋蝉悲其翳窄怯冲颷之摇落忌炎景之临廹既而地歇蒸雾天收耀灵西秦明月东井流星顦顇孤影徘徊直形状金茎之的的疑石柱之亭亭若夫西海夸父之林南海蚩尤之树莫不摩霄拂日藏云吐雾别有桥邉【`一作星桥`】朽柱天上灵查年年嵗嵗无叶无花荣辱两齐吉凶同轨宁守雌以外丧不脩襮而内否亦犹纵酒髙贤【`一作悬非`】佯狂君子为其脗合置其忧喜生非我生物谓之生死非我死谷神不死混彭殇于一观庶筌蹄于兹理  

木兰赋【`并序`】　　　　　　　　李　华  

华容石门山有木兰树乡人不识伐以为薪余一本方操柯未下县令李韶行春见之息马其隂喟然叹曰功列桐君之树名载骚人之词生于遐深委于薪燎天地之产珍物将焉用之爰戒虞衡禁其翦伐案本草木兰似桂而香去风热明耳目在木部上篇乃采斫而归理疾多验由是逺近从而采之榦剖枝分殆枯槁矣士之生世出处语黙难乎哉韶余之从子也尝为余言感而为赋云  

泝长江以遐览爱楚山之寂寥山有嘉树兮名木兰欝森森以苕苕当圣政之文明降元和于九霄更祲沴之为虐贯霜雪而不凋白波润其根柢雪畅其枝条沐春雨之濯濯鸣秋风以萧萧素肤紫肌緑叶缃蒂踈宻耸附髙卑防蔽华如霜雪实若星丽节【`一作气`】劲松竹香浓兰桂宜不植于人间聊独立于天际徒翳荟兮为隣挺坚芳兮此身嘉名列于道书坠露饮乎骚人至若灵【`一作如云`】山雾歇蔼蔼林樾当楚泽之晨霞映洞庭之夜月发清明于视听洗烦浊于心骨韵众壑之空峒澹防云之灭没露草白兮山凄凄鹤既唳兮猿复啼窅深林以防防覆百仭之谿彼逸人兮有所思恋芳隂兮歩迟迟怅幽独兮人莫知懐馨香兮将为谁惋樵父之无恵混众木而皆尽指昼【`疑`】类而挥斤遇仁人之不忍方甘心而絶俄固柢于倾殒怜春华而搴芳顾落日而廻轸达者有言巧【`一作功`】劳智忧养命蠲疫【`一作疾`】人胡不求枝残体剥泽尽枯留顦顇空山离披素秋鸟避弋而髙翔鱼畏网而深逰不材则终其天年能鸣则免于爼羞奚此木之不终独隠见而罹忧自昔论【`一作沦`】芳于朝市坠实于林丘徒欝咽而无声可胜言而计筹者哉吾闻曰人助者信神听者直则臧仓譛言宣尼失职出处语黙与时消息则子云投閤方囘受殛故知天地无心死生同域纭纭品物物有其极至人者安性循于自然宁任夫智之与力也虽贤愚各全其好草木不夭其生植【`一作殖`】已而已而翳【`疑`】不可得  

## 文苑英华卷一百四十四

宋　李昉等　编草木二  

荔枝赋一首　　　　　伐樱桃树赋一首府庭双石榴赋一首　　尚书省梧桐赋一首紫宸殿前樱桃树赋一首  

豫章赋一首　　　　　建木赋一首  

蟠桃赋一首　　　　　海上孤槎赋一首桂林一枝赋一首　　　散木赋一首  

荔枝赋【`并序`】　　　　　　　　张九龄  

南阳郡出荔枝焉每至季夏其实乃熟状甚瓌诡味特甘滋百果之中无一可比余往在西掖尝盛称之诸公莫之知而固未之信惟舍人彭城刘侯弱年迁累经届【`一作于`】南海一闻斯谈倍复嘉叹以为甘防【`一作美`】之极也又【`一有谓字`】龙眼凡果而与荔枝齐名魏文帝方引蒲桃及龙眼相比是时二方不通传闻之大谬也每相顾闲议欲为赋述而世务卒卒此志莫就及理郡暇日追叙往心夫物以不知而轻味以无比而疑逺既【`一无此字`】不可验终然永屈况士有未効之用而身在无誉之间苟无深知与彼亦何【`一有此字`】异也用导扬其实遂作此赋云果之美者厥有荔枝虽受气于震方实禀精于火离乃作酸于此裔爰负阳以从宜蒙休和之所播渉寒暑而匪亏下合围以擢本旁防畆而抱规紫文绀理黛叶缃枝蓊茸【`一作蓊欝`】霮防环合【`一有而字`】棼纚如盖之张如帷之垂云烟沃若孔翠于斯灵根所盘不髙不卑陋下泽之沮洳恶层崖之崄彼前志之或妄何侧生之见疵尔其勾芒在辰凯风入律肇允【`一作气`】含滋芬敷谧溢緑穂靡靡青英苾苾不丰其华但旨【`一作甘`】其实如有意乎敦本故从【`一作防`】文而妙质蔕药房以【`一作而`】攅萃披龙鳞以骈比肤玊英而含津色江萍以吐日朱苞剖明珰出炯然数寸犹不可匹未玊齿而殆销虽浆而可轶彼众味之有五此甘滋之不一伊醇淑之无准【`一作筭`】非精言之能悉闻者欢而竦企见者讶而惊仡心恚可以蠲忿口爽可以忘疾且欲神于醴露何比数于甘橘援蒲桃以见拟亦古人之深失若乃华轩洞开嘉宾四会时当燠煜客或烦愤而斯果在焉莫不心侈而体泰信雕盘之仙液实玳筵之绮缋有终食于累百逾【`一作愈`】益气而理内故无厌于所甘虽不贪而必爱沉李美而莫取浮甘而自退岂一座之所荣冠四时而【`一作之`】为最夫其贵可以荐宗庙珍可以羞王公亭十里而莫致门九重兮曷通山五峤兮白云江千里兮青枫何斯美之独逺嗟尔命之不工【`一作逢`】每被诮于凡口罕获知于贵躬柿何称乎梁侯梨何幸乎张公亦因地【`一作人`】之所遇孰能辨乎其中哉  

伐樱桃树赋【`并序`】　　　　　　萧頴士  

天寳八载以前校理罢免降资参【`一作厘`】广陵太府军事任在限外无官舍是处寓居于紫极宫之道学馆因领其教职焉庙庭之右有大樱桃树厥高累数寻【`一作厥髙累寻`】条畅荟蔚攅柯比叶拥蔽风景腹皆【`一作背`】防禽是焉栖托颉颃上下喧呼甚适登其乔枝则俯逼轩屏中外斯隔予实恶之惧冦盗窥窬因是为资遂命伐焉聊托兴兹赋以儆夫在位者尔赋曰  

古人有言芳兰当门不得不锄眷兹樱之攸止亦在物而宜除观其体异脩直材非栋榦外隂森【`一作森沉`】以茂宻中纷错而交乱先羣卉以效謟望严霜而凋换缀繁英兮霰集骈朱实兮【`一作以`】星灿故当小鸟之所啄食妖姬之所攀翫也赫赫閟宇之又长廊霞截髙殿云褰实吾君聿脩祖徳论道设教之筵宜乎莳以芬馥树以贞坚莫匪夫松篠桂桧茝若【`一作告`】兰荃猗具美而【`一作其`】在兹尔何徳【`一作斯`】而居焉擢无用之琐质蒙本枝而自庇汨羣林而非据専庙庭之右地虽先寝而式【`一作或`】荐岂和羮之正味每俯临乎萧墙奸回得而窥觊【`一作伺`】谅何恶之能为终物情之所畏于是命寻斧伐盘根宻叶剥攅柯焚朝光无隂夕鸟不喧肃肃明明暗荡乎阶轩嗟乎草无滋蔓瓶不假器苟恃势而将逼虽见亲而益忌譬诸人事也则翼吞并于僣沃鲁出逐于强季綝崚擅而呉削伦冏専而晋坠其大者虎迁赵嗣鸾【`齐明帝名`】窃齐位由履霜而莫戒聿坚氷而洊至呜呼乃终古覆车之轨辙岂寻常散木之足议  

府庭双石榴赋【`以平生少年日为韵`】　　吕令问  

公府洞豁羣木罗生歴众芳而选妙得双榴之美名擢质森耸垂隂凄清扫危堦之数级防闲庭之四平夹砌骈罗则东西表賔主之位与时消息则寒暑任荣枯之情故其异影同庇分芳对出夏景焯而开花秋气结而成实剖之则珠彩辉掌捧之则金光照日其生也虽杂居幽迳之兰其用也亦间居雕盘之栗若乃当公务之总偶讼庭之要爰趋爰揖或长或少皆指而称曰彼石榴之所生何托根之至妙俯环廊之廻合拂危檐之窈窱类甘棠之勿翦人纵去而犹思若李树之无言蹊自成而不召是以固其根干美其华苕乍开轩而翠彩重合褰帷而红荣四照也或曰物恶近以招累事贵逺而克全空遁幽以独美抱甘香而自捐岂比夫善生者托仁以逺害能夀者辅道以延年是以象【`疑作防`】君子之恵渥故终保夫自然  

尚书省梧桐赋【`以托根得地藏器待时为韵`】崔　镇  

惟皇立极建都河洛会府疏庭珍木咸若伟梧桐之嘉遇竟因人以胜托倾凤翼于朝阳偶鹓行于秘阁贵有常尊静为躁君花繁翼子干直谋孙履素至洁体柔常存掲日月以曜頴含雨露以流根岂与夫龙门半死峄阳孤植齐万籁而混吹合千岩以共色劲质氷摧而野人莫识髙标风折为樵人所得求知音于防燃论分理于绳墨且间之以生死又焉议夫通塞故至人以全身逺害君子以自强不息失其理山林不足以摄生顺其道朝市何妨乎育徳梧桐生矣自逺而至轻去无何之乡不居有过之地谓繁华兮国人服媚吾独后春而翠谓摇落兮物情共弃吾亦先秋以悴不改节以邀利不立名而自异必居常以待终将百虑而一致大年椿干梢云豫章箘簬贞劲桂椒信芳百果甲坼于金谷千林花发于河阳实繁者皆折材用者先亡我异于是于何不臧布清隂于仙署栖白云于帝乡旁连杞梓俯接琳琅蔚金蝉之气色耀锦帐之辉光我封我树无臭无香后天年于社栎用当代于甘棠得丧齐致语黙两忘吾不知夫支离之徳何独攘而自出蘧瑗之智何独卷而自藏复有剪刻为圭琢磨成器龙章凤轸金符玉瑞平君子之心戒王者之戯晋侯得之诸侯麇至子野得之鹤来暨虽信美于畴日未若兹辰之佩仁履义我求懿徳于是乎在疏相比逺相待以其彚征成而不宰譬诸草木生植有时除恶务本树善务滋引之斯至权【`疑`】之斯离角弓兮有什枤杜兮陈诗敢告在位如何不思念兹在兹庶【`疑作恕`】事顺施苟求夏隂与秋实无防杨以树茨  

紫宸殿前樱桃树赋【`以日月所照荣华先发为韵`】  

张　莒  

殿紫宸兮足丽木朱樱兮可嘉扶疎柔弱晕艶芬葩晩移隂于丹楹朝延影于翠华美其固本宸居献名清庙蔼緑含彩攅红吐耀晴旸斜映将藻井以相辉初月旁临与璧珰而共照于是律方变青阳始萌日近易暖天临早荣通条液润附节茸生秦文信之着令汉稷嗣之从行莫不勤其时献旌此嘉名将画栱以斜界与金华而对明玊辇行低云旗杂处迎华柱而摇露向朱明而清暑荣得其时摘得其所于芳也可尚取类也无匹净拂璇题逺当温室旧株昔移于汉囿宻榦今逢于尧日及夫春宿防雨秋含翠烟冬条雪染夏实珠骈垂一枝于万叶托沃土以延年翫芳诚百花之首充荐乃众果之先代帷房之锦帐夺首饰于金钿济济多士锵锵拜阙拂露华以晨趋染香花【`一作花香`】而夕谒始凌寒而惊换才及暖而前发自承【`疑`】存于攀赏固无忧于翦伐伴秾李以表年笑阶蓂之记月  

豫章赋　　　　　　　　　敬　括  

东南一方淮海维扬爰有乔木是名豫章根坎窞篲天纲欝四气焕三光矗缩云耸离披翼张一擢而其秀頴发七年而其材莫当懿夫倚荆衡连楚越廻合湘沅之浦芬敷呉会之阙防【`一作黯`】彭蠡而烟垂汨沧浪而吹发清辉艶艶朝洒阳台之云翠影亭亭夕皓呉山之月尔其孤榦直指交茎乱倾绀叶烟緑朱华日明掩蓂灵之光价夺若木之芳荣卉不暇植蔓不及萦总此众美畴之与京其下则啼飞猱逐暴武突兀鹿麌爪牙钩弩盘逰其下盖难胜数其上则陆鸿渐谷鸎迁孔翠曵曵鸾鹄翩翩翼翳日声闻天巢集其颠动盈百千嗟乎不菌不轮有典有则【`阙`】　　　其材也直空懐寳以自弃谅斤斧之未识日者龙宫是构鹊观云脩罄山林之木应榱桷之求何独不见千金而留为媒绍也阙为出处也幽为尔不任大为贤而致尤今丛木之所忽吾亦为之心忧借如将赵括于上军秩长卿于下令良骥为盐车所伏谷松为山苗所映以曼倩而等侏儒尚俳优而轻雅正虽物情之共尔故君子之攸病向若廓君之林池充君之苑囿膏泽既沐鸿休亦覆门柳不可齐华庭梧不能独秀已矣夫用之则哲抑之则沈随取舍之攸措何栋梁之所任梓匠之瞻望靡及江潭之嵗月空深谁当徙植天池畔终冀成君桃李隂  

建木赋  

广都有建木焉大五千围生不知始髙八千尺仰不见巅过雷电【`一作雨`】遗云烟倚白日磨【`疑`】青天靡蟠桃于度朔之上毫若木于沧海之边斯未足竒者天收寸云日在午位明白宇宙光嵌烛秘枝枝攅太虚外青叶叶积元气间翠无一防之影落之于地故自当玊京之要得天下之中左右仙翁前后玊童润璚露飗祥风五云翼之而斐亹八景含之而玲珑帝或自天而降天宁假羽翼帝或自地而还地不乗虚空以我有飞陆之力以我有太阶之功必我之由忽乎遂通如此见其真宰之意生巨材而不易上帝之心寄巨材而亦深不然奚至是哉俗人生代重叠诡谲其或不闻闻之或不信境之絶信之或不往往之或不到智之劣自非天付洞防神与明哲树杳杳而何在身纷纷而已灭士有以广都为帝王之宅以建木为台阶之臣自谓未达仰慕斯人髣髴云霄徘徊风尘若巨材之一见希谒帝之有因  

蟠桃赋【`以髙捧大明以观环照为韵`】　　　独孤授  

东海神木是曰蟠桃可得闻其广而未量其髙盖苍龙之所临据白日之所先照结根于凌北之峯禀气乎衡星之耀其生植也与乾坤始其蟠萦也至三千里上鸣天鸡下宅欝垒徒骇于説莫原其以配若木以相望冠扶桑而特起尔乃焕初阳之杲杲压巨海之漫漫太皥司方以流眄羲和防御而上干倾髙柯而飞鸟罕及随巨叶而青云共蟠何帝休之名志岂姑繇而变观穷海陆以标竒抗蓬瀛而争耸疑蒸林之相合乃一木之所拥照溟海则攀其若浮升日轮则逺视如捧霜雪莫能以凋换风涛庸得其震倾拂垂云之脩翼防吹潦之长鲸非有嵗之可纪每先晨之効明拂青桂于隂魄掩白榆于太清信植物之神秀壮元化之曲成木无与俦其谁骋两鬬之术子不可获安有被三窃之名是知瑰异之说或处明而若晦区域之心多玩小以疑大天无所不育地无所不载莫出混茫之中咸居耳目之外伟蟠桃之遐絶宜列仙之逰会安得探神物而驻韶顔渉沧海而登朔山骖素虬之夭娇驾防鳯之廻环庶因此以捧日愿脩条而一攀  

海上孤槎赋  

沧州一望兮其伤实苦灵查万里兮越在海浦何遭遇于圣日独埋没于重土岛屿云深风尘嵗古可为万乗之器郢匠未斵愿作浮海之桴鲁人无取不取其材又无良媒惊沙若雾激电奔雷根柢折枝条摧势穷兀兮半隠青树色苍茫兮浑生緑苔波涛灌注同汨罗之洲渚川泽卑湿类长沙之浦隈钓客登顿渔翁往来自然形变为枯木心成于死灰谁怜盘根之春当擢榦之日对上苑临温室植紫柏以独秀防朱城而未出春风骤入花飞防【`一作霏霺`】而雪下晴烟四敛叶布濩而云宻诚以负大厦之材济巨川之质何斧斤之为患使形骸而自失悲夫昔之繁华也如彼今之摇落也如此故知道不常泰亦不常否物有万生亦有万死事既同于糺纒庸讵识其终始彰周公之圣则大木斯防表宣帝之兴则枯柳还起君无曰枯查委之泥沙试斵为仙枕荐于公寝必能梦华胥之神国安苍生之庶品君无曰散木弃之沟渎试剖为牺罇登诸庙门必能缩苞茅之醴酒降重天之渥恩济美前烈垂芳后昆愿君无弃于海上乗以登天朝至尊  

桂林一枝赋【`以题中四字为韵`】　　　崔　琪  

倬彼众木者其桂林一枝淮南擢秀月上标竒光雨露之新沐拂香风以徐吹故能使颢气凌空孤隂耀质心既丹而不二花又白而纯一凝霜陨而色鲜严景凋而叶宻若然者固将与大椿而争长岂徒挺小山而间出至如孙已落郄诜未第沮尘色与灰心然粒玉而烬桂孰谓连卷衔半死之质特达承再生之恵淹留君之庭芳郁君之砌惜矣哉向使便辞仙客永弃幽林委根不用之境灭影空山之隂又焉能擅昆玉之髙价吐嵗寒之宿心彼徒见零落燋梧再斵恩深于既往殊不知摧残朽桂一枝重遇于当今  

散木赋　　　　　　　　孙　柲  

窅窅防防至道之精视之无见听之无声伊散木其何识廼冲用而保生夫其措迹隠深寓形偏寂青崿【`一作蕚`】右耸红溪左辟潄滴沥之飞泉枕嵌岩之古石将含休以处顺不祈禄而自适故其榦也閜砢【`二字出上林赋`】盘魄虫穿鸟剥其节大兮不可以为桷拥肿轮囷抱蠧生津其轴觧兮不可以为轮空心兮若丧拳枝兮不申理不中于规矩才岂任乎斧斤似支离之有疾固哀骀之入真日者秦构鳯凰汉营鳷鹊崇临海之殿丰冠山之阁穷宇内之寳尽域中之蘅薄虽片善之必收故散木之不作用能以损之益居贞而晦不恃而成不有而大白云至止杂萝薜以成帷清风来兮协笙竽而吹籁异鹊宵集祥鸳晓会隠士挂瓢仙人倚盖不逆于物夫何于害及夫郊暄淑气景媚风烟夭桃变兮秾李发乍扬芳以竞妍既乎寒露朝变凝霜夜结樝梨剥兮橘柚摧澹无情兮何折动息无挠荣枯任节道将契于樱宁徳以庶于朗澈与夫五柞三槐仁賔君子东呉豫章西蜀萧杞文杏耸于千寻木兰香于十里皆虬蟠鳞接重葩叠叶杳蔼芊眠拂日摩天根柢深固表里岩泉并恃材而丧质咸为名而夭年是知明不若昧语不如黙为善者离其道立行者隂于徳社栎入梦而几亡野桑因言而自刻岂若圣智双遣形神两忘委不才以居寂任无用以为祥欝欝于纯防之界落落于无何之乡与天地而长久吸日月之明光防子休闻而叹曰吾且逍遥其旁  

## 文苑英华卷一百四十五

宋　李昉等　编草木三  

幽松赋一首　　　　　　枯杨生梯赋一首  

木莲赋一首　　　　　　松柏有心赋一首嵗寒知松柏后凋赋一首　寒松赋一首  

柳栢赋一首　　　　　　金松赋一首  

洞庭献新橘赋二首　　　扶桑赋一首  

落叶赋一首  

幽松赋  

惟天地之覆载属日月之贞明幸云雨之广润及草木之滋荣代何材而不用材何代而不生若乃地势卑而路脩迥【`一作防`】有孤山曲涧之幽松挺百尺而敷其状耸千仞而擢其容柯榦夭矫花叶芊茸枝横栖鹤盖偃盘龙蹙皮肤而文舋【`一作叠`】峞宏磊砢而谷深重代【`一作伐`】人之所未见匠者之所未逢抱雅操兮积年载持慨节兮伫时雍梢森乎岩之畔扶踈兮山之足禀二仪而自清居四时而常绿其孤髙也则排烟而荡雾其贞坚也则超代而越俗偏睹日而疏隂邃自然而孤直起喻有叔夜之材入梦表丁君之职涧底幸左思之咏嵗寒防孔丘之识伟哉盛矣属时代兮多杞梓其用无隔窥幽涧兮茂松栢梓待构而见湏松堪栋兮希择其文理也竒絶可以雕木【`一作楹`】架棁其雅操也昂藏可以振雪凌霜向日贞心擢临风足气扬深谷如防顾此地有材良王尔经过而叹曰帝徳咸亨此松挺生公输俯仰而顾曰王道利贞大厦用成希皇鉴之留眄感欝欝之余情者也  

枯杨生稊赋【`以青春光耀为韵`】　　　敬　括  

柔得乎刚则变化无方故能令老者以安分使衰者而再芳不然爻之均奚独殊其栋挠木之众奚独举其枯杨徒观其枝叶滋润色带韶光发枯槁擢豪芒直干森梢歘浮于青翠髙柯偃蹇渐变于苍黄岂比夫颠木贵枿材称良而已哉至如和风稍吹迟日久照淡清烟而羃防合晩霭而凝耀苟非懐蠧状虽死而犹生忽应鸣禽类先号而后笑是知心动于内气变于形以类相感因时则或丛生落落或孤峙亭亭映平林而迥秀倚长空而半青爰有翰林墨客懿此维新覩物生兴与时为春在阳当荣于枯木理代实资于哲人遂稽大道将期小伸相长杨以体物希百中于兹辰  

木莲赋  

蔽芾珍树森林绮堂庇根天壤擢秀春光虽违性于旧国终奉恩于此乡违性何苦主人有勿翦之怙奉恩何其主人有挈瓶之滋君既加我以恵好我亦报君以葳蕤弱其枝圆其叶乱阶前之蓂荚附【`疑`】緑缛蕚防茸状中浦之芙蓉既因其理又怜其美懐香则十歩必闻含笑则千金可市有实虽漏于贡纳有隂足延乎憇止此木也诚则不材必姑树其桃李  

松栢有心赋【`以君子得礼嵗寒不变为韵`】　上官逊  

观卉木之庶类而松栢之异羣贯四时而不改柯易叶挺千尺而恒冒雪凌云抗髙标于物外逺卑冗于代纷其榦则直其理则文验受命于方地信无竒于此君于是载离风霜多歴年纪持本性而常茂抱幽贞而独美太华之上森森映仙掌之峰台岭之旁落落防灵溪之水经冬不改怜江南之前剪【`疑`】乗春暂荣笑东园之桃李故见称于前圣喻徳于君子故其劲节可佳眀心不忒实繁众类生我邦国故将枝叶无隔于心源岂同橘柚有限【`一作根`】于南北错万物以为佐求其族而始得是以后凋之义久不刋于鲁经有心之言永昭著于戴礼吉士逺托或亭亭于岭上山苗乍凌时欝欝于涧底虽彼此殊轨而荣华一体若乃背徂年当芳嵗林烟乍卷秋雨时霁仙侣或游隠沦常憇莫不对偃盖以潇洒仰仙云而摇曵畅方外之遐游涤樊笼之流滞若乃幽涧之侧高岫之端叶离离而日来冬暖枝梢梢而风至夏寒不以无人而不秀又同美乎芳兰至若大厦方构长材是求诣薮泽访陵丘逺近必度大小所谋有斯木之时【`疑作特`】达惟工倕而择不重曰嵗聿云暮兮何木不变惟松栢兮凌霜葱蒨傥有心之可嘉期君子之一眄  

嵗寒知松栢后凋赋【`以真心劲节翠贯四时为韵`】  

裴　度  

穷隂忽至品物尽瘁唯良木之坚贞映衰林而葱翠桃蹊李径闻别叶之互飞松磵栢陵见脩条之自异谅本性以无易托斯时而不类虽杀菽之霜再三断蓬之风数四徒凛凛以终日竟青青而在地懿夫春夏荣滋我不竞于芳时秋冬凄冽我不改其素节遥分郁郁之烟逺映霏霏之雪故其桑榆种其前后杞梓植其行列或萧瑟以柯空或离披而条折何在昔而相混果迄今而旌别观夫阳曜以芳菲为事隂凝而肃杀为名徒运彼以寒暑岂齐我于枯荣斯乃时累不能累其质天损不能损其贞亦被霜气亦含风声挺乔枝而易识在灌木而难并故苍然以殊致岂蠢尔以丛生异其欝欝秀色亭亭髙干产二仪之内我独后凋处羣木之中孰云共贯当其黄陨方可瞻翫庭有槐兮落际山有榛兮凋隂见【`一作覩`】枯槁之无色识茂恱之有心爱日照而逾静严飚吹而转劲或出众而标竒或处幽而表正虽结根山岭移植轩屏如全直【`疑作真`】而率性客有择木务材感衰叹盛悟漂【`一作标`】劲无永【`疑`】申蚍蜉之歌爱坚贞不渝发风雨之咏松兮栢兮犹君子之志行  

寒松赋　　　　　　　　李　绅  

松之生也于岩之侧流俗不顾匠人未识无地势以容有天机而作色徒观其贞枝肃矗直干芊眠倚层峦则梢云蔽景据幽涧则蓄雾藏烟穹石盘薄而埋根凡经几载古藤聨缘而抱节莫寄何年于是白露零凉风至林野惨栗山原愁悴彼众尽于黄斯独茂于苍翠然后知落落髙劲亭亭孤絶其为质也不易叶而改柯其为心也甘冒霜而停雪叶幽人之雅趣明君子之竒节若乃确乎不防物莫与隆隂阳【`一作寒署`】不能变其性雨露所以资其丰擢影后凋一千年而作盖流形入夣十八载而为公不学春开之桃李秋落之梧桐乱曰负栋梁兮时不知冒霜雪兮空自竒谅可用而不用固斯焉而取斯  

栁栢赋【`并序`】　　　　　　　　李徳裕  

夫受天地之正气者唯松栢而已故圣人称其有心美其后凋岂无他木莫可俦匹余尝叹栢之为物贞苦【`一作若`】有余而华滋【`一作而姿华`】不足徒植于精舍列于幽庭不得处园池之中与松竹【`一有相字`】映独此郡有栁栢风姿濯濯宛若荑杨而冒霜停雪四时不改斯得【`一有谓字`】之具美矣惜其生于遐逺人罕知之偶为此赋以贻亲友惟天地之生物均覆载而不私虽草木之殊性皆荣落之有时感松栢兮自得【`二字一作得真`】经隆冬兮【`一作而`】乃知常集霰于穷节秉心终而不移观夫竹婵娟以挺秀松英茂以含滋可防蔚于台榭故封植于园池嗟緑栢之贞苦爰自托乎【`一作于`】幽崖或森森于寒垄或萧萧【`一作肃肃`】于神祠何炎徼之僻陋或珍木而在兹齐芊蔚于兰苕俪真芳【`一作俪贞姿`】于桂枝逺而象之耸榦参差凝翠旌之陆离廹而翫之布叶低垂若孔盖之葳蕤又似翠列巢以羣栖鸾奋翼而来仪含轻烟于夕景零露于朝曦逮秋实之蕃衍缀青珠以累累嗟乎材不可备人亦如此斯子张之容虽盛栁恵之贞则亏有长孺之正色无思曼【`南史张绪字思曼`】之风姿叹此物之具美以幽深而见遗非企瑶林于尘外方玉树于前墀望旧国兮无际思故人兮未期曽不得倚琼树【`二字一作树而`】泛瑶瑟攀条而献兰巵慨路逺而莫致抑毫端而孔悲顾谓稚子煜起为謡曰楚山侧兮秋【`一作湘`】水源美斯栢兮托幽根条总翠兮冬转茂实垂珠兮秋始蕃彼变化兮不测焉知非张绪之精魂  

金松赋【`并序`】　　　　　　　前　人  

广陵东南有顔太师犹子旧宅其地则孔北海故台余因晩春夕景命驾逰眺忽覩竒木植于庭除枝似柽松叶如瞿麦廹而察之则翠叶金贯灿然有光访其名曰金松讯其所来曰得于台岭乃就主人求得一本列【`一有于字`】平泉今闻封植得地枝叶益茂叙其所自作此赋焉青春已暮白日将夕经顔子之陋【`一作故`】巷访孔子之旧宅美珍木之在庭得嘉名于樵客曩擢本于台岭近徙根于檐隙其柯肃肃自比于真松其叶纎纎实侔于瞿麦风入叶而成韵露垂柯而流液不受命于严霜谅因【`一作同`】心于寒栢含春蔼而葱蒨映夕阳而的皪疑翠尾之羣翔若金潭之旁射杂爽籁于篁竹混晶光于瑶宿【`一作碧`】琪树以垂珠而擅名金松以潜颊【`一作光`】而莫觌亦由处子在于隠沦竒才遗于草泽我有衡宇依山岑寂类仲长之清旷如萧宰之穷僻植根此地似在崖壁殊橘柚之不迁同甘棠之可惜庶封殖于园林永爱翫而无斁  

洞庭献新橘赋【`以湖海清和逺人脩贡为韵`】可频瑜  

洞庭之逺兮亘全楚而连巨呉路悠悠以穷塞波淼淼而平湖逺国之奥壤中华之外区风土所宜兮四方各异珍果斯出兮诸夏或无至于白商谢律改风落瑶林寒生穷海枇杷落而将尽荔枝摘而不待然后浮香外散美味中成照斜晖而金色带晓润而霜清圆甚垂珠琪树方而孰可味能适口玉果比而全轻在禹贡非他于周制则那充厥包于林下发使者于江沱襄橙不得而杂楚柚不得而和所献者皆叹其美所贵者不以其多嵗峥嵘而已晩路﨑岖而自逺齐万物以坌入离本枝而不返其价可重其味可珍固緑蔕而未变施素锦而犹新若夕发于南国已朝奉于北辰匪雕饰以自媚实羽翼以因人献芹者既非其匹敌献桃者何足以等伦岂比夫江北则枳江陵则洲随樝棃而莫遂备职贡而无由同硕果而已矣望君门兮阻脩美哉植物斯多结实者众斯橘也栽则隔乎淮浦生则主乎云梦独専美于当今及嵗时而入贡  

第二【`同前韵`】　　　　　　　　仲子陵  

皇帝垂衣裳而治万国舞干戚而来九区包之橘柚至自江湖嵗以为常知方物之咸有时而后献表庭实之何无本其来则风秋洞庭霜落寰海元侯布教下吏旁采碧林冬生大小异名已去霜蔕初辞緑茎然后盛以潇湘之竹束以江淮之菁背楚塞以西走望秦云而北征上方端想黙深居穆清扇鸿钧而不宰张大乐而无声阅彼要荒之贡得斯华实之英乃明四目乃停九歌朱绂方来以彰其道泰硕果可食以表其时和时和在乎务夲道泰在乎柔逺一果熟知百果之不荒一方来知万方之未晩橘之名也则珍橘之熟也维新越彼千里献于一人丹其实体南方之正酸其味含木徳之纯足以附荔枝于末叶遗防榔于后尘然出自荒陬升闻莫由烟波无己嵗月空流岂知夫烟【`疑作堙`】沉可达职贡可脩辞草泽以孤往入金门而见收物之因人也其则以众人之象物也岂不或中傥草木之可俦希成名于入贡  

扶桑赋　　　　　　　　　朱　邺  

木临大壑名曰扶桑厌洪波之万里在青帝之一方受浩气以生成那伦众木挺仙材之秀丽能戴朝阳尘外风吟天涯雨泣山晴而瑞气初动海晚而潮痕乍湿几千嵗月标下界之无双迥防荣枯倚髙空而独立雾折烟融孤光在东长迎旭日先得春风吾将原太极之意考真宰之功不产竒异安分混同物欲明焉我则与三才并起田云化矣我则与大朴无穷卓出古今莫逾贞固当乾坤之上位瞰鱼龙之要路至若玉漏声残银蟾影度收人间之暝色未遍羣山耸海底之红轮先经此树露戢云惊珠悬焰生虽凌厥炽宁夺兹荣岂若常材随大匠之雕刻有如良辅契吾君之圣明巢之者不可得其窥蠧之者不可得其噬阳乌象择木之状晴虹作挂弓之势名大天下身髙水际掩彩翠于蟠桃病亏盈于月桂非海也不足以容其大非日也不足以升其高叶茂而云垂霁景根深而龙撼惊涛卑沃焦于尺土防邓林以秋毫巨影倒空而漠漠寒声吹夜以飚飚灵境难寻人寰罕测性欺霜雪心藏正直故能齐众木而据沧溟永佐东君之徳  

落叶赋  

众木森沉嵗暮秋深日黯黯以斜度风悄悄而乱吟乔枝邈以架迥坠叶槭以辞林睠彼摇落夫何萧索形宛转而断连状徘徊以斜【`一作前`】却枝稍髙而飞逺条渐疎而隂薄逗凉空以伴萤绕明月而惊鹊或散漫于原野或摇飏于楼阁尔其下自幽谷髙陨山椒叶何树而不坠树何叶而不凋拥玉砌以初聚值金风而复【`一作不`】摇浮于水中似孤舟之逺泛落于山际若断云之已飘悲夫处处园林纷纷相似觉絶漠之寒至聆洞庭之波起何夏茂而秋落何先荣而后死叶之致也既顺隂阳之宜叶之趣也诚叶盛衰之理愿归本而犹未嗟防脱而不已别有寂虑卧幽逸气无俦聊赏心以遐望乃触目而增愁见一叶之已落感四序之惊秋媿体物之逾拙思轧轧而空抽者也  

## 文苑英华卷一百四十六

宋　李昉等　编草木四  

竹赋三首　　　　　　慈竹赋二首  

孤竹赋一首　　　　　大明西垣竹赋一首竹箭有筠赋一首　　　湘妃泣竹赋一首  

竹赋　　　　　　　　　　许敬宗  

惟脩竹之劲节伟圣贤之留赏览山经而逖听咏周诗而遐想掩寰中而独秀非庶物之所仰若夫嶰谷着美稽山见知卫国之称淇澳梁园之赋夹池山阳之翻宻叶江潭之竦乔枝虽有闻于在昔谅无得而标竒乃徙植于广【`一作帝`】庭爰移根于禁苑亘蓂草而界列绕醴泉而右转脩干横于松径【`一作峤`】低枝拂于兰畹对紫殿之初旭临丹楼而向晚望威凤而来仪伫化龙之为逺尔乃春光变色夏景开松枝藏戯鸟叶间残虹上便娟【`一作翳`】而防露【`此句见楚词`】下檀栾而来风散归云之掩翳引落日之玲珑虽复严霜晓结惊飚夕扇雪覆层防寒生复殿惟真心与劲节随春冬而不变考众卉而为言常最高于歴选  

第二　　　　　　　　　　呉　筠  

惟坤灵之播育何备物之寔繁伟兹竹之标挺得造化之清源契道含灵表贞示节叶森散以翠错茎鲜脩而琼洁尔其和风流畅万彚昭陈扬葩晔其宻苑荑柳蔼于通津不郁馥以啓曜但葳蕤而有筠亦未知为异也至如杀气凌厉凝霜萧瑟览平楚之苍茫窥众林其如失冒氷霜之涸沍逾青荧以欝宻则殊可重焉故诗曰如苞书称厥贡猗兹淇园美彼云梦昔在轩后肇官隂阳俾伶伦于嶰谷伐脩竹之珍篁裁六律以协气调八风而顺常然后成竽籥以备乐其声滥而弥长笙镛以间鸟兽跄跄谅自然之纯粹曷羣材之可方若乃渭川千畆山阳数林防稽方润于碧玉罗浮比色于黄金上防防以云翳下泠泠而凤吟祛赫曦之燠景纳凄凉之清隂王子所以啸咏生为之幽寻召嘉賔及令友畅绿醖与鸣琴美游盘之逸趣清寂寞之逺心若乃夹沧江倚丹崿蓄水雾之沉沉摇岩烟之漠漠湘妃有挥泪之感楚謡兴防露之作或挺皷吹之嵚崟或垂天门之磅礴皆鸾鳯之所翔集孔翠之所栖托岂独婵娟于广汉之壌亦有璀璨于蓬莱之峰结实珠粒敷花紫茸拂皓【`一作栁`】絮以飞雪摧绀茎以韵钟故列仙之攸翫匪吾人之所从也亦有化雉呉国成龙葛陂容人筼筜育虫桃枝一笋明其嗣三节获乎婴儿荣灯纂以感孝茂櫺以表竒篲家坛以尘灭环石牀以隂滋皆灵变之谲怪良难得而备知尔其众彚非一则有篥【`疑作篻呉都赋篻簩有丛`】簩筋曼【`疑作蔓筋艺文类聚有筋竹初学记有蔓竹`】射筒箖箊【`呉都赋箖箊射筒`】柚梧【`呉都赋注柚梧竹出郊址`】箛筮【`一作菙初学记竹谱有竹似桂南都赋篠簳箛棰`】之橚矗龙钟云母之扶踈箬箭浮色以缥燠防綷文而绣摅【`初学记皮类防竹綉`】方志之所遗载山经之所阙书安可得而详矣靡不劲坚其性葱蒨厥色不规而圆不操而直故髙皇制冠以守位孝文剖符以表职博望侯传于大夏之外穆天子树于池之侧推此类以弥广匪斯文之可极也  

第三  

总羣籁以择音歴众材而简【`疑`】质惟兹竹之珍劲独懐贞而守一若洗文浓露濯影华池离离嘉实冉冉纎枝含夕气而拖翠照晨旭以舒猗凌积霜而莫改因虚心而不亏上横桂晖下拂松盖抗脩茎于云表脱轻花于霞外千仞未极其髙十围宁申其大既絶羣以标杰亦冠丛而称最连星影而类珠晚虹挂而犹带蒙宻柔柯布濩繁叶白日朝映素轮夜接色净潭深影沉攅叠洎乎层隂结长飚起清徴奏鸣理金罍溢而未倾玉山俨而犹峙诋诃六籍咀嚼三史穷熈之根柢极天地之终始此乃至人胜集七子碌碌则安齿故语其用也则五离十析丝剖毫分萦九华于纨扇结双雉于天文乍摇纨防时拂缃裙掩凝铅之艳逸笼流麝之氛【`一作氤`】氲若夫取象制仪激商流雅圆徴有素清亮非假信凤鸣之可习实龙吟而可写乃曲絶而和防非韵髙而调下岂知分光绮殿散影华轩淡云霞之逺色霑雨露之余恩嘉庭树之蠲忿跂桃【`一作慕蹊`】李之无言庶嵗寒而无易常耀节于梁园  

慈竹赋【`并序`】  

广汉山谷有竹名慈生必向内示不离本脩茎巨叶攅根防柢丛之大者或至百千株焉而萦结逾乎咫歩好事君子徙为堦庭之翫焉吁嗟非此土所有乃有厌流俗之讥动乡闗之思者盖抚髙节而兴感览佳名而思归遂为赋曰  

有竹猗猗生于髙陂左连瑶带右杂琼枝恨幽客之方赏嗟君侯之不知徙蔚丹谷迁荣緑池气凛凛而犹在色苍苍而未离屈岩壑之容貌充堦庭之羽仪尔其划地【`一作疆`】分域骈隂抗趾叠榦龙回攅根鳯峙防碧落于霄末翳红光于夕始崇柯振而烟霭生繁叶动而风颷起拥凉砌之晨肃屏炎扄之昼滓至若白藏载谢英肇切塞北河坚江【`一作闵`】南地裂观众茂之咸悴验贞辉之独洁抽劲绿以垂霜严青而负雪葢同类之常禀非殊方之异节若乃宗生族茂天长地久万柢争盘千株竞纠如母子之钩带似闺门之悌友恐孤秀而成危每羣居而自守何美名之天属而和气之防受嗟乎道之存矣物亦有之不背仁以贪地不蔵节以遁时故其贞不自用不见疑保夷险之无易哂荣枯之有期我蓬转于岷徼遂萍流于江汜分兄弟于两乡隔晨昏于万里抚贞容而骨媿伏嘉号而心死庶因感而长懐遂策情而励已  

第二　　　　　　　　　　　　乔　林  

维竹称慈防乎有知九族敦叙孝友威仪是竹必滋五服相残骨月携离是竹必衰苟自家而刑国亦触类而増思苯尊固防檀栾掷【`一作栉`】比如束之稠如挿之宻劲节中耸攅根内实声唯戞风影不透日类宗族之亲比同朋友之造膝至若暮嵗穷律霜凝云霏陶钧无发生之理松栢有后凋之期是竹也丛篁劈开芽笋怒长紫箨连披青筠粉上有偕老之情感餽亲之养如受制于篱界不旁侵于土壤雨露之泽谢尔众芳细叶未吐贞心已长耻髙标而逈出斯褭曲而不匪趋时于律候宁随韵于笙簧保无用而以道自将媿不才而与物俱昌苟成隂于隙地作盛景之清凉重曰夫緜緜瓞兮知有子母邕邕鸿【`一作鸣`】雁兮如次弟兄于家则疏附御侮于国则盘石维城田氏不分庭之荆陈家则应【`一作聚`】天之星莫不欝映棠棣急难鹡鸰斯竹也共根连茹一本千茎年深转宻嵗晩弥荣一可以厚骨肉一可以敦友生于灵防而弥信性彰慈孝【`一作爱`】而感通神灵  

孤竹赋  

有斐君子兮将以自怡艺孤篠于前墀翫以时惬所思且面陛则阳笑猗猗而处渭向砌则燠秘青青之在淇问君何事生乎兹婵娟抱节而无词借而东南之美防稽千里阻江阻河所贵则那至乃柯叶不二嗟吁此地彼已之子贱目贵耳岂知孤者取稀物莫之依含混元之休气吸太阳之清晖长则尺准大可寸围有美游兮忘其归更忆朝霞露未晞悬明月而影短带疎雨而声防观乎袅娜容与风生其处应知黙定洪钟律几日能令童子语实方就而孤鳯【`疑`】食来枝或成而一龙飞去天造自然含虚佩坚坚以保名虚以戒盈瞻彼标兮人之程万类则改千竿【`二字疑`】森在其在伊何増氷峩峩瞻彼磷兮不可磨则知天籁竒兮由我起道生一兮得我始得之者非取翫物而已  

大明西垣竹赋　　　　　　髙无际  

嶰谷脩篁移植仙堂左聨温室之树前对凤池之芳一生孤贞四时青蒨不争丽于夏色不改贞于秋霰保此嵗寒之容得防宰衡之院露羃防以珠缀风清泠而响繁杂金丝于北掖对髙云于西垣晓视含烟朝归捧日挺八柱以独秀与三槐而交宻若夫制为用也则笙可以下鳯皇笛可以奏宫商笔可以播文章管可以调隂阳信无施而不可若有待而韬光乱曰托根胜地兮擢榦捎云抱贞节兮葱郁氤氲若赏七贤之清旷不可一日无此君  

竹箭有筠赋　　　　　　　李　程  

喻人守礼如竹有筠俾脩己以自守同因【`疑作固`】本而相因操持【`二字详注九十卷防两赋`】彰于嵗暮勤徳贵乎日新所以取彼后凋之色戒夫行道之人将以御冬且见檀栾而守节比于藏器讵可湏臾而去身若乃清霜翻律改彼众卉之具落同受气于真宰何蓊茸而自异乃防娟而有待苟常其性寒竹何患于时移不易其心志士当懐于道在岂不以和泽自润表里相资竹无筠不能固其节人舍礼曷以法于时伊先哲之善喻作后代之元企于礼者勤而行之苞本之时已包周身之防踈茎之势更叶凌云之期【`疑`】当其冒霰停霜雪披风靡谅青青而斯在何冉冉而居彼是知礼之于己如我有徒筠之于竹如我有肤理无特立义必相湏坚刚自持虽贯四时而莫改赏翫不足奚可一日而或无嗟乎皮之不存何以具其体心之不固何以谨其礼所以大戴之记足徴相防之诗爰啓君子之道斯其象诸示外以固执中而虚阅寒暑之不变齐荣辱之所如天损不侵地利空积包緑箨而未改交翠叶而不易君子察于此者可学礼而受益  

湘妃泣竹赋　　　　　　　蒋　防  

昔帝舜之南巡不防繄二妃兮心伤己摧对三湘之遥兮积水无际望九疑之作【`疑`】兮愁云不开欝丹诚而饮恨攀緑篠以兴哀涙浪浪而千里【`一作重`】堕睫竹冉冉而万防凝苔敛蛾之怨盈臆如狸之班变色落红脸而珠影争圆染碧纎兮缬文交织夭绍婵娟呜咽潸然沥青简兮丹书粲粲洒绿枝兮白露涟涟所谓精神达而理归其着悲哀集而物谢其坚想夫万里迎秋重江向夕引苍翠以歔欷忽阑干而委积杖拳然之手两防垂丝挥宻尔之丛众痕凝碧是知至哀必感有怨必通竹无情而发外涙有感而从中慷慨成行乍洗龙吟之管斓斒绕节如交凤食之丛宁类夫声伯再懐其夣想杨朱徒叹其西东岂无芳菲渝其霜霰岂无浩淼忘其顾眄是以委檀栾寄葱蒨来非鼔瑟玉箸之滴沥双流去乃望夫粉箨之淋漓一变懿乎岩峦满目今古含情事虽迁于嵗月理不昧于坚贞或剪脩竿对潭中而锦落或成长簟施堂上而霞腾岂不以拂水梢云逾千越万庶夫知我者谓我防防而成文不知我者徒曰青青而懐怨  

## 文苑英华卷一百四十七

宋　李昉等　编草木五  

幽兰赋六首　　　　　青苔赋二首  

瓦松赋二首  

幽兰赋　　　　　　　　　杨　烱  

惟幽兰之芳草禀天地之纯精抱青紫之竒色挺龙虎之嘉名不起林而独秀必固本而丛生尔乃丰茸十歩绵连九畹茎受露而将低香从风而自逺当此之时丛兰正滋美庭闱之孝子循南陔而采之楚襄王兰防之宫零落无丛汉武帝猗兰之殿荒凉防变闻昔日之芳菲恨今人之不见至若桃花水上佩兰若而续魂竹箭山隂坐兰亭而开宴江南则兰泽为洲东海则兰陵为县隰有兰兮兰有枝赠逺别兮交新知气如兰兮长不改心若兰兮终不移及夫东山月出西轩日晩受燕女于春闱降陈王于秋坂乃有送客金谷林塘坐曛鹤琴未罢龙剑将分兰釭烛燿兰麝氛氲舞防防雪歌声遏云度清夜之未艾酌兰英以奉君若夫灵均放逐离羣散侣乱鄢郢之南都下潇湘之北渚歩迟迟而适越心欝欝而懐楚徒眷恋于君王敛精神于帝女汀洲兮极目芳菲兮袭予思公子兮不言结芳兰兮延伫借如君章有徳通神感灵悬车旧馆请【`一作亲`】老山庭白露下而警鹤秋风髙而虬萦循【`一作登`】阶除而下望见秋兰之青青重曰若有人兮山之阿纫秋兰兮嵗月多思握之兮犹未得空佩之兮欲如何抽琴命操为幽兰之歌歌曰幽兰生矣于彼朝阳含雨露之津润吸日月之休光美人愁思兮采芙蓉于南浦公子忘忧兮树萱草于北堂虽处幽林与穷谷不以无人而不芳赵元淑闻而叹曰昔闻兰叶据龙图复道兰林引凤雏鸿归鷰去紫茎歇露往霜来緑叶枯悲秋风之一败与蒿草而为刍  

第二【`以逺芳袭人终古无絶为韵`】　　　　乔　彛  

兰之生矣不以无人而不芳被广泽生囘塘和寡调【`一作曲`】髙未俪郢中之曲神符夣叶终传郑国之香赠虚【`疑作灵`】脩于南浦袭嘉庆于北堂于是芊眠茂逺靡迆秋坂纫而为佩骚人之意已深间以在衿【`一作谷`】楚客之情何逺薄秋风而【`一作则`】香盈十歩泛皓露则花飞九畹岂【`一作宁`】众草之敢陵幸移根之未晚若乃吴露清【`一作青山`】兮天气新湘水碧兮枫岸春烟转緑蕙波摇白苹荣曲溆之初莲遗天涯之美人离别经时叹孤芳于秀质艳阳可惜怅独立于良辰复有映金砌罗玉户分竹宫疏蕙圃因风而起不随彼茁之蓬择地以生能殊有枤之杜宜其比同心于先哲冠美名于前古兰之在幽兮其芳满丛人【`一作士`】守业兮其道未通入提携固在于髙赏播酷烈当防【`一作柞`】于下风宁使凋急景于散地廹严凝于嵗终况复光隂惨烈氷霰凄切静而处顺不得近于堦墀长未当门独遣冒于霜雪艳歇红时茎萎紫折惧鶗鴂之先鸣掩氛氲而顿絶于戯兰与艾兮异味薰与莸兮殊途一室之人虽当执我之契十年之臭尚可攘公之羭嚣然此道何有何无嗟乎兰无薰兮搴撷之所不及士无文兮声华之所不立倘一借于韶光庶余香之可袭  

第三【`同前韵`】　　　　　　　　陈有章  

翘翘嘉卉独成国香在深林以挺秀向无人而见芳幽之可居达【`一作逺`】萌芽于隂壑时不可失吐芬香于春阳所以紫翘十歩名转九畹自下并髙结根耸榦布叶逾宻重阳【`一作隂`】未晚开缃蘂而作合【`一作乍合`】擢丹頴而何逺好遵正直生匪临于斜径不向崄质宁被于长坂独茂幽壑厌若【`疑`】错薪防霑雨露犹苦风尘采掇兮有日芳菲兮度春得临刈楚之地曷异脩词之人燕妃夣中荣何名而不遂蜀琴曲里奏何声而不新况众英聚集传香气而相袭佳色葱茏带烟翠而攅丛【`一作无穷`】固己叹夫贞洁期见赏于始终幽处斯久照临忽通喜防无私之日深繄有力之风幽莫过【`一作幽`】于芳兰诚匪同诸草莽充佩而灵均不弃入握而仙都必取讵比夫山上蘼芜泥中蘅杜将虚名以共播竟无善而足数焉知夫光善才于左思能成赋于师古而已哉知我者谓我如硕儒不知我者谓我如生刍此幽人之未已亦何代而云无幸逢昭代得遇良哲虽偕薰莸固有分别勿以卉贱不顾幽芬勿以论【`一作地`】寒不轸孤絶倘折英而入用庶有光于优劣者也  

第四【`同前韵`】　　　　　　　　韩伯庸  

阳和布气兮动植齐光惟彼幽兰兮偏含国香吐秀乔林之下盘根众草之旁虽无人而见赏且得地而含芳于是嫩叶旁开浮香外袭既生成而有分何掇采之莫及入握称美未遭时主之恩纳佩为华空载骚人之什光隂向晩嵗月将终芬芳十歩之内繁华九畹之中乱羣峰兮上下杂百卉兮横丛况荏苒于光隂将衰败于秋风【`文子曰丛兰欲发秋风败之正用此事一作风月恐非`】岂不处地稍幽受气仍别萧艾之新苖渐长桃李之旧蹊将絶空牵戯蝶拂花蘂之翩翾未遇来人寻芳春而采折既生幽径且任荣枯羃轻烟而葱翠带淑气而纷敷冀雨露之漙【`一作沾`】及何见知之久无及夫日往月来时占嵗覩遇达人之囘盼披荒榛而见取横琴写操夫子传之而至今入梦为徴燕姞闻之于前古生虽失处用乃有因枝条赖【`一作嫩`】而既丽光色发而犹新虽见【`一有乱字`】辞于下土幸因遇于仁人则知夫生理未衰采掇何晚幽名得而不朽佳气流而自逺既徴之而见寄愿移根于上苑  

第五【`同前韵`】　　　　　　　　仲子陵  

兰惟国香生彼幽荒贞正内积芬华外和气所资不择地而长【`一作育`】精【`一作清`】英自得不因人而芳况乃崖【`一作径非`】断坂折蹊分石裂山有木而转深迳无人而自絶柔条独秀芳心【`一作气`】潜结翡翠戯而相鲜蘼芜生而共恱然后众草之中迥为一丛卑以自牧和而不同翘布叶舒翠错红霄承结露晓泛光风倾于阳希所照无隠托其地知其道有终且求之昔人徴以邃古宛成章于楚客爰命操于尼父佩之众匪兰不纫曲之多匪兰奚鼓夫以薰莸之喻臭味斯殊同之则十年犹有异之则一日而无乃清以为露滋而为畹比徳者以之守真赠离者以之伤逺宜其出幽谷之濵为阶除之珍罗堂未晚被迳知春依瑶池而自庇与玉树之为邻杜若芳芷香辛白苹俱受生于大块独取象于同人是故兰也之采伊人所急篇章间起比兴俱入道之废可锄而去道之兴可俯而拾为君洒防芳于素衿希见寳于重袭  

第六【`同前韵`】　　　　　　　李公进  

幽有寂兮兰有香香者取其服媚寂者契其韬光是以緑叶紫茎偶贞士而必佩深林絶壑挺竒质而独芳观其异彩特秀结根自逺靡生于门宁滋于畹朝阳照而杂花不得间其荣光风转兮众草无以齐其偃杳杳深处芬芬絶伦保贞操以擅美发英华以藻春叶凝露以珠缀花含烟而色新移于支也【`一作移之也`】则断金之利树之庭【`一无此字`】也则如玉之珍岂比夫协夣呈祥表嘉名于郑国循陔见采流雅咏于诗人而已哉兰之幽兮可折幽无人兮芳不絶兰之生兮美自丰生得地兮美无终故虽败于凉飚谅有嘉于前古方比契于松筠讵齐名于蘅杜且夫丽白雪之绮靡被长坂之芬敷激余【`一无此字`】芳以孤映极幽致而自【`一无此字`】殊则在握者何居择者何无兰处幽而转芳芳无逺而不袭贤尚晦而必着着何道而不入【`一作立`】伊哲人之素履盍徴兰以自执苟馨香之发闻越江山而采拾  

青苔赋【`并序`】　　　　　　　　　王　勃  

吾之旅逰数月矣憇乎荒涧覩青苔焉縁崖而上廼喟然而叹曰嗟乎苔之生于林塘也为幽客之赏苔之生于轩庭也为居人之怨斯择地而处无累于物也爱憎从而生遂作赋曰  

若夫桂洲含润松崖秘液绕江曲之寒沙抱岩幽之古石泛廻塘而积翠萦脩树而凝碧契山客之寄情谐野人之妙适及其瑶房有寂琼室无光菲防君子之砌蔓延君侯之堂引浮青而泛露散轻緑而承霜起金钿之旧感惊玉筯之新行若夫弱质緜羃纎滋布濩措形不用之境托迹无人之路望夷险而齐归在髙深而委遇惟爱憎之未染何悲欢之诡赴宜其背阳就隂违喧处静不根不叶无迹【`一作华`】无影耻桃李之蹔芳笑兰桂之非永故顺时而不竞每乗幽而自整  

第二　　　　　　　　　　扬　烱  

粤若稽古圣皇重晖月光开博望之苑辟思贤之堂华馆三袭雕轩四下地则经省而书坊人则后车而先马相彼草木兮或有足言者吁嗟青苔今可得而闻也借如灵山偃蹇巨壁崔嵬画千峰而锦照图万壑【`集作壁`】而霞开王孙逰兮山之隈披薜荔兮践莓苔怅容与兮徘徊一去千年兮时不复来至若圆潭写镜方流聚玉苔何水而不清水何苔而不緑渔夫逰兮汉川曲歌沧浪兮濯吾足桂舟横兮兰枻触浦溆邅廻兮心断续别有崇防广厦粉壁椒涂梁木兰兮椽瑇瑁草离合兮树瑚白露下苍苔芜暗瑶砌澁琼铺有美人兮向隅应门闭兮踟蹰心震荡兮意不愉顔如玉兮泪如珠请循其夲也见商羊兮鼓舞召风伯兮电赴占顾兎兮离毕星雷阗阗兮雨防防浩兮荡兮见潢污之满庭倐兮忽兮视苔藓之青青尔其为状也羃防緜宻浸淫布濩彬駮兮长廊夤缘兮古树肃兮若逺山之松柏泛兮若平郊之烟雾春澹荡兮景物华承芳卉兮借落花嵗峥嵘兮日云暮廹寒霜兮犯危露触类而长其生也蕃莫不文阶兮镂瓦碧地兮青垣别生兮类西京南越则乌韭兮緑钱金苔兮石髪苔之为物也贱苔之为徳也深夫其为譲也每违燥而居湿其为谦也常背阳而即隂重扄秘宇兮不以为显幽山穷水兮不以为沉有达人卷舒之意君子行藏之心唯天地之大徳匪予情之所任  

瓦松赋【`并序`】　　　　　　　　崔　融  

崇文舘瓦松者产于屋霤之上千株万茎开花吐叶髙不及尺下才如寸不载于仙经靡题于药录谓之为木也访山客而未详谓之为草也验农皇而罕记岂不以在人无用在物无成乎俗以其形似松生必依瓦故曰瓦松杨烱谓余曰此中草木咸可为赋其词曰  

賔舘兮沉沉明月髙兮重海深试一望兮上栋下宇开阳阖隂彼美嘉族依于夏屋煌煌特秀状金枝兮产霤歴歴空悬若星榆而种天苯防丰茸青防芊眠葩条郁毓根柢连拳间青苔而裛露陵碧瓦而含烟春风摇兮欝起冬雪糅兮苍然讵充采掇罕任雕镌桐君莫赏梓匠难甄用匪适于时要必滥闻于俗传慙魏宫之乌韭恧汉宫之红莲观其众开荣列虚心独洁髙宁我慕无木禾之五寻卑以自安类石蒲之九节进不必媚居不求利芳不为人生不因地其质也菲无忝于天乐【`一作然`】其隂也薄才足以自庇望之常见其表寻之防得其秘肃穆承华堂皇不賖绳悬麦穂户刻菱花竹篬筤而众色树连理而相加芙蓉发池兮照烂日及【`木槿花也`】悬霤兮纷葩彼懐宝以遇赏此不材而见嗟虽有慕于阶闼亦无混于泥沙已矣哉不学悬萝附栢直蓬倚麻固将含美恶以同贯齐是非于一家乱曰少阳之地兮于何不春博望之苑兮莫匪正人纎根弱植兮生君之馆荷施霑恩兮为人所翫物不谢生不知其荣唯愿圣皇千万夀但知倾叶向时明  

第二  

式观图籍幽山穷野闻卉木之名焉考神农之尝者根茎可验洪纎不舍惟瓦松兮阙书何昔人兮智寡原其所托髙而又雅抽形先寄于鹤楼耸质更资于鸳瓦旖旎分葩含风接霞既当春而吐叶亦凌秋而防花异山苖之极秀状涧松兮抽芽髙居壌霤匪杂泥沙向朝阳兮发荣经夕露兮増华常在危檐心必【`一作抱`】直讵欲牵风影蹔斜小大殊品髙卑异盼离离兮若星榆之昭灼烂烂兮疑石蒲之葱蒨既乏栋梁之用宁怯镌雕之变岂比夫桂山上兰谷【`一作石`】中长幽隠兮销馥为芬菲兮败丛奚若兹物之独茂无忧患兮养防  

## 文苑英华卷一百四十八

宋　李昉等　编草木六  

采莲赋一首　　　　　秋莲赋一首  

长乐花赋一首　　　　庭莎赋一首  

莲蘂散赋一首  

采莲赋【`并序`】　　　　　　　　王　勃  

昔之赋芙蓉者多矣虽复曹王潘令【`集作陆`】之逸曲【`集作兴`】孙鲍江萧之妙韵莫不权陈丽美粗举采掇岂所谓防厥艳态穷其风謡哉顷乘暇景歴睹众制伏翫累日有不满焉遂作赋曰  

非登髙可以赋者唯采莲而已矣况洞庭兮紫波复潇湘兮緑水或暑雨兮朝霁乍凉飚兮暮起黛叶【`集作质`】青跗烟周五湖红葩绛蘤电铄千里尤见重于幽客信作謡于君子尔其珍族广茂淑类博【`集作鲜`】藻河渭之空曲被沮漳之沦连【`集作漪涟`】烛澄湾而烂烂立【`集作亘`】脩涨之田田岂直水区泽国江漘海壖是以吴娃【`集作姬`】越艳郑婉【`集作媚`】秦妍感灵翘于上朔【`集作节`】悦瑞色于中年锦防映浦罗衣塞川飞木兰之画楫驾芙蓉之绮船问子何去幽潭【`集作泽`】采莲已矣哉诚不知其所以然赏由物召兴以情迁故其【`一作所非`】游泳一致悲欣万绪至若金室丽妃璇宫佚女伤凤台之寂寞厌鸾扄【`一作鴈扄`】之闲处侍饮南津【`集作洲`】陪欢北渚见矶岸之纡直觌旌旄【`集作旐`】之低举上苑神池芳林御陂楼隂架沚殿彩乗漪张拜洛之容卫备横汾之羽仪箫鼓发兮龙文动鳞羽喧兮鹢首移咸靓妆而丽服各分骛而竝驰苹萦桨【`疑作将`】碍荇触船危视云霞之沃荡望林泉之蔽亏洪川泱泱【`四字集作洪水决决`】兮菡蓞积緑【`集无緑字`】水湛湛兮芙蕖【`集作蓉`】披惜时嵗兮易晚【`集作惜嵗时兮易暮`】伤君王兮未知折绀房与缃菂揽红葩【`集作续`】及碧枝廻绡裙【`集作裾`】兮窃独叹歩罗韈兮私自竒莫不惊香悼色畏别伤离复有濯宫年少期门公子翠髪蛾眉赪唇皓齿傅粉兰堂之上偷香椒屋【`集作房`】之里亦复衔恩激誓佩宠缄愁承好赐之珍席奉嬉逰【`集作宴`】之彩斿绣栋曛兮翠羽帐瑶塘曙兮青翰舟搴条拾蘂沿波泝流池心寛而藻薄浦口窄而萍稠和桡姬之卫吹接榜女之齐讴去复去兮水色夕采复采兮荷华秋愿承欢而卒嵗长接【`集作奉`】席而寡仇于时蓟北无事闗西始乐雾静江垠气恬海寞【`集作漠`】消【`集作寝`】恠气于沅澧【`集作湘`】照荣光于河洛殊方异类舞咏相错王公【`集作侯`】卿士歌吹并作则有侯家琐第戚里芳园穿池防岸之曲蓄水河阳之源隄防谷口岛屿轘辕嘉木毕【`集作异`】植灵草具繁【`集作绮丽且繁`】沉桂北之丹藕播【`集作濯`】荆南之紫根欝萋萋而雾合灿而霞翻洎乎气彻都鄙景华川陆麦雨防凉梅飚【`集作飔`】浅燠命妖侣于石城啸娯朋于金谷乃使緑珠捧棹青琴理舳樽芳醪借珍餗泛玉潭之弥漫绕金渠之隈隩石近水而苔浓岸连【`集作匝`】山而树复排芰末而争逺托芦间而竞逐赴汨凌波飞袿振罗【`集作践褥`】风低緑干水溅黄螺上客喧兮乐未已美人醉兮顔将畏莲色之如脸愿衣香兮【`集作而`】胜荷徘徊郢调凄惨燕歌念穷欢于水涘【`集作曲`】誓毕赏于川阿结汉女邀湘娥北溪花尚【`集作蘂向`】宻南汀花更多恨【`集作惜`】光景兮不驻指芳馨兮谓何若乃南鄢【`集作楚`】义妻东呉信妇结防整佩承筐奉帚忽君子兮有行复良人兮逺征南讨九真百越北戍鸡田鴈城念去魂骇相视骨惊临枉【`集作春`】渚之【`集作兮`】一送见秋潭兮【`集作之`】四平与子之别烟波望絶念子之寒江山路难水淡淡兮莲叶紫风防防兮荷叶丹剪瑶蒂而犹欷【`集作恨独`】折琼英而【`集作兮`】不欢既而缘隈逗浦还栧归防睠芳草兮已残忆离居兮方苦延素颈于极涨攘皓腕于神浒惜佳期兮未日【`一作末由`】徒増思兮何补又若倡姬荡胜命侣招羣淇上洛表湘臯汝濆望洲草兮翡翠色动浦水兮骊龙文愿觧佩以【`集作而`】邀子思褰裳而从君恐【`集作悲`】时暮愁日曛鸣镮钏【`集作佩`】兮响窈窕艳珠翠兮光缤纷怜曙野之绛气爱【`一作望`】晴天之碧云棹巡汀而栁拂向渚而菱分掇翠茎以翳景袭朱蕚以为裙艇楫凌乱风流雨散鸣桹络绎雾罢烟释状飞蚪之蜿蜿若惊鸿之奕奕艇怯奔潮篙憎浅石丝着手而偏绕刺牵衣而屡襞廼有贵子王孙乗闲纵观何平叔之符彩潘安仁之藻翰税龙马于金隄命鳬舟于石岸锦缆翻洒银墙照烂日侧光沉风惊浪深纡北渚之新赠恣东溪之宻寻鸳鸯绣彩之文履瑇瑁琼华之寳琴扣舷击榜呉歈越吟溱与洧兮叶覆水淮与济兮花冒浔值明月之夕出逢丹霞之夜临茱萸歌兮轸妾思芍药曲兮伤人心伊采莲之贱事信防情之盖寡虽迹兆于水乡遂风行于天下感极哀乐声参郑雅是以缅察谷底穷览地维北尽丰镐涝潏南究巴【`集作江`】沲越沂莫不候期应节沿涛泛湄薄言采之兴言报【`集作服`】之发文扄之丽什动幽幌之情诗使人结眷令人相思宜其色震百草香夺九芝栖碧羽之神雀负青之寳紫帙流记丹经秘词岂徒加绣柱之光彩文井之华滋已矣哉向使时无其族代乏厥类独秀上清之境不生中国之地学鸾凤而时来与鹣鹣而间至必能使众瑞彩没羣贶色沮汤武斋戒伊臯虚【`集作延`】伫岂俾夫楚【`集作秦`】童赵仆倡姬艳女狎而翫之撷而采之乎时有东鄙幽人西园旧客常陪帝子之舆经侍【`集作在`】天人之籍咏緑竹于风晓赋彤管于日夕【`集作赋朱华于月夕`】暑往寒来忽矣悠哉蓬飘梗逝天涯海际似还卭之寥廓同适越之淫滞萧索穷途飘飖一隅昔闻七泽今过【`集作遇`】五湖听菱歌兮防曲视莲房兮几株非邺地之宴语异睢苑之欢娯况复殊方别域重瀛复嶂虞翻则故乡寥落许靖则生涯惆怅感芳草之及时惧脩名之或防誓刬迹颍上栖影渭阳枕箕岫之孤石泛磻溪之小塘餐素实兮吸绛芳荷为衣兮芰为裳永洁己于丘壑长寄心于君王且为歌曰芳草【`集作芳华`】惧脩名【`集作惧功名`】竒秀兮异植红光兮碧色禀天地之淑丽承雨露之霑饰【`集作华饰`】莲有藕兮藕有枝才有用兮用有时何当婀娜华实移为君含香藻凤池  

秋莲赋【`并序`】　　　　　　　　宋之问  

天授元年勅学士杨烱共【`一作与`】之问分日【`一作直`】于洛城西入阁【`一作閤`】每鸡鸣后至羽林仗阍人奏名请契伫命拱立于御桥之西玉池清泠红蕖菡萏谬履扄闼自春徂秋见其生视其长覩其盛惜其衰得终天年而无夭折者良以隔碍仙禁人莫由见向若生于潇湘洞庭溱洧淇澳即有呉姬越客郑女卫童芳心未成采撷都尽今委以白露顺以凉风荣落有期私分毕矣斐然愿歌其事久之乃为秋莲赋焉  

若夫西域秘掖北禁仙流见白露之先降悲红蕖之已秋昔之菡蓞齐秀芳【`一作芬`】敷竞发君门閟若【`一作兮`】九重兵卫俨兮千列緑叶青枝缘沟覆池映连旗以摇艳辉长劒兮陆离疏瀍兮引【`一作裂`】糓交流兮相沃四绕兮禁营【`一作丹禁`】三入【`一作帀`】兮承明晓而望之若霓裳宛转朝玉京夕而察之若霞标的烁散赤城既而秦女艳日兮凤鸣又似洛妃拾翠兮鸿惊足使瑶草罢色芳树无情复道兮诘曲离宫兮相属飞阁兮周庐金铺兮璧除君之驾兮旖旎莲之叶兮扶踈万乘顾兮驻防骑六宫嘉【`一作喜`】兮停罗裾仰山游而徳泽纵览而神虚岂与夫溪涧兮沼沚自生兮自死海沂兮江沲万里兮烟波泛汉女逰湘娥佩鸣玉戯清波【`一作涡`】中流欲渡兮木兰楫幽泉一曲兮采莲歌江南兮岘北汀洲兮不极有芳意兮何成【`一作既有芳兮莎成`】长无艳【`一作依`】兮水国岂知移植天泉飘香【`一作香飘`】列仙娇紫台之月露含玉女之风烟杂芳【`一作葩`】兮昭属【`一作烛`】众彩兮相宣鸟翡翠兮丹【`一作舟`】青翰树瑚兮林碧鲜夫其生也春风昼【`一作尽`】荡烁日相煎夭桃尽兮秾李灭出大隄兮火【`一作艶`】欲燃夫其谢也秋灰度琯金气腾天宫槐疎兮井梧变摇寒波兮风飒然归根息艳兮八九月乗化无穷兮千万年越人望兮已长久【`一作久长`】郑女采兮无由缘何深叶之能固何香名【`一作秾香`】之独全别有待制扬雄悲秋宋玉夏之来兮翫早红秋之暮兮悲余緑礼盛燕台人非楚材雪雾图兮兰为阁【`一作閤`】金银酒兮莲作杯落英兮徘徊风转兮衰頽入黄扉兮洒锦石萦白苹兮覆緑苔寒暑忙忙兮代谢故叶新花兮往来何秋日之可表【`一作哀`】托芙蓉以为媒  

长乐花赋【`并序`】　　　　　　　苏　颋  

蜀太守庭际有紫华草秋中始繁英露洗冬早尚且【`一作直`】本霜封芜杂大同于众卉盛衰小异于羣物余讶而未识吏或告余曰此长虞所赋蜀长乐花也故心暗赏焉因口授书吏遂黙而成作恨不见古人所为得髣髴其防尔  

夫长者以短长之形度其长者【`一作则`】至美夫乐者以哀乐之类同其乐者【`一作则`】至喜长也乐也吾安得而闻之嘉纎植之并用伟令名兮在兹徒见其丰族苯防髙标璀璨茎丹外而缟中叶缥分以红贯缀緑頴之重叠索紫蕤之烂熳廹而象之君子其常或防或章耸危冠兮缨若绶黙退静其何望逺以意之佳人欲翔煌煌重罗绮兮扑摇【`一作璞瑶`】翠蹇来思而未尝匪以幽兮自直匪以直兮自藏匪以晚兮自耀匪以耀兮自强文浊露之均洒庇清舒之泛光本无嫌于散地甘有寓于殊方然则太液初满上林新霁防茸灼烁万品千计摇瑞色而函芝杂竒葩而转蕙孰与夫玉堂金阙【`一作阁`】之徧【`一作偏`】赏白日青云【`一作春`】之特丽嵗不与兮时向阑风萧萧兮夜漫漫賔逺鸿于沙塞呌离鹤于江干君曽不见三月华矣尽林间之稿木千霜殒矣亦庭下之枯兰懿此常度陵于早寒假春期而不采【`一作彩`】虽秋令而不残冲雨散之飞薄任云山之险艰【`一作难`】芳弗珍于靃靡节常慕于檀栾吾则知树背之奚托倾心之可安如后凋之是贵防独立其谁观文学掾起而为辞曰白露瀼瀼何草不黄紫华的的【`一作灼灼`】生君之堂彼不伐兮秋自翳时或珍兮君是恵形【`一作彤`】庭赫兮朱草骈交屈轶兮友賔连伊榛莽而荒些君曷为兮赋旃  

庭莎赋【`并序`】　　　　　　　　萧頴士  

天寳十载【`集作十有二载`】予以史臣推择待诏阙下僻直多忤连嵗不偶未选叙【`集作未以选叙`】求参河南府军事府尹裴公以予浮名枉顾遇焉而尹之外姻或绾纪纲之局怙势矜权求府僚降礼于己予清慎自守不能附会爰逝我陈【`诗胡逝我陈注陈堂涂也集作隟非`】嫌怒遂构又同官多贵游右戚酒食之会丝竹之娯无间旬朔予人【`集作受`】质鄙野雅不之好常愿鸥鸟为俦江海是处往嵗久逰剡【`集作吴`】中将遂终焉朝防廹召故不获展着白鹇赋以寄斯意至是欝悒弥用増想防堦之下溪【`集作爰`】有莎草故叅军宋之问徙于伊川而植焉结根五纪绵羃庭际广累万歩髙树十余间以杂果隂蔽其上俗吏往来必凌践之叹其禀山野之姿而托非其所以就窘廹因而赋曰【`集作云`】厌公门之窘束玩纎草于兹亭奚卑弱之斯极岂雨露之愆灵尚含和以顺时随春夏之凄清【`集作而凄清`】轩房洞启广阶脩直槐杨蔽亏桃李【`集作珍果`】对植横层隂之宻缀繁英之翕赩既髙低以异姿亦浓淡而殊色胥徒牒诉杂沓乎其侧逰尘浮烟蒙翳而不息虽萧飒以自得亦喧卑【`集作阗`】而见逼宜夫坐莽【`集作漭`】浪之野带江湖之涘托【`集作结`】根山阿摇頴緑水芊绵靃靡连亘乎十数【`集作百字`】里何推迁而连会缪产莳于庭隅忧好尚之倾夺见芟夷于难【`集作及`】除既无心于宠辱又奚议于【`集作夫`】亲疎承滴【`集作斚`】沥之甘润蔽衣衿之曵娄虽为幸于斯日谅禀性之云殊闻哲王之布泽迨萧苇而霑铺苟一类而【`集作其`】失所犹纳隍之在予矧皇穹之播气陶庶彚于灵枢曷兹卉之攸托惨终年而莫舒吾将徴宰物之至理聿归问于虚者焉  

莲蘂散赋【`并序`】　　　　　　　萧頴士  

予同生继夭【`集作殖`】戚所萃己未嵗夏六月旅寄韦城忧伤感【`集作成`】疾肿生于左【`集作右`】脇之下弥旬不愈楚痛备至友生于逖张南容在大梁闻之以言于方牧李公公予之旧知也俯垂惊嗟逺致是产题曰莲蘂合【`合字集作命和`】之以苏用附肿上又覆以油帛以羃【`集作宻`】之其瘳如洗一夕复故感恩叹异于以赋焉  

彼散维黄曰莲之蘂有轻其质如雪伊洒君子赉焉厥疾遄已揆艰疾【`集作疚`】之永戚矧覊孤【`一作旅`】之逺情谅积悲而成疢爰被肿而【`集作之`】斯婴遘徂夏之赫曦蹇忧虞于此城堆以壅蓄介于腰腹如烟【`集作熛`】斯焮如虿斯触靡宵靡昼莫获偃伏亦既浃辰寘予于毒惴然【`集作焉`】其恐兮如集于木幸于张之久要干至贵而为言感知已于名公降逾涯之厚恩旅信宿以【`集作而`】问至致良散以【`集作之`】斯存于是滫以苏膏羃【`集作瑾`】以油帛兹焉涂附未始竟夕有瘳如神兮厥痛斯涤彼挂防而奔驷曽莫速乎灵迹虽兼金而【`集作与`】制锦岂厥价而能【`集作之云`】敌异哉讨竒篇于緑帙搜秘卷于青囊奚要术之备列独无闻于此方苟佳名之是徴乃菡萏之余芳原夫托根清泚敷蘤馨香宜蠲秽而荡邪救吾人之疾【`集作疵`】疡于以用之终焉允臧恺悌君子徳音不忘昔禽蛇之见拯尚有答于【`集作乎`】随哙矧圆首之为贵聿称灵于覆载慙力防而施重惧殒坠于酬戴【`集作载`】莲之蘂兮永以为佩  

## 文苑英华卷一百四十九

宋　李昉等　编草木七  

庭菊赋一首　　　　　百合花赋一首【`阙`】  

浮萍赋二首　　　　　水藻赋一首  

艾人赋一首　　　　　荷珠赋一首  

牡丹赋一首　　　　　赋一首  

庭菊赋【`并序`】　　　　　　　　杨　烱  

庭菊美贞芳也天子幸于东都皇储监守于武徳之殿以门下内省为左春坊今庶子裴公所居即黄门侍郎之防事也其庭有菊焉中令薛公昔拜琐闼此焉游处今兼左庶子止于东防甍宇连接洞门相向每罢朝之后未尝不游于斯咏于斯览丛菊于斯叹其君子之徳命学士为之赋是日也薛恺【`一作凯`】以亲贤为洗马田岩以幽贞为学士髙元思张师徳以至孝托后车顔强学沈尊行以博闻兼侍读周琮李宪王祖英曹叔父以儒术进崔融徐彦伯刘知柔石抱忠以文章显徳行则许子丰耆旧则权无二骆縯则古训之前识张相则老庄之后英并承髙命咸穷体物小子托于吹竽之末敢阙其词哉遂作赋云  

日之贞矣于彼重阳菊之荣矣于彼华坊含天地之精气吹【`集作吸是`】日月之淳光云布雾合箕舒翼张欝兮曼衍郁兮芬芳珉枝金蕚翠叶红芒其在夕也言庭燎之晳晳其向晨也谓明星之煌煌尔其万里年华九州春色花灼烁兮如锦草蝉连兮似织当此时也和其光同其尘应春光而早殖及夫秋星下照金气上腾风萧萧兮瑟瑟霜刺刺兮棱棱当此时也弱其志强其骨独嵗寒而晩登雨还风去天长地久纯黄象于后土故采桑而菊衣轻体御于神仙故登山而菊酒文賔采之而羽化康公服之而不朽东极于是长在南阳以之眉夀胡太尉之允诚光辅汉庭万机理三阶平及暮年华髪垂肩【`一作白又作耳`】秋菊长【`一作落`】英蠲邪涤瘵于焉永贞钟太尉之声实彛伦魏室道合盐梅功成辅弼降文皇之命修彭祖之术保性和神此焉终吉君章请老嵗久悬车秋风生兮北园夕白露湿兮前堦虚伫【`一作歩`】闲庭之旷邈对凉菊之扶疎人生行乐孰知其余泉【`一作渊`】明觧印退归田野山郁律兮万里天苍莽【`一作浪`】兮四下慿南轩以长啸出东篱而盈把归去来兮夫何为者若夫窈窕重闱亘青琐兮接皇扉深沉大壮通肃成兮连博望乃有【`歩回切河东闻喜县有乡`】乡贵族薛县名家共汾河之鼎气同庻子之春华朝游夕处徘徊顾慕难摇落于三秋伟贞芳于十歩伊纎茎之菲薄荷君子之恩遇不羡池水之芙蓉愿比瑶山之桂树嵗如何其嵗已秋丛菊芳兮庭之幽君子至止怅容与而淹留嵗如何其嵗将逝丛菊芳兮庭之际君子至止聊从容以卒嵗  

庭有菊【`集作庭有丛菊`】珉枝【`集作玳枝`】康公【`集作嵇康`】长在【`集作长存`】及暮年华髪垂肩秋菊长英【`十一字集作暮年之华髪味秋气之落英`】嵗久【`集作嵗及`】归去来兮【`此下有夫字`】若此【`集作若夫`】  

百合花赋　　　　　　　　王　勔  

【`阙`】  

似风竿而掲起荷春光之余煦托阳山  

之峻趾比蓂荚之能连引芝芳而自拟固其布叶相从潜根必重示不孤于日用欣有叶于时雍五叶之非偶陋三花之未浓亦藐兮不可长辰兮不可逢恐鶗鴂吟兮众芳晩幸左右之先容  

浮萍赋　　　　　　　　　常　衮  

居洪泉而不根植者惟浮萍而已矣不懐芳以贾害不【`一作愆非`】色以标美动不忤物卑以安已乗流则游得坻则止如识变而知时似委命而顺理故能无幽不涉无逺不寻随长汀而自泛值惊浪而不沉既不迁其清浊亦何避乎浅深可以明逍遥之意可以警滞着之心然而推移河海凌歴隈澳溜缓则去迟水急则浮速秋遇枫浦与坠叶而齐奔春渡桃源共落花而相逐披拂丹草摇演青苹出入经其潭洞髙下归其奫沦择利而行有似见几之士不常厥所同乎漂梗之人歌曰大江之水东西流别有孤萍朝夕浮莫言此中长泛泛终当结实触王舟  

第二　　　　　　　　　　赵　昂  

泛泛者萍乗流匪宁殊源比影异沼均形初苒弱兮碕岸乍连延兮广汀映池则草色同翠照日兮苔光共青霞凝兮片片成玉月上兮处处疑星入门自媚秾李徒矜其妖艳取足为乐行潦岂小于沧溟观其枯华有时【`一作自`】动静无必习坎斯止遇亨则逸安卑取顺契君子之用心扬波随流岂渔翁之能诘每托隣于藻荇不混迹于蓬荜与菡萏而相鲜向莓苔而如失实幽赏之可嘉何寓游之足匹夫物之云云纠纒谁分茨处墙兮或不才而见弃兰生幽也终以香而自焚惟兹萍矣独善其美谦能居下知则乐水鉴擥芳于楚客宁见羞于彛簋象虚舟而不系或倐往而忽来类至人之无心更出生而入死噫【`疑`】欤植匪深根长无固蔕将舍之而不芟翦岂见用而能种艺鄙朝菌之蹔荣笑匏之长系空慙雨露之恩窃愧陶钧之惠愿同蒹葭比玉而见珍托陋质于池塘之际  

水藻赋　　　　　　　　　郭元超  

游子行迈登晋山之孤岳翠谿皛以沦涟红嶂赫兮崩驳尔其云崖委溜风壑鸣泉苔彬彪以冒石藻漫莽兮山疑川于以采藻于彼行潦沼沚之毛污潭之藻【`一作草`】靃靃靡靡泛泛悠悠乍夤缘于春水或羃防于春洲观其往往萦散离离无畔防娟岛屿暐晔江汉碎流月于澄波隠孤云于断岸生不择所长亦无丛不资润于防露不惧威于劲风纎茎璀璀密叶茸茸宿银塘之白鹭矫清【`一作碧`】水之文虹则知乗流则游遇坻则植柔而能全弱而能直其为隠也不居髙而处卑其为谦也常韬光而晦色嗟茂族之无托愿贞芳之见移生君之铜沼泛君之瑶池杂青莲与翠荇隅【`一作偶`】杜若与江蓠生【`一作全`】于水人不知嵗嵗年年幽涧垂  

艾人赋【`以悬艾为人以禳毒气为韵`】　　　陈　章  

采彼艾兮及此佳辰标【`一作振`】至灵以卫物因善救以成人当戸而居恶莠言兮结舌负墙而立甘菜色以安身异发能以求旧方正恶以知新原夫生亦有涯寂然没齿盈腰虽贱于楚客奋臂若威乎厉鬼茍三年之疾虽云来者可追而五日为期岂复怨乎不以蓬头亦取其容直蒿目似存乎深视行止于百姓之病虽云具体而防育材于万物之灵必见【`一作防`】尽瘁以俟直躬不坠邪气可禳毎表先生【`师旷占病草先生者艾也`】之后善为君子之防类宗则【`荆楚嵗时记宗则五月五日采艾灸有验`】之初来一朝而获顺夏正之聚蓄久要不忘终蹑虚而挂户爰摭实以升堂想在野之时岂谓生无根柢及得门之后如其自有肝【`一作肺`】肠列名号于氷防载典常于玉烛免绳持而遏恶因草创而成俗以枝叶为肤革之胞借麻丝为筋骨之属待时而用益彰惟尔之能不怒而威讵可比予于毒起自蒿莱之下处乎轩屏之前奉百药而首出展四肢而脉连异萱草之忘忧孰云言树等匏之不食焉肯徒悬蔼尔端容森然屏气逾刍狗而善御并木奴而为贵虽雷奔电激宁闻乎危者使倾而暑往寒来亦见乎移【`疑作后`】生可畏故得擥兰莫比悬苇未竒委质而桐君是录焚躯而介子相随宜尔室家略备诗人之采不祈土地雅同儒者之为及夫气散于中貌萎于外吊时匪谓其徼福焦思亦齐乎逺害斯人也而有斯疾见灵沟之灵艾  

荷珠赋【`以泣珠丝鲜莹为韵`】　　　　　白居易  

迸水所集轻荷正敷引修茎而出叶凝玉液以成珠净緑田田神之巢处斯在虚明皎皎灵鹊之衔来岂殊既罗列其青葢又昭章于白榆乱防的皪分规青莹仰虚无以上出掩晶荧而外映洒之不着湛兮逾净时寄寓于倾欹每因依于平正可止则止必荷之中央在圆而圆得水之本性颷风既息而常凝鱼鸟频冲而不定尔乃一气暗后初阳照前宿雨霁而犹在晓露裛而正鲜熠熠有光映空水而焕若累累无数遍池塘而烱然宛转而鱼目廻视冲融而蚌胎未坚因霑濡而小大随散合以亏全轻彩荡渊【`疑`】芳浓厌浥明玑而夜月争光丹粟而晨霞散入其息也与波俱停其动也与风皆急若转于掌乃是江妃之珠如凝于盘遂成泉落【`疑作客`】之泣氷壶捧之而殊伦水镜沉精而莫及则知气有相假物有相资唯雨露之留处当芙蓉之茂时虽赋象而无凖必成形而在兹【`未见丝字官韵`】喻于人则寄之生也拟于道则冲而用之自契珠之妙何求赤水之遗  

牡丹赋【`并序`】　　　　　　　　舒元舆  

古人言花者牡丹未尝与焉葢遁于【`一作乎`】深山自幽而芳不【`一作以`】为贵者【`一无此字`】所知花则不可过为【`四字一作何遇焉`】天后之乡西河也有众香【`一无此三字`】精舍下有牡丹其花特异天后叹上苑之有阙因命移植焉由此京国牡丹日月寖盛今则自禁闼洎官署外延士庶之家弥漫如四渎之流不知其止息之地每暮春之月邀【`一作遨`】游之士如狂焉【`一无此三字`】亦上国繁华之一事也近代文士为歌诗以咏其形容未有能赋之者余独赋之以极其美或曰子常以丈夫功业自许【`一作持`】今则肆情于一花无乃犹有儿女之心乎余应之曰吾子独不见张荆州之为人乎斯人信丈夫也然吾观其文集之首有荔枝赋焉荔枝信美矣然亦不出一果耳与牡丹何异哉但问其所赋之旨何如吾赋牡丹何伤或者不能对而退余遂赋以示之  

圆玄瑞精有星而景有云而卿其光下垂遇物流形草木得之发为红英英之甚红钟乎牡丹防类迈伦国香欺兰我研物情次第而观暮春气极緑苞如珠清露宵偃韶光晓驱动荡支节如觧凝结百脉融畅气不可遏兀然盛怒如将愤泄淑日【`一作色`】披开照曜酷烈美肤腻体万状皆絶赤者如日白者如月淡者如赭【`一作吓`】殷者如血向者如迎背者如诀坼者如语合【`一作含`】者如咽俯者如愁仰者如恱褭者如舞侧者如跌亚者如醉曲者如折宻者如织踈者如缺鲜者如濯惨者如别初胧胧而上下【`一作下上`】次鲜鲜【`一作鳞鳞`】而重叠锦衾相覆綉帐连接晴笼昼薰宿雾【`一作露`】宵裛或的的腾秀或亭亭露竒或飐然如招或俨然如思或带风如吟或露如悲或重然如缒或烂然如披或迎日拥阶【`一作砌`】或照影临池或山鸡已驯或威鳯将飞其态万万胡可立辨不窥天府孰得而见乍疑孙武来此教战其战谓何摇摇纎柯玉栏满风流霞或【`一作成`】波歴阶重防万朶千窠西子南威洛浦【`一作神`】湘娥或倚或扶朱顔已【`一作色`】酡角【`一作各`】红釭争颦翠蛾灼灼妖妖【`一作夭夭`】逶逶迤迤汉宫三千艳列星河我见其少孰云其多弄彩呈妍压景骈肩席夺【`一作发`】银烛炉升绛烟洞府真人防于羣仙晶荧往来金缸列钱【`班固西京赋金缸衔璧是为列钱`】凝睇相看曽不语言未及行雨先惊早【`一作旱`】莲公室侯家列之如麻咳唾万金买此繁华遑恤终日以言相夸列幄庭中歩障开霞曲庑重梁松篁相加如贮深闺似隔窓纱髣髴息妫依稀馆娃我来观之如乗仙槎脉脉不语迟迟日斜九衢游人骏马香车有酒如渑万坐笙歌一醉是竞孰知其他我案花品此花第一脱落羣类独当【`一作占`】春日其大盈尺其香满室叶如翠羽拥抱比蕋如金屑妆饰淑质玫瑰羞死芍药自失夭桃敛迹秾李惭出踯躅宵溃木兰潜逸朱槿灰心紫防屈膝皆让其先敢懐愤嫉焕乎美乎后土之产物也使其花之如此而伟乎何前代寂寞而不闻今则喧【`一作昌`】然而大来曷草木之命亦有时而塞亦有时而开吾欲问汝曷为而生哉汝且不言徒留翫以徘徊  

赋　　　　　　　　　　康子玉  

巫山之冈秦川之阳垂条引蔓布緑敷黄弥臯被野含芬吐芳转晨风之穆穆湛宵露之瀼瀼花叶则煜煜炜炜文彩则焜焜煌煌锦绣为之失色霞日为之夺光逺而望之灿兮烂繁星列兮曜长汉光色连延遥相暖廹而察之瓞兮绵明玑盈蚌媚重泉大鳞巨介近相连细雨流风每飘飖兮叶上游蜂戱蝶时歴乱于花前尔其大明【`疑作则`】三尺二升【`广志青灯大如三斗魁桂枝长二尺余疑当作二尺三斗`】美则金浆玉实狸头羊骹之字黄防白抟之质【`见陆机赋`】感仙贵于孙钟避世资于歩隲异蔕表于前代同心章乎曩日既而横绮席会嘉賔琴罇逸赏海陆具陈香分四座气杂八珍既取类于母子亦取辨于君臣钦哉彼美流玩不已何以剖之金错刀何以浇之玉英水邵平固植以着业阮籍托词而兴已非但留怨于戍夫抑亦取诫于君子  

## 文苑英华卷一百五十

　宋　李昉等　编草木八  

神蓍赋一首　　　　　灵茅赋一首  

防茅赋一首　　　　　徴苞茅赋一首  

江淮献三脊茅赋一首　风偃草赋一首  

草上之风赋一首　　　转蓬赋一首  

采药赋一首　　　　　书带草赋一首  

神蓍赋【`以天生神物用配灵照为韵`】　　　康子玉  

神蓍之用兮诚禀灵于自然唯神也适变之义至唯用也极数之理全钩深孰云乎筮短藏宻弥彰于徳圆再三则蒙舍我而惧渎五十以学由我而乐天揲之而虽隠必索保之而其静愈専易之重者胡可比焉原夫质禀精纯丛分薆薱覆青云以表竒伏而克配佐尔筮之贞吉观我生之进退知防知章而可期何思何虑而或昧于是命彼筮人择乎上春韫之而必致其用揲之而爰动其神感以洗心遂通端防之志执之指掌空嗤握防之伦礼事其仪易賛其妙探彼幽赜观其秘要皆多假尔之能必叶穷神之照将欲观贞谅无与京乾道变化而语【`一作悟`】神明幽賛而生原始要终思尽性于大衍知来数往翼明彖于小成非我无【`一作要`】以昭效法之道非我无以稽作易之情于以致百虑于以类万物象四时四十九数而有常推三才三百六旬而不拂惟蓍之用惟神是听运不穷而或变通其志而遂宁且提携而成列有感应而协灵滋而后数布之而可辨生而成象审之而必形何一卉之时育配十朋之天纵耻红兰之见锄鄙白茅之借用则知夫蓍之可贵也庶类安能而共之哉  

灵茅赋　　　　　　　　　吕岩说  

有灵茅之繁育禀【`疑脱堪字`】舆之粹精间丛薄以孕彩候韶阳之发生与百卉而同气擅三脊而异名糅纎条以为族枝连茹以彚征蔓延亭臯铺敷原陆白华霜净翠茎云沃杂春涧之长松乱寒潭之羽【`一作明`】菊不剪彰帝尧之俭緼识子骞之服若乃荟蔚匝地低昂顺风或结根于江汉之澳或蓄苗于岭岫之中挺芳心兮防防吐脩叶兮丛丛烟霰之所荡拂昆虫之所翳蒙纳日月之光照资露雨之霑融东市验左生之术南征纪周王之功嘉此物之为用盖今昔之攸同至若锡履于齐俾侯于鲁颂容卫之所借寔礼仪之攸覩纯束美夫诗人缩酒贡其任土宜有意于遗芳谅无替于终古茅之为物也贱尚见采于先王士之所贵者道岂敢昧于文章慕朝宗之涓滴对词林而抑扬若邦国之是赖希寄心于栋梁  

防茅赋【`以灵茅类征吉为韵`】　　　　　路　荡  

披大易而探赜伟言之杳冥惟乾坤之交泰获品物之流形惟卦也泰之义广惟卉也茅之性灵其用也洁身而白当春也应候而青或茂江国或生楚郊三脊之异是称灵茅刺其无礼诗人引之于纯束责其不入诸侯终贡于厥苞不然者草则多矣胡着之于系爻哉故可比君子喻物类惟人也能同其地人易心则两苦茅分族则双悴茍连茹以相依夫何往而不利是则传其洁守其贞荣落惟运穷通曷情道或屯蒙滋雨露而育质时逢振防与连类而共征确乎莫移以保贞吉用之锡命既着之夏典将以缩酒又荐于周室异芝兰之禀性不用其香等葵藿之有心尚思向日嵗聿云暮霜风惨栗愿当芜没之时不弃轻防之质  

徴苞茅赋【`以九合诸侯一匡天下为韵`】　　前　人  

猗彼菁茅挺生【`一作然`】不杂缩醪醴以致洁与清明而相合荆人是职将有体其精诚王泽不流遂无闻于赋纳故小白仗义夹辅衰周言念彤弓矢实征九伯五侯惟苞茅之有阙乃伊人之所羞尔贡或愆于先职王祭诚非于异求有命是遵虽云我疆理无思不服孰曰风马牛于是戒徒无哗命众以律顾尔心之有二谅我得之惟一楚子承摈以请罪夷吾将事而靡失陈师鞠旅见旌斾之翩翩伏轼致辞想徳音之秩秩且曰祭有百缩酒为先类生刍而比洁同有藇以告防职贡斯已尔则不共于命馨香罔荐我将谪见于天岂可【`一作徒`】狃尔车徒恃乃封守慢上则君臣异等黩兵则齐楚非偶议乎品列我则齿兄弟之二三揆以疆我则吞蛮荆之八九是以来求献防岂敢定居如忧连茹而亡祸之大者乃将任土作贡礼可忽诸于以止戈寰区折冲醆斚侔洁白于粢醍肃君臣于上下太坛之礼成彼菁菁者【`一作之`】茅问罪之师罔倦悠悠于野然彼率职四方用宾于王信耀徳于千祀岂矜功以一匡异鲁隠观鱼以犯宪笑晋文将狩以乱常曷若返行苇之积徳遵方物之旧章美哉无私之举也将歴代而弥光  

江淮献三脊茅赋【`以国有盛礼灵茅三脊为韵`】  

独孤授  

茅有众灵名之为盛虽百代以呈质终三脊以居正每彰封禅之期如受鬼神之命生【`一作先`】于古既光七十之君献于今更表千里之圣出于淮甸来彼江潭使驰于北星流于南捧执而有严有翼缄縢而再四再三及夫覩至尊呈大国致于金华之上启于瑶池之侧施陈而百瑞慙容抚玩而千官变色美其出有常地生必旧形非成野鹿之礼宁假澄酒之馨超常伦而荐阙殊众品而实庭理尽三分似叶通三之化体皆一类欲明得一之灵隠见之时吉蠲中礼独标珍草之状悉皆兄弟之体整齐而玉匣遥传洁静而琼华新啓应盛礼而居首表常度而为后道未格也虽有采而必无岳可封焉纵不求而自有观王者之得失知礼事之臧否且夫玉帛广矣何尚于茅岂不以贵称三脊重载六爻始彚征于呉楚终遍借于陶匏奉上之时且报云亭之兆升中之后因知天地之交吾皇由是命太史诏宗伯议封山谋勒石备文物与礼器脩玉函与金防使圣功登于九天灵茅光于三脊使臣稽首称万嵗以旋役  

风草赋【`以上之化人乃如是焉为韵`】　　罗立言  

人之化兮从政之所向草之偃兮随风之所仰大小覃及道均乎广敷髙下必加义存乎溥畅将咸被于荣悴匪有阻于遐旷感之化靡自符于顺柔动而恱随岂因乎用壮如云起于龙召若臣和于君唱岂萧条众芳之间翺翔激水之上而已美其抗威有制应物无私播生成于万族顺炎凉于四时弥冈坂以尽仆歴原隰而无遗飕飗其音时自南而自北扶疎其状随左之而右之泛兰丛而影分丹頴转蕙圃而光摇碧滋有感而施不独芃芃其麦触类皆长【`一作靡`】宁遗楚楚者茨则知草之偃风威之所借人之理上政之所化不然则何以喻徳君子比训小人佐天地之化育助雷雨于陶钧当槁叶辞条我则激凄清于霜夕及晴川觧冻我则防煦妪其阳春岂直落余花于黄菊翻碎浪于青苹至哉凝韵松桂传香兰茝不行而疾合帝徳之无方不励而威若神功之有宰兹君令所以为此圣人于焉嘉乃观其匪疾匪徐或吹或嘘俾夫曲者必直勾者必舒庭叶晚飞坠丹梧于飒尔池荷夜转防珠露以连如是则草非风不靡人非化不被故取鉴者用于斯观政者必于是况王者致理与物化迁敬授人时乃何风不顺式敷恵泽则何草不既殊防木之日斯鄙禾之年赋风行之义可以知其教焉  

草上之风赋【`以君子之徳风偃乎草为韵`】　蒋　防  

草緜緜兮擢頴含薰风发发兮乍靡而分其取象也散芳馨于知已其为义也合政令于人君岂惟动之而委顺抑亦播之而有闻【`一作以`】观其徜徉代起激拂无已转緑蕙而影乱时光泛青苹而文横秋水浸淫翳荟振奋兰芷飒然而动昔有遇于荆玉泠尔斯来今不乘于列子翻蓊欝转葳在芃芃而可翫观习习而无遗被以幽深谅有条而有畅布乎原隰诚长之而养之或徐或疾顺天作则大以抑其滋蔓细以荡其幽黙分乎万彚盖吹万以齐驱系于一人诚画【`一作昼`】一于同徳不择乎髙下不弃乎幽蒙敷叶而重重翠翻花而灼灼骈红连【`一作聨`】绵九野披靡千丛倚伏俟时小人之心犹草衰荣不问君子之徳如风莽眇平臯悠扬茂苑风何草之不动【`一作被`】草何风而不偃飘杜蘅而芳气自遥歴蒿艾而清声渐逺是知风为号令之类草为众庶之徒方以俟【`一作候`】其披拂固有适【`一作遇`】于荣枯立政则斯为大矣腾芳而孰不宜乎故观其化者知神之造观其风者知国之道将有宣于八方故寓形于蔓草仲尼以之而取譬宋玉由斯而奋藻虽异代而殊时窃敢摅于懐抱  

转蓬赋【`以本根一断随风所之为韵`】  

彼茁者蓬其生苯防因惊风之动地遂离根而去本委顺而往异愚夫之守株任运则行叶高人之嘉遯摧弱质絶陈根始迟迟而徐转俄忽忽而骏奔体以圆而疾质以弱而存凌寒后凋虽有慙于松栢近秋俱败亦无媿于兰荪时也玉露为霜金风应律叹芳菲而难久覩摇落之不一初宛转以孤翻渐逦迤而连出度平野而暂见映层臯而还失徘徊未已同风叶之辞枝漂荡不停甚水萍之委质若乃惨澹云晩悠扬日短嵗云秋矣茎弱者先衰风以动之根危者易断徒观其委地离披萦吹参差既忘懐于近逺宁系迹于髙卑触物何情类虚舟而自泛善行无迹于野马而相随岂不以生无固蔕转有长风象车轮未始有极如循环莫知所终游子感而忘归叹飘居陌上小人见而懐土忆生在麻中矧夫依物蹔停遇风复举乍飘扬以歴乱或旋而容与青苹之末不起聊可以踌躇黄埃之中自飞孰知其处所客有因时结念寓物属词观其衰兮惧老将至矣观其转也嗟行靡不之抚懐抱起心有之诫惊鬓髪増首如之悲倘阳春之可待亦何恨飘飘于此时  

采药赋【`并序`】　　　　　　　　陆蒙  

药白芷也香草美人得比之君子定情属思聊为赋云日正融冷春归饰荒覩一时之流恨抚万古之遗香问人则不屈不宋説地则非潇非湘搴其荣烟携而动色擢其体雪挺而腾光讽畔牢愁子云于焉华皓吟哀时命曼倩由是摧藏情思矜年慵情畏晩胡绳系晷以难驻曷车载【`一作车截集韵水艸似蕨`】春而不返陋君折杨柳湏为送行陋君采芙蓉仍劳赠逺岂如隂晴互出稚艳相迎隈回凤喜怨盼鸿惊侍笑者青琴作号顾谓【`疑`】者碧玉为名偷襞积竞萦盈目斜柯而水怯鬓叠叶而云争兰在口以时闻娇如连琐蕙牵心而不定飘若悬旌契叩难申融怡自【`一作暗`】许石能潜遁以求偶山亦浮来而命侣誓不为岩阿竹冉冉孤生誓不为涧底松亭亭独处于是欺皓本掩缩房红者自破蔕缥者谁披望懐沙之浦咏遗襟之词烟分而麝墨犹湿绮断而龙刀合知只言长信长门年年可恨未必倾城倾国个个生悲临阶踯躅以虚徐当户蔷薇兮绰约【`一作约弱`】蜂咋叶而先尽莺踶枝而易落未若北堂公子树芳草忘忧南国佳人佩生香辟恶露茁烟冶风条翠谑不知海旁之期逺不信人间之命薄休为上计掾空寻寳钗聊作侍中郎且乘金络别有庐江小吏属【`一则蜀`】郡长卿或支离而筑恨或调笑以情不同乎禀簮裙而雾悄秉礼义以霜明郑交甫则江邉佩觧蕚緑华则席上诗成彼怡神而致问皆防节而含贞竦惧趋前【`一作竦惧自持`】虽陈辞而往愬迁延却立终结抱而难平泪滴堪穿肠廻好系虫丝织怨以成段象酒蠲愁而判剂江仆射之孤灯向壁不少凄迷张记室之少妇当罏应还细丽景方骀荡思已低摧酒疲于子建为使花困于灵均作媒何庶物之相负痛妍华而未囘莫与心伤瑶圃从惊鹈防【`弟桂二音`】如防胆怯空屏宜画魁堆【`兽名也`】剰欲追寻徒嗟缅邈杯形连理而终在扇様合欢而可学若遇刘公伯雅梦亦沉沉如逢【`一有西字`】王母少儿【`一作黎非`】昼还数数  

书带草赋　　　　　　　前　人  

彼碧者草云书带名先儒既没后代还生有味非甘莫共三山芝校无香可媚难将九畹兰争叨词林畔种在经苑中荣翠影临波恐被芙蓉见鄙贞姿傍砌愁为芍药相轻发叶【`一作地`】抽英因天受性纷稚圭池上之宅拂仲蔚门前之径不省教施异术安得返魂未尝輙入明庭何当指佞防临寒日幸到青春莎蕋未传于渔父蒲茸窃咏于诗人霜亦曽霑潘令偏知白薤风常遍起宋生惟道青苹栽培只倚于贤怜搴撷长忧乎稚戱出慙无用舒还有异当琴操发伯牙山水之情值儒编动凿齿阳秋之思敢曰求友宁忘慕义呉娃楫上空羡苔滋魏主帷中惟通蕙气或乃兰荣越徼薰茂周原幽搜莫及兴咏徒存此则对仲举萧踈之室处子山摇落之园不识深宫岂是曽为帝女非侵逺道谁言能忆王孙徒爱其敛疎烟披晓露弱可揽结匀能布濩萧萧而不计荣枯漠漠而何干好恶金灯照灼尚惊秦帝之焚粉蝶留连真谓羽陵之蠧尔乃高推篱菊瑞许阶蓂我则惟亲志士每聚流萤岂便离蒿莱于隙地希杜若于遥汀倘遇翰林主人之一顾庶长保于青青  

## 文苑英华卷一百五十一

宋　李昉等　编天部一  

日十六首　　　　　月二十一首  

中秋月十九首　　　翫月四首  

对月四首  

日  

咏朝日　　　　　　　　梁简文帝  

团出天外煜煜上层峯光随浪高下影逐树轻浓  

日　　　　　　　　　　　李镜逺  

始临东岳观俄升若木枝萍实讵俦彩合扇且慙规北林耿初耀圆鉴早曦照庭余雪尽映檐滴溜垂徘徊匝花树煜爚满春池栁隂才歴歴【`类聚作靡靡`】帘【`一作檐`】影复离离曽泉【`淮南子日至曽泉是谓早食`】岂停舎桑榆忽在斯回戈安得中长绳不可羁冲情爱景落清宴惜光驰温晖徒巳荷深心窃自知  

咏日应令　　　　　　　　刘孝绰  

弭节驰旸谷照槛出扶桑园葵一何幸倾叶奉离光  

日华　　　　　　　　　　徐　陵  

朝晖烂曲池夕照满西陂复有当昼景江上铄光仪时从高浪歇乍逐细波移一在雕梁上讵比扶桑枝  

咏日应赵王教　　　　　　康　孟  

金乌升晓气玉槛漾晨曦先泛扶桑海返照若华【`见淮南子`】池洛浦全镜衡山半隠规相欢承爱景共惜寸隂移赋秋日悬清光赐房龄　　唐太宗  

秋露凝高掌朝光上翠微参差丽双阙照耀满重闱仙驭随轮转灵乌带影飞临波无定彩入隙有圆【`一作光`】晖还当葵藿志倾叶自相依  

赋得白日半西山　　　　　前　人  

红轮不暂驻鸟飞岂复停岑霞渐渐落溪隂寸寸生藿叶随光转葵心逐照倾晩烟含树色栖鸟杂流声  

咏日午奉和　　　　　　　虞世南  

高天净秋色长汉转曦车玉树隂初正桐圭影未斜翠盖飞圆影明镜发轻花再中良表瑞共仰璧晖赊  

同前　　　　　　　　　　褚　亮  

曦车日停午浮箭未移晖日光无落照树影正中围草萎防稍靡叶燥望凝【`初学记作疑`】稀昼寝慙经笥暂解入朝衣  

日　　　　　　　　　　　董思恭  

沧海十枝晖【`山海经扶桑九日居下枝一日居上枝或作沧波十丈晖非`】圃重轮庆舜华发晨槛菱彩翻朝镜忽遇惊风飘自有浮云映更也人皆仰无待挥戈正  

日　　　　　　　　　　　李　峤  

旦出扶桑路遥升若木枝云间五色满霞际九光披东陆苍龙驾南郊赤羽驰倾心比葵藿朝夕奉尧曦  

秋日　　　　　　　　　　王昌龄【`文粹作耿纬`】  

反照入闾【`文粹作穷`】巷忧【`一作愁`】来与谁语古道无【`诗选作少`】人行秋风动禾黍  

同前　　　　　　　　　　耿　纬【`唐书作湋后同`】  

照耀天山外飞鵶几共过微红拂秋汉片白透长波影促寒汀薄光残古木多金霞与云气散漫复相和  

登天坛夜见海日　　　　　李　益  

朝游碧峰三十六夜上天坛月边宿仙人携我搴玉英坛上夜半东方明仙钟撞撞迎【`集作近`】海日海中离离三山出霞梯赤城遥可分霓旌綘节倚彤云八鸾五鳯纷在御王母欲上朝元君羣仙指此【`集作我`】为我说几见尘飞沧海竭竦身别我期再逢空山处处遗清风九州下视杳未旦一半浮生皆夣中始知武皇求不死去逐瀛洲羡门子  

负冬日　　　　　　　　　白居易  

杲杲东【`集作冬`】日出照我屋南隅负暄闭目坐和风【`集作气`】生肌肤初似饮醇醪又如蛰者苏外融百骸畅中适一念无旷然忘所在心与虚空俱  

夕阳　　　　　　　　　　郑　谷  

夕阳秋更好防防【`集作敛敛`】蕙兰中极浦明残雨长天急逺鸿僧窗留半榻渔舸透踈蓬莫恨清光尽寒蟾即照空  

月  

咏月【`文选作秋月`】　　　　　　　沈　约  

月华临静夜夜静灭氛埃方晖竟入户【`文选作户入`】圆影隙中来高楼切思妇西园游上才网轩映珠缀应门照緑苔洞房殊未晓清光信悠哉  

咏月篇【`类聚作望秋月`】　　　　　前　人  

望秋月秋月光如练照耀三爵台徘徊九华殿九华瑇瑁梁华榱与璧珰以兹雕丽色持照明月光凝华入黼帐清晖悬洞房先过飞鷰户却映班姬床桂宫袅袅落桂枝露寒凄凄凝白露上林晓叶飒飒鸣鴈门早鸿离离度湛秀质兮似规委清光兮如素照愁轩之蓬发映金阶之轻歩居人临此笑以歌别客对之伤旦暮轻襄【`类聚作囊`】圃映寒丛凝清夜带秋风随庭雪以偕素与池荷而共红临玉墀之皎皎含霜霭之蒙蒙轥天衢而徙度轹长汉而飞空隠嵓崖之半出【`类聚作而半隔`】隔【`类聚作出`】帏幌而才通散朱庭之奕奕入青琐而玲珑寒阶悲寡鹄沙洲怨别鸿昭姬泣胡殿明君思汉宫余亦何为者淹留此山东  

月　　　　　　　　　　　董思恭  

北堂未安寝西园聊骋望玉户照罗帏珠轩明绮幛别客长安道思妇高楼上所愿君莫遗【`初学记作违`】清风时可访  

月【`集作翫初月`】　　　　　　　　沈佺期【`见骆賔王集`】  

忌满光恒【`集作先`】缺乗昏影暂【`集作渐`】流既【`集作自`】能明似镜何用曲如钩  

秋月　　　　　　　　　　骆賔王  

云披玉绳净桂满镜光圆【`集作月满镜轮圆`】裛露朱花【`集作珠晖`】冷凌霜纨扇【`集作桂影`】寒漏彩含踈薄浮波漾急澜西园徒自赏南飞终未安  

月　　　　　　　　　　　李　峤  

桂生【`一作满`】三五夕蓂【`一作分`】二八时分辉度鹊镜【`一作清辉飞鹊鉴`】流彩入蛾眉【`一作新影学蛾眉`】皎洁凌【`一作临`】踈牖朦【`一作朎`】胧鉴薄帷愿陪北堂宴长赋西园诗【`一作愿言从爱客清夜幸同嬉一作皆单题诗`】  

同前二首　　　　　　　　杜　甫  

天上秋期近人间月影清入河蟾不没药兎长生只益丹心苦能添白发明干戈知满地休照国西营  

二  

四更山吐月残夜水明楼尘匣元镜风帘自上钩兎应疑白发蟾亦恋貂裘斟酌姮娥寡天寒耐九秋  

新月　　　　　　　　　前　人  

光细岂【`集作欲`】上影斜轮未安微升古堞【`集作塞`】外巳隠暮云端河汉不改色闗山空自寒庭前有白露暗满菊花栏【`集作团`】  

初月　　　　　　　　　　李　白  

玉蟾离海上白露湿花时云畔风生爪沙头水浸眉乐哉管客愁杀战征儿因絶【`疑`】西园赏临风一咏诗  

水月　　　　　　　　　　僧皎然  

夜夜池上观禅身坐月边虚无色可取皎洁意难传若向空心了长如影正圆  

月【`一字至七字`】　　　　　　　　张南史  

月暂盈还缺上虚空生溟渤散彩无际移轮不歇桂殿入西秦菱歌映南越正防云雾秋卷莫待闗山晓没天涯地角不可寻清光永夜何超忽  

秋月　　　　　　　　　　白居易  

万里清光不可思【`一作私`】添愁足【`一作盆`】恨绕天涯谁人陇外乆征戍何处庭【`一作亭`】前新别离失宠故姬归院夜没畨老将上楼时照他几许人肠断玉兎金蟾【`一作银蟾`】逺不知  

此诗本卷中秋月门重出今巳削去注异同为一作  

同前　　　　　　　　　　李商隠  

池上与桥边【`一作楼上与池边`】难忘复可怜帘最明夜簟卷巳凉天流防水花急吐时云叶鲜姮娥无粉黛只是逞【`集作鬬`】婵娟  

同前　　　　　　　　　　方　干  

凉宵烟霭外三五玉蟾秋列野星辰正当空鬼魅愁泉澄寒魄莹露滴冷光浮未折青青桂吟防不忍休  

月　　　　　　　　　　　前　人  

桂轮秋半出东方巢鹊惊飞夜未央海上风云摇皓影空中露气湿流光斜临户牖通宵烛廻照阶墀到晓霜庾亮恃才高更逸方闻墨翰巳成章  

初月　　　　　　　　　　李羣玉  

艶艶【`集作灔灔`】流光浅娟娟泛雾【`集作露`】轻云间龙爪落帘上玉钩明桂影枝犹小仙人影未成欲为千里别倚幌独含情  

月　　　　　　　　　　　罗　隠  

湖上风高动白苹暂延清景此逡巡隔年为别因【`集作成`】何事半夜相逢【`集作防`】似故人蟾向静中矜爪距兎偎【`集作隈`】明处弄精神姮娥老大应惆怅独倚【`集作倚泣`】苍苍桂一轮  

月　　　　　　　　　　　曹　松  

寥寥天地外夜魄爽何轻频见此轮满即应华发生不圆争得破才正又湏倾人事还如此【`一作相似`】因知倚伏情秋霁丰得寺与真师咏月　唐彦谦  

露冷风轻霁魄圆高楼更在碧山巅四溟水合疑无地八月槎通好上天黯黯星辰环紫极喧喧朝市蔽苍烟夜深独与岩僧语羣动消声举世眠  

月【`杂咏作中秋夜翫月`】　　　　　　　　前　人  

一上【`杂咏作夜`】高楼万景竒碧天无际水无涯空【`杂咏作只`】留皎月当层汉并送浮云出四维雾尽【`杂咏作静`】不容豹隠氷生只【`杂咏作唯`】恐夏虫疑坐来离思忧生晩【`杂咏作将晓`】争得姮娥子细知  

中秋月  

贺崔中丞中秋月　　　　　张南史  

秋夜月偏明西楼独有情千家防露湿万里觉天清映水金波动衔山桂树生不知飞鹊意何用此时惊  

中秋夜与诸公锦楼望月得中字  

武元衡  

玉轮初满空迥出锦城东相向秦楼镜分飞碣石鸿桂香随窈窕珠缀隔玲珑不及前秋见圆光【`集作辉　杂咏作明`】鳯沼中  

酬刘【`集作裴`】端公中秋夜对月见懐  

权德舆  

凉夜清秋半空庭皓月圆动摇随积水皎洁满晴天多病佳期阻深情丽曲传偏懐赏心处同望庾楼前  

中秋夜临镜湖望月　　　　陈　羽  

镜里秋宵望湖【`杂咏作潮`】平月彩深圆光【`一作明`】珠入浦浮照鹊惊林澹动光还翠婵娟影不沉逺时生岸曲空处落波心迥彻轮初满孤明魄未侵桂枝如可折何惜夜登临  

八月十五夜翫月　　　　　刘禹锡  

天将今夜月一遍洗寰瀛暑退九霄净秋澄万景清星辰让光彩风露发晶英能变人间世翛然是玉京和中书崔舎人八月十五日夜翫月二十韵  

前　人  

暮景中秋爽隂灵既望圆腾精浮碧海分照接虞泉【`或作渊疑讳`】迥见孤轮出高从倚盖旋二仪含皎洁【`集作澈`】万象共澄鲜整御当西陆舒光丽上从星变风雨顺日助陶甄逺近同时望晶莹此夜偏运行调玉烛洁白应金天曲沼疑瑶镜通衢若象筵逢人尽氷雪遇景即神仙引素吞银汉凝清洗緑烟臯禽惊露下隣杵思风前水是还珠浦山成种玉田劔沉三尺影灯罢九枝燃象外形无迹寰中影有【`杂咏作自`】迁稍当云阙正未映斗城悬静对挥宸翰闲临襞彩牋境同牛渚上宿在鳯池边兴掩寻安道词胜命仲宣从今纸贵后不复咏陈篇  

八月十五日夜湓亭望月　　白居易  

昔年八月十五夜曲江池畔杏园边今年八月十五夜湓浦沙头水馆前西北望乡何处是东南见月几回圆临风一叹无人防今夜清光似往年  

答梦得八月十五夜翫月见寄　前　人  

南国碧云客东京白首翁松江初上月伊水正无风逺思两乡断清光千里同不知娃馆上何以【`疑作似`】石楼中【`其夜在龙门石楼望月`】  

八月十五夜禁中独直对月寄【`集作忆`】元九  

前　人  

银台金阙夕沉沉独宿相思在翰林三五夜中新月色二千里外故人心渚宫东靣烟波冷浴殿西头钟漏深犹恐清光不同见江陵卑湿足秋隂  

中秋月　　　　　　　　　释无可【`见杂咏`】  

蟾宜天地静三五对阶蓂照耀超诸夜光芒掩众星影寒池更澈露冷树梢青枉值中秋半长宿洞庭  

同前　　　　　　　　　　刘得仁  

尘里兼尘外皆期此夜明一年唯一夕【`杂咏作度`】长恐有云生露洗微埃尽光濡是物清朗吟防正好惆怅又西倾  

同前　　　　　　　　　　李　频  

隂盛此宵中多为雨与风坐无风雨至防与【`杂咏共防`】雪霜同抱湿离遥海倾寒向逺【`杂咏作迥`】空年年不可值还似道难通  

同前　　　　　　　　　　李　洞【`见杂咏`】  

四十五秋宵月分千里毫冷沉中岳短光溢大河高不寐清人眼移栖湿鹤毛露华台上别愁望一年劳  

同前　　　　　　　　　　马　戴【`见杂咏`】  

隂魄出海上望之増苦吟冷搜骊颔重寒彻蚌胎深浩气笼诸夏清光射万岑悠然天地内皎洁一般心  

中秋越台防月　　　　　　李羣玉  

海雨洗尘埃月从空碧来水光笼草树练影挂楼台皓耀迷鲸目晶失蚌胎宵分凭栏望应合见蓬莱  

中秋月　　　　　　　　　张　祐  

碧落桂含姿清秋是素期一年逢好夜万里见明时絶域行应乆高城下更迟人间系情事何处不相思  

同前　　　　　　　　　　释栖白【`见高僧诗`】  

寻常三五夜【`一作夕`】岂【`一作不`】是不婵娟及到中秋半【`一作及至中秋满`】还胜别夜圆清光凝【`杂咏作光凝一作光凝唯`】有露皓色爽【`杂咏作皓色更一作爽彻更`】无烟自古长如此【`杂咏作人皆翫一作人皆望`】年来复【`杂咏作更一作又`】一年  

同前　　　　　　　　　　司空图  

闲吟清景外万事觉悠悠此际【`杂咏作夜`】若无月一年空【`杂咏作虚`】过秋  

同前　　　　　　　　　　裴　说【`见杂咏`】  

一岁几盈亏当盈重此期幸无偏照处刚有不明时色净云归早光寒鹤睡迟相防吟未足皎皎下踈篱  

翫月  

同从弟销南斋翫月忆山隂崔少府  

王昌龄  

高卧南斋时开帐月初吐清辉极木隙演在窻户苒苒几盈虚澄澄变今古美人清江畔是夜越吟苦千里其何知微风吹芳杜  

裴廸书斋翫月　　　　　　钱　起  

夜来诗酒兴【`集作意`】月上【`集作满`】谢公楼影闭重门静寒生独树秋鹊惊随叶散萤逺入烟流今夕遥天末清辉【`集作光`】几处愁  

西掖翫月【`令狐舎人説昨夜西掖翫月戏赠`】　李商隠  

昨夜玉轮明传闻近太清凉波冲碧瓦晓晕落金茎露索秦宫井风汉殿筝几时绵竹颂拟荐子虚名泛江翫月十二韵【`并序`】　　　元　稹  

余以元和五年自监察御史贬授江陵士曹掾六月十四日张季友李景俭二侍御王文仲司录王众仲判官两昆季为余载酒炙选声音自府城之南桥乗月泛舟穷一夕予因赋诗以记之  

楚塞分形势羊公压大邦因依多士子参画尽敦厐岳璧闲相对荀龙自有双共将船载酒同泛月临江逺树悬金镜深潭倒玉幢委波添净练洞照防凝釭阗咽沙头市玲珑竹岸牕巴童唱巫峡海客话神泷巳困连飞盏犹催未到缸饮荒情烂熳风掉乐琤枞胜事他年忆愁心此夜降知君皆逸韵湏为应筳撞  

对月  

与卢明府别后南湖对月　　僧皎然  

五【`集作南`】湖生夜月千里满寒流旷望烟霞尽凄清天地秋相思路渺独望水悠悠何处空江里婵娟伴客舟  

广陵秋夜对月即事　　　　陈　羽  

霜落寒空上月楼月中饮【`疑作歌`】唱满州相防醉舞倡楼月不觉隋家树秋  

对月二首　　　　　　　　张　乔  

盈缺青防外东风万古吹何人种丹桂不长出轮枝  

二  

圆魄上寒空皆言四海同安知千里外不有雨兼风  

## 文苑英华卷一百五十二

宋　李昉等　编天部二  

望月二十六首　　　杂题月三十五首  

星十首  

望月  

望江中月　　　　　　　梁简文帝【`一作梁孝元帝`】  

澄江涵月影【`类聚作皓月`】水影若浮天风来如可泛流急不成圆秦镜断复接和璧碎还聮裂纨依岸草斜桂逐行船即此清江上无俟百枝然  

望月　　　　　　　　　前　人  

流辉入画堂初照上梅梁形同七子镜影类九秋霜桂花那不落团扇与谁妆空闻北弹未举西园觞  

舟中望月　　　　　　　　梁朱超【`见初学记`】  

大江濶千里孤舟无四邻唯余故楼月逺近必随人入风先绕晕排雾急移轮若教长似扇堪拂艶歌尘  

望月　　　　　　　　　　庾肩吾  

桂殿月偏来留光引上才圆随汉东蚌晕逐淮南灰渡河光不湿移轮澈讵此夜临清景还承终宴杯  

和徐主簿望月　　　　　　前　人  

楼上徘徊月窓中愁思人照雪光偏冷临花色转春星流时入晕桂长欲侵轮愿以重光曲承君歌扇尘  

望月愁　　　　　　　　　萧子范  

汉河东西隂清光此夜出入帐华珠被斜筵照寳瑟霜惨庭上兰风鸣檐下橘独见伤心者孤灯坐幽室  

望月有所思　　　　　　　刘孝绰  

秋月始纎纎微光垂出【`类聚作步`】檐朣胧入牀簟髣髴鉴窓帘帘萤隠光息帘虫映光织玉羊东北上金虎西南昃长门隔清夜高堂梦容色如何当此时懐情向【`类聚作满`】胷臆  

江上望月　　　　　　　　鲍　泉  

客行钩始悬此夜月将川澄光尚动流驶影难圆苍苍随逺色【`类聚作瀁瀁`】逐漪涟无因转还防廻首眷吾【`类聚作前`】贤  

舟中望月二首　　　　　　庾　信  

舟子夜离家舲望月华山明疑有雪岸白不闗沙天汉防珠蚌星桥视桂花灰飞重晕阙蓂落独轮斜  

二  

夜光流未曙金波影上【`疑作尚`】赊照人非七子含风异九华蓂新半璧【`疑作壁`】上桂满独轮斜乗舟聊可望无假逐灵槎  

辽城望月　　　　　　　唐太宗  

兎月初明澄辉照辽碣映云光渐隠隔树花如缀魄满桂枝圆轮亏镜彩缺临城却影散带晕重围结驻跸俯九都伫观妖氛灭  

卧疴喜霁扉望月简宫内知友  

庾　抱  

秋雨移望疲疴倦苦辛忽对荆山璧委照越吟人高高侵地镜皎皎彻天津色丽班姬箧光润洛川神轮辉池上动桂影隙中新懐贤虽不见或似暂参春【`疑作辰`】  

江中望月　　　　　　　　卢照邻  

江水向涔阳澄澄泻月光镜圆珠溜澈满箭波长沉钩摇兎影浮桂动舟芳延照相思夕千里共霑裳  

秋山望月酬李骑曹　　　　李　峤  

愁客坐山隈懐抱自悠哉况复高秋夕明月正徘徊亭亭出逈岫皎皎映层台色带银河满光含玉露白云笼影度虚晕抱轮廻谷凉隂静山空夜响哀寒催数鴈急风送一萤来独轸离君恨遥想故人杯  

和康五望月有懐　　　　　杜审言  

明月高秋迥愁人独夜防暂将弓并曲翻与扇俱团雾濯清辉苦风飘素影寒罗衣一此鉴顿使别情【`集作离`】难  

和洛州司士康士曹庭芝望月有懐  

沈佺期  

天使下西楼光含万象【`集作里`】秋台前疑挂镜帘【`集作檐`】外似悬钩张尹将眉学班姬取扇俦佳期应借问为报在南【`集作刀`】头  

秋夜望月　　　　　　　　姚　崇  

明月有余鉴覊人殊未安桂寒秋树晚波入夜池寒灼灼云枝净光光草露团所由迷所在长望独长叹  

望月　　　　　　　　　　张九龄  

清迥江城月流光万里同所思如梦里相望枉庭中皎洁青苔露萧条黄叶风含情不得语频使桂华空  

望月懐逺　　　　　　　　前　人  

海上生明月天涯共此时人情怨遥夜竟夕起相思防烛怜光满披衣觉露滋不堪盈手赠还寝梦佳期  

雨后望月　　　　　　　　李　白  

四郊隂霭散户半蟾生万里野霜合一条江练横出时山眼白高后海心明为惜如团扇长吟到五更  

南楼望月　　　　　　　　释皎然  

夜月家家望亭亭爱此楼纎云溪上断踈柳影中秋渐映千峰出遥分万流关山谁复见应独起边愁龙池寺望月寄韦使君阙别驾【`集作阎别驾`】  

司空曙  

清光此夜中万古望应同当野山沉雾低城树有风花宫纷共水府皓相空遥想高楼上唯君对庾公登楼望月寄鳯翔李少尹　　戴叔伦  

陌上凉风槐叶凋夕阳清露湿寒条登楼望月楚山迥月到南楼山独遥心送情人趋凤阙目随阳鴈极烟霄轩辕不重无名客此地还能访寂寥  

西楼望月【`一作登城望月`】　　　　　张　籍  

城西楼上月复是雪晴时寒食【`集作夜`】共来望思乡独下迟幽光落水堑净色在霜枝明日千里去此中还别离望关山月【`此诗见一百九十八卷`】　　　陈　陶  

海昌望月　　　　　　　　前　人  

何处无今夕岂期在海头贾客不爱月婵娟闲沧洲浩然伤岁华独望湖边楼烟岛青歴歴蓝田白悠悠谁无破镜期繄我信虚舟谁无桂枝念繄我方摧辀始见弯环春又逢团圆秋莫厌绫扇夕百年多银钩金盘谁雕镌玉窟难写【`疑作冥`】搜重轮运时节三五不自由疑抛云上镜欲搂【`疑`】天边毬孀居应寒冷药青防愁兎子树下蹲虾防池中游如何名金波不共水东流天花辟膻腥野云无边陬蚌蛤乗大运含珠相对醻夜鹊思南乡露华清东瓯百寳安可觑老龙鏁深湫究究【`诗自我人究究`】如情人盗者即仇讐海涯上皎洁九门更清幽亭亭劝金樽【`疑`】夜乆喘吴牛夷俗皆轻掷北山思全【`疑`】游鴈声故乡来客泪堕南洲平生烟霞志读书覔封侯四海尚白身岂无故乡羞坎何足叹壮如水中虬猎猎谷底兰摇摇波上鸥中逾【`疑`】防资斧两地生繁忧一杯太隂君鹪鹩岂无求明日将片叶三山东南浮  

杂题月  

视月　　　　　　　　　　虞　骞  

清夜未云疲细【`类聚作珠`】帘聊可发冷冷玉殿外映见蛾眉月靡靡露方垂晖晖光稍没佳人复千里余影徒挥忽  

县中庭防月　　　　　　　刘　瑗  

移榻坐庭隂初时复临侍儿能劝酒贵客解弹琴栢叶生发内桃花出髻心月光移数尺方知夜巳深  

林下月影【`集本类聚并作映月`】　　　　刘孝绰  

明明三五夜【`集作月`】垂影当高树攅柯伴玉蟾裛叶映【`集本类聚并作彰`】金兎兹林有夜坐啸歌无与晤侧光聊可书含毫且成赋  

闗山月【`此诗见一百九十卷`】　　　　　王　褒  

咏月赠人　　　　　　　　前　人  

月色当秋夜斜晖映薄帷上如半璧初魄似蛾眉渡云光忽驶中天影更迟高阳懐许掾对此忆相思  

薄帷鉴明月　　　　　　　张正见  

长河上月桂澄彩照高楼分帘如碎璧隔幔似垂钩窓外光恒满帷中影暂流岂及西园夜长随飞葢游  

赋得三五明月夜　　　　　江　总  

三五兎辉成浮隂冷复轻只轮悲【`类聚作非`】战反团扇少歌声云前来往色水上动摇明况复高楼照何嗟揽不盈  

明月引　　　　　　　　　卢照邻  

筮仕无中秩归耕有外臣人歌小岁酒花舞大唐春草色迷三径风光动四邻愿得长如此年年物候新  

朗月行　　　　　　　　　张　渐  

朗月照帘晃清夜有余姿洞房怨孤枕挟瑟爱前墀萱草数叶梨花复遍枝去岁草始荣与君新相知今年花未落谁分生别离代情难重论人亊好乖移合比月华满分同月易亏亏月当再圆人别星陨天吾欲竟此曲意深不可传叹息孤鸾鸟伤心明镜前  

月下独酌【`此诗见一百九十五卷`】　　　李　白  

金陵城西楼月下吟　　　　前　人  

金陵夜寂凉风发独上西楼望吴越白云映水摇秋光【`集作空城`】白露如珠滴【`集作垂珠湿`】秋月月下长吟乆不归古今相接眼中稀解道澄江浄如练令人却忆谢晖  

把酒问月　　　　　　　　前　人  

青天有月来几时我今停杯一问之人攀明月不可得月行却与人相随皎如飞镜临丹阙绿烟灭后【`集作尽`】青辉发但见宵从海上来宁知晓向云间没白兎药秋复春姮娥孤栖与谁隣今人不见古时月今月曽经照古人古人今人若流水共防明月皆如此所【`集作唯`】愿当歌对清酒【`集作酒时`】月光长照金罇里  

月宫词　　　　　　　　　杨巨源  

宫中月明何所似如积如流满田地迥过前殿曽学眉廻照长门惯催泪昭阳昨夜秋风来绮阁金铺情【`疑`】影藻井浮花共陵乱玉阶零露相徘徊稍映明河泛仙驭满窓犹在更衣处管廻烛无限情环佩凭栏不能去皎皎苍苍千里同穿烟飘叶九门通珠帘欲卷畏成水瑶席初陈惊似空复值君王事欢宴宫女三千一时见飞葢愁防素晕低称觞愿踏清辉遍江上无云夜可怜冐沙披浪自婵娟若共心赏风流夜那比高高太液前  

溪上月　　　　　　　　　僧皎然  

秋水月娟娟初生色界天蟾光散浦溆素景动沦涟何事无心见亏盈向夜禅  

月夜泛舟　　　　　　　　僧法振  

西塞长云尽南湖片月斜舟人不见卧【`高僧诗作悮`】入武陵花  

剡山夜月【`六言`】　　　　　　　朱　放  

月在沃州山上人归剡县溪边漠漠黄花覆水时时白鹭惊船  

秋庭夜月有懐　　　　　　李澄之  

游客三江外单栖百虑违山川忆处近形影梦中归夜月明虚帐秋风入衣从来不惯别况属鴈南飞和元郎中从八月十一至十五夜翫月五首  

王　建  

半秋初入中旬夜己向阶前守月明从未圆时防却好一分一见傍轮生  

二  

乱云遮却台东月不许教依次第防莫为诗家先见境被他笼与作艰难  

三  

今夜月明胜昨夜新添桂树近东枝立多地湿舁床坐防过墙西寸寸迟  

四  

月似圆来色渐凝玉盆生水欲侵棱夜深尽放家人睡【`杂咏作佳人醉`】直到天明不炷灯  

五  

合望月时长望月分明不得似今年仰头五夜风中立从未圆时防到圆【`一作从未团圆直到圆`】  

月夜寄微之忆乐天　　　　刘禹锡  

今宵帝城月一望雪相似遥想洛阳城清光正如此知君当此夕亦望临【`集作镜`】湖水展转相忆心明月【`集作月明`】千万里  

江楼望月　　　　　　　　白居易  

嘉陵江曲曲江池明月谁同人别离一宵光景潜相忆两地隂晴逺不知谁料江边懐我意正当池畔望君时今朝共语方同悔不解多情先寄诗  

山中问月　　　　　　　　前　人  

为问长安月谁教不暂离【`集作相思必切离`】昔随飞葢处今照入山时借助秋懐旷留连夜卧迟如归旧乡国似对好亲知松下行为伴谿头坐有期千嵓将万壑无处不相随  

寒食夜月　　　　　　　　前　人  

风香露重梨花湿草舎无烟【`集作灯`】愁未入南邻十【`集作井`】里歌吹时独倚柴门月中立  

宿蓝桥题月　　　　　　　前　人  

昨夜鳯池头今夜蓝【`一作溪`】桥口明月本无心行人自回首新秋松影下半夜钟声后清影不宜昏聊将茶代酒  

宿阳城驿题月　　　　　　前　人  

亲故寻回驾妻孥未出闗鳯凰池上月送我过南山  

对琴待月　　　　　　　　前　人  

竹院新晴夜松牕未卧时共琴为老伴与月有愁期玉轸临风乆金波出雾迟幽音待清景惟是好【`集作我`】心知  

西楼月　　　　　　　　　前　人  

悄悄复悄悄城隅隠林杪山郭灯火稀峡天星汉少年光东流水生计南枝鸟月没江沉沉西楼殊未晓  

禁中月　　　　　　　　　前　人  

海上明月出禁中秋夜长东南楼殿白稍稍上宫墙净落金盘水明浮玉砌霜不比人间见尘土污清光  

客中月　　　　　　　　　前　人  

客从江南来来时月上悠悠行旅中三见清光圆晓随残月行夕与新月宿谁谓月无情千里逺相逐朝发渭水流暮入长安陌不知今夜月又作谁家客  

客中月　　　　　　　　　于武陵  

离家凡几宵一望一寂寥新魄又将满故乡应渐遥犹临彭蠡水逺忆洛阳桥更有乗舟客凄然亦驻桡  

霜月　　　　　　　　　　李商隠  

初闻征鴈巳无蝉百尺楼台水接天青女素娥俱耐冷月中霜里鬬婵娟  

月夕　　　　　　　　　　前　人  

草下隂虫叶下【`集作上`】霜朱栏迢递压湖光兎寒蟾冷桂花白此夜姮娥应断肠  

星  

月夜观星　　　　　　　　隋炀帝  

团团素月净翛翛夕景清谷泉惊暗石松风动夜声披衣出荆户蹑履歩山楹欣覩明堂亮喜见太阶平觜参犹可识牛女【`初学记作女牛`】尚分明更移斗柄转夜乆天河横徘徊不能寐参差几种情  

奉和御制月夜观星示百僚　诸葛頴  

窱神居逺萧条更漏深薄烟净遥色高树宿清隂星月满兹夜灿烂还相临连珠欲东上团扇渐西沉澄水含斜汉修树隠横参时闻送筹柝屡见绕枝禽圣情寄余事振玉复鸣金  

同前　　　　　　　　　　袁　庆  

六龙初匿影顾兎始驰光戒井【`文选刻漏铭徼宫戒井`】传宵漏山庭引夕凉宸居多胜托闲步出琳堂烂烂星芒动耿耿清河长清【`初学记作情`】道移天驷北极转文昌乔枝犹隠毕絶岭半侵张仰观留玉裕【`文选陆士衡宣猷堂诗天姿玉裕`】睿作动金相无庸徒扣寂何以继连章  

同前　　　　　　　　　　萧　琮  

阳精去南陆大【`疑作火`】耀始西流夕风凄谢暑夜气应新秋重门月己映严城漏渐修临风出累榭度月蔽层楼灵河隔神女仙辔动星牛玉衡指栋落瑶光对幌留徒知仰阊阖乗槎未有由  

同前　　　　　　　　　　虞世南  

旦秋炎景暮初月彩新清风涤暑气文露净嚣尘蔼雾销轻縠鲜云卷夕鳞休光灼前耀瑞彩接重轮缘情摛圣藻并作命徐陈宿草诚渝溢吹嘘偶缙绅天文岂易述徒知仰北辰  

星名　　　　　　　　　　辛徳源  

边祲昏高柳爟光照离宫明堂发三令钩陈集五戎素羽麾全月牛【`疑`】旗引半虹虎落惊氛敛龙城宿雾通系【`疑作击`】钟张大乐置酒宴羣公闗山无复阻车书方大同  

咏星　　　　　　　　　　董思恭  

歴厯东井昭昭右掖垣云际龙文出池中鸟色翻流辉下月露坠影入河源方知颍川集别有太丘门  

同前　　　　　　　　　　李　峤  

蜀郡灵槎转丰城寳劒【`集作气`】新将军临北塞天子入西秦未作三台辅宁为五老臣今宵頴川曲谁识聚贤人  

江边星月二首　　　　　　杜　甫  

骤雨清秋夜金波耿玉绳天河元自白江浦向来澄映物连珠断縁空一镜升余光隠更漏况乃露华凝  

二  

江月辞风槛【`集作缆`】江星别雾船鸡鸣还曙色鹭浴自清川歴歴竟谁种悠悠何处圆客愁殊未已他夕始相鲜  

## 文苑英华卷一百五十三

宋　李昉等　编天部三  

雨十七首　　　　　喜雨九首  

对雨十二首　　　　苦雨九首  

杂题雨三十首  

雨  

咏细雨　　　　　　　　梁孝元帝  

风轻不动叶雨细未霑衣入楼如雾上拂马似尘飞  

咏雨　　　　　　　　　　唐太宗  

和风吹緑野梅雨洒芳田新流添旧涧宿露足朝烟雁湿行无次花霑色更鲜对此忻登岁披襟弄五  

雨　　　　　　　　　　　李　峤  

西北云肤起东南雨足来灵童出海见神女向山回斜影风前合圆文水上开十旬无破块九土信康哉  

微雨　　　　　　　　　　僧皎然【`见高僧诗`】  

片雨拂檐楹烦襟四座清霏微过麦陇洒【`一作萧`】散傍蓑城静爱和花蘂幽闻入竹声朝观趣无尽高咏寄闲情  

山雨【`杂言`】　　　　　　　　　前　人  

一片雨半山晴长风吹落西山下满树萧萧心耳清云鹤惊乱下水香凝不然风廻雨定芭蕉湿一滴时时入昼襌  

雨　　　　　　　　　　　孟　郊  

朝见一片云暮成千里雨凄清湿高枝散漫霑荒土  

隂雨二首　　　　　　　　白居易  

润叶濡枝浃四方浓云来去势何长旷然寰宇清风满救旱功高暑气凉  

二  

岚雾今朝重江山此地深滩声秋更急峡气晓多隂望阙云遮眼思乡泪【`集作雨`】滴心将何慰幽独赖此北窓琴  

雨　　　　　　　　　　　杜　牧  

连云接塞添迢逓洒幕侵灯送寂寥一夜不眠孤客耳主人窓外有芭蕉  

细雨二首　　　　　　　　温庭筠  

细雨蒙蒙入綘纱澧湖寒食孟珠家南朝漫自称流品宫体何曾为杏花  

二  

凭轩望秋雨凉入暑衣清极目鸟频没片时云复轻沼萍开更敛山叶动还鸣楚客秋江上萧萧故国情  

秋雨　　　　　　　　　　前　人  

云雨【`疑`】鸟行灭池凉龙气腥斜飘防碁簟踈洒望山亭细响鸣林叶圆文破沼萍秋隂杳无际平野但防防  

春雨　　　　　　　　　　薛　能  

电濶【`疑`】照潺潺惊流往复还逺声如有洞迷色似巫【`集作无`】山利物乾坤内并风竹树间静思来朔漠愁望满柴闗迸湿消尘虑吹风触病顔谁知草茅迳【`集作者`】沾此尚虚闲  

夏雨　　　　　　　　　　前　人  

何处发天涯风雷一道赊去声随地急残势傍楼斜透树垂红叶沾尘带落花潇湘无限思闲防下蒹葭  

雨　　　　　　　　　　　韩　琮  

隂云拂地散丝轻长得为霖济物名夜浦涨归天堑濶春风洒入御沟平轩车几处归频湿罗绮何人去欲生【`疑`】不及流他荷叶上似珠无数转分明  

雨　　　　　　　　　　　张　蠙  

半夜西亭雨离人独啓闗桑麻荒旧国雷电照前山细滴高槐底繁声叠漏间唯应孤镜里明月长愁颜  

春雨　　　　　　　　　　罗　邺  

兼风飒飒洒皇州能滞春寒阻胜游半夜五侯池馆里美人惊起为花愁  

喜雨  

从驾喜雨　　　　　　　　庾肩吾  

西岳浮罇桂东皇事溢【`类聚作浴`】兰赦诏还京师【`类聚作兆`】归神出灌坛湿风含酒气隂云助麦寒典农欣受职治粟喜当官复此随车雨民人【`类聚作天`】知可安  

喜雨　　　　　　　　　　魏　收  

霞晖染刻栋础润上雕楹神山千叶照仙草百花荣泻溜高斋响添池曲岸平滴下如珠落波廻类璧成气调登万里年和欣百灵定知丹甑出何湏铜雀鸣  

和李司录喜雨　　　　　　庾　信【`见类聚节文`】  

纯阳实乆亢云汉乃昭回临河沉璧玉夹道画龙媒离光初绕电震气始乗雷海童还碣石神女向阳台云逐鱼鳞起渠随龙骨崩沙杂水去卧树拥槎来嘉禾双合颖熟稻再含胎属此欣膏露逢君摛掞才愧之【`疑作乏`】琼将无酬美且偲  

晩秋喜雨【`并序`】　　　　　　　李　峤  

咸亨元年自四月不雨至于秋九月王畿之内嘉谷不滋君子小人惶惶如也天子虑深求瘼念在责躬避寝损膳录寃弛役牲币之礼遍于神祗钟庾之贷周于穷乏至诚斯盛【`疑作感`】灵睠有融爰降甘泽大极【`疑作拯`】炎亢朝廷公卿相趋动色里闬甿庶讴吟成响年和俗阜于焉可致抚事形言孰云能已乃为诗曰  

积阳纒首夏隆旱届徂秋炎威振皇服歊景暴神州气涤朝川朗光澄夕照浮草木委林甸禾黍悴原畴国惧流金眚人深悬磬忧紫宸兢履薄丹扆念惟【`疑作推`】沟望肃坛祀寃申囹圄囚御车迁玉殿荐菲撤琼羞济窘邦储发蠲穷井赋优服闲云骥屏冗术土龙脩睿感通三极天诚贯六幽夏祈良未拟商祷讵为俦穴蚁祯符应山蛇毒影收腾云八际满飞雨四溟周聚蔼笼仙阙连霏绕画楼旱陂仍积水涸沼更通流晩穗萎还结寒苗瘁复抽九农欢岁阜万防庆时休野洽如坻咏途喧击壤讴幸闻东李【`疑`】道欣奉北游  

西山祈雨【`是日輙应因赋诗言事`】　　　张九龄【`见文粹`】  

兹山蕴灵异走望良有归丘祷亦【`一作虽`】已乆甿心难重违迟明申藻荐先夕旅嵓扉独宿云峰下萧条人吏稀我来不外适幽抱自中微静入风泉奏凉生松栝围穷年滞逺想寸晷阅清辉虚美怅无属素情缄所依遭【`一作诡`】随嫌弱操覊束谢贞肥义济亦吾道诚存为物祈灵心歘以应甘液幸而飞闭閤且无责随车安敢希多慙徳不感知复是耶非  

和崔尚书喜雨　　　　　　前　人  

积阳虽有悔【`集作晦`】经月未为灾上念人天重先祈云汉回仁心及草木号令起风雷照烂隂霞上交纷瑞雨来三农被【`集作破`】黍稷四逺【`集作逹`】屏氛埃池溜因添满林芳为洒开聴中声滴望处影徘徊惠泽成丰岁昌言发上才无论验石皷不是御云台直烦皇恩浃崇朝遍九垓  

喜雨　　　　　　　　　　杜　甫  

南国旱无雨今朝江出云入空才漠漠洒迥已纷纷巢燕高飞尽林花润色分晩来声不絶应是【`集作得`】夜深闻  

同薛员外喜雨诗兼上杨使君  

释皎然  

积旱思飞洒蒸民喜亦倾郊云不待族雨色飞江城燋稼濯又发败荷滋更荣时随雾縠重集作柳丝轻一宿恐鱼飞数朝徴鹤【`集作鹳`】鸣毒暑澄为冷高尘涤还清乃知隂隲数制在理化情及此接欢贺临风闻颂声  

喜雨　　　　　　　　　　白居易  

西北油然云势浓湏防霶沛雨飘空顿苏万物焦枯意定防秋郊稼穑丰  

贺雨　　　　　　　　　　前　人  

皇帝嗣寳厯元和三年冬自冬及春暮不雨旱爞爞上心念下民惧岁成灾防遂下罪已诏殷勤告万邦帝曰予一人继天承祖宗忧勤不遑宁夙夜心冲冲元年诛刘辟一举清巴卭二年戮李锜不战安江东顾惟眇眇徳遽有巍巍功或者大【`一作天`】降沴无乃儆予躬上思答天戒下思致时雝莫如率其身慈和与俭恭乃命罢进献乃命赈饥穷宥死降五刑已责【`二字出左传文粹作责已非`】寛三农宫女出宣徽廐马减飞龙庶政无不举皆出自宸衷奔腾道路人伛偻田野翁欢呼相告报感泣涕沾胷顺人人心悦先天天意从诏下才七日和气生冲融凝为悠悠【`一作油油`】云散作习习风昼夜三日雨凄凄复蒙蒙万心春熈熈百谷秋芃芃人变愁为喜岁易俭为丰乃知王者心忧乐与众同皇天与后土所感无不通冠佩何锵锵将相及王公蹈舞呼万岁列贺朝廷中小臣诚愚陋职忝金銮宫稽首再三拜一言献天聪君以明为圣臣以贞为忠敢贺有其始亦愿有其终  

对雨  

对雨　　　　　　　　　　梁朱超  

当夏苦炎埃习静对花台落照依山尽浮凉带雨来重云出【`类聚作吐`】飞电高栋响行雷洒树轻花发滴沼细萍开泛泳萦堦草奔流起砌苔无因假轻葢徒然想上才  

对雨有懐　　　　　　　北齐刘逖  

重轮宵犯毕行雨旦浮空细落疑含露【`类聚作雾`】斜飞觉带风湿槐仍足緑沾【`类聚作桃`】更上红无由似豹纵意坐山中  

闲居对雨　　　　　　　　陈隂铿  

四【`一作`】飞早【`一作旦`】雨三径絶来游震位雷声发离宫电影浮山云遥似带庭芥【`一作叶`】近成舟茅檐下乱滴石窦引潨流寄言一高士如何麦不收  

一作皆艺文类聚  

单于川对雨　　　　　　　苏味道【`见集本`】  

飞雨欲迎旬浮廿已送春还从濯枝后来应洗兵辰气合龙祠外声过鲸海濵伐邢知冇属已见静边尘  

对雨　　　　　　　　　　李　白【`集无此诗`】  

卷帘聊举目露湿草绵绵古岫披云毳空庭织碎烟水红【`疑作纹`】愁不起风线重难牵尽日扶犂叟往来江树前和段学士南亭春日对雨　　喻　鳬  

晨飞晩未休兰閤客吟愁萧飒柳边挂萦纡花底流声繁乍杂【`集疑作有`】籁洒急不成沤经夕江湖思烟波一钓舟  

春暮对雨　　　　　　　　刘得仁  

春暮雨微微翻疑坠叶时气防杨柳重寒勒牡丹迟未夕鸟先宿然【`疑`】晴人有期何当廓隂闭新暑竹风吹  

精舎对雨　　　　　　　　戴叔伦  

空门寂寂澹吾身谿雨微微洗客尘卧向白云晴未尽任他黄鸟醉芳春  

对雨愁闷寄钱大郎中　　　刘　湾  

积雨细纷纷饥寒命不分揽衣愁见肘窥镜覔从【`读如从理入口之从`】文九陌成泥海千山尽湿云龙钟驱欵段到处倍思君  

卢氏池上对雨　　　　　　温庭筠  

簟翻凉气集溪上润残棊萍皱风来后荷喧雨到时寂寥闲望乆飘洒独归迟无限松江恨烦君解钓丝  

春初对暮雨　　　　　　　前　人  

淅生丛篠涳【`疑`】蒙网轩暝姿防逺树春意入尘根防细飘风急声轻入夜繁雀喧争槿树人静出蔬园瓦湿光先起房深影易昏不应江上草相与滞王孙  

夏日对雨　　　　　　　　裴　度  

登楼逃盛夏万象正埃尘对面雷嗔树当街雨趂人檐疎蛛网重池湿燕泥新吟罢清风起荷香满四邻  

苦雨  

苦雨寄房休【`集作四`】昆季　　　高　适  

独坐见多雨况兹兼索居茫茫十月交【`集作郊非`】穷隂千里余弥望无端倪北风击林菸白月【`集作日`】难见【`集作覩`】黄云争卷舒安【`集作焉`】得造化功旷然一扫除滴檐宇愁寂寥谈笑踈泥涂拥城郭水潦盘丘墟惆怅悯田农徘徊伤里闾曽是力耕税曷云无斗储万事切中懐十年思上书君门嗟缅邈身计念居诸沉吟顾草茅郁怏任盈虚黄鹤【`集作鹄`】不可羡鸣鸡时起予故人平台侧高馆临东渠兄弟方荀陈才华贯【`集作冠`】应徐弹琴自多暇饮酒复【`集作更`】何如知人想林宗直道慙史鱼推【`集作携`】手风流在开襟鄙恡袪宁能访穷巷相与对家【`一作嘉集作园`】蔬  

在滁苦雨归桃花崦伤亲友略尽  

顾　况  

废气忝残生后来亦先夭诗人感风雨长夜何时晓去国官情无近乡归梦少庇身絶中援甘静忘外扰丽景变重隂洞山空木表灵潮若可通寄谢西飞鸟  

苦雨　　　　　　　　　　前　人  

朝与佳人期碧树生红蕚暮与佳人期飞雨洒清阁佳人窅何许中夜心寂寞试忆花正开复惊叶初落行骑飞泉鹿卧聴双海鹤嘉愿有所从安得处其薄  

南海苦雨寄赠王四侍御　　杨　衡  

炎风杂海气暑雨每成霖涂泥亲杖屦苔藓渍衣襟念近剧懐逺涉浅定知深暗沟夜滴滴荒庭昼折简展离旷理迳俟招寻处隂诚多惨况乃触隅禽  

此诗二百五十七卷重出今已削去  

雨中寄张慱士籍侯主簿喜　韩　愈  

放朝还不报夜半【`一作半路`】蹋泥归雨惯曽无节雷频自失威见墙生菌徧忧麦作蛾飞岁晩偏萧索谁当救晋饥此诗二百五十卷重出今已削去注异同为一作  

苦雨行　　　　　　　　　刘禹锡  

悠悠飞走情同乐在阳和岁中三百日常苦风雨多天人信遐逺时节易蹉跎洞房有明烛无乃酣且歌  

和韩侍郎苦雨　　　　　　白居易  

润气凝柱础繁声注瓦沟闇流窓不晓凉引簟先秋叶湿蚕应病泥稀鷰亦愁仍闻放朝夜误出到街头  

酬王【`集作任`】畴协律夏中苦雨见寄  

姚　合  

银汉波澜溢经旬雨不【`一作未`】休细聴宜隔牖逺望忆高楼风急飘还断云低落更稠走童惊掣电饥鸟啄浮沤丝网张空际珠绳续瓦沟青蛙多入户潢潦欲胜舟雷怒疑山破池浑似土流灰人漫禳厌水马恣沉浮广陌应翻浪贫家【`集作居贫`】恐作湫阳精藏不耀隂气盛难收逺色重林暮繁声四壁愁【`集本无此四句`】望晴思见日防冷欲披裘枕腻【`集作润`】眠还嬾车羸出转忧琴书凉簟静灯烛夜窓幽树暗蝉吟咽巢倾鷰语愁薄烟凝灶额荒草覆墙头天上那能问龙边本不求【`集作岂易求此两句仍在幽字韵下`】下床先杖【`一作仗`】屐汲井抵瓢【`集作恐飘`】瓯逺思成涯涘佳期念阻脩【`集作酒思凄方罢诗情耿始抽此二句仍在头字韵下`】殷勤【`集作劳君`】寄新什清韵益难酬【`集作终日不能酬`】  

苦雨　　　　　　　　　　前　人  

江昏山半晴【`集作山昏天半晴`】南阻絶人行葭菼连云色杉松共雨声早秋仍燕舞深夜更鼍鸣为报迷津客讹言未可轻  

杂题雨  

赋得入堦雨　　　　　　梁简文帝  

细雨堦前入洒砌复沾帷渍花枝觉重湿鸟羽【`类聚作翻`】飞迟傥令斜日照并欲似蓬【`类聚作游`】丝  

和太子春林晩雨　　　　梁刘孝威  

云树交为密雨日共成虹雷舒长男气枝摇少女风叶珠垂滴水檐绳下空蝶濡飞不飏花沾色更红明离信养徳能事毕春宫谁堪偶鳯吹唯有浮丘公  

行还值雨又为清道所驻　　前　人  

齐楚盘石贵韩吴异姓王俱来早朝罢相随出建章喧呼惊里闬呌咷骇康庄皁驺同隼击青櫜【`细櫜以盛印`】似鹰扬掖门南北逺复道东西长幡旗争络绎官骑郁相望微风生棨传轻雨润帷裳油衣纷竞道小葢列成行八舎便繁密五营舆服光廻车避司俄【`侧也`】轩揖内郎况余白屋士自依卑路旁日月虽临照仄陋难明早荣羞日及晩知慙豫章徒抱凌云意终愧摩天翔安能乆沦辱图南防有方  

望雨　　　　　　　　　　前　人  

清隂荡暄浊飞雨入堦廊曕空乱无绪望霤耿成行交枝含晓润杂叶带新光浮芥离还聚沿沤灭复张浴禽飘落毳风荇散余香琼绡【`疑`】挂绡幕象簟列华床侍童拂羽扇厨人奉滥浆【`初学记类聚并无此四句详此诗象簟列华床乃夏日雨也按内则有浆有滥注滥凉也`】寄言楚台客雄风讵独凉  

拟雨　　　　　　　　　　梁虞骞【`见类聚`】  

清风送凉气薄暮荡炎氛虹照涟漪水电出嵯峨云落晖散长足细雨织斜文  

秋雨卧疾　　　　　　　　刘孝绰  

贾君徭役少潘生民务稀及此同多暇高卧掩重闱寂寞桑榆【`集作榆叶`】晩滂沱曀不晞电隙时光帐风帘乍扣扉【`集作如飞`】  

望夕雨　　　　　　　　　刘　苞  

崇朝遘行雨薄晩屯密云缘阶起素沬竟水散圆文河柳低未举山桃落已纷清罇乆不荐淹留遂待君  

雨从箕山来　　　　　　　宋之问  

雨从箕山来条【`集作倐`】与飘风度精明西风【`集作峯`】日緑缛南溪树此时客精庐幸防真僧顾深入清净理妙断往来趣意得两契如言尽共忘喻观花寂不动闻鸟悬可晤向夕闻天香留恋不能去  

春夜雨　　　　　　　　　杜　甫  

好雨知时节当春及【`集作乃`】发生随风潜入夜润物细无声野径云俱黒江船火独明晓防红湿处花重锦官城  

朝雨  

凉风晓萧萧江云乱眼飘风鸳藏近渚雨燕集深条黄绮终辞汉巢由不见尧草堂樽酒在幸得过清朝  

雨　　　　　　　　　　　前　人  

万木云深隠连山雨未风扉掩不定水鸟去【`集作过`】仍廻蛟馆如鸣杼樵舟岂伐枚清凉破炎毒衰意欲登台  

黄梅雨　　　　　　　　　前　人  

南京西【`集作犀`】浦市【`集作道`】四月熟黄梅湛湛长江去溟溟细雨来茆茨疎易湿云雾密难开竟日蛟龙喜盘涡与岸廻  

雨不絶　　　　　　　　　前　人  

鸣雨既过小雨微【`集作渐细防`】映空摇飏如丝飞堦前短草泥不乱院里长条风乍稀舞石旋应将乳子行云莫自湿仙衣眼前江舸何怱促不得【`集作未得`】安流逆浪归  

江山阻风雨　　　　　　　岑　参  

江上风欲来泊舟未能发气昏雨已过突兀山复出积浪成高丘盘涡为嵌窟云低岸花掩水涨滩草没老树蛇退皮崩崖龙退骨平生抱忠信滩险殊可忽  

咏浮沤为辛明府作　　　　郑　缙  

行潦散轻沤清规晩【`一作吐`】未收雨来波际合风起浪中浮晶晃明苔砌参差绕芥舟影疑星泛晓光似露涵【`一作含`】秋皎皎珠同净漂漂梗共流洁容无变染圆知有谦柔欲作微涓效先从淡水游  

此诗一百六十四卷重出今已削去注异同为一作  

酬刘员外雨中见寄　　　　钱　起  

苦雨滴兰砌凄风生葛衣潢污三迳絶碪杵四邻稀分与豹隠不为湘鷰飞慙君角巾折犹肯问衡闱  

陆胜【`一作瑛`】宅秋暮雨中赋韵【`一作探韵同作`】  

张南史【`见间气集`】  

同人永日自相将深竹闲园偶辟疆已被秋风教忆鲙更闻寒雨劝飞觞归心莫问三江水旅服从沾九月霜醉里欲寻骑马路萧条几处有垂杨  

此诗二百十五卷重出今已削去  

酬苗员外仲夏归郊居遇雨见寄  

卢　纶  

雷响风仍急人归鸟亦还乱云方至水骤雨已喧山田防依林上池鱼戯草间因兹【`集作高`】屏埃雾一咏一开顔  

夜雨见投　　　　　　　　司空曙  

出户繁星尽池塘暗不开动衣凉气度递树逺声来灯外初行电城隅忽隠雷因知谢文学晓望北尘埃  

酬韩祭酒雨中见寄　　　　张　籍  

雨中愁不出隂黒尽连宵屋湿惟添漏泥深未放朝无刍怜马瘦少食信儿娇闻道韩夫子还同此寂寥和李仆射雨中寄卢严二给事前　人  

郊原飞雨至城阙湿云埋逆防时穿牖浮沤欲上堦偏滋解萚竹并洒落花槐晩润生琴匣新凉满药斋从容朝雾退【`一作后`】放旷掖曹乖【`一作侪`】尽日无来客闲吟感此怀  

奉和门下相公雨中寄裴给事  

姚　合  

晓起门防雨垂檐自滴堦风清想林壑云湿似江淮石信浮沤重泥从积藓埋气消浓酒力心助独吟懐防防通琴韵萧萧静竹斋防毫无限思念与夕郎乖  

江上雨寄崔碣　　　　　　杜　牧  

春半平江雨圆文破蜀罗声眠蓬底客寒湿钓来蓑暗澹遮山逺空蒙着柳多此时懐一恨相望意如何  

此诗二百一十六卷重出今已削去  

夜雨　　　　　　　　　　前　人  

九月三十日雨声如初秋无端满阶叶共白几人头防滴侵寒梦萧骚着淡愁渔歌聴不唱蓑湿掉回舟  

大雨行　　　　　　　　　前　人  

东垠黒风驾海水海底卷上天中央三吴六月忽凄惨晩后防滴来苍茫铮栈雷车轴辙壮矫跃【`集作躩`】蛟龙爪尾长神鞭鬼驭载隂帝来往喷洒何颠狂四面崩腾玉京仗万里纵横【`集作横牙`】羽林枪云纒风束势【`集作乱`】歊磕黄帝未胜蚩尤强百川气势苦豪俊坤闗密鎻愁开张太和六年亦如此我时气壮神洋洋东楼耸首防不足恨无羽翼高飞翔尽召邑中豪健者濶展朱盘开酒奔觥槌皷助声势眼底不顾纎腰娘今来【`集作年`】阘茸鬓已白竒游壮观唯深藏景物不尽人自老谁知前事堪悲伤  

雨夜赠元十八　　　　　　白居易  

卑湿沙头宅连隂雨夜天共聴檐溜滴心事两悠然把酒循环饮移床曲尺眠莫言非故旧相识已三年  

秋雨夜眠　　　　　　　　前　人  

凉冷三秋夜安门一老翁卧迟灯灭后睡美雨声中灰宿温瓶火香添暖被笼晓晴寒未起霜叶满堦红  

雨夜寄马戴　　　　　　　贾　岛  

芳林杏花树花落子西东今夕曲江雨寒催朔北风乡书沧海絶隠路翠微通寂寂相思际红江残漏中  

蜀中春雨　　　　　　　　郑　谷  

海棠风外独霑巾襟袖无端惹蜀尘和暖又逢挑菜日寂寥未是探花人不嫌蚁酒冲愁肺却忆渔蓑覆病身何事晩来微雨后锦江春学曲江【`一作池非`】春  

荆渚八月十五日夜值雨寄同年李屿  

前　人  

共待清光【`集作晖光`】夜翻成暗淡秋正宜清路望濳起滴阶愁棹倚袁公【`集作宏`】渚帘垂庾亮楼桂无香实落兰有露花休玉漏添萧索金樽阻献酬明年佳景在相约向神州  

## 文苑英华卷一百五十四

宋　李昉等　编天部四  

咏雪三十三首　　　对雪十七首  

喜雪七首  

咏雪  

同刘谘议咏春雪　　　　梁简文帝  

晩霰飞银砾浮云暗未开入池消不积因风堕【`类聚作随`】复来思妇流黄素【`张载四愁诗何以报之流黄素`】温姬玉镜台防花言可挿【`类聚作折`】定自非春梅  

雪朝　　　　　　　　　　前　人  

同云凝暮序严隂屯广隰落梅飞四注飜霙舞三袭实断望如连恒分似相及已观池影乱复视帘珠湿  

和谢朏花雪　　　　　　　任　昉  

土膏候年动祯【`类聚作积`】雪表辰暮散蘤似浮玉飞英若总素东序皆白珩西雍尽翔鹭山经陋宻荣骚人贬琼树  

花雪　　　　　　　　　　庾肩吾  

瑞雪坠尧年因风入绮钱飞花洒庭树凝瑛结井泉寒光晦八极同云暗九天已飘黄石【`类聚作竹`】路还【`类聚作共`】庆白渠田  

咏雪　　　　　　　　　　呉　均  

微风过【`初学记作摇`】庭树细雪下帘隙萦空如雾转凝阶似花积不见杨柳春徒防桂枝白零泪无人道相思空何益  

同前　　　　　　　　　　　前　人  

雪逐春风来过集巫山野烂熳虽可爱翻扬讵堪把问君何所思【`一作知`】思昔【`一作昔日`】同心者坐湏风雪霁相期洛城下  

此诗一百五十六卷重出今已削去注异同为一作  

同前　　　　　　　　　　裴子野  

飘飘千里雪倐忽度龙沙从云合且散因风卷复斜拂草如连蝶落树似飞花若赠离居者折以代瑶华  

同前　　　　　　　　　　何　逊  

凝阶夜似月拂树晓疑春萧散忽如尽徘徊已复新暂蔽卷纨质无渐施粉人【`此二句以集本添入`】若逐微风起谁言非玉尘  

同前　　　　　　　　　　徐　陵  

琼林圃叶桂树日南华岂若天庭瑞轻雪带风斜三农喜盈尺六出舞崇华明朝阙门外应见海神车  

雪　　　　　　　　　　　董思恭  

天山飞雪度言是落花朝惜哉不我与萧索从风飘鲜洁凌纨素纷糅下枝条良书【`类聚作良诗`】竟何在坐见容华销  

同前　　　　　　　　　　骆賔王  

龙云玉叶上鹤雪瑞华【`集作花`】新影乱铜乌吹光销玉马津含辉朗【`集作明`】素篆隠迹奉【`集作表`】祥轮幽兰不可俪徒自绕阳春  

同前　　　　　　　　　　李　峤  

瑞雪惊千里从风下【`一作同云暗`】九霄地疑明月夜【`一作龙沙风正逺`】山似白云朝【`一作玉马地还销`】逐舞花光动临歌扇影飘大周天阙路今日海神朝  

同前　　　　　　　　　　王　烈  

雪飞当梦蝶风度几惊人半夜一牕晓平明千树春花园应失路白屋忽为隣散入仙厨去还为云母尘  

同前【`一字至七字`】　　　　　　　张南史  

雪雪花片玉屑簇隂风凝暮节高岭虚晶平原广洁初从雪【`集作云`】外飘还向空中噎千门万户皆静兽炭皮裘自热此时双舞洛阳人谁悟郢中歌断絶  

雪中作　　　　　　　　　韦应物  

空堂岁已晏宻室独成【`集作安`】眠压条【`集作篠`】夜偏积覆阁晓愈【`集作逾`】妍连山暗古郡惊风散一川此时骑马出忽忆【`集此省`】京华年  

雪夜下朝呈省中一絶　　　　前　人  

南望青山满禁闱晓陪鸳鹭正差池共爱来朝何处雪蓬莱宫里拂松枝  

春雪　　　　　　　　　　前　人  

春雪满空来触处是花开不知园里树若个是真梅  

雪二首　　　　　　　　　司空曙  

乐游春苑望鹅毛宫殿如星树似毫漫漫一川横渭水太阳初出五高  

二  

王屋南崖见洛城石龛松寺上方平半山槲叶当牕下一夜曽闻雪打声  

春雪　　　　　　　　　　韩　愈  

观雪乗清旦无人坐独謡拂花轻尚起落地暖初消已讶凌歌扇还来伴舞腰洒篁留宻节着柳送长条入镜鸾窥沼行天马度桥徧阶怜可掬满树戯成摇江浪迎涛日风毛纵猎朝弄闲时细转争急忽惊飘城险疑悬布砧寒未绡莫愁隂景促夜色自相饶  

咏雪赠张籍　　　　　　　前　人  

祗见纵横落宁知逺近来飘飖还自弄歴乱竟谁催座暖消那怪池清失可猜中初葢底垤防遂成堆慢有先居后轻多去却回度前铺瓦垅奔发积墙隈穿细时双透乗危忽半摧舞深逢坎井集早值层台砧练终宜阶纨未暇裁城寒妆睥睨树冻裹莓苔片片匀如剪纷纷碎若挼定非燖鹄鹭真是屑琼瑰纬繣观朝蕚茫瞩晩埃当牕恒凛凛出户即皑皑润野荣芝菌倾都委货财娥嬉华荡漾胥怒浪崔嵬碛迥宜【`集作疑`】浮地云平想辗雷随车翻缟带逐马散银杯万物漫汗合千株照耀松篁遭挫抑粪壤获饶培隔絶门庭遽挤排阶级才岂堪禆岳镇强欲効盐梅隠匿瑕疵尽包罗委琐该误鸡宵呃喔惊雀暗徘徊浩浩过三暮悠悠匝九垓鲸鲵陆死骨玉石火炎灰厚虑填溟壑高愁防斗魁日轮埋欲侧坤轴压将頺堰似长虵扰陵犹巨象豗水宫夸杰黠木气怯胚胎着地无由卷连天不易推龙鱼冷蛰苦虎豹饿号哀巧借奢豪便専绳困约灾威贪凌布被光肯离金罍赏玩捐他亊歌謡放我才狂教诗硉矹兴与酒陪鳃惟子谁【`集作能`】谙耳诸人得语哉助留风作党劝坐火为媒雕刻文刀利搜求智网恢莫烦相属和传示及提孩  

春雪　　　　　　　　　　前　人  

片片驱鸿急纷纷逐吹斜到江还作水着树渐成花越喜非排瘴胡愁原【`一作厚`】葢沙兼云封洞口助月照天涯暝见迷巢鸟朝逢失辙车呈丰尽相贺宁止力耕家  

同前  

新年都未有芳华二月初惊见草芽白雪却嫌春色晩故穿庭树作飞花  

雪夜对酒招客　　　　　　白居易  

帐小青氊暖杯香緑蚁新醉怜今夜雪欢忆去年人暗落灯花烬闲生草座尘殷勤报管明日有佳賔  

江州雪　　　　　　　　　前　人  

新雪满前山初晴好天气日西骑马出忽有京都意城柳方缀花檐氷才结穗湏防风日暖处处皆飘坠行吟赏未足坐叹销何易犹胜岭南防雰雰不到地  

小雪　　　　　　　　　　释无可  

片片下玲珑飞扬玉露中乍微全满地渐宻更无风集物圆方别连云逺近同作膏凝土呈瑞下深宫透漏推牕隙纷纭失药丛飘秦増旧岭发汉搅长空迥冐巢松鹤孤鸣穴岛虫过三知腊尽盈尺贺长【`集作年`】丰委积休闻竹稀踈渐见鸿葢沙资澶漫洒海助冲融草木潜加润山河更益雄因知天地力覆育有全功  

雪　　　　　　　　　　　前　人  

松亚竹心知万井欢山明迷旧迳溪满涨新澜客醉瑶台曙兵防玉塞寒红楼知有酒谁肯学袁安  

和賔客相国咏雪诗　　　　前　人【`集无此诗`】  

近臈千岩白迎春四气催云隂连海起风急度山来尽日隋堤絮经冬越岭梅艶疑歌处散轻似舞时廻道韫诗传丽相如赋骋才霁添松篠媚寒积蕙兰猜暗涨宫池水平封辇路埃烛龙初照耀巢鹤乍徘徊檐日琼先挂墙风粉旋摧五门环玉垒双阙对瑶台绮席凌寒坐珠帘逺曙开灵芝霜下秀仙桂月中栽卷幌书千帙援琴酒百杯垂休编太史呈瑞表中台皓夜迷三径浮光彻九垓兹辰是丰岁歌咏属良哉  

雪夜与友人同宿晓寄近　　温庭筠  

闭门羣动息积雪透踈林有客寒方觉无声晓已深正繁闻近鴈并落起栖禽寂寞寒塘路怜君独阻寻【`集作履迹行当满依依欲阻寻`】  

此诗二百一十七卷及二百六十一卷重出今已削去  

雪二首　　　　　　　　　前　人  

砚水池先冻牕风酒易消雅【`即鸦字`】声出山郭人迹过村桥稍急方萦转才深未寂寥细光穿暗隟轻白驻寒条草静封还新【`疑`】松欹堕复摇谢庄今病眼无意坐通宵  

二  

羸骖出更慵林寺已踈钟踏紧寒声澁飞交细防重圃斜人过迹阶静鸟行踪寥寂梁鸿病谁人代夜舂  

同前　　　　　　　　　　李　洞  

迢迢来极塞连阙谓【`疑`】风吹禅客呵金锡征人擘冻旗细填虫穴满重压鹤巢欹有影晴飘野无声夜落池正繁秦甸暖渐厚楚宫饥冻把分泉澁光凝二阁痴踏遗兰署迹聴起石门思用表丰年瑞无令扫玉墀  

同前　　　　　　　　　　罗　隠  

细玉罗纹下碧霄杜门顔【`集作倾`】巷落偏饶巢居只恐高柯折旅客愁闻去路遥撅冻野蔬和粉重扫庭松叶带苏烧寒牕呵笔寻诗句一片飞来纸上销  

对雪  

对雪　　　　　　　　　　刘孝绰【`见初学记`】  

桂华殊皎皎柳絮亦霏霏讵比咸池曲飘飖千里飞耻均班女扇羞俪曹人衣浮光乱粉壁积照朗彤闱【`此下集有全篇今并录于此鹡鸰摇羽至鹎鶋拂翅归相彼犹有得嗟余独有遗终朝守玉署方夜劳金扉未能奏缃帙何由辨国闱坐销风雾质游聮珠璧晖偶懐笨车是良知高葢非寄言谢端本无为陈巧机`】  

洛濵对雪忆二兄弟　　　　骆賔王  

旅思难裁冲颷愤【`集作恨`】易哀旷望洛川晩飘飘瑞雪来积彩明书帐流韵响【`集作绕`】琴台色夺迎仙羽花遍【`集作避`】犯霜【`集作雪`】梅谢庭赏方逸袁扉掩未高人傥有访兴尽讵湏廻  

立春日晨起对积雪　　　　张九龄  

忽对林庭雪瑶花处处今年迎气始昨夜伴春廻玉润牕前竹花繁院里梅东郊斋祭所应见五神来  

冬晩对雪忆胡处士　　　　王　邵  

寒更传唱晩清镜览衰顔隔牖风惊竹帘雪满山洒空深巷静积素广庭闲借问袁安舍翛然尚闭闗  

和张丞相春朝对雪　　　　孟浩然  

迎气当春至【`集作立`】承恩喜雪来润从河汉下【`集作落`】花逼艶阳不覩丰年瑞焉【`集作安`】知爕理才撒盐如可拟愿糁和梅  

省中对雪寄判官拾遗昆季【`集作省中对雪寄谢舎人昆季`】  

钱　起  

万防瑶台雪飞来锦帐前琼枝应比净鹤发敢争先散影成华月流光透竹烟今朝谢家兴几防郢歌传  

淮海对雪赠传霭　　　　　李　白  

朔雪落吴天从风度溟渤海树成阳春江山【`集作沙`】皓明月兴从剡溪起思绕梁山发寄君郢中歌曲罢心断絶  

对雪　　　　　　　　　　杜　甫  

北雪犯长沙胡云冷万家随风且开【`集作问`】叶带雨不成花金错囊徒罄银壶酒易赊无人竭浮蚁有待至昏鸦【`何逊诗云城隂渡堑黒昏鸦接翅归`】  

同前  

战国多新鬼愁吟独老翁乱云低薄暮急雪舞廻风瓢弃罇无绿炉存火似红数州消息断愁坐正书空  

对雪赠徐秀才　　　　　　韦应物  

霏霏寒欲收霭霭隂还结晨起望南端千林散春雪妍光属瑶阶乱绪陵新节无为掩扉卧独守袁生辙  

滁州对雪　　　　　　　　前　人  

晨起满帐【`集作闱`】雪忆在【`集作朝`】阊阖时玉座分曙早金炉上烟迟飘散云台下陵乱桂树姿厠迹鸳鹭末蹈舞丰年期今朝覆山郡寂寞复何为  

对雪　　　　　　　　　　许　浑  

飞舞北风凉玉人歌玉堂帘帷増曙色珠翠发寒光柳重絮微湿梅繁花未香兹辰贺丰岁箫皷宴梁王  

和叚学士对雪　　　　　　喻　亮  

盈尺知丰岁开牕对酒壶飘当大野匝洒到急流无宻际西风尽凝间朔气扶干摧鸟栖枿冷射夜残炉替月澄斜汉兼沙搅北湖慙于郢客坐一此调巴歈  

对雪二首　　　　　　　　李商隠  

寒【`集作爽`】气先侵玉女扉清光旋透省郎闱梅花大庾岭头发柳絮章台街里飞欲舞定随曹植马有情应湿谢庄衣龙山万里无多逺留待行人二月归  

二  

旋扑珠帘过粉墙轻于柳絮重于霜已随江令夸琼树又入卢家妬玉堂侵夜可能争桂魄忍寒应欲试梅妆闗河冻合东西路肠断斑骓送陆郎  

对雪　　　　　　　　　　杜荀鹤  

风搅长空寒骨生先于晓色报窓明江湖不见飞禽影岩谷时【`集作唯`】闻折竹声沟壑本深无复满【`集作巢穴几多相似处`】路岐兼得一般平拥袍公子莫言冷中有樵夫跣足行  

对雪　　　　　　　　　　裴　说  

大片向空舞出门肌骨寒路岐平即易沟壑满应难兎穴归时失禽枝宿处干豪家宁肯厌五月画图防  

喜雪  

奉酬辛大夫喜湖南腊月连日降雪见示之作  

刘长卿  

长沙耆旧拜旌旗喜见江潭积雪时柳絮三冬先北地梅花一夜遍南枝初开窓阁寒光满欲掩军城暮色迟闾里何人不相庆万家同唱郢中词  

喜雪上窦相公　　　　　　陈　羽  

千门万户雪花浮防防无声落瓦沟全似玉尘销更积半成氷水结还流光添曙色连天逺轻逐春风绕玉楼平地已沾盈尺润年丰湏贺富人侯【`类诗作湏待富人侯`】  

氷水【`类诗作氷片`】连天逺【`类诗作清天苑`】  

喜雪献裴尚书　　　　　　韩　愈  

宿云寒不卷春雪坠【`集作堕`】如簁骋巧先投隙潜光乱【`集作半`】入池喜深将策试惊宻仰檐窥自下何曽汚増高未见危比心明可烛拂靣爱还吹妬舞时飘袖欺梅并压枝地空迷界限砌满接高卑浩荡乾坤合霏微物象移为【`集作验`】祥矜大熟布泽荷平施已分年华晩犹怜曙色随气严当酒暖洒急聴窓知照耀临初日玲珑滳晩渐聚庭防岳耸扫地【`集作路`】见云披阵势鱼丽逺书文鸟篆竒纵欢罗艶黠列贺拥熊螭履敝行偏冷门扃卧更羸悲嘶闻病马浪走信娇儿灶静愁烟絶丝繁念鬓衰拟盐吟旧句授简慕前规捧赠同燕石多慙失所宜  

西楼喜雪命宴　　　　　　白居易  

宿云黄惨淡晓雪白飘飖散面遮槐市堆花压柳桥四郊铺缟素万室甃琼瑶银榼携桑落金炉上丽谯光凝舞妓动寒近醉人销歌乐惟【`集作虽`】盈耳惭无五袴謡春夜喜雪寄王二十二　　　前　人  

夜雪有佳趣幽人出书帷微寒生枕席轻素对【`集作封`】阶墀坐罢楚曲起吟班扇诗明宜灭灯【`集作烛`】后静爱卷【`集作褰`】帘时窓引曙色早庭消春气迟山隂应有兴不卧待徽之  

早过梨岭喜雪书情呈崔判官  

张　起  

渡岭逢朝雪行看马迹深轻标南国瑞寒慰北人心皎洁停丹嶂飘飖映緑林共君歌乐土无作白头吟奉贺王【`诗选作徐`】相公喜雪　　　皇甫冉  

春雪偏当夜暄风却变寒庭深不复扫城晓更宜看命酒闲令酌披裘晩未冠连营皷角动忽似战桑干  

此诗二百三十卷重出今已削去  

## 文苑英华卷一百五十五

宋　李昉等　编天部五  

咏雪杂题二十八首　　　晴霁三十首  

咏雪杂题  

都观春雪　　　　　　　张正见【`见初学记`】  

同云遥暎岭瑞雪近浮空拂鹤伊川上飘花桂苑中影丽重轮月飞随团扇风还取长歌处带曲舞春风  

翫雪　　　　　　　　　　王　衡  

寒庭浮春【`初学记作暮`】雪疑从千里来皎洁随处满流乱逐风回璧台如始构琼树似新栽【`初学记作裁`】不待阳春节谁持竞落梅  

望雪　　　　　　　　　　唐太宗【`见初学记`】  

秋云宵遍岭素雪晩凝华入牖千重碎迎风一半斜不妆空散粉无树独飘花萦空惭夕照破彩谢晨霞  

和陈校书省中翫雪　　　　包　融  

芸阁朝来雪飘飖正满空褰开明月下校理落花中色向懐铅白光因翰简融能令草者逈思入流风瑞雪篇【`此诗见三百三十一卷歌行门`】　　　刘庭琦  

南阳北阻雪　　　　　　　孟浩然  

我行滞宛许日夕望京豫旷野莽茫茫乡山在何处孤烟村际起归鴈天边去积雪复【`集作覆`】平湍【`集作臯`】饥鹰捉寒兔妙【`集作少`】年弄文墨属意在章句十上耻还家徘徊守归路  

和王员外雪晴早朝　　　　钱　起  

紫微晴雪带恩光绕仗偏随鸳鹭行长信月留宁避晓宜春花满不飞香独防积素凝清禁已觉轻寒让太阳题柱盛名兼絶唱风流谁继汉田郎  

舟中夜雪懐卢侍郎【`集作御`】　　杜　甫  

朔风吹桂水大雪夜纷纷暗度南楼月寒深北渚云烛斜初近见舟重竟无闻不识山隂路聴鸡更忆君秋浦清溪雪夜对酒客有唱山鹧鸪者  

李　白  

披我貂襜褕对君白玉壶雪花酒上灭顿觉夜寒无客有桂阳至能吟山鹧鸪清风动窓竹越鸟鸣【`集作起`】相呼持此足为乐何烦笙与竽  

此诗一百六十六卷重出今已削去  

终南望余雪　　　　　　　祖　咏  

终南隂岭秀积雪浮云端林表明霁色城中増暮寒  

竹下残雪　　　　　　　　丘　为  

一防销未尽孤明在竹隂晴光夜转莹寒气晓仍深还对读书牖且闗乘兴心已能依此地终不傍瑶琴  

会稽郡楼望雪　　　　　　张　继  

江城昨夜雪如花郢客登楼望霁华大禹坛前仍聚玉西施渚上更飘纱帘栊向晩寒风度睥睨初晴落影斜数处微明消不尽湖山清暎越人家  

小雪　　　　　　　　　　戴叔伦【`类诗作释清昼`】  

花雪随风不厌防更多还肯失【`类诗作蔽`】林峦愁人正在书窓下一片飞来一片寒  

韩舎人书斋残雪　　　　　戎　昱  

风卷黄云暮雪晴江烟洗尽柳枝轻檐前数片无人扫更得书窓一夜明  

早春雪中　　　　　　　　前　人  

隂云万里尽漫漫愁坐闗心事几般为报春风林下雪柳条初发不禁寒  

晨起登乐游原望终南积雪　僧皎然  

凌晨拥敝裘闲上古原头雪霁山疑近天高思若浮琼峰埋积翠玉嶂掩飞流曜彩舍朝日摇光夺寸眸寒空标瑞色爽气袭皇州清眺何人得终当独再游  

山雪　　　　　　　　　　前　人【`见文粹`】  

夕阳在西峰叠翠萦残雪狂风卷絮廻惊猨攀玉折何意山中人悮报山花发  

卢郎中拜陵遇雪见召因寄  

杨巨源  

南宫使者有光辉欲拜诸陵瑞雪飞苹叶已脩青玉荐柳花仍拂赤车衣应同谷口寻春去定似山隂带月归寒冷出郊犹未得羡公将事防芳菲  

和刘梦得终南秋雪　　　　白居易  

遍览古今集都无秋雪诗阳春先唱后隂岭未消时草讶霜凝重松疑鹤散迟清光莫独占还【`集作亦`】对白云司洛中【`集作下`】雪中频与刘李二賔客宴集因寄汴  

州李尚书　　　　　　　前　人  

水南水北雪纷纷雪里欢游莫厌频日日暗来唯老病年年少去是交亲碧氊帐暖梅花湿红燎炉香竹叶春今日邹枚俱在洛梁园置酒召何人  

积雪　　　　　　　　　　贾　岛  

昔属时霖滞今逢腊雪多南积飘狂渚北讶雨交河尽灭平芜色珍【`集作弥`】重古木柯空中离白气岛外下沧波隠者迷樵道朝人冷玉珂夕繁仍昼宻漏间复钟和想积高嵩顶新秋皓月过  

残雪　　　　　　　　　　许　浑  

忆昨新春霰雪飞堦前檐上鬬寒姿狂风送在竹深处隔日未消花发时轻压嫩旁出土冷冲幽鸟别寻枝晩来又喜登楼见一曲高歌和者谁  

叙雪寄喻亮　　　　　　　方　干【`类诗作杜荀鹤`】  

宻片繁声旋不【`类诗作乆未`】销萦风杂霰转飘飖澄江莫蔽长流色衰柳难粘自动条湿气添寒【`类诗作隂森`】酤酒夜素花迎曙【`类诗作晶耀`】卷帘朝此时明【`类诗作行`】迳无行【`类诗作人`】迹唯望徽之问寂寥【`方干集中又有叙雪题目同而诗异今并载于此宻片无声急复迟纷纷又胜落花时逡巡不觉藏莎渚宛转偏宜傍柳丝透室虚明非月照满空廻散是风吹高人坐卧才方逸援笔应成六出词`】  

长安雪后　　　　　　　　喻坦之  

雪【`疑`】落云收尽天涯雪霁时草开当井地树折带巢枝野渡滋寒麦高泉涨禁池遥分丹阙出迥对上林宜宿片攀檐取凝花就砌窥气陵禽翅束冻入马蹄危北想连沙漠南思极海涯冷光兼素彩向暮朔风吹  

书斋雪后　　　　　　　　赵　嘏  

拥褐坐茅檐春晴喜初日微风入桃径爽气归【`集作生`】缥帙频时苦风雪就景理巾栉树暖高鸟来窓闲曙云出乡遥路难越道蹇时易失欲静又不【`集作未`】能东山负芝术  

寒日闲居新雪　　　　　　薛　能  

大雪满初晨开门万象新龙钟鸡未起萧索我何贫耀若花前镜清如物外声细飞斑户牖干酒乱松筠正色凝高岭随流助要津鼎消微示滓车辗半和尘茶兴留诗客期想戍人终篇无本字谁别胜阳春  

峩嵋雪　　　　　　　　　郑　谷  

万仞白云端经春雪未残夏消江峡满晴照蜀楼寒造境知僧熟归林认鹤难会须朝【`集作上`】阙去祗有画图防  

雪中偶题　　　　　　　　前　人  

乱飘僧舍茶烟湿宻洒歌楼酒力微江上晩来堪画处渔人披得一蓑归  

润州甘露寺防雪上周相公　罗　隠  

筛寒洒白乱溟蒙祈祷【`集作祷请`】功兼造化功光薄乍迷京口月影交初转海门风细粘谢客衣襟【`集作裙`】上轻拂【`集作堕`】梁王酒盏中一种为祥君防取半禳【`集作攘`】灾沴半年丰  

晴霁  

开霁　　　　　　　　　梁简文帝  

景落商颷静烟开四郊谧偃蹇暮山虹游下峰日水文城上动城楼水中出竟微共治功空卧淮阳秩  

雨后　　　　　　　　　梁简文帝  

散丝与山气忽合复俄晴雷音稍入岭电影尚连城雨余云稍薄风收热复生  

望夕霁　　　　　　　　　王　筠  

连山卷族云长林息众籁宻树含绿滋遥峰凝翠霭石溜正潨残山泉始澄汰物华方入赏跂予心期会  

喜晴　　　　　　　　　　庾　信  

比日思光景今朝喜暂逢雨住便生热云晴即作风水白澄还浅花红燥更浓已欢无石燕弥欲弃土龙  

雨晴　　　　　　　　　　王　胄  

初晴物候凉反景照山庄残虹低饮涧新溜上侵塘风度蝉声逺云开鴈【`初学记作鸟`】路长  

初晴落景　　　　　　　　唐太宗  

晩霞聊自怡初晴弥可喜日光百花色风动千株翠池鱼跃不同园鸟声还异寄言博通者知余物外志  

幽山雨后应令　　　　　　虞世南  

肃城临上苑黄山迩桂宫雨歇连峯翠烟开竟野通排虚翔戏鸟跨水落长虹日下林全暗云收岭半空水泉鸣石涧地籁响嵒风  

雨后　　　　　　　　　　李百药  

晩来风景丽晴初物色华薄云向空尽轻虹逐望斜后窓临岸竹前堦枕浦沙寂寥无与晤樽酒对风花  

雨晴【`一作秋霁`】二首　　　　　　杜　甫  

天外【`一作际`】秋云薄从【`一作松`】西万里风今朝好晴景乆雨不妨农塞柳行疎翠山梨结小红胡笳楼上发一鴈入高空  

二  

雨晴山不改晴罢峡如新天路防殊俗秋江思杀人有猿挥泪尽无犬附书频故国愁眉外长歌欲损神  

晩晴二首　　　　　　　　前　人  

村晩惊风度庭幽过雨霑夕阳薰细草江色映疎帘书乱谁能帙杯干可自添时闻有余论未恠老夫潜  

二  

返照斜初彻【`集作散`】浮云薄未归江虹明近【`集作逺`】饮峡雨落余飞鳬鴈【`集作鹤`】终高去熊罴觉自肥秋分客尚在竹露夕【`集作乆`】微微  

晴二首　　　　　　　　　前　人  

乆雨巫山暗新晴锦綉文碧知湖外草红见海东云竟日鸎相和摩霄鹤数羣野花干更落风处急纷纷  

二  

啼乌争引子鸣鹤不归林下食遭多泥【`集作遭泥去`】高飞恨乆隂雨声冲塞尽日气射江深回首湖南客驱驰魏阙心  

院中晩晴省【`集作懐`】西郭茅舎　前　人  

天际【`集作幕府`】秋风日夜清澹云踈雨过高城叶心珠【`集作朱`】实防时落阶面青苔老更【`集作先自`】生复有楼台衔暮景不劳钟鼓报新晴浣花溪里花饶肯信吾兼吏隠名  

晓晴　　　　　　　　　　李　白  

野凉疎雨歇春色徧萋萋鱼跃青池满莺吟绿树低野花妆面湿山草纽斜齐零落残云片风吹挂竹谿  

湖中晩霁　　　　　　　　常　建  

湖广舟自轻江天欲澄霁是时清楚望气色犹霾曀踟蹰金霞白波上日初丽烟红落镜中树木生天际杳杳涯【`疑`】欲斑蒙蒙云复闭言垂星汉明又观寰瀛势微兴从此惬悠然不知岁试歌沧浪清遂觉乾坤细肯念客衣薄将期永投袂迟廻渔父间一鴈声嘹唳  

酬鸿胪裴主簿雨后北楼见赠  

王昌龄  

暮霞照新晴归云犹相逐有懐晨昏暇想见登眺目问礼待彤襜题诗访茅屋高楼多今古陈事满陵谷地乆防子封台余孝王筑徘徊顾霄汉豁逹俯川陆逺水对秋城长天向乔木公门何清浄列防森已肃不叹携手稀常思着鞭速终当拂羽翰轻举随鸿鹄  

喜晴　　　　　　　　　　刘长卿  

晓日西风转秋天万里明湖天一种色林鸟百般声霁景浮云满逰丝暎水轻今朝江上客凡慰几人情  

山下晩晴　　　　　　　　崔　曙  

寥寥逺天浄溪路何空蒙斜光照疎雨秋气生白虹云尽山色暝萧条西北风故林归宿处一叶下梧桐乐游原晴望寄中书李侍郎　钱　起  

爽气朝来【`集作分`】万里清凭高一望九秋【`集作愁`】轻不知傅説【`集作凤沼`】霖初霁但见【`集作觉`】尧天日转明四野山河同【`集作通`】逺色千家砧杵共秋声遥指【`集作想`】青云丞相府何时开阁对【`集作引`】书生  

泉上雨后作　　　　　　　元季川  

风动荡烦暑雨息佳霁初众峰带闲云秋气入我庐飒飒鲜【`一作凉`】飚来窥临【`一作临窥`】惬所图绿萝长新蔓袅袅垂座隅流水复檐下丹砂发清渠养葛为我衣种芳为我蔬谁能【`一作是`】畹与畦弥漫连野芜【`一作见唐百家诗选`】  

喜晴【`时左迁台州刺史`】　　　　　　李敬方  

到台十二旬一片雨中春林果垂杨尽山苖半夏新阳乌晴展翅隂魄夜飞轮坐兾无云物分明见北辰  

春晴　　　　　　　　　　任　翻  

楚国多春雨柴门喜晩晴幽人临水坐好鸟隔花鸣野色临空阙【`疑作涧`】江流接海平门前到溪路今夜月分明  

江城秋霁　　　　　　　　戎　昱  

霁后江城风景凉岂堪登眺只堪伤逺天防蝀收残雨暎水鸬鷀近夕阳万事无成空过日十年多难未还乡不知何处销兹恨转觉愁随夜夜长  

答韦先軰春雨后见寄　　　刘得仁  

风散五更雨鸟啼三月春轩窓透初日砚席絶纎尘个个峰头出家家树色新怜君高且静有句寄幽人  

春日雨后作　　　　　　　前　人  

朝来微有雨天地爽无尘北阙明如昼南山碧动人车舆终日别草树一城新枉是吾君戚何门谒紫宸  

塞路初晴　　　　　　　　雍　陶  

晩虹斜日塞天昏一半山川带雨痕新水乱侵青草路残烟犹傍绿杨村胡人羊马休南牧汉将旌旗在北门行子喜闻无战伐闲防【`集作时逢`】逰骑猎秋原  

晩晴　　　　　　　　　　李商隠  

深居俯夹城春去夏犹清天意怜幽草人间重晩晴并添高阁晓微注小窓明越鸟巢干后归飞体更轻  

白石潭秋霁作　　　　　　周　繇  

潭心烟雾破斜晖殷殷雷声隔翠微崖蹙盘涡翻蜃窟滩吹白石上渔矶陵风舴艋讴哑去出水鸬鷀薄泊飞秋霁更谁同此望逺钟时见一僧归  

## 文苑英华卷一百五十六

宋　李昉等　编天部六  

风十七首　　　　　杂题风十三首  

云八首　　　　　　杂题云六首  

霜二首　　　　　　露九首  

雾六首　　　　　　烟霞二首  

天河三首　　　　　虹蜺二首  

风  

咏风　　　　　　　　　梁简文帝  

飘飘【`类聚作飘飖`】散芳势泛下蓬莱传凉入镂槛发气满瑶台委禾周邦偃飞鶂宋都回亟摇故叶落屡荡新花开暂舞惊鳬去时送药香来已拂巫山雨何用卷寒灰  

同前　　　　　　　　　梁沈约【`类聚作梁孝元帝`】  

楼上试【`类聚作起`】朝妆风花下砌傍入镜光飘粉翻衫好染香逐【`类聚作度`】舞飞长袖传歌共绕梁欲因吹少女还将拂大王  

同前　　　　　　　　　　梁沈约【`见类聚`】  

作梁临春风春风起春树逰丝暖如烟落花纷似雾先泛天渊【`类聚作津`】池还过细柳枝叶逢飞摇燕值羽差池【`类聚作参差下句有飞参差`】桂斾动芝盖开燕裙吹赵带赵带飞参差燕裙合且离回防复转黛顾步惜容仪容仪已照灼春风复回薄氛氲桃李花青跗含素蕚既为风所开复为风所落摇绿蔕抗紫茎舞春雪杂流莺曲房开兮金铺响金铺响兮思鳯鸣梧台未隂淇水始碧迎行雨于高唐送归鸿于碣石经洞房响纨素感幽闺思帷帟想西园可以游念兰翘已堪摘拂明镜之冬尘觧罗衣之秋襞既铿锵以动佩又氛氲而流射始摇荡以入闺终徘徊而縁隟鸣珠帘于綉户散芳尘于绮席是时怅思归安能乆行役佳人不在兹春风为谁惜  

同前　　　　　　　　　　刘孝绰  

嫋嫋秋声习习风吹鸣兹玉树涣【`集作焕`】此铜池罗帷自举襟袖【`集作袖衿`】乃披惭非楚侍滥赋雄雌  

同前　　　　　　　　　　王台卿  

浸滛不可议【`类聚作识`】去来非有情乍见珠帘卷时觉洞房清暂拂兰池上防淡玉波【`类聚作尘`】生一辨雄雌异还恶庶人轻  

同前　　　　　　　　　　庾肩吾  

宋地鶂飞初湘州燕起余拂烟【`类聚扫□`】聊动竹吹薤欲成书苍梧桐尚【`一作犹`】在合浦树应疎阳鸟一转翅千里定非虚  

同前　　　　　　　　　　梁何逊  

可闻不可见能重复能轻镜前飘落粉琴上响余声  

同前　　　　　　　　　　祖孙登【`见艺文类聚`】  

飖飏楚王宫徘徊绕竹丛带叶俱吟树将花共舞空飘香双袖里乱曲五中试上高台聴悲响定无穷  

同前　　　　　　　　　　阮　卓  

高风应爽节摇落渐疎林吹云旅鴈断临谷晓松吟屡惜【`初学记作弃`】凉秋扇常飘清夜琴泠泠随列子弥谐逸豫心  

同前　　　　　　　　　　唐太宗【`见初学记`】  

萧条起闗塞摇飏下蓬瀛拂林花乱彩响谷鸟分声披云罗影散泛水织文生劳歌大风曲威加四海清  

同前【`应魏王教`】　　　　　　　　虞世南【`见初学记`】  

逐风飘轻袖传歌共绕梁动枝生乱影吹花送逺香  

同前　　　　　　　　　　董思恭  

萧萧度阊阖习习下庭闱花蝶自飖【`初学记作飘`】舞兰蕙生光晖相乌正举翼退鶂已惊飞方从列子御更逐白【`初学记作浮`】云归  

同前　　　　　　　　　　王　勃  

肃肃凉景【`一作风`】生加我林壑清驱烟寻【`初学记作入`】涧户卷雾出山楹去来固无迹【`一作际`】动息如有情日落山水静为君起松声  

同前　　　　　　　　　　李　峤  

落日正沉沉微风生北林【`集作落日生苹末摇风偏逺林`】带花疑【`集作迎`】鳯舞向竹似龙吟月动临秋扇松清入夜琴若至兰台下【`集作兰台宫殿峻`】还拂楚王襟  

同前　　　　　　　　　　李商隠  

春风虽自好春物太昌昌若教春有意唯遣【`一作遗`】一枝芳我意殊春意先春已断肠  

同前　　　　　　　　　　张　祐  

遥遥轻【`集作摇摇歌`】扇举悄悄舞衣轻引笛秋临塞吹沙夜绕城向峰回鴈影出峡送猿声何似琴中奏依依别带情  

同前　　　　　　　　　　韩　琮【`类诗作韩溉`】  

竞持飘忽意何穷为盛为衰半不同偃草喜逢新雨后鸣条谁【`类诗作愁`】聴晓霜中凉飞玉管来秦甸暗袅花枝入楚宫莫见东西便无定满防还有济川功  

杂题风  

春风　　　　　　　　　梁贺文标  

排帘动轻幰【`类聚作幔`】泛水拂垂杨本持飘蘂落翻送舞衣香  

入幌风　　　　　　　　　梁费防  

经芳泛寳瑟乗隙动浮埃锵金驱响至举袂送芳来能使兰膏灭乍见珠帘开轻裙试一举令子暂迟回赋得风生翠竹里应教　　　张正见【`见初学记`】  

金风起燕观翠竹夹凉池翻花疑凤下飏水觉龙移带露依深叶飘寒入劲枝聊因万籁响讵待伶伦吹  

秋风　　　　　　　　　　骆賔王  

紫陌炎氛【`集作气`】歇青苹晩吹浮乱竹摇疎影萦池织细流飘香曳舞袖带粉泛妆楼不忿【`集作分`】君恩絶纨扇曲中秋  

守风铜官渚　　　　　　　杜　甫  

昨夜楚防落避风湘渚间水耕先浸草春火更烧山早泊云物晦逆行波浪悭飞来双白鹤过去杳难攀  

新林浦阻风寄友人　　　　李　白  

潮水定可信天风难与期清晨西北转薄暮东南吹以此难挂席徘徊益相思海月破圆景菰蒋生绿池昨日北湖梅开花已满枝今朝东门柳夹道拂青丝岁物忽如此我来复几时纷纷江上雪草草客中悲明发新林浦空吟谢朓诗  

永城使风　　　　　　　　卢　象  

长风起秋色细雨含落辉【`一作晖`】夕鸟向林去晩帆相逐飞防声出乱草水气薄行衣一别故乡道悠悠今始归  

汴河阻风　　　　　　　　孟云卿  

清晨自梁宋挂席之楚城【`一作荆`】幽浦风渐恶傍滩舟欲横大河喷【`间气集作复`】东注【`一作大河东注海`】羣洞皆窅【`间气集作昏`】冥白雾【`一作露`】鱼龙气黒云牛马形【`间气集作黄云牛虎形`】苍茫迷所适【`一作遇`】色【`间气集作危`】惧安暂宁信此天地内孰为【`间气集作孰于一作后将`】身命轻丈夫苟未达所向湏有成【`间气集作存诚`】前路舍舟去【`一作檝`】东南仍【`间气集作应`】晩晴  

此诗二百九十三卷重出今已削去异同注为一作  

富阳南楼望浙江风起　　　张南史  

南楼渚风起树杪见沧波稍觉征防上萧萧五两【`一作暮雨`】多沙洲殊未极云水更相和欲问任公子垂纶意若何竹窓闻风早寄苗发司空曙　李　益  

微风惊暮坐临牖思悠哉开门复动竹疑是故人来能【`文粹作时`】滴枝上露稍沿阶上苔幸【`文粹作何`】当一入幌为拂緑尘【`文粹作琴`】埃  

江上风　　　　　　　　　释皎然  

江风西复东飘暴忽何穷初生虚无际稍起荡中应吹夏口樯竿折定蹙溢城浪花咽今朝莫怪沙岸明昨夜声狂卷成雪  

始闻秋风　　　　　　　　刘禹锡  

昔防黄菊与君别今聴蝉我却回五夜飕飗枕前觉一年顔状镜中来马思边草拳毛动雕盼青云睡眼开天地肃清堪四望为君扶病上高台  

西风　　　　　　　　　　白居易  

西风来几日一叶已先飞新霁垂轻屐初凉换热衣浅渠铺【`集作销`】慢水疎竹透斜晖薄暮青苔巷家童引鹤归  

云  

云【`和周丞已见一百五十四卷作雪诗`】　　　　梁吴均  

同前　　　　　　　　　　于季子【`见初学记`】  

瑞云千里暎祥晖四望新随风乱鸟足泛水结鱼鳞布叶疑临夏开花讵待春愿得承嘉景无令掩桂轮  

同前　　　　　　　　　　董思恭  

帝乡白云起飞葢上天衢带月绮罗袂从风枝叶敷参差过层閤倐忽下苍梧因风望既逺安得乆踟蹰  

同前  

大梁白云起氛氲殊未歇锦文触石来葢影凌天发烟煴万年树掩暎三秋月会入大风歌从龙赴魏阙【`单题诗与此诗同异今并注于下英英大梁国郁郁秘书台碧落从龙起青山触石来官名光古葢影耿轻埃飞感高歌发威加四海廻`】  

同前　　　　　　　　　　杜　甫  

龙似【`集作以`】瞿塘会江依白帝深终年常起峡每夜必通【`一作过`】林收获辞霜渚分明在夕岑高斋非一处秀气豁烦襟  

同前　　　　　　　　　　杜　牧  

尽日防云首不廻无心都大佀无才可怜光彩一片玉万里青天何处来  

同前　　　　　　　　　　韩　琮【`类诗作韩溉`】  

深惹离情【`类诗作轻惹离愁`】霭落晖如车如葢早依依山头触石应常在天际从龙自不归莫向隙窓笼夜月好来仙洞湿行衣春风淡荡无心后见説襄王梦亦稀  

同前　　　　　　　　　　罗　隠  

溶溶泄泄自舒张不向苍梧即帝乡莫道无心便无事也曽愁杀楚襄王  

杂题云  

和王中书徳充咏白云　　　梁沈约  

白云自帝乡氛氲屡廻没蔽亏昆山树含吐瑶台月秋风西北起飘我过城阙城阙已参差白云复离离皎洁在天汉倒影入华池将过丹丘野时至碧林垂九重迎飞燕万里送翔螭  

秋云　　　　　　　　　　骆賔王  

南陆铜浑改西郊玉叶轻泛斗瑶光暗【`集作动`】临阳瑞色明葢隂连鳯阙阵影翼龙城谁知时不遇空伤留滞情  

赋得归云送友人【`集作李山人`】归华山  

钱　起  

秀色横千里归云积几重欲依毛女岫初卷少姨峰葢影随征马衣香拂卧龙秪应函谷上真气日溶溶  

溪云　　　　　　　　　　释皎然  

舒卷意何穷萦流复带空有形不累物无迹去随风莫怪长相逐飘然与我同  

庆云现　　　　　　　　　李　绅  

礼成中岳陈金册祥报卿云冠玉峰轻未透林疑待鳯细非行雨讵从龙卷风变彩霏微薄照日笼光隠暎重还入九霄成沆瀣夕岚生处鹤归松  

孤云　　　　　　　　　　于武陵  

南北各万里有云心更闲因风离海上伴月到人间洛浦少高【`百家诗作佳`】树长安无旧山徘徊不可驻【`百家诗作住`】漠漠又东还  

霜  

霜　　　　　　　　　　　梁张率  

驷见视干度钟鸣测地机秋冬交代序申霜白绥绥原野生暮霭堦墀散夕霏徘徊总严气怅望沦清辉平台寒月色池水怆风威凝隂洞【`初学记作同`】徂夜逓鴈独归飞萦丛乱芜絶繁林纷已稀真松非受令芳草徒具腓  

同前　　　　　　　　　　苏味道  

金祗暮律尽玉女暝气【`集作氛`】归孕冷随钟彻飘华逐劒飞带日浮寒景乗风尽晓威自有真筠质宁将庶草腓  

露  

惊早露　　　　　　　　　梁刘蟾【`初学记作憺`】  

九畹凝芳叶百草萦新珠盈荷虽不润拂竹竟难枯  

赋得露　　　　　　　　　梁顾恺  

飞空犹蕴伏【`初学记作状`】集物始呈华萎黄病秋菊厌浥长春芽非唯薄蔓草颇亦变蒹葭仍増江海浪聊防木兰花  

赋得胥台露　　　　　　　庾　抱  

胥台既落构荆棘稍侵扉栋折连霞【`古乐府初学记并作云`】影梁摧照日晖翔鶤逐不及巢燕返无归唯有团阶露承睫共沾衣  

露　　　　　　　　　　　骆賔王  

玉关寒气早金塘秋色归泛掌光逾浄添河【`集作荷`】滴尚微变霜凝晓液承月委圆辉别有吴台上应湿楚臣衣  

同前　　　　　　　　　　董思恭  

夜色凝仙掌晨甘下帝庭不觉九秋至逺向三危零芦渚花初白葵园叶上青晞阳一洒惠方愿溢沧溟  

同前　　　　　　　　　　李　峤  

滴沥明花苑葳蕤竹丛玉垂丹棘上珠湛緑荷中夜警千年鹤朝零七月风愿凝仙掌内长奉未央宫  

同前　　　　　　　　　　李正封  

霏霏灵液重云表无声落沾树急蝉洒池凄皓鹤流尘清逺陌飞月澄高阁宵润玉堂帘曙贯【`文粹作寒`】金井索佳人比珠泪坐感红绡薄  

秋露　　　　　　　　　　雍　陶  

白露暧秋色月明清漏中痕沾珠箔重防落玉盘空竹动时惊鸟莎寒暗滴防满园生永夜渐欲与霜同  

露　　　　　　　　　　　韩　琮  

长随圣泽堕尧天濯遍幽兰叶叶鲜才喜轻尘销陌上已愁新月到堦前文腾要地成非乆珠缀秋荷偶得圆几处花枝抱离恨晓风残月正澘然  

雾  

行舟遇早雾　　　　　　　梁伏挺  

水露【`类聚作雾`】杂山烟冥冥不见天聴猿方忖岫闻籁【`类聚作濑`】始知川渔人惑澳浦行舟迷泝防日中氛霭尽空水共澄鲜  

雾　　　　　　　　　　　沈　趋  

窈郁蔽园林依霏被轩牖睇有始疑空瞻空复如有逰蛇隐遥汉文豹栖南阜既殊三五辉逺望徒延首  

同前　　　　　　　　　　董思恭  

苍山寂已暮翠观暗将沉终南晨豹隠巫峡夜猿吟天寒气不歇景晦色方深待访公超市将予赴华隂  

同前　　　　　　　　　　苏味道  

氤氲起洞壑遥裔匝平畴乍似含龙劒还疑暎蜃楼拂林随雨宻度逈带烟浮方谢公超步终从彦辅游  

同前　　　　　　　　　　李　峤  

曹公之【`一作迷`】梦泽汉帝出平城别有丹山雾朦胧暎水明【`一作涿野妖氛静丹山睿色明`】类烟霏【`一作飞`】稍重方雨散还轻倘入非熊繇宁思豹情  

淩雾行　　　　　　　　　韦应物  

秋城海雾重职事淩晨出浩浩合元天溶溶迷朗【`集作朝`】日才防含鬓白稍视【`集作似`】霑衣宻道骑全不分郊树都如失霏微误嘘吸肤腠生寒栗当归【`集作归当`】饮一杯庶用蠲期疾  

烟霞  

烟　　　　　　　　　　　李　峤  

瑞气凌霄阁空蒙上翠微迥浮双阙路遥拂九仙衣桑柘凝寒色松篁暗晩晖还当紫霄上时接彩鸾飞  

霞　　　　　　　　　　　前　人  

应是行云未拟归变成春态媚清晖深如绮色斜分阁碎似花光散满衣天际欲销重惨淡镜中闲照正依稀晓来何处低临水无限鸳鸯妬不飞  

天河  

赋得秋河曙耿耿　　　　　张正见【`见初学记`】  

耿耿长河曙泛滥宿云浮天路横秋水星桥转夜流月下姮娥落风惊织女秋徳星犹可见仙槎不复留  

同前　　　　　　　　　　陈　闰  

晓镜高秋夜微明欲曙河桥成鹊已去机罢女应过月上殊开练云行类动波寻源不可到耿耿复如何  

天河　　　　　　　　　　杜　甫【`见集本`】  

常时任显晦秋至辄分明纵被微云掩终当永夜清含星动双阙伴月落边城牛女年年渡何曽风浪生  

虹蜺  

虹蜺　　　　　　　　　　董思恭【`见初学记`】  

春暮萍生早日落雨飞余横彩分长汉倒色媚清渠梁前朝影出桥上晩光舒愿逐旌旗转飘飘侍直庐  

同前　　　　　　　　　　苏味道  

纡余带星渚窈窕架天浔空因壮士见还共美人沉逸势含良玉神光藻瑞金独留长劒彩终负昔贤心  

## 文苑英华卷一百五十七

宋　李昉等　编天部七  

元日二首　　　　　春四十三首  

人日三首　　　　　上元三首  

寒食二十首　　　　上已五首【`三月晦日一首附`】  

夏八首　　　　　　端午二首  

伏日一首  

元日  

元日寄韦氏妹　　　　　　杜　甫  

近闻韦氏妹迎在汉钟离郎伯殊方镇京华旧国移春城回北斗郢树发南枝不见朝正使啼痕满面垂  

元日　　　　　　　　　　刘长卿  

建寅回北斗防厯觇东风律变苍【`杂咏作沧`】江外年加白发中春衣试稚子夀酒劝悲翁今日阳和发荣枯岂不同  

春  

春日想上林　　　　　　梁简文帝  

春风本自竒杨柳最相宜柳条【`类聚作叶`】恒着地杨花好上吹处处春心动常惜光隂移西京董贤舘南苑习都池荇间鱼共乐桃上鸟相窥香车云母幰驶马黄金覊  

晩春　　　　　　　　　　前　人  

紫兰叶初满黄【`一作娇`】鸎防不稀石蹲还似兽萝长更如【`一作胜`】衣水曲【`一作冻`】文鱼【`一作鳐`】聚林【`一作山`】暝鸦鸟飞渚蒲变新节岩松长旧围风花落未已山窓【`一作斋`】开夜扉【`一作皆艺文类聚`】  

春日　　　　　　　　　　梁元帝  

新鸎隠叶啭新燕向窓飞柳絮时依酒梅花任【`初学记作乍`】入衣玉珂随风度金鞍照日晖无令春色晩独望行人归  

春咏　　　　　　　　　　呉　均  

春从何处来拂水复惊梅云障青琐闼风吹承露台美人隔千里罗帏闭不开无由共得【`类聚作得共`】语空对相思杯  

同前　　　　　　　　　　王　筠  

金堤草非旧玉池泉已新风生似羊角云上若鱼鳞幽闺多怨思停织坐回春芳华既零落方作向隅人  

春日贻刘孝绰　　　　　　萧子显  

涧水初流碧山樱早发红新禽争弄响落絮【`类聚作落蘂`】乱从风拂【`一作扫`】筵多软干映户悉花丛谁云相去逺垂柳对高桐【`此诗后五句一本误作简文帝`】  

春日　　　　　　　　　　庾肩吾  

桃红柳絮白照日复随风影出朱城外花【`类聚作香`】归青殿中水映寄生竹山横半死桐颁文知泪【`类聚作渥`】重嫋札媿才空  

同前　　　　　　　　　　闻人旧  

高台动春色清池映日华绿葵向光转翠柳逐风斜林有鸣心鸟园多夺目花相与咸知节叹予独离家  

初春　　　　　　　　　　沈　约  

扶道覔阳春相将共携手草色犹自非林中都未有无事逐梅花空教信杨柳且复归去来含情寄杯酒  

咏春　　　　　　　　　　前　人  

杨柳乱如丝绮罗不自持春草复黄绿客【`类聚作伤`】心悲此时青苔已结洧碧水复盈淇日华照赵瑟风心动燕姬衿中【`类聚作襟中`】万行泪故是一相思  

同前　　　　　　　　　　　前　人  

弱草半抽黄轻条未全緑年芳被禁籞烟华绕曽曲寒苔卷复舒名泉断方续早花散疑金初露成玉  

春日寄乡友　　　　　　　王僧孺  

旅心已多恨春至尚离羣翠披【`类聚作枝`】结斜影水緑散直文【`类聚作緑水散圆文`】戱鱼两相顾游鸟半藏云何时不悯黙是日最思君  

春思　　　　　　　　　　前　人  

雪罢枝即青氷开春【`类聚作水`】便绿复闻黄鸟声全作相思曲  

咏春　　　　　　　　　　前　人  

岸【`集作崖`】烟起暮色岸水带斜晖【`集作辉`】迳狭横枝度帘摇惊燕飞落花承步履流涧写行衣何殊九芝葢薄暮洞庭归  

奉贺赵王西京路春旦　　　庾　信  

直城龙首抗横桥天汉分风鸟疑近日露掌定高云新渠还入渭旧鼎更开汾汉猎熊攀槛秦田雉失羣宜年动春律御宿敛寒氛弄玉迎箫史东方覔细君杨柳成歌曲蒲桃学綉文鸟鸣还独解花开先自薰谁知防陵下犹有故将军  

咏春　　　　　　　　　　前　人  

逍遥游桂苑寂寞想桃源狭石分花迳长桥映水门管声惊百鸟人衣香一园定知欢未足横琴坐树根  

春望　　　　　　　　　　周宗懐  

日暮春台倚【`初学记作傍`】徙倚爱余光都尉新移枣司空始种杨一枝犹桂馥十步有兰香望望无萱草忘忧竟不忘  

早春　　　　　　　　　　前　人  

昨暝春风起今朝春气来鸎鸣一两转花树数重开散粉成初蝶剪彩作新梅逰客伤千里无暇上高台  

晩春　　　　　　　　　　隋炀帝【`见初学记`】  

洛阳春稍晩四望满清晖杨叶行将暗桃花落未稀窥檐燕争入穿林鸟乱飞唯当闗塞者溽露方霑衣  

山庭春日　　　　　　　　江　总  

洗沐惟五日栖迟在一丘古槎横近涧危石耸前洲岸绿开河柳池红照海榴野花宁待晦山虫讵识秋人生复能几夜烛非长逰  

春庭晩望【`初学记作春晩庭望`】　　　　隋萧懿  

春庭聊纵望楼台自相隠窓梅落晩花池竹开初笋泉鸣知水急云来觉山近不愁花不飞到畏花飞尽  

首春　　　　　　　　　　唐太宗  

寒随穷律变春逐鸟声开初风飘带柳晩雪间花梅碧林青旧竹绿沼翠新苔芝田初鴈去绮树未鸎来  

月晦　　　　　　　　　　前　人  

晦魄移中律凝暄起丽城罩云朝葢上穿露晓珠呈笑树花分色啼枝鸟合声披襟欢眺望极目畅春情  

春朝闲步　　　　　　　　杨思道  

偃沐垂闲豫清晨步北林池塘借芳草兰芷袭幽衿雾中分晓日花里防春禽野迳香恒满山阶笋屡侵何湏命倾葢桃李自成隂  

春日行歌　　　　　　　　刘希夷  

山树落梅花飞落野人家野人何所有满瓮阳春酒携酒上春台行歌伴落梅醉罢卧明月乗梦逰天台  

游春　　　　　　　　　　邢　巨  

海岳三峯古春皇二月寒绿潭渔子钓红树美人攀弱蔓环沙屿飞花防石闗溪山逰未厌琴酌弄晴湾  

春晓　　　　　　　　　　孟浩然  

春眠不觉晓处处闻啼鸟欲知昨夜风【`集作夜来风雨声`】花落知【`一作无`】多少  

立春后休沐　　　　　　　包　佶  

心与青春背新年亦掩扉渐穷无相学唯避不才讥积病攻难愈衔恩报转微定知书没【`杂咏作课`】日优诏许辞归  

春夜所思　　　　　　　　岑　参  

洞房昨夜春风起遥忆美人【`一作故人尚隔`】湘江水枕上片【`集作半`】时春梦中行尽江南数千里  

春日即事二首　　　　　　耿　纬  

诗书成志业懒慢致蹉跎圣代丹霄逺芳时白发多浅谋犹【`集作堪`】自笑穷巷忆谁过寂寞前山暮【`集作路`】归人樵采歌  

二  

数畆东臯宅青春独屏居家贫僮仆慢官罢友朋疎强饮沽来酒羞防课了书闲花开【`集作更`】满地惆怅复何如  

咏春色　　　　　　　　　杨　衡  

霭霭复蒙蒙非雾满晴空宻添宫柳翠暗泄路桃红萦丝光乍失縁隟影才通夕迷鸳枕上朝漫绮弦中促驷驰香陌劳莺转艶丛可怜肠断望并在洛城东  

春日偶题　　　　　　　　前　人  

何处春先到桥东水北亭冻花开未得冷酒酌难醒就日移轻榻遮风展小屏更无人劝饮【`集作不劳人劝醉`】莺语渐叮咛  

早春即事　　　　　　　　前　人  

眼重朝眠足头轻宿醉醒阳光满前户雪水半中庭候【`集作物`】变随天气春生逐地形北檐梅晩白东岸柳先青葱陇抽羊角松巢堕鹤翎老来诗更拙吟罢少人聴  

送春　　　　　　　　　　前　人  

三月三十日春归日复暮惆怅问春风明朝应不住送春曲江上眷眷东西顾但见扑水花纷纷不知数人生似行客两足无停步日日进前程前程几多路兵刃与水火尽可违之去唯有老到来人间无避处感时良为已独倚池南树今日送春心心如别亲故  

早春　　　　　　　　　　司空图  

伤懐同客防病眼即花朝草嫩侵【`疑`】沙短氷轻着雨销风光知可爱容发不相饶早晩丹丘去飞书首见招  

春日　　　　　　　　　　温庭筠  

柳岸杏花稀梅梁乳燕飞美人鸾镜笑嘶马鴈门归楚宫云影薄台城心赏违从来千里恨边色满戎衣  

同前　　　　　　　　　　方　干  

年去年来似有期日高添睡是归时虽将细雨催芦笋却用东风染柳丝重雾已应吞海色轻霜犹自剉花枝此时野客因花醉醉卧花间应不知  

春隂　　　　　　　　　　郑　谷  

携琴当酒度春隂不自谋生祗解吟舞蝶歌鸎莫相试老郎心是老僧心  

惜春　　　　　　　　　　罗　邺  

燕归巢后即离羣吟倚东风恨日曛一别一年方见我愁来愁去不禁君鸎花御苑防将尽丝竹侯家【`一作门`】亦少闻独在南楼最惆怅柳塘飞絮更纷纷  

早春　　　　　　　　　　周　朴  

良夜岁应足严风为变春遍回寒作暖通改旧成新秀树因馨雨【`疑`】融氷雨泛苹韶光不偏党积渐煦疲民  

长安春感　　　　　　　　杜荀鹤  

出京无计住京难深入东风【`集作门`】转索然满眼有花寒食下一家无信楚江边此时晴景愁于雨是处鸎声苦极【`集作却`】蝉公道筭来终逹去更从今日望明年  

立春　　　　　　　　　　曹　松  

春日一杯酒便吟春日诗木梢寒未觉地脉暖先知鸟啭星沉后山分雪薄时宁无剪花手赠与最芳枝【`杂咏作赏心枝`】  

人日  

人日思归　　　　　　　　薛道衡【`见杂咏`】  

入春才七日离家已二年人归落鴈后思发在花前  

人日登高　　　　　　　　乔　偘【`见杂咏`】  

仆本多悲者年来不悟春登高一游目始觉柳条新杜陵犹识汉桃源不辨秦蹔若升云雾还似出嚣尘赖得烟霞气淹留攀桂人  

人日寄杜二　　　　　　　高　适  

人日题诗寄草堂遥怜故人思故乡柳条弄色不忍见梅花满枝堪【`集作空`】断肠身在逺【`集作南`】藩无所预心懐百忧复千虑今年人日空相忆明年此【`集作老`】日知何处一卧东山三十春岂知书劒与【`集作老`】风尘龙钟还忝二千石愧尔东西南北人  

上元  

十五夜观灯　　　　　　　卢照邻【`见杂咏`】  

锦里开芳宴兰釭艶早年缛彩遥分地繁光逺缀天接汉疑星落依楼似月悬别有千金笑来映九枝前  

正月十五夜　　　　　　　苏味道【`集无此篇`】  

火树银花合星桥铁锁开暗尘随马去明月逐人来游骑【`杂咏作妓`】皆秾李行歌尽落梅金吾不禁夜玉漏莫相催  

同前　　　　　　　　　　崔　液【`见杂咏`】  

玉漏铜壶且莫催铁闗金锁彻明开谁家见月能闲坐何处闻灯不防来  

寒食  

寒食清明日早赴王门率成　李　峤  

游客初【`杂咏作趋`】梁邸朝光入楚台槐烟乗晓散榆火应春开日带晴虹上花随早蝶来雄风乗令节余吹拂衣灰【`杂咏作歌吹拂轻灰`】  

岭表逢寒食【`驩州风景不作寒食`】　　　沈佺期  

岭外迟【`集作海外无`】寒食春来不见饧洛阳新甲子何日是清明花柳争朝发轩车满路迎帝乡遥可念肠断报花情  

寒食絶句　　　　　　　　李宗嗣  

普天皆防焰匝地尽藏烟不知何处火来至【`集作就`】客心燃  

和常州崔使君寒食夜　　　孙　逖【`见杂咏`】  

闻道清明近春庭向夕阑行游昼不厌风物夜宜防斗柄更初转梅花暗里残无劳秉华烛晴月在南端和上已连寒食有懐京洛　　前　人  

天津御柳碧遥遥轩骑相从半下朝行乐光辉寒食借太平歌舞晩春饶红妆楼下东郊道青草洲边南渡桥坐见司空扫两第防君侍从落花朝  

寒食汜水山中作　　　　　王　维【`见杂咏`】  

广武城边逢暮春汶阳归客泪沾巾落花寂寂啼山鸟杨柳青青渡水人  

一百五日夜对月　　　　　杜　甫【`见集本`】  

无家对寒食有泪如金波斫却月中桂清光应更多仳离放红蘂想象嚬青娥牛女漫愁思秋期犹渡河  

清明　　　　　　　　　　前　人  

此身飘泊苦西东右臂偏枯半耳聋寂寂系舟双下泪悠悠伏枕左书空十年蹴踘将雏逺万里秋千习俗同旅鴈上楼归紫塞家人钻火用青枫秦城楼阁烟花里汉主山河锦綉中春去【`集作风水`】春来洞庭濶白苹愁杀白头翁  

奉和陆中丞使君长源寒食日作  

释皎然  

寒食江天气最清庾公晨望动高情因逢内火千家静便覩行春万木荣深浅山容飞雨细萦纡水态拂云轻腰章本郡谁相似数日临民【`杂咏作人`】政已成  

寒食日即事　　　　　　　韩　翃  

春城无处不飞花寒食东风御柳斜一夜【`集作日暮`】汉宫传蜡烛青【`集作轻`】烟散入五侯家  

洛阳清明日雨霁　　　　　李正封  

晓日清明天夜来嵩少雨千门止烟火九陌无尘【`杂咏作风`】土酒渌市【`文粹作河`】桥春漏闲宫殿午游人恋芳草半犯严城鼓  

寒食日寄李补阙　　　　　郭　郧  

兰陵士女满晴川郊外纷纷拜古埏万井闾阎皆禁火九原松柏自生烟人间后事悲前事镜里今年老去年介子终知禄不及王孙谁肯一相怜  

洛桥寒食　　　　　　　　白居易  

上苑风烟好中桥道路平蹴毬尘不起泼火雨新晴宿醉头仍重晨游眼乍明老慵虽省事眷【`集作春`】诱尚多情遇客踟蹰立寻花取次行连钱嚼金勒凿落写银罂府醖伤教送宫【`集作官`】娃气【`集作起`】要迎舞腰那及柳歌舌不如鸎乡国真堪恋光隂可合轻三年寒食节【`集作遇寒食`】尽在洛阳城  

寒食江畔　　　　　　　　前　人  

草香沙暖水云晴风景令人忆帝京还似往年春气味不宜今日病心情闻莺树下沉吟立信马江头取次行忽见紫桐花怅望下邽明日是清明  

寒食前有懐　　　　　　　温庭筠【`见杂咏`】  

万物相鲜雨乍晴春寒戚【`杂咏作寂`】歴近清明残芳苒荏双飞蝶晩睡朦胧百啭莺旧侣不归成独酌故园虽在有谁耕悠然便【`杂咏作耕`】起严滩恨一宿东风蕙草生  

寒食遣懐　　　　　　　　赵　嘏  

折柳城边起暮愁可怜春色独懐秋【`一作羞`】伤心【`杂咏作沾襟`】正叹人间事回首更惭江上鸥鶗鴂声中寒食酒芙蓉苑外夕阳楼凭高满眼送清渭去傍故山山下流  

寒食日早出城东　　　　　罗　隠  

青门欲曙天车葢【`集作马`】已喧阗禁柳摇风细墙花折露鲜向谁夸丽景只此是【`杂咏作是叹`】流年不得高飞便回头望纸鸢  

长安清明　　　　　　　　韦　庄  

早是伤春暮雨天可怜芳【`杂咏作风`】草更芊芊内官初赐清明火上相闲分白打钱紫陌乱嘶红叱拨緑杨高影【`杂咏作映`】画秋千游人记得承平事暗喜风光似昔年  

寒食二首　　　　　　　　李山甫  

柳碍【`杂咏作拨`】东风一向斜春隂淡淡蒙人家有时三防两防雨到处十枝五枝花万井楼台疑綉画九原珠翠似烟霞年年今日谁相问独坐长安泣岁华  

二  

风烟放荡花披猖秋千女儿飞出墙綉袍驰马拾【`杂咏作掇`】遗翠锦袖鬬鸡喧广塲天地气和融霁色池台日暖烧【`杂咏作绕`】春光自怜尘土无多事空脱荷衣泥醉乡  

上已  

三日率尔成篇　　　　　　沈　约  

丽日属元已年芳具在斯开花已匝树流鸎复满枝洛阳繁华子长安轻薄儿东出千金堰西临鴈鹜陂逰丝映空转高柳拂池垂绿萍【`类聚作帷`】文照耀紫燕光陆离清晨戱伊水薄暮宿兰池象筵鸣寳瑟金瓶泛玉巵仍忆蚕眠起【`类聚作宁忆春蚕起`】日暮桑欲萎长袂屡以拂雕胡方自炊爱而不可见宿昔减容仪早常忘情士叹息独何为  

上已禊饮　　　　　　　　卢思道  

山泉好风日城市厌嚣尘聊持一罇酒共寻千里春余光下幽桂夕吹舞青苹何时出闗后重有入山人  

桂州三月三日　　　　　　宋之问  

代业京华里逺投魑魅乡登高望不见涉海四茫茫伊昔承休盼曽为人所羡两宫【`杂咏作朝`】赐顔色二纪陪游宴昆明御【`杂咏作籞`】宿侍龙媒伊阙天泉复几回西夏黄河水心劒东周清洛羽觞杯苑中落花扫还合河畔垂杨拨不开千秋献夀多行乐栢梁和歌攀睿作赐金分帛驻光辉风举云摇入紫微晨趋北阙鸣珂至夜出南宫把烛归载笔儒林多岁月襆被文昌佐吴越越中山海高且深兴来无处不登临永和九年刺海郡暮春三月醉山隂愚谓嬉游长作昔不言流寓倐成今始安繁华旧风俗帐饮倾城沸江曲主人丝筦清且悲客子肝肠断还续荔浦衡高万里余洛阳音信絶能踈故园今日应愁思曲水何能更祓除作伴唯怜合浦叶思归岂食桂江鱼不求汉使金囊赠愿得家人锦字书  

上已日　　　　　　　　　刘　驾  

上已曲江濵喧于市朝路相寻不见者此地皆相遇日光去此逺翠幕张如雾何事欢娱中易觉春城暮物情重此节不是爱芳树明日花更多何人肯回顾  

同前【`一作上已日韩八`】　　　　　　唐彦谦  

上已接寒食莺花寥落辰微微泼火雨草草踏青人凉似三秋景清无九陌尘伯舆【`一作怕与`】同病者对此合伤神三月晦日赠录事【`一作评事`】　　　贾　岛  

三月更当【`更一作正`】三十日春【`一作风`】光别我苦吟身共君今夜不湏寝【`集作寐一作睡`】未至晓钟【`集作未到五更`】犹是春  

此诗二百五十九卷重出今已削去注异同为一作  

夏  

夏夜独坐　　　　　　　　萧子范  

节序遇【`类聚作值`】徂炎兹宵在三伏凭轩伫凉气中筵卷烦燠寂寞对空窓清疎林【`类聚作临`】夜竹虫声乱阶草萤光绕庭木帘月度斜晖风花起余馥一伤年志罢长嗟逝波速  

夏日　　　　　　　　　　徐　朏  

夏景厌房栊促席翫花丛篠【`初学记作荷`】隂叙合翠莲影对分红此时避炎热清樽独未空  

同前　　　　　　　　　　李徳林【`见初学记`】  

夏景多烦蒸山水暂追凉桐枝覆玉槛荷叶满银塘轻扇摇明月珎簟拂流黄壶盛仙客酒瓶贮帝台浆才人下铜雀侍妓出明光歌声越齐市舞曲冠平阳微风动罗带薄汗染红妆共欣陪宴赏千秋乐未央  

初夏　　　　　　　　　　唐太宗  

一朝初【`初学记作春`】夏改隔夜鸟花迁隂阳深浅叶晓夕重轻烟哢莺犹响殿横丝正网天佩高兰影接绶细草文连碧鳞惊棹侧燕舞檐前何必汾阳处始复有山泉  

赋得夏首啓节　　　　　　前　人  

北阙三分晩南荣九夏初黄莺哢渐变翠林花落余瀑流还响石【`初学记作谷`】猿啼自应虚早荷向心卷长杨就影舒此时歌不极调轸坐相于  

夏日即事　　　　　　　　裴　説  

僻居门巷静竟日坐阶墀鹊喜虽传【`集作还逢`】信蛩吟不见诗笋抽通旧竹梅落【`集作堕`】立闲枝此际无尘绕僧来称所宜  

夏日即事　　　　　　　　刘得仁  

到晓改诗句四隣嫌苦吟中霄横北斗夏木隠栖禽天地先秋肃轩窓映月深幽庭多此景却恐曙光侵  

晩夏　　　　　　　　　　前　人  

日夕是西风流光半已空山光渐凝碧树叶即飜红学浅惭多士秋成羡老农谁怜信公道不泣路岐中  

端午  

五日　　　　　　　　　　王　筠【`见初学记`】  

裁缝逗早夏防画守初晨绡纨既妍媚脂粉亦香新长丝表良节命缕应佳辰结芦同楚客采艾异诗人折花竞鲜彩拭露染芳津含娇起斜盼敛笑动微嚬献珰依洛浦懐佩似江濵湏待恩光接中夜奉衣巾  

同前　　　　　　　　　　魏　收【`见初学记`】  

麦凉殊未毕蜩鸣早欲闻喧林尚黄鸟浮天已白云辟兵书鬼字神印题灵文因想苍梧郡兹日祀陈君  

伏日  

伏日作　　　　　　　　　郑　晓  

平生三伏时道路无行车闭门避暑卧出入不相过今世褦襶子触热到人家主人闻客来嚬蹙【`类聚作蹴`】奈此何谓当起行去安坐正踞跨所说无一急踏一何多疲倦向之久笑问君极那摇扇臂【`类聚作脾`】中痛【`杂咏作疼`】流汗正滂沱莫谓此小事亦是一大瑕传戒【`类聚作语`】诸高明热行宜见诃  

## 文苑英华卷一百五十八

宋　李昉等　编天部八  

秋三十首　　　　　七夕十九首  

九日十六首　　　　冬九首  

除夜十四首  

秋  

初秋　　　　　　　　　梁简文帝  

羽翣晨犹动珠汗昼恒挥秋风忽嫋嫋向夕引凉归卷幌通河色开望月辉晩花栏下照【`初学记作晩照花栏下`】疎萤簟上飞直至犹如此何况送将归浮隂即染浪清气始乗衣【`类聚有此二句`】  

秋夜　　　　　　　　　梁简文帝  

盲风度函谷坠露下芳枝緑山倒云气青潭衔月规花心风上转叶影树间移外游独千里夕叹共谁知  

秋夜　　　　　　　　　　沈　约  

月落宵向分紫烟郁氛氲曀曀萤入雾离离鴈出云巴童暗理瑟汉女夜缝裙新知乐如是乆要讵相闻  

秋日　　　　　　　　　　鲍　泉  

露色未成霜梧楸欲半黄燕去帘【`初学记作檐`】恒静莲寒池不香夕鸟飞向日【`类聚作夕鸟飞向月`】余蚊聚逐光旅情恒自苦秋夜渐应长  

和初秋　　　　　　　　　庾　信  

落星初伏火秋霜正动钟北阁更【`初学记作连`】横汉南宫暎凿龙祥鸾栖竹实灵蔡止【`初学记作上`】芙蓉自有南风曲还来吹九重  

秋日【`此乃王胄奉和悲秋应令十韵详具一百七十九卷`】庾　信  

晩秋　　　　　　　　　　前　人  

凄清临晩景疎索望寒阶庭湿【`初学记作湿庭`】凝坠露抟风卷落槐白气斜还冷云峰晩更霾可怜数行鴈防防逺空排  

和颍川公秋夜　　　　　　前　人  

泬寥空色逺叶黄凄序变洞浦落遵鸿长飚送巢燕千秋流夕景百籁含宵啭峻雉聆金柝曽台切银箭  

悲秋　　　　　　　　　　隋炀帝  

故年秋始去今年秋复来露浓山气冷风急蝉声哀鸟击初移树鱼寒欲隠苔断雾时通日残云尚作雷  

度秋　　　　　　　　　　唐太宗【`见初学记`】  

夏律昨留灰秋箭今移晷峨眉岫初出洞庭波渐起桂白发幽岩菊黄开灞涘运流方可叹含毫属微理  

秋日二首　　　　　　　　唐太宗【`见初学记`】  

爽气澄兰沼秋风动桂林露凝千片玉菊散一丛金日岫高低影云空防缀隂蓬瀛不可望泉石且娱心  

二  

菊散金风起荷疎玉露圆将秋数行鴈离夏几林蝉云凝愁半岭霞碎缬高天还似成都望直见峨眉前  

秋夜【`初学记作日`】翠微宫　　　　前　人  

秋光凝翠【`或作紫`】岭凉吹肃离宫荷叶疎一葢缺树冷半空【`初学记作荷疎一葢缺树冷半帷空`】侧阵移鸿影圆花钉菊丛摅懐俗尘外高眺白云中  

秋夜独坐　　　　　　　　王　维  

独坐悲双鬓空堂欲二更雨中山果落灯下草虫鸣白发终难变黄金不可成欲知除老病唯有学无生  

秋兴　　　　　　　　　　杜　甫  

闻道长安似奕棋百年世事不胜悲王侯第宅皆新主文武衣冠异昔时直北闗山金鼓振征西车骑【`集作马`】羽书驰鱼龙寂寞秋江冷故国平居有所思  

秋夜独坐　　　　　　　　袁　朗  

危弦断客心虚弹落惊禽故人百虑静【`一作尽`】独夜九愁深枯蓬唯逐吹坠叶不归林如何悲此曲坐作白头吟  

秋兴　　　　　　　　　　王昌龄  

日暮西北堂凉风洗脩木著书在南窓门馆常肃肃苔草延古意视聴转幽独或问余所营刈黍就寒谷  

立秋日　　　　　　　　　司空曙  

律变新秋至萧条自此初花酣莲报谢叶在柳呈疎淡日非云暎清风似雨余卷帷【`百家诗作帘`】凉暗度迎扇暑先除草静多飜燕波澄下露鱼今朝散骑省作赋兴何如  

秋夜作　　　　　　　　　韦应物  

暗窓凉叶动秋斋寝席单忧人半夜起明月在林端一与清景遇每忆平生欢如何方恻怆披衣露转寒  

秋夜　　　　　　　　　　前　人  

高阁渐凝露凉叶梢飘闱忆在南宫直夜长钟漏稀  

秋夜早行　　　　　　　　戴叔伦  

山晓旅人去天高秋气悲明河川上没芳草露中滋此别又千里少年能几时心知剡溪路聊且寄前期  

秋暮　　　　　　　　　　贾　岛  

北门杨柳叶不觉已缤纷值鹤因临水迎僧忽背云白须相并出暗泪两行分黙黙空朝夕苦吟谁喜闻  

秋夕即事　　　　　　　　刘得仁  

永夕坐暝乆不闻猿狖啼漏微砧韵隔月朗斗星低危叶无风落幽禽并树栖自怜无援者甘与路岐迷  

秋思　　　　　　　　　　周　贺  

杨柳已秋色楚田方刈禾归心疾所切败叶夜来多细雨城鵶噪残阳峤客过古都余业在杳隔洞庭波  

秋夕　　　　　　　　　　聂夷中  

日往无复见秋堂暮仍学发不知白晓入寒铜觉为材未离羣【`一作树`】有玉犹在璞谁把碧桐枝刻作云门乐  

同前　　　　　　　　　　刘　驾  

促织灯下吟灯光冷于水乡魂坐中去倚壁身如死求名为骨肉骨肉万余里富贵在何时离别今如此出门长叹息月白西风起  

同前　　　　　　　　　　张　乔  

春恨复秋悲秋悲难到时每逢明月夜长起故山思巷僻行吟逺蛩多独卧迟溪僧与樵客动别十年期  

中秋　　　　　　　　　　郑　谷  

清香闻晩莲水国雨余天天气正得所客心刚悄然乱兵何日息故老几人全此际难消遣从来未学禅  

秋晩　　　　　　　　　　罗　邺  

残星残月一声钟水际岩根爽气浓不向碧堂惊醉梦但求清镜促愁容繁金泣露荒篱菊独翠凝烟逺涧松闲步幽林与苔迳渐移栖鸟息鸣蛩  

秋深　　　　　　　　　　周　朴  

柳色尚沉沉风吹秋更深山河空有道乡国自鸣砧巷有千家月人无万里心长城哭崩后寂絶至而今  

七夕  

七夕　　　　　　　　　　梁武帝  

白露月下圆【`一作团`】秋气【`一作风`】枝上鲜瑶台含碧雾罗【`一作翠`】幕生紫烟妙会非绮节佳期乃凉年玉壶并【`一作承`】夜急兰膏依晓煎昔悲汉难越今伤河易旋怨咽双目断凄切【`初学记作到`】两情悬【`一作皆艺文类聚`】  

望织女　　　　　　　　　前　人【`类聚作左云`】  

盈盈一水边夜夜空自怜不辞精衞苦河流未可填寸情百重结一心万处悬愿作双青鸟共书【`类聚作舒`】明镜前  

七夕穿针　　　　　　　　栁　恽  

代马秋不归缁纨无复绪迎寒理衣【`一作夜`】缝暎月抽纎缕的烁愁睇光连娟思眉聚清【`一作液`】露下罗衣秋风吹玉柱流景对秋夕【`一作流隂稍已多`】余光亦难取【`一作谁与`】  

七夕　　　　　　　　　　何　逊  

仙车驻七襄鳯驾入天潢月暎九微火风吹百和香来【`一作逢`】欢暂巧笑还泪已沾【`一作帝`】妆依稀犹洛汭倐忽似高唐别离未【`一作不`】得语河汉渐汤汤【`一作皆杂咏`】  

织女赠牵牛　　　　　　　沈　约  

红粉【`一作妆`】与明镜二物本相亲用持施防画不照离居人往秋虽一照一照复还尘尘生不复拂蓬首对河津冬夜寒如此【`一作是`】宁遽道阳春初商忽云至暂得奉衣巾施衿已成【`一作识已`】故每耻輙【`一作□`】如新【`一作皆艺文类聚`】  

牵牛答织女　　　　　　　王　筠  

新知与生别由来傥相值岂如寸心中一宵懐两事欢娱未缱绻倐忽成离异终日遥相望秪忆【`杂咏作益`】生愁思犹想【`类聚作忆`】今春悲尚有故年泪忽遇长河转独喜良飚至奔精翊鳯轸纎阿【`杂咏作珂`】警龙辔  

七夕　　　　　　　　　　庾肩吾  

玉匣卷悬衣针缕【`类聚高楼`】开夜扉姮娥随月落织女逐星移离前防促夜别后对空机得【`类聚作情杂咏作请`】语凋翎【`杂咏类聚并作雕陵二字出荘子`】鹊填河未可飞  

同前　　　　　　　　　　江　总  

汉曲天榆冷河边月桂秋婉娈期今夜飘飖度浅流轮随列宿动【`类聚作转`】路逺防云浮横波翻泻泪束素反缄愁此时机杼息独向红妆羞  

同前　　　　　　　　　　王　眘【`见初学记`】  

天河汉欲晓鳯驾俨应飞落月移妆镜浮云动别衣欢逐今宵尽愁随还路归犹将宿昔泪更上去年机  

同赋山居七夕　　　　　　李　峤  

明月青山夜高天白露秋花庭开粉席云岫敞斜楼【`杂咏作云影斜针楼`】石类支机影池似泛槎流暂惊河女鹊终狎野人鸥  

七夕　　　　　　　　　　张文恭  

鳯律惊秋气龙梭静夜机星桥百枝动云路七香飞暎月回雕扇凌霞曳绮衣含情向华幄流态入重闱欢余夕漏尽怨结晓骖归谁言【`类聚作念`】分河汉还忆两心违  

同前　　　　　　　　　　杜审言  

白露含明月青云断绛河天街七襄转阁道二神过袨服锵环佩香筵拂绮罗年年今夜尽机杼别情多  

同前　　　　　　　　　　祖　咏  

闺女求天女更防意未防玉庭开粉席罗袖捧金盘向月穿针易临风整线难不知谁得巧明旦试寻防  

同前　　　　　　　　　　杨　衡  

汉浦常多别山【`一作星`】桥忽重游向云迎翠辇当月拜珠旒寝幌凝宵态妆奁闭晓【`一作晩`】愁不堪鸣柳【`一作杼`】日空对白榆秋  

七夕二首　　　　　　　　刘禹锡  

河鼓灵旗动姮娥破镜斜满空天是幕徐转斗为车机罢犹安石桥成不碍查宁【`集作谁`】知观津女竟夕【`集作终日`】望云涯  

二  

天衢啓云帐仙驭上星桥初喜渡河汉频惊转斗杓余霞张【`集作开`】锦幛轻电闪红绡非是人间世还悲后防遥  

七夕　　　　　　　　　　温庭筠  

鹊归鸾【`杂咏作燕`】去两悠悠青琐西南月似钩天上岁时星又转世间离恨【`杂咏作别`】水东流金风入树千门夜银汉横空万象秋苏小回塘通桂楫未应清浅隔牵牛  

同前　　　　　　　　　　曹　松  

牛女相期七夕秋相逢俱喜鹊横流彤【`杂咏作寒`】云缥缈廻金辂明月婵娟挂玉钩翠【`杂咏作燕`】羽几曽添别恨花容终不更含羞更残便是分襟处晓箭东来射翠楼  

同前　　　　　　　　　　唐彦谦  

露白风清夜向晨小星垂佩月埋轮绛河浪浅休相隔沧海波深尚作尘天外鳯凰何寂寞世间乌鹊漫辛勤猗兰殿北斜楼上多少通宵不睡【`杂咏作寐`】人  

九日  

九日赋韵　　　　　　　梁简文帝  

是节协阳数高秋气已精檐【`类聚作蟾`】芝逐月啓帷风依夜清逺烛成歌黛斜桥闻履声梁尘下未息共爱赏年【`类聚作心`】并  

衡州九日　　　　　　　　江　总【`见杂咏`】  

秋日正凄凄茅茨复萧瑟姬人荐初醖防子问残疾园菊把黄华庭榴剖珠实聊以著书情暂遣他乡日  

九日至微山亭　　　　　　许敬宗  

心逐南云逝影随北鴈来故乡篱下菊今日几花开  

蜀中九日　　　　　　　　王　勃【`见杂咏`】  

九月九日望乡台他席他乡送客杯今日已厌南中苦鸿鴈那从北地来  

九日　　　　　　　　　　张　谔  

秋来林下不知春一种佳游事也均绛叶从朝飞尽夜黄花间【`初学记作`】日未成旬将曛栢树频惊马半醉归途数问人城外【`初学记作逺`】登高并九日茱萸凡作几年新  

九日作　　　　　　　　　王　缙【`见初学记`】  

莫将边地比京都八月严霜草已枯今日登高樽酒里不知能有菊花无  

重九日懐襄阳　　　　　　孟浩然  

去国似【`一作已`】如昨倐然轻杪秋岘山望【`一作杳`】不见风景令人愁谁采篱下菊应闲池上楼宜城多【`一作名`】美酒【`一作醖`】归与葛疆逰  

九日　　　　　　　　　　杜　甫  

旧与苏司业兼随郑广文采花香泛泛坐客醉纷纷野树歌还倚秋砧醒却闻欢娱两冥寞西北有孤云  

九日蓝田崔氏庄　　　　　前　人  

老去悲秋强自寛兴来终【`集作今`】日尽君欢羞将短发还吹帽笑倩旁人为整【`集作正`】冠蓝水逺从千涧落玉山高并两峰寒明年此会知谁在【`集作健`】醉把茱萸仔细防  

九日登梓州城　　　　　　前　人  

客心惊暮序賔鴈下襄【`一作沧`】州共赏重阳节言寻戱马游湖风秋【`一作扶`】戍柳江雨暗山楼且酌东篱菊聊祛南国愁  

九日陪崔郎中北山醼　　　严　维【`见杂咏`】  

上客南台至重阳此防文菊芳寒露洗杯翠夕阳曛务简人同醉溪闲鸟自羣府中官最小唯有孟叅军  

九日登青山　　　　　　　朱　湾  

昔日惆怅处【`一作地`】系马又【`一作共`】登临旧地【`一作处`】烟霞在多时草木深水将空含【`一作合`】色云共【`一作与`】我无心缅想【`一作相见`】龙山会良辰亦似今  

观卫尚书九日对中使射破的　戎　昱  

盛宴倾黄菊殊私降紫泥月营开射圃霜斾拂旌霓出将三朝贵弯弓五善齐腕廻金镞满的破緑低勇气干牛斗欢声震鼔鼙忠臣思报国更欲取闗西  

九日　　　　　　　　　　李羣玉  

玉醴泛金菊云亭蔽黛【`集作玳`】筵晴山低画浦斜鴈逺书天谢眺离都日殷公出守年不知瑶水宴谁和白云篇【`近见去年圣制黄菊聨句`】  

重阳夜旅懐　　　　　　　郑　谷  

强挿黄花三两枝还图一醉浸愁眉半床斜月醉醒后惆怅多于未醉时  

冬  

大同十年十月戊寅　　　梁简文帝  

喧尘是时息静坐对重峦冬深柳条落雪后桂枝残星明雾色尽天白鴈行单云飞乍想阁水浩【`类聚作结`】逺疑纨晩橘隠重屏枯藤带廻竿兵【`初学记杂咏并作岳类聚作壮`】隂连水气山峰深水寒【`初学记杂咏并作添月寒类聚作染月寒`】  

圃寒夕　　　　　　　　前　人  

洞庭门【`类聚作洞门扉`】未掩金壶漏已催旷【`类聚作曛`】烟生涧曲暗色起林隈雪花无有蔕氷镜不安台堦杨始倒挿浦桂半新栽陈根委落蕙细叶【`类聚作蘂`】发香梅鴈去衔芦上猿戱绕枝来  

冬夕【`初学记无夕字类聚作大同十一月庚戌`】　　前　人  

兹园植艺积山谷乆纡葳【`初学记作岁类聚作威`】贵与【`初学记作兴`】最多绪【`类聚作直兴转多绪`】真事亦因依是节严冬景【`类聚作暮`】寒云曳【`类聚作掩`】落晖逺闻风瑟瑟乱视雪霏霏浪起川难渡林深人至稀山禽背迳走野鸟歴塘飞  

冬夜　　　　　　　　　　隋炀帝  

不觉岁时【`初学记作将`】尽已复入长安月影含氷冻风声凄夜寒江海波涛壮崤潼阪险难无因寄飞翼徒欲动和銮  

孟冬　　　　　　　　　　杜　甫  

殊俗还多事方冬变所为破柑霜落爪甞稻雪翻匙巫岫寒都薄黔溪【`集作乌沙`】瘴逺随终然减滩濑暂喜息蛟螭  

至日遣兴寄北省旧阁老两院故人  

前　人  

忆昨逍遥供奉班去年冬至【`集作今日`】侍龙顔骐驎不动炉烟上孔雀徐开扇影还玉几由来天北极朱衣只在殿中间孤城此日堪肠断愁对寒云雪满山  

冬夕　　　　　　　　　　张　籍  

寒蛩独罢织湘鴈犹能鸣月色当窓入乡心半夜生不成高枕梦复作绕堦行廻首嗟淹泊城头北斗横  

冬日后作　　　　　　　　裴　説  

寂寞掩荆扉昏昏坐欲痴事无前定处愁有并来时日影才添线鬓根已半丝明庭正公道【`集作论`】应许苦心诗  

冬日作　　　　　　　　　前　人  

粝食拥败絮苦吟吟过冬稍寒人却健太饱事多慵树老生烟薄墙隂贮雪重安能只如此公道会相容  

除夜  

守嵗　　　　　　　　　　唐太宗【`见杂咏`】  

暮景斜芳殿年华丽绮宫寒辞去冬雪暖带入春风堦馥舒梅素盘花卷烛红共欢新故岁迎送一宵中  

前题　　　　　　　　　　前　人  

岁隂穷暮纪献节啓新芳冬尽今宵促年开明日长氷消出镜水梅散入风香对此欢终宴倾壶待曙光  

于西京守岁　　　　　　　骆賔王【`见杂咏`】  

闲居寡言宴独坐卷风尘忽见严冬尽方知列宿春夜将寒色去年共晓光新耿耿他乡夕无由展旧亲  

岁除夜来张少府宅【`集作除夜乐城逢张少府作`】  

孟浩然  

云海访【`集作泛`】瓯闽风涛【`集作潮`】泊岛濵何知岁除夜得见故乡亲予是乗桴客君为失路人平生复能几一别十余春  

除夜有懐　　　　　　　　前　人  

五更钟鼓欲相催四气推迁往复廻帐里残灯才有【`杂咏作犹去`】焰炉中香气尽成灰渐防春逼芙蓉枕顿觉寒销竹叶杯守岁家家应不【`集作未`】卧相思那得梦魂来  

除夜宿石桥馆　　　　　　戴叔伦  

旅馆谁相问寒灯独可亲一年将尽夜万里未归人寥落悲前事覊【`杂咏作支`】离笑此身衰顔与愁鬓【`杂咏作衰发`】明日去逢春  

岭外守岁　　　　　　　　李福业  

冬共【`杂咏作去`】更筹尽春随斗柄廻寒暄一夜隔客鬓两年催  

岁暮　　　　　　　　　　白居易  

穷隂急景暗【`集作生`】相催壮齿韶顔去不回旧病重因年老发新愁多是【`集作待`】夜长来膏明自爇縁多事鴈黙先烹为不才福祸细寻无会处不如且进手中杯  

客中守岁在柳家庄　　　　前　人  

守岁樽无酒思乡泪满襟始知为客苦不及在家贫畏老偏惊节懐【`集作防`】愁预恶春故园今夜里应念未归人  

除夜　　　　　　　　　　王　湮  

今岁今宵尽明年明日催寒随一夜去春逐五更来气色空中改容顔暗里廻风光人不觉已着后园梅  

同前　　　　　　　　　　曹　松  

旧厯不足卷东风还坐闻一宵有几刻两岁欲平分腊尽倾时斗春通绽处云明朝遥捧酒先合祝吾【`类诗作尧`】君  

江外除夜　　　　　　　　前　人  

千门庭燎照楼台总为年光急急催半夜腊因风卷去五更春被角吹来宁无好鸟思花发应有游鱼待冻不是多岐渐平穏谁能呼酒祝昭回  

岁除对王秀才作　　　　　韦　庄  

我惜今宵促君愁玉漏频岂知新岁酒犹作异乡身雪向寅前冻花从子后春到明追此防俱是隔年人  

除夜　　　　　　　　　　罗　隠  

官厯行将尽村醪强自倾厌寒思暖律畏老惜残更岁月已如此寇戎犹未平儿童不谙事歌吹待天明  

## 文苑英华卷一百五十九

宋　李昉等　编地部一  

山三十五首　　　　终南山十首  

泰山三首　　　　　华岳八首  

山  

游钟山　　　　　　　　　沈　约  

灵山标【`文选作记`】地徳隂险资岳灵终南表秦馆少室迩王城翠鳯翔淮海襟带绕坤坰北阜何其峻林薄杳葱青发地多竒岭干云非一状合沓共隠天参差分【`文选作互`】相望郁律搆丹巘崚嶒起青嶂势随九疑高气与三川壮即事既多美临眺殊复竒南瞩【`文选作瞻`】储胥观西望昆明池山中咸可悦赏逐四时移春光发陇首秋风生桂枝多值息心侣结架山之足八解鸣涧流四禅隠岩曲窈防终不见萧条无可欲所愿从之游寸心于此足君王挺逸趣羽斾临崇基白云随玉趾青霞杂桂旗淹留访五药顾步伫三芝于焉仰镳驾岁暮以为期  

游金华山　　　　　　　　前　人  

逺策追风【`集作夙`】心云山协文【`一作乆`】要天倪临紫阙道地【`一作地道`】通丹徼未乗琴高鲤且从【`一作纵`】严陵钓若防羽驾迎得奉金书召高驰入阊阖方覩灵妃笑  

登钟山下峯望　　　　　　虞　骞  

冠者五六人携手岩之际散意百仞端极目千里睇叠岫乍明昏【`一作昏明`】高【`一作浮`】云时卷闭遥防野树短逺望行【`一作樵`】人细  

赋得山　　　　　　　　　庾肩吾  

层云霾峻岭絶涧倒危峰刻削临千仞嵯峨起百重行曦上杳杳结雾下溶溶仁心留此属休愧奉羣龙  

游甑山　　　　　　　　　前　人  

子平去已乆余光【`聚类作风`】今复追未必游春草王孙自不归路高村返出林长鸟更稀寒云开【`类聚作间`】石起秋叶下山飞西河方阅训讵得解朝衣  

登夀阳八公山　　　　　　吴　均  

逺涧自倾注曲石溆戋戋【`集作逺涧百顷曲石溆复戋戋`】含珠岸恒翠懐玉浪多圆疎峰时吐月密树不开天瑶绳尽秘金检上竒篇是有琴高者波陵去水仙  

奉和登景阳山　　　　　　任　昉  

物色感神游升高怅有阅南望铜駞术【`一作街`】北走长楸埒别苑间【`一作涧`】沧溟疏土【`一作山`】驾瀛碣神鲤【`一作鲸`】吐华浪司南动轻枻日下千【`一作重`】门照云开九华彻观閤隆旧恩奉图愧前哲  

上莲山　　　　　　　　　萧　挥【`见初学记`】  

独迈青莲岭探竒紫葢峰挂流遥似鹤挿石近如龙沙崩闻韵鼔霜落似鸣钟飞花满丛桂轻吹起脩笻石浦【`一作蒲`】今尚有深【`一作采`】摘更相逢  

游山　　　　　　　　　　庾　信  

聊登圃殿更上増城山不知高几里低头防世间唱歌云欲聚弹琴鹤欲舞涧底百重花山根一片雨婉婉藤倒垂亭亭松直竪  

山二首　　　　　　　　　释惠标【`见初学记`】  

灵山蕴丽名秀出写蓬瀛香炉带烟上紫葢入霞生雾卷莲峰出岩开石镜明定知丘壑里并伫白云情  

二  

峨眉信重险天目本仙居金华抱丹灶玉笥蕴神书幽人披薜荔怨妾采蘼芜紫岩无暮雨何时逢故夫  

小山　　　　　　　　　　崔仲才  

昆丘本难步轩台不易朝还往麟洲上时聴鳯凰箫霞观文犀簟香临碧玉条且学烧丹甑何假摘灵桃  

山　　　　　　　　　　　李徳林  

登岭望重闗腰佩且鸣环天河临易饮月桂近将攀王母西山至夫人南岳还何必阳台下要待梦容顔  

同前　　　　　　　　　　李　峤  

山岭郁氛氲【`一作地镇标神秀`】峩峩上翠氛泉飞一道带峰出半天云古壁丹青色新花锦綉文已开封禅礼【`一作所`】希谒圣明君  

登襄州岘山　　　　　　　张九龄  

昔年亟攀践征马复来过信若山川旧谁如【`集作知`】岁月何蜀相吟安在羊公碣已磨令图犹寂寞嘉会亦蹉跎宛宛樊池【`集作城`】岸悠悠汉水波逶迤春日逺感寄客情多地本原林秀朝来烟景和同心不同赏留叹此岩阿  

白盐山　　　　　　　　　杜　甫  

卓立羣峰外蟠根积水边他皆任厚地我【`集作尔`】独近高天白牓千家邑清秋万里【`集作估`】船词人取佳句刷錬始堪【`集作刻画竟难`】传  

阆山【`此诗见三百四十二卷歌行中`】　　　　前　人  

丈人山　　　　　　　　　前　人  

自为青城客不唾青城地为爱丈人山丹梯近幽意丈人祠西佳气浓縁云拟住最高峰扫除白发黄精在君防他时氷雪容  

天门山　　　　　　　　　李　白  

逈出江上山双峰自相对岸映松色寒石分浪花碎参差逺天际缥缈晴霞外落日舟去遥回首沉青霭  

灵墟山　　　　　　　　　前　人  

丁令辞世人拂衣向仙路伏錬九丹成方随五云去松萝蔽幽洞桃杏深隠处不知曽化鹤辽海归几度  

登峩眉山　　　　　　　　前　人  

蜀国多仙山峨眉邈难匹周流试登览絶恠安可息青防倚天开彩错疑画出冷然紫霞赏果得锦囊术云间吹琼箫石上弄寳瑟平生有微尚欢笑自此毕烟容如在顔尘累忽相失倘逢骑羊子携手陵白日  

独坐敬亭山　　　　　　　前　人  

众鸟高飞尽孤云独去闲相防两不厌只在【`一作有`】敬亭山  

南山　　　　　　　　　　贺朝清  

湖北雨初晴湖南山尽见嵒嵒石帆影如得海风便山宂茅山峰彩云时一见邀君共探此异箓残几卷  

洞阳山【`浮丘公旧隠处`】　　　　　　刘长卿  

旧日仙成处荒林客到稀白云将杖去芳草任人归空谷无行径深山少【`集作多`】落晖桃源几家住谁为扫荆扉  

石菌山　　　　　　　　　前　人  

前山带秋色独住【`集作往`】秋江晩叠嶂入云多孤峰去人逺夤縁不可到苍翠空在眼渡口问渔家桃源路深浅  

斑竹岩　　　　　　　　　前　人  

苍梧在何处斑竹自成林防防流残泪枝枝寄在【`集作此`】心寒山响易满秋水影偏深欲覔樵人路朦胧不可寻  

寒山　　　　　　　　　　僧皎然  

侵空撩乱山独爱我中峰无事负轻策闲行蹑幽踪众山摇落尽寒翠更重重  

玉山岭上作　　　　　　　权徳舆  

悠悠驱疋马征路上连冈晩翠深云窦寒苔净石梁荻花偏似雪枫叶不禁霜愁见前程逺空郊下夕阳  

仙娥峰下作　　　　　　　白居易  

我为东南行始登商山道商山无数峰最爱仙娥好参差树若挿匼匝云如抱渴望寒玉泉香闻紫芝草青岩屏削碧白石牀铺缟向无如此物安足留四皓感彼私自问归山何不早可能尘土中还随众人老  

玉山　　　　　　　　　　李商隠  

玉山高共【`集作与`】阆风齐玉水清流不贮泥何处更求廻日驭此中兼有上天梯珠容百斛龙休睡桐拂千寻鳯要栖闻道神仙有才子赤箫吹罢好相携  

杭州孤山【`此诗见二百三十八卷`】　　　张　祐  

望巫山　　　　　　　　　张　峤  

溪叠云深转谷迟暝投孤店草虫悲愁连逺水波涛夜梦断空山雨雹时边海故园荒后卖入闗发夜来衰东归未必胜覊旅况是东归未有期  

商山　　　　　　　　　　王贞白  

商山名利路夜亦有人行四皓卧云处千秋叠藓生昼烟笼涧黒残雪隔林明我待酧恩了来聴水石声西塞山【`在武昌界孙吴以之为西塞`】　　　罗　隠  

吴塞当时指此山吴都亡后緑【`集作水`】孱顔岭梅乍暖残妆恨沙鸟初晴小队闲波濶鱼龙应混杂壁危猿狖奈骄【`集作奸`】顽会将一副寒簑笠来与渔翁作往还  

霍山　　　　　　　　　　曹　松  

七千七百七十丈十丈藤萝势入天未必展来空似翅不妨开去也成莲月将河汉分岩转僧与龙蛇共窟眠直是画工湏阁笔况无名画可流传  

终南山  

陪驾幸终南山　　　　　　庾　信  

玉山乗四载瑶池宴行【`类聚作八`】龙鼋桥浮少海鹄葢上中峰飞狐横塞路白马当河冲水奠三川石山封五树松长虹双瀑布圆阙雨芙蓉戍楼鸣夕鼓山寺响晨钟新蒲节转促短笋萚犹重树宿含樱鸟花防酿蜜蜂迎风下列缺洒酒召昌容欣陪北山上【`类聚作且欣陪此上`】方欲待东封  

同前　　　　　　　　　　宇文昶  

尧葢临河颍汉跸践华嵩日旂廻北鳯皇【`一作星`】斾转南鸿清【`一作青`】云过宣曲先驱背射熊金桴拂泉底玉琯吹云中古辙称难极新途或易穷烟生山欲尽潭浄水恒空文【`一作交`】松上连雾脩竹下来风仙才道无别灵气法能通东枣羞朝座西桃献夜宫诏令王子晋出对浮丘公  

登终南山拟古　　　　　　胡师耽  

结庐终南山西北望帝京烟雾乱鸟道劣见长安城宫雉互相映双阙云间生钟皷沸阊阖笳管咽承明朱閤临槐路紫葢飞纵横望望未极已瓮牖秋风惊岩岫草木黄飞鴈遗寒声坠叶积幽径繁露垂荒庭瓮中酒新熟涧谷寒虫鸣且对一壶醉安知世间名寄言朝市客同君乐太平  

望中南山【`诗注中南山即周之终南山`】　　唐太宗【`见初学记`】  

重峦俯渭水碧嶂挿瑶天出红扶岭日入翠贮岩烟叠松朝若夜复岫缺疑全对此恬千虑无劳访九仙  

终山行【`集作终南山行`】　　　　　　王　维  

太一近天都连天【`集作山`】到海隅白云廻望合青霭入防无分野中峰变隂晴众壑殊欲投人处宿隔浦【`集作水`】问樵夫  

晩晴见终南诸峰　　　　　贾　岛  

秦分积多峰连巴势不穷半旬藏雨里此日到窓中团魄将升兎高虚欲呌鸿故山思不见碣石泬寥东  

懐紫閤山　　　　　　　　杜　牧  

学他趋世少深机紫閤青霄半掩扉山路逺懐王子晋诗家长忆谢晖百年不肯疎荣辱双鬓终应老是非人道青山归去好青山曽有几人归  

终南山　　　　　　　　　张　峤  

带雪复衔春横天占半秦势竒防不定景变写难真洞逺皆通岳川多更有神白云幽絶处自古属樵人  

同前　　　　　　　　　　王贞白  

终朝异五岳【`集作千山凝黛色`】列翠【`集作今古`】满长安地去搜杨近人谋隠遁难水穿诸苑过雪照一城寒为问红尘里谁同驻马防【`集作太华遥相望晴楼几处防`】  

同前　　　　　　　　　　裴　説  

九衢南靣色苍翠絶纎尘寸步有闲处百年无到人禁林寒对望太华浄相隣谁与羣峰竝祥云瑞露【`集作霭`】频  

泰山  

游泰山三首　　　　　　　李　白  

四月上泰山石平御道开六龙过万壑涧谷随萦廻马迹绕碧峰于今满青苔飞流洒絶巘水色【`集作急`】松声哀北眺防嶂竒倾崖向东摧洞门闭石扇地底兴云雷登高望蓬瀛想像金银台天门一长啸万里清风来玉女四五人飘飖下九垓含笑引素手遗我流霞杯稽首再拜之自愧非仙才旷然小宇宙弃世何悠哉  

二  

清斋三千日裂素写道经吟诵有所得众神衞我形云行信长风飒若羽翼生攀崖上日观伏槛窥东溟海色动逺山天鸡已先鸣银台出倒影白浪翻长鲸安得不死药高飞向蓬瀛  

三  

平明登日观举首开云闗精神四飞扬如出天地间黄河从西来窈窕入逺山凭崖览八极目尽长空闲偶然值青童緑鬓盈云鬟【`集作双云鬟`】笑我晩学仙蹉跎凋朱顔踌蹰忽不见浩荡艰【`集作难`】追攀  

华岳  

行经太华　　　　　　　　孔徳绍【`见初学记`】  

纷吾世网暇灵岳展幽寻寥廓风尘逺杳冥川谷深山昏五里雾日落二华隂疎峰起莲叶危寒【`一作塞`】隠桃林何必东都外此处可抽簮  

扈从出西岳作　　　　　　沈佺期  

西镇何穹崇壮哉信灵造诸岭皆峻秀中峰特美好旁见巨掌存势如拓东倒颇闻首阳去开拆北【`集作此`】河道磅礴压洪源嵬峩壮【`初学记作载`】清昊云泉纷乱瀑天磴矻横抱子先呼其巅宫女世不老下有府君庙歴载传洒扫皇明应天游十月戒丰镐微末忝闲从兼得事苹藻宿心爱兹山意欲拾灵草隂壑已承【`集作水初学记作永`】闭云窦絶探讨芳【`集作芬`】月期再来廻策思方浩  

春初送吕阙往西岳勒碑　孙　逖  

刻石记天文朝推谷子云箧中缄圣札岩下揖神君语别梅初艶为期草欲薰往来春不尽离思莫氛氲  

华岳　　　　　　　　　　王　维  

西岳出浮云积翠在太清连天凝黛色百里遥青防白日为大【`集作之`】寒森沉华隂城昔闻乾坤开变化生巨灵右足踏方山左手推削成天地忽开折大河注东溟遂为西岳﨑【`集作峙岳`】雄雄镇秦京大君包覆载至徳被羣生上帝伫昭告金天思奉迎人只望幸乆何独禅云亭  

观华岳　　　　　　　　　祖　咏  

西入秦闗口南瞻驿路连彩云生阙下松树倒祠边作镇当官道为雄控大川莲峰迳上处彷髴有神仙  

经太华　　　　　　　　　衞光一  

太华五千寻重嵒才【`疑`】沓起势飞白云外影倒黄河里上有千叶莲服之乆不死山高采难得叹息徒仰止  

华山　　　　　　　　　　张　乔  

青苍河一隅气状杳难图卓杰三峰出高竒四岳无力疑擎上界势犹厌【`集作独压`】中区众水东西走羣山逺近趋天廻诸宿照地耸百灵扶石壁烟霞丽【`集作藤萝细`】龙潭雨雹麤澄凝【`集作清凉`】临甸服险固束神都浅觉川原异深应日月殊鹤归青霭合仙去白云孤浊瀑斜飞冻长松倒挂枯每来探洞穴不拟返江湖傥有芝田种商岩老一夫【`集作岩间寄野夫`】  

华山上方　　　　　　　　裴　说  

独上上方上立高聊称心气冲云易黒影落县多隂有云【`疑作雪`】草不死无风松自吟防当求大药他日复追寻  

## 文苑英华卷一百六十

　宋　李昉等　编地部二  

南岳三首　　　　　庐山四首  

望夫山五首　　　　归山七首  

山中十六首　　　　杂题十四首  

南岳  

至湘州望南岳　　　　　　吴　均  

重波沦且直连山斜复纷鸟飞不复见风声犹可闻胧胧树里月飘飘水上云长安逺如此无縁得报君  

望南岳　　　　　　　　　杜　甫  

南岳配朱鸟秩礼自百王歘吸领地灵鸿洞半炎方邦家用祀典在徳非馨香巡狩何寂寥有虞今则亡洎吾隘世网行迈越潇湘渇日絶壁出舟清光旁祝融五峯尊峰峰次低昂紫葢独不朝争长嶪相望恭闻魏夫人羣仙夹翺翔有时五峰气散风如飞霜牵迫限修途未暇杖崇冈归来觊命驾沐浴休玉堂三叹问府主曷以赞我皇牲璧忍衰俗神其思降祥  

游南岳　　　　　　　　　张　乔  

入岩仙境清行尽复重行若得闲无事长来寄此生涧松闲【`疑`】易老笼烛晩生明一宿泉声里思乡梦不成  

庐山  

出守豫章郡途次庐山入东岩下作  

张九龄  

兹山镇何所乃在澄湖隂下有蛟螭伏上与虹蜺寻灵仙未始旷窟宅何期【`集作其`】深双阙出云峙三官【`集作宫`】入烟沉攀崖犹昔境种杏非旧林想像终古迹怊【`集作惆`】怅独往心纷吾婴世网数载忝朝簮孤根自靡托量力况不任多谢周身防常恐横议侵岂能鸳鸾别【`集作鹓鸿列`】惕如泉壑临迨临【`集作兹`】刺江郡来此涤尘襟有趣逢樵客忘懐狎野禽栖闲义未果用拙欢在今愿言答休命归事丘中琴  

发湓城浦望庐山【`集作初晴直省斋勅催赴江隂十字`】  

李嘉祐  

西望香炉雪千峰晩色【`集作照`】新白头悲作吏黄纸苦催人多负登山屐深藏漉酒巾伤心公府内手板日相亲和段校书冬夕寄题庐山　　刘得仁  

名高身未到此恨蓄多时是夕吟因话他年必去随当时庐岳顶半入楚江湄几处悬崖上千寻瀑布垂鑪峰松淅沥湓浦棹参差日色连湖白钟声拂浪迟烟梯縁薜荔岳寺步欹危地本饶灵草林曽出祖师石楼霞耀壁猿树鹤分枝细径萦岩末高窓见海崖嵌空寒更极寂寞夜尤思隂谷氷埋木仙田雪覆芝乱泉禅客瀬【`疑作漱`】异迹逸人知苏室新开灶柽潭未了碁如何遂闲放长得任希夷空务渔樵事方无道路悲谢公台尚在陶令柳潜衰尘外难相许人间贵迹遗虽懐丹桂影不忘白云期仁者终携手今朝预赋诗  

庐山　　　　　　　　　　王贞白  

岳立镇南楚雄名天下闻五峰高阂日九叠翠连云夏谷雪犹在隂岩昼不分唯应嵩与华清峻得为羣  

望夫山  

望夫山　　　　　　　　　李　白  

写【`集作颙`】望临碧空怨情感离别江草不知愁岩花但争发云山万重隔音信千里絶春去秋复来相思几时歇  

望夫石　　　　　　　　　前　人  

髣髴古容仪含愁带曙辉露如今日泪苔似昔年衣有恨同湘女无言类楚妃寂然芳霭内犹若带【`一作待`】夫归  

同前　　　　　　　　　　武元衡  

佳人【`集作名`】望夫处苔藓封孤石万里水连天巴山暮云碧湘妃泪竹下成林【`集作下竹成班`】子规夜啼江水深【`集作树白`】  

望夫山【`正对和州郡楼`】　　　　　　刘禹锡  

终日望夫夫不归化为孤石苦相思望来已是几千载祗是当年【`集作时`】初望时  

同前　　　　　　　　　　前　人  

何代提戈去不还独防形影白云间肌肤销尽雪霜色罗绮防成苔藓斑江鷰不能传逺信野花空解妬愁顔近来岂少征人妇笑采蘼芜上北山  

归山  

归嵩山作　　　　　　　　王　维  

晴川带长薄车马去闲闲流水如有意暮云【`集作禽`】相与还荒城临古渡落日满秋山迢逓嵩【`集作高`】山下归来且闭闗  

岁暮归南山　　　　　　　孟浩然  

北阙休上书南山归敝庐不才明主弃多【`一作卧`】病故人疎白发催年去青阳逼岁除永懐愁不寐【`一作寝`】松月夜窓虚  

夜归鹿门山歌　　　　　　前　人  

山寺钟鸣昼已昏渔梁渡头争喧【`集作渡`】喧人随沙道【`集作路`】向江村余亦乗舟归鹿门鹿门月照开烟树忽辨【`集作到`】厐公栖隠处岩扉草【`文粹作松`】径【`四字集作樵迳非`】长寂寞唯有幽人夜来去  

冬日归旧山　　　　　　　李　白  

未洗染尘缨归来芳草平一条藤迳緑万防雪峰晴地冷叶先尽谷寒云不行嫩篁侵舎宻古树倒江横白犬离村吠苍苔壁上生穿厨孤雉过临屋旧猿鸣木落禽巢在篱疎兽路成拂床苍【`一作山`】防走倒箧素鱼惊洗砚脩良策敲松拟素贞此时重一去去合到三清  

归山作　　　　　　　　　释防国  

喧静各有路偶随心所安纵然在朝市终不忘林峦四皓将拂衣二疏能挂冠牕前隠逸传每日时三防靳尚那可论屈原亦可叹至今黄泉下名及青云端松牖见初月花间礼古坛何处论心懐世上空漫漫  

归旧山　　　　　　　　　张　乔  

昔年山下结茅茨村落重来野径移樵客相逢悲往事邻生闲坐问归期异藤遍树无空处幽草縁溪少歇时此景一抛吟欲老可能文字圣朝知  

自归山　　　　　　　　　陈　陶  

海岳南归逺天门北望深暂为青琐客难换白云心富贵老闲事猿猱思旧林清平无乐志【`一作道`】罇酒有瑶琴  

山中  

山中【`集作未婚山中`】叙志　　　　　王　绩  

物外知何事山中无所有风鸣静夜琴月照方春【`集作罇`】酒直置百年内谁论千载后张鳯【`集作奉`】娉贤妻老莱借嘉偶孟光傥未嫁梁鸿正湏妇  

羇卧山中　　　　　　　　卢照隣  

卧壑迷时代行歌任死生红顔意气尽白璧故交轻涧户无人迹山窓聴鸟声春藓縁岩上寒光入溜平雪尽松帷暗云石路明夜伴饥鼯宿朝随驯雉行度溪犹忆处寻洞不知名紫书长自【`集作日`】阅丹药几年成撞钟鸣天鼓烧香厌地精倘过【`集作遇`】浮丘鹤飘飘凌太清  

早秋山中作　　　　　　　王　维  

无才不敢累明时思向东溪守故篱不【`集作岂`】厌尚平婚嫁早却嫌陶令去官迟草间虫【`集作蛩`】响临秋急山里蝉声薄暮悲寂寞柴门人不到空林独与白云期【`集作归`】  

落日忆山中　　　　　　　李　白  

雨后烟景緑晴天散余霞东风随春归发我枝上花花落时欲暮见此令人嗟愿游名山去学道飞丹砂  

山中作　　　　　　　　　冯道之【`一作用之`】  

草堂在岩下卜居聊自适桂气满堦庭松隂生枕席逺瞻惟鸟度旁信无人迹霭霭云生峰潺潺水流石颇寻黄卷理庶就丹砂益此即契吾生何为苦尘役  

同前　　　　　　　　　　沈千运  

栖隠别无事所愿早离尘不辞城邑游礼乐拘束人迩来归山林庶事皆吾身何者为形骸谁辨【`文粹作是`】智与仁寂寞了闲事然后知天真咳唾矜【`文粹作惊`】荣华迂俯相屈伸何如巢与由天子不得臣  

同前　　　　　　　　　　顾　况  

野人爱向山中宿况在葛洪丹井西庭前有个长松树半夜子规来上啼【`五字一作山中啼子规`】  

此诗三百二十九卷重出今已削去  

山中作春夜　　　　　　　张　籍  

寂寞山【`集作春`】景静幽人归卧迟移【`集作横`】琴当月下漉【`集作压`】酒及花时新露冷茆席【`集作湿茅屋`】暗泉衡竹篱西峰采药伴此夕恨无期  

山中自述　　　　　　　　于　鹄  

三十无名客空山独卧秋病多知药性年长信人愁萤影竹窓下松声茅屋头近来心更静不梦世间游  

秋日山中　　　　　　　　姚　合  

秋来长早起拄杖绕堦行风冷衣裳脆天寒笔砚清临书爱竒迹避酒怕狂名不拟随麋鹿山中过一生  

秋夜山中述事　　　　　　薛　能  

初宵门未掩独坐对霜空极目故乡月满溪寒草风樵声当岭上僧语在云中正恨归期晩萧萧闻塞鸿  

山中作　　　　　　　　　项　斯  

青林疎亦有人一渠流水数家分山当日午移峯影草带泥痕过鹿羣蒸茗气冲茆屋出缫丝声隔竹篱闻行逢卖药归来客不惜相随入白云  

山中冬夜　　　　　　　　张　乔  

寒叶风摇尽空林鸟宿稀涧氷妨鹿饮山雪阻僧归夜坐尘心定长吟语力微人间去多事何处梦柴扉  

山中言事　　　　　　　　方　干  

日与村家事渐同烧畬【`集作松`】掇茗学隣翁池塘月动【`集作撼`】芙蕖浪牖【`集作窓`】户凉生薜荔风书幌昼昏岚气里巢枝俯【`集作夜`】折雪声中山隂钓叟无知已窥镜挦多鬓欲空  

山中　　　　　　　　　　司空图  

全家与我恋孤岑蹋得苍苔一径深逃难人多分隟地放生鹿大出寒林名应不朽轻山骨理到忘机近佛心昨夜前溪骤云【`集作雷`】雨晩晴独步数峰吟  

同前　　　　　　　　　　曹　松  

要路豪家非往还岩门先有不曽闗众心惟恐地无剰吾意亦忧天惜闲白练曳泉窓下石绛罗垂果枕前山樵夫岂解营生业贵欲自安麋鹿间  

杂题  

守山东　　　　　　　　　沈　约  

守山东山东万籁【`类聚作岭`】欝青葱两壑共一泻水洁望如空崖侧青莎被岩间丹桂丛上瞻既隠轸下睇亦溟蒙逺林响咆兽近树聒鸣虫路出若谿右【`类聚作古`】涧吐金华东万仞倒危石百丈注悬淙掣曳冩流电奔飞似白虹洞井含清气漏穴吐飞风玉窦高滴沥石乳室空笼余平生之所爱歘暮年之逢此欲一去而不还怅邹衣之未褫秩满抚白云淹留事芝髓  

留真人东南还　　　　　　前　人  

连峰竟无已积翠逺微微寥唳野风急芸黄秋草腓我来岁云暮于此怅懐归霜雪方共下宁唯止露衣待余两岐成去去掩柴扉  

和宇文内史春日游山　　　庾　信  

游客值春辉金鞍上翠微风逆花迎面山深云湿衣鴈持一足倚猿将两臂飞戍楼侵岭路山村落猎围道士封君逹仙人丁令威煑丹于此地居然未肯归  

赋得山卦名　　　　　　　张正见  

蓬莱遯羽客岩穴转防笼云归仙井暗雾解石桥通影带临峰鹤形随杂雨风寻思不失路咸欲驭飞鸿  

赋得往徃孤山映　　　　　萧　诠  

青山照落晖映逺望连飞仙峰防玉笥闗路视金微鼓吹声疑尽香炉烟觉稀共君临水别劳此送将归  

夜作巫山　　　　　　　　崔仲方  

荆门秋水急巫峡断云卿【`一作轻`】若为教月夜长短聴猿声  

南隠游泉山　　　　　　　孔徳绍  

名山狎招隠俗外逺相求还如倒景望忽似阆风游临崖俯大壑披雾仰飞流岁积松方偃年深椿欲楸野花开石镜云叶掩山楼何湏问方士此处即瀛洲  

过东山谷口　　　　　　　卢照隣  

不知名利险辛苦滞皇州始觉风尘倦归来事緑畴桃源迷处所桂树可淹留迹异人间俗禽同海上鸥古苔依井被新乳傍涯【`一作崖`】流野老堪成鹤山神或化鸠泉明碧涧底花落紫岩幽日暮飡龟殻天寒御鹿裘不辨秦将汉宁知春与秋多谢青浦客去去赤松游  

游禹穴　　　　　　　　　宋之问  

禹穴今晨到耶溪此路通著书闻太史錬药有仙翁鹤往韵【`集作笼`】犹挂龙飞劒似【`集作已`】空石帆摇海上天镜落湖中水底寒云白山边坠叶红归舟何虑晩日暮使樵风  

游陆浑南山自歇马岭到枫香林以诗代书答  

李舍人适　　　　　　　前　人  

晨发歇马岭遥望伏牛山孤出羣峰首熊熊元气间太和亦崔嵬石扇【`集作扉`】横闪倐细岑互攅倚浮巘竞奔蹙白云近入懐青云近可掬【`集作青霭浓盈掬`】徒寻灵异迹【`集作我从寻灵异`】周顾惬心目晨拂鸟路行暮投人烟宿【`此下集有粳稻逺弥秀栗芋新秋熟石髓非一岩药苗乃万族二十字`】间闗踏【`集作蹋`】云雨缭绕縁水木西见商山芝南到楚乡竹楚竹幽且深半杂枫香林浩歌清潭【`集作枫香`】曲寄尔桃源心  

至陵阳山登天桂石酬韩侍御见招隠黄山  

李　白  

韩众骑白鹿西往华山中玉女十【`集作千`】余人相随在云空见我传秘诀精诚与天通何意到陵阳游目送飞鸿天子昔避狄与君亦乗騘拥兵玉【`集作五`】陵下长策遏胡戎时泰解绣衣脱身若飞蓬鸾凤翻羽翼啄粟坐烦【`集作樊`】笼海鹤一笑之思归向辽东黄山过石柱巘防上攅丛因巢翠玉树忽见浮丘公又引王子乔吹笙舞松风朗咏紫霞篇情闗【`集作请开`】蘂珠宫步冈绕碧落倚树招青童何日可携手遗形入无穷  

焦山杳望松寥山　　　　　前　人  

石壁望松寥寂【`集作宛`】然在碧霄安得五彩虹驾天作长桥仙人如爱我攀【`集作举`】手两相招  

邹衍谷　　　　　　　　　前　人  

燕谷无暖气穷岩闭严隂邹子一吹律能廻天地心  

铜官山醉后　　　　　　　前　人  

我爱铜官乐千年未拟还要须廻舞袖拂尽五松山  

## 文苑英华卷一百六十一

宋　李昉等　编地部三  

山杂题二十首　　　　洞六首  

峡十首　　　　　　　石七首  

孤石五首　　　　　　太湖石四首  

杂题七首  

山杂题  

露际中峰【`一作中峯居喜见苖发`】　　　祖　咏【`一作李端`】  

自得中峰住深林亦闭关经秋无客到入夜有僧还暗涧泉声小荒园【`一作冈`】树影闲髙窓下【`一作南窓不`】可望星月满空山  

此诗二百一十八卷重出今已削去遇有异同注为一作  

风凉原上作　　　　　　　王昌龄  

隂岑宿云归烟雾【`集作雾露`】湿松柏风凄日初晓下岭望川泽逺山无遗明【`集作晦明`】秋水千里白佳气盘未央圣人在凝碧关门阻天下信是帝王宅海内方晏然庙堂有竒防时贞守全运罢去逰説客余忝兰防人幽寻免贻责  

此诗三百十八卷重出今已削去  

秋山夕兴　　　　　　　　陶　翰  

山月松篠下月明山景鲜聊为髙秋酌复此清夜弦晤语方获志栖心亦弥年尚言兴未逸更理逍遥篇登趐头山题俨公石壁　　　包　融  

晨登翅头山山曛黄雾起却瞻迷向背直下失城市暾日衔东郊朝光生邑里扫除诸烟氛照出众楼雉青为洞庭山白是太湖水苍茫逺郊树倐忽不相似万象以区别森然共盈几坐令开心胷渐觉落尘滓北岩千余仭结庐谁家子愿陪中峯逰朝暮白云里  

季夏入北山　　　　　　　林　璠  

整驾俟明发逶迤歴险途天形逼峯尽地势入谿无树绕圆潭宻云横叠嶂孤谁怜后时者六月未南图独往覆釜山寄郎士元　　　钱　起  

赏心无逺近芳月好登望胜事引幽人山下复山上将寻洞中药复爱湖外嶂古壁苔入云隂溪树穿浪谁言世縁絶更惜知音旷莺啼緑萝春廻首还【`集作逺`】惆怅  

栖霞山夜坐　　　　　　　僧灵一  

山头戒坛路幽映云岩侧四靣青石牀一峯苔藓色松风【`髙僧诗作风松`】静复起月影开还黒何独乗夜来殊非书【`髙僧诗作昼`】所得  

春晩山行【`诗选无春晩二字`】　　　　殷　遥  

寂歴青山晩山行趣不稀野花垂子落江鷰引鶵飞暗草薰苔渚【`一作径`】晴杨拂石矶俗人语话【`一作犹语`】此我【`一作余`】亦转忘归  

买山吟　　　　　　　　　于　鹄  

买得幽山属汉阳槿篱踈处种桄榔唯有猕猴来往熟弄人抛果满书堂  

春山夜月　　　　　　　　于良史  

春山多胜事赏翫夜忘归掬水月在手弄花香满衣兴来无逺近欲去惜芳菲南望鸣钟处楼防深翠防  

奉和裴相公假山　　　　　韩　愈  

公乎眞爱山防山旦连夕犹嫌山在眼不得着脚力往语山中人丐【`集作与`】我涧侧石有来应公湏归必载金帛当轩乍骈罗随势忽开坼有洞若神剜有岩类天划终朝岩洞间歌吹【`集作皷`】宴賔戚孰谓衡霍竒近在王侯宅傅氏筑已卑磻溪钓何激逍遥功德下不与事相摭乐我盛明朝【`集作时`】于焉傲今昔  

此诗二百四十五卷重出今已削去  

早春题少室东岩　　　　　白居易  

三十六峯晴雪销岚翠生月留三夜宿春引四山行逺草初含色寒禽未变声东岩最髙石唯有我题名  

寻山　　　　　　　　　　于武陵  

到此絶车轮萋萋草树春青山如有利白石亦成尘水阔应无路松深不见人如知巢与许千载迹犹新奉和卢大夫新立假山　　　许　浑  

岩谷留心赏为山极自然孤峯空迸笋攅蕚旋开莲黛色朱楼下云形绣户前砌尘凝积霭檐溜挂飞泉树暗壶中月花香洞里天何如谢康乐海峤独题篇  

与郭二十四同防朱审山水时郭二十四将逰庐山【`集作送郭秀才逰天台并序余甞与郭秀才同翫朱审画天台山图秀才因逰  

是山题诗赠别焉`】　　　　　　　　前　人  

云埋隂壑雪凝峯平碧【`集作半壁`】天台已万重人渡碧溪疑辍棹僧归苍岭似闻钟暖眠鸂鶒晴天【`集作滩`】草髙挂猕猴暮涧松曽约共逰今独去香炉山下【`集作赤城西靣`】水溶溶  

经西坞偶题　　　　　　　温庭筠【`见集本`】  

摇摇弱桞黄鹂啼芳草无情人自迷日影明防金色鲤杏花啑【`一作唼`】喋青头鸡防红柰蔕惹蜂粉防白芹芽入【`一作穿`】鷰泥借问含嚬向何事昔年曽到武陵溪  

长安【`一有月夜二字`】与友生话旧【`一作故`】山  

赵　嘏【`见王安石诗选`】  

宅邉秋水旧【`一作浸`】苔矶日日持竿去不归杨桞风多潮未落蒹葭霜在鴈初飞重嘶匹马吟红叶却听踈钟忆翠防今夜秦城满楼月故人相向一沾衣  

山行偶作　　　　　　　　马　戴  

縁巴路忽穷投宿值樵翁鸟下山含影蝉鸣露洒空石门斜月入云窦暗泉通寂寞生愁思心疑旧隠同  

寻山　　　　　　　　　　李　频  

一迳入双崖初疑有几家行穷人不见坐乆日空斜石上生灵草泉中落异花终湏结茅屋向此学飡霞  

出山　　　　　　　　　　杜荀鹤  

病眼见【`集作防`】春牓文塲公道开朋人登第尽白髪出山来处世曾无遇唯天合是媒长安不觉逺期遂一名廻  

洞  

题合溪干洞　　　　　　　于　鹄  

渡水傍山寻絶壁白云飞处洞天开仙人来往行无迹石径春风长緑苔  

题武陵洞四首　　　　　　曹　唐  

此生终使此身闲不是春时且要还寄语桃花与流水莫辞相送到人间  

二  

溪口回舟日已昏却听鸡犬隔前村殷勤重与秦人别莫使桃花闭洞门  

三  

却恐重来路不通殷勤廻首谢春风白鸡黄犬不将去且寄桃花深洞中  

四  

桃花夹岸杳何之花满春山水去迟三宿武陵溪上月始知人世有春时  

桃源洞　　　　　　　　　李羣玉  

我到瞿童【`集作真`】上升处山川西【`一作四`】望使人愁紫云白鹤去不返唯有桃花溪水流  

峡  

琵琶峡　　　　　　　　梁简文帝  

由来歴山川此地独廻邅百岭相迂蔽千崖共隠天横峯时碍水断岸或通川还瞻已迷向直来复疑前夕波照孤月山枝敛夜烟此时愁绪宻【`阙`】　　九迁  

广溪峡【`三峡有序不录`】　　　　　　杨　炯  

广溪三峡首旷望兼川陆山路绕羊肠江城镇鱼复乔枝百丈偃飞水千寻瀑惊浪廻髙天盘涡转深谷汉氏昔云季中原争逐鹿天下有英雄防阳有龙伏常山集军旅永安兴版筑池台忽已倾邦家遽沦覆庸才若刘禅忠佐为心腹设险犹可存当无贾生哭  

巫峡　　　　　　　　　　前　人  

三峡七百里唯言巫峡长重岩窅不极叠嶂陵苍苍絶壁横天险莓苔烂锦章入夜分明见无风波浪狂忠信吾所蹈泛舟亦何伤可以涉砥柱可以浮吕梁美人今何在灵芝徒自【`一作有`】芳山空夜猿啸征客泪沾裳  

西陵峡　　　　　　　　　前　人  

絶壁耸万仭长波射千里盘薄荆之门防防南国纪楚都昔全盛髙丘烜望祀秦兵一旦侵夷陵火潜起四维不复设关塞良难恃洞庭且忽焉孟门终已矣自古天地辟流为峡中水行旅相赠言风涛无极已及余践斯地懐竒信为美江山若有灵千载深知已  

浈阳峡作　　　　　　　　张九龄  

行舟傍越岑窈窕越溪深水暗先秋冷山晴当昼隂重林间五色对石【`集作壁`】耸千寻此物【`集作惜此`】生遐逺谁知造化心  

峡中作　　　　　　　　　卢　象  

髙唐几百里云树接阳台晩见江山霁宵闻风雨来雷从三峡起天向数峯开灵境信难见轻舟那可廻  

经端溪峡中　　　　　　　杨　衡  

隂岸东流水上有防风生素羽漾翠涧碧苔敷丹英重林宿雨晦逺岫孤霞明飞猱相攀牵白云乱纵横有客泝轻檝阅胜匪覊程逍遥一息间粪土五侯荣搴茗庻蠲热潄泉聊析酲【`礼乐志秦尊柘浆析朝酲`】寄言丝竹者讵识松风声  

过巫峡　　　　　　　　　李　频  

拥棹向惊湍巫山直下看削成从地底耸出在云端暮雨晴归少啼猿渇下难一闻神女去风竹扫空坛  

沧浪峡　　　　　　　　　罗　邺  

门向红尘日日开入门襟袖逺尘埃晴香惹歩涧花发晩景逼帘溪鸟廻不为市朝行路近有谁车马防山来可怜严子持竿处云水终年鎻緑苔  

巫峡　　　　　　　　　　曹　松  

巫山苍翠峡通津下有仙宫楚女贞不逐防云归碧落却为暮雨扑行人年年旧事音容在日日谁家夣想频应是荆山留不住至今犹得覩芳尘  

石  

赋得翠石应令　　　　　　萧　推  

依形似镜构岭势如莲映林同緑桞临池乱百川壁苔终不落丹字本难传有迈东明上来游皆羽仙  

石　　　　　　　　　　　隂　铿  

天汉支机罢仙岭博棊余零陵旧是鷰昆池本学鱼云移莲势出苔駮锦文踈还当糓城下别自觧兵书奉和周赵玉【`初学记作王`】咏石　　崔仲方  

玉绳随月落金碑映日鲜入江疑濯锦出峡似开莲文马河西瑞兵符济北篇防逐灵槎上还归天汉邉  

赋得临阶危石　　　　　　岑德润  

当阶耸危石殊状实难名带山疑似兽浸波或类鲸云峯临栋起莲影入檐生楚人终不识徒自蕴连城  

赋得石　　　　　　　　　虞　茂  

蜀门欝遐阻燕碣逺参差独标千丈峻共起百重危镜峯含月魄盖领【`初学记作岭`】逼云枝徒然抱贞介填海竟谁知  

石　　　　　　　　　　　苏味道  

济北甄神贶河西濯【`初学记作瑞`】锦文声应天池雨影触岱宗云鴈归犹可候羊起自成羣何当握灵髄髙枕絶嚣氛  

同前　　　　　　　　　　李　峤  

宗子维城固将军饮羽威岩花镜里发云叶锦中飞入宋星初陨过湘鷰早归傥因持补极寕复羡支机  

孤石  

孤石　　　　　　　　　　朱　超  

侵霞去日近镇水激流分对影疑双阙孤生若断云遏风静华浪腾烟起薄曛虽然近七岭独立不成羣  

同前　　　　　　　　　　标法师  

中原一孤石地理不知年根含彭泽浪顶入香炉烟崖成二鸟翼峯作一芙莲何时发东武今来镇蠡川  

同前　　　　　　　　髙丽定法师  

廻石直生空平湖四望通岩根恒洒浪树杪镇摇风偃流还清影侵霞更上红独防羣峯外孤秀白云中  

同前　　　　　　　　　　刘长卿  

孤石自何处对之如旧游氛氲岘首夕青翠剡中秋回出竒当殿前雪山灵鹫慙贞坚一片孤云长不去莓苔古色空苍然  

同前　　　　　　　　　　戴叔伦  

逈若千仭孤危不盈尺早晩他山来犹带烟雨迹贞坚自有分不乱和氏璧  

太湖石  

李苏州遗太湖石竒状絶伦因题二十韵奉呈  

夣得乐天　　　　　　　牛僧孺  

胚浑何时结嵌空此日成掀蹲龙虎鬭挟怪鬼神惊带雨新水静轻敲碎玉鸣搀义锋刄簇缕络钓丝萦近水摇竒冷依松助澹清通身鳞甲隠透穴洞天明丑凸隆胡凖深凹刻兕觵雷风疑欲变隂黒讶将行噤防防寒早轮囷数片横地祗愁垫压鼇足困支撑珍重姑苏守相怜嬾慢情为探湖里物不怕浪中鲸利渉余千里山河【`二字疑`】仅百程池塘初展见金玉自凡轻侧魂犹悚周观意渐平似逄三益友如对十年兄旺兴添魔力消烦破宿酲嫓人当绮皓视秩即公卿念此园林寳还湏别识精诗仙有刘白为汝数逄迎  

奉和牛相公题姑苏所寄太湖石见示兼寄李  

苏州　　　　　　　　　刘禹锡  

震泽生竒石沈潜得地灵初辞水府出犹带龙宫腥发自江湖国来荣卿相庭从风夏云势上汉古查形拂拭鱼鳞见铿锵玉韵聆烟波含宿润苔藓助新青嵌穴神工凿纎铓虫篆铭孱顔傲林薄飞动向雷霆烦热近还散余酲见便醒凡禽不敢宿浮壒莫能停静称垂松盖鲜宜映鹤翎忘忧常目击素尚与心冥眇小欺湘鷰团圆笑落星徒然想融结安可测年龄采取询郷老搜求按旧经垂钩入空隙隔浪动晶荧有获人争贺欢謡众共听一州惊阅寳千里逺扬舲覩物洛阳陌懐人呉御亭寄言垂天翼早晩起沧溟  

奉和思黯相公以李苏州所寄太湖石竒状絶伦因题二十韵见示兼呈夣得  

白居易  

错落复崔嵬苍然玉一堆峯骈仙掌出罅拆劔门开峭顶髙危矣盘根下壮哉精神欺竹树气色压亭台隠起磷磷状疑成瑟瑟胚亷棱露锋刄清越叩琼瑰岌嶪形时动嵬峩势欲摧竒应潜鬼怪灵合蓄风雷黛润沾新雨斑明防古苔未曾栖鸟雀不肯染尘埃尖削琅玕笋洼剜马脑罍海神移碣石画障簇天台在世为尤物如人负逸才渡江一苇载入洛五丁推出处虽无意升沉亦有媒防从水府底置向相庭隈对称吟诗句防宜把酒杯终随金砺用不学玉山頽疏傅心偏爱园公眼屡廻共嗟无此分虚管太湖来【`居易与夣得俱典姑苏而不获此石也`】  

太湖石　　　　　　　　　前　人  

逺望老嵳峩近观怪嵚崟才髙八九尺势若千万寻嵌空华阳洞重叠匡山岑邈矣仙掌逈呀然劔门深形质冠今古气色通晴隂未秋已瑟瑟欲雨先沈沈天姿信为异时用非所任磨刀不如砺捣帛不如砧何乃主人意重之如万金岂伊造物者独能知我心  

杂题  

南海乱石山作　　　　　　杜审言  

涨海积稽天羣山髙嶪地相传称乱石图典失其事悬危悉可惊大小都不类乍将云岛极还与星河次上耸或如飞下临仍欲坠朝暾赩丹紫夜魄烟青翠穹崇雾雨蓄幽隠灵山閟万寻挂鹤巢千丈垂猿臂昔去景风渉今来姑洗至观此得咏歌长时想精异  

戱题盘【`集作磐`】石　　　　　　王　维  

可怜盘石临泉水复有垂杨拂酒杯若道春风不觧意因何吹送落花来  

织女石　　　　　　　　　童翰卿  

一片昆明石千秋织女名见人虚脉脉依水更盈盈苔作轻衣色波为促杼声岸云连鬓湿沙月对眉生有脸莲同笑无心鸟不惊还如朝镜里形影两分明  

泰山石兖州从事所寄　　　李徳  

鸡鸣日观望逺与扶桑外【`集作对`】沧海似镕金众山如防黛遥知碧峯首独立烟岚内此石依五松苍苍几千载  

海上石笋　　　　　　　　前　人  

常爱仙都山竒峯千仭悬迢迢一何回不与众山连忽逢海峤石稍慰平生忆何以慰我心亭亭孤且直  

叠石　　　　　　　　　　前　人  

潺湲桂水湍潄石多竒状鳞次冠烟霞蝉聮叠波浪今来碧梧下逈出秋潭上嵗晩苔藓滋怀贤益惆怅  

兴平县野中得落星石移置县斋  

韩　琮  

的的堕苍芊茫茫不记年几逢疑虎将应逐犯牛仙择地依兰畹题诗间锦钱何时成五色却上女娲天  

## 文苑英华卷一百六十二

宋　李昉等　编地部四  

海十五首　　　　　　江三十八首  

潮八首  

海  

早岀廵行瞩望山海　　　　王　筠  

王生临广隰潘子望洪河同轸怀归思俱兴年逝歌【`阙`】二子承脸泪滂沱剖符瀛海外结绶层山阿因心  

留恻悯恕已息烦苛缮筑循时隟兴动借民和髙门惟壮丽脩雉亦骈罗层楼已阅几【`二字疑`】复道亦经过昧旦清隂上风气入纎萝云起垂天翼水动连山波奔涛延澜汗积翠逺嵯峨乡关屡回曲还顾杳蹉跎曽防肃肃羽望路空如何  

望海　　　　　　　　　　隋炀帝  

碧海虽欣瞩金台空有闻逺水翻如岸遥山倒似云断涛还共合连浪或时分驯鸥旧可狎卉木足为羣方知小姑射谁复与临汾  

季秋观海　　　　　　　　前　人  

孟轲叙逰圣枚乗说瘉疾逖听乃前闻临深验兹日浮天逈无岸合虚【`初学记作含灵`】固非一委输百谷归朝宗万川溢汾空【`初学记作城`】碧雾晴连洲彩云宻欣同夫子观深愧虚笔  

奉和望海　　　　　　　　虞　茂  

清跸临溟涨巨海望滔滔十洲云雾逺三山波浪髙长澜疑浴日连岛类奔涛神逰藐汾射睿藻冠风骚纵然虽观海何以效防毫  

望海　　　　　　　　　　祖孝徴  

登髙临巨壑不知千万里云岛相接连风涛无极已时看逺鸿度但【`类聚作乍`】见惊鸥起不假送将归自然伤客子  

海　　　　　　　　　　　李　峤  

习坎防丹壑朝宗合紫防三山巨鳌涌万里大鹏飞楼冩春云色珠含明月辉防因添雾露方逐众川归  

景龙四年春祠海　　　　　　宋之问  

肃事祠春溟宵斋洗防虑鸡鸣见日出鹭下惊涛骛地濶八荒近天廻百川澍筵端接空曲目外唯雰雾暖气物象来周逰晦明互致牲匪享禋涤期灵煦的的波际禽沄沄岛间树安期今何在方丈蔑寻路仙事与世隔冥搜徒已屡四明背羣山遗老莫辨处抚中良自慨弱龄忝恩遇三入文史林两拜神仙署虽叹出关逺始知临海趣赏来空自多理胜孰能喻留楫竟何待徙倚忽云暮  

嵗暮海上作　　　　　　　　孟浩然  

仲尼既已殁予亦浮于海又见斗柄廻始知新嵗改虚舟任所适垂钓非有待为问乗槎人沧浪复谁在  

和贺兰判官望北海作　　　　高　适  

圣代务平典輶轩推上才迢遥溟海际旷望沧波开四牡未皇息三山安在哉巨鼇不可钓髙浪何崔嵬湛湛朝百谷茫茫连九垓挹流纳广大观异増迟廻日出见鱼目月圆知蚌胎迹非想像到心以精灵猜逺色带孤屿虚声涵殷雷风行越裳贡水遏天呉灾揽辔隼将击忘机鸥复来縁情韵骚雅独立遗尘埃吏道竟吾用翰林仍忝陪长鸣谢知已所媿非龙媒  

西陵口观海　　　　　　　薛　据  

渐河【`一作长江`】漫汤汤近海势弥广在昔胚浑凝融为百川长地形失端倪天色潜滉瀁东南际万重【`一作里`】极目自【`一作逺`】无象山影乍沉浮湖波忽来往孤帆或不见棹歌犹想像日暮长风起客心空振荡浦口云未收潭中月初上林屿几邅廻亭臯时偃仰嵗晏访蓬瀛真逰非外奨  

海上作　　　　　　　　　宋务光  

旷哉潮汐池大哉乾坤力浩浩去无际沄沄深不测崩腾歙众流泱环中国鳞介错殊品氛霞饶翠色天波混莫分岛树遥难识汉主灵怪秦皇恣逰陟搜竒大壑东竦望成山北方术徒相误蓬莱安可得吾君略仙道至化孚淳黙惊浪晏穷溟飞航通絶域马韩底厥贡龙伯倄其职粤我遘休明匪躬朝正直敢输鹰隼挚以问豺狼忒海路行已殚輶轩未皇息劳歌月暮旅睇沧海极魏阙渺云端驰心附归翼  

越中问海客　　　　　　　刘眘虚  

风雨沧洲暮一帆今始归自云发南海万里速如飞初谓落何处永将无所依冥茫渐西见山色越中防谁念去时逺人经此路稀泊舟悲且泣使我亦沾衣浮海焉用説忆乡难乆违纵为鲁连子山路有柴扉  

望海　　　　　　　　　　周　繇  

苍茫空泛日四顾絶人烟半浸中华岸旁通异域船岛间应有国波外恐无天欲作乗槎客翻愁去隔年  

蒲门戍观海作　　　　　　陈　陶  

廓落溟涨晓蒲门欝苍苍登楼礼东君旭日生扶桑毫厘见蓬瀛含吐金银光草木露未晞蜃楼气若藏欲逰蟠桃国虑渉魑魅乡徐市惑秦朝何人在岩廊惜哉千童子葬骨于眇茫恭闻槎客言东池接天潢即此聘牛女曰祈长夀方灵津水清浅余亦慕脩航  

南海　　　　　　　　　　曹　松  

倾腾界汉沃诸蛮立望何如画此看无地不同方觉逺共天无别始知寛文魮隔雾朝含磬老蚌凌波夜吐丹万状千形皆得意长鲸独自转身难  

江  

渡浙江　　　　　　　　　刘孝绰  

季秋望后轻寒朝夕殊商人泣纨扇客子夣罗襦忧方自难遣况复阻川隅日暮愁隂合绕树噪寒乌蒙漠江烟上苍茫沙屿芜觧防辞东越接舳骛西徂悬帆似驰骥飞棹若惊鳬言归逰侠窟方从冠盖衢  

泛永康江　　　　　　　　沈　约  

长枝萌紫叶清源泛緑苔山光浮水至春色犯寒来临睍信永矣望美暧悠哉寄言幽闺夣罗袖勿空裁渡新安江贻京邑逰好　　　前　人  

眷言访舟客兹川信可珍洞彻随深浅皎镜无冬春千仭冩乔树百丈见逰鳞沧浪有时浊清济涸无津岂若乗斯去俯映石磷磷纷吾隔嚣滓宁假濯衣巾愿以潺湲水霑君缨上尘  

济浙江　　　　　　　　　任　昉  

昧旦乗轻风江湖忽来往或为归波送乍逐飜江上近岸无暇目逺峯更兴想緑树悬宿根丹崖頺乆壤  

奉和泛江　　　　　　　　庾　信  

春江下白帝画舸向黄牛锦防廻沙碛兰桡避荻洲湿花随水泛空巢逐树流建平船柹下荆门战舰浮岸社多乔木山城足廻楼日落江风静龙吟逈上防  

夏日临江　　　　　　　　隋炀帝  

夏簟【`初学记作潭`】防竹髙崖坐长枫日落沧江静云散逺山空鹭飞林外白莲开水上红逍遥有余兴怅望情不终  

入桞江　　　　　　　　　薛道衡  

仗节遵严防扬舲泝急流征涂非白马水势类黄牛跳波鸣石碛溅沫拥沙洲岸廹【`初学记作廻`】槎倒转滩长船却浮縁崖频断挽挂壁屡移钩还忆青丝骑东方来上头  

初渡江　　　　　　　　　虞世基  

敛防暂廻首掩涕望江濵无复东南气空随西北云  

渡汉江　　　　　　　　　李百药  

东流既弥弥南纪信滔滔水激沉碑岸波骇弄珠臯含星映浅石浮盖下奔涛溜濶霞光近川长晓气髙樯乌转轻翼戯鸟落风毛客心既多绪长歌且代劳  

王师渡汉水经襄阳　　　　前　人  

导漾防源逺归海防流长延波接荆夣通望迩沮漳髙岸沉碑影曲溆丽珠光云昏翠岛没水广素涛扬阅川已多叹遐睇几増伤临溪犹驻马望岘欲霑裳乔木下寒叶亭林落晓霜山公不可遇谁与访髙阳  

九江口南济北接蕲春南与浔阳岸  

苏味道  

江路一悠哉滔滔九派来逺潭昏似雾前浦沸成雷鳞介多潜育渔商几泝洄风摇蜀柹下日照楚萍开近潄湓城曲斜吹蠡泽隈锡龟犹入贡浮兽罢为灾津吏挥桡疾邮僮整传催归心谁可问为视落潮廻  

夜渡呉松江怀古　　　　　宋之问  

宿帆震泽口晓渡松江濆棹发鱼龙气舟冲鸿鴈羣寒潮顿觉满暗浦稍将分气赤海生日光清湖起云水郷尽天衞叹息为呉君谋士伏劔死至今悲所闻  

汉江　　　　　　　　　　前　人  

岭外音书断经冬复歴春近卿情更怯不敢问来人  

夜渡江　　　　　　　　　姚元崇  

夜渚带浮烟苍茫晦逺天舟轻不觉动防急始知牵聴草遥寻岸闻香暗识莲唯看孤帆影常似客心悬  

春江晩景　　　　　　　　张九龄  

江林皆秀发云日复相鲜征路那逄此春心益眇然兴来祗自得佳处莫能传薄暮津亭下余花满客船  

初入湘江【`集作中`】有喜　　　　前　人  

征鞍穷郢路归棹入湘流望鸟唯贪疾闻猿亦罢愁两邉枫作岸数处橘为洲却记从来意翻疑夣里游  

湘中作　　　　　　　　　前　人  

湘流绕南岳絶目转青青懐禄未云已瞻途屡所经烟屿宜春望林猿莫夜听永路日多绪孤舟天复浮波从此去嗟嗟劳我形  

汉江临泛　　　　　　　　王　维  

楚塞三湘接荆门九派通江流天地外山色有无中郡邑浮前浦波澜动逺空襄阳好风日留醉与山公  

凌朝浮江旅思　　　　　　韦承庆  

天晴上初日春水送孤舟山逺疑无树潮平似不流岸花荣且落江鸟没还浮覊望伤千里长歌遣四愁  

江上逄春　　　　　　　　张　均  

离忧耿未和春虑忽蹉跎择木猿知去寻泥鷰独过惊花翻霁日垂桞拂烟波激意屡怡赏无如乡念何  

和李侍御渡松滋江　　　　孟浩然  

南纪西江濶皇华御史雄截流宁假檝挂席自生风寮宷争攀鹢鱼龙亦避騘坐闻白雪唱飜入棹歌中  

横江词四首　　　　　　　李　白  

横江西望阻西秦汉水东流扬子津白浪如山那可渡狂风愁杀峭帆人  

二  

海神东过恶风廻浪打天门石壁开浙江八月何如此涛似连山喷雪来  

三  

人言横江好侬道横江恶猛风吹倒天门山【`集作一风三日吹倒山`】白浪髙于瓦官阁  

四  

日【`集作月`】晕天风雾不开海鲸东蹙百川廻惊波一起三山动公无渡河归去来  

江上琴兴　　　　　　　　常　建  

江上调玉琴一弦清一心泠泠七遍万木澄幽隂能使江月白又令江水深始知梧桐枝可以徽黄金此诗二百二十二卷重出今已削去注异同为一作  

与鲜于庻子泛汉江　　　　岑　参  

急管更湏吹金杯莫遣迟酒光红琥珀江色碧琉璃日影浮归棹芦花钓丝山公醉不醉问取葛疆知  

江上愁思二首　　　　　陈　羽  

江上翁开门开门向衰草只知愁子孙不觉生涯老  

二  

江上草茎枯茎枯叶复焦那堪芳意尽夜夜没寒潮  

江头　　　　　　　　　张　籍  

晩步随江逺来帆过眼频试寻新住客少见故乡人廻首怜归翼长吟任此身应同南浦鴈更见岭头春  

九江北岸遇风雨　　　　　白居易  

黄梅县邉黄梅雨白头浪里白头翁九江濶处不见岸五月将尽多恶风人间穏路应无限何事抛身来此中  

此诗二百九十三卷重出今已削去  

汉江　　　　　　　　　　杜　牧  

溶溶漾漾白鸥飞緑浄春深好染衣南去北来人自老夕阳长送钓船归  

嘉陵江　　　　　　　　　薛　逢  

备问嘉陵江水湄百川东去尔西之但教清浅源流在天路朝宗防有期  

江岸即事　　　　　　　　温庭筠  

水容侵古岸峯影度青苹庙竹唯闻鸟江帆不见人雀声花外暝客思桞邉春别恨转难尽年年【`集作行行`】汀草新  

江邉　　　　　　　　　　赵　嘏  

终日劳车马江邉欵竹扉残花春浪濶小酒故人稀戍鼓客帆逺津云夕照防何由兄与弟俱及暮春归  

江际　　　　　　　　　　郑　谷  

杳杳渔舟破暝烟踈踈芦苇旧江天那堪流落逄摇落可得澘然是偶然万顷白波迷宿鹭一林黄叶送寒蝉兵车未息年华促早晩闲吟向浐川  

济浙江　　　　　　　　　陈　陶  

适越一轻艘凌兢截鹭涛曙光金海近晴雪玉峯髙静防思投笔伤时欲钓鼇壮心殊未展登渉漫劳劳此诗二百九十五卷重出今已削去注异同为一作  

桂江　　　　　　　　　　曹　松  

未识佳人寻桂水水云先觧傍壶觞笋林次第添斑竹鶵鸟参差防锦囊【`南中有锦囊鸟`】乳洞此时连越井石楼何日到仙乡如飞似堕皆青壁画手不强元化强  

潮  

赋得观潮【`类聚作涛`】满　　　　　任　昉  

云容杂浪起楚水漫呉流渐防遥树没稍见碧天浮渔人迷旧浦海鸟失前洲不测沧溟旷轻鲜幸自防上虞乡亭观涛津渚学潘安仁河阳县诗  

刘孝绰  

昔余筮宾始衣冠仕洛阳无赀徒有任一命忝为郎再践神仙侧三入崇贤傍东朝礼髦俊虚薄厠才良游谈侍名理搦管创文章引籍陪下膳横经叅上庠谁谓服事浅契濶变炎凉一朝谬为吏结绶去承光烹鲜徒可习治民终未长化鸡仰季智驯雉推仲康【`鲁恭字也`】此城隣夏穴橚矗茂筠篁孝碑黄绢语神涛白鹭翔遨游佳可望释事上川梁秋江冻雨絶反景照移塘纎罗殊未动骇水忽如汤乍出连山合时如髙盖张漂沙黄沫聚礐石素波扬榜人不敢唱舟子讵能航离家复临水眷然思故乡中来不可絶奕奕苦人肠泝洄若无阻谢病反清漳  

乗潮至渔浦作　　　　　　陶　翰  

舣棹乗早潮潮来如风雨樟亭忽已隠界峯莫及覩崩腾心为失浩荡目无主风停浪始开漾漾入渔浦云景共澄霁江山相吞吐伟哉造化灵此事从终古流沫诚足诫商歌调易苦颇因忠信全客念犹栩栩  

樟亭观涛　　　　　　　　宋　昱  

涛来势转雄猎猎架长风雷震云霓里山飞霜雪中激流高失岸吹涝上侵空翕辟乾坤异盈虚日月同艅艎从陆起州浦隔阡通跳沫喷岩翠飜波带景红怒湍初抵北却浪浚【`疑作复`】归东寂听堪増勇晴防自发防伍生传或谬枚叟说难工来信应无己申威亦匪穷冲腾如决胜廻合似相攻委质任平视谁能涯始终  

防潮　　　　　　　　　　前　人  

浙江悠悠海西曲一日波涛两飜覆钱塘郭里防潮人直到白头防不足  

观涛二首　　　　　　　　朱庆余  

不知来逺近但见白峨峨风雨飜前驻鱼龙逆上波声长势未尽晓去夕还过要路横天堑其如造化何  

二  

木落霜飞天地清空江百里见潮生鲜飇出海鱼龙气晴雪喷山雷鼔声云日半隂川渐满客帆皆过浪难平髙楼晓望无穷意丹叶黄花绕郡城  

潮【`集作钱塘江潮`】　　　　　　　　罗　隠  

怒声汹汹势悠悠罗刹江邉地欲浮漫道往来存大信也知飜覆向平流狂抛巨浸疑倾底猛过西陵似有头至竟朝昏谁主掌好骑赪鲤问阳侯  

## 文苑英华卷一百六十三

宋　李昉等　编地部五  

河四首　　　　　　　湖十一首  

潭八首　　　　　　　水二十七首  

泉七首  

河  

渡黄河　　　　　　　　　范　云  

河邉【`类聚作流`】且浊汤汤不可陵桧檝难为榜松舟才自胜空亭偃旧木荒畴余故塍不覩行人迹但见狐兔兴寄言河上老此水何当澄  

渡河北　　　　　　　　　王　褒  

秋风吹木叶还似洞庭波常山临代郡亭障绕黄河心悲异方乐肠絶陇头歌薄暮临征马【`暮临一作暮驱`】失道北山河  

此诗二百八十九卷重出今已削去注异同为一作  

渡黄河　　　　　　　　　江　总  

葱山沦外域盐泽隠遐方两京分际逺九道流长未殚所闻见无待验词章留连嗟太史惆怅践黎阳导波萦地节防气耿天潢悯周沉用寳嘉晋肇为梁  

渡河北　　　　　　　　　薛道衡  

连旌映溆浦叠鼔沸汀洲桃花长新浪竹箭下奔流塞云临逺舰胡风入阵楼劔防蛟将出骖惊鼋欲浮鴈书终立效燕相果封侯勿恨关河逺且寛邉地愁  

湖  

治西湖　　　　　　　　　范　云  

史氏导漳水西门溉河潮图始未能恱克终良可要拥锸劝年首提爵劳春朝平臯草色嫩通林鸟声娇已集故池鹜齐莳新田苖何吁畚筑苦方驩鱼稻饶  

泛宫亭湖　　　　　　　　刘　删  

廻舻承水举帆逐分风滉瀁疑无际飘飖似度空樯乌排鸟路船影没河宫孤石沧波里匡山苦雾中寄谢千金子安知万里蓬  

渡青草湖　　　　　　　　隂　铿  

洞庭春溜满平湖锦帆张沅水桃花色湘流杜若香穴去茅山逺【`初学记作近`】江连巫峡长带天澄逈碧映日动浮光行舟逗逺树度鸟息危樯滔滔不可测一苇讵能航  

此诗二百八十九卷重出今已削去  

洞庭湖　　　　　　　　　宋之问  

地尽天水合朝及洞庭湖初日当中涌莫辨东西隅晶耀因何在滢荧心欲无灵光晏海若防气耿天枢张乐轩皇至征苖夏禹徂楚臣悲落叶尧女泣苍梧野积九江润山通五岳图风恬鱼自跃云夕鴈相呼独此临泛漾浩将人代殊永言洗氛浊卒嵗为清娯要使功成退徒劳越大夫  

别防湖　　　　　　　　　张　说  

念别防湖去浮舟更一临千峯出浪险万木抱烟深南郡延恩渥东山恋宿心露花香欲醉时鸟啭余音涉趣皆留赏无竒不遍寻莫言山水间幽意在鸣琴  

泛太湖书事寄防之　　　　白居易  

烟渚云帆处处通飘然舟似入虚空玉杯浅酌廵初匝金管徐吹曲未终黄夹缬林寒有叶碧琉璃水净无风避旗飞鹭翩翻白惊皷跳鱼拨刺红涧雪压多松偃蹇岩泉滴乆石玲珑书为故事留湖上吟作新诗寄浙东军府威容从道盛江山气色定知同报君一事君应羡五宿澄波皓月中  

忆东湖　　　　　　　　　李　绅  

菱歌罢唱鹢舟廻雪鹭银鸥左右来霞散浦邉云锦截月升湖面镜波开鱼惊翠羽金鳞跃莲脱红衣紫菂摧淮口值春偏怅望数株临水是寒梅  

和唐中丞开淘西湖暇日逰泛  

朱庆余  

萍岸新淘见碧霄中流相失忽成遥空余孤屿来诗景无复横槎碍桞条红斾路幽山翠湿锦帆风起浪花飘共知浸润同雷泽何虑川源有旱苖  

南湖　　　　　　　　　　温庭筠  

湖上防风小槛凉翻翻菱荇满廻塘野船着岸入春草水鸟带波飞夕阳芦叶有声疑雾雨浪花无际似潇湘飘然蓬艇东归客尽日相防忆楚郷  

镜湖西岛言事　　　　　　方　干  

慵拙幸便荒僻地纵听猿鸟亦何愁偶斟药酒欺梅雨却着寒衣过麦秋嵗计有余添橡实生涯一半在渔舟世人若便无知已应向此溪成白头  

洞庭湖　　　　　　　　　曹　松  

东西南北各连空波上唯留小朶峯长与岳阳飜鼓角不离云夣转鱼龙吸廻日月过千顷铺尽星河剰一重直到劫余还作陆是时应有羽人逢  

潭  

旦发渔浦潭　　　　　　　丘　迟  

渔潭雾未开赤亭风已飏櫂歌发中流鸣鞞响防障村童忽相聚野老时一望诡怪石异象崭絶峯殊状森森荒树齐析析寒沙涨藤垂岛易陟岸倾屿难傍信是永幽栖岂徒暂清旷坐啸昔有委卧治今可尚  

秋日题南阳潭壁　　　　　刘希夷  

独坐秋隂生悲来从此滴行见汝阳潭飞萝防水石悬瓢木叶上风吹何歴歴幽人不耐烦振杖闲歩寂廻流清见底金沙覆银砾错落非一丈空胧几千尺江湘鱼鳞紫鸭毛自然碧吟咏秋水篇渺然忘损益秋水随形影清浊混心迹嵗暮归去来东山余宿昔  

万山潭　　　　　　　　　孟浩然  

埀钓坐盘石水清心益闲鱼逰潭树下猿挂岛藤间神女昔觧佩传闻于此山求之不可得沿月棹歌还  

万丈潭　　　　　　　　　杜　甫  

青溪合寞神物有显晦龙依积水蟠窟压万丈内局歩凌垠堮侧身下烟霭前临洪涛寛却立苍石大山危一径尽岸絶两壁对削成根虚无倒影垂澹黒如湾澴底清见光炯碎孤云倒来深飞鸟不在外髙萝成帷幄寒木叠旌斾逺川曲通流嵌窦潜泄瀬造幽无人境发兴自我辈告归遗恨多将老斯逰最闭藏脩鳞蛰出入巨石碍何当炎天过快意风雨防  

龙潭　　　　　　　　　　韦应物  

激石悬流雪一湾九龙潜处野云闲欲行甘雨四天下且隠澄潭一顷间浪引浮槎依北岸波分晩日见东山垂髯傥遇穆王驾阆苑周游应未还  

宿潭上二首　　　　　　　畅　当  

夜潭有仙舸与月当水中嘉賔爱明月逰子惊秋风  

二  

青蒲野波白水露明月天夜中秋风起心事坐茫然  

潭上作　　　　　　　　　张　乔  

竹岛残阳映翠防雪翎禽过碧潭飞人间未有关身事毎到渔家不欲归  

水  

登隄望水　　　　　　　梁孝元帝  

驱马河隄上非谓城隅逰懐山殊未巳徒然劳九愁旅泊依村树江槎拥戍楼髙岸翻成浦曲港反通舟枣野良知叹瓠河今可俦愿假宣尼术泗水却横流  

太子洑落日望水　　　　　刘孝绰  

川平落日迥落照满川涨复在沦波地别引沮漳耿耿流长脉熠熠动防光寒鸟逐槎泛惊鹈拂浪翔临流自多羙况此还故乡榜人夜理檝櫂女闇成妆欲待春江曙争涂向洛阳  

赋得临水　　　　　　　　沈君攸  

开筵临桂水携手望桃源花落圆文出风急细流翻光浮动岸影浪息累沙痕浪清自可恱濯缨何用论  

望渭水　　　　　　　　　庾　信  

树似新亭岸沙如龙尾湾犹言吟暝浦应有落帆还  

咏水　　　　　　　　　　释慧标  

曾添踈勒井经涌贰师营玉津花色亮银溪锦碛明舟如空里泛人似镜中行持将符上善利物动髙情  

同前　　　　　　　　　　祖孙登  

骊泉紫阙映珠浦碧沙沈岸隔莲香逺流清云影深风潭如拂镜山溜似调琴请君看皎洁知有澹然心  

二  

长川落日照深浦漾清风弱桞垂江翠新莲夹岸红船行疑泛逈月映似沉空愿逐琴髙戱乗鱼入浪中  

同前　　　　　　　　　　张文琮  

标名资上善流表灵长地图罗四渎天文载五潢方流含玉润圆折动珠光独有防园吏栖偃玩濠梁  

赋得方塘含白水　　　　　李巨仁  

白水溢方塘淼淼素波扬叠浪摇鳬影连漪冩鴈行长堤桞色翠夹岸荇花黄观鱼自有乐何必在濠梁  

王泽岭遭洪水　　　　　　孔德绍  

地籁风声急天津云色愁悠然百川满俄尔万顷浮还似金堤溢飜如碧海流惊涛遥起鹭迥岸不分牛徒知懐赵景终是倦阳侯木梗诚无托芦灰岂暇求思得乗槎便萧然河汉游  

日暮望泾水　　　　　　　徐　珩  

导源经陇阪属汭贯嬴都下瀬波恒急廻澌溜亦纡毒流秦卒毙泥粪汉田腴独有迷津客懐归轸暮途  

水　　　　　　　　　　　骆賔王  

列名通地纪踈合天津波随灰【`集作月`】色净态逐桃花春照霞如隠石映桞似沉鳞终当挹上善属意淡交人  

春水　　　　　　　　　　杜　甫  

三月桃花浪江流复旧痕朝来没沙岸碧色动柴门接缕垂芳饵连筒灌小园不知无数鸟何意更相喧  

望水　　　　　　　　　　司空曙  

髙原晴见水楚色蔼相和野极空如雪天遥不辨波永无人迹到独有鸟声过况是苍茫外残阳照更多  

分流水　　　　　　　　　前　人  

古时愁别泪滴作分流水日夜东西流分流几千里通塞两不见波澜各自起与君相背飞去去心如此  

逺水　　　　　　　　　　于武陵  

悔作望南浦望中生逺愁因知人易感为见水东流欲附故乡信不逄归客舟萋萋两岸草又度一年秋  

御沟水　　　　　　　　　释无可  

凿禁防云数道开垂风岸桞拂青苔银波玉沫空池去曾歴千岩万壑来  

大水　　　　　　　　　　薛　逢  

暴雨随惊雷从风忽骤来浪驱三岛至江坼二仪开势恐圆枢折声疑厚轴摧心问元化天眼几时回  

逺水　　　　　　　　　　马　戴  

荡漾空沙际虚明入逺天秋光照不极鸟影去无邉势引长云断波凝片雪连汀州杳难到万古覆苍烟  

同前　　　　　　　　　　项　斯  

渺渺浸天色一邉生晩凉濶含萍势逺寒入鴈愁长北极连平地南流接故乡扁舟当宿处髣髴似潇湘  

西蜀净众寺题水　　　　　郑　谷  

竹院松廊分数不空清泚亦逶迤落花相逐向何处幽鸟独来无限时洗鉢老僧临岸乆钓鱼闲客卷纶迟晩晴一片连莎緑悔与沧浪旧有期  

水　　　　　　　　　　　韩　喜  

方圆不定性空求东注沧溟早晩休髙截碧塘长耿耿逺飞青嶂更悠悠潇湘月浸千年色梦泽烟含万古愁别有岭头呜咽处为君分作断肠流  

浔阳观水　　　　　　　　李羣玉  

朝宗汉水接阳台唅呀填阬吼作雷莫见九江平穏去还从三峡崄来南经夣泽寛浮日西出岷山劣泛杯直至沧溟涵贮昼深沈不动浸昭回  

流水　　　　　　　　　　罗　邺  

漾漾悠悠几分中浮短艇与鸥羣天街带雨含芳草玉洞飘花下白云静称一竿持处见急愁孤舘觉来闻隋家桞畔偏堪恨东入长淮日又曛  

叹流水　　　　　　　　　前　人  

人间虚谩惜花落花落明年依旧开却最堪悲是流水便同人事更无廻  

御沟水　　　　　　　　　王贞白  

一带御沟水緑槐相防清此泉涵帝泽无处濯尘缨鸟道来虽险龙池到自平朝宗本心切愿向急流倾  

水邉　　　　　　　　　　罗　隠  

野水无情早晩【`早晩集作去不`】迥水邉花好为谁开秪知事逐眼前过不觉老从头上来穷似孔顔休叹息逹如周召亦尘埃思量此理何人防防邑先生最有才  

泉  

答长安崔少府叔封游终南翠防寺太宗金沙  

泉见寄　　　　　　　　李　白  

河伯见海若傲然夸秋水小物昧逺图宁知通方士多君紫霄意独往苍山里地古寒云深岩髙长风起初登翠防岭复憇金沙泉践苔朝霜滑弄波夕月圆饮彼石下流结萝宿溪烟鼎湖夣渌水龙驾空茫然早行子午关却登山路逺拂琴听霜猿灭烛乃星饭人烟无明【`集作同`】异鸟道絶徃返攀崖倒青天下视白日晩既遇石门隠还唱石潭歌涉雪搴紫芳濯缨想清波此人不可见此地君自过为余谢风泉其如幽意何  

一公新泉　　　　　　　　刘长卿  

东林一泉出复与逺公期浅石春【`集作石浅寒`】流处空山暮落时夣闲归【`集作闻`】细响虑淡对清漪动静皆无意唯应道者知  

同前　　　　　　　　　　严　维  

山下新泉出泠泠此发源落池才有响渍石未成痕独映孤松色殊分众鸟喧唯当清夜月观此啓禅关  

宜丰新泉　　　　　　　　释灵一  

泉源新涌出洞彻映纎云稍落芙蓉沼初淹苔藓文了将空色净【`一作素将空意合`】素【`一作净`】与众流分毎到青霄月泠泠夣里闻  

山下泉　　　　　　　　　　皇甫曾  

漾漾带山光澄澄倒林影那知石上喧却益山中静  

泉【`一字至七字句`】　　　　　　　　　张南史  

泉泉色浄苔鲜石上激云中悬津流竹树脉乱山川扣玉十声应含风百道连太液并归池上云阳旧出宫邉北陵井深凿不到我欲添泪作潺湲  

山下泉　　　　　　　　　　李　端  

碧水映丹霞溅溅度浅沙暗通山下草流出洞中花浄色和云落寒声绕石斜明朝更寻去应到刘郎家【`集作阮郎`】  

## 文苑英华卷一百六十四

宋　李昉等　编地部六  

泉一十四首　　　　　瀑布十首  

杂题二十五首　　　　曲江五首  

昆明池十首　　　　　温汤三首  

泉  

听夜泉　　　　　　　　　张　籍  

细泉深处落夜乆渐闻声独起出门听欲寻当涧行还疑隔林逺复畏有风生月下堪留此无人亦到明  

僧院引泉　　　　　　　　姚　合  

泉眼髙千丈【`集作尺`】山僧取得归架空横竹引凿石透渠飞洗药溪流浊浇花雨力防朝昏长逺防防惜似持衣  

方山寺松下泉　　　　　　章孝标  

石脉绽寒光松花喷晓霜注瓶云母滑漱齿茯苓香野客偷煎茗山僧惜净牀三禅不要问孤月在中央  

忆四明山泉　　　　　　　施肩吾  

爱彼山中石泉水幽声夜夜落空里至今忆得卧云时犹自涓涓在人耳  

听夜泉　　　　　　　　　刘得仁  

静里层层石潺湲到鹤林流回出几洞源逺歴千岑寒助空山月清兼此夜心幽人听逹曙难罢藓牀吟和郑校书夏日游郑泉　　　前　人  

太虚悬畏景古木蔽清隂爰有泉堪挹闲思日可寻来闻鸣滴滴昭竦碧沉沉几脉成溪壑何人测浅深澄时无一物分处歴千林净溉灵根药凉浮玉翅禽饮疑蠲宿疾见自失烦襟僧共云前濑龙听月下吟叠光轻吹动彻底晓霞侵不用频游去令君少进心  

秋晩日少陵原游山泉之什　杨　发  

喧浊侵肌性未沉毎来云外恣幽寻尘衣更喜秋泉防倦迹方依竹洞深暂过偶然应系分有期终去但劳心唯怜一夜空山月似许他年伴独吟  

山泉　　　　　　　　　　前　人  

半空飞下水势去响如雷静彻啼猿寺髙陵坐客台耳同经劒阁身若到天台溅树吹成冻隣祠触作灰深中试楖栗浅处落莓苔半夜重城闭潺湲枕底来  

经汉武泉　　　　　　　　赵　嘏  

芙蓉苑里起清秋汉武泉声落御沟他日江山映蓬鬓二年杨桞别渔舟竹间驻马题诗去物外何人识醉逰尽把归心付红叶晩来随水向东流  

青鸟泉　　　　　　　　　张　乔  

秪此沉仙翼瑶池似不遥有声悬翠壁无势下丹霄净濑烟霞古寒原草木凋山河几更变幽咽到唐朝  

石门山泉　　　　　　　　郑　谷  

一脉清泠何所之萦莎潄藓入僧池云邉野客穷来处石上寒猿见落时聚沫绕槎残雪在迸流穿树堕花随烟春雨晩闲吟去不复逺寻皇子陂  

题东林寺虎跑泉　　　　　周　繇  

胜致通幽感灵泉有虎跑爪擡山脉断掌托石心坳竹蔼疑相近松隂盖亦交转令栖遁者真境愈难抛  

野泉　　　　　　　　　　张　蠙  

逺出白云中长年听不同【`一作穷`】清声萦乱石【`一作石乱`】寒色入长空挂壁聊成雨穿林别起风温泉非尔类源发在深宫  

商山夜闻泉　　　　　　　曹　松  

防月声不断坐来心益闲无人知落处万木冷空山逺忆云容外幽疑石缝间那辞通曙听明日度蓝关  

瀑布  

湖口望庐山瀑布　　　　　张九龄  

万丈洪泉落迢迢半紫氛奔飞下杂树洒落出重云日照虹蜺似天清风雨闻灵山多秀色空水共氤氲  

入庐山仰望瀑布　　　　　前　人  

絶顶有悬泉喧喧出烟杪不知几时嵗但见无昏晓闪闪青崖落鲜鲜白日皎洒流湿行云溅沫惊飞鸟雷吼何喷薄箭驰入窈窕昔闻山下防今乃林峦表物情有诡激坤元曷纷矫黙然置此去变化谁能了  

翫庐山瀑布　　　　　　　李　白  

西登香炉峯南见瀑布水挂流三千丈喷壑数十里歘如飞练来隠若白虹起初惊河汉落【`一作银河落`】半洒云天里仰观势转雄壮哉造化功海风吹不断江月照还空空中乱潨射左右洗青壁飞珠散轻霞流沫沸穹石而我乐名山对之心益闲无论漱琼液还得洗尘顔且谐宿所好永愿辞人间  

庐山瀑布　　　　　　　　前　人  

庐山上与星斗连日照香炉生紫烟飞流直下三千尺疑是银河落九天  

瀑布泉　　　　　　　　　冷朝阳  

潺湲半空里霜落石房邉风激珠光碎山欹练影偏急流难起浪迸沬秪如烟自古惟今日凄凉一片泉  

庐山瀑布　　　　　　　　徐　凝  

瀑布瀑布千丈直雷奔入海不暂息今古长如白练飞一条界破青山色  

瀑布　　　　　　　　　　章孝标  

秋河溢长空天晒万丈布深雷隠云壑孤电挂岩树沧溟晓喷寒碧落晴荡素非趋下流急势使不得住  

东山瀑布　　　　　　　　方　干  

遥夜看来疑月照平明失却【`集作去`】被云迷挂岩逺势穿松岛落地【`集作击石`】残声注稲畦素色喷成三伏雪余波流作万年溪若非真宰能开决应向前山杂淤泥  

天台瀑布　　　　　　　　曹　松  

万仭得名云瀑布逺看如织挂天台休疑寳尺难量度直恐金刀易剪裁喷向林梢成夏雪倾来石上作春雷欲知便是银河水堕落人间合却廽  

庐山瀑布　　　　　　　　裴　説  

静景慿髙望光分翠嶂开崄飞千尺雪寒扑一声雷过去云冲断旁来烧隔廻何当住峯下终嵗絶尘埃  

杂题  

赋得曲涧　　　　　　　　刘孝威  

涧流急易转溪水暗难开近楼俄已失前洲忽荡廻石岸生寒藓沈根渍水苔菱舟失道去归鳬迷迳来  

严陵瀬　　　　　　　　　任　昉  

羣峯此峻极参差百里嶂清浅既涟漪激石复奔壮神物徒有造终然莫能状  

夕逗繁昌浦　　　　　　　刘孝绰  

日入江风静安波似未流崖廻知舳转防解觉船浮暮烟生逺渚夕鸟赴前洲隔山闻戍皷傍浦喧棹讴疑是辰阳宿于此逗孤舟  

晩出新亭　　　　　　　　隂　铿  

大江一浩荡离悲足几重潮落犹如盖云昏不作峯逺戍惟闻皷寒山但见松九十方称半归途讵有踪  

咏浮沤【`已见一百五十五卷`】　　　　　郑　缙  

进船泛洛水　　　　　　　薛慎惑  

禁园纡睿覧仙棹叶时逰洛北风花树江南彩画舟芳生兰蕙草春入鳯凰楼兴尽离宫暮烟光起夕流  

泛前陂　　　　　　　　　王　维  

秋空自明【`一作明月`】迥况复逺人寰【`集作间`】畅以沙际鹤兼之云外山澄波【`集作陂`】澹将夕清月皓方闲此夜任孤棹夷犹殊未还  

牛渚矶　　　　　　　　　李　白  

絶壁临巨川连峯势相向乱石流洑间廻波自成浪但惊羣木秀莫测精灵状更听猿夜啼忧心醉江上  

寻龙湍　　　　　　　　　孙　逖  

仙穴寻遗迹轻舟爱水乡溪流一曲尽山路九峯长渔父歌金洞江妃舞翠房遥怜葛仙宅真气共防茫  

石头瀬　　　　　　　　　崔国辅  

怅矣秋风时余临石头瀬因髙见逺境望尽此州内羽山一防青海岸杂花碎离离树木少淼淼湖波大日暮千里帆南飞落天外湏防遂入夜埜色有防霭寻逺路已穷遗荣事多昩一身犹未理安得济时代且泛朝夕潮荷衣蕙为带  

宿范浦　　　　　　　　　前　人  

月暗潮又落西陵渡蹔停村烟和海雾舟火乱江星路转定山绕塘连范浦横鸱夷近何去空山临沧溟  

泊杨子津　　　　　　　　祖　咏  

才入维杨郡乡山此地遥林残初霁雨风退欲归潮江火明沙岸云帆碍浦桥客衣今正薄寒夜昨来饶  

横龙渡　　　　　　　　　刘长卿  

空传古岸下曾见蛟龙去秋水晩沈沈犹疑在深处乱声沙上石倒影云中树独系一扁舟樵人往来渡  

与邓县郡官泛渼陂【`集作与鄠县羣官泛渼陂`】  

岑　参  

万顷浸天色千寻穷地根舟移城入树岸濶水浮村闲鹭惊箫管潜蛇傍酒罇来呼小吏列火俨归轩  

西陵渡寄一公　　　　　　皇甫冉  

西陵遇潮处自古是通津终日空江上云山若待人汀洲寒事早鱼鸟兴情新回望山隂路吾心有所亲酬皇甫冉西陵渡见寄　　　释灵一  

西陵潮信满岛屿入中流越客依风水相思南渡头寒光生极浦暮雪映沧洲何事扬帆去空惊江上鸥  

防元象泊　　　　　　　　释　泚  

空水潮色净澹然湖上心舳舻轻且进汀洲如可寻秋风洄泝险落日波涛深寂寞武侯去中流方至今  

泊杨子津　　　　　　　　卢　纶  

山影南徐暮千帆入古津鱼惊出浦火月照渡江人清镜悲双鬓沧波寄一身空怜芳草色长接故园春  

滁州西涧　　　　　　　　韦应物  

独怜幽草涧邉生上有黄鹂深树鸣春潮带雨晩来急野渡无人舟自横  

淮上秋夜　　　　　　　　刘方平  

旅夣何时尽征途望毎賖晩秋淮水上新月楚人家猿啸空山近鸿飞极浦斜明朝南岸去定折桂枝花早发夀安次承济【`集作永夀`】渡　　许　浑  

东西车马尘巩洛与咸秦山月夜行客水烟朝渡人树凉风浩浩沙浅石磷磷防待功名就扁舟寄此身  

长洲　　　　　　　　　　赵　嘏  

扁舟殊不系浩荡路才分范蠡湖中树呉王苑外云悲心人望月独夜鴈离羣明发还驱马关中见日曛  

夜入湘中　　　　　　　　马　戴  

洞庭人夜到孤棹入湘中露洗寒山遍波摇楚月空宻林飞暗狖广泽发鸣鸿行抵扬帆者江分又不同  

渼陂　　　　　　　　　　郑　谷  

昔事东流共不回春深独向渼陂来山前别业依稀在雨里梨花寂寞开却展鱼丝无野艇旧题诗句没苍苔潸然回顾难消遣秪有佯狂泥酒杯  

秋浦　　　　　　　　　　罗　隠  

晴川倚落晖极目思依依野色寒来浅人家乱后稀乆逰身不逹多病意常违还有渔船在时时夣里归  

曲江  

曲江早秋　　　　　　　　白居易  

秋波红蓼水夕照青芜岸独信马蹄行曲江池四畔早凉晴后至残暑暝来散方喜炎燠销复嗟时节换我年三十六冉冉昏复旦人夀七十稀七十新过半且当对酒笑勿起临风叹  

曲江　　　　　　　　　　前　人  

细草岸西东酒旗摇水风楼防在花杪鸥鹭下烟中翠幄晴相接芳洲夜暂空何人赏秋景兴与此时同  

曲江春　　　　　　　　　张　乔  

寻春与送春多绕曲江濵一片鳬鹥水千秋辇毂尘岸凉随众木波影逐逰人自是逰人老年年管吹新  

春逰曲江　　　　　　　　喻坦之  

误入杏花尘晴江一看春菰蒲虽似越骨肉且非秦曲岸藏翘鹭垂杨拂跃鳞徒怜汀草色未是醉眠人  

曲江春感　　　　　　　　罗　隠  

江头日暖花又开江东行客心悠哉髙阳酒徒半凋落终南山色空崔嵬圣代也知无弃物侯门未必用非才一船明月一竿竹家住五湖归去来  

昆明池  

和灵法师逰昆明池二首　　庾　信  

逰客重相懽连镳出上兰值泉倾盖饮逢花驻马防平湖泛玉舳髙堰歇金鞍半道闻荷气中流觉水寒  

二  

秋光丽晩天鹢舸泛中川宻菱障浴鸟髙荷没钓船碎珠萦断菊残丝绕折莲落花催斗酒栖乌送一和春日晩景宴昆明池　　　前　人  

余春足光景赵李旧经过上林栁腰细新丰酒径多小船行钓鲤新盘待摘荷兰臯徒税驾何处有凌波  

秋日逰昆明池　　　　　　江　总  

灵【`类聚作`】沼萧条望逰人意绪多终南云影落渭北雨声过蝉噪金堤桞鹭饮石鳞波珠来照似月织处冩成河此时临水叹非复采莲歌  

同前　　　　　　　　　　薛道衡  

防陵因静退灵池暂徘徊新船木兰檝旧宇豫章材荷心宜露竹径重风来鱼潜疑刻石沙暗似沉灰琴逄鹤欲舞酒遇菊花开覊心与秋兴陶然寄一杯  

赋昆明池一物得织女石　　虞　茂  

隔河图列宿清汉象昭回支机就鲸石拂镜取池灰船疑海槎渡珠似客星来所恨双蛾敛逄秋遂不开  

秋逰昆明池　　　　　　　元行恭  

旅客伤覊逺樽酒慰登临池鲸隠旧石岸菊聚新金阵低云色近行髙鴈已【`初学记作影`】深欹荷防圆露卧桞横清隂衣共秋风冷心学古灰沉还似无人处幽兰入雅琴  

和许侍郎逰昆明池　　　　李百药  

神池望北极沧波接逺天仪星似河汉落景类虞泉年深平舘宇道泰偃戈船差池下鳬鴈掩映生云烟浪花开已合风文直且连税马金堤外横舟石岸前羽觞倾緑蚁飞日落红鲜积水浮深智明珠曜雅篇大鲸方逺击沉灰独未然知君啸俦侣短翮徒聮翩  

和七月七日临昆明池　　　任希古  

秋风始摇落秋水正澄鲜飞眺牵牛渚激赏镂鲸川岸珠沦晓魄池灰敛曙烟泛查分防汉仪星别构天云光波处动日影浪中悬惊鸿絓蒲弋逰鲤入荘筌萍叶疑江上菱花似镜前长林代轻幄细草即芳筵文华开翠防笔海控清涟不挹兰罇圣空仰桂舟仙  

昆明池晏坐答王兵部珣三韵见示  

苏　颋  

舸疾如飞遥遥泛夕晖石鲸吹浪隠玉女步尘归独有衘恩处明珠在钓矶  

温汤  

浴温汤　　　　　　　　　刘　逖  

骊岫犹懐土新丰尚有家神井堪消疹温泉足荡邪紫苔生石岸黄叶拥金沙振衣殊未已翻能使停车  

同崔员外温泉即事　　　　郭　汭  

辇辂移双阙宸逰整六师天廻紫防座日转羽林旗霜气寒戈防军容壮虎貔弓鸣射鴈处泉暖跃龙时惠化成观俗讴謡入赋诗同欢王道盛相与咏雍熈  

温汤即事　　　　　　　　前　人  

天仗星辰转霜冬景气和树含温液润山入缭垣多丞相金钱赐平阳玉辇过接舆来自楚朝夕值行歌  

## 文苑英华卷一百六十五

宋　李昉等　编地部七  

池二十五首　　　　游泛三十八首  

池  

和山池　　　　　　　　　庾　信  

乐宫多暇豫望苑暂回舆鸣笳陵絶浪飞盖歴通渠桂亭花未落桐门叶半踈荷风惊浴鸟桥影聚行鱼日落含山气云归带雨余  

圃濬池　　　　　　　　王　褒  

长沙春水满临泛广川中石壁如明镜飞桥类饮虹垂杨夹浦緑新桃縁树红对楼还泊岸迎波蹔守风渔舟钓欲满莲房珠半空于兹临北阁非复坐墟东  

山池应令　　　　　　　　徐　陵  

画舸图仙兽飞艎挂采斿榜人事轻桨钓女理银钩细萍时带檝低荷乍入舟猿啼知谷晩蝉思觉山秋  

奉和山池　　　　　　　　前　人  

罗浮无定所郁鸟屡迁移不觉因风雨何时入后池楼台非一势临翫自多竒云生对户石猨挂入栏枝  

经丰城劔池　　　　　　　隂　铿  

清池自湛淡神劔乆迁移无复连星气空余似月池夹篠澄深谷【`类聚作渌`】含风结细漪唯有连花蕚还想匣中雌  

唐都尉山池　　　　　　　崔　湜  

曲渚飏轻舟前溪钓晩流鴈飜蒲叶起鱼拨荇花游金子悬湘柚珠房坼海榴幽寻惜未巳清月半西楼  

萍池　　　　　　　　　　王　维  

春池深且广防待轻舟廻靡靡緑萍合垂杨扫复开  

题荣二山池　　　　　　　孟浩然  

甲第开金穴荣期乐自多枥嘶支遁马池飬右军鹅竹引携琴入花邀载酒过山公来取醉时唱接防歌  

题沈东美员外山池　　　　前　人  

仙郎偏好道凿沼象瀛洲鱼乐随情性船行任去留秦人辨鸡犬尧日识巢由归客衡门外仍怜反景幽  

观崔郎中涨新池　　　　　卢　纶  

引水春山近穿云复绕林才闻篱外响已觉石邉深满处侵苔色澄来见桞隂防风明月夜知有五湖心  

题兴善寺后池　　　　　　前　人  

隔牎栖白鸟似与镜湖隣月照何年树花逄几遍人岸莎青有路苔径緑无尘永愿容依止僧中老此身  

秋池二首　　　　　　　　白居易  

身闲无所为心闲无所思况当故园夜复此新秋池岸闇乌栖后桥明月出时菱风香散漫桂露光参差净境多独得幽怀竟谁知悠然心中语自问来何迟  

二  

朝衣薄且徤晩簟清仍滑社近燕影稀雨余蝉声歇闲中得诗境此境幽难说露荷珠自倾风竹玉相戞谁能一同宿共翫新秋月暑退早凉归池邉好时节  

新池　　　　　　　　　　前　人  

数日自穿凿引泉来近陂寻渠通咽处绕岸待清时深好求鱼飬闲堪与鹤期幽声听难尽入夜睡常迟  

南池　　　　　　　　　　前　人  

萧条防雨絶荒岸抱清源入舫山侵塞分泉道接村秋声依树色月影在蒲根淹泊方难遂他宵关夣防  

宿池上　　　　　　　　　前　人  

泉来从絶壑亭敞在中流竹宻无空岸松长可绊舟蟪蛄潭上夜河汉岛前秋异夕期深涨携琴却此游  

池上宿　　　　　　　　　刘得仁  

事事不求奢长吟省叹嗟无才甘世弃有句向谁夸老树呈秋色空池浸月华凉风白露夕此境属诗家  

宣义池上　　　　　　　　前　人  

脩篁夹緑池幽鸟此中飞何必青山逺仍将白髪归当时亦有恨是日緫无机树起秋风细西林磬入防  

官池上　　　　　　　　　僧无可  

逈防城阙内寒防出云波岸广山鱼到汀闲海鹭过泛沟侵道急流叶入宫多移舸浮中沚青宵彻晓河  

京兆公池上作　　　　　　温庭筠  

稻香山色叠平野接荒陂莲少舟行逺萍多钓下迟坏隄泉落处凉簟雨来时京口兵堪问何因入夣思  

宿友人池　　　　　　　　前　人  

背墙灯色暗宿客夣初成半夜竹窓雨满池荷叶声簟凉秋阁思木落故山情明发又愁起桂花溪水清  

于秀才小池　　　　　　　方　干  

一防灔复澄明半日功夫斸小庭占地无过四五尺浸天应入两三星鹢舟草际浮霜叶鱼火沙邉驻水萤才见规模识方寸知君立意象沧溟  

池上　　　　　　　　　　郑　谷  

池树惬幽独狂吟学觧嘲露荷香自在风竹冷相敲防志嫌孤宦忘机爱澹交仙山如有分必拟访三茅  

兴州东池　　　　　　　　前　人  

南连乳郡流濶碧浸晴楼彻底千峯影无风一片秋垂杨拂莲叶返照媚渔舟鉴貌还惆怅难遮两鬓羞  

盆池　　　　　　　　　　张　蠙  

圆因陶化功外絶众流通选处离松影穿时减药丛别疑天在地长对月当空毎使登门客烟波入夣中  

游泛  

首夏泛天池　　　　　　　梁武帝  

薄游朱明节泛漾天渊池舟檝互容与苹藻相推移碧沚红菡萏白沙青涟漪新波拂旧石残花落故枝叶软风易出草密路难披  

北寺寅上人房望逺岫翫前池　王　筠  

安期遂长往交甫称髙让逺迹入沧溟轻举驰昆阆良由心独善兼且情游放岂若狥幽栖即日穷清旷激水周堂下屯云塞檐向闲牖听奔涛开窓延叠嶂前阶复虚防濔迤成洲涨雨防散圆文风生起斜浪游鳞互瀺灂羣飞皆哢吭莲叶蔓田田菱花动摇漾浮光曜庭庑流芳袭帷帐匡坐足忘懐讵思江海上  

春日临池　　　　　　　　温子升  

光风动春树丹霞起暮隂嵯峨映连璧飘摇下散金徒自临濠渚空复抚鸣琴莫知流水曲谁辨游鱼心  

同防河阳公新造暗山池聊得寓目  

庾　信  

横阶仍凿涧对户即连峯暗石疑藏虎盘根似卧龙沙洲聚乱荻洞口碍横松引泉恒数开岩即十重北阁闻吹管南隣听击钟菊寒花正合杯香酒絶浓由来魏公子今日始相逄  

和濬池初成清晨临泛　　　前　人  

千金髙堰合百顷浚源开翻逢积草浪更识昆明灰猿啸风还急鸡鸣潮即来时防青雀舫遥逐桂舟回  

安德山池宴集　　　　　　李百药  

朝宰论思暇髙宴临方塘云飞鳯台管风动令君香细草开金埒流霞泛羽觞虹桥分水态镜石引菱光上才同振藻小伎谬连章怀隂自兰室徐歩返山荘  

同前　　　　　　　　　　刘　洎  

平阳擅歌舞金谷盛招携何如兼往烈命赏叶幽栖已均朝野致还欣物我齐春晩花方落兰深迳渐迷蒲新节尚短荷小盖犹低无劳拂长袖自待夜乌啼  

同前　　　　　　　　　　岑文本  

甲第多清赏芳辰命羽巵书帷通竹迳琴台枕槿篱池疑夜壑徙山似郁洲移雕楹网萝薜激瀬合埙篪鸟戱翻新叶鱼跃动清漪自得淹留趣宁劳攀桂枝  

同前　　　　　　　　　　杨　续  

狭斜通鳯阙上路抵青楼簮绂启賔馆轩盖临御沟西城多妙舞主第出名讴列峯疑宿雾防壑拟藏舟花蝶乱风影苹藻含春流酒防髙宴毕自反山之幽  

同前　　　　　　　　　　许敬宗  

戚里欢娯地园林瞩望新山庭带芳杜歌吹叶阳春台榭疑巫峡荷蕖似洛濵风花荣少女虹梁聚美人宴游穷至乐谈笑毕良辰独叹髙阳晩归路不知津  

同前　　　　　　　　　　褚遂良  

伏槛丹霞外遮园焕景舒行云泛层阜蔽月下清渠亭中奏赵瑟席上舞燕裾花落春莺晩风光夏叶初良朋比兰蕙雕藻迈琼琚独有狂歌客来承欢宴余  

同前　　　　　　　　　　上官仪  

上路抵平津后堂罗荐陈缔交开狎赏丽席展芳辰密树风烟积回塘荷芰新雨霁虹桥晩花落鳯台春翠钗低舞席文杏散歌尘方惜流觞满夕鸟已城闉  

于长史山池三日曲水　　　陈子昻  

摘兰借芳日【`集作月`】被宴坐廻汀泛灔清流满葳蕤白芷生金弦挥赵瑟玉柱弄秦筝岩榭风光媚郊园春树平烟花飞御道罗绮照昆明日落红尘合车马乱纵横  

和元舍人万顷临池翫月戱为新体  

沈佺期  

春风摇碧树秋雾卷丹台复有相宜夕池清月正开玉流含吹动金魄度云来熠爚光如沸翩翻景若摧半环投积草碎璧聚流杯夜乆平无涣天清皎未隤镜将池作匣珠以岸为胎有美司言暇髙兴独悠哉挥翰初难拟飞名岂易陪夜光珠在握了了见沈灰  

和韦承庆游义阳公主山池五首  

杜审言  

野兴城中发朝英物外求情悬珠【`集作朱`】绂望契动赤泉游海燕巢书阁山鸡舞画楼雨余清晩夏共坐此岩幽  

二  

迳转危峯逼桥斜缺岸妨玉泉移酒味石髓换粳香绾雾青条弱牵风紫蔓长犹言宴乐少别向后池塘  

三  

携琴绕碧沙摇笔弄清霞杜若幽庭草芙蓉曲沼花宴游成野客形胜得山家往往留仙歩登攀日易斜  

四  

攒石当轩倚悬泉渡牖飞鹿麛冲妓席鹤子曳童衣园果甞难遍池莲摘未稀卷帘惟待月应在醉中归  

五  

赏翫期他日髙深爱此时池为八水背峯作九山疑地静鱼常逸人闲鸟欲欺清溪流别兴更与白云期甞与大理丞袁公太府丞田公偶诣一所林沼尤胜因并坐其次相得甚欢遂赋诗焉以咏  

其事　　　　　　　　　张九龄  

方驾与吾友同懐不异寻偶逄池竹处便防江湖心夏近林方密春余水更深清华两晖映闲歩一窥临苹藻复佳色鳬鹥亦好音韶芳媚洲渚惠气袭衣襟萧散皆为乐徘徊从所钦谓子【`集作予`】成夙志嵗晩共抽簮  

过崔驸马山池　　　　　　王　维  

画【`集作书`】楼吹笛妓金埓酒家胡锦石称贞女青松学大夫脱貂贳桂酌射鴈与山厨闻道髙阳防愚公谷正愚  

灵云池送从弟　　　　　　前　人  

金杯缓酌清歌转画舸轻移艶舞廻自叹鹡鸰临水别不同鸿鴈向池来  

郑驸马池台喜遇郑广文同饮　杜　甫  

不为生戎马何知共酒杯燃脐郿坞败握节汉臣回白髪千茎雪丹心一寸灰别离经此地披冩忽登台重对秦箫发俱过阮巷来留连春夜舞泪落更徘徊  

同族侄评事黯游昌禅师山池　李　白  

逺公爱康乐为我开禅关萧然松石下何异清凉山花将色不染水与心俱闲一坐度小刼观空天地间奉和苑舍人宿直晓翫新池亭寄南省友  

沈东美  

传闻阊阖里寓直有神仙史为三坟博郎因五字迁晨临翔鳯沼春注跃龙泉去似登天上来如看镜前影摇宸翰发波净列星悬既济仍怀友流谦欲进贤弹冠声实贵覆被渥恩偏温室言虽阻文塲契独全玉珂光赫奕朱绂气蝉聮兴逸潘仁赋名髙谢眺篇青云仰不逮白雪和难牵苒苒胡为此甘心老嵗年  

苏著作山池　　　　　　　贾彦璋  

水榭子云家蓬瀛宛不賖芥舟浮是叶莲岫发为花酌蚁开春瓮视鱼慿海查游蘓多石友题赠满瑶华陪中书李纾舍人夜泛东池　卢　纶  

看月复听琴移舟出桞隂夜村机杼急秋水芰荷深石静龟潜上萍开果【`一作叶`】暗沈何言杯酒兴得见五湖心  

宴杨驸马山池　　　　　　韩　翃  

垂杨拂岸草茸茸绣户前花影重鲙下玉盘红缕细酒开金瓮緑醅浓中朝驸马何平叔南国词人陆士龙落日泛舟同醉处廻潭百丈映千峯  

池上早春即事嘲【`集作招`】夣得白居易  

老更惊年故【`集作改`】闲先觉日长晴薫榆荚黒春染桞梢黄雪破山呈色氷融水放光低平穏船舫轻暖好衣裳白角三升榼红茵六尺牀偶游难得伴独醉不成狂我有中心乐君无外事忙经过莫慵嬾相去两三坊  

池上闲咏　　　　　　　　前　人  

青莎台上起书楼緑藻潭中系钓舟日晩爱行深径里月明多在小桥头暂尝新酒还成醉亦出中门便当逰一部清商聊送老白须萧飒管弦秋  

酬裴相公题兴化小池见招长句  

前　人  

为爱小塘招散客不嫌老监与新诗山公倒载无妨学范蠡扁舟未要追蓬断偶飘桃李径鸥惊误拂鳯凰池敢辞课拙酬髙韵一勺争禁万顷陂  

游宣义池亭　　　　　　　姚　合  

春入池亭暖风光老更鲜寻芳行不困逐胜坐还迁细草乱如发幽禽语似蝉【`集作鸣似`】苔文翻古画石色学秋天花落能漂酒萍开觧避船暂来犹愈疾乆住合成仙迸笋支堦起垂藤压树偏此生应借防自料买无钱金州晩夏陪姚员外南池　　僧无可  

桞暗清波涨冲萍复潄苔张帆【`髙僧诗作筵`】白鸟起扫岸使君来洲岛秋应没荷花晓【`髙僧诗作晩`】尽开髙城吹角罢驺驭尚徘徊  

与诸公池上待月　　　　　杨　发  

树密云萦岸池遥水际空芰开方吐镜苹动欲含风渐映沙汀白防分渚叶红金波宜共赏仙棹一宵同  

陪王尚书泛莲池舟　　　　许　浑  

莲塘移画舸泛泛日华清水暖鱼频跃烟秋鴈早鸣舞疑廻雪态歌转遏云声客散山公醉风髙月满城和沈叅军招友生观芙蓉池　温庭筠  

桂栋坐清晓瑶琴双鳯丝况闻楚泽香适与秋风期遂使棹萍客静啸烟草湄倒影回澹荡愁红媚涟漪湘茎乆藓澁宿雨増离披而我江海意楚游动夣思北渚水云蔓南塘烟露枝岂亡池榭芳独与鸥鸟知珠坠鱼迸浅影多鳬泛迟落英不可搴返照昏澄陂  

泛觞池　　　　　　　　　薛　能  

通咽逺华罇泛觞名自君净看筹见影轻动酒生纹细滴随杯落来声就浦分便应半酣后清冷漱兼云春尽独游慈恩寺南池　　　赵　嘏  

竹外池塘烟雨收送春无伴亦迟留秦城马上半年客潘鬓水边今日愁气变晩云红映阙风含髙树碧遮楼杏园花落游人尽独为圭峯一举头  

## 文苑英华卷一百六十六

宋　李昉等　编地部八  

池杂题七首　　　　　溪九首  

游泛二十八首　　　　杂题二十一首  

池杂题  

题夀安王主簿池舘　　　　苏　颋  

洛邑通驰道韩郊在属城舘将花雨映潭与竹声清贤俊鸾栖棘賔游马佩蘅愿言随狎鸟从此濯吾缨和伊【`集作尹`】谏议史舘山池作　王　维  

云舘接天居霓裳侍玉除春池百子外芳树万年余洞有仙人箓山藏太史书君恩深汉帝且莫上空【`一作云`】虚  

野居池上有月　　　　　　前　人  

悠然云间月复此照池塘露苍茫湿沉波澹灔光应门当未曙歌吹满昭阳逺近徒伤目清辉霭自长  

雨后宿刘司马池上　　　　贾　岛  

蓝溪秋漱玉此地涨清澄芦苇声兼雨菱荷香绕灯岸头秦古道亭靣汉荒陵静想泉根本幽崖落几层卢氏池上遇雨赠同逰　　　温庭筠  

簟翻凉气集溪上润残碁萍皱风来后荷喧雨到时寂寥闲望乆飘洒独归迟无限松江恨劳君觧钓丝  

习池晨起　　　　　　　　皮日休  

清曙萧森载酒来凉风相引绕亭防数声翡翠背人去一畨芙蓉含日开茭叶深深埋钓艇鱼儿漾漾逐流杯竹屏风下登山屐十宿髙阳忘却廻  

官池秋夕　　　　　　　　罗　隠  

池邉月影闲婆娑池上醉来成短歌芙蕖抵死怨珠露蟋蟀苦口嫌金波往事向人言不得旧游临老恨空多松胶作酒兰为棹十载烟尘奈尔何  

溪  

入少宻溪　　　　　　　　沈佺期  

云峯苔壁绕溪斜江路香风夹岸花树宻不言通鸟道鸡鸣始觉有人家人家更在深岩口涧水周流宅前后逰鱼瞥瞥双钓童伐木丁丁一樵叟自言避喧非避秦薜衣耕凿帝尧人相留且待鸡黍熟夕卧深山萝月春  

过清溪水作　　　　　　　王　维  

言入黄花川毎逐清溪水随山将万转趣途无百里声喧乱石中色净深松里演漾泛菱荇澄澄映葭苇我心素已闲清川澹如此请留盘石上垂钓将已矣  

姑熟溪　　　　　　　　　李　白  

爱此溪水闲乗流兴无极漾檝怕鸥惊垂竿待鱼食波翻晓霞影岸叠春山色何处浣纱人红顔未相识  

清溪行　　　　　　　　　前　人  

清溪清我心水色异诸水借问新安江见底何如此人行明镜中鸟度屏风里向晓猩猩啼空悲逺游子  

同前　　　　　　　　　　前　人  

轻舟去何疾已到云林境起坐鱼鸟间动摇山水影岩中响自合【`疑作答`】溪里言弥静无事令人幽停桡向余景  

云母溪　　　　　　　　　刘长卿  

云母映溪水溪流知几春深藏武陵客时过洞庭人白发慙皎镜清光媚奫沦寥寥古松下嵗晩挂头巾  

白云溪　　　　　　　　　呉　巩  

山径入修篁深林蔽日光夏云生嶂逺瀑水引溪长秀迹逄皆胜清芬坐转凉回看玉樽夕归路赏前忘  

晩次宣溪　　　　　　　　韩　愈  

韶州南去接宣谿云水苍茫日向西客泪数行元【`集作先`】自落鹧鸪休傍耳邉啼  

宿黒灶溪　　　　　　　　张　籍  

夜到碧溪里无人秋月明逢幽便移宿取伴亦行花下红泉色云西乳鹤声明朝记归处石上自书名  

游泛  

泛长溪　　　　　　　　　任　昉  

殖禄聚归粮逺隠谢覊靮絶物甘离羣长懐忍去国长溪永东舍震区穷水域道遇垂纶叟聊长问津惑弭檝申九言无为累牵纆长泛沧浪水从明至曛黒  

落日泛舟东溪　　　　　　前　人  

黝黝桑柘繁芃芃麻麦盛交柯溪易隂反景澄余映吾生虽有待乐天庻知命不学梁甫吟唯识沧浪咏田荒我有役秩满余谢病  

偶游龙门北溪忽懐骊山别业因以言志示弟  

淑奉呈诸大寮　　　　　韦嗣立  

幽谷杜陵邉风烟别几年偶来伊水曲溪嶂觉依然傍浦怜芳树寻崖爱緑泉岭云随马足山鸟向人前地合心俱静言因理自短材叨重寄尸禄愧妨贤毎挹挂冠侣思从初服旋稻粱仍欲报嵗月坐空捐助岳无纎块输溟谢末防还悟北辕失方求南涧田  

奉酬龙门北溪作　　　　　张　説  

石涧泉虚落松崖路曲廻闻君北溪下想像南山隈近念鼎湖别遥思云障陪不知竒觏往空覩斯文来嵗后寒初变春前芳未开黄蕤袅岸柳紫莟【`集作蕚`】拆村梅尽室兹游翫盈门几乐哉嗟留洛阳陌夣诣建章台野有巢由性朝非元凯才布懐钦逺迹幽意日尘埃  

同前　　　　　　　　　　崔泰之  

闗塞临秋水骊山枕防川俱临隠路侧同在帝城边谢公兼出处携妓翫林泉鸣驺喷梅雪飞盖曵松烟闻琴幽谷里防奕古岩前落日低帷帐归云绕管叨荣慙北阙防尚爱东田寂寞灰心尽萧条尘事牵朝思登嶃絶夜夣弄潺湲宿懐南涧意况覩北溪篇  

同前　　　　　　　　　　崔日知  

夙龄秉防尚中年忽有隣以兹山水癖遂得狎通人迨我咸京道闻君别业新岩前窥石镜河畔踏芳茵既怜伊浦緑复忆防池春连词谢家子同欢冀野賔趣闲鱼共乐情洽鸟来驯讵念昔游者祗命独留秦萧条颍阳恋冲漠汉隂眞无由陪胜躅空此翫书筠  

同前　　　　　　　　　　魏奉古  

有美朝为贵幽寻地自偏践临伊水汭想望防池邉是遇皆新赏兹游若旧年藤萝隠路接杨桞拂【`集作御`】沟聮道惬神情王机忘俗理捐遂初诚已重兼济实为贤迹是东山上心仍北阙前顾慙经拾紫多谢赋思未蹑中林步空承华藻传阳春和已寡扣寂竟徒然  

泛镜湖南溪　　　　　　　宋之问  

乗兴入幽栖舟行日向低岩花冬发谷鸟作春啼沓嶂开天小丛篁夹路迷犹闻可怜处更在若耶溪  

耒阳谿夜行　　　　　　　张九龄  

乗夕棹归舟縁源路转幽月明防岭树风静听谿流岚气船间入霜华衣上浮猿声虽此夜不是别家愁  

东谿翫月　　　　　　　　王　维  

月从断山口遥吐柴门端万木分空霁流隂中夜攅光连虚象白气与风露寒谷静秋泉响岩深青霭残清澄入幽夣破影抱空峦恍惚琴窻里松溪晓思难  

秋浦清溪雪夜对酒客有唱山鹧鸪者【`已见一百五十  

五卷`】　　　　　　　　　　李　白  

秋浦与同生【`集作周刚`】宴清溪玉镜潭  

前　人  

康乐上官去永嘉游石门江中【`集作亭非`】有孤屿千载迹犹存我来憇秋浦三入桃波【`集作陂`】源千峯照积雪万壑尽啼猿兴与谢公合文因周子论扫崖去落叶带月开酒罇溪当大楼南溪水正南奔廻作玉镜潭澄明洗心魂此中得佳境可以絶嚣喧清夜方归来酣歌出平原别后经此地为余谢兰荪  

春泛若耶溪　　　　　　　綦母潜  

幽意无断絶此去随所偶好风吹行舟落花【`文粹作花路`】入溪口际夜转西壑隔山望南斗潭烟飞溶溶林月低向后生事且弥漫愿为持竿叟  

上已日越中与鲍侍御泛舟若耶溪  

刘长卿  

兰桡万转望汀沙【`集作傍汀葭`】应接【`集作隔`】云峯到若耶旧浦逺来移渡口垂杨深处有人家永和春色千年在曲水乡心万里賖君见鱼船时借问前洲几路入烟花奉陪郑中丞自宣州解印与诸侄宴余干后溪  

前　人  

迹逺亲鱼鸟功成厌皷鼙林中阮生集池上谢公题户牖垂藤合藩篱挿槿齐夕阳山向背春草水东西防竹谁家好寻花防路迷何劳问秦汉更入武陵溪  

答秦徴君除少府春日见集苕溪酧梁耿别后  

见寄六言　　　　　　　前　人  

晴川落日低【`一作清川永路何极`】惆怅【`一作落日`】孤舟解携鸟向平芜【`一作浮萍`】逺近人随流水东西白云千里万里明月前溪后溪独恨长沙谪去江潭春草萋萋  

泛若耶溪　　　　　　　　丘　为  

结庐若耶里左右若耶水无日不钓鱼有时向城市溪中流水急渡口水流寛毎得樵风便往来殊不难一川草长緑四时那得辨短褐衣妻儿余粮及鸡犬日暮鸟雀希稚子呼牛归住处无隣里柴门独掩扉  

溪行即事　　　　　　　　释灵一  

近夜山更碧入林溪转清不知伏牛路潭洞何纵横曲岸烟已合平湖月未生孤舟屡失道但听秋泉声  

雨后欲往天目山问元骆二公溪路  

前　人  

昨夜云生天井东春山一雨几廻风林花并逐溪流下欲上龙池通不通  

奉陪顔使君修韵海毕东溪泛舟饯诸文士  

释皎然  

诸侯崇鲁学羔鴈日成羣外史刋新韵中郎定古文菁华兼百氏雅素备三坟国语思开物王言欲致君研精业已就欢宴惜应分独望西山去将身寄白云  

西溪独泛　　　　　　　　前　人  

道情何所寄素舸漫流间真性怜髙鹤无名羡野山轻寒苦竹秀入静片云闲泛泛谁为侣唯应共月还  

若溪春兴　　　　　　　　前　人  

春生若溪水雨后漫流通芳草行无尽春源去不穷野烟迷极浦斜日起防风数处乗流望依稀似剡中  

游溪待月　　　　　　　　前　人  

溪色思泛月沿洄欲未归残灯逢水店踈磬忆山扉夜浦鱼惊少空林鹊绕稀可中才望见撩乱寒衣奉陪侍中游石笋溪十二韵　卢　纶  

朝日照灵山中溪浩纷错图书无旧记鲧禹应新凿双壁防天河一峯吐莲蕚潭心乱雪卷岩腹繁珠落彩蛤攅锦囊芳萝嫋花索猿羣曝阳岭龙穴腥隂壑静得渔者言闲闻洞仙博欹松倚朱幰广石屯油幕国泰事留侯山春纵康乐间关殊状鸟烂漫无名药欲验少君方还吟大隠作旌幢不可驻古塞新沙漠  

霅溪逺望　　　　　　　　张　籍  

霅水碧悠悠西亭古岸头夕光生逺岫斜照逐廻流此地动归思逢君方倦游呉兴耆旧尽空见白苹洲  

和韩吏部泛南溪　　　　　贾　岛  

溪里晩从池岸出石泉秋急夜深闻木兰船共山人上月映渡头零落云  

泛溪　　　　　　　　　　项　斯  

溪船泛数里便觉少炎晖动水花连影逢人鸟背飞深犹见白石凉好换生衣未得多诗句终湏隔宿归  

蓝溪夜坐　　　　　　　　张　乔  

蓝水警尘夣夜吟开草堂月临山霭薄松滴露花香诗外真风逺人间静兴长明朝访禅侣更上翠防房  

杂题  

入峭峡　　　　　　　　　陈子昻  

肃徒歌伐木骛【`或作惊`】檝漾轻舟靡迤随波水潺湲泝浅流烟沙分两岸露【`或作雾`】岛夹防洲古树连云宻交峯入浪浮岩潭相映媚溪谷屡环周路回光逾逼山深兴转幽麕鼯寒思晩猿鸟暮声秋誓息兰台防将从桂树游因书谢亲爱千歳覔蓬丘  

白湖守后溪宿云门　　　　常　建  

落日山水清乱流鸣淙淙旧浦雨抽节新花水对窓溪中日已没归鸟多为防杉松引直路出谷临前湖洲渚晩色静又观花与蒲入溪复登岭草浅寒流速圆月明髙峯春山因独宿松隂澄初夜曙色分逺目日出城南隅青青媚川陆乱花覆东郭碧气销长林四郊一清影千里归寸心前瞻王程促却恋云门深毕竟有余兴到家弹玉琴  

若耶溪逄孔九　　　　　　綦母潜  

相逄此溪曲胜托在烟霞潭影竹里动岩隂檐外【`一作际`】斜人言上皇代犬吠武陵家借问淹留日春风满若耶  

此诗二百一十八卷重出今已削去  

酬綦母校书夣若耶溪见赠　储光羲  

校文在仙掖毎有沧洲心况此北窓下夣游青溪隂春防湖口漫夜入廻塘深往往防垂葛出舟望前林山人松下饭钓客芦中吟小隠何足贵长年固可寻还车首东道惠言若南金以我采薇意传之天姥岑  

留题李明府霅溪水堂　　　前　人  

寥寥此堂上幽意独难论落日无王事青山在县门云向髙枕渔钓入前轩竹动踈帘影苔生防履防荷香随坐卧湖色映晨昏虚牖闲生白鸣琴静对言暮禽飞下上春水带清浑逺岸谁家桞流烟何处村谪居投瘴疠离思过湘沅从此扁舟去谁堪江浦猿  

寻东溪还湖中作　　　　　刘眘虚  

出山更廻首日暮清溪深东岭新别处数猿呌空林昔游有初迹此路还独寻幽兴方在往归懐复为吟云峯劳前意湖水成逺心望望已超越坐鸣舟中琴  

颍阳东溪懐古　　　　　　崔　曙  

灵溪氛雾歇皎镜清心顔空色下映水秋声多在山世人又踈旷万物皆自闲白鹭寒更浴孤云晴未还昔时让王者此地闭柴关无以蹑髙歩凄凉岑壑间  

太白东溪张老舍即事寄舍弟侄等  

岑　参  

渭上秋雨过北风暮骚骚天晴诸山出太白峯最髙主人东溪老两耳生长毫逺近知百嵗子孙皆二毛中庭井栏上一架猕猴桃石泉饭香秔酒瓮开新槽爱兹田中趣始悟世上劳我行有胜事书此寄尔曹  

弋阳溪中望仙人城　　　　顾　况  

何草乏灵姿无山不孤絶我行虽云蹇偶胜聊换节上界浮中流光响洞明防晓禽曝霜羽寒鱼依石发自有无还心隔波望松雪  

静林精舍即梁武隠所有钟磬并古物  

释灵一  

静林溪路逺萧帝有遗踪水击罗浮磬山鸣于阗钟灯传三际火树老万株松无复云霞色空闻昔卧龙  

同李洗马入余不溪经辛将军故城  

释皎然  

惨惨寒城望将军下世时髙墉暮草遍大树野风悲壁垒今犹在勲庸近可思苍然古溪上川逝共凄其  

剡溪行却寄别新者　　　　朱　放  

潺湲寒溪上自此成离别廻首望归人移舟逄暮雪频行识草树渐老伤年发唯有白云心为向东山月  

越溪村居　　　　　　　　戴叔伦  

年来晩客寄禅扉多话贫居在翠防黄雀数声催桞变清溪一路踏花归空林野寺经过少落日深山伴侣稀负米到家春未尽风萝闲扫钓鱼矶  

清溪路中寄常于二侍御　　崔　备  

偏郡隔云岑溪廻路更深少留攀桂树畏渇望梅林野笋资公膳山花慰客心别来无信至可谓井缾沉  

将移耶溪旧居留呈严长史陈秘书  

秦　系  

鸡犬渔舟里长謡任兴行即今邀客醉已被逺山迎书笈将非重荷衣着甚轻谢安无个事忽起为苍生假摄池州留别东溪隠居　　朱　湾  

一官仍是假岂愿数离羣愁鬓防如雪浮名认是云暂辞南国隠莫勒北山文今夜松溪月还应夣见君  

溪行逄雨与桞中庸　　　　孚　端  

日落众星分萧萧暮雨繁那堪两处宿共听一声猿  

赠同溪客　　　　　　　　张　籍  

幽居得相近烟景亦寥寥共伐临谿树同为过水桥自教仙鹤舞分采紫芝苖更爱南峯好寻君恐路遥芙蓉溪送前资州裴使君归京寜拜户部裴侍  

郎　　　　　　　　　　薛　逢  

桑柘林枯麦干欲分离袂百忧攅临溪莫话前途逺举酒湏歌后防难薄宦未甘霜发改夹衣犹耐水风寒遥知阮巷归宁日几院儿童马防  

宿裴氏谿居懐厉先辈　　马　戴  

树下孤石坐草间防有霜同人不同此零鸟自南翔迢递夜山色青泠泉月光西风耿离抱江海遥相望  

霅溪晩泊寄裴庻子　　　　罗　隠  

溪风如扇雨如丝闲歩闲吟桞恽诗杯酒踈狂如曩日野花狼籍似当时道穷漫有依刘感才急应无借防期满眼云山莫相笑与君俱是受深知  

## 文苑英华卷一百六十七

宋　李昉等　编帝德  

执契静三边一首  

奉和执契静三边应诏一首  

观大驾出叙事寄懐一首  

织锦作太平诗一首　　在隽州遥叙封禅一首宣政殿芝草一首  

奉和皇帝上礼抚事述懐一首  

皇帝上礼抚事述懐一首  

扈从登封途中作四首  

龙池篇一首  

大同殿生玉芝龙池上有庆云百官共覩圣恩便赐宴乐因书即事一首  

驾出长安一首　　　　驾幸河东一首  

皇帝圣感词四首　　　天长地乆词五首大礼毕皇帝御丹鳯门改元建中大赦一首还京乐歌词一首  

春日奉献皇寿无疆词十首  

太和戊申嵗大有年诏赐百僚出城观秋稼谨书盛事以俟采诗者一首  

今皇帝陛下诏徴兵不日功集河湟诸郡次第归防臣获覩圣功輙献歌咏一首  

奉和白相公圣德和平致兹休运嵗终功就合咏盛明呈上三相公一首  

歌咏圣德追懐天寳因题关亭一首  

宣政殿前陪位观册宪宗皇帝尊号一首  

元日楼前观仗二首　三年冬大礼五首  

升平词五首　　　　朝元引四首  

圣帝击壤歌一首　　嵗仗一首  

执契静三邉　　　　　　　唐太宗  

执契静三邉持衡临万姓玉彩辉关烛金华流日镜无为宇宙清有美璇玑正皎佩星连景飘衣云结庆戢戈荣七德升文辉九功烟波澄旧碧尘火息前红霜野韬莲劔关城罢月弓钱缀榆天合新城桞塞空花销葱岭雪縠尽流沙雾秋驾转兢懐春氷弥轸虑书絶龙庭羽烽休鳯穴戍衣宵寝二难食肝飱三惧剪暴兴先废除防存昔亡圆盖归天壤方舆入地荒孔海池京邑防河沼帝乡修躬思励已抚俗愧时康元首伫盐梅股肱唯辅弼羽贤崆岭四翼圣襄城七浇俗庻反淳替文就质已知隆至道共欢区宇一  

奉和执契静三邉应诏　　　许敬宗  

塞隔隂戎朱光分昧谷地游穷北际云崖尽西陆星次絶轩台风衢乖禹服寰区无所外天覆今咸育窜苗犹有孽戮负自贻辜网踈妖鲵漏盘薮怪禽逋髯飞尚假息乳视慙稽诛干灵振玉弩神畧运璇枢日羽廓游气天阵清华野升晅光西夜驰恩溢东泻挥袂静昆炎开关纳流赭锦轺凌右地华缨覊大夏清防映罗叶沚控瑶池驼鹿输珍贶树羽飨来仪辍肴观化雨栖籞萃条支薫风交阆阙就日泛蒙漪充庭延饮至绚简敷春藻迎姜已创图命力方论道昔托逰河乗再备商山皓欣逄德化流思效登封草  

观大驾出叙事寄懐　　　　释法轮  

紫防宵漏竭青门曙鼓通轻霞照复道徐吹转相风玉銮光万骑金舆欝五戎鸣笳犹度阙清跸尚喧宫云旗乱陌紫羽斾杂尘红百城归北丽两汉乆慙雄吾曹陋薄技余庆洽防躬平原已起洛印手亦还丰得奉衣冠盛仍观书轨同犹言待封告未忍向华嵩  

织锦作太平诗　　　　新罗王真德  

永徽五年【`合从本传作元年`】新罗王真德【`即新罗王金真平女也平卒无子女乃嗣立为王`】大破百济之众其弟子春秋之子法敏以闻德真乃织锦作五言太平诗以献之其词曰  

大唐开洪业巍巍皇猷昌止戈戎衣定修文继百王统天崇雨施治物体含章深仁谐日月抚运迈时康幡旗既赫赫征【`一作钲`】鼓何锽锽外夷违命者剪覆天殃和风凝宇宙【`一作淳风凝幽显`】遐迩竞呈祥四时调玉烛七耀廵万方维岳降宰辅维帝任忠良五三咸一德昭我皇家唐  

在隽州遥叙封禅　　　　　李义府  

天齐标巨镇日观启崇祠岧嶤临渤澥隠嶙控河沂建岳诚为长升功谅在兹帝猷符广运范畅文思飞声総地络裁化抚干维瑞防开珍鳯祯图荐寳龟创封超昔夏修禅掩前姬东后方肆觐西都导六师肃驾移星苑扬防驭风司沸鼓喧平陆凝跸静通逵汶阳驰月羽蒙隂警电麾岩花飘曙辇峯叶荡春旗石闾环藻衞金坛映黼帷仙阶溢秘秬灵检耀祥芝三始贻遐贶万嵗受重厘菲质陶恩奨趋迹奉轩墀觧网沦幽裔乗徼限明时周南昔已叹卭西今复悲  

宣政殿芝草　　　　　　　前　人  

明王敦孝感寳殿秀灵芝色带朝阳净光涵南露滋且标宣德重更引国恩施圣祚今无限防臣乐未移  

奉和皇帝上【`集作丘`】礼抚事述懐  

陈子昻  

大君忘自我应运居紫宸揖让期明辟讴歌且顺人轩宫帝图盛皇极礼容申南靣朝万国东堂防百神云陛旗常满天庭玉帛陈钟石和睿思雷雨被深仁承平信娯乐王业本艰辛愿罢瑶池宴来观农扈春卑宫昭夏礼尊老睦尧亲防臣敢拜手歌舞颂惟新  

皇帝上【`一作丘`】礼抚事述懐　　李　峤  

配极辉光逺承天顾托隆负图济多难脱履归成功圣道昭永锡邕言让在躬还推万方重咸仰四门聦恭已忘自逸因人体至公垂旒沧海宴觧网法星空云散天五色春来日再中称觞合缨弁率舞应丝桐凯乐深居镐传歌盛饮丰小臣滥簮笔无以颂唐风  

扈从登封途中作　　　　　宋之问  

帐殿欝崔嵬仙逰实壮哉晓云连幕卷夜火杂星回谷暗千旗出山鸣万乗来扈逰良可赋终乏掞天才  

扈从登封告成颂　　　　　前　人  

御路回中岳天宫接下都百灵无后至万国竞前驱文卫严清跸幽仙读宝符贝花明汉果芝草入尧厨济济衣冠防喧喧夷夏俱宗禋仰神理凯乐望仙途抚已贫非病时来本不愚愿陪丹鳯辇率舞向天衢  

颂　　　　　　　　　　　前　人  

复道开行殿钩陈列禁兵和风吹皷角佳气动旗旌后骑廻天苑前山入御营万方俱下拜相与乐升平  

松山岭　　　　　　　　　前　人  

翼翼髙旌转锵锵鳯辇飞尘销清跸路云湿从臣衣白羽摇丹壑天宫逼翠防芳声耀今古四海警宸威  

龙池篇　　　　　　　　　沈佺期  

龙池濯龙龙已飞龙德光天天不违池开天汉分黄道龙向天门入紫防邸第楼防多气色君王鳬鴈有光晖为报寰中百川水来朝北地莫东归  

大同殿生玉芝龙池上有庆云百官共覩圣恩便赐宴乐因书即事　　　王　维  

欲笑周文歌宴镐遥轻汉武乐横汾岂如玉殿生三秀讵有铜池出五云陌上尧樽倾北斗楼前舜乐动南薫共欢天意同人意万嵗千秋奉圣君  

驾出长安　　　　　　　　王昌龄  

圣德超千古皇风扇九围天回万象出驾动六龙飞淑气来黄道祥云覆紫防太平多扈从文物有光辉  

驾幸河东　　　　　　　前　人  

晋水千庐合汾桥万国从开唐天业盛入沛圣恩浓下辇回三象题碑任六龙睿明悬日月千载此时逢  

皇帝圣感词四首　　　　　卢　纶  

提劔云雷动垂衣日月明禁花呈瑞色国老见星精发棹鱼先跃窥巢鸟不惊山呼一万嵗直入九重城  

二  

天衣五鳯彩御马六龙文雨露清驰道风雷翊上军髙旌花外转行漏岳前闻时见金鞭举空中指瑞云  

三  

妙筭干戈止神谋宇宙清两阶文物盛七德武功成校猎长杨苑屯军细桞营归来献明主歌舞溢春城  

四  

天乐下天中云軿俨在空铅黄艶河汉笑语合笙镛已见长随鳯仍闻不射熊君王亲试舞阊阖静无风  

天长地乆词五首　　　　　前　人  

玉砌红花树香风不敢吹春光觧人意偏发殿南枝【`天长地乆万年枝`】  

二  

虹桥千歩廊半在水中央天子方清暑宫人重暮妆【`天长地乆万年昌`】  

三  

辞辇复当熊倾心奉六宫君王若防貌甘在众妃中【`天长地乆万年通`】  

四  

云日呈祥礼物殊彤庭生献五单于塞天万里无飞鸟可在邉城用郅都  

五  

防殿云凉秋日防君王赐六宫衣楼船泛罢归犹早行遣才人鬭射飞  

大礼毕皇帝御丹鳯门改元建中大赦  

李　益  

大明曈曈天地分六龙负日升天门鳯凰飞来衔帝箓言我万代金皇孙灵鸡鼓舞承天赦髙翔百尺乗朱幡宸居穆清受天厯建中甲子合上元昊穹景命即已至王事乃可酧乾坤升中告成答贶泥金检玉昭鸿恩云亭之事畧可记七十二君宁独尊小臣欲上封禅草【`集作表`】乆而未召【`集作就`】归陵园  

还京乐歌词　　　　　　　窦　常  

百战初休十万师国人西望翠华时家家尽唱升平曲帝幸棃园亲制词  

春日奉献皇寿无疆词十首　杨巨源  

文物京华盛讴謡国歩康瑶池供寿酒银汉丽宸章灵雨含双阙雷霆肃万方代推仙祚逺春共圣恩长鳯扆临花暖龙鑪旁日香遥知千万嵗天意奉君王  

二  

鸳鹭彤庭际轩车绮陌前九城多好乐万井半祥烟人醉逄尧酒鸎歌答舜弦花明御沟水香暖禁城天赐宴文逾盛徴欢物更妍无穷艶阳月长奉太平年  

三  

云陛临黄道天门在碧虚大明含睿藻元气抱宸居戈偃征苖后诗传宴镐初年华富仙苑时哲满公车化入絪緼大恩垂涣汗余悠然万方静风俗揖华胥  

四  

玉漏飘青璅金铺丽紫宸云山九门曙天地一家春瑞霭方呈赏暄风本配仁岩廊开鳯翼水殿压鼇身文雅逄明代欢娯及贱臣年年未央阙恩共物华新  

五  

垂拱乾坤正欢心品类同紫烟含北极泽付东风珠缀留晴景金茎直晓空发生资盛德交泰让全功间气登三事祥光啓四聦遐荒似川水天外一朝宗  

六  

代是文明昼春当宴喜时鑪烟添桞重宫漏出花迟汉典方寛律周官正采诗碧霄传鳯吹红旭在龙旗造化膺神契阳和沃圣思无因随百兽率舞奉丹墀  

七  

睿德符化芳情翊太和日轮皇鍳逺天仗圣朝多曙色含金牓晴光转玉珂中宫陈广乐元老进赓歌莲叶防龟上桐花识鳯过小臣空击壤沧海是恩波  

八  

物象朝髙殿簮裾溢上京春当九衢好天向万方明乐报箫韶发杯看沆瀣生芙蓉丹阙暖杨桞玉楼晴阊阖开中禁衣裳俨太清南山同圣寿长对鳯凰城  

九  

日上苍龙阙香含紫禁林晴光五云叠春色九重深赏叶元和德文垂雅颂音景云随御辇颢气在宸襟永保无疆寿长懐不战心圣朝多庆赐琼树粉墙隂  

十  

化洽生成遂功宣动植知瑞凝三秀草春入万年枝鳯掖嘉言进鸳行喜气随仗临丹地近衣对碧山垂渥泽方柔逺聦明本听卑愿同东观士长对汉威仪  

大和戊申嵗大有年诏赐百寮出城观秋稼谨书盛事以俟采诗者　　　刘禹锡  

长安铜雀鸣秋稼与云平玉烛调寒暑金风报顺成川原呈上瑞恩泽赐闲行欲返皇城掩犹闻歌吹声今皇帝陛下一诏徴兵不日功集河湟诸郡次第归防臣获覩圣功輙献歌咏  

杜　牧  

捷书皆应睿谋期十万曾无一镞遗汉武慙夸朔方地周宣休道太原师威加塞外寒来早恩入河源冻合迟听取满城歌舞曲凉州声韵逺参差  

奉和白相公圣德和平致兹休运嵗终功就合咏盛明呈上三相公　　　前　人  

行防臈破好年光万寿南山对未央黠戞可汗修职贡文思天子复河湟应湏日驭西廵狩不假星弧北射狼吉甫裁诗歌盛业一篇江汉美宣王  

歌咏圣德追懐天寳因题关亭  

圣敬文思业太平海寰天下唱歌行秋来气势洪河壮霜后精神泰华寜广徳有强朝万国用贤无敌是长城君王若悟治皮谕安史何人敢弄兵  

宣政殿前陪位观册宪宗皇帝尊号  

薛　逢  

楼头钟皷递相催曙色当衙晓仗开孔雀扇分香案出衮龙衣动册函来金泥照耀传中防玉节从容引上台盛礼永尊徽号毕圣慈南靣不胜哀  

元日楼前观仗二首　　　　前　人  

千门曙色鏁寒梅五夜踈钟晓箭催寳马占堤朝阙去香车争路进名来天临玉几班初合日照金鸡仗欲廻更傍紫防瞻北斗上林佳气满楼防  

二  

曈曈初日照楼防漠漠祥云雉扇开星驻冕旒三殿晓云翻珠翠六宫来山呼圣夀烟霞动风转金章鸟兽廻欲识普恩无逺近万方欢抃一声雷  

三年冬大礼五首　　　　　曹　唐  

皇帝斋心防素诚自朝真祖报升平华山秋草多归马沧海寒波絶洗兵银箭水残河势断玉炉烟尽日华生千官整肃三天夜劔佩初闻入太清  

二  

海日西飞度禁林太清宫殿月沉沉不闻北斗倾尧酒空觉南风入舜琴歌压钧天闲夣尽诏归秋水道情深雪风更起古杉叶时送歩虚清磬音  

三  

太一天坛降大君属车龙鹤夜成羣春浮玉藻寒初落露拂金茎曙欲分三代乐廻风入律四溟歌驻水成文千官不动旌旗下日照南山万树云  

四  

山拥飞云海水清天坛未夕仗先成千官不起金縢议万国空瞻玉藻声禁火曙然烟焰袅宫衣寒拂雪花轻侧闻左右皆周吕防取从容致太平  

五  

太和琴暖发南薫水濶风髙得细闻沧海举歌防是相歴山廻禅舜为君翠防呼处生丹障清净封中起白云今日病身慙小隠欲将泉石勒移文  

升平词五首　　　　　　　前　人  

瑞气绕宫楼皇居上苑逰逺冈连圣祚平地载神州防合兼重译潺湲近八流中兴岂假问据此自千秋  

二  

寥泬敞延英朝班立位横宣传无草动拜舞有衣声鸳瓦霜消湿虫丝日照明辛勤自不到遥见似前程  

三  

处处是欢心时康嵗已深不同三尺劔应似五弦琴夀笑山犹尽明嫌日有隂何当怜一物亦遣防愁吟  

四  

日日听歌謡区中尽祝尧虫蝗初不害兵革近全销史笔唯书瑞天防絶见妖因令匹夫志转欲事清朝  

五  

五帝三皇主萧曹魏邴臣文章唯返朴戈甲尽生尘諌纸应无用朝纲自有伦升平不可记所见是闲人  

朝元引四首　　　　　　　陈　陶  

帝烛荧煌下九天蓬莱宫晓玉炉烟无穷鸾鳯随金母来贺薫风一万年  

二  

正【`杂咏作玉`】殿云开露冕旒下方珠翠压鼇头天鸡唱罢南山曙春色先归十二楼  

三  

万防灵祥拥帝居东华元老荐屠苏龙池遥望非烟拜五色曈昽在玉壶  

四  

寳祚河宫一向清龟鱼天篆益分明近臣谁献登封草五岳齐呼万嵗声  

圣帝击壤歌四十声　　　　前　人  

百六承尧绪艰难土运昌大虚横彗孛中野鬭豺狼帝曰更吾嗣时哉忆圣唐英星垂将校神岳诞忠良錬石医元气屠鼇正昊苍扫原铺一德驱祲立三光大道重苏息真风再发扬芟夷逾旧迹神圣掩前王郊酒酣寥廓鸿恩受茫地圗龟负出天诰鳯衔将杂贡来山峙羣夷入鴈行紫泥搜海岱鸿笔富岩廊鹰象敷宸极寰瀛作瑞坊泥丸封八表金镜照中央构殿基【`一作辉`】麟趾开藩表鳯翔銮舆亲稼穑朱幌务蚕桑戎羯输天马灵仙侍玉房宫仪水精甲门衞緑沉枪陶铸超三古车书混万方时廵望虞舜搜狩法殷汤化合讴謡满年丰鬼蜮藏政源归牧马公法付神羊寳鼎无灵应金瓯肯破伤封山昭茂绩祠执答嘉祥在昔宫闱僣仍罹羿浞殃牝鸡何譈防猘犬澷劻勷苖祷三灵怒桓偷九族亡鲸鲵寻挂网魑魅旋投荒松栢霜逾翠芝兰露更香圣谟流祚逺仙系发源长岛屿征徭薄漪澜泛稻凉鳬鱼餍飡啖荷薜足衣裳寤寐华胥国嬉逰太素乡鹰鹯飞接翼忠孝住连墙有叟能调鼎无媒隠钓璜乾坤资识量江海入文章野鹤思蓬阙山麋忆庙堂泥沙空淬砺星斗屡低昻歴草何因见衢罇岂暂忘终随嘉橘赋霄汉谒羲皇  

嵗仗　　　　　　　　　　罗　邺  

玉帛朝元万国来鸡人唱晓五门开春排北极迎仙驭日捧南山入夀杯歌舞薫风铿劔佩祝尧佳象霭楼防可怜四海车书共重见萧曹佐汉材  

## 文苑英华卷一百六十八

宋　李昉等　编应制一  

锡宴四十六首　　　　酺宴六首  

锡宴  

宴东堂　　　　　　　　　隋炀帝  

雨罢春光润日落暝霞晖海榴舒欲尽山樱开未飞清音出歌扇浮香飘舞衣翠帐全临户金屏半隠扉风花意无极芳树晓禽归  

春日武门宴羣臣　　　　唐太宗  

韶光开令序淑气动芳年驻辇华林侧髙宴栢梁前紫庭文树满丹墀衮绂连九夷簉瑶席五狄列琼筵娯宾歌湛露广乐奏钧天盈樽浮緑醑雅曲韵朱粤余君万国还慙抚八埏庻几保贞固虚己厉求贤  

宴中山　　　　　　　　　前　人  

驱马出辽阳万里转旂常对敌六竒举临戎八阵张斩鲸澄碧海卷雾扫扶桑昔去兰萦翠今来桂染芳云枝浮碎叶氷镜上朝光廻首长安道方欢宴栢梁  

奉和宴中山应制　　　　　许敬宗  

飞云旋碧海觧网宥青丘飬更停八骏观风驻五牛张乐临尧野扬麾歴舜州中山献仙酤赵媛发清讴塞门朱鴈入郊薮紫麟游一举氛霓静千龄徳化流  

奉和天枢成宴夷夏羣僚应制　李　峤  

辙迹铭西勲庸纪北燕何如万方防颂德九门前的的临黄道迢迢入紫烟仙盘正下露髙柱欲承天山类丛云起珠疑大火悬声流尘作刼业固海成田帝泽倾尧酒宸歌掩舜弦欣逄下生日还覩上皇年  

千秋节宴　　　　　　　　唐宗  

兰殿千秋节称名万嵗觞风传率土庆日表继天祥玉宇开花蕚宫悬动防昌衣冠白鹭下帟幕翠云长献遗成新俗朝仪入旧章月衔花绶镜露缀防丝囊处处祠田祖年年宴杖鄊深思一德事小获万人康  

奉和千秋节宴应制　　　　张　说  

五德生王者千龄启圣人赤光来照夜黄云上覆辰海县衔恩乆朝章献寿新髙车帝座出夹道众官陈槊仗洗晴景磬管凝秋旻珠囊含瑞露金镜抱仙轮何嵗无郷饮何田不报神薫歌与名节传代幸羣臣  

皇帝降诞日集贤殿赐宴　　前　人  

仲秋金帝起五日土行标瑞表壬寅露光传甲子宵隂风吹大泽夣日照昌朝不独华封老千年喜祝尧集贤殿书院成送张説上集贤学士赐宴【`得珍字`】  

唐宗  

广学开书殿崇儒引席珍集贤昭【`集作招`】衮职论道命台臣礼乐沿今古文章革旧新献酬尊爼列宾主位班陈节变云初夏时移气尚春所希光史册千载仰兹辰奉和圣制送赴集贤院【`赋得辉字`】　张　説  

侍帝金华讲千龄道固稀位将贤士设书共学徒归首命深燕隗通经浅汉韦列筵荣赐食送客贵儒衣贺鷰窥檐下迁鸎入殿飞欲知朝野庆文教日光辉  

同前【`赋得迎字`】　　　　　　　　源乾曜  

盛业光书府征人尽国英司纶贤得相羣俊学为名宠命垂天锡崇恩发睿情薫风清禁籞文殿述皇明日霁庭隂出池曛水气生欢娯此无限诗酒自相迎  

同前【`赋得升字`】　　　　　　　　裵　漼  

问道圗书盛尊儒礼教兴石渠因学广金殿为贤升日月恩光照风云宠命膺谋猷言可范舟檝事斯慿宴喜明时洽光辉湛露凝大哉尧作主天下颂歌称  

同前【`赋得兹字`】　　　　　　　　苏　颋  

肃肃金殿里招贤固在兹锵锵石渠内序拜亦同时宴赐欢谈道文成贵説诗用儒今作相敦学旧为师下济天光近中来帝渥滋国朝良史载能事日论思  

同前【`赋得西字`】　　　　　　　　韦　抗  

广庭临璧沼多士侍金闺英宰文儒叶明君日月齐集贤光首拜改赐发新题早夏初移律余花尚拂蹊壶觞接云上经术引关西圣德鸿名逺将陪玉检泥  

同前【`赋得廻字`】　　　　　　　　程行谌  

圣主崇文化锵锵得盛才相因归夣立殿以集贤开象系防言阐诗书至道该尧樽承帝泽禹膳自天来礼洽欢逾长风恬暑更廻国朝将舜颂同是一康哉  

同前【`赋得虚字`】　　　　　　　　徐　坚  

崇文德化洽新殿集贤初庸菲参嘉选首滥承明庐殊私光辅弼荣送到簮裾座引中厨馔杯锡上樽余翠叶浓丹苑晴空卷碧虚忝同文史地愿草登封书  

同前【`赋得催字`】　　　　　　　　李　暠  

偃武尧风接崇文汉帝恢集贤更内殿清选自中台佐命留侯业词华博物才昊天千品降夏旨百壶催鸳鹭方成列神仙喜蹔陪复欣同拜首叨此颂良哉  

同前【`赋得登字`】　　　　　　　　萧　嵩  

帝曰简才能旌贤在股肱文章体一变礼乐道逾芸阁英华入賔门鸳鹭登恩筵过所望圣泽实超恒夏叶开红药余花发紫藤防臣亦何幸叨此预文明  

同前【`赋得私字`】　　　　　　　　李元纮  

硕儒延鳯沼金马被鸿私馔玉廻丹禁牋花降紫墀衔恩倾防酒鼓舞咏康时蹔觏羣书缉逾昭盛业丕接筵欣有命搦管媿无词自惊一何幸太阳还及葵  

同前【`赋得谟字`】　　　　　　　　贺知章  

西学垂覧东堂发圣谟天光烛武殿时宰集鸿都枯朽霑皇泽翾飞舞帝梧迹同逰汗漫荣是出【`集作挍`】污涂三叹承汤鼎千欢接舜壶防躯不可答空欲咏依蒲  

同前【`赋得今字`】　　　　　　　　陆　坚  

圣主崇文教层霄降德音尊贤泽既厚式宴宠逾深复有防龙相良哉简帝心得人惟迈昔多士谅推今书殿荣光满儒门喜气临顾惟诚滥吹徒此接衣簮  

同前【`赋得賔字`】　　　　　　　　刘　升  

图书应明主防府宴嘉賔台曜临东壁干光自北辰网罗穷象系述作究天人圣酒千钟洽仙厨百品陈成山徒可仰渉海讵知津幸逄文雅盛还覩颂声新  

同前【`赋得风字`】　　　　　　　　褚　琇  

讲习延东观趋陪盛北宫惟师恢帝则敷教叶天工宣室恩常异金华礼更崇洞门清永日华绶接徽风萐降尧厨翠榴开舜酒红文思光万宇髙议待升中  

同前【`赋得筵字`】　　　　　　　　王　翰  

东堂起集贤贵得从神仙首命台阶老将崇御府员送人锵玉佩中使拂琼筵和乐春风觧湛恩时雨连长材咸磊落短翮强翩翾徒仰蓬莱峻何阶不譲縁  

同前【`赋得莲字`】　　　　　　　　赵冬曦  

浅术方观海深恩忽见天学开丹殿籍名与石渠贤良辅膺休命防生谬采甄春余仍哢鸟夏近未舒莲牋札来宸禁衣冠集诏筵史臣知醉德欲记升平年  

同前【`赋得华字`】　　　　　　　　韦　述  

脩文中禁啓改物令名加台座徴人杰书坊应国华赋诗开广宴赐酒酌流霞云散明金阙池开照玉沙掖垣留宿鸟温树落余花谬此天光及衔恩醉日斜  

左丞相説右丞相璟太子少傅乾曜同日上官命宴都堂赐诗一首　　　唐宗  

赤帝收三杰黄轩举二臣由来丞相重分掌国之均我有握中璧防飞席上珍子房推道要仲子讶风神复辍台衡老将为调防人鸳鸾同拜日车骑拥行尘乐聚南宫宴觞连北斗醇俾予成百揆垂拱问彛伦  

奉和御制説璟乾曜同日上官命宴都堂赐诗  

一首应制　　　　　　　张　説  

大块镕羣品经生偶圣时猥承三事命虚忝百僚师右揆谋华硕前星转重资连骞求旧礼滥玷乐贤诗赐釜同荣拜摐金宴宰司菊花吹御酒兰叶捧天词寳厯休明盛頺年晷漏衰少留青史笔未敢赤松期  

同前　　　　　　　　　　宋　璟  

承相邦之重非贤谅不居老臣庸且惫何德以当诸厚秩先为忝崇班复此除太常陈礼乐中掖防簮裾圣酒江河润仙文象纬舒冒恩懐宠锡陈力省空虚郭隗慙无骏冯谖愧有鱼不知周勃者荣幸定何如  

同前　　　　　　　　　　源乾曜  

睿作超千古湛恩育万人递迁齐荷泽同拜忽为隣道洽音徽畅芳驰景命新鼓钟崇享礼鸳鹭集朝伦窃位思官谤凋容谢木春慙多无以叙拙实固难陈进级懐三少承光尽百身自当归第日何幸列宫臣  

同前　　　　　　　　　　萧　嵩  

审官思共理多士属谁当歴选台庭旧来熈帝业昌入朝师百辟论道协三光垂拱咨元老亲贤辅少阳登崇荣礼送宠德曜宸章御酒飞觞洽仙闱雅乐张荷恩思有报陈力愧无良愿罄忠公节同心奉我皇  

同前　　　　　　　　　　裴光庭  

乐贤闻往诰褒德偶兹辰端揆升元老师谋择累仁紫庭崇让毕粉署礼容陈既荷恩荣旧俱承宠命新天文悬瑞色圣酒泛华茵杂遝喧箫鼔欢娯洽缙绅掖垣招近侍虚薄厠清尘共保坚贞节常期雨露均  

同前　　　　　　　　　　宇文融  

申甫生周日宣慈举舜年何如偶昌运比德迈前贤宠防元良宻荣瞻端揆迁职优三事老位在百僚先北极廻宸渥南宫饰御筵飞文瑶札降赐酒玉杯传谬列台衡重俱承雨露偏誓将同竭力相与效尘防  

书殿赐宴应制　　　　　　徐安贞  

校文常近日赐宴忽升天酒正传杯至饔人捧案前玉阶鸣溜水清阁引归烟共惜芸香暮春风几万年奉和赐史供奉曲江宴应制　王　维  

侍从有邹枚琼筵就水开言陪栢梁宴新自建章来对酒山河满移舟草树廻天文同防日驻景惜行杯丽正殿赐宴同勒天前烟年四韵应制  

王　湾  

金殿忝陪贤琼羞忽降天鼎罗仙掖里觞拜鏁闱前院逼青霄路厨和紫禁烟酒空欢抃舞何以答昌年  

麟德殿宴百僚　　　　　　唐德宗  

忧勤承圣绪开泰喜时康恭己临羣后垂衣御八荒务闲春向暮朝罢日犹长紫殿初筵列彤庭广乐张成功归辅弼致理頼忠良共此欢娯事千秋乐未央奉和麟德殿宴百僚应制　　卢　纶  

云辟御筵张山呼圣夀长玉栏丰瑞草金陛立神羊台鼎资庖膳天星奉酒浆蛮夷陪作位犀象舞成行网已祛三靣歌因守四方千秋不可极花发满宫香  

同前　　　　　　　　　　宋若昭  

垂衣临八极肃睦四门雍自是无为化非关辅弼功修文昭隠伏尚武殄妖凶德立韶光被恩霑雨露浓衣冠陪御宴礼乐盛朝宗万代称觞举千年信一同  

同前　　　　　　　　　　鲍文姬【`鲍征君女`】  

睿泽光寰海功成展武韶戈鋋清外叠【`疑`】文物盛中朝圣祚山河固宸章日月昭玉筵鸾殿【`疑`】集仙管鳯凰调御桞低新緑宫鸎乍转娇愿将亿兆庆千祀奉神尧  

奉和四月三日上阳宫赐宴应制  

孙　逖  

今日逄初夏欢逰续旧旬气和先作雨恩厚别成春鳯吹临清洛龙舆下紫宸此中歌在藻还见跃潜鳞春晩宴两相及礼官丽正殿学士得风字  

唐宗  

乾道运无穷恒将人代工隂阳调厯象礼乐报穹介胄清荒外衣冠佐域中言谈延国辅词赋引文雄野霁伊川緑郊明巩树红冕旒多暇景诗酒防春风  

春晩侍宴丽正殿得开字　　张　说  

圣政惟稽古賔门引上才坊因购书立殿为集贤开旄彦星辰下仙章日月廻字如龙负出韵是鳯衔来庭桞余春驻宫樱早夏催喜承芸阁宴幸捧栢梁杯  

端午三殿宴羣臣探得神字　唐宗  

五月符天数五音调夏钧旧来传五日无事不称神穴枕通灵气长丝续命人四时花竞巧九子粽争新方殿临华节圆宫宴雅臣进对一言重遒文六义陈股肱良足咏风化可还淳  

端午三殿侍宴应制得鱼字　张　説  

小暑夏弦应防隂商管初愿赍长命缕来续大恩余三殿褰珠箔羣官上玉除阳尝麦彘顺节进鱼甘露垂天酒芝花捧御书含丹同蝘蜓灰骨共蟾蜍今日伤蛇意衔珠遂阙如  

恩勅赐食于丽正殿书院宴应制  

前　人  

东壁圗书府西园翰墨林诵诗闻国政讲易见天心位窃和羮重恩叨醉酒深缓歌春兴曲情竭为知音  

酺宴  

奉和上元酺宴应诏　　　　杨　炯  

甲乙遇灾年周随送上祅星六丈出沴气七重连赤县空无主苍生欲问天龟龙开寳命云火昭灵庆万物覩真人千秋逄圣政祖宗泽逺文武休光盛大号域中平皇威天下惊参辰昭文物宇宙浃声明汉后三章令周王五代兵匈奴穷地角本字【`疑`】逺正朔骄子起天街由来亏礼乐一衣扫风雨再战夷屯剥清明日月旦肃索烟云涣寒暑既平分隂阳复贞观惟神谐妙物乃圣符幽賛下武发徴祥平阶属防昌金泥封日观璧水匝明堂业盛勋华德兴包天地域孝思义罔极易礼光前式天涣【`疑`】三辰辉灵书五云色敬时穷发敛卜代盈千亿五纬聚华轩光重入望国公卿论至道天子拜昌言雷觧初开出星空即便元瑶防凉景荐银阙秋隂遍百戱骋鱼龙千门壮宫殿深仁洽蛮徼恺乐周寰县宣室召羣臣明庭礼百神仰德还符日霑恩更似春防城非牧竖楚国有巴人  

洛城观酺宴应制　　　　　　陈子昻  

圣人信恭己天命允昭回苍极神功被青云秘箓开垂衣受金册张乐宴瑶防云鳯休徴满鱼龙杂戱来崇恩逾五日惠泽畅三才玉帛羣臣醉徽章缛礼该方覩升中禅言观拜洛廻防臣固多幸敢上万年杯  

广逹楼下夜侍酺宴应制　　苏　颋  

东岳封廻宴洛京西墉通晩防公卿楼防絶胜宜春苑灯火还同不夜城正覩人间朝市乐忽闻天上管声酺来万舞羣臣醉喜载千年圣主明  

奉和登封禅礼毕洛阳酺宴应制  

张九龄  

大君毕能事端扆乐成功运与千龄合欢将万国同汉酺歌圣酒韶乐舞薫风河洛荣光遍云烟喜气通春花顿觉早天泽倍知崇草木皆霑被犹言不在躬  

奉和十五夜燃灯继以酺宴之作应制  

王　维  

上路笙歌满春城刻漏长逰人多昼日明月譲灯光鱼钥通翔鳯龙舆出建章九衢陈广乐百福透名香仙【`集作神`】妓来金殿都人绕玉堂止应【`集作定应`】偷艶舞从此学新妆奉引迎三事司仪立万方愿将天地夀同以献君王夏月花蕚楼酺宴应制　　　王昌龄  

土德三元正尧心万国同汾隂备冬礼长乐应和风赐庆垂天泽流欢旧渚宫楼台生海上箫鼓出天中雾晓筵初接宵长曲未终雨随行幕合月照舞罗空玉陛分朝列文章发圣聦愚臣忝书赋歌咏颂丝桐  

## 文苑英华卷一百六十九

宋　李昉等　编应制二  

侍宴七十二首  

侍宴乐游苑饯徐州刺史应诏  

丘　迟  

诘旦阊阖开驰道闻鳯吹轻荑承玉辇细草借龙骑风迟山尚响雨息云犹积巢空初鸟飞荇乱新鱼戱实惟北门重匪亲孰为寄参差别念举肃穆恩波小臣信多幸投生岂酬义  

侍宴谢朏宅东归应制　　　沈　约  

皇情怅东羽斾拂南防夏云清朝景秋风扬早蝉饮和陪下席论道光上筵  

侍宴乐游苑饯吕僧珍应诏　前　人  

丹浦非乐战负重切君临我皇秉至德恭【`一作忘`】已用尧心愍兹区宇内鱼鸟失飞沉推毂二崤岨扬斾九河隂超乗尽三属选士皆百金戎车出细桞饯席遵上林兴师诛后服授律缓前禽函轘方解带嶤武稍披襟伐罪芒山曲吊民伊水浔将陪告成礼待此未抽簮  

侍宴饯临川王北伐应诏　　王　筠  

金版韬英玉牒蕴精帝德乃武王威有征轩习弧矢夏陈干戚周骛戎车汉驰羽檄我皇骏圣千年踵武德洞千门威加八柱金正圯德水行失道驷马南牧戎徒西保荐食伊瀍整居丰镐金阁【`一作阙`】扬尘铜台茂草命彼膳夫受诏协律乐赋出车操别日玉馔骈罗琼浆泛溢圣德温温宾仪秩秩  

侍宴饯庾于陵应诏　　　　刘孝绰  

皇心眷将逺帐饯灵芝侧是日青春献林塘多秀色芳卉疑纶组嘉树似雕饰游丝缀莺领光风翔绮翼下辇朝既盈留宴景将昃髙谈竞辨端竒文争笔力伊臣独无技何用奉吹息  

侍宴饯张惠绍应诏　　　　前　人  

沧池诚自广蓬山一何峻丽景花上鲜油云叶里润风度余芳满鸟集新条振饯言班俊造光宠私輶恡徒然谬反隅何以窥重任  

侍宴二首　　　　　　　　前　人  

清宴延多士鸿私滥防薄临炎出蕙楼望辰跻茵阁上征切云汉俛眺周京洛城寺欝参差街衢纷漠漠禁林寒日晩方秋未摇落皇心重发志赋诗追并作自昔承天宠于兹人爵选言非绮绡何以俨金艧  

二  

兹堂乃峭峤伏槛临曲池树中望流水竹里见攅枝栏髙景难蔽岫隠云易垂邂逅逄休幸朱跸曵青规丘山不可答葵藿空自知  

侍宴景阳楼　　　　　　　王僧孺  

金铺烁可镜桂栋俨临云沾觞均饮德服道验朝闻讵论禹无间非耻尧为君小臣亦何者短翮屡追羣  

侍宴二首　　　　　　　　前　人  

丽景烛春余清隂澄夏首交枝隠修迳廻流映遥阜徙帷轹轻筠移銮拂髙桞去矣劳茂绩勉哉报嘉诱小臣良不才防尘愧所守何用胜雕斵譬木良如朽  

二  

廻銮避暑宫下辇迎风舘渺漫卿烟转霏防商云散蔓草亘巗垂髙枝起天半廻风稍惊水落光渐斜岸妙舞驻行云清歌入层汉晬顔畅有怿德音良已粲  

御幸乐游苑侍宴　　　　　张正见  

大君临四表荣光普八埏区中文化洽海外武功宣鳯下书丹篆符着緑编昆明不习战云夣岂游畋轨文通万国旗节靖三邉髙秋藐姑射睿想属汾川两宫明合璧双阙带非烟扬銮出城观诏跸指郊壥禁苑廻雕辇离宫建翠防流水犇雷毂追风赴电鞭画熊飘析羽金埓响胶鸣玉升文砌称觞溢绮筵兽舞依钟石鸾歌应管霞明黄鹄路风爽白云天潦收荷盖折露重菊花鲜上林賔早鴈长杨唱晩蝉小臣慙艺业击壤慕懐铅康衢飞駚羽大海滴防防咏歌还集木舞蹈遂临泉愿荐南山夀明明奉万年  

九日侍宴乐游苑应制【`见一百七十三卷`】  

庾肩吾  

入隋侍宴应诏　　　　　　陈后主  

日月光天德山河壮帝居太平无以报愿上东方书  

侍宴武观　　　　　　　江　总  

诘晓三春暮新雨百花朝星宫移渡罕天驷动行镳斾转苍龙阙尘飞饮马桥翠观迎斜照丹楼望落潮鸟声云里出树影浪中摇歌吟奉天咏未必待闻韶  

秋日侍宴娄湖苑应诏　　　前　人  

翠渚还鸾辂瑶池命羽觞千门响云跸四泽动荣光玉轴昆池浪金舟太液张虹旗照岛防鳯盖绕林塘野静重隂阁淮秋水气凉雾开楼阙近日逈烟波长洛宴谅斯在镐饮讵能方朽劣叨荣遇簮笏奉同行  

侍宴莎册宫赋应制得情字　许敬宗  

三星希曙景万骑翊天行葆羽翻风队腾吹掩山楹暖日晨光浅飞烟旦彩轻塞寒桃变色氷断箭流声渐奏长安道神臯动睿情  

侍宴应诏得前字　　　　　虞世南  

芬芳禁林晩容与桂舟前横空一鸟度照水百花燃緑野明斜日青山澹晩烟滥得陪终宴握管类窥天  

侍宴归鴈堂　　　　　　　前　人  

歌堂靣緑水舞舘接金塘竹开霜后翠梅动雪前香鸟归初可侣鴈起欲分行刷羽同栖集懐恩愧稻梁  

侍宴北门　　　　　　　　杜正伦  

大君端扆暇睿赏狎林泉开轩临禁籞借野列芳筵参差歌管飏容裔羽旗悬玉池流若醴云阁聚非烟湛露晞尧日薫风入舜大德侔造防物荷陶甄谬陪瑶水宴仍厠栢梁篇关名徒上月邹辩讵谈天既喜光华旦还伤迟暮年犹冀升中日簮奉肃然  

正夜侍宴应诏　　　　　　薛　曜  

重关钟漏通夕敞鳯凰宫双阙祥烟里千门明月中酒杯浮湛露歌曲唱流风侍臣咸醉止恒慙恩遇崇  

侍宴银潢宫应制　　　　　魏元忠  

别殿秋云上离宫夏景移寒风生玉树凉气下瑶池堑花仍吐叶岩木尚抽枝愿奉南山夀千秋长若斯  

蓬莱三殿侍宴奉勅咏终南山应制  

杜审言  

北斗挂城邉南山倚殿前云标金阙逈树杪玉堂悬半岭通佳气中峯绕瑞烟小臣持献夀长此戴髙天春行宫曲宴应制得天字　苏味道  

温液吐涓涓跳波急应弦簮承睿赏花桞发韶年圣酒千钟洽宸章七曜悬防臣从此醉还似夣钧天  

奉和宴小山池赋得谿字应制  

武三思  

年光开碧沼云色敛青谿冻解鱼方戱风喧鸟欲啼岩泉飞野鹤石镜舞山鸡桞发龙鳞上松新麈尾齐九韶从此验三月定应迷  

凝碧池侍宴应制得出水槎　前　人  

彼木生何代为槎复几年欲乗银汉曲先泛玉池邉拥溜根横岸沉波影倒悬无劳问蜀客此处即髙天凝碧池侍宴防竞渡应制　　李懐逺  

上苑清銮路髙居重豫游前对芙蓉沼傍临杜若洲地如扈望波似洞庭秋列筵飞翠斚分曹戱鹢舟湍髙棹影没岸近榜歌遒舞曲依鸾殿箫声下鳯楼忽逄天上乐疑逐海查流  

侍宴旋师喜防应制　　　　韦安石  

蜂蚁屯夷落熊罴逐汉飞忘躯百战后屈指一年归厚眷纾天藻深慈解御衣兴酣歌舞出朝野叹光辉  

梁王宅侍宴应制　　　　　前　人  

梁园开胜景轩驾动宸衷早荷承湛露修竹引薫风九醖倾钟石百兽恊丝桐小臣陪宴镐献夀奉维嵩  

同前　　　　　　　　　　张　説  

梁王池馆好晩日鳯楼通竹町罗千衞兰筵降两宫清歌芳树下妙舞落花中臣学延州听还知大国风过太平公主山亭侍宴　　　张昌宗  

淮南有小山嬴女隠其间折桂芙蓉浦吹箫明月湾扇掩将鶵曲承堕马鬟欢情本无限莫掩洛城关  

泛舟侍宴应制　　　　　　张易之  

平明出御沟解防坐廻舟【`疑`】緑水澄明月红罗结绮楼歌争浦入冠盖逐川流白鱼臣作伴相对舞王舟  

公主南宅侍宴应制　　　　前　人  

逐赏平阳地鸣笳上苑东鸟吟千户竹蝶舞百花丛时攀小山桂共揖大王风坐客无劳起奏箫曲未终  

兴庆池侍宴应制　　　　　苏　瓌  

金阙平明宿雾收瑶池式宴俯清流瑞鳯飞来随帝辇祥鱼出戱跃王舟帷齐緑树当筵宻盖转缃荷接岸浮如临窃比防臣惧若济叨陪圣主游  

立春日侍宴内出剪防花应制　李　峤  

幸闻年欲至剪防学芳辰缀绮能似景裁红巧逼眞花从箧里发叶向手中春不与韶光竞何名天上人  

同前　　　　　　　　　　赵彦昭  

剪防迎攀条故冩眞花随红意发叶就緑情新嫩色惊衘鷰轻香误采人应为薫风拂能令芳树春  

同前　　　　　　　　　　沈佺期  

合殿春应早开箱防预知花迎宸翰发叶侍御筵披梅讶香全少桃惊色顿移轻生承剪拂长伴万年枝  

同前　　　　　　　　　　宋之问  

金阁装新杏琼筵弄绮梅人间都未识天上忽先开蝶绕香丝住蜂怜艶粉廻今年春色早应为剪刀催  

同前　　　　　　　　　　刘　宪  

上林春馆披春光独早知剪花疑始发刻鷰似新窥色浓轻雪防香浅嫩风吹此日叨陪侍恩荣慙数枝  

同前　　　　　　　　昭容上官氏  

宻叶因裁吐新花逐剪舒攀条虽不谬摘叶讵知虚春至由来发秋还未肯踈借问桃将李相乱欲何如  

同前　　　　　　　　　　苏　颋  

晓入宜春苑秾芳吐禁中剪刀因裂素妆粉为开红彩异惊流雪香饶防便风裁成识天意万物与花同春日侍宴幸芙蓉园应制　　李　峤  

年光竹里遍春色杏间遥烟气笼青阁流文荡画桥飞花随蝶舞艶曲伴鸎娇今日陪欢豫还疑陟紫霄  

同前　　　　　　　　　　苏　颋  

御道红旗出芳园翠辇游绕花开水殿架竹起山楼荷芰轻薫幄鱼龙出负舟宁如穆天子空赋白云收  

同前　　　　　　　　　　李　乂  

水殿临丹籞山楼绕翠防昔游人托乗今幸帝垂衣涧篠縁峯合岩花逗浦飞朝来江曲地无处不光辉  

同前　　　　　　　　　　宋之问  

芙蓉秦地沼卢橘汉家园谷转斜盘径江廻曲绕源风来花自舞春入鸟能言侍宴瑶池夕归途笳吹繁  

三日禁园侍宴　　　　　　沈佺期  

九重驰道出上巳禊堂开画鹢中川动青龙上苑来野花飘御座河桞拂天杯日晩迎祥处笙镛下帝防九日侍宴应制得长字【`此诗见一百七十三卷九日门`】  

奉和【`一无此二字`】九日侍宴应制得时字  

苏　颋  

嘉防宜长日髙游顺动时晓光云半洗晴色雨余滋防鹤因韶德吹花入御词愿陪阳数节亿万九秋期【`一作防臣复何幸长得奉私恩`】  

此诗一作见嵗时杂咏疑是应制原本后编诗集八句皆改  

中宗防诞日长定公主满月侍宴应制  

李　峤  

神龙见像日仙鳯养雏年大火乗天正明珠对月圆祚遥金箧里歌奏玉筐前今日宜孙庆还参祝夀篇  

同前　　　　　　　　　　郑　愔  

春殿猗兰羙仙阶栢树荣地逄方节应时覩圣人生月满増祥荚天长发瑞灵南山遥可献常愿奉皇明  

嵗夜安乐公主满月侍宴应制  

沈佺期  

除夜子星廻天孙满月杯咏歌麟趾合箫管鳯雏来嵗短常然桂春盘预折梅圣皇千万寿乗晓御明台侍宴桃花园咏桃花应制　　李　峤  

嵗去无言忽顦顇时来含笑吐氛氲不能拥路迷仙客故欲开蹊待圣君  

同前　　　　　　　　　　赵彦昭  

红蕚竞妍春苑曙粉茸新向御筵开长年愿奉西王宴近侍慙无东朔才  

同前　　　　　　　　　　徐彦伯  

源水丛花无数开丹跗红蕚间青梅从今结子三千嵗预喜仙逰复再来  

同前　　　　　　　　　　李　乂  

绮蕚成蹊遍苑芳红英扑地满筵香莫将秋宴传王母来比春华望圣皇  

同前　　　　　　　　　　苏　颋  

桃花灼灼有光辉无数成蹊防更飞为见芳林含笑侍遂同温树不言归  

宿羽亭侍宴应制【`见一百七十五卷亭门应制`】  

杜审言  

白莲花亭侍宴应制　　　　沈佺期  

九日【`一作月`】陪天仗三秋幸禁林霜威变緑屿云气落青岑水殿黄花合山亭綘叶深朱旗夹小径寳马驻青浔苑吏收寒菓饔人膳野禽承懽不觉暝遥响素秋砧仙蕚亭初成侍宴应制　　　前　人  

山中气色和宸赏第中过辇路披仙掌帷宫拂帝萝泉临香涧落峯入翠云多无异登圃东南望白河  

仙蕚池亭侍宴应制　　　　前　人  

歩辇寻丹障行宫在翠防川长防鸟防谷转聴猿稀天磴扶阶逈云泉透户飞闲花开石竹幽叶吐蔷薇径狭难留骑亭寒欲进衣白表【`疑作来`】献夀仙吹返彤闱  

嵩山石漴侍宴应制　　　　前　人  

金舆旦下緑云衢彩殿晴临碧涧隅溪水泠泠逐行漏山烟片片引香炉仙人六膳调神鼎玉女三浆捧帝壶自昔汾阳纡道驾无如太室览眞图  

三阳宫石漴侍宴应制　　　宋之问  

离宫秘苑胜瀛洲别有仙人洞壑幽嵓邉树色含风冷石上泉声带雨秋鸟向歌筵来是曲云依帐殿结为楼防臣昔忝方明御今日还陪八骏游  

麟趾殿侍宴应制　　　　　前　人  

北阙层城峻西宫道悬乗舆歴万户置酒望三川花桞含丹日山河入绮筵欲知陪赏处空外有飞烟上阳宫侍宴应制得林字　　前　人  

广乐张前殿重裘感圣心砌蓂霜月尽庭树雪云深旧幄骖宸御慈恩忝翰林防臣一何幸再得聴瑶琴  

侍宴应制　　　　　　　　乔知之  

紫禁肃晴氛朱城落晓云豫游龙驾转天乐鳯箫闻竹外仙亭出花间辇路分防臣一何幸词赋奉明君奉和幸上阳宫侍宴应制　　前　人  

紫庭金鳯阙丹禁玉鸡川似立蓬瀛上疑游昆阆前鸟将歌合转花共锦争鲜湛露飞尧酒薰风入舜弦水光摇落日树色带晴烟向夕廻雕辇佳气满岩泉  

棃园亭子侍宴　　　　　　乔知之  

年光陌上发香辇禁中游草緑鸳鸯殿花红翡翠楼天杯承露酌仙管杂风流今日陪欢豫皇恩不可酬  

守嵗侍宴应制　　　　　　杜审言  

季冬除夜接新年帝子王孙捧御筵宫阙星河低拂树殿庭灯烛上薰天弹丝奏管梅风入对局探钩栢酒传欲向元正歌万夀暂留欢赏寄春前  

故洛阳城侍宴　　　　　　姚元崇  

游豫停仙跸登临对晩晴川鳬连倒影岩鸟应虚声野奏风成曲山居云作缨今朝丘壑上髙兴小蓬瀛  

春日洛阳城侍宴　　　　　前　人  

南山开寳厯北渚对芳蹊的歴风梅度参差露草低尧樽临上席舜乐下前溪任重由来醉乗酣志转迷  

侍宴曲　　　　　　　　　前　人  

云陛褰珠扆丹墀覆緑杨隔【`疑`】妆隠映向席舞低昻鸣佩长廊静开氷广殿凉欢余劔履散同辇入昭阳  

醉中侍宴应制　　　　　　李　白  

桞色黄金嫩棃花白雪香玉楼巢翡翠珠殿鎻鸳鸯选伎随雕辇徴歌出洞房宫中谁第一飞鷰在昭阳  

## 文苑英华卷一百七十

　宋　李昉等　编应制三　　　巡幸一  

逰方山二首　　　　　至老子庙一首  

临渭源二首　　　　　渡淮五首  

还京二首　　　　　　廵逰二首  

幸晋阳一首　　　　　初发东都一首  

幸江都二首　　　　　临洛水四首  

涂经濮济二首　　　　春日望海三首  

重幸武功一首　　　　过温汤五首  

经破薛举战地二首　　入潼关二首  

秋风函谷应诏一首　　骊山髙顶寓目九首幸新丰温泉宫二首　　途经华岳四首  

早渡蒲津关四首  

侍逰方山应制　　　　　　沈　约  

清汉夜昭晳扶桑晓陆离发吹重阳下建羽朝夕池摐金浮水若耸跸诏山祗一霑九霄露藜藿终自知  

从驾逰山　　　　　　　　袁　奭  

从天响仙跸春望动神衷涧水含初溜山花发早丛玉舆明淑景珠旗转瑞风平原与上路佳气逺葱葱  

至老子庙应诏　　　　　　庾　信  

虚无推驭辨寥廓本乗蜺三门临苦县九井对灵溪成丹湏竹节量药用刀圭石似临卭芋芝如封禅泥毻毛新鹄小盘根古树低野戍孤烟起春山百鸟啼路有三千别途经七圣迷唯当别关吏直向流沙西  

临渭源　　　　　　　　　隋炀帝  

西征乃届此山路亦悠悠地榦纪灵异同穴吐洪流滥觞何足拟浮槎难可俦惊波鸣涧石澄岸防岩楼滔滔下狄县淼淼肆神州长林啸白兽云迳想青牛风扫花叶散日举烟雾收直为求人隠非穷辙迹逰  

奉和临渭源应诏　　　　　薛道衡  

功复禹迹至德去汤罗玉关亭障逺金方水石多八川兹一态万里导长波惊流注陆海激浪还天河鸾旗歴岩谷龙穴暂经过西老陪逰宴南风起咏歌庻品蒙仁泽生灵沐太和防臣惜暮景愿驻鲁阳戈  

早渡淮　　　　　　　　　隋炀帝  

平淮既淼淼晓露复霏霏淮甸未分色泱漭共晨晖晴雾转孤屿锦防出长圻潮鱼时跃浪沙禽鸣欲飞防待髙秋晩愁因近水归  

奉和出颍至淮应制　　　　诸葛頴  

渉颍倦纡廻浮淮欣逈直遥村含水气逺浦澄天色灵涛稍欲近仙岩行可识覧属睿辞风云有余力  

同前　　　　　　　　　　蔡允恭  

乆倦川涂曲忽此望淮圻波长泛淼淼眺回情依依稍觉金乌转渐见锦防稀欲知仁化洽讴歌满路归  

同前　　　　　　　　　　执恭  

睿情欣逸赏临泛入淮淝棹声喧岸度防影出云飞清流含日彩奔浪荡霞辉还如漳水曲鸣笳启路归  

同前　　　　　　　　　　虞世南  

良晨喜利渉觧防入淮浔寒流泛鹢首霜吹响哀吟潜鳞波里跃水鸟浪前沉防沟非复逺怅望悦宸襟  

还京师　　　　　　　　　隋炀帝  

东都礼仪举西京冠盖归是月春之季花桞相依依云跸清驰道雕辇御晨晖寥亮饶笳奏葳蕤旌斾飞后乗趋文雅前驱厉武威  

从驾还京　　　　　　　　李德林  

至仁文教逺惟圣武功宣太师观六仪诸侯问百年览时乗隙训旅次山川镇象屯休气华盖翼飞烟皷奏千人响旗动七星连峻岭戈廻日髙原马煦天姑射神逰罢萧关猎骑旋更待东山上防君廵狩篇  

从驾廵逰　　　　　　　　前　人  

大夏尧遗俗汾河汉豫逰今随龙驾往还属鴈飞秋天行肃辇路日驭翼华辀朝乗六气辨夕动七星旒谷静禽多思风髙松易秋逺林才有色遥水漫无流京华佳丽所目极与云浮但覩凌霄观讵见望仙楼璅门皆秀发鸳池尽觉优侍君草封禅东山观射牛  

从驾天池应诏　　　　　　薛道衡  

上圣家寰防威畧振邉陲八维穷眺覧千里转旌旗驾鼋临碧海控骥践瑶池曲浦腾烟雾深浪骇鲸螭  

从驾幸晋阳　　　　　　　前　人  

省方遵往册逰豫叶前经金吾朝戒道校尉晩廵营重峦下飞骑絶浦渡连旌涧水寒逾咽松风逺更清方观翠华反簮笔上云亭  

初发东都应诏　　　　　　庾自直  

二龙乗玉轴万骑翊林塘纵观此何事廵驾幸维杨伊雒山川转江湖道路长昭日秋源净分花曲水香稻梁叨嵗月羽翮仰恩光后尘归旧里还如仙鹤翔  

奉和幸江都应诏　　　　　虞　茂  

廵幸光帝典征吉乃先天泽国翔宸驾水府泛楼船七萃长荣薄三翼亘通川夙兴大昕始求衣昧旦前澄澜浮晓色遥林卷宿烟晨霞稍含景落日渐亏廻塘响歌吹极浦望旌旃方陪觐东后登封禅肃然  

同前　　　　　　　　　　虞世南  

南国行周化稽山秘夏圗百王岂殊轨千载叶前谟肆觐遵时豫顺动恱来苏安流浮玉轴戒道翼金吾龙旗焕辰象鳯吹溢川涂封唐昔敷锡分陜被荆呉沐道成知让遵仪允羙都冬律初飞管阳鴈正衘芦严飚肃林薄爱景落江湖鸿秋浃幽逺厚泽润凋枯虞琴起歌咏汉筑动巴歈多幸沾行苇无庸类散樗  

临洛水　　　　　　　　　唐太宗  

春搜驰骏骨总辔俯长河霞处流云锦风前瀁卷罗水花翻照树堤兰倒挿波岂必汾隂曲秋云发棹歌  

奉和受圗温洛　　　　　　苏味道  

緑绮膺河检青坛俯洛濵天旋俄制跸孝享属严禋陟配光三祖懐柔泊百神雾开中道日云敛属车尘预奉咸英奏长歌亿万春  

同前　　　　　　　　　　牛鳯及  

八神承玉辇六羽警瑶溪戒道伊川北通旌涧水西御图开洛匮刻石与天齐瑞日波中上仙禽雾里低防臣矫弱翮抃舞接鸾鹥  

奉和拜洛　　　　　　　　李　峤  

七萃銮舆动千年瑞检开文如龟负出图似鳯衘来殷荐三神享明祠万国陪周旗黄鸟集汉幄紫云廻日暮钩陈转清歌上帝台  

奉和展礼岱宗涂经濮济　　萧楚材  

拂汉星旗转分宵日羽明将追防阜迹更勒岱宗铭林戈明济岸兽鼓震河庭叶箭凌寒矫乌弓望晓惊已防汾水作仍深迎渭情  

同前　　　　　　　　　　薛尧构  

龙圗冠胥陆鳯驾指云亭非烟泛济浦緑宇啓河汀画常晨应月文防曙分星四海廵揖礼三驱道契经行欣奉万嵗窃抃偶千龄  

春日望海　　　　　　　　唐太宗  

披襟眺沧海慿轼翫春芳积流横地纪防引天潢仙气凝三岭和风扇八荒拂潮云布色穿浪日舒光照岸花分彩迷云鴈断行懐卑运深广持满守灵长有形非易测无源讵可量洪涛经变野翠岛屡成桑之罘思汉帝碣石想秦皇霓裳非本意端拱且图王  

奉和同前　　　　　　　　杨师道  

春山临渤海征旅辍晨装廻瞰卢龙塞斜瞻肃慎乡洪波回地轴孤防映云光落日惊涛上浮天骇浪长仙台隠螭驾水府泛鼋梁碣石朝烟防之罘归鴈翔北廵非汉后东幸异秦皇搴旌羽林客防距少年塲龙击驱辽水鹏飞出带方将举青邱缴安访白霓裳  

同前　　　　　　　　　　许敬宗  

韩夷奉賮慿险乱天常乃神庙略横海剪吞航电野清莵腾笳振白狼连云飞巨舰编石架浮梁周逰临大壑防望极遐荒桃门通山抃蓬渚防霓裳惊涛含蜃阙骇浪掩晨光青邱绚春组丹谷耀华桑长驱七萃卒成功百战塲俄且旋戎路饮至肃岩廓  

重幸武功　　　　　　　　唐太宗  

代马依吹惊禽愁昔藂况兹承睿德懐旧感深积善欣余庆畅武恱神功垂衣天下治端拱车书同白水廵前迹丹陵幸旧宫列筵欢故老髙宴聚新丰驻跸抚田畯廻舆访牧童瑞气萦丹阙祥烟散碧空孤防含霜白遥山带日红于焉欢击筑聊以咏南风  

过温汤　　　　　　　　　前　人  

温渚亭仙跸丰郊驻晓旌路曲廻轮影岩虚传漏声暖溜惊湍驶寒空碧雾轻林黄踈叶下野白曙霜明眺聴良无己烟霞断续生  

奉和同前　　　　　　　　越王真  

鳯辇腾宸驾骊籞次干逰坎德踈温液山隈暖流寒氛空外拥蒸气沼中浮林凋帷影散云敛盖隂收霜郊畅覧参差落景遒  

同前　　　　　　　　　　前　人  

握图开万防属圣启千年骊阜防缇绮惊鸿映防旃玉霜明鳯野金阵藻龙川祥烟聚危岫熊水溢飞泉停舆兴睿览还举大风篇  

同前　　　　　　　　　　杨思  

丰城观汉迹温谷幸秦余地接幽王垒涂分郑国渠风威肃文衞月彩镜雕舆逺岫凝氛重寒松对影踈廻瞻汉章阙佳气满宸居  

同前　　　　　　　　　　郑义真  

洛川方驻跸丰野暂停銮汤泉恒独涌温谷岂知寒漏皷依岩畔相风出树端岭烟遥聚草山月逈临鞍日用诚多幸天文遂仰观  

经破薛举战地　　　　　　唐太宗  

昔年懐壮气提戈初仗节心随朗日髙志与秋霜防移锋惊电起转战长河决营碎落星沉阵卷横云裂一挥氛沴静再举鲸鲵防于兹俯旧原属目驻华轩沈沙无故迹减灶有残痕浪霞穿水净峯雾拖莲昏世途亟流易人事殊今昔长想眺前踪抚躬聊自适  

奉和行经破薛举战地应诏　许敬宗  

混元分大象长防挫脩鲸于斯建宸极由此创鸿名一戎干宇泰千祀德流清垂衣凝庻绩端拱铸羣生复整瑶池驾还临官渡营周逰寻曩迹旷望动天晴帷宫靣丹浦帐殿瞩宛城虏塲栖九穟前歌被六英战地甘泉涌阵处景云生普天沾凯泽相携欣颂平  

入潼关　　　　　　　　　唐太宗  

崤凾称地险襟带扗两京霜峯直临道氷河曲绕城古木参差影寒猿断续声冠盖往来合风尘朝夕惊髙谈先马渡伪晓预鸡鸣弃繻懐逺志封泥负壮情尚有真人气安知名不名  

奉和同前　　　　　　　　许敬宗  

曦驭循黄道星陈引翠旗济潼纡万乗临河耀六师前旌弥陆海后骑发通伊势逾廻地轴威盛转天机是节嵗穷絶关树荡凉飔仙雾含灵掌瑞鼎照川湄冲襟赏临睨衢咏入京畿  

秋风函谷应诏　　　　　　徐贤妃  

秋风起函谷朔气动河山偃松千岭上杂雨二陵间低云愁广隰落日惨重关此时飘紫气应验真人还  

登骊山髙顶寓目　　　　　唐太宗  

四郊秦汉国八水帝皇都闾阎雄里闬城阙壮规模贯渭称天邑含岐实奥区金门披玉馆因此识皇图奉和登骊山髙顶寓目应制　李　峤  

歩辇陟山巓髙山入紫烟忠臣还捧日圣后欲扪天廻识平陵树低防华岳莲帝乡应不逺空见白云悬  

同前　　　　　　　　　　刘　宪  

骊阜镇皇图銮逰眺八区原隰旌门里风云入座隅直城如斗柄宫树似星榆从臣词赋末滥得上天衢  

同前　　　　　　　　　　赵彦昭  

皇精遍九垓御辇驻昭回路若随天转人疑近日来河防大禹凿山见巨灵开愿扈封銮驾常持荐夀杯  

同前　　　　　　　　　　苏　颋  

仙跸御层氲髙髙积翠分嵓声中谷应天语半空闻丰树连黄叶函关入紫云圣图恢防县歌赋小横汾  

同前　　　　　　　　　　崔　湜  

名山何壮哉览一徘徊御路穿林转旌门倚石开烟云春后发河塞掌中来不学蓬壶逺经年犹未廻  

同前　　　　　　　　　　前　人  

翠巘万寻悬居髙蔽御筵行戈疑驻日歩辇若升天城阙雾中近关河云外连谬陪登弇驾忻奉济汾篇  

同前　　　　　　　　　　武平一  

銮舆上碧天翠帟拖晴烟絶蕚纡仙迳层岩蔽御筵云披丹鳯阙日下黒龙川更覩南薰奏流声入管弦  

同前　　　　　　　　　　张　説  

寒山入半空眺临尽关中是日廵逰处晴光逺近同川明分渭水树暗辨新丰岩壑清隂暮天歌起大风  

幸新丰温泉宫应制　　　　徐彦伯  

姬典歌时迈虞编记省方何如黒帝月覧白云乡翠仗萦船库明斾应萯阳风摇花眊彩雪艶寳戈芒御栢开油次离宫夹树行桂枝笼騕褭松叶覆堂皇仙女含珠液温池孕璧房涌疑神瀵洔澄若帝台浆独沸流常热潜蒸气转香青坻壊【`疑作环`】玉甃红淀铄金光藻耀凝芳防葳蕤献淑祥五龙归寳筭九鳸叶时康同预华封老中衢祝圣皇  

同前　　　　　　　　　　武平一  

秦王登碣石周后袭昆仑何必称遐逺方称万防尊我皇顺时豫星驾动轩辕雄防交驰道清笳度国门廻舆长乐观校猎上林园行漏移三象连营捴八屯旌摇鸎鹉谷骑转鳯凰原絶壁苍苔古灵泉碧溜温参差开水殿窈窕敞岩轩丰邑模犹在骊宫迹尚存烟松衘翠幄雪迳绕花垣侍从推草文章负武贲深仁浃夷夏大造溢乾坤谬忝王枚列多慙雨露恩  

途经华岳　　　　　　　　唐宗  

饬驾去京邑鸣銮指洛川循途经太华廻跸蹔周旋翠崿留斜影悬岩凝夕烟四方皆石壁五位配金天髣髴防髙掌依稀听子先终当铭嵗月从此记灵仙  

奉和途经华岳应制　　　　张　说  

西岳镇皇京中峯入太清玉銮重岭应缇骑薄云迎霁日悬髙掌寒空映削成轩逰防神处汉幸望仙情旧庙青林古新碑緑字生羣臣愿封岱廻驾勒鸿名  

同前　　　　　　　　　　张九龄  

万乗华山下千岩云汉中灵宫虽奥宻睿览忽同日月临髙掌神仙仰大风攅峯势岌岌翊辇气熊熊揆物知幽賛铭勲表圣衷防应陪玉检来此告成功  

同前　　　　　　　　　　苏　颋  

朝望莲花岳神心就日来晴观五千仭仙掌拓山开受命金符叶过祥玉瑞陪雾披乗鹿见云起驭龙廻树枝封雪残碑石冐苔圣皇惟道契文字勒岩隈  

早渡蒲津关　　　　　　　唐宗  

钟皷严更曙山河野望通鸣銮下蒲阪飞斾入秦中地险关逾壮天平镇尚雄春来津树合月落戍楼空马色分朝景鸡声逐晓风所希常道泰非复候繻同  

奉和早渡蒲津关应制　　　张　说  

蒲坂横临晋华芝晓望秦关城雄地险桥路扼天津楼映行宫日隄含宫树春黄云随寳鼎紫气逐真人东咏唐虞迹西观周汉尘山河非国寳明主爱忠臣  

同前　　　　　　　　　　徐安贞  

仙掌临秦甸虹桥辟晋关两乡分地险一曲渡河湾路得津门要时称古戍闲城花春正发岸桞曙堪攀后乗犹临水前旌欲换山长安回望日宸御六龙还  

同前　　　　　　　　　　张九龄  

魏武中流处轩皇问道回长堤春树发髙掌曙云开龙负王舟渡人占仙气来河津防日月天仗役风雷东顾重关尽西驰万国陪还闻股肱郡元首咏康哉  

## 文苑英华卷一百七十一

宋　李昉等　编应制四　　　巡幸二　　　扈从附  

早登太行山六首　　　琼岳顿三首  

经河上公庙四首　　　南出雀防谷十二首  

行次成臯四首　　　　早发三乡山行  

初岀洛城一首　　　　谒元庙一首  

经邹鲁庙三首　　　　行至温汤七首  

扈从廻銮顿一首　　　登防昌山二首  

扈从酬和十二首  

早登太行山中言志　　　　唐宗【`附见张说集`】  

清跸渡河阳凝笳上太行火龙鸣【`集作明`】鸟道铁骑绕羊肠非【`集作白`】雾埋隂壑丹霞助晓光涧泉含宿冻山木【`集作草`】带余霜野老茅为屋樵人薜作裳宣风问耆艾敦俗劝耕桑凉德慙先哲徽猷慕昔皇不因今展义何必冒垂堂  

奉和圣制早登太行山中言志应制  

张　说  

六龙鸣玉鸾【`集作銮`】九折歩云端河络【`集作眷`】南浮近山经北上难羽仪映松雪戈甲带春寒百谷晨笳动千巗晓仗攅皇心感韶节敷藻念人安既立省方舘复建礼神坛扈跸参天老承荣忝夏官长勤百年意思见一胜残  

同前　　　　　　　　　　张嘉贞  

明发扈山颠飞龙髙在天山南平对巩山北逺通燕瞻彼冈峦峻冯兹士马妍九旂行若砥万谷辗如川罗网开三面闾阎问百年泽将春雪比文共晓星连徯后逢今圣登台谢曩贤唯余事君节不让古人先  

同前　　　　　　　　　　张九龄  

孟月摄提贞乗时我后征晨严九折度暮戒六军行日御驰中道风师卷太清戈铤林表出组练雪间明动植希皇豫髙深奉睿情陪逰七圣列望幸百神迎气色烟犹喜恩光草尚荣之罘称万嵗今此复同声  

同前　　　　　　　　　　苏　颋  

北山东入海驰道上连天顺动三光注登临万象悬俛观河内邑平指洛阳川按跸夷闗险张旗亘井泉晓严中警折春事下搜畋徳重周王问歌轻汉【`集作魏`】后传宸逰铺令典睿思起芳年愿以封书奏廽銮禅肃然  

同前　　　　　　　　　　苗晋卿  

金吾戒道清羽骑动天声砥路方南絶重巗始北征闗楼前望逺河邑下观平喜气廽舆合祥风转斾轻祝尧三老至防禹百神迎月令农先急春搜礼后行仍亲后土祭更理晋阳兵不似劳车辙空留八骏名  

奉和次琼岳顿应制　　　　张九龄【`见集本`】  

山只亦望幸云雨见灵心岳舘逢朝霁闗门觧宿隂咸京天上近清渭日边临我武因冬狩何言是即禽  

同前　　　　　　　　　　李林甫  

东幸从人望西廵顺物囬云收二华出天转五星来十月农初罢三驱礼复开更防琼岳上嘉气接神防  

同前　　　　　　　　　　韦　济  

陆海披晴雪千旗猎早阳岳临秦路险河绕汉垣长行漏通鳷鹊离宫接建章都门信宿近歌舞扈周王  

经河上公庙　　　　　　　唐宗【`附见张说集`】  

昔闻有耆叟河上独遗荣迹与嚣尘隔心将道德并讵以天地累寜为宠辱惊矫然遡【`集作翔`】寥廓如何屈坚贞妙门啓肃肃祠宇清冥漠无先后那能纪【`集作记`】姓名  

奉和经河上公庙应制　　　张　说【`见集本`】  

河上无名老知非汉代人先探道德要留待圣明辰妙为天下清虗用谷神化将和气一风与太初隣灵庙观遗象仙歌入至真皇心齐万物何处不同尘  

同前　　　　　　　　　　张九龄  

昔日【`集作者`】河邉叟谁知隐与仙姓名终不识章句此空传迹为坐防晦言由强着宣精灵竟何所祠宇独依然道在纡宸眷风行动睿篇从兹化天下清净复何先  

同前　　　　　　　　　　苏　颋  

河流无日夜河上有神仙辇路常经此坛塲即宛然下疑成洞穴髙若在空烟善物遗方外和光绕【`集作枕`】道邉事因周史得言向【`集作与`】汉皇传喜属膺期圣邦家业又  

扈从南出雀防谷　　　　　张　说【`见集本`】  

豫动三灵賛时廵四海威硖关凌曙出平路半春归霍镇迎云防汾河送羽旂山南柳半宻谷北草全稀迟日宜华盖和风入夹衣上林千里近应见百花飞  

答张说南出雀防谷　　　　唐宗  

雷出应【`集作`】乾象风行训【`集作顺`】国人川途犹在晋车马渐归秦背硖【`集作陜`】闗山险横汾鼔吹震【`集作频`】草依阳谷变化待北巗春闻有鹓鸾客清词雅调新求音思欲报心迹竟难陈  

自此篇至赵冬曦共十一首并附见张说集奉和圣制答张説南出雀防谷　宋　璟  

秦地雄西夏并州近北胡禹行山啓路王在邑为都忽见【`集作视`】寒暄隔深思险易殊四时宗伯叙六义宰臣铺徴作宫尝应星环日每纡盛哉逢合道良以致亨衢  

同前　　　　　　　　　　苏　颋  

雨施廵方罢云从训俗廽宻途汾水卫清跸晋郊陪寒防【`集作着`】山邉静【`集作尽`】春当日下来御祠鸟应仙仗緑杨开作颂音传雅观文色动台更知西向乐宸藻叶盐梅  

同前　　　　　　　　　　王　丘  

襟带三秦接旂常万乗过阳源淑气早隂谷沍寒多花缛前茅仗霜严后殿戈代【`集作戌`】云开晋岭江鴈入汾河北土分尧俗南风动舜歌一闻天乐唱恭逐万人和  

同前　　　　　　　　　　袁　晖  

魏国山河险周王警跸廽九旗云际出万骑谷中来石岸行将尽烟郊望忽开赏矜垂栁拂春畏落花催兴逸横汾体恩褒作颂才小臣瞻日月延首咏康哉  

同前　　　　　　　　　　崔　翘  

硖路绕河汾晴光拂曙氛笳吟中岭树仗入半峯云顿觉山原尽平防邑里分早行芳草逺【`集作未`】晩憇好风薰嘉颂推英宰春逰扈圣君共欣乗睿渥日月照天文  

同前　　　　　　　　　　张九龄  

设险诸侯地承平圣主廵东君朝二月南斾拥三辰寒出重闗尽年随行漏新瑞云丛捧日芳树曲迎春舞咏先驰道恩华及近【`集作从`】臣汾川花鸟意并捧属车尘  

同前　　　　　　　　　　王光庭  

省俗恩将遍廵方路稍廽寒随汾谷尽春逐晋郊来云骑传行漏烟旄引从防惠风初应律和气正调梅雅颂通宸咏【`集作禁`】天文接曙陪【`集作台`】防陵桃李色应待日华开  

同前　　　　　　　　　　席　豫  

鸣鸾初幸代旋盖欲横汾山尽千旗出郊平五校分前林巳暄景后壑尚寒氛风送箫韶曲花迎【`集作铺`】黼黻文盐梅推上宰礼乐统中军献赋纡天札飘飖飞白云  

同前　　　　　　　　　　梁升卿  

何意重闗道千年遇圣皇幽林承睿【`集作惠`】泽闲谷见清光日御先途逺山灵献夀长寒云入晋薄春树隔汾香国佐同时雨天文属嵗阳从来汉家盛未若此廵方  

同前　　　　　　　　　　赵冬曦  

轩辕膺【`集作应`】顺动力牧正趋陪道合殷为砺时行楚有材省方西礼设振旅北京【`集作方`】廽地理分中壤天文照上台寒依汾谷去春入晋郊来窃比康衢者长歌仰大哉  

行次成臯途经先圣擒建德之所缅思【`集作懐`】功  

业感而赋诗　　　　　　唐宗【`附见张说集`】  

有隋政昬虐羣雄巳交争先圣按剑起叱咤风云生饮马河洛竭作气嵩华惊克敌睿图就擒俘帝道亨顾慙嗣寳厯防承天下平幸过翦鲸地感慕神且英  

奉和行次成臯应制　　　　张　说【`见集本`】  

夏氏阶隋乱自言河朔雄王师进谷水兵气临山东前扫成臯阵却下洛阳宫义合帝图起威加天宇同轩台百年外虞典一廵中战龙思王业倚马赋神功  

同前　　　　　　　　　　张九龄  

天命诚有集王业初惟艰剪商自文祖夷项在兹山地识斩蛇处河临饮马间威加昔运徃泽流今圣还尊祖颂光【`集作先`】烈赓歌安用攀绍成即我后封岱出天闗  

同前　　　　　　　　　　苏　颋  

汉东不执象河朔方鬬龙夏灭渐宁乱唐兴终奋庸皇威正赫赫兵气何匈匈用武三川震归淳六代醲成臯覩王业天下致人雍【`集作邕`】即此廵于岱曽孙受命封奉和早发三乡山行应制　　张九龄  

羽卫森森西向秦山川歴歴在清晨晴云稍卷寒嵓树宿雨微消御路尘【`防集作能`】圣德由来合天道灵符即此应时巡遗贤一一皆覊致犹欲髙深访隐沦  

奉和圣制初出洛城　　　　前　人  

东土淹龙驾西人望翠华山川只徇【`集作询`】物宫观岂为家十月廽星斗千宫捧日车洛阳无怨思廵幸更非賖奉和谒元皇帝庙斋应制　前　人  

兴运昔有感建祠北山巅云雷初缔构日月今悠然紫气尚葱【`集作蓊`】欝元如在前迨兹事追逺轮奂复増鲜洞府香林处斋坛清汉邉吾君乃尊祖夙驾此留连乐动人神防钟成律度圆笙歌下鸾鹤芝草聚灵仙曽是福黎庶岂唯味虗赓歌徒有作防薄谢昭宣  

经邹鲁祭孔子而叹之　　　唐宗【`附见张说集`】  

夫子何为者栖栖一代中地犹邹氏邑宅即鲁王宫叹鳯嗟身否伤麟怨道穷今防两楹奠当与夣时同  

奉和圣制经邹鲁祭孔子而叹应制  

张　説【`见集本`】  

孔圣家邹鲁儒风蔼典坟龙骖过旧宅鳯德咏余芬入室神如在升堂乐似闻悬知一王法今日待明君奉和经孔子旧宅应制　　张九龄【`见集本`】  

孔门太山下不见登封时徒有先王法今为明主思恩加万乗幸礼致一牢祠旧宅千年外光华空在兹惟此温泉是称愈疾岂予独受其福思与兆人共之也乗暇廵逰乃言其志  

唐宗【`附见张说集`】  

桂殿与山连兰汤涌自然隂崖含秀色温谷吐潺湲绩为蠲邪着功因飬正宣愿言将亿兆同此共昌延  

奉和温泉言志应制　　　张　说  

温谷媚新丰骊山横半空汤池薰水殿翠木暖烟宫起疾逾仙药【`集作迎仙操`】无私合圣功始知尧舜德心与万人同  

扈从温泉宫献上【`集作诗`】　　　前　人  

温泉啓蛰地氤【`集作氛`】氲渭浦归鸿日数羣骑仗聮聮环北极鸣笳歩歩引南薰林间防殿笼佳气山上朱旗绕瑞云不知逺望华胥国何如亲奉帝尧君  

宿直温泉宫羽林献上【`集作诗`】　前　人  

冬狩羙秦正新丰乐汉行星沉武阁月对羽林营寒木罗霜仗空山响夜更恩承灵液暖节效古松贞文武皆王事输心不为名  

杂言奉和圣制温泉歌　　　张九龄  

有神物待圣人去后温还冷来时树亦春今兹十月自东归羽斾逶迤上翠防温谷葱葱佳气色离宫奕奕斗光辉临渭川近天邑浴日汤【`集作温`】泉复在兹羣仙洞府那相及吾君利物心泽浸苍黔渐渍神汤无疾苦薰歌一曲感人深  

幸鳯泉汤　　　　　　　　唐宗【`附见张说集`】  

西狩观周俗南山歴汉宫荐鲜知路近省敛觉年丰隂谷含神防汤泉养圣功益龄仙井合愈疾醴源通不重鸣岐鳯谁矜陈寳雄愿将无限泽霑沐众心同  

奉和幸鳯泉汤应制　　　　张　说  

周狩闻【`集作因`】岐礼秦都辨鳯【`集作雍`】名献禽天子孝存老圣皇【`一作泉`】情温润宜冬幸逰畋乐嵗成汤云出水殿暖气入山营坎意无私刼干心称物平帝歌流乐府溪谷也増荣  

扈从廽銮顿应制　　　　　萧　华  

粤自秦京日议乎封禅难岂知陶唐主道济苍生安惟彼烈祖事増修实荣观声名朝万国玉帛礼三坛纂圣德重光建元功载刋仍闻旧驰道不记昔廽銮羽卫摇晴日弓戈生早寒犹思检玉处却望白云端  

奉和登防昌山应制　　　　孙　逖  

巗磴列云旗吾君访道时干行万物覩日驭【`集作驻`】六龙迟望逺廻天顾登髙动睿词愿同山作夀长保运昌期  

同前　　　　　　　　　　赵　起  

睿想入希夷真防到具茨玉鸾登阵逺云辂出花迟泉壑凝神处阳和布泽时六龙多顺动四海正雍熈  

扈从  

和周记室从驾晓发合璧宫　李　峤  

濯龙春苑曙翠鳯晓旗舒野色开烟后山光澹月余风长笳响咽川迥骑行疎珠履陪仙驾金声动万车扈从还洛呈侍从羣臣　　　前　人  

四海帝王家两都姬汉室观风昔来幸御气今旋跸雷奋六合开天行万乗出真【`疑作冥`】奉时驾白帝参戎律后队鸣笳箫前驱严防罼辉光射东井号令横西秩帐殿别阳春旌门临甲乙将交洛城雨稍逺长安日洛巩云外来咸秦雾中失孟冬霜霰下是月农功毕天道向归余皇情羙隂隲行存名岳礼逓问髙年疾祝鸟既开罗调人更张瑟登原采讴诵俯谷求才术邑罕悬罄贫山无挂瓢逸施恩浃寰宇展义咏文质徳泽盛轩逰哀矜深禹恤申歌地庐骇献夀衢罇溢瑞气抱氤氲祥飔变萧飋宗枝旦奭辅侍从王刘匹并辑蛟龙书同簪凤凰笔陶甄荷吹万颂劝归明一欢与道路长顾随谈笑宻叨承廊庙举谬齿防龙弼意属大厦成慙非栋隆吉扈从温泉同紫防黄门羣公泛渭川得齐字  

苏　颋  

红旗映緑荑春仗【`一作统`】汉丰西侍跸扶清道扬舲降紫泥近临钧石地遥指钓璜溪岸转防飞疾川平棹举齐傅舟来是用轩驭徃应迷兴阕菱歌动沙洲乱夕鹥奉和扈从温泉宫承恩赐浴　蔡希周  

天行云从指骊宫浴日余波锡诏同防殿氛氲拥香溜纱窓宛转闭春风来将兰气冲皇泽去别星文捧碧空自怜遇坎便能止愿托仙槎路未通  

和仆射晋公扈从温汤　　　王　维  

天子幸新丰旌旗渭水东寒【`一作逺`】山天仗里温谷幔城中奠玉羣仙坐薰【`集作焚`】香太乙宫出逰逢牧马罢猎有非熊上宰无为化明时太古同灵芝三秀紫陈粟万箱红玉醴尊【`集作王礼遵`】儒教天兵小战功谋猷归哲匠词赋属文宗司諌方无阙陈诗且未工长吟吉甫颂朝夕仰清风  

此诗二百四十二卷重出今巳削去注异同为一作奉和季员外从驾幸汤【`一作温`】泉宫  

钱　起  

未央月晓度疎钟歩【`集作鳯`】辇时从出九重雨【`集作雪`】霁山门迎瑞日云开水殿候飞龙轻寒不入宫中树佳气尝薫仗外峯遥羡枚臯扈僊【`集作先扈`】跸偏承霄汉渥恩浓扈从鳯泉和崔黄门喜恩防觧严罢围之作  

苏　颋  

辇路岐山曲储胥渭水湄敎成提将鼓礼备植虞旗不取从畋乐【`集作敬`】先流去杀慈舜韶同舞日汤祝尽飞时物应阳和施人知雨露私如何穆天子七萃几劳师扈从鄠杜间奉呈刑部尚书舅黄门马常侍  

前　人【`见本集`】  

翠辇红旗出帝京长杨鄠杜昔知名云山一一防皆异竹树丛丛画不成羽骑相过持袂拂香车欲度卷行汉家曽草廵游赋何似今来扈圣明  

和姚令公从幸温汤喜雪　张九龄【`见本集`】  

万乗飞黄马千金狐白裘正逢银霰积如向玉京逰瑞色铺驰道花文拂防旒愿闻吉甫颂不共郢歌俦扈从温泉奉和姚令公喜雪　苏　颋  

清道丰人望乗时汉主逰恩晖随霰下庆泽与云浮泉暖惊银【`集作云`】碛花寒爱玉楼鼎臣今有问河伯且应留  

侍从游宿温汤宫作　　　　李　白  

羽林十二将罗列应星文霜仗悬秋月蜺旌卷夜云严更千户肃清乐九天闻日出瞻佳气丛丛绕圣君  

扈从御宿池　　　　　　　祖　咏  

君王既廵狩辇道入秦京逺树低枪垒孤峰入幔城寒疎清禁漏夜警羽林兵谁念迷方客常懐魏阙情  

## 文苑英华卷一百七十二

　宋　李昉等　编应制五　　　嵗时一  

元日八首　　　　　　　人日十二首  

上元一首　　　　　　　晦日二首  

春二首　　　　　　　　寒食四首  

仲春一首　　　　　　　中和节一首  

上巳二十二首　　　　　夏三首  

秋十一首  

元日  

献嵗防宫臣　　　　　　　　隋炀帝  

三元建上京六佾宴吴城朱庭容卫肃青天春气明朝光动防剑长阶分佩声酒防钟磬息欣覩礼乐成自炀帝至晦日门魏收共二十三首并见嵗时杂咏  

奉和献嵗防宫臣　　　　　　虞世南  

履端初啓节长苑命髙筵肆夏喧金奏重润响朱丝光催栁色日彩泛槐烟防臣同滥吹谬得仰钧天  

奉和元日　　　　　　　　萧　慤  

帝宫通夕燎天门拂曙开瑞云生寳鼎荣光上露台华山不凋叶冝城万夀杯遥见飞鳬下悬知邺县来  

元日　　　　　　　　　　唐太宗  

髙轩暧春色邃阁媚朝光彤庭飞彩毦【`一作斾`】翠幌曜明珰防巳临四极垂衣驭八荒霜防列丹陛丝竹韵长廊穆矣薰风茂康哉帝道昌继文遵后轨循古鉴前王草秀故春色梅艶昔年妆巨川思欲济终以寄舟航  

奉和元日应制　　　　　　许敬宗  

天正初开节日观上重轮百灵滋景祚万玉【`杂咏作土`】庆维新待旦敷造韬旒御紫宸武帐临光宅文卫象钩陈广廷扬九奏大帛丽三辰发生同化育播物体陶钧霜空澄晓气霞景莹芳春德晖覃率土相贺奉还淳元日恩赐栢叶【`一作枝`】应制　　赵彦昭  

噐乏雕梁噐材非搆厦材但将千载叶常奉万年杯  

同前　　　　　　　　　　李　乂  

劲节凌冬【`杂咏作霸`】劲芳心待嵗芳偏【`杂咏作能`】令人益夀非止麝含香  

同前　　　　　　　　　　武平一  

緑叶迎春緑寒枝歴嵗寒愿持栢叶夀永奉万年欢  

人日  

人日重【`杂咏作侍`】宴大明宫恩赐防缕人应制  

李　峤  

鳯城景色己含韶人日风光倍觉饶桂吐半轮迎此夜蓂开七叶应今朝鱼猜水冻行犹澁鸎喜春熈弄欲娇愧奉登髙摇防翰欣承【`杂咏作逢`】御气上丹霄  

同前　　　　　　　　　　赵彦昭  

寳契无为属圣人雕舆出幸翫芳晨平楼半入南山雾飞阁【`一作闗`】旁临东野春夹路桃花千树发垂轩弱桞万条新处处风光今日好年年愿奉属车尘  

同前　　　　　　　　　　刘　宪  

紫苑韶年此日归东郊道上转青旂桞色梅芳何处所风前雪里覔芳菲开冰池内鱼新跃剪防花间鷰始飞欲识君【`一无此字`】王逰幸【`一有阳字`】气为观天藻竞春晖  

同前　　　　　　　　　　崔日用  

新年宴乐正【`杂咏作坐`】东朝钟鼓铿锽大乐调金屋瑶筐开寳胜花牋彩笔颂春椒曲池苔色冰前液上苑梅开雪里娇辰极此时飞圣藻防臣窃抃预闻韶  

同前　　　　　　　　　　韦元旦  

鸾鳯旌旂【`杂咏作旗`】拂晓陈鱼龙角觝大明辰青韶既肇人为日绮胜初成日作人圣藻陵髙裁栢赋仙歌促宴摘梅春垂旒一庆冝年酒朝野俱欢献夀新  

同前　　　　　　　　　　马懐素  

万宇千门平旦开天容辰象列朝囬三阳候节金为胜百福延祥玉作杯就暖风光偏着栁辞寒雪影半藏梅何幸得参词赋职自怜终乏马卿才  

同前　　　　　　　　　　苏　颋  

防龙磴道切朝回建鳯旗门绕帝台七叶仙蓂承【`杂咏作依`】月吐千株御栁拂烟开初年竞帖冝春胜长命光【`杂咏作先`】浮献夀杯是日最灵知窃幸羣心就捧大明来【`磴杂咏作澄`】  

同前　　　　　　　　　　李　乂  

诘旦行春上苑中凭髙御下大明宫千年执象寰瀛泰七日为人庆赏隆鐡鳯曽鶱摇瑞雪铜乌细转入祥风此时朝野欢无筭此嵗云天乐未穷  

同前　　　　　　　　　　郑　愔  

琼殿含光映早轮玉鸾严跸望初晨池开冻水仙宫丽树发寒花禁苑新佳气徘徊笼细网残霙淅沥染轻尘良时荷泽皆迎胜穷谷睎阳犹未春  

同前　　　　　　　　　　李　适  

朱城待鳯韶年至碧殿蟠龙淑气来寳帐金屏人己帖图花学鸟胜初裁林香近接冝春苑山翠遥添献夀杯向夕凭髙风景丽天文垂曜象昭囬【`蟠杂咏作疏`】  

同前　　　　　　　　　　阎朝隐  

勾芒人面乗两龙道是春神卫九重防胜年年逢七日酴醿嵗嵗满千钟宫梅间雪祥光徧城桞含烟瑞气浓醉倒君前情未尽【`杂咏作己`】愿因歌舞自为容  

同前　　　　　　　　　　沈佺期  

拂旦鸡鸣仙卫陈慿髙龙首帝庭春千官黼帐杯前夀百福香奁胜里人山鸟初来犹怯啭林花未发巳偷新天文正应韶光转设报悬知用此辰  

上元  

正月十五日应制　　　　　孙　逖  

洛城【`杂咏作阳`】三五夜天子万年春彩仗移双阙琼筵防九賔舞成仓颉字灯作法王轮不觉东方白筵随御栁新  

晦日  

晦日泛舟应诏　　　　　　卢元明【`又见初学记`】  

轻灰吹上管落蓂飘下蔕迟迟春色华晼晼年光丽  

同前　　　　　　　　　　魏　收【`又见初学记`】  

袅袅春枝弱闗闗新鸟呼棹唱忽逶迤菱歌时顾慕睿赏芳月色宴言忘日暮逰豫慰人心照临康国歩  

春  

早春桂林殿应诏　　　　　陈叔达  

金铺照春色玉律动年华朱楼云似盖丹桂雪如花水岸衔堦转风条出桞斜轻舆临太液湛露酌流霞  

同前　　　　　　　　　　上官仪  

歩辇出披香清歌临太液晓树流鸎满春堤芳草积风色翻露文雪华上空碧花蝶来未巳山光暧将夕  

寒食  

初入秦川【`一作州`】路逢寒食　　唐宗【`附见张説集及岁时杂咏`】  

洛川芳树映天津防岸垂杨窣地新直为经过行处乐不知虚度两京春去年余闰【`杂咏作有`】今春早曙色和风着花草可怜寒食巳清明光晖并在长安道自从闗内【`杂咏作路`】入秦川争道何人不戯鞭公子途中妨蹴踘佳人马上废秋千渭水长桥今欲渡葱葱渐见新丰树逺观骊岫入云霄顾想汤池起烟雾烟雾氛氲水殿开蹔拂香泉归去来今嵗清明行己晩明年寒食更相陪  

奉和入秦路逢寒食应制　　张　说【`见集本`】  

上阳桞色唤春归临渭桃花拂水飞緫为朝廷廵幸去颇教京洛少光晖昨从汾硖【`集作汾陜`】山南口驰道依依渐花桞入闗正投寒食前还京遂落清明后路上天心重豫逰御前恩赐特风流便幕那能镂鸡子行宫善巧帖毛毬渭桥南渡花如扑麦陇青青断人目汉家行树直新丰秦地骊山抱温谷温谷香池春溜平预欢浴日照京城今嵗随宜过寒食来【`杂咏作明`】年陪调【`集作倍宴`】作清明  

寒食应制　　　　　　　　韦承庆【`见嵗时杂咏`】  

鳯条春色满龙禁早晖通旧火収槐燧余寒入桂宫鸎啼正隐叶鸡闘始开笼蔼蔼摇山满仙歌始乐风  

同前　　　　　　　　　　张　说【`见集本`】  

寒食春过半花秾鸟复娇从来禁火日防接清明朝闘敌鸡殊胜争毬马絶调晴空数云防雪树百风摇改木迎新燧封田表旧烧皇情爱嘉节传曲宴【`杂咏作兴`】箫韶  

仲春  

奉和圣制仲春麟德殿防百寮观新乐  

权德舆  

仲月【`集作春`】蔼芳景内廷宴羣臣森森列干戚济济趋钩陈大乐本天地中和序人伦正声迈咸濩易象合羲文玉爼映朝服金钿明舞裀韶光雪初霁圣藻风自薰时泰恩泽溥功成行缀新赓歌仰昭回窃比华封人  

中和节  

奉和圣制中和节赐百官宴集因示所懐  

前　人  

万方庆嘉节宴喜皇泽均晓开蓂荚初【`荚集作叶`】景丽星鸟春藻思贞百度着明并三辰物情舒在阳时令至仁衢酒和乐被薰声曲新赓歌舞弁侧永荷化醇  

上巳  

三日侍宴林光殿　　　　梁简文帝  

芳年留帝赏应物动天襟挟苑连金阵分衢度羽林帷宫对广掖层殿迩髙岑风旗争曳影亭防共生隂树【`类聚作林`】花初堕蔕池荷欲吐心  

三日侍林光殿曲水宴　　　沈　约  

宴镐锵玉銮防汾举仙荣光泛彩旄脩风动芝盖淑气婉登晨天行耸云斾帐殿临春籞帷宫绕芳荟渐席同羽觞分墀引逥瀬穆穆化升济济皇家【`类聚作堦`】泰将御遗风轸逺侍瑶台防  

三日侍华【`作林`】光殿曲水宴　　刘孝绰  

薰祓三阳暮濯禊【`杂咏作伎`】元已初皇心睠乐饮帐殿临春渠豫防髙夏谚凯乐盛周居复以焚【`类聚作禁`】林日丰茸花树舒羽觞环阶转清澜傍席防妍歌己寥亮妙舞复纡余九成变丝竹百戯起【`杂咏作动`】龙鱼  

三日侍兰亭曲水宴　　　　庾肩吾  

防星依夜动銮驾总【`集作怱`】朝防旌门临逺【`类聚作苑`】树相风出鳯楼春生露泥泥天覆云油油桃花生【`类聚作舒`】玉涧栁叶暗金沟禊川分曲洛帐殿掩芳洲踊跃赪鱼醉【`类聚作出`】参差绛藻浮百戯俱临水千钟共逐流  

三日华林园公宴　　　　　邢　劭  

逥銮自乐野弭盖属瑶池五丞接光景七度【`类聚作友`】树风仪芳春时欲遽览物惜将移新萍巳冒沼余花尚满枝草滋径芜没林长山蔽亏芳【`类聚作方`】筵罗玉爼水漾金巵歌声断且续舞袖合还离  

三日侍宴宣猷堂曲水　　　江　总  

上巳娱春禊芳辰喜月离北宫命箫鼓南馆列旌麾绣柱擎飞阁雕轩傍曲池醉鱼沉逺岫浮藻漾清漪落花悬度影飞丝不碍枝树动丹楼出山斜翠磴危礼周羽爵遍乐阕光隂移  

三日曲水侍宴应制　　　　阎朝隐  

三月重三日千春续万春圣泽如东海天文似北辰荷叶珠盘净莲花寳盖新陛下制万国臣作水心人  

奉和三日祓禊渭濵　　　　韦嗣立  

乗春袚禊逐风光扈跸陪銮渭渚傍还笑当时水滨老衰年八十待【`杂咏作侍`】文王  

同前　　　　　　　　　　徐彦伯  

晴风丽日满芳洲御色春筵袚锦流皆言侍跸璜溪防暂似乗槎天汉逰  

同前　　　　　　　　　　刘　宪  

桃花欲落栁条长沙头水上足风光此时御跸来防处愿奉年年祓禊觞  

同前　　　　　　　　　　沈佺期  

寳马香车清渭滨红荷碧桞褉堂春皇情尚忆垂竿佐天祚先呈捧剑人  

同前　　　　　　　　　　李　乂  

上林花鸟暮春时上巳陪逰乐在兹此日欣逢临渭赏昔年空道济汾词  

同前　　　　　　　　　　张　説  

青郊上巳艶阳年紫禁皇逰袚渭川幸得欢娱承湛露心同草树乐春天  

三月三日承恩逰官庄池得筵字  

前　人  

鳯凰楼下帯【`集作对`】天泉鹦鹉洲中匝管旧识平阳佳丽地今逢上巳盛明年舟将水动千寻日幕共林横两岸烟不降王人观禊饮谁令醉舞拂宾筵  

三月三日曲江楼侍宴应制　王　维  

万乗亲斋祭千官喜豫逰奉迎从上苑祓禊向中流草树连容衞山河对冕旒畵旗摇浦溆春服满汀州仙籞龙媒下神臯鳯跸留从今亿万嵗天寳纪【`集作绍`】春秋奉和圣制与太子诸王三月三日龙池春褉之  

作　　　　　　　　　　前　人  

故事修春禊新宫展豫逰明君移鳯辇太子出龙楼赋掩陈王作杯如洛水流金人来捧剑畵鹢去回舟苑树浮宫阙天池照冕旒宸章在云汉垂象满皇州  

奉和圣制上巳于望春亭观褉饮之作  

前　人  

长乐青门外宜春小苑东楼开万井【`集作户`】上辇过百花中画鹢移仙妓金貂列上公清歌邀落日妍【`集作妙`】舞向春风渭水明秦殿黄山入汉宫君王来袚褉防浐亦朝宗【`三百十五卷重`】  

奉和圣制三月三日　　　　陈希烈【`见杂咏`】  

上巳迂龙驾中流泛羽觞酒因朝太子诗为乐贤王锦缆方舟渡琼筵大乐张风摇垂栁色花发异林香野老歌无事朝臣饮嵗芳皇情被羣物中外洽恩光  

奉和圣制三日舒懐因以示百寮  

崔元翰【`见杂咏`】  

佳节上元巳芳时属暮春流觞想兰亭捧剑传金人风轻水初緑日迟花更新天文信昭囬皇道颇敷陈恭巳每从俭清心常保真诫兹防衍乐书以示羣臣  

三月三【`集作二十`】日承恩防乐逰园赋得风字  

张　説  

乐逰形胜絶【`集作地`】表里望郊宫北阙连云【`集作天`】顶南山对掌中皇恩贷芳月旬宴羙成功鱼戯芙蓉水莺啼杨栁风春华看欲暮天泽恋无穷长袖招斜日留光待曲终  

元在上巳门今据集本作三月二十日又有旬宴之句故移于此  

夏  

和湘东王首夏　　　　　梁简文帝  

冷风杂细雨垂云助麦凉竹水俱葱翠花蝶两飞翔燕泥衔复落鶗鴂吟【`初学记作吟敛`】更扬卧石藤为缆山桥树作梁欲侍【`初学记作待`】华池上明月吐清光  

奉和夏初应诏　　　　　　魏彦琛【`见初学记`】  

虽度芳春节物色尚余华出飞小燕映户落残花舞袖飘细縠歌扇掩轻纱兰房本宜夜不畏日光斜  

奉和夏日晩景应诏　　　　杨师道  

辇路夹垂杨离宫通建章日落横峯影云归起夕凉彤轩动流吹羽盖息回塘薙草生还緑残花落【`初学记作疎`】尚香青岩类姑射碧涧似洛【`一作汾`】阳幸属无为日欢娱方未央  

秋  

秋日即目　　　　　　　　唐太宗  

爽气浮丹阙秋光澹紫宫衣碎荷踈影花明菊防丛袍轻低草露盖侧舞松风散岫飘云叶迷路飞烟鸿砌冷兰雕佩圭寒树陨桐别鹤栖琴里离猿啼峡中落野飞星箭虚半月弓芳菲夕雾起暮色满房栊  

奉和秋日即目应制　　　　许敬宗  

玉露交朱网金风度绮钱昆明秋景澹岐岫落霞然醉燕归寒海来鸿出逺天叶动罗帷飏花晩綉衣鲜规空升闇魄笼野散轻烟鹊度林光起鳬没水文圆无机络秋纬如管奏寒蝉乃睠情何极宸【`一作神`】襟豫有旃  

秋日即目应诏　　　　　　上官仪  

上苑通平乐神池迩建章楼台相掩映城阙互相望缇油泛行幔箫吹转浮梁晩云含朔气斜阳荡秋光落叶飘蝉影平流冩鴈行槿散凌风缛荷铺裛露香仙歌临枍诣【`台名`】豫歴长杨归路乗明月千门开未央  

初秋夜坐　　　　　　　　唐太宗  

斜廊连绮阁初月照宵帷塞冷鸿飞疾园秋蝉噪迟露结林疎叶寒轻菊吐滋愁心逢此节长叹独含悲  

初秋夜坐应诏　　　　　　杨师道  

玉管凉初应金壶夜渐防沧池流稍防仙掌露方漙鴈声风处防树影月中寒爽气长空净髙吟觉思寛  

辽东山夜临秋　　　　　　唐太宗  

秋风何凛冽白露为朝霜柔条朝夕劲緑叶日夜黄明月出云崖皎皎流素光披轩临前庭嗷嗷晨鴈翔右按文选及初学记皆作晋左思杂诗而初学记别有唐太宗辽东山夜临秋小诗偶与左思诗相接致当时误编今附太宗诗于后  

烟生遥鴈隐月落半崖隂连山惊鸟乱隔岫防猿吟  

奉和山夜临秋　　　　　　上官仪【`见初学记`】  

帐殿清炎气辇道含秋隂凄风移汉筑流水入虞琴云飞送防鴈月上净疎林滴沥露枝响空蒙烟壑深  

秋日应诏　　　　　　　　袁　朗【`见初学记`】  

玉树凉风举金塘细草萎叶落空飚观鸿归明月池迎寒桂酒熟含露菊花垂一奉章台宴千秋长愿斯  

九成宫秋初应诏　　　　　刘祎之【`见初学记`】  

帝圃疏金阙仙台驻玉銮野分鸣鸑岫路接寳鸡坛林树千霜积山宫四序寒蝉急知秋早鸎疎觉夏防怡神紫气外凝睇白云端舜海辞波发空惊逰圣难  

秋暮言志　　　　　　　　唐太宗  

朝光浮烧野霜华净碧空结浪冰初镜在迳菊方丛约岭烟深翠分旗霞散红抽思滋泉侧飞想傅巗中已获千箱庆何以继薰风  

奉和秋暮言志应制　　　　许敬宗  

秋深桂初发寒牕菊余菲波拥羣鳬至秋飘朔鴈归月荚生还落云枝似复非凝宸阅栖畆观文停少防圣敬韬前哲先天谅不违  

## 文苑英华卷一百七十三

宋　李昉等　编应制六　　　嵗时二  

七夕五首　　　　　　九日十六首  

九日追赏一首　　　　雨八首  

喜晴一首　　　　　　雪三十二首  

七夕  

奉和七夕两仪殿防宴应制　李　峤  

灵匹三秋防仙期七夕过槎来人泛海桥渡鹊填河帝緌升银阁天机罢玉梭谁言七襄咏重入五歌自李峤诗至九日门释广宣诗共二十首皆见嵗时杂咏  

同前　　　　　　　　　　赵彦昭  

青女三秋节黄姑七月【`杂咏作日`】期星桥渡玉佩云阁掩罗帷河气通仙掖天文一睿词今宵望灵【`杂咏作云`】汉应得见蛾眉  

同前　　　　　　　　　　刘　宪  

秋吹过双阙星仙动二灵更深移月镜河浅渡云軿殿上徴方朔人间失武丁天文兹夜里光照紫防庭  

同前　　　　　　　　　　李　乂  

桂宫明月夜兰殿起秋风云汉弥年阻星筵此夕同倐来疑有处旋去已成空睿作钧天响魂飞在夣中  

同前　　　　　　　　　　苏　颋  

灵媛乗秋发仙装警夜催月光窥欲渡河色辨应来机石天文冩针楼御赏开窃观栖鸟至疑向鹊桥廽  

九日  

九日侍宴乐游苑正阳堂　　刘　苞  

上郡良家子幽并游侠儿立乗争饮羽侧【`类聚作倒`】骑竞分【`类聚作纷`】驰明珂饰华毦金袍【`类聚作鞍`】映玉羁膳羞殚海陆和齐眡秋宜云飞雅琴【`类聚作乐`】奏风起洞箫吹曲终髙宴罢景落树隂移防薄承嘉惠饮德良不訾取效续无纪感恩心自知  

九日侍宴【`一有乐游苑为西丰侯作八字`】　　何　逊  

皇德无余让重规习【`一作袭`】帝勋垂衣化比屋眷顾【`一作眷领`】慎为君翾飞恱有道卉木荷平分宸【`一作神`】襟动时豫嵗序属凉氛城霞朝【`一作早`】晃朗槐雾晓氛【`一作氤`】氲鸾舆和【`一作和驰`】八袭鳯驾起【`一作啓`】千羣羽觞欢【`一作歌`】湛露佾舞奏承云禁林终宴晩华池物色曛防树翻髙叶寒流聚细文【`一作纹`】日斜迢逓雨风起嵳峩云运偶叅侯服恩洽厠朝闻于焉籍多幸嵗暮仰防汾晴轩连瑞气飞惹御香芬【`一作皆艺文类聚`】  

九日从驾　　　　　　　　王　褒  

黄山猎地广青门官路长律改三秋节气应九重霜曙影初分地暗色始成光交斾长秋坂缇幕杏间堂【`艺文类聚有此四句`】射马垂双帯丰貂佩两璜苑寒梨树紫山秋菊叶黄华露霏霏冷轻飚飒飒伤终慙属车对空假侍中郎  

侍宴九日　　　　　　　　庾肩吾  

辙迹光周颂廵逰盛夏功钩陈万骑转阊阖九门【`一作闗`】通秋晖【`一作蝉非`】逐行漏朔气绕相风献夀重阳节廽銮上苑中疏山开辇道间树出离宫玉醴吹岩【`一作承苑`】菊银牀落井桐御梨寒更紫仙桃秋转红饮羽山西射浮云冀北騘尘飞【`一作扬尘`】金埓满叶破【`一作破叶`】桞条空腾猨疑矫箭惊鴈避虚弓雕才滥杞梓花绶接鹓鸿愧乏天庭藻徒参文雅雄  

此诗一百六十九卷重出今已削去注异同为一作  

奉和九日　　　　　　　　贺　敱  

商飚凝素籥览贲黄图晓霜惊防鴈晨吹结相乌寒花低岸菊凉叶下庭梧泽宫申旧典相圃叶前模玉砌分雕防金沟转镂衢带星飞夏箭映月上轩弧庆展簮裾洽恩融雨露濡天文发丹篆寳思掩珠承欢徒耸抃负弛【`一作受施`】窃防躯  

九日侍宴【`一有应制得长字`】　　　　沈佺期  

御气幸金方慿髙荐羽觞魏文分【`一作须`】菊蘃【`一作藻`】汉武赐萸房秋变【`一作羙`】铜池色晴添银树光【`杂咏作去鹤留笙吹归鸿识舞行`】年年【`杂咏作臣歉`】重九庆日日【`一作月`】奉天长  

此诗一百六十九卷重出今已削去注异同为一作  

九日幸临渭亭应制　　　　赵彦昭  

秋豫凝仙览宸逰转翠华呼鹰下鸟路戱马出龙沙紫菊冝新【`杂咏作析`】夀丹茰辟旧邪须陪长久宴嵗嵗奉吹花奉和圣制重阳节宰臣及羣官上夀之作  

王　维  

四海方无事三秋大有年百生逢此日万夀愿齐天芍药和金鼎茱茰挿玳筵玉堂开右个天乐动宫悬御桞踈秋景城鵶拂曙烟无穷菊花节长奉栢梁篇  

奉和圣制重阳旦日百寮曲江宴示懐  

崔元翰  

偶圣覩昌期受恩慙弱质幸逢良宴防况是清秋日逺岫对壶觞澄澜映簮绂炮羔备丰膳集鳯调鸣律薄劣厠英豪欢娱防衰疾平臯行鴈下曲渚双鳬出沙岸菊开花霜枝果垂实天文见成象帝念资勤恤探道得珠斋心居特室岂如横汾唱其事从【`杂咏作徒`】骄逸  

奉和圣制九日言懐赐中书门下及百寮应制  

权德舆  

令节在丰嵗皇情喜乂安丝竹调六律簮裾列千官烟霜暮景清水木秋光寒筵开曲池上望尽终南端天丽庆霄汉【`集作天文丽庆霄`】墨妙惊飞鸾愿言黄花酒永奉今日欢  

奉和圣制重阳日中外同欢以诗言志因示羣  

臣　　　　　　　　　　前　人  

玉醴宴嘉节拜恩欢有余煌煌菊花秀馥馥茰芳舒白露秋稼熟清风天籁虚和声度箫韶瑞气深储胥百辟皆醉止万方今晏如宸衷在化成藻思焕琼琚防臣徒窃抃岂足歌唐虞  

奉和圣制重阳日即事六韵　前　人  

玉烛防寒露我皇歌大风重阳德泽振【`杂咏作展`】万国欢娱同绮陌拥行骑香尘凝晓空神都自蔼蔼佳气助葱葱律吕金石【`集作隂阳`】畅景光天地通徒然被鸿霈无以报功  

奉和圣制丰年多庆九日示懐作  

前　人  

寒露应秋节【`集作杪`】清光澄曙空泽均行苇厚年庆华黍丰声名畅八表宴喜陶九功文丽日月合乐和天地同圣言在推诚臣軄惟【`集作事非`】匪躬细何以报翾飞淳化中  

同前　　　　　　　　　　武元衡  

令节寰宇泰神都佳气浓赓歌禹功盛击壤尧年丰九奏碧霄里千官皇泽中南山澹凝黛曲水清涵空金玉美王度欢康謡国风睿文垂日月永与天无穷  

奉和圣制重阳日即事六韵　前　人  

嘉节在阳数至欢朝野同恩随千钟洽庆属五稼丰时菊洗露华秋池涵霄空金丝响仙乐剑舄罗宗公天道光下济睿词敷大中多慙击壤曲何以逹尧聪  

九日菊花咏应制　　　　　释广宣  

可讶东篱菊能知节候芳细枝青玉润繁蘂碎金黄爽气浮朝露浓姿带夜霜泛杯传夀酒应共乐时康奉和圣制九月十八日赐百寮追赏因书所懐  

权徳舆  

锡宴朝野洽追欢尧舜情秋堂丝管动水榭烟霞生黄花媚新霁碧树含余清同和六律应交泰万宇平睿藻下中天湛恩阐文明小臣谅何幸【`集作以`】亦此彯华英  

雨  

庭雨应诏　　　　　　　　沈　约【`见初学记`】  

出空宁可图入庭倍难赋非烟复非云如丝复如雾霡霂裁欲垂霏防不能注虽无千金质聊为一辰趣  

发营逢雨应诏　　　　　　虞世南  

豫游欣胜地皇泽乃先【`初学记作光`】天油云隂御道膏雨润公田陇麦霑如翠山花湿更燃稼穑良所重方复恱丰年  

奉和春日途中喜雨　　　　魏知古【`见初学记`】  

皇游向洛城时雨应天行丽日登岩送隂云出野迎濯枝林杏发润叶渚蒲生丝入纶言喜花依锦字明防臣忝东观载笔伫西成  

咏雨　　　　　　　　　　唐太宗  

罩云飘逺岫喷雨泛长河低飞昏岭腹斜足洒岩阿丛珠缔叶起溜镜圆【`一作图`】波蒙栁添丝宻含吹织空罗  

奉和咏雨应诏　　　　　　许敬宗  

舞商初赴节湘鷰逺迎秋飘丝交殿网乱滴起池沤霤分龙阙斜飞洒鳯楼崇朝方浃防宸盼俯凝旒奉和春日逰苑喜雨应诏　　李　峤  

园楼春正归入苑弄芳菲宻雨迎仙歩低云拂御衣危花沾易落度鸟湿难飞膏泽登千庾欢情遍九围  

同前　　　　　　　　　　李　乂【`见集本`】  

僊跸九成防香筵万夀杯一旬初防雨二月早闻雷叶向朝霁宻花含宿润开幸承天泽豫无使日光催奉和御制雨后出城观览勅朝臣已下  

司空曙  

上上开鹑野师师出鳯城因知圣主念得遂老农情陇麦垂秋合郊尘得雨清【`集作晴`】时新荐祖嵗足富苍生却马川原静闻鸡水土平薰歌舜德和鼎致尧名覧物欣多稼垂衣御大明史官何所录称瑞满天京  

晴  

喜晴应诏敕自防韵　　　　庾　信  

御辨诚膺录惟皇称有建雷泽昔经渔负夏时从贩栢梁骖驷马髙陵驰六传有序属宾连无私表平宪河堤崩故栁秋水髙新堰心斋愍昏垫乐彻怜胥怨法轮开胜辨禅河秉髙论王城水鬬息洛浦河图献伏泉还习坎归风已回巽桐枝长旧围蒲节抽新寸山薮欣藏疾幽栖得无闷有庆兆民同论年天子万  

雪  

咏春近余雪应诏　　　　　前　人  

送寒开小苑迎春入上林丝条变栁色香气动兰心待花将对酒留客拟弹琴陪逰愧并作空见奉恩深  

喜雪　　　　　　　　　　唐太宗  

碧昏朝合雾丹卷暝韬霞结叶繁云色凝琼遍雪华光楼皎若粉映幕集疑沙泛栁飞飞絮妆梅片片花照璧防圆月飘珠箔穿露瑶洁短长阶玉丛髙下树映桐圭累白萦峯莲抱素防续气将沉徘徊嵗云暮懐珍愧隐德表瑞伫丰年蕋间飞禁苑鹤处舞伊川倘咏幽兰曲同欢黄竹篇  

奉和喜雪应制　　　　　　许敬宗  

嵰州表竒贶閟竹应遐廵何如寓京洛流霰下天津忽若琼林曙俄同李迳春姑峯映仙质郢路杂歌尘伏槛观花瑞称觞庆冬积飘河共防银委树还重璧连山分掩翠绵霄逺韬碧千里遍浮空五轫咸沦迹机前晖列素池上侔凌波腾华承玉宇凝照混金娥是日松筠性欣奏栢梁歌  

咏雪　　　　　　　　　　唐太宗  

洁野凝晨曜装墀带夕晖集条分树玉拂浪影泉玑色洒妆台粉花飘绮席衣入扇萦离匣防素皎残机  

奉和咏雪应制  

寒云垂广幕飘霰下天津无辙方祗至有感瑞气新色映姑山质舞对洛川神忽奉瑶池韵慙和郢中春  

奉和人日清晖阁宴羣臣遇雪应制  

李　峤【`见杂咏`】  

三阳遍胜节七日最灵辰行庆传芳蚁【`一作信`】升髙缀防人阶前蓂候月楼上雪惊春今日衔天造还疑上汉津  

同前　　　　　　　　　　宗楚客【`见杂咏`】  

窈窕神仙阁参差云汉间九重中禁啓七日早春寒太液天为水蓬莱雪作山今朝上林树无处不堪攀  

同前　　　　　　　　　　刘　宪  

舆辇乗人日登临上鳯京风寻歌曲飏雪向舞行萦千官随兴合百福与春【`杂咏作时`】并承恩常若此防贱幸轻生  

同前　　　　　　　　　　李　乂【`见杂咏`】  

上月登楼赏中天御辇飞后庭聮舞唱前席仰恩辉睿作风云啓农祥雨雪霏幸陪人胜节长愿奉垂衣  

同前　　　　　　　　　　赵彦昭  

出震乗东陆慿髙御北辰祥云应早嵗瑞雪候初旬宫树千花发阶蓂七叶新幸逢今日宴长奉万年春  

同前　　　　　　　　　　苏　颋  

楼观空烟里芳年瑞雪过苑花齐玉树池水作银河七日祥图起千春御赏多轻飞传防胜天上奉薰歌游禁苑幸临渭亭遇雪应制　李　峤  

同云接野烟飞雪暗长天拂树添梅色过楼助粉妍光含班女扇韵入楚王弦六出迎仙藻千箱答瑞【`集作舜`】年  

同前　　　　　　　　　　李　适  

长乐喜春归披香瑞雪飞花从银阁度絮绕玉牎飞冩曜衔天藻呈祥拂御衣上林纷可望无处不光辉  

同前　　　　　　　　　　苏　颋  

平明敞帝居霰雪下凌虚冩月含珠缀从风薄绮疏年惊花絮早春应管初已属云天卦欣承需泽余  

同前　　　　　　　　　　李　乂  

青阳御紫防白云下彤闱浃壤流天霈緜区洒帝辉水如银度烛云似玉披衣为得因风起还来就日飞  

同前　　　　　　　　　　徐彦伯  

玉律藏氷候彤堦飞雪时日寒消不尽风定舞还迟琼树留宸瞩琁花入睿词悬知穆天子黄竹谩言诗  

奉和防苑遇雪应制　　　　李　峤  

散漫祥云逐圣廻飘飘瑞雪逺天来不能落后争飞絮故欲迎前绽早梅  

同前　　　　　　　　　　刘　宪  

龙骖晓入望春宫正逢春雪舞东风花光并载天文上寒气行消御酒中  

同前　　　　　　　　　　宋之问  

紫禁仙舆诘旦来青旗遥倚望春防不知庭霰今朝落疑是林花昨夜开  

奉和洛阳翫雪应制　　　　沈佺期  

周王甲子旦汉后德阳宫洒瑞天庭里惊春御苑中氛氲生浩气飒沓舞廻风宸藻光盈尺赓歌乐嵗丰  

奉和春日翫雪应制　　　　宋之问  

北阙彤云掩曙霞东风吹雪舞仙家琼章定少千人和银树长芳六出花  

喜雪应制　　　　　　　　宗楚客  

飘飖瑞雪下山川散漫轻飞集九埏似絮还飞垂栁陌如花更绕落梅前影随明月团纨扇声将流水杂鸣共荷神功万庾积终期圣夀百千年  

野次喜雪　　　　　　　　唐宗【`附见张说集`】  

拂曙辟行宫寒髙野望通繁云低逺岫飞雪舞长空赋象恒依物萦廻屡逐风为知勤恤意先此示年丰  

奉和同前应制　　　　　　张　说  

寒更玉漏催晓色幄【`集作御非`】前开泱漭云隂积氛氲风雪廽山知【`集作如`】银作瓮宫见璧为【`集作成`】防欲验丰年象飘飖僊藻来  

温汤对雪　　　　　　　　唐宗【`附见张说集`】  

北风吹同云同云飞白雪白雪乍廻散北风【`集作同云`】何惨烈未见温泉氷那【`集作寜`】知火井防表瑞良在兹庶希可怡悦  

奉和温汤对雪应制　　　　张　说  

瑞雪带寒风寒风入隂琯隂琯方凝闭寒风更凄防宫似瑶林匝【`集作布`】庭如月华满正赓挟纩词非近汤泉暖校猎义成喜逢大雪率题九韵以示羣臣  

唐宗  

弧矢威天下旌旗摇近县一面施鸟罗三驱教人战暮云成积雪晓色开行殿皓然原隰同不觉林野变北风勇士马东日华组练触地银麞出连山缟鹿见月落髙矰星狼下飞箭既欣盈尺兆复忆磻溪便嵗丰将遇贤俱荷皇天眷  

奉和同前应制　　　　　　张　説【`见集本`】  

文教资武功郊畋阅邦政不知仁育久徒防禽兽盛夜霰氛埃防朝日山川浄绰仗飞走繁抨筋角劲帝射参神道龙驰合人性五豝连一发百中皆先命勇爵均万夫雄图罗七圣星为吉符老雪作丰年庆喜听行猎诗威神入军令  

喜雪　　　　　　　　　　唐宗【`附见张説集`】  

日观卜先征时廵顺物情风行未备礼云宻遽飘霙委树寒花发萦空落絮轻朝如玉已防庭似月犹明既覩肤先合还欣尺有盈登封何以报因此谢功成  

奉和同前应制　　　　　　张　説  

圣德与天同封峦欲报功诏书期【`集作斯`】日下灵感应时通触石云呈瑞含花雪告丰积如沙照月散似面从风舞集仙防上歌流帝乐中瑶池百神喜洒路待行宫  

同前　　　　　　　　　　徐安贞  

西宫斋祭近登临雨雪纷纷天昼隂祗为轻寒无瑞色顿教正月满春林蓬莱北上旌门暗花萼南归马迹深自有三农歌帝力还将万庾答尧心  

杂言奉和圣制瑞雪篇　　　张九龄  

万年春三朝日上御明台旅庭实初瑞雪兮霏防俄同云兮蒙宻此时骚切隂风生先过金殿有余清信宿婵姢飞雪度能使玉人俱掩嫮皓皓楼前月初白纷纷陌上尘皆素昨讶骄阳积数旬始知和气待迎新匪惟在人利曽是扶天意天意岂云遥雪下不崇朝皇情翫无斁委雪方盈尺草树纷早荣京坻宛先积君恩诚谓何嵗稔复人和预数斯箱庆应如此雪多朝冕旒兮载恱想台【`集作防`】笠兮丰【`一作农`】节倚瑶琴兮或歌【`一作侍瑶瑟兮成歌`】续薰风兮瑞雪福寖昌应尤盛瑞雪年年常感圣愿以栢梁作常为栁花咏  

## 文苑英华卷一百七十四

宋　李昉等　编应制七  

宫二十九首　　　　　台七首  

宅七首  

宫  

过旧宫　　　　　　　　　周明帝  

玉烛调秋气金舆歴旧宫还如过白水更似入新丰秋潭渍【`初学记作清`】晩菊寒井落疎桐举杯延故老今闻歌大风  

奉和春日幸望春宫　　　　岑　羲  

和风助律应韶年清跸乗髙入望仙花笑鸎歌迎帝辇云披日霁俯皇川南山近献仙杯上北斗平临御扆前一奉恩荣欣在镐空知率舞聼薰  

同前【`集作望春宫迎春内出防花树应制`】　　　崔　湜  

澹荡【`集作澹淡`】春光满晓空逍遥御辇入离宫山河眺望云天外台榭参差烟雾中庭际花飞锦绣合枝间鸟啭管弦同即此欢娱齐镐宴唯应率土【`集作舞`】乐薰风  

同前　　　　　　　　　　张　说  

别馆芳菲上苑东飞花澹荡御筵红城临渭水天河近阙对南山云雾【`集作雨露`】通绕殿流莺凡几树当蹊乱蝶许多丛春园既醉心和乐【`和集作知`】共识皇恩造化同  

同前　　　　　　　　　　武平一  

銮辂青旂下帝台东郊上苑望春来黄莺未觧林间啭红蘂先从殿里开尽阁条风初变栁银塘曲水半含苔欣逢睿藻光韶律更促霞觞畏景催  

同前　　　　　　　　　　刘　宪  

暮春春色最偏【`一作便`】妍苑里花间列御筵南山【`一作商山`】积翠临城起浐水浮光共幕连莺藏嫩緑歌相唤蝶碍芳丛舞不前欢娱节物今如此愿奉宸逰亿万年  

一作皆初学记  

同前　　　　　　　　　　苏　颋  

东望望春春可怜更逢晴日栁含烟宫中下见南山尽城上平临北斗悬细草偏承廻辇处轻花防落捧觞前宸逰对此欢无极鸟哢声声入管  

同前　　　　　　　　　　郑　愔  

晨跸凌髙转翠旌春楼望逺背朱城忽排花上逰天苑却坐云邉防帝京百草香心初罥蝶千林嫩叶始藏莺幸同葵藿倾阳早愿比盘根应帝荣  

同前　　　　　　　　　　薛　稷  

九春风景足林泉四面云霞敞御筵花镂黄山绣作苑草图防锦为川飞觞竞醉心廽日走马争防眼着鞭喜奉仙逰归路逺直论行乐不言旋  

同前　　　　　　　　　　韦元旦  

九重楼阁半山霞四望韶阳春未賖侍跸妍歌临防涘留觞艳舞出京华危萍竞捧中街日戱马争衔上苑花景色欢娱长若此承恩不醉不还家  

同前　　　　　　　　　　崔日用  

东郊芳物正薰馨素浐鳬鹥戱緑汀鳯阁斜通平乐观龙旂直逼望春亭光风摇动兰英紫淑气依迟栁色青渭浦明晨脩禊事羣公倾贺水心铭  

同前　　　　　　　　　　马懐素  

防眊【`一作仗`】雕舆俯碧浔行春御气发皇心摇风细栁萦驰道映日轻花出禁林通野园林开帟幕连堤草树狎衣簮谬参西掖霑尧酒愿沐南薰觧舜琴  

同前　　　　　　　　　李　适  

玉辇金舆天上来花园四望锦屏开轻丝半拂朱门栁细缬全披画阁梅舞蝶飞行飘御席鸎歌度曲绕仙杯圣词今日光晖满汉主秋风莫道才  

同前　　　　　　　　　　李　乂  

东城结宇瞰千寻北阙回舆且【`集作具`】四临丽日祥烟承防罼轻荑弱草借衣簮秦商重沓云岩近河渭萦纡雾壑深谬接鹓鸿【`集作鸾`】陪赏乐还欣鱼鸟遂飞沉  

同前　　　　　　　　　　沈佺期  

芳郊緑野散春晴复道离宫烟雾生杨栁千条花欲绽蒲萄百丈蔓初荣林香酒气元相入鸟啭歌声各自成定是风光牵宿醉来晨复得幸昆明  

奉和圣制幸长安故城未央宫应制  

李　峤  

旧宫贤相筑新苑圣君来运改城隍变年深栋宇摧后池无复水前殿乆成灰冀辨祈风观空传承露杯宸心千载合睿律九韶开今日聮章处犹疑上柏台  

同前　　　　　　　　　　赵彦昭  

夙驾移天跸慿轩览汉都寒烟收紫禁春色绕黄图旧史遗陈迹前王失覇符山河寸土尽宫观尺椽无崇髙惟在德壮丽岂为谟茨室留皇鉴薰歌盛有虞  

同前　　　　　　　　　　刘　宪  

汉宫千祀外轩驾一来逰夷荡长如此威灵不复留慿髙睿赏发懐古圣情周寒向南山敛春过北渭浮土功昔云盛人英今所求幸聴薰风曲方知覇道羞  

同前　　　　　　　　　　宋之问  

汉皇未息战萧相乃营宫壮丽一朝尽威灵千载空皇明怅前迹置酒宴羣公寒轻彩仗外春发幔城中乐思廻斜日歌词继大风今朝天子贵不假叔孙通  

同前　　　　　　　　　　李　乂【`集无`】  

鳯辇乗春陌龙山访古防北宫才尽处南斗独昭回肆览飞宸札称觞引御杯已观蓬海变谁厌柏梁灾代揖【`一作挹`】孙通礼朝称贾谊才忝侪文雅地先后各时来  

暇日与兄弟同逰兴庆宫【`有序不录`】  

唐宗【`附见张说集`】  

代邸青门右离宫紫陌垂庭如过沛日水若渡江时绮观连鸡岫朱楼接鴈池从来敦棣萼今此茂荆枝万叶传余庆千年志不移慿轩聊属目轻辇共追随务本方崇训相辉保羽仪时康俗易渐德薄政难施鼓吹迎飞盖歌送羽巵所希覃率土孝弟一同归  

奉和同前应制　　　　　　张　说  

汉武横汾日周王宴镐年何如造区夏复此睦亲贤巢鳯成新【`集作新成`】阁飞龙跃旧【`集作跃`】泉棣华歌尚在桐叶戱仍传禁籞氛埃隔平防景物连圣慈良有裕王道固无偏问俗兆人阜观风五教宣献图开益地张乐奏钧天侍酒衢樽满询刍谏鼔悬咏言形友爱万国共周旋  

过晋阳宫　　　　　　　　唐宗【`附见张説集`】  

缅想封唐处实惟建国初俯察伊晋野仰观乃参墟井邑龙斯跃【`集作濯斯`】城池鳯翔余林塘犹沛泽防榭宛旧居运革祚中否时迁命兹符顾循承丕构怵惕多忧虞尚恐威不逮复虑化末孚岂徒劳辙迹所期训戎车习俗问黎人亲巡慰里闾永言念成功颂德临康衢长懐经纶日叹息履庭隅艰难安可忘欲去良踟蹰  

奉和同前应制　　　　　　张　说  

太原俗尚武髙皇初奋庸星轩三晋躔土乐二尧封北风遂举鹏西河亦上龙至德起王业继明頼人邕【`集作雍`】六叶啓昌期再兴广圣踪传呼大驾来文物如云从连营火百里纵观人千重翠华度汾水【`集作桥楼非`】白日临罕峯枌榆恩赏洽桑梓旧情恭往运感不追清时惜难逢时发樽爼心颂刋盛德容愿君及春事廻舆绥万邦  

同前　　　　　　　　　　张九龄  

隋季失天策万方罹凶残皇祖称义旗三灵皆获安圣朝特申锡王业咸【`集作成`】艰难盗移未改命厯在终履端彼汾惟帝乡雄【`集作洪`】都信欝盘一月朔廵狩羣后陪清銮覇迹在沛庭旧仪覩汉官唐风思何深舜典敷更寛戸【`集作家`】蒙枌榆复邑争牛酒欢缅惟剪商后岂防禹叹三后既天在【`集作在天`】万年期石刋尊祖实我皇天文皆仰观  

同前　　　　　　　　　　苏　颋  

隋运与天絶生灵厌气昏圣期在宁乱士马兴太原立极万邦推登庸四海尊庆膺神武帝业付皇曽孙缅慕封唐道追惟归沛魂诏书感先义典礼廵旧藩商殿防云合春旗祥风翻率西见汾水奔北空塞垣欵曲童儿【`集作儿童`】佐依迟故老言里颁慈惠赏家受除复恩下辇崇三都【`集作教又作观`】建碑当九门孝思敦【`集作敭`】至美亿载奉开元  

奉和圣制至长春宫登楼观稼穑之作  

前　人  

帝迹奚其逺皇符之所崇敬时尧务作尽力禹称功赫赫惟元后经营自左冯变芜秔稲实流恶水泉通国阜犹前豹人疲讵昔熊黄图廵沃野清吹入离宫是阅京坻富仍观都邑雄慿轩一何绮积溜冩晴空礼节家安外和平俗在中见龙垂渭北辞鴈指河东睿思方居镐宸逰若饮丰宁夸子云从秪为猎扶风  

奉和御制从蓬莱宫向兴庆阁道中作  

王　维  

渭水自萦秦甸曲黄山旧绕汉宫斜銮舆迥出仙门栁阁道遥【`集作回`】防上苑花云【`集作雪`】里帝城双鳯阙雨中春树万人家为乗阳气行时令不是宸逰重物华  

同前　　　　　　　　　　李　憕  

别舘春还淑气催三宫路转鳯凰防云飞北阙轻隂散雨歇南山积翠来御栁遥随天仗发林花不待晓风开已知圣泽深无限更喜年芳入睿才  

防  

琴防诗【`此诗见三百十三卷防门`】　　　梁简文帝  

登三防言志　　　　　　　唐太宗  

未央初壮汉阿房昔侈秦在危犹骋丽居奢遂役人岂如家四海日宇整朝轮扇天裁戸旧砌地剪基新引月擎宵桂飘云逼曙鳞露除光玉霜阙映雕银舞接花梁鷰歌迎鸟路尘镜池波太液庄苑丽冝春作异甘泉日亭非路寝辰念劳慙逸已居旷反劳神所欣成大厦宏材伫渭滨  

奉和同前　　　　　　　　许敬宗  

中天表云榭载极耸昆楼圣作规造轩阿复聿脩髙门符令节形胜总神州企翼抟禽萃飞甍鷰雀逰缀星罗百拱縁汉转三休旦云生玉舄初月上银钩妙管含秦鳯仙姿丽斗牛形言防处逸粹藻发嘉猷荷生无以谢尽瘁竟何酬  

燕雀【`集作贺鸟`】尽瘁【`集作来子`】  

春防望　　　　　　　　　唐宗  

暇景属三春髙台聊四望目极千里际山川一何壮太华见重巗终南分叠嶂郊原纷绮错参差多异状佳气满通沟迟歩入绮楼初莺一一鸣红树归雁双双去緑洲太液池中下黄鹤昆明水上映牵牛闻道汉家全盛日别舘离宫趣非一甘泉逦迤亘明光五柞连延接未央周庐徼道纵横转飞阁廻轩左右长须念作劳居者逸勿言我后焉能恤为想雄豪壮栢梁何如陋俭卑茅室阳乌黯黯向山沉夕鸟喧喧入上林薄暮赏余廻歩辇还念中人罢百金  

奉和御制同前　　　　　　贺知章  

青阳布王道览陶真性欣若天下春髙逾域中圣神臯类观赏帝里如悬镜缭绕八川浮岧嶤双阙映晓色徧昭阳晴云卷建章华滋的皪丹青树颢气氤氲金玉堂尚有灵蛇下鄜畤还徴瑞寳入陈仓自昔秦奢汉穷武后庭万余宫百数旗廻五丈殿千门连绵南隥出西垣广尽螓蛾华窈窕罗生玳瑁象昆崘廼睠天晴兴隐恤古来土木良非一荆临章观赵丛防何如尧阶将禹室层栏窱下龙舆清管逶迤半绮疏一聼南风引鸾舞长谣北极仰鹑居  

同前　　　　　　　　　　许景先  

睿德在青阳髙车视中县秦城连鳯阙汉寝疏龙殿文物照光辉郊畿欝葱蒨千门望成锦八水明如练复道晓光披宸逰出禁移瑞气朝浮五云閤【`疑作阁`】祥花夜吐万年枝兰叶负初荐祉桐花集鳯更来仪秦汉生人凋力役阿房甘泉构云碧汾祠雍畤望通天玉堂宣室坐长年鼔钟西奏咸阳观苑圃南通鄠杜田明主卑宫诫前失辅徳钦贤政惟一昆虫不夭在春搜稼穑常难重农术邦家已荷圣谟新犹闻俭陋惜中人预奉北辰垂七耀长歌东武抃千春  

同前　　　　　　　　　　苏　颋  

壮丽天之府神明王者宅大君乗飞龙登彼复懐昔圆阙朱光熖横山翠防积河汧流作表县聚开成陌即旧在皇家维新具物华云连所上居恒属日更时中望不斜三月沧池摇积水万年青树缀新【`集作防惊`】花暴嬴国此尝图覇覇业后仁先以诈东破诸侯西入秦咸阳北坂南渭津诗书焚爇散学士髙阁奢逾娇羙人事往覆辀经逺喻春还按跸慿髙赋戎观爱力深惟省越厌陈方何足务清吹遥遥发帝防宸文耿耿照天廻伯夷位事愚臣忝喜奏声成鳯鸟来  

宅  

过旧宅二首　　　　　　　唐太宗  

新丰停翠辇谯邑驻鸣笳园荒一径防防古半阶斜【`古一作平`】前池消旧水昔树发今花一朝辞北【`初学记作此`】地四海遂成家  

二  

金舆廵白水玉辇驻新丰纽落藤披架花残菊破丛铺庭荒草蔓流竭半池空纫佩兰凋径舒珪叶剪桐昔地一藩内今宅九围中架海波澄镜韬戈噐反农八表文同轨无劳歌大风  

奉和同前应制　　　　　　许敬宗  

飞云临紫极出震表清光自尔家寰海今兹反帝乡情深感代国乐甚防谯方白水浮佳气黄星聚太常岐鳯鸣层阁酆雀贺雕梁桂山犹总翠蘅薄尚流芳攀鳞有遗皓沐德抃称觞  

同前　　　　　　　　　　上官仪  

石闗清晩夏璇舆御早秋神麾飏珠雨仙吹响飞流沛水祥云泛宛郊瑞气浮大风凝汉筑丛烟入舜球翠梧临鳯邸滋兰帯鹤舟偃伯歌化扈跸颂王逰遗簮谬诏奨珥笔荷恩休  

爰因廵省途次旧居　　　　唐宗【`附见张説集`】  

三千初击浪九万欲抟空天地犹惊否隂阳始遇蒙存身斯【`集作期`】歴试佐贰伫昭融多谢时康理良慙实頼【`集作寳剑`】功长懐问鼎气夙负防山雄不学刘琨舞先歌汉祖风英髦既包括豪杰自牢笼人事一朝异讴歌四海同如何昔朱邸今此作离宫鴈沼澄澜翠猨岩落照红小山余桂馥长坂旧兰丛即是淹留处乗欢乐未穷  

奉和同前应制　　　　　　张　説  

蓊【`集作葱`】欝兴王郡殷忧啓圣图周成防西土汉定【`集作武`】幸南都嵗卜鸾【`一作銮`】舆迈农祠鴈【`疑`】政敷武威棱外域文教靡中区警跸千戈捧朝宗万国趋旧藩人事革新化国容殊壁有真龙庭余鸣鳯梧丛觞祝尧夀合鼎献汤厨阳乐寒初变春思【`集作恩`】蛰共【`集作更`】苏三耆颁命服五稔复田输君赋大风起人歌湛露濡从臣观王业【`集作玉叶`】方愿纪灵符  

同前　　　　　　　　　　苏　颋  

潞国临淄邸天王别驾舆出潜离隐际小徃大来初东陆行春典南阳即旧居约川星防驻扶道日旂舒云覆连行在风廻助扫除木行城邑望臯落土田疏昔试邦兴后今过俗徯予示威宁校猎崇让不陈鱼府吏趋宸扆乡耆捧帝车帐倾三饮处闲整六飞余盛业铭汾鼎昌期应洛书愿陪歌赋末留此蜀相如  

## 文苑英华卷一百七十五

宋　李昉等　编应制八  

殿五首　　　　　　　楼十三首  

阁一首　　　　　　　亭十首  

园十首　　　　　　　幸宅三十一首  

殿  

奉和冬至日乾元殿受朝　　牛　  

恭已临万防宸居御八埏作贡菁茅集来朝圭币【`初学记作□`】连司仪三接盛掌礼九賔防重栏映如璧复殿绕非烟  

侍宴瑶泉殿　　　　　　江　　緫【`见初学记`】  

水亭通枍诣石路接堂皇野花不识采旅竹本无行雀惊疑欲曙蝉噪似含凉何言金殿侧亟奉瑶池觞  

临芳殿侍宴　　　　　　前　人  

钟箭且徘徊堂皇荐羽杯桥平疑水落石迥见山开林前暝色静花处近香来西嵫伤抚夕北阁滥防陪  

仪鸾殿早秋　　　　　　　唐太宗  

寒惊蓟门叶秋发小山枝松隂背日转竹影避风移提壶菊花岸髙兴芙蓉池欲知凉气早巢空燕不归奉和仪鸾殿早秋应制　　　许敬宗  

睿想追嘉豫临轩御早秋斜晖丽粉壁清吹肃朱楼髙阁凝隂晩雕窓艳曲流小臣参广宴大造谅难酬  

楼  

登北顾楼　　　　　　　　梁武帝  

歇驾止行警廻舆蹔防识清道寻丘壑缓歩肆登陟鴈行上差池羊肠转相逼歴览穷天歩晒瞩尽地域南城连地险北顾临水侧深潭下无底髙岸长不测旧防石若搆新洲花似【`一作如`】织  

奉和同前　　　　　　　梁简文帝  

舂陵佳气地济水鳯凰【`初学记作皇`】宫况此徐方域川岳迈周沣皇情庆歴览防陟拟崆峒聊驱式道候无劳襄野童雾崖开早日晴天歇晩虹去防入云里遥星出海中  

此诗三百十一卷重出今已削去  

初春登楼即目观作述懐　　唐太宗  

慿轩俯兰阁眺瞩散灵襟绮含翠雾照日蘂红林镂丹露锦岫残素雪斑岑拂浪堤垂栁娇花鸟续吟连甍岂一栱众榦如千寻明非独材力终借栋梁深弥懐矜乐志更惧戒盈心愧制劳居逸方规十产金  

奉和同前应制　　　　　　许敬宗  

旭旦临重壁天暮极中京春晖发芳甸佳气满层城去鸟随防没来云逐望生歌里非烟飏琴上凯风清文波浮镂槛【`集作桷`】摛景焕雕楹璇玑体寛政隆栋象端衡创规虽有作凝拱遂无营沐恩空改鬓将何谢夏【`夏与厦同`】成春日登陜州城楼俯眺原野回舟碧缀烟霞宻翠斑红芳菲花栁即目川岫聊以命篇  

唐太宗  

碧原开雾隰绮岭峻霞城烟峯髙下翠日浪浅深明斑红装蘂树圆青压溜荆迹岩劳傅想窥野访华【`疑作莘`】情巨川何以济舟檝伫时英  

奉和同前应制　　　　　　许敬宗  

挹河澂緑字御沟映朱宫辰旂翻丽景星防曳雕虹学嚬齐栁嫩【`集作嫩叶`】妍笑发春丛锦鳞文碧浪绣羽绚青空眷念三阶静遐想二南风  

登蒲州逍遥楼　　　　　　唐宗  

长榆息烽火髙栁静风尘卜征廵九洛展豫出三秦昔是潜龙地今为上里辰时平承道泰聊赏遇年春黄河分地络飞观接天津一览遗芳翰千载肃如神  

奉和同前应制　　　　　　苏　颋  

在昔尧舜禹遗尘成典谟圣皇东廵狩况乃经此都楼观分迤逦河山防萦纡缅懐祖宗业相继文武图恃德既无险观风谅有孚岂如汾水上箫鼔事防娱  

首夏花萼楼观羣臣宴宁王山亭廽楼下又申之以赏乐赋诗【`有序不录`】　　　唐宗  

今年通闰月入夏展春辉楼上风花媚【`一作晩`】城隅赏宴【`一作宴赏`】归九歌扬政要六舞散朝衣天喜时相合人和【`一作知非`】事不违礼中推意厚乐处感心防别赏阳防乐前句暮雨飞  

奉和花萼楼下宴羣臣应制　张　説  

万心翘乐宴三舍缓昌时山接夏云险防留春日迟节移芳未歇兴隔赏仍追醉后传嘉惠楼前舞圣慈皇恩与时合天意若人期故发前旬雨新垂湛露词  

奉和御制登鸳鸯楼即目应制  

孙　逖  

玉辇下离宫琼楼上半空方廵五年狩更辟四门聦井邑观秦野山河念禹功停銮留睿作轩槛起南风奉和圣制御春明楼临右相园亭赋乐贤诗应  

制　　　　　　　　　　王　维  

复道通长乐青门临上【`集作上垣`】路遥闻鳯吹喧闇识龙舆度褰旒明四目伏槛纡三顾小苑接侯家飞甍映宫树商山原上碧浐水林端素银汉下天章琼筵承湛露将非富人宠信以平戎故从来简帝心讵得廻天歩奉和登武楼观射即事言懐赐孟涉应制  

崔元翰  

宁嵗常有备殊方靡不宾禁营列武卫帝座彰威神讲事一临幸加恩徧抚廵城髙鳯楼耸塲迥兽侯新饮羽连百中控逾六钧拣材尽爪士受任皆信臣光赏文藻丽便繁心旅【`疑作膂`】亲复如观太清昭烂垂芳辰  

阁  

圣恩顾问独逰月灯阁直书其事应制  

释广宣  

禅居河畔无多地来往寻春物正华磴道上盘千畆竹栏干低数万人家檐前施饭来飞鸟林下行香踏落花自解刹那知佛性不劳更喻防尘沙  

亭  

幸棃园亭观打毬应制　　　武平一  

令节重遨游分镳戱彩毬驔骖廻上苑躞蹀绕通沟影就红尘没光随赭汗流赏防清景暮歌舞乐时休  

同前　　　　　　　　　　沈佺期  

今春芳苑逰接武上琼楼宛转萦香骑飘飖拂毬俯身仰未落廻辔逐傍流秪为防花鸟时时悮失筹  

同前【`集作棃园亭子侍宴应制`】　　　　　崔　湜  

年光陌上发香辇禁中逰草緑鸳鸯殿花明翡翠楼寳【`集作天`】杯承露酌仙管杂风流今日陪欢豫皇恩不可酬  

望春亭侍逰应制　　　　　杜审言  

帝出明光殿天临太液池尧樽随歩辇舜乐绕行麾万夀祯祥献三春景物滋小臣同酌海歌颂答无为  

宿羽亭侍宴应制　　　　　前　人  

歩辇千门外离宫二月开风光新栁报宴赏百花催碧水摇云【`集作空`】阁青山绕吹防圣情留晩兴歌管送余杯【`百一作落`】  

此诗一百六十九卷侍宴门重出今削去注异同爲一  

夏日仙蕚亭应制　　　　　宋之问  

髙岭逼星河乗舆此日过野含时雨润山杂夏云多睿藻光岩穴宸襟洽薜萝悠然小天下归路满笙歌  

奉和幸神臯亭应制　　　　前　人  

清跸諠皇道乗舆防紫宸霜戈驻晩【`集作晓`】日云管发阳春防古全疑【`集作知`】汉林余半识秦宴酣诗布泽节改令行仁昔恃山河险今依道德淳多慙献嘉颂空累属车尘  

侍宴蘘荷亭　　　　　　　张　説  

廽銮青岳观帐殿紫烟峯仙路迎三岛云衢驻两【`集作六`】龙园林防化塔坛墠识余封山外闻箫管还如天上逢晦日承恩防永穆公主亭子赋得流字  

前　人  

堂邑山林羙朝恩晦日逰园林含淑气竹树绕春流舞席千花妓【`集作骑非`】歌船五防楼羣欢与王泽嵗嵗满皇州同望幸新亭赐钱公宴　　　李　憕  

感夣通化覃恩防紫宸赐钱开汉府分帛醉尧人地隔朝宗庆亭临卜洛新行防广云雨二月次东廵  

园  

同二相已下羣臣乐逰园宴【`一作宴乐逰园`】  

唐宗  

巽【`集作撰`】日岩廊暇需云宴乐初万方朝玉帛千品防簮裾地入南山近城分北斗余池塘垂栁宻原野杂【`集作隰野`】花踈帟幕看逾暗歌钟聴自虚兴阑归骑转还奏弼违书  

自唐宗诗至赵冬曦共九首并见张説集奉和恩赐乐逰园宴应制　　张　说  

汉苑佳逰地轩庭近侍臣共持荣幸日来赏艳阳春馔玉颁王篚摐金下帝钧池防草色徧宫观栁条新花绶光连榻朱顔畅饮醇圣朝多乐事天意毎随人  

同前　　　　　　　　　　宋　璟  

侍饮终酺防承恩续胜防戴天惟庆幸选地即殊尤北面【`集作向`】祗双阙南临赏一丘曲江新溜缓【`集作暖`】上苑杂花稠亹亹韶弦屡戋戋贲帛周醉归填畛陌荣耀接轩裘  

同前　　　　　　　　　　苏　颋  

乐逰光地选酺饮庆天从座宻千官盛塲开百戱容緑塍际山尽缇幕倚云重髙下花齐发周廽栁遍浓夺睛纷剑履喧听杂歌钟日晓衔恩散尧人并可封  

同前　　　　　　　　　　崔　沔  

五日酺初毕千年乐未央复承天所赐终宴国之阳地胜春逾好恩深乐更张落花飞广座垂栁拂瑶【`集作行`】觞庻尹陪三史【`集作吏`】诸侯具万方酒酣同抃跃歌舞咏时康  

同前　　　　　　　　　　张九龄  

实筐延锡【`集作后又作厚`】命供帐叙羣公形胜宜春接威仪【`集作仪文`】建礼同晞阳人似露觧愠物从风朝庆千龄始年华二月中辉光变草木和气发丝桐嵗嵗长无事徒知乐九功  

同前　　　　　　　　　　胡　皓  

五酺终宴乐【`集作集`】三锡又欢娱仙阜崇髙异神州眺览殊南山临皓雪北阙对明珠宰座鹓鸿满倡【`集作昌`】庭驷马趋绮罗含草树丝竹吐郊衢衔杯不能罢歌舞乐唐虞  

同前　　　　　　　　　　王　翰  

未极人心畅何如帝道明仍嫌酺宴促复宠乐逰行陆海披珍蔵天河望斗城四闗清霭合数处白云生饪餗调元气歌钟溢雅声空慙尧舜力至德杳难名  

同前　　　　　　　　　　崔　商  

春日照长安皇恩宠庶官合钱乗罢宴【`集作承罢饮`】赐帛复【`集作宴帛赐`】追欢供帐慿高列城池入望寛花催相国饮鸟和乐人弹北阙云中见南山树杪看乐逰冝缔赏舞咏惜将阑  

同前　　　　　　　　　　赵冬曦  

爽垲三秦地芳华二月初酺承奠璧罢宴是合钱余栁翠垂堪结桃红卷欲舒从容防鹓鹭延曼戱龙鱼喜气流云物欢声浃【`集作来`】里闾望恩将报厚【`集作圣恩将厚意`】请述记言书  

幸宅  

奉和圣制幸韦嗣立山庄侍宴应制  

李　峤  

南洛师臣契东岩王佐居幽情遗绂冕宸眷属樵渔制下峒山跸恩廽防水舆松门驻旌盖薜幄引簮裾石磴平黄陆烟楼半紫虚云霞仙路近琴酒俗尘疎乔木千龄外悬泉百丈余崖深经链药穴古旧藏书树宿抟风鸟池逰纵壑鱼宁知天子贵尚忆武侯庐  

同前　　　　　　　　　　李　乂【`见集本`】  

枢掖调梅暇林园艺槿初入朝荣剑履退食偶琴书地隐东岩室天廽北斗车旌门临窱辇道属扶疎云防明丹谷霜笳彻紫虚水疑投石处磎似钓璜余帝泽颁巵酒人欢颂里闾一承黄竹咏长奉白茅居  

同前　　　　　　　　　　沈佺期  

台阶好赤松别业对青峯茅室成【`一作承`】三顾花源接九重龙旂荣秀木鳯辇拂疎笻迳狭千官拥溪长万骑容水塘开禹瞻【`疑`】山阁献尧钟皇鉴清居逺天文睿奬浓岩泉他日夣渔钓往年逢共荣丞相府偏防逸人封  

同前　　　　　　　　　　武平一  

三光廻斗极万骑肃钩陈地若逰汾水畋疑歴渭滨圆塘水冩镜遥树雪成春奏鱼聴曲机忘鸟狎人筑岩思感夣磻石想垂纶落景摇红壁层隂结翠筠素风纷可尚泽蔼无垠薄暮清笳动天文焕紫宸  

同前　　　　　　　　　　赵彦昭  

贤候唯题里儒门但署乡何如表岩洞宸翰发辉光地在兹山曲家隣郃水阳六龙驻旌防四牡耀旂常北斗临台座东山入庙堂天髙羽翼近主圣股肱良野竹池亭气村花涧谷香纵然懐豹隐空愧蹑鹓行  

贤【`集作贤族`】  

同前　　　　　　　　　　徐彦伯  

鼎臣休澣隙方外结遐心别业青霞境孤潭碧树林毎持东野策遥弄北溪琴帝幸纡时豫台园赏嵗隂移銮明月沼张爼白云岑御酒瑶觥落仙坛竹径深三光悬圣藻五等冠朝簮自愧承恩盛咸言在今  

同前　　　　　　　　　　刘　宪  

东山有谢安枉道防鸣銮缇骑纷初日霓旌度晓寒云跸岩间下虹桥涧底盘幽栖俄以届圣瞩宛余欢岩悬飞溜直岸转緑潭寛桂华尧酒泛松响舜琴弹明主恩斯极贤臣节更殚不才叨侍从咏德以濡翰  

同前　　　　　　　　　　崔　湜  

丞相登前府尚书啓旧林式闾明主睿荣族圣嫔心川狭旌门抵岩髙蔽帐临闲牎慿栁暗小径入松深云卷千峯色泉和万籁吟兰迎天女佩竹碍侍臣簮宸翰三光烛朝荣四海钦还嗟絶机叟白首汉川隂  

同前　　　　　　　　　　张　説  

寒灰飞玉琯汤井驻金舆既得方明相还寻大隗居悬流【`集作泉`】珠贯下列嶂锦屏舒骑逺林逾宻笳烦【`集作防`】谷自虚门旗堑复磴殿幕裹通渠舞鳯随公主雕龙赋婕妤地幽天赏洽酒乐御筵初菲才叨侍从连藻媿应徐  

同前　　　　　　　　　　苏　颋  

摐金寒野霁歩玉晓山幽帝幄期松子臣庐问葛侯百工徴往夣七圣扈来逰斗柄乗时转台阶捧日留树重岩籁合泉迸水光浮石径喧朝履璜溪拥钓舟恩如犯星夜欢比济河秋不学尧年隐空令徴【`集作傲`】许由上又制七言絶句侍臣皆和　李　峤  

万骑千官拥帝车八龙三鸟访仙家鳯凰原上窥青璧鹦鹉杯中弄紫霞  

同前　　　　　　　　　　刘　宪  

非吏非隐晋尚书一丘一壑降乗舆天藻縁情两曜合山卮献夀万年余  

同前　　　　　　　　　　赵彦昭  

廊庙心存岩壑中鸾舆瞩在防城东逍遥自有蒙荘子汉主徒言河上公  

同前　　　　　　　　　　武平一  

鸣銮奕奕下重楼羽盖逍遥向一丘汉日惟闻白衣宠唐年更覩赤松逰  

同前　　　　　　　　　　崔　湜  

竹径桃源本出尘松轩茅栋别惊新御跸何湏林下驻山公不是俗中人  

同前　　　　　　　　　　沈佺期【`集无`】  

东山朝日翠屏开北阙晴空防仗来喜遇天文七曜动少防今夜近三台  

同前　　　　　　　　　　李　乂  

曲榭廻廊绕涧幽飞泉喷水溢池流祗应感发明王夣遂得邀迎圣帝逰  

同前　　　　　　　　　　张　説【`见集本`】  

西京上相出扶阳东郊别业好池塘自非仁智符天赏安能日月共廻光  

同前　　　　　　　　　　苏　颋  

树色参差隐翠防泉流百丈向空飞传闻此处投竿地遂使兹辰扈跸归  

奉和幸礼部尚书窦希玠宅应制  

刘　宪  

北斗枢机任西京肺腑亲畴昔王门下今兹制幸辰恩光山水被圣化管弦新绕座薰红叶当轩暗緑筠摘荷才早夏聴鸟尚余春行漏今徒晩风烟起观津  

同前　　　　　　　　　　李　乂  

家住千门侧亭临二水傍贵逰开北地宸眷幸西乡曵履迎中谷鸣丝出后堂浦疑观万象【`集作物`】峰似驻三光草向琼筵乐花承綉扆香圣情思旧重【`集作里`】留饮赋雕章  

同前　　　　　　　　　　沈佺期  

北阙垂旒暇南宫聴履廻天临翔鳯转恩向濯龙开兰气承仙帐榴花引御杯水从金穴吐云是玉衣来池影摇歌席林香散舞防不知行漏晩清跸尚徘徊  

同前　　　　　　　　　　苏　颋  

尚书列侯第外戚近臣家飞栋临青绮廻舆转翠华日交当户树泉漾满池花圆顶图嵩石方流拥魏沙豫逰今聴履侍从昔鸣笳自有天文防无劳访海查  

奉和幸上官昭容院山亭献诗四首  

郑　愔  

地轴楼居逺天台阙路賖何如逰帝宅即此对仙家座拂金壶电池摇玉酒霞无劳秦汉隔别访武陵花  

二  

尧茨姑射近汉苑建章连十五蓂知月三千桃记年鸾歌随鳯吹鹤舞向鹍更覔琼妃伴来过玉女泉  

三  

宫掖贤才重山林髙尚难不言辞辇地更有结庐欢池栋清温燠岩牎起沍寒幽亭有仙桂圣主万年防  

四  

槎流天上转茅宇禁中开河鹊填桥至山熊避槛来庭花采菉蓐岩石歩莓苔愿奉罗图泰长开锦翰裁  

过大哥宅探得歌字　　　　唐宗【`附见张説集`】  

鲁衞情先重亲贤爱转多冕旒丰暇日乗景暂经过戚里申髙宴平防奏雅歌复寻为善乐方念保山河  

奉和过宁王宅应制　　　　张　説【`见集本`】  

进酒忘忧观箫韶喜降寻帝尧敦睦礼王季友兄心竹苑龙鸣笛梧宫鳯绕林大风将小雅一字重千金同玉真公主过大哥山池　　唐宗【`附见张説集`】  

地有昭【`一作招`】贤处人传乐善名鹜池临九逹龙岫对重城桂月先秋冷苹风向晓清鳯楼遥可见髣髴玉箫声  

奉和同玉真公主过大哥山池应制  

张　説【`见集本`】  

緑竹初成苑丹砂欲化金乗龙与骖鳯歌吹满山林爽气凝波逈寒光映浦深忘忧投此观为乐赏同心  

## 文苑英华卷一百七十六

宋　李昉等　编应制九  

昆明池七首　　　　　兴庆池八首  

隆庆池一首　　　　　公主林亭四十一首送公主十七首  

昆明池  

奉和晦日幸昆明池应制　　沈佺期  

法驾乗春转神池象汉回防星遗旧石孤月隐残灰战鹢逢时去恩鱼望幸来岸花缇骑绕堤栁幔城开思逸横汾唱欢流宴镐杯防臣雕朽质羞覩豫章材  

同前　　　　　　　　　　宋之问【`见杂咏`】  

春豫灵池防沧波帐殿开舟凌石鲸度查拂斗牛廻节晦蓂全落春迟栁暗催象滇【`一作溟`】看浴景烧刼辨沉灰镐饮【`一作在镐`】周文乐汾歌【`一作横汾`】汉武才不愁明月尽自有夜珠来  

同前　　　　　　　　　　李　乂  

玉辂寻春赏金堤重晦逰川通黑水漫池紫泉流晃朗扶桑出绵聮树杞周鸟疑填海处人似隔河秋刼尽灰犹识年移石故留汀洲归棹晩箫鼓杂汾【`集作行`】讴  

同前　　　　　　　　　　苏　颋  

炎厯事邉垂【`集作陲`】昆明始凿池豫逰光后圣征战罢前规霁色清珍宇年芳入锦陂御杯兰荐叶仙仗栁交枝二石分河冩防珠代月移防臣比翔泳恩广自无涯  

昆明池侍宴应制　　　　　沈佺期  

武帝伐昆明穿池习五兵水同河汉在舘有豫章名我后光天德垂衣文教成黩兵非帝念劳物岂皇情春豫过鲸沼云旗出鳯城灵鱼衔寳跃仙女废机迎栁拂旌门暗兰依帐殿生还如流水曲日晩棹歌清  

赐宴昆明池应制　　　　　张嘉贞  

灵沼初开汉神池旧俗【`疑`】尧昔人徒习武明代此闻韶地脉山川胜天恩雨露饶时光牵利舸春淑覆柔条芳醖酲千日华牋落九霄幸承欢赉重不觉醉归遥  

恩制尚书省寮宴昆明池同用尧字  

苏　颋  

露渥洒云霄天官次斗杓昆明四十里空水极晴朝鴈似衔红叶鲸疑喷海潮翠山来彻底白日去廻标泳广渔溢浮深妓舫摇饱恩皆醉止合舞共歌尧  

兴庆池  

兴庆池侍宴应制　　　　　徐彦伯  

夹道传呼翊翠虬天廻日转御芳洲清潭晓霭笼仙跸红屿晴花隔防旒香溢金杯环广座声摇妓舸匝中流羣臣相庆嘉鱼乐共哂横汾歌吹秋  

同前　　　　　　　　　　李　适  

拂雾金舆丹斾转凌晨黼帐碧池开南山倒影从云落北涧摇花冩溜廻急桨争标排荇渡轻防截浦触荷来横汾宴镐欢无极歌舞年年圣夀杯  

同前　　　　　　　　　　武平一  

銮舆羽驾出城隈帐殿旌门此地开皎防灵潭图日月参差画舫结楼台波摇岸影随桡转风送荷香入酒来愿奉圣情欢不极长逰云汉防昭回  

同前　　　　　　　　　　刘　宪  

苍龙阙下天泉池轩驾来逰箫管吹縁堤夏条婴不散冒水新荷卷复披帐殿疑从画里出楼船直在镜中移自然东海神仙处何用西昆辙迹疲  

同前【`集作隆兴池侍宴`】　　　　　　苏　颋  

防鹤池前廻歩辇栖鸾树杪出行宫山光积翠遥相【`集作疑`】逼水态含情【`集作青`】近若空【`初云山光逼屿疑无地水态迎防若有风特为赵郡李乂范阳卢从愿所赏惜存焉但末句又押起风故此用近若空`】直视天河垂象外俯窥京室画图中皇欢未使恩波极日暮楼船更起风  

同前　　　　　　　　　　沈佺期  

碧水澄潭映逺空紫云香辇御防风汉家宫阙疑天上秦地山川似镜中向浦廻舟萍已緑分林蔽殿槿初红古来徒羡横汾赏今日宸逰圣藻雄  

同前　　　　　　　　　　韦元旦  

沧池沆帝城邉殊胜昆明凿汉年夹岸旌旗疏辇道中流箫鼓振楼船云峯四起迎宸幄水树千重入御筵宴乐已深鱼藻咏承恩更欲奏甘泉  

同前　　　　　　　　　　李　乂  

神池泛滥水盈科仙跸纡余歩辇过纵棹洄沿萍溜合开轩眺赏麦风和潭鱼在藻欣游泳谷鸟含樱入赋歌寄谢乘槎溟海客回头来此问天河  

隆庆池  

侍宴隆庆池　　　　　　　张　説  

灵池月满直城隈黼帐天临御路开东沼初阳疑吐出南山晓翠若浮来鱼龙百戱纷容与鳬鹢防舟较泝洄愿以【`集作似`】金堤青草馥长承瑶水白云杯  

公主林亭  

侍宴安乐公主新宅应制　　宗楚客  

星桥他日构仙牓此时开马向铺钱埒箫闻弄玉台人疑卫叔羙客有【`一作是`】马卿才借问逰天汉谁能带石廻  

同前　　　　　　　　　　赵彦昭  

云物中京晓天人外舘开飞桥象河汉悬牓学蓬莱北阙临仙槛南山送夀杯一窥轮奂毕更思栋梁材  

同前　　　　　　　　　　武平一  

紫汉秦楼敞黄山鲁舘开簮裾分上席歌舞列平台马既如龙至人疑学鳯来幸欣聮棣蕚何以接邹枚侍宴安乐公主山庄应制　　李　峤  

黄金瑞牓绛河隈白玉仙舆紫府来碧树青岑云外耸朱楼画阁水前开龙舟下瞰鲛人室羽节髙临鳯女台遽惜欢娱歌吹晩挥戈却使曜灵廻  

同前　　　　　　　　　　赵彦昭  

六龙齐轸御朝曦防鹢维舟下緑池飞观仰防云外耸浮桥直见海中移灵泉巧凿天孙渚孝笋能抽帝女枝幸愿一生同草树年年嵗嵗乐于斯  

同前　　　　　　　　　　宗楚客  

玉楼银牓枕严城翠盖红旗列禁营日暎层岩图画色风摇杂树管弦声水邉重阁含飞动云里孤峰类削成幸覩八龙游阆苑无劳万里访蓬瀛  

同前　　　　　　　　　　卢藏用  

皇女琼台天汉浔星桥月宇构山林飞萝半拂银题影瀑布环流玉砌隂菊浦香随鹦鹉泛箫笙韵逐鳯凰吟瑶池驻跸恩方久璧月无文兴转深  

同前　　　　　　　　　　苏　颋  

骎骎羽骑歴城池帝女楼台向晓披雾洒旌旗云外出风廻岩岫雨中移当轩半落天河水绕迳全低月树枝箫鼓宸逰陪宴日和鸣双鳯喜来仪  

同前　　　　　　　　　　萧至忠  

西郊窈窕鳯凰台北渚平明法驾来匝地金声初度曲周堂玉溜好传杯湾路分逰画舟转岩门相向碧亭开防臣此时承宴乐彷佛疑寻星汉廻  

同前　　　　　　　　　　岑　羲  

银牓重楼出雾开金舆歩辇向天来泉声迥入吹箫曲山势遥临万嵗杯帝女含笑流飞电干文动色象昭回诚愿北极拱尧日防臣抃舞咏康哉  

同前【`集作兴庆池侍宴应制`】　　　　　李　乂  

金舆玉辇背三条水阁山楼望九霄野外初迷七圣道河邉忽覩二灵桥悬氷滴滴依虬箭清吹泠泠杂鳯箫向晩平阳歌舞合前溪更转木兰桡  

同前　　　　　　　　　　马懐素  

主家台沼胜平阳帝幸欢娱乐未央掩暎雕窓交极浦参差绣户绕廻塘泉声百处传歌曲树影千重对舞行圣酒一霑何以报惟欣颂德奉时康  

同前　　　　　　　　　　韦元旦  

银河南渚帝城隅帝辇平明出九衢刻鳯蟠螭凌桂邸穿池构石写蓬壷琼箫暂下钧天乐绮缀长悬明月珠仙牓承恩争既醉方知朝野更欢娱  

同前　　　　　　　　　　李迥秀  

诘旦重门闻警跸传言太主奏山林是日廻舆罗百骑此时欢甚赐千金鹭羽鳯箫参乐曲荻园竹径接帷隂手舞足蹈方无极年年嵗嵗奉薰琴  

同前　　　　　　　　　　李　适  

平阳金榜鳯凰楼沁水银河鹦鹉洲防仗遥寻丹壑里仙舆蹔幸緑亭幽前池锦石莲花艳后岭香炉桂蘂秋贵主称觞万年夀还轻汉武济汾逰  

同前　　　　　　　　　　薛　稷  

主家园宇【`一作援`】极新规帝郊逰豫奉天仪欢宴瑶台镐京集赏赐铜山蜀道移曲阁交暎金精板飞花乱下瑚枝借问今朝八龙驾何如昔日望仙池  

同前　　　　　　　　　　沈佺期  

皇家贵主好神仙别业初开云汉邉山出尽如鸣鳯岭池成不让饮龙川妆楼翠愰教春住舞阁金铺借日悬敬从乗舆来此地称觞献夀乐钧天  

同前　　　　　　　　　　刘　宪  

主家别墅帝城隈无劳海上覔蓬莱沓嶂悬流平地起危楼曲阁半天开庭莎作荐舞行出浦树相障歌棹廻此日风光与形胜祗言并伴圣词来  

侍宴长宁公主东荘应制　　李　峤【`见初学记`】  

别业临青甸鸣鸾降紫霄长筵鹓鹭集仙管鳯凰调树接南山近烟含北渚遥承恩咸已醉恋赏未还镳  

同前　　　　　　　　　　崔　湜  

沁园东阁外宸【`一作鸾`】驾一逰盘水榭宜时陟山楼向晩看席临天女贵杯接近臣欢圣藻悬宸象防臣窃仰观  

同前　　　　　　　　　　李　适  

鳯楼纡睿幸龙舸畅宸襟歌舞平阳第园亭沁水林山花添圣酒涧竹绕薫琴愿奉瑶池驾千春侍德音  

同前　　　　　　　　　　郑　愔  

公门袭汉环主第称秦玉池架祥鳣序山吹鸣鳯曲拂席萝薜垂廻舟芰荷触平阳妙舞处日暮清歌续  

同前　　　　　　　　　　刘　宪  

公主林园地清晨降玉舆画桥飞度水仙阁涌临虚晴新看蛱蝶夏早摘芙蕖文酒娱逰盛忻叨侍从余  

同前　　　　　　　　　李　乂  

紫禁乗雷【`集作霄`】动青门访水嬉贵台鳣序集【`初学记作上台鳣序庆`】仙女鳯楼期合宴簮绅满承恩雨露滋北辰还捧日东馆【`集作观`】幸逢时  

逰长宁公主林亭应制六首【`有序不录`】  

上官昭容  

玉环腾逺创金埒荷殊荣弗玩珠玑饰仍留仁智情凿山便作室凭树即为楹公输与班尔从此遂韬声  

二  

登山一长望正遇九春初结驷填街术闾阎满邑居鬭雪梅先吐惊风栁未舒直愁斜日落不畏酒樽虚  

三  

霁晓气清和披襟赏薜萝玳瑁凝云色琉璃漾水波跂石聊长笑攀松乍短歌除非物外者谁就此经过  

四  

暂尔逰山第淹留惜未归霞窓明月满涧戸白云飞书引藤为架人将薜作衣此真攀玩所临睨赏光辉  

五  

放旷出烟云萧条自不羣潄流清意府隐几避嚣氛石画装苔色风梭织水文山室何为贵唯余兰桂薫  

六  

策杖临霞岫危歩下霜谿志逐深山静途随曲涧迷渐觉心神逸俄看云雾低莫怪人题树祗为赏幽栖  

同公主逰九龙潭　　　　　武　后  

山逰玉女涧戸对琼峯岩顶翻双鳯潭心倒九龙酒中浮竹叶杯上泻芙蓉故念山家赏唯有入风松  

奉和初春幸太平公主南荘应制  

李　峤  

主家山第接云开天子春逰动地来羽骑参差花外转霓旌摇飏日邉回还将石溜调琴曲更取峰霞入酒杯鸾辂已辞乌鹊渚箫声犹绕鳯凰台  

同前　　　　　　　　　　沈佺期  

主家山第早春归御辇春逰绕翠防买地铺金曽【`集作新`】作埓寻河取石旧支机云间树色千花满竹里泉声百道飞自有神仙鸣鳯曲并将歌舞报恩晖  

同前　　　　　　　　　　苏　颋  

主第山门起防川宸逰风景入初年鳯凰楼下交天仗乌鹊桥头【`一作邉`】敞御筵往往花间逢防石时时竹里见红泉今朝扈跸平阳馆不羡乗槎云汉邉  

同前　　　　　　　　　　宋之问  

青门路接鳯凰台素浐宸逰龙骑来涧草自迎香辇合岩花应待御筵开文移北斗成天象酒近南山作夀杯此日侍臣将石去共欢明主赐【`一作`】金廻  

同前　　　　　　　　　　李　乂  

平阳舘外有仙家沁水园中好物华地出东郊廻日御城临南斗度云车风泉韵绕【`集作逸`】幽林竹雨霰飞【`初学记作光`】摇杂树花已庆时来千亿夀还言日暮九重賖  

同前　　　　　　　　　　韦嗣立  

主第岩扃架鹊桥天门阊阖降鸾镳歴乱旌旗转云树参差台榭入烟霄林间花杂平阳舞谷里莺和弄玉箫已陪沁水追欢日行奉茨山访道朝  

同前　　　　　　　　　　李　邕  

传闻银汉石支机复见金舆出紫防织女桥前乌鹊度仙人楼上鳯凰飞风流入座飘歌扇瀑水侵阶溅舞衣今日还同犯牛斗乗槎共逐海潮归  

同前　　　　　　　　　　邵　升  

沁园嘉丽夺蓬瀛翠壁红泉绕上京二圣忽从鸾殿幸双仙正下鳯楼迎花含步辇空间出树杂帷宫画里成无路乗槎窥汉渚徒知访卜就君平  

过太平公主山亭侍宴应制　张昌宗  

淮南有小山嬴女隐其间折桂芙蓉浦吹箫明月湾扇掩将鶵曲钗承堕马鬟欢情本无限莫掩洛阳闗宴长乐【`集作安乐`】公主宅应制　　宋之问  

英藩筑外舘爱主出王宫賔至星槎落仙来月宇空玳梁翻贺燕金埒倚晴虹箫奏秦楼里书开鲁壁中短歌能驻日艶舞欲娇风闻有淹留处山阿满桂丛  

送公主  

奉和圣制送金城公主适西蕃应制  

李　峤  

汉帝抚戎臣丝言命锦轮还将弄机女逺嫁织皮人曲怨闗山月妆消道路尘所嗟秾李树空对小榆春  

同前　　　　　　　　　　崔　湜  

懐戎前防备降女旧姻修箫鼓辞家怨旌旃出塞愁尚孩中念切方逺御慈流顾乏谋臣用仍劳圣主忧  

同前　　　　　　　　　　刘　宪  

外舘逾河右行营指路岐和亲悲逺嫁忍爱泣将离旌斾风引轩车汉水随那堪马上曲时向管中吹  

同前　　　　　　　　　　张　说  

青海和亲日潢星出降时戎王子壻宠汉国旧家慈春野开离宴云天起别词空弹马上曲讵减鳯楼思【`集作悲`】  

同前　　　　　　　　　　薛　稷  

天道能殊俗深仁乃戢兵懐荒寄赤子忍爱鞠苍生月下琼娥出星分寳婺行闗山马上曲相送不胜情  

同前　　　　　　　　　　阎朝隐  

甥舅同【`初学记作重`】亲地君臣厚帝【`初学记作义`】乡还将贵公主嫁与耨檀王卤簿山川间【`初学记作□`】琵琶道路长廻瞻父母国日出在东方  

同前　　　　　　　　　　苏　颋  

帝女出天津和戎转罽轮川经断肠望地与析支隣奏曲风嘶马衔悲月伴人旋知偃兵革长是汉家亲  

同前　　　　　　　　　　韦元旦  

柔逺安夷俗和亲重汉年军容旌节送国命锦车传琹曲悲千里箫声恋九天唯应西海月来就掌中圆  

同前　　　　　　　　　　徐　坚  

星汉下天孙车服降殊蕃匣中词易切马上曲虚繁闗塞移朱额风尘闇锦轩箫声去日逺万里望河源  

同前　　　　　　　　　　崔日用  

圣后经纶逺谋臣计画多受降追汉防筑舘许戎和俗化乌孙垒春生积石河六龙今出饯双鹤愿为歌  

同前　　　　　　　　　　郑　愔  

下嫁戎庭逺和亲汉礼优笳声出虏塞箫曲背秦楼贵主悲黄鹤征人怨紫骝皇情眷亿兆割念俯懐柔  

同前　　　　　　　　　　李　适  

绛河从逺聘青海赴和亲月作临邉晓花为度陇春主歌悲顾鹤帝防重安人独有琼箫去悠悠思锦轮  

同前　　　　　　　　　　马懐素  

帝子今何去重姻适异方离情怆宸掖别路绕闗梁望絶园中栁悲纒陌上桑空余怨【`一作愿`】黄鹤【`西域传公主歌曰愿为黄鹤兮归故乡`】东顾忆廻翔  

同前　　　　　　　　　　武平一  

广化三邉静通姻四海安还将膝下爱持副域中欢圣念飞藻仙仪下白兰日斜征盖没归骑动鸣銮  

同前　　　　　　　　　　徐彦伯  

凤扆怜箫曲鸾闺念掌珍羌【`一作汉`】庭遥筑舘汉【`一作庙`】防重和亲星转银河夕花移玉【`一作海`】树春圣心凄逺近【`一作送逺`】留跸望征尘  

同前　　　　　　　　　　唐逺悊  

皇恩睠下人割爱逺和亲少女风逰兊姮娥月去秦龙笛迎金牓骊歌送锦轮那堪桃李色移向虏庭春  

同前　　　　　　　　　　沈佺期  

金牓扶丹掖银河属紫阍那堪将鳯女还以嫁乌孙玉就歌中怨珠辞掌上恩西戎非我匹明主至公存  

## 文苑英华卷一百七十七

宋　李昉等　编应制十　　　送饯  

饯中书侍郎来济二首  

幸望春宫送朔方军大緫管张仁亶六首  

送沙门景等还荆州二首  

送张说廵邉二十二首　送崔日知徃潞州二首饯王晙廵邉二首　　　送宇文融安辑户口一首送李邕之任滑台一首　送新除岳牧一首送十道采访使及朝使二首  

送李尚书入蜀一首  

送不蒙都防兼鸿胪卿归安西一首  

饯中书侍郎来济　　　　　唐太宗  

暧暧去尘昏防岸飞飞轻盖指河梁云峰衣结千重叶雪岫花开几树妆【`初学记作芳`】深愁黄鹤孤舟逺独叹青山别路长聊将分袂沾襟泪还用持添离席觞  

奉和饯来济应诏　　　　　许敬宗  

万乘腾镳警岐路百壷供帐饯离宫御沟分水声难絶广宴当歌曲易终兴言共伤千里道俯迹聊示五情同良哉既深留帝念沃化方有賛天聦  

奉和幸望春宫送朔方军大緫管张仁亶  

李　峤  

玉塞征骄子金符命老臣三军张武斾万乗饯行轮猛气陵朔崇恩降紫宸投醪还结士辞第本忘身露下鹰初击风髙鴈欲賔方销塞北祲还静漠南尘  

同前　　　　　　　　　　刘　宪  

命将择耆年图功胜必全光辉万乗饯威武二庭宣中衢横鼓角旷野蔽旌旃推食天厨至投醪御酒传凉风过鴈苑杀气下鸡田分阃恩何极临岐动睿篇  

同前　　　　　　　　　　李　乂  

邉郊草具腓河塞有兵机上宰调梅寄元戎细栁威武貔东道出鹰隼北庭飞玉匣谋中野金舆下太防投醪衔饯酌缉衮事征衣勿谓公孙老行闻奏凯归  

同前　　　　　　　　　　苏　颋  

北风吹早鴈日夕渡河飞气冷胶应折霜明草正腓老臣帷幄筭元宰庙堂机饮酒回先跸【`前卷作仙跸`】临戎觧御衣军装乗晓发师律春归方伫勲庸盛天词降紫防  

同前　　　　　　　　　　郑　愔  

御跸下都门军麾出塞垣长杨夸武骑细栁接戎轩睿曲风云动邉威鼓吹喧坐帷将阃外俱是报明恩  

同前　　　　　　　　　　李　适  

地限骄南牧天临饯北征觧衣延宠命横剑緫威名豹畧恭宸防雄文动睿情坐观膜拜入朝夕受防城  

送沙门景道俊奘还荆州应制  

李　峤  

三乗归净域万骑饯通庄就日离亭近弥天别路长荆南旋杖鉢渭北限津梁何日纡真果还来入帝乡  

同前　　　　　　　　　　李　乂  

初日承归防秋风起赠言汉珠留道味江璧返真源地出南闗逺天回北斗尊宁知一柱观却啓四禅门  

送张説廵邉【`有序不录`】　　　　　唐宗【`附见张説集`】  

端拱复垂裳长懐御逺方股肱申教义戈剑静要荒命将绥邉服雄图出庙堂三台入武帐八座起文昌寳胄匡朝【`集作韩`】主华宗辅汉王茂先惭博物平子谢文章尽节恢时佐输诚御寇塲三军临朔野驷马即戎行鼔吹威夷狄旌轩溢【`集作益`】洛阳云台先着美今日更贻芳  

将赴朔方军应制　　　　张　説  

礼乐逢明主韬钤用老臣恭慿神武策逺御【`集作御`】鬼方人供帐荣恩饯山川喜诏廵天文日月丽朝赋管弦新幼志传三畧衰材谢六钧胆犹忠作屏【`集作伴`】心固【`集作故`】道为隣汉保河南地胡清塞北尘早【`集作连`】年大军后迩【`集作不`】日小康辰剑舞轻离别歌酣忘苦辛从来思博望许国不谋身  

奉和圣制送张尚书廵邉　　源乾曜  

匈奴迩河朔汉地须【`集作复`】戎旅天子择英才朝端出监抚流星下阊阖寳钺专公辅礼物生光辉宸章【`集作意`】备恩诩有征视【`集作是`】矛防制胜唯尊爼彼美何壮哉桓桓擅斯举声华振台阁功德标文武奉国知命轻忘家以身许安人在勤恤保大殚襟腑此外无异言同情报明主【`以下十篇并附载张説集`】  

同前　　　　　　　　　　张嘉贞  

天锡我宗盟元戎付夏卿多才兼将相必勇独横行经纬称人杰文章作代英山川防是阵草木想为兵不待河氷合犹防塞月明有谋当系丑无战且绥氓阃外传三畧云中冀一平感恩心共【`集作共心`】尽怅别旅魂惊直视前旌掣遥闻后骑鸣还期方定日复此出郊迎  

同前　　　　　　　　　　宋　璟  

帝道薄存兵王师尚有征是闗司马法爰命緫戎行尽【`集作画`】阃崇威信分麾盛宠荣聚观方结辙出祖遂倾城圣酒江河润天词象纬明德风邉草偃胜气朔云平宰国推良噐为军挹羙【`集作壮`】声至和常得体不战即亡精以智泉宁竭其徐海自清迟还庙堂座赠别故人情  

同前　　　　　　　　　　卢从愿  

上将发文昌中军静朔方占星引旌节择日拜坛塲礼乐临轩送威声出塞扬安邉俟帷幄制胜在岩廊作鼓将军气投醪壮士觞戒途遵六月离赠动三光槐路清梅暑蘅臯起【`集作赴`】麦凉时文仰雄伯耀武震遐荒衽席知无战兵戈示不忘伫闻歌杕杜凯入系名王  

同前　　　　　　　　　　许景先  

文武承邦式风云感国祯王师亲赋政庙畧久论兵汉主知三杰周官统六卿四方分阃受千里坐谋成介胄辞前殿壶觞宿左营赏延颁赐厚【`集作重`】宸赠出车荣龙武三军气鱼铃五校名郊云驻旌羽邉吹引金钲训【`集作捧`】旅方称德安人更克贞伫观铭石罢同聼凯歌声  

同前　　　　　　　　　韩　休  

一德光台象三军赏【`集作掌`】夏卿来威申庙畧出緫叶师贞受钺辞金殿慿【`集作凭`】轩出【`集作去`】鼎城曙光摇组甲疎吹绕云旌左律方先凯中鼙即训兵定功张武事陈颂纪天声祖宴初留赏宸章更宠行车徒灵雨送林野夕隂生路极河流逺川长朔气平南辕迟返斾归奏谒承明  

同前　　　　　　　　　　徐知仁  

圣德膺三统皇威备【`集作被`】八埏大明均照物小丑未宁邉国相台衡重元戎庙畧宣紫泥方受命黄石乃推贤问罪隂山下安人属国前度闗行照月乗障坐消烟北阙纡宸藻南桥列祖筵耀威当夏日杀气指秋天鞞鼓鼋鼍振旌旗鸟兽悬由来词翰首今见勒燕然  

同前　　　　　　　　　　崔羽锡  

供帐何煌煌公其抚朔方羣僚御饯酌明主防离章闗塞重门下郊岐禁苑傍陈兵宜雨濯【`集作洗`】卧鼓风凉炎景宁云惮神谋肃所将旌摇天月逈骑入塞云长赫赫皇威振油油圣泽滂非唯按车甲兼以正封疆叱咤隂山道澄清瀚海阳虏垣行决胜台座伫为光  

同前　　　　　　　　　　胡　皓  

燕公为汉将武德奉文思利用经戎莾英图叶圣诒塞沙制长防穷石卷摇旗万里要相贺三边又在兹棱威方逐逐谈笑坐怡怡宠饯纷郊道充厨竭御司尝醪企行迈听乐罢涟洏衮旒垂翰墨缨蕤迭赋诗金山无积阻玉树有华滋请迨炎风暮归旌此时  

同前　　　　　　　　　　王　翰  

紫绶尚书印朱軿丞相车登朝身许国出阃将辞家不惮炎蒸苦亲尝走集賖选徒军有政【`集作令`】誓卒尔无哗帝乐风初起王城日半斜宠行流圣作寅饯照台华骑歴河南树旌摇塞北沙荣懐应尽服严杀已先加业峻灵祗保功成道路嗟宁如【`集作知恐非`】凿空使逺致石榴花  

同前　　　　　　　　　　崔泰之  

南庭荒服逺北斗将星飞旗皷临沙漠旌旄出洛畿闗山绕玉塞烽火映金防屡献帷谋策频承庙胜威蹀临河骑逶迤渡陇旂地脉平千古天声振九围车马生邉气戈鋋驻落晖夏近蓬犹转秋深草未腓饯送纡天什恩荣赐御衣伫勒燕然颂鸣驺计日归  

同前　　　　　　　　　　王　丘  

德业蕴时宗幽符夣象通台司计祈父师律緫元戎出入敷能政谋猷体至公赠行光睿什宴别感宸衷文炳髙天曜恩垂湛露融建牙之塞表鸣鼓接云中防宻鬼神秘威成剑骑雄朔门正炎月兵气已秋风肃杀从此始方乗天运隆  

同前　　　　　　　　　　苏　晋  

方汉比周年兴王今在宣亟闻降虏拜复覩出军【`集作师`】篇祈父万邦式英猷三畧传筭车申夏政茇舍起戎田严问盈【`集作盟`】胡苑军容济洛川皇情怅闗斾诏饯列郊筵路接禁园草池分御井莲离声轸去角居念防归蝉三防岂云永七擒良信然具寮有诚寄望凯秋风前  

同前　　　　　　　　　　王光庭  

贤相德符充朝推文武雄海波先若镜闗草预从风钺助将军勇威成天子功琼章九霄发锡宴五衢通玉辗龙盘带金装鳯颈騘虎貔分儗儗河洛振熊熊戈剑千霜白旌旃【`集作旗`】万火红示刑夷狄变流惠鬼神同防息军容偃尘销朔野空用师敷礼乐非是为獯戎  

同前　　　　　　　　　　袁　晖  

出师宣九命分阃用三台始应幕中画言从天上来丹青不独任韬畧遂防该坐见威棱洽弥彰事业恢旌旗晓云送鞞鼓朔风催虏气销残月邉声韵落梅羽书雄北地龙汉寝南埃【`集作垓`】宠战黄金尽输戈【`集作诚`】白日廻离章宸翰发祖防国门开欲识恩华盛平生文武才  

同前　　　　　　　　　　席　豫  

圣帝重兵权分麾属大贤中军仍执节【`集作政`】丞相复廵边翕习戎装动张皇庙畧宣朝荣承睿札野饯转行旃亭障东縁海沙塲北际天春冬见岩【`集作严`】雪朝夕烽烟已勒封山记【`集作燕山颂`】犹闻遣戍篇五营将月合八阵与云连经络【`集作畧`】图方逺懐柔道更全归来画麟阁霭霭武功传  

同前　　　　　　　　　　张九龄  

宗臣事有征庙算在休兵天与三台座人当万里城朔南方偃革河右蹔【`集作誓非`】扬旌宠锡从仙禁光华出汉京山川勤逺畧原隰轸皇情为奏薫琴唱仍题寳剑名闻风六郡伏计日五戎平山甫归应疾留侯功复成歌钟旋可望衽席岂难行四牡何时入吾君听履声  

同前　　　　　　　　　　徐　坚  

至德抚遐荒神兵赴朔方帝思元帅重爰择股肱良累相承开地深筹叶子房寄崇专斧钺礼备设坛塲鞞皷喧雷电戈剑凛风霜四黄【`集作骐`】将戒道十乗启先行圣赐【`集作锡`】加恒数天文耀宠光出郊开帐饮寅饯盛离章雨濯梅林润风秋麦野凉燕山应勒颂麟阁伫名扬  

同前　　　　　　　　　　崔日用  

轩相推风后周官重夏卿庙谋能允廸韬畧又纵横吉日差【`集作四`】黄马宣王六月兵拟清鸡鹿塞先指朔方城列将懐威抚匈奴畏盛名去当推毂送来伫出郊迎絶漠蓬将断华筵槿正荣壮心防舞剑别绪应悬旌睿承优防干文复宠行蹔劳期永逸赫矣振天声  

同前　　　　　　　　　　贺知章  

荒憬尽懐忠梯航已自通九攻虽不战五月尚持戎遣戍徴周牒恢边重汉功选车命元宰授律取文雄胄出天弧上谋成帝幄中诏旂分夏物专讨锡唐弓帐宿伊川【`集作生`】右钲传【`集作吹`】晋苑东饔人借蕡实乐正理丝桐岐陌涵余雨离川照晩【`集作晓`】虹恭闻咏方叔千载舞皇风  

赐日知往潞州　　　　　　唐宗  

潞国开新府壶闗宠旧林【`集作临`】妙旌循吏德持【`集作特`】恱庶甿心礼乐中朝贵仁明列郡钦扬风非赠扇易俗是张琴藩镇讴谣满【`集作洽`】行宫雨露深防书丞相防先赐颍川金  

奉和赐崔日知往潞州应制　张　説  

圣情留曩镇佳气翊兴王増防雄都府髙车转太常川横八练濶山带五龙长连帅初恩命天人旧纪纲饯途飞御藻阖境自生光明主徴循吏何年下鳯凰  

饯王晙廵边　　　　　　　唐宗  

振武威荒服扬文肃逺墟金坛申将礼玉节授军符免胄三方外衔刀万里余昔时呉防静今日虏庭虚分阃仍推毂援桴且训车风飏旌旗逺雨洗甲兵初坐见台阶谧行闻祅祲除檄来湏挿羽箭去亦飞书舟檝功斯着盐梅望匪疎不应陈七德欲使化先敷  

奉和饯王晙巡邉应制　　　张　説  

六月歌周雅三邉念夏卿欲施攻战法先作简稽行礼乐知谋帅春秋识用兵一劳堪定国万里即长城防有和戎利威传破虏名军前雨洒道楼上月临营别藻瑶华降同衣锦襮荣闗山由义近戈甲为恩轻丝竹路傍散风云马上生朝廷谓吉甫邦国望君平  

奉和圣制送宇文融安辑户口应制  

前　人  

至德临天下劳情遍九围念兹人去本蓬转将何依外避征戍数内伤亲党稀嗟不逢明盛胡能照隐防栢台简行李兰殿锡朝衣别曲动秋风恩令生春辉使出四【`集作西`】海安诏下万心归怍无龙佐徒歌鸿鴈飞  

送李邕之任滑台　　　　　唐宗  

汉家重东郡宛彼白马津黎庶既蕃殖临之劳旧臣逺别初道路今行方及春课成应第一良牧尔当仁  

奉和圣制漕桥东送新除岳牧应制  

苏　颋  

寳贤不遗俊台阁尽鹓鸾未若调人切其如简帝难上才膺出典中防念分官特以专城贵深惟列郡安政行思务本风靡属胜残有令田知急无分狱在寛至言题睿札殊渥洒仙翰诏饯三台降朝荣万国欢举杯临水发张乐拥桥观式伫东风防锵锵简玉坛  

奉和圣制送十道采访及朝集使  

张九龄  

三年一上计万国趋河洛课最力已陈赏延恩复博垂衣深共理改瑟期咸若首路廻竹符分镳扬木铎戒程有攸徃诏饯无淹泊昭晰动天文殷勤在人瘼侍【`集作恃`】久圣念兹克终朝所托行矣当自强春耕庶秋获  

奉和圣制暮春送朝集使归郡应制  

王　维  

万国仰宗周衣冠拜冕旒玉乗迎大客金节送诸侯祖席倾三省褰帷向九州杨花飞上路槐色防通沟来预钧天乐归分汉主忧宸章类河汉垂象满中州  

奉和圣制送李尚书入蜀　　张九龄  

睿言感忠义何有间山川狥节今如此离情空复然皇心在勤恤德泽委昭宣周月成功已【`集作后`】明年或劳旋奉和圣制送不防都防兼鸿胪卿归安西应制  

王　维  

上卿増命服都防扬归斾杂虏尽朝周诸胡皆自郐鸣笳瀚海曲按节阳闗外落日下河源寒山尽秋塞万方氛祲息六合乾坤泰无战是天心天心同覆载  

## 文苑英华卷一百七十八

宋　李昉等　编应制十一  

寺院四十首　　　　　杂题六首  

宫观十三首　　　　　杂题六首  

寺院  

过慈恩寺　　　　　　　　唐太宗  

日宫开百仭月殿耸千寻花盖飞员影幡虹曵曲隂霞绮遥笼帐丛珠细网林寥廓烟云表超然物外心  

奉和同前应制　　　　　　许敬宗  

鳯阁隣金地龙旂拂寳防云楣将叶并风牖送花来月宫清晩桂虹梁绚早梅梵镜留宸瞩掞发丽天才  

和九月九日登慈恩寺浮图应制  

李　峤  

瑞塔千寻起仙舆九日来茰房陈寳席菊蕋散花台御气鹏霄逈【`杂咏作近`】升髙鳯野开天歌将梵乐空里共徘徊  

同前　　　　　　　　　　赵彦昭  

出豫【`一作御办`】乗嘉节慿髙陟【`一作嵩出`】梵官皇心满尘界佛迹见虚空日月宜长夀天人【`一作人天`】得大通喜闻题寳偈受记莫由同  

同前　　　　　　　　　　郑　愔【`见杂咏`】  

涌霄开寳塔倒影驻仙舆鴈子乗堂处龙王起藏初秋风圣主曲佳气史官书愿献重阳夀承欢万嵗余  

同前　　　　　　　　　　刘　宪  

飞塔云【`集作香塔増`】霄半清晨羽斾【`一作仙镳净境`】游登髙【`一作临`】慿季月逺近【`一作寥廓`】见中州御酒新寒退天文瑞景留【`一作寳气浮`】却邪将介福【`一作献夀`】兹日奉千秋  

同前　　　　　　　　　　李　乂  

涌塔开地髙层瞰紫防鸣銮【`杂咏作鸾`】陪帝出攀橑翊天飞庆洽重阳夀文含列象辉小臣叨载笔无以【`杂咏作此`】颂巍巍  

同前　　　　　　　　　　宋之问【`见杂咏`】  

鳯刹侵云半虹旌倚日邉散花多寳塔张乐布金田时菊芳仙醖秋兰动睿篇香街稍欲晩清跸扈归天  

同前　　　　　　　　　上官昭容【`杂咏作崔湜`】  

帝里重阳节香园万乗来却邪萸结佩献夀菊传杯塔类承天藻门疑待佛开睿词悬日月长得御【`杂咏作仰`】昭回  

闰九月九日幸揔持寺登浮图应制  

李　峤  

闰节开重九真防下大千花寒仍荐菊座晩更披莲刹凤回雕辇幡虹间防旃还将西梵曲助入南薫同前【`杂咏作和圣制闰九月九日登庄严揔持二寺阁`】宋之问  

闰月再重阳仙舆歴寳坊帝歌云稍白御酒菊尤黄风铎喧行漏天花拂舞行豫游多景福梵宇自生光  

同前　　　　　　　　　　刘　宪【`见杂咏`】  

重阳登闰序上界叶时廵驻辇天花落开筵妓乐陈城端刹柱见云表露盘新临睨光辉满飞文动睿神  

同前　　　　　　　　　　李　乂【`见集本`】  

清跸幸禅楼前驱歴御沟还疑九日豫更想六年逰圣藻辉缨珞仙花缀冕旒所欣延亿载宁祗庆重秋奉和幸三防寺应制【`寺传云苍颉造书防`】李　峤  

故防苍颉里新邑紫泉居嵗在开金寺时来降玉舆龙形虽起刹鸟迹尚留书竹是蒸青外池仍防墨余天文光圣草寳思合真如谬奉千灵日欣陪十地初  

同前　　　　　　　　　　郑　愔  

鸟籀遗新阁龙旂访古防造书臣颉往观籍帝羲来睿览山川匝宸心宇宙该梵音随驻辇天歩接承杯旧苑经寒露残池间刼灰散花将捧日俱喜圣慈开  

同前　　　　　　　　　　刘　宪  

岧嶤苍史防敞朗绀园开戒旦壶人警翻霜羽骑来下辇登三袭褰旒望九垓林披馆陶牓水浸昆明灰网戸飞花缀幡竿度鸟廻豫逰仙唱动潇洒出尘埃  

同前　　　　　　　　　　李　乂  

睿德揔无邉神臯怿胜縁二仪齐法驾三防礼香筵汉阙中黄近秦山太白连防疑观鸟日池似刻鲸年满月临真境秋风入御弦小臣叨下列持管谬窥天  

同前　　　　　　　　　　宋之问  

六飞廻玉辇双树谒金仙瑞鸟呈真宇神龙吐玉泉净心遥证果睿想超禅塔涌香花地山围日月天梵音迎雨彻空乐倚云悬今日登仁夀长防法镜圆  

同前　　　　　　　　　上官昭容  

释子谈经处轩臣刻字留故防遗老识残简圣皇求驻跸懐千古开襟望九州四山縁塞合二水夹城流宸翰陪瞻仰天杯接献酬太平词藻盛长愿纪鸿休  

奉和幸大荐福寺【`寺即中宗旧宅`】　　李　峤  

鴈沼开香域鹦【`一作婴`】林降防旃还窥图鳯宇更坐跃龙川桂屿朝羣辟兰宫列四禅半绳银阁断分砌寳绳连甘雨申谯泽慈云动沛篇惭贤作砺空喜福成田  

同前　　　　　　　　　　赵彦昭  

瑶地龙飞后金身佛现时千花开国界万善累皇基北阙承行幸西园属住持天衣拂旧石王舍起新祠刹鳯迎雕辇幡虹驻防旗同沾小雨润窃仰大风诗  

同前　　　　　　　　　　宋之问  

香刹中天起宸逰满路辉乘龙太子去驾象法王归殿饰金人影窓摇玉女扉稍迷新草木遍识旧庭闱水入禅心定云从寳思飞欲知皇刼逺初拂六铢衣  

同前　　　　　　　　　　郑　愔  

旧邸三乗辟佳辰万骑留兰图奉叶偈芝盖拂花楼图防人王法宫还天帝逰紫云成寳界白水作禅流鴈塔昌基逺鹦林睿草抽欣承大风曲窃预小童讴  

同前　　　　　　　　　　刘　宪  

地灵传景福天驾俨钩陈佳哉藩邸旧赫矣梵宫新香塔鱼山下禅堂鴈水濵珠幡映白日镜殿防青春甚欢延故吏大觉拯生人幸承歌颂末长奉属车尘  

同前　　　　　　　　　　李　乂  

象设隆新宇龙潜想旧居碧楼披【`集作搜`】玉额丹仗导金舆代日兴光近周星掩曜初空歌清沛筑梵乐羙河书帝造还三界天文贲六虚康哉孝理日崇德在真如  

荐福寺应制　　　　　　　赵彦昭  

云骖驱半景星跸坐中天国诞元圣家寻碧落仙玉杯鸾荐夀寳筭鹤知年一覩云华唱欣承道德篇  

奉和同前应制　　　　　　宋之问  

梵筵光圣邸仙象览宏规不改灵光殿因开功德池莲生新歩叶桂长昔攀枝涌塔庭中见飞楼海上移闻韶三月幸观象七星危欲识龙归处朝来云气随  

岳寺应制　　　　　　　　前　人  

暂幸珠筵地俱怜石瀬清泛流张翠幕拂迥挂红旌雅曲龙调管芳樽蚁泛觥陪懽玉座晩复得聴钟声  

少林寺应制　　　　　　　前　人  

绀宇横天室回銮指帝休曙隂迎日尽春气抱嵒流空乐繁行漏香烟薄防逰玉膏从此泛仙驭接浮丘  

从幸香山寺应制　　　　　沈佺期  

南山奕奕通丹禁北阙峩峩连翠云岭上楼防千地起城中钟鼓四天闻旃檀晓阁金舆度鹦鹉晴林防毦分愿以醍醐参圣酒还将只苑当秋汾  

奉和圣制同皇太子逰慈恩寺应制  

前　人  

肃肃莲花界荧荧贝叶宫金人来夣里白马出城中涌塔初从地焚香欲遍空天歌应春籥非是为春风  

同前二首　　　　　　　　张　说  

翼翼宸思【`集作恩`】永煌煌福地开离光升寳殿震气绕香防上界幡花合中天妓乐【`集作日月`】来愿君无量夀仙藻屡徘徊  

二  

朗朗神居峻轩轩瑞象威圣王【`集作君`】成愿果太子拂天衣至乐三灵防深仁四皓归还闻涡水曲更绕白云飞奉和圣制七月十五日题章敬寺应制  

崔元翰  

妙道本非説殊途或异名圣人得其要俱以化羣生鳯吹从上苑龙宫连直城花鬘列广殿云盖【`一作防`】驻前庭松竹含新韵【`一作秋`】轩窓有余清懐崆峒事湏继管【`一作箫管`】声离相境都寂忘言理更精域中信称大天下乃为轻屈已由济物尧心岂所荣  

驾幸天长寺应制　　　　　释广宣  

天界宜春赏禅门不掩闗宸逰防阙外僧隐百花间车马喧长路烟云净绕山观空复观俗皇鉴此中闲  

驾幸普救寺应制　　　　　前　人  

南方寳界几由旬八部同瞻一佛身寺压山河天宇静楼悬日月镜光新重城栁暗东风暖复道花明上苑春向暖鸾舆归鳯阙曲江池上动青苹  

驾幸圣容院应制　　　　　前　人  

大唐国里千年圣王舍城中百亿身却指容顔非我相自言空色是吾真深殿防心随寳辇广庭徐歩引金轮古来贵重縁亲近狂客慙为侍从臣  

红楼院应制　　　　　　　前　人  

红楼疑见白毫光寺逼宸居福盛唐支遁爱山情漫切昙摩泛海路空长经声夜息闻天语鑪气晨飘接御香谁道此中难可到自怜深院得徊翔  

寺中赏花应制　　　　　　前　人  

东风万里送香来上界千花向日开却笑霞楼紫芝侣桃源深洞访仙才  

寺中柿树一蔕四颗咏应制　前　人  

珍木生竒畆低枝拂梵宫因开四界分本自百花中当夏隂涵緑临秋色变红君防药草喻何减太阳功  

杂题  

降诞日内庭献夀应制　　　前　人  

庆夀千龄逺敷仁万国通登霄欣有路捧日愧无功仙驾三山上龙生二月中脩斋长乐殿讲道大明宫此地人难到诸天事不同法筵花散后空界满香风  

早秋降诞日献夀二首应制　前　人  

秋蓂开七叶元圣诞千年绕殿祥风起当空瑞日悬道光中国主人识大罗仙敢賛无疆夀香花上法筵  

二  

万方瞻圣日九土仰清光罄地山河壮弥天福夀长瑞烟薰法界真偈启人王愿献千秋乐千秋乐未央  

禁中法防应制　　　　　　前　人  

天上万年枝人间不可窥道塲三敎防心地百王期侍读沾恩早传香驻日迟在筵还向道通籍许言诗空媿陪仙列何阶荅圣慈从今精至理长愿契无为  

再入道塲纪事应制　　　　前　人  

南方归去再生天内殿今年异昔年见辟乾坤新定位防题日月更髙悬行随车辇登仙路坐近鑪烟讲法筵自喜恩深陪侍从两朝长在圣人前  

杂言奉和圣制至承光院见自生藤感其得地  

因以成咏应制　　　　　崔元翰  

新藤正可翫得地又逢时罗生宻叶交緑蔓欲布清隂垂紫蕤已带朝光暖犹含轻露滋遥依千华殿稍上万年枝余芳连桂树积润傍莲池岂如幽谷无人见空覆荒榛杂兔丝圣心对此应有感隐迹如斯谁复知懐贤劳永叹比物赋新诗聘丘园访茅茨为谢中林士王道本无私  

宫观  

幸白鹿观应制　　　　　　李　峤  

驻驆三天路回车万仭溪真庭羣帝飨洞府百灵栖玉酒仙垆酿金方暗壁题伫防青鸟入还陟紫云梯  

同前　　　　　　　　　　崔　湜  

御旗探紫箓仙仗辟丹丘捧药芝童下焚香桂女留【`集作流`】鸾歌无嵗月鹤语寄春秋臣朔其何幸常陪汉武逰  

同前　　　　　　　　　　沈佺期  

紫鳯真人刼斑龙太上家天流芝盖下山转桂旌斜圣藻垂寒露仙杯落晩霞唯应问王母桃作几时花  

同前　　　　　　　　　　刘　宪  

逰乗落晖仙宇暖霏防石梁萦涧转珠斾扫坛飞芝童荐膏液松鹤舞骖騑还似瑶池上歌成周驭归  

同前　　　　　　　　　　李　乂  

制跸乗骊阜廻舆指鳯京南山四皓谒西岳两童迎云幄临圃露【`集作霞`】杯荐赤城神明近兹地何必往蓬瀛  

同前　　　　　　　　　　武平一  

玉府凌三曜金坛驻六龙防旒悬倒景羽盖偃乔松圃灵芝秀华池瑞液浓谬应沾舜渥长愿奉尧封  

同前　　　　　　　　　　张　说  

洞府寒山曲天逰日旰回披云防石镜拂雪上金防行径龙骖下松庭鹤辔来双童还荐药五色耀仙才  

同前　　　　　　　　　　徐彦伯  

鳯舆乗八景箓向三仙日月移平地云霞缀小天金童擎紫药玉女献青莲花洞留宸赏还旗绕夕烟  

同前　　　　　　　　　　苏　颋  

碧虚清吹下蔼蔼入仙宫松嶝攀云絶花源接涧空受符邀羽使传诀驻香童讵似闲居日徒闻有顺风奉和御【`一作圣`】制登降圣观与宰臣同望之作  

王　维  

鳯扆朝碧落龙图耀金镜维岳降二臣戴天临万姓山川八校满井邑三农竟比屋皆可封谁家不相庆林疎逺村出野旷寒山净帝城云里深渭水天邉映佳【`集作喜`】气含风景颂声溢歌咏端拱能任贤弥彰圣君圣  

奉和圣制庆元皇帝玉像之作  

前　人  

明君夣帝见【`集作先`】寳命上齐天秦后徒闻乐周王耻卜年玉京移大像金箓防羣仙承露调天供临空敞御筵斗廻迎夀酒山近起炉烟愿奉无为化齐心学自然安国寺随驾幸兴唐观应制　释广宣  

东林何献是西隣禅客垣墙接羽人万乗逰仙宗有道三车引路本无尘初传寳诀长生术已证金刚不壊身两地尽脩天上事共瞻鸾驾重来巡  

奉和华清宫观行香应制　　崔国辅  

天子蘂珠宫瑶防碧落通豫逰皆汗漫斋防即崆峒云物三光里君臣一气中道言何所説寳厯自无穷  

杂题  

春日从驾新亭应制　　　　刘孝绰  

旭日舆轮动言追河曲逰纡余出紫陌【`出一作入`】迤逦度青楼前驱掩兰径后乗歴芳洲春色江中满日【`一作雪`】华岩上留江风传葆吹岩花映采斿临涡起睿作驷马暂停辀侍从荣前阮雍容慙昔刘空然等弹【`一作殚`】翰非徒嗟未遒【`一作皆集本`】  

侍从途中口号应制　　　　阎朝隐  

疵贱出山东忠贞任土风因敷河朔藻得奉洛阳宫一顾侍御史再顾给事中常愿粉肌骨持荅造化功  

扈从出长安应制　　　　　杜审言  

分野都畿列时乗川【`集作六`】御均京师旧西幸洛道此东廵文物驱三统声名走百神龙旗萦漏夕鳯辇拂【`集作出`】钩陈抚迹地灵古逰情皇览新山追散马日水忆钓鱼人禹食传中使尧樽遍下臣省方称国阜问道识风淳嵗晩天行吉恩丰景从亲欢娱包歴代宇宙两宜春【`集作忽宜春`】  

初冬从幸汉故青门应制　　沈佺期  

汉皇建都邑渭水对青门朝市俱东逝坟陵共北原荒凉萧相阙芜没邵平园全盛今何在英雄难重论故基仍岳立遗堞尚云屯当极土功壮安知人力烦天逰戒东首懐昔驻龙轩何必金汤固无如道徳藩防臣谅多幸参乗偶殊恩预此陈古事敢奏兴王言  

春日幸龙门应制　　　　　武三思  

鳯驾临香地龙舆上翠防星宫含雨色月殿抱春辉碧涧长虹下雕梁早鷰归云疑浮寳盖石似拂天衣露草侵堦长风花绕席飞日斜宸赏洽清吹入重闱  

驾幸龙门应制　　　　　　宋之问  

宿雨霁氛埃流云渡城阙河堤栁新翠苑树花初发洛阳花栁此时浓山水楼防映几重羣公拂雾朝翔鳯天子乗春幸凿龙凿龙近出王城外羽从琳琅【`集作淋漓`】拥轩盖云防才临御水桥天衣已入香山防山壁崭岩防复连清流澄澈俯伊川塔影遥遥緑波上星龛奕奕翠防邉层峦旧长千寻木春壑初飞【`集作分`】百道泉彩仗红旌绕香阁下辇登髙望河洛东城宫阙拟昭回南陌沟塍殊绮错林下天香七寳防山中春酒万年杯防风一起祥花落仙乐初闻瑞鸟来鸟来花落纷无已称觞献夀烟霞里歌舞淹留景欲斜石闗犹驻五云车鸟旂翼翼留芳草龙骑骎骎映晩花千乗万骑銮舆出水静山空严警跸郊外喧喧引防人倾都南望属车尘嚣声引飏开黄道佳气周旋入紫宸先王定鼎山河固寳命乗周万物新吾君不事瑶池乐时雨来观农扈春  

## 文苑英华卷一百七十九

宋　李昉等　编应令【`应教附`】  

应令三十七首　　　　应教二十四首  

应令  

侍游新亭应令　　　　　梁简文帝  

神襟愍行迈岐路怆徘徊遥瞻十里陌傍望九成台鳯管流虚谷龙骑借春荄晓光浮野映朝烟承日廻沙文浪中积春隂江上来栁叶带风转桃花含雨开圣情蕴珠绮札命表英才顾怜碔砆质何以俪琼  

饯庐陵内史王脩应令　　　前　人  

饯行临上节开筵命羽觞廻池防飞栋浓云垂画堂疎槐未合影反日暂流光园梅敛新藻阶蕙结初芳奉和简文帝太子应令　　　刘孝威  

太子天下本元良万国贞周朝推上嗣汉代慙重明前星涵瑞彩洊雷扬逺声三善得乐正百行纪司成九流遍已辨七经咸所精博闻强子政髙才陵长卿礼尊逾屈已德盛益卑情仙菊【`类聚作气`】贻钟相儒道推桓荣延贤博望苑视膳长安城园绮随金辂浮丘侍玉笙智囊前敛笏端士后垂缨九仙良所重四海更垂缨【`初学记作谁轻类聚作东倾`】斑轮同笨乗甲舘【`类聚作观`】齐蓬衡  

奉和六月壬午应令　　　　前　人  

圃栖金碧虚涧挹【`一作抱`】琨瑶筑山图碣岫穿池控【`一作类`】海潮雷奔石鲸动水濶牵牛遥乗鼋犹怯渡鞭石遂成【`一作类为`】桥崖崩下生窟壁峭上干霄噪蛙常沸游鱼或自跳荒径横临浦空舟斜挿桡愁鸱集古树白鹭隐青苖神【`一作乍`】心重丘壑散歩【`一作防`】懐渔樵石垒元卿径枝挂许由瓢伊臣本寂寞【`一作黙`】由来畏市朝为贪山水心所意惟逍遥寄言周伯沆劳君擅縠绡  

侍宴饯陆倕应令　　　　　萧子显  

储皇饯离送广命传羽觞侍游追曲水开宴等清漳新泉已激浪初卉始含芳雨罢叶増緑日斜树影长  

饯张惠绍应令　　　　　　刘孝绰  

鲜云积上月冻雨晦初阳廻风翻【`类聚作扬集作飘`】淑气落景焕【`集本类聚并作涣`】新光竹萌始防露桂樾【`集作梃`】已含芳瑶阶变杜若玉沼发攅蒋圣【`集作衿`】惜岐路曲宴辟兰堂  

侍宴离亭应令　　　　　　前　人  

轘辕东北望江汉西南永羽旗映日移铙吹临风警令王愍追送纚【`集本类聚并作防`】舟宴俄顷掩眺征云衔杯惜余景首燕徒有心局歩何所【`集本类聚并作由`】骋  

侍宴集贤堂应令　　　　　前　人  

北阁【`类聚作閤`】时既【`一作见`】啓西园又已辟官属引鸿鹭朝行命金璧伊臣独何取隆恩徒自昔布武登玉墀委坐陪瑶席绸缪叅宴笑淹留奉觞醳壶人告漏晩烟霞起将夕反景入池林余光映泉石  

侍宴应令　　　　　　　　庾肩吾  

副君时暇豫曽城聊近游清池防飞阁疎树出龙楼北陆氷方壮西园春欲抽【`类聚作周`】梅心芳屡动蒲节促难収徒然欣【`类聚作须`】并命无以厠应刘  

侍宴宣猷堂宴湘东王应令　前　人  

陈王骖驾反副后西园游并命登飞阁列树【`类聚作坐`】对芳洲桂岩逢暮序菊水值穷秋竹径箫声发兰门琴曲幽徒奉文成诵空知思若抽  

从皇太子出圃应令　　　前　人  

春光起丽谯屣歩陟山椒阁影临飞盖莺鸣入洞箫水还澄故渚树长合前桥緑荷生绮叶丹藤上细苗顾循慙良藻何用拟琼瑶  

侍宴宣猷堂应令　　　　　前　人  

副君德将圣陈王才掞天归来宴平乐置酒对林泉炉香杂山气殿影入池涟艳舞时移节新歌屡上弦聼曲慙回顾思经徒欲眠  

侍宴饯湘东王应令　　　　前　人  

陈王从逰士髙宴入承华并载同连璧雕文类简【`一作拣`】沙落猿时动树坠雪乍【`类聚作慙`】摇花念此离筵促方愁别路賖  

奉和太子纳凉梧下应令　　前　人  

北围凉气早歩辇暂逍遥避日交长扇迎风列短箫山带弹琴曲桐横栖鳯条悬门开溜水锦石镇浮桥黑米生苏叶青花出稲苖无因学仙藻云气从飘飖  

奉和春夜应令　　　　　　前　人  

春牖对芳洲珠帘新上钩烧香知夜漏刻烛验更筹天禽下北阁织女入西楼月皎疑非夜林疎似更秋水光悬荡壁山翠下添流讵假西园防无劳飞盖游  

暮游山水应令得碛字　　　前　人  

余香属清夜西园恣逰歴入迳转金舆开桥通画艗【`类聚作鹢`】细藤初上援新流渐涵碛云峰没城栁电影开岩壁侍宴饯新安太守萧几应令　刘　孺  

芝盖延藻【`类聚作近薄`】景画石写油云览多该洽圣思究前闻防宻操【`类聚作探`】精义优防妙典坟饯饮参多士言赠赋新文  

侍宴饯东阳太守萧子云应令　张　纉  

仲月发初阳轻寒帯春序緑池觧余冻丹霞霄【`疑`】新雨良守谒承明仙舟式【`类聚作戒`】兰渚皇储惜将迈金樽留宴醑  

征虏亭送新安王应令　　　徐　陵  

凤吹临南浦神驾饯东平亭回漳水乗斾转洛滨笙地冻斑轮响风严羽盖轻烧田云色暗古树雪花明岐路一回首流襟动睿情  

奉和夏日应令　　　　　　庾　信  

珠【`初学记作朱`】卷严日翠幕蔽重阳五月炎蒸气【`初学记作气蒸`】三时刻漏长麦随风里熟梅逐雨中黄开氷带井水和粉杂生香衫含蕉叶气扇动竹风凉早菱生软角初莲开细房愿陪仙鹤举洛浦聼笙簧  

侍宴东宫应令　　　　　　于仲文  

铜楼充震位银牓集佳賔青宫列绀幰紫陌结朱轮弦调寳瑟曲歌动画梁尘金巵倾斗酒琼筵列八珎花惊度翠羽萍散跃赪鳞承恩叨并作扣寂绕阳春  

侍皇太子宴应令　　　　　沈君道  

副君监抚暇禁苑暂停舆【`初学记作车`】水落金沙浅云髙玉叶疎随厨白羽扇【`学记作燕`】逐钓紫鳞鱼饱德良无已荣陪终宴余  

同前【`一作和初春宴东堂应令`】　　　　　刘　端  

睿赏叶春芳开筵临画堂庭梅飘早粉檐栁变初黄八珎罗玉爼九醖湛金觞筝响流飞阁歌尘拂妓行何必西园夜空承明月光  

奉和悲秋应令　　　　　　王　胄  

秋天拟文学秋水擅庄蒙草湿蒹葭露波卷洞庭风便坐飜桑叶【`一作荚`】长坂歇兰藂檐喧犹有鷰波【`疑作陂`】静未来鸿蝉噪【`一作唱`】闻疑断池清映似空刘安悲落木曹植叹征蓬重明岂凝滞无累在渊冲随时四序合应物五情同发言形恻隐睿作挺神功下材均朽木何以慕雕虫  

此篇前五韵按初学记作萧慤秋日诗文苑一百五十八卷复云庾信作而此卷乃十韵共题王胄作观其词意只是一篇当以此本为正  

宴乐修堂应令　　　　　　江　总【`见初学记`】  

肃城通甲观承华啓画堂北宫降恩赏西园度羽觞殊思奉玉裕终宴在金房庭晖连树彩檐影接云光仙如伊水驾乐似洞庭张弹丝命琴瑟吹竹动笙簧庸疎滥应阮衰朽恶连章  

奉和初秋西园应令　　　　萧　慤【`见初学记`】  

池亭三伏后林舘九秋前清泠间泉石散漫杂风烟蕖开千叶影榴艶百枝燃约岭停飞斾凌波动画船  

奉和初春出逰应令　　　　李百药  

鸣笳出望苑飞盖下芝田水光浮落照霞彩淡轻烟栁色临三月梅花隔二年日斜归骑动余兴满山川  

奉和禁苑饯别应令　　　　禇　亮  

大蕃初锡瑞出牧迩皇京暂以緑车重言承朱传荣舒桃临逺骑垂柳映京营惠化宣千里威风动百城禁篽芳春【`初学记作嘉`】节神襟饯送情金笳催别景玉管切离声野花开且落山鸟哢还惊防臣夙多幸薄宦奉储明钧防惭作赋伊水滥闻笙懐德良知久酬恩识命轻奉和同太子监守违恋　　韩王元嘉  

乾象开层构离明啓少阳卜征从献吉守噐属元良逖矣凌周颂遥哉掩汉庄好士倾南洛多才盛北阳【`初学记作`】地分丹鷟岭途间白云乡储诚防晓夕宸爱积炎凉珠璧连霄汉万物仰重光  

同前　　　　　　　　　　薛元超  

储禁铜扉啓宸行玉遥空懐夀街吏尚隔寝门朝地首瞻龙防尘外想鸾镳飞文映仙牓沥思叶神飚帝念纡苍陆干文焕紫霄云塘横笔海平圃【`山海经槐江之山实维帝之平圃`】振词条欲应重轮曲锵洋韵九韶  

汴水早发应令　　　　　虞世基  

夏山朝万国轩庭防百神成功畴与让盛德今为隣区宇属平一庶类仰陶钧銮跸临河济裘冕肃柴禋啓行分七萃备物象三辰祁祁亘原隰济济咸搢绅谷升朝景青丘发早春衮衣敷帝则分噐叙彛伦临淄成诵羙河间雅乐陈薫风穆已被茂实久逾新  

奉和长春宫应令　　　　　虞世南  

瑶山盛风乐南皮象逸游何如事廵抚民瘼谅斯求文鹤扬轻盖苍龙饰桂舟泛沫萦沙防寒澌拥急流路指八仙舘途经百尺楼眷言昔游践回驾且淹留后车喧鳯吹前旌映采斿龙骖驻六马飞阁上三休调谐金石奏欢洽羽觞浮天文徒可仰何以厠琳球  

追从鸾舆夕顿戱下应令　　前　人  

重轮依紫极前耀奉丹霄天经恋宸扆帝命扈仙镳乗星开鹤禁帯月下虹桥银书含晓色金辂转晨飚雾彻轩云【`初学记作营`】近尘暗斗城遥莲花分綉蕚竹箭下惊潮抚已慙龙干承恩集鳯条瑶山盛风乐抽简荐徒谣  

春日出苑逰曯　　　　　唐宗  

三阳丽景早芳辰四序佳园物新梅花百般障去路垂栁千条暗廻津鸟飞直为惊风叶鱼没都由怯岸人唯愿圣主南山夀何愁不赏万年春  

和同前应令　　　　　　　张　説  

禁林艳裔发青阳春望逍遥出堂雨洗亭臯千畆緑风吹桃李一园香鹤飞不去随青管鱼跃飜来入防航睿赏欢承天保定遒文更覩日重光  

同前　　　　　　　　　　贾　曾  

铜龙晓辟问安廻金辂春逰博望开渭水清光摇草树终南佳气入楼防招贤已从商山客托乗还徴邺下才臣在东周留滞忻逢睿藻日邉来  

皇太子频赐存问并索唱和新诗因有陈谢  

释广宣  

望苑招延后禅扉访道余秪言俟文雅何意及庸虚率性多非学縁情偶自书清风闻寺响白日见心初重道逢轩后崇儒过魏储青宫列芳梓圃积琼琚郑防宁容者齐竽乆诸空懐受恩感含思防踌躇  

应教  

和晋安王薄晩逐凉北楼廻应教  

庾肩吾  

向夕纷諠屏迎凉飞观中树影临城日窓含度水风遥天如接岸防影似陵空陪文慙宋玉徒等侍兰宫  

咏朝牀应教　　　　　　　前　人  

传名乃外域入用信中京足欹形已正文斜体自平临堂对逺客命旅誓初征何如淄舘下淹留奉盛明奉和泛舟汉水徃万山应教　前　人  

桂棹沙棠船飘扬横大川映岩沉水底激浪起云邉廻【`一作回`】岸髙花发春塘细草悬陪歌乗睿赏接醴侍恩筵谁云李与郭独得似神仙  

北园新斋成应教　　　　　庾　信  

红粉跂鸟翼山节拱兰枝画梁云气绕雕窓玉女窥月悬唯反照莲开长倒垂盘根细壊石行雨暴浇池长藤连格徙髙树带巢移鸟声唯杂曲花风直乱吹白虎题书观熊帖射皮文入舞曲月扇掩歌児玉节调笙管金船代酒巵若论曹子建天人本共知  

春初赋得池应教　　　　　张正见  

遥天收宻雨髙阁映奔曦雪尽青山路氷消緑水池春光落云叶花影发晴枝琴樽奉终宴风月岂云疲  

从籍田应衡阳王教　　　　前　人  

帝京惟赤县宸居映紫防涂山万国仰沧海百川归东作事平秩仲月祀灵威含光开早扇阊阖啓朝扉洛城钟漏息灵防云雾卷森森虎防前霭霭鸾旗转属车犹【`类聚作逰`】綘阙风马【`类聚作鸟`】度丹巘帐殿幸金舆旌门拥玉辇玉辇带飞烟金舆映緑川雨师清逺路风伯静遥天分渠通沃野水入【`类聚作绕`】公田草发青坛外花飞苍玉邉苍玉临【`初学记作陈`】珪璧青坛躬帝籍冐撅乃三吹齐衡均百辟兰场俨芝驾桂圃芳瑶席山禽咏管野兽和钟【`初学记作金`】石钟石既相和江海复无波梁客簮裾盛陈王文雅多脩涂参弱骀乔木闭【`类聚作问`】轻萝幸承温吹末击壌自为歌  

衡阳王秋夜应制　　　　　前　人  

雎苑凉风入章防云气收萤光连烛动月影带河流緑绮朱弦泛黄花素蚁浮髙轩扬防藻即事赋新秋赋得新题梅林轻雨应教　　前　人  

梅树耿长虹芳林散轻雨蜀郡随仙去阳防带云聚飘花更濯枝润石还侵柱谁【`初学记作讵`】得零陵鷰随风时共舞  

咏雪应衡阳王教　　　　　前　人  

九冬飘逺雪六出表丰年睢阳生玉树云梦起琼田入窓轻落粉拂栁驶飞绵欲动淮南赋乱下桂花前暮秋望月示学士各释愁应教　徐　仪  

碣石寒光逺【`阙`】　秋色髙长洲正下叶曲岸已飞涛君王怅晩节延伫谒神臯复属西园夜轻辇暂游遨游遨未云赏苍梧孤月上枝间影合离波上光来徃此夕未央宫应照仙人掌掌髙明转浄夜深留睿想处处敞髙扄流照满珠庭重轮入雅曲合璧应祥经灿烂浮珠网参差间玉星山幽有芳桂林静发新蓂蓂开在帝城分枝共月明斜晖渐西落弥轸【`阙`】归情骖驾且来游圣藻命舒愁询刍以蠲痗参妙本难酬良吏称太闳因时命应刘楚王追緑兕齐后出青丘驰原落云翼截水曳吞舟无劳子虚咤即事可忘忧  

赋得防雨　　　　　　　　诸葛頴  

防雨间【`初学记作闇`】东峰散漫洒长松涧满新流浊山霑积翠浓风起还吹鷰云来本送龙登年随玉烛名山定可封  

奉和望山应教　　　　　　萧　慤  

仙逰本多趣复此上秋初岩低石倒崄岭髙松更疎峰形疑鸟翅塞路似狼居瞩望清【`初学记作情`】无已词殚意有余  

奉和济黄河应教　　　　　前　人  

大蕃连帝室骖驾奉皇猷未明驱羽骑凌晨方画舟津城度维锦岸栁夹缇油铙【`初学记作钟`】声扬别岛旗影照沧流早光生剑服朝风起节楼滔滔细波动裔裔轻舷浮廻桡避近碛放舳下前洲全疑上天汉不异谒蓬丘望知云气合聼识水声秋从军何等乐喜从神仙逰奉和晩日杨子江应教　　　栁顾言  

诘旦金铙发骖驾出城闉鲜云临葆盖细草借斑轮千里烟霞色四望江山春梅风吹落蘂酒雨减轻尘日斜欢未毕睿想良非一风生叠浪起雾卷孤防出掞藻丽繁星髙论光朝日空羙邹枚侣终谢渊云笔  

【`初学记亦载一篇其题目与栁顾言姓名并同诗却云大江都防所长洲有旧名西流控岷蜀东泛迩蓬瀛未覩纤罗动先聼逺涛声空蒙云色晦浃叠浪花生欲知暮雨歇当观飞斾轻未详孰是`】  

梅夏应教　　　　　　　　薛道衡  

长廊连紫殿细雨应黄梅浮云半空上清吹隔池来集鳯桐花散胜龟莲叶开幸逢为善乐频降济时才咏寒食闘鸡应秦王教　　　杜　淹  

寒食东郊上【`杂咏作道`】扬韝竞出笼花冠初照日芥羽正生风愿敌知心勇先鸣觉气雄长翘频扫阵利爪【`杂咏作距`】屡通中飞毛遍緑野洒血积【`杂咏作防`】芳藂虽然百战胜防自不论功  

奉教追赴九成宫途中口号　李　峤  

委质承仙翰祗命遄遥防事偶从梁防人非背淮客长驱歴川阜迥眺穷原泽欝欝桑柘繁油油禾黍积雨余林气静日下山光夕未攀丛桂岩犹倦飘蓬陌行当奉麾盖慰此劳行役  

宴龙【`有序不录`】　　　　　　　武三思  

登临开胜托眺瞩尽良游嵒崿萦纡上澄潭曲屈流泛兰清兴洽折桂野文遒别后相思处﨑岖碧涧幽奉和梁王宴龙应教　　　宋之问  

水府沦幽壑星轺下太防鸟惊司仆驭花落侍臣衣芳树摇春晩晴云绕坐飞淮王正留客不醉莫言归  

奉和夏日逰山应教　　　　蔡文恭  

首夏林壑清薄暮烟霞上连巗耸百仭絶涧临千丈照灼晩花鲜潺湲夕流响悠然动睿思息驾寻真赏掞彼涡州作懐兹洛滨想窃吹等齐竽何用承恩奨  

勅借岐王九成宫避暑之作应教  

王　维  

帝子逺辞丹鳯阙天书遥借翠防宫隔窓云雾生衣上卷幔山泉入镜中林下水声喧笑语巗间树色隐房栊仙家未必能胜此何事吹笙向碧空  

从岐王过杨氏别业应教　　前　人  

杨子谈经处淮王载酒过兴防啼鸟换坐乆落花多迳转廻银烛林开散玉珂严城时未啓前路拥笙歌从岐王夜宴卫家山池应教　前　人  

座客香貂满宫娃绮幔张涧花轻粉色山月吐灯光积翠纱窓透【`集作暗`】飞泉綉戸凉还将歌舞出归路莫愁长  

## 文苑英华卷一百八十

　宋　李昉等　编省试一  

元皇帝应见贺圣祚无疆三首  

皇帝移晦日为中和节一首  

主上元日夣王母献白玉环一首  

元日望含元殿御扇开合一首  

元日和布泽一首　　中和节诏赐公卿尺三首清明日赐百僚新火三首  

九月九日勤政楼观百寮献夀一首  

南至日隔霜仗望含元殿炉香三首  

长至日上公献夀三首　恩赐耆老布帛二首恩赐魏文贞公诸孙旧第以道直臣二首  

御制段太尉碑二首　　御题国子监门一首御箭连中防兔一首　　太学创置石经一首观南郊回仗一首　　　闻击壤一首  

膏泽多丰年一首　　　东都父老望幸一首  

嵩山望幸一首　　　　华清宫望幸一首谒见日将至双阙一首　望凌烟阁一首  

望禁苑祥光一首　　　晨光动翠华一首观北藩谒庙一首　　　西戎即叙一首  

焚裘一首　　　　　　观庆云图三首  

府试观开元皇帝东封图一首  

藩臣恋魏阙一首  

元皇帝应见贺圣祚无疆　殷　寅  

应厯生周日脩祠表汉年复兹秦岭上更似霍山前昔赞神功起今符圣祚延已题金简字仍访玉堂仙睿祖光元始曽孙体又言因六夣接庆叶九灵传北阙心超矣南山夀固然无由同拜庆窃抃贺陶甄  

同前　　　　　　　　　　李　岑  

皇纲归有道帝系祖元运表南山祚神通北极尊大同齐日月兴废应乾坤圣后趋庭礼宗臣稽首言千官欣赐覩万国贺深恩锡宴云天接飞声雷地喧祥云飞紫阁喜气绕皇轩未预承天命空勤望帝门  

同前　　　　　　　　　　赵　铎  

圣主今司契神功格上岂唯求傅野更有叶钧天审夣西山下焚香北阙前道光尊圣日福应集灵年咫尺真容近巍峩大象悬觞从百寮献形为万方传声教惟皇矣英威固邈然惭无羙周颂徒上祝尧篇  

皇帝移晦日为中和节　　王季友  

皇心不向晦改节号中和淑气同风景佳名别咏歌湔裙移旧俗赐尺下新科厯象千年正酺醵四海多花随春令发鸟度嵗阳过天地齐休庆欢声欲荡波  

主上元日夣王母献白玉环　丁　泽  

夣中朝上日阙下拜天顔彷佛瞻王母分明献玉环灵姿趋甲帐悟道契闗似见霜姿白如防月彩弯霓裳归物外鳯厯晓人寰仙圣非相逺昭昭寤寐间  

元日望含元殿御扇开合　　张　莒  

万国来初嵗千年覩圣君辇迎仙仗出扇匝御香焚俯对朝元近【`杂咏作见`】先知曙色分冕旒开处见钟磬合时闻影动承朝日花攅似庆云蒲葵那可比徒用隔炎氛  

元日和布泽　　　　　　　潘孟阳  

至德生成泰咸欢煦育恩流辉沾万物布泽在三元北阙祥云逈东方嘉气繁青阳初应律苍玉正临轩恩洽因时令风和比化元自惭同草木无以答乾坤  

中和节诏赐公卿尺　　　　陆复礼  

春仲令初吉欢娱乐大中皇恩贞百度寳尺赐羣公欲使方隅法还令规矩同捧观珍质丽拜受圣恩崇如荷丘山重思酬分寸功从兹度天地与国庆无穷  

同前　　　　　　　　　　裴　度  

淑景风光媚【`景杂咏作节`】皇明宠赐重具寮颁玉尺成噐幸良工岂止寻常用将传度量同人何不取则物亦頼其功紫翰宣殊造丹诚励匪躬奉之无失坠恩泽自天中  

同前　　　　　　　　　　李　观  

阳和行庆赐尺度为臣工【`一作及羣工`】宠荷乗【`一作承`】佳节倾心立大中短长思合制逺近贵相同共荷裁成德将酬分寸功作程施有用【`一作政`】垂范播无穷愿续延洪【`一作南山`】夀千春奉圣躬  

清明日赐百寮新火　　　　韩　濬  

朱【`一作玉`】骑传红烛天厨赐近臣火随黄道见烟绕白榆新荣耀分他日【`一作室`】恩光共此宸更调金鼎味【`一作膳`】还暖玉堂人灼灼千门晓辉辉万井春应怜萤聚夜瞻望及东隣  

同前　　　　　　　　　　史　延  

上苑连侯第清明及暮春九天初改火万井属良辰颁赐恩逾洽承时庆自【`杂咏作亦`】均翠烟和栁嫩红熖出花新宠命尊三老祥光烛万人太平当此日空复荷陶甄  

同前　　　　　　　　　　王　濯  

御火传香殿华光及侍臣星流中使马烛耀九衢人转影连金屋分辉丽锦茵熖迎红蕋发烟染緑条春助律和风早添炉暖气新谁怜一寒士犹望照东隣  

九月九日勤政楼下观百寮献夀  

沈亚之  

御气黄花节临轩紫陌头早阳生彩仗霁色入仙楼献寿皆鸳鹭瞻天尽冕旒菊罇过九日鳯厯肇千秋乐奏薫风起杯酣瑞影收年年歌舞度此地庆皇休  

南至日隔霜仗望含元殿炉香崔立之  

千官贺长至万国拜含元隔仗鑪光出浮霜烟气飜飘飘萦内殿漠漠澹前轩圣日开如捧卿云近欲浑轮囷洒宫阙萧索散乾坤愿惹天风便披香捧至尊  

同前　　　　　　　　　　裴次元  

冕旒初【`一作亲`】负扆卉服尽朝天晹谷初移【`一作移初`】日金炉渐起【`一作出御`】烟芬香流逺近散漫入貂蝉霜仗凝逾白朱栏映转鲜始防浮阙在稍见【`一作竟`】逐风迁为沐皇家庆来瞻羽卫前  

同前　　　　　　　　　　王良士  

抗殿疏龙首髙楼接上节当南至日星是北辰天霜【`一作寳`】防罗仙仗金炉引御【`一作瑞`】烟霏防霜阙近溶曵九门【`一作州`】连拂树祥光满分晴曙【`一作晓`】色鲜一阳今在厯生植愿陶甄  

长至日上公献夀　　　　　张叔良  

鳯阙晴钟度【`一作动`】鸡人晓漏长九重初启钥三事尽【`一作正`】称觞日至龙顔近天旋圣厯昌休光连雪净瑞气杂炉香化被君臣洽恩沾士庶康不因稽旧典谁得记【`一作纪`】朝章  

同前　　　　　　　　　　李　竦  

候晓金门辟乗时玉厯长羽仪瞻上宰云物丽初阳汉礼方传佩尧年正捧觞日行临观阙帝锡洽珪璋盛美超三代洪休防百祥自怜朝不坐空此咏无疆  

同前　　　　　　　　　　崔　琮  

应律三防【`一作阳`】首朝天万国同斗边防子月台上候祥风五夜钟初晓千门日正融玉阶文物盛仙仗虎【`杂咏作武唐讳虎字`】貔雄率舞皆羣辟称觞即上公南山为圣夀长对未央宫  

恩赐耆老布帛　　　　　　李　绛  

涣汗中天发殊私海外存衰顔逢圣代华髪受皇恩烛物明尧日垂衣辟禹门惜时悲落景赐帛慰余魂厚泽沽翔泳防生保子孙盛明今尚齿欢洽九衢罇  

同前　　　　　　　　　　张复元  

殊私及耆老圣虑轸黎元布帛忻天锡生成在主恩情均皆挟纩礼异贲丘园庆洽时方泰仁瞻月告存宁知酧雨露空识荷乾坤击壤将何幸徘徊对九门  

恩赐魏文贞公诸孙旧第以道直臣  

陈彦博  

阿衡随逝水池舘主他人天意能酬德云孙喜庇身生前由直道殁后振芳尘雨露新恩日芝兰旧里春勲庸留一代光彩映诸隣共贺升平日从兹得諌臣  

同前　　　　　　　　　　裴大章  

邢茅虽旧锡邸第是初荣迹徃伤遗事恩深感直声云孙方庆袭池舘忽春生古甃开泉井新禽绕楹自然垂带砺况复忠贞必使千年后长书竹帛名  

御制段大尉碑　　　　　　叶元良  

多难全髙节时清轸圣君园茔标石篆雨露降天文义激忠贞没词伤兰蕙焚国人皆堕泪王府已铭勲掲出临新陌长留对古坟睿情幽感处应使九泉闻  

同前　　　　　　　　　　薛存诚  

葬仪从俭礼刋石荷尧君露迹垂繁藻天哀满丽文诏深荣嗣子海变记孤坟寳思皆涵象皇心永念勲雅词黄绢并渥泽紫泥分青史应同久芳声万古闻  

御题国子监门　　　　　　前　人  

宸翰符造荣题国子门笔锋廻日月字势动乾坤檐下云光絶梁间鹊影飜张英圣莫拟索靖妙难言为着盘龙迹能彰舞鳯蹲更随垂露象常以沐皇恩  

御箭连中防兔　　　　　　前　人  

宸逰经上苑羽猎向闲田狡兔初迷窟纎骊讵着鞭三驱仍百歩一发遂防连影射含霜草魂消向月驩声动寒木喜气满晴天那似陈王意空垂乐府篇  

太学创置石经　　　　　　前　人  

圣唐复古制德义功无替奥防恱诗书遗文分篆银钩互交映石壁靡尘翳永与乾坤期不逐日月逝儒林道益广学者心弥鋭从此理化成恩光遍遐裔  

观南郊回仗　　　　　　　前　人  

传警千门寂南郊防仗廽但惊龙再见谁识日防开德泽施云雨恩光变烬灰阅兵貔武振聼乐鳯凰来候刻移宸辇尊时集观台多惭逺臣贱不得礼容陪  

闻击壤　　　　　　　　　前　人  

尧年听野老击壤复何云自谓欢由已宁知德在君气平闲易畅声贺作难分耕凿方随日恩威比望云篑桴均下调和木等南薫无落于吾事谁将帝已闻  

膏泽多丰年　　　　　　　前　人  

帝德方多泽莓莓井迳同八方甘雨布四逺报年丰厫庾千箱在幽流万壑通候时勤稼穑击壤乐农功畎畆人无惰田庐嵗不空何湏忧伏腊千载贺尧风  

东都父老望幸　　　　　　前　人  

銮舆秦地乆羽卫洛阳空彼土虽慿固兹川乃得中龙顔觐白日鹤髪仰清风望幸诚逾邈懐来意不穷昔因封泰岳今伫蹑维嵩天地心无异神祗理亦同翠华翔渭北玉检候闗东众愿其难阻明君早勒功  

嵩山望幸　　　　　　　　前　人  

峻极位何崇方知造化功降灵逢圣主望幸表维嵩隐映连青壁嵯峨向碧空象车因叶瑞龙驾愿升中万嵗声长在千岩气转雄东都歌盛事西笑伫皇风  

华清宫望幸　　　　　　　前　人  

骊岫接新丰岧嶤驾碧空凿山开秘殿隐雾蔽仙宫绛阙犹栖鳯雕梁尚带虹温泉曽浴日华舘旧迎风肃穆瞻云辇深沉闭绮栊东郊望幸处瑞气霭蒙蒙  

谒见日将至防阙　　　　　前　人  

晓色临双阙防臣礼位陪逺惊龙鳯覩谁识冕旒开蔼蔼千年盛颙颙万国来天文标日月时令布云雷逈出黄金殿全分白玉台雕虫竟何取瞻恋不知廻  

望凌烟阁　　　　　　　　刘公兴  

阁凌虚构遥瞻在九天丹楹崇壮丽素壁绘勲贤霭霭浮元气亭亭出瑞烟近防分百辟逺揖误羣仙图列青霄外仪刑紫禁前望中空睿景骧首几留连  

望禁苑祥光　　　　　　　蒋　防  

佳气生天苑葱茏几效祥树摇三殿际日映九城傍仙雾宁同色卿云未可彰眺汾疑鼎气临渭想荣光当并舂陵发应开圣厯长防臣时一望短羽欲飞翔  

晨光动翠华　　　　　　　阙　名  

早朝开紫殿佳气逐清晨北阙华旌在东方曙景新影连香露合光媚庆云频鸟羽飘初定龙文照转真直宜冠佩入长爱冕旒亲摇动祥云里朝朝映侍臣  

观北藩谒庙　　　　　　　王　卓  

肃肃层城里巍巍祖庙清圣恩覃布濩异域献精诚冠盖分行列戎夷变姓名礼终齐百拜心洁尽忠诚瑞气千重色箫韶九奏声仗移迎日转斾动逐风轻休运威仪盛丰年爼豆盈不堪惭颂德空此望簮缨  

西戎即叙　　　　　　　　李子昻  

悬首藁街中天兵破犬戎营收低陇月旗偃度湟风肃杀三边劲萧条万里空元戎咸服罪余孽尽输忠圣理符轩化仁恩契禹功降逾洞庭险枭拟郅支穷已散年【`疑`】容捷还资妙筭通今朝观即叙非与献獒同  

焚裘　　　　　　　　　　阙　名  

今主临前殿惩奢爇异裘忽防阳熖发如覩吉光流丽彩辞宸扆余香在御楼火随余烬灭气逐逺烟浮素朴回风变雕华逐志休大垂恭俭德千古揖皇猷  

观庆云图　　　　　　　　阙　名  

五云从表瑞藻绘宛成图柯叶何时改丹青此不渝非烟色尚丽似盖状应殊渥彩防犹在轻隂望已无方将偶翠幄那羡起苍梧欲识从龙处今逢圣合符  

同前　　　　　　　　　　栁宗元  

设色方成象卿云示国都九天开秘祉百辟赞嘉谟抱日依龙衮非烟近御炉髙标连汗漫廻望接虚无裂素荣光发舒华瑞色敷恒将配尧德垂庆代河图  

同前　　　　　　　　　　李行敏  

缣素传休祉丹青状庆云非烟凝漠漠似盖乍纷纷尚驻从龙意全舒捧日文光因五色起影向九霄分裂素观嘉瑞披图贺圣君宁同窥汗漫方此覩氛氲  

府试观开元皇帝东封图　　马　戴  

俨若翠华举登封图乍开冕旒明主立冠剑侍臣陪迹类飞仙去光同拜日来粉痕疑检玉黛色讶生苔挂壁云将起陵风仗若廻年年复东幸鲁叟望悠哉  

藩臣恋魏阙　　　　　　　蒋　防  

剖竹随皇命分忧镇大藩恩波懐魏阙献纳望天阍政奉南风顺心依北极尊夣魂通玉陛动息寄朱轩直以蒸黎念思陈政化源如何子牟意今古道斯存  

## 文苑英华卷一百八十一

宋　李昉等　编省试二【`州府试附`】  

冬日可爱二首　　　　日华川上动一首  

日南长至一首　　　　白日丽江臯一首  

夏日可畏一首　　　　秋日悬清光二首初日照华清宫一首　　初日照鳯楼一首日暮碧云合一首　　　日暮天无云一首日暮山河清一首　　　三让月成魄一首  

月照冰池一首　　　　海上生明月一首璧池望秋月一首　　　秋月悬清辉一首月映清淮流二首　　　圆灵水镜二首  

京兆府试残月如新月一首  

玉绳低建章一首　　　七月流火一首  

寿星见一首　　　　　老人星一首  

府试观老人星一首　　虹藏不见一首  

闰月定四时五首　　　玉烛一首  

新阳改故隂一首　　　迎春东郊二首  

东郊迎气一首　　　　立春一首  

春从何处来一首　　　长安早春二首  

春色满皇州五首　　　首夏犹清和一首  

冬日可爱　　　　　　　　陈　讽【`贞元十年及第`】  

寒日临清昼寥天一望时未消埋迳雪先暖读书帷属思光难驻舒情影若遗晋臣曾比德谢客昔言诗散彩宁偏照流隂信不追余辉如可就廻烛幸无私  

同前　　　　　　　　　　庾元亮【`贞元八年及第`】  

宿雾开天霁寒郊见初日林踈照逾逺冰轻影微出岂假阳和气暂忘冬律愁抱望自寛覉情就如失欣欣事几许曈曈状非一倾心傥知期良愿自兹毕  

日华川上动　　　　　　　石殷士  

曙霞攅旭日浮景弄晴川杲曜曾潭上悠扬极浦前岸高时拥媚波逺渐澄鲜萍实空随浪珠胎不照渊早暄依曲渚微动触轻涟孰假咸池望幽情得古篇  

日南长至　　　　　　　　独孤铉【`元和年吏部`】  

玉厯颁新【`一作穷`】律凝隂发一阳轮辉犹惜短圭影此偏长晷度经南斗流星【`一作晶`】尽北堂乍疑同【`一作周`】户耀可爱逗林光积雪销微煦初萌动早芒更升台上望云物已昭彰  

白日丽江臯　　　　　　　陈昌言  

迟景临遥水晴空似不高清明开晓镜昭晰辨秋毫欝欝长堤土离离浅渚毛烟销占一候风静拥千艘独媚青春栁宜看白鹭涛何年谢公赏遗韵在江臯  

夏日可畏　　　　　　　　张　籍【`类诗作丘为`】  

赫赫温风扇炎炎夏日徂火威驰逈野畏景烁【`一作铄`】遥途势矫翔阳翰功分造化鑪禁城千品烛黄道一轮孤落照频空簟余晖卷夕梧如何倦游子中路独踟蹰  

秋日悬清光　　　　　　　陶拱【`一作洪`】  

秋至云容敛天中日景清悬空寒色净委照曙光盈看弥上辉辉望最明烟霞轮乍透葵藿影初生鉴下应无极升高自有程何当廻盛彩一为表精诚  

同前　　　　　　　　　　王　维  

寥廓凉天静晶明白日秋圆光含万象碎影入闲流逈与青防合遥同江甸浮昼隂殊众木斜影下危楼宋玉登高怨张衡望逺愁余辉如可托云路岂悠悠  

初日照华清宫　　　　　　柴　宿  

灵山初煦泽逺近见离宫影动参差里光分缥缈中鲜飚收晩翠佳气满晴空林润温泉入楼深复道通璇题生烱晃珠缀引曈昽鳯辇何时幸朝朝此望同  

初日照鳯楼　　　　　　　李虞仲  

旭日烟云殿朝阳烛帝居断霞生峻宇通阁丽晴虗流彩连朱槛腾辉照绮防曈昽晨景里明防晓光初户牖仙山近轩楹鳯翼舒还如王母过遥度五云车  

日暮碧云合　　　　　　　许康佐  

日际愁隂生天涯暮云碧重重不辨盖沉沉乍如积林色黯疑暝隟光俄已夕出岫且从龙萦空宁触石余辉澹瑶草浮影凝绮席时景讵能留几思轻尺璧  

日暮天无云　　　　　　　熊孺登  

杳杳复苍然无云日暮天象分青气外景尽赤霄前渐吐星河色遥生水木烟从容难附丽顾歩欲澄鲜但见收三素何能测上应非暂呈瑞不许出山川  

日暮山河清　　　　　　　失　名  

天高爽气晶驰景忽西倾山列千重静河流一带明想同金镜彻宁让玉壶清纎翳无由出浮埃不复生萦纡分汉苑表里见秦城逸兴终难系抽毫仰此情  

三让月成魄【`不得泛説乡饮之事`】　　　刘　  

为礼依天象周旋逐月成教人三让羙为客一宵生初进轮犹暗终辞影渐明幸陪賔主位取舍任亏盈  

月照冰池　　　　　　　　叶季良  

霁夕云初敛栖娥月未亏圆光生碧海素色满瑶池天逈轮空见波凝影讵窥浮霜玉比彩照像镜同规皎洁寒偏净徘徊夜转宜谁怜幽境在长与赏心随  

海上生明月　　　　　　　朱　华  

皎皎秋中月团圆【`一作团`】海上生影开金镜满轮抱玉壶清渐出三山防将凌一汉横素娥尝药去乌鹊绕枝惊照水光偏白浮云色最明此时尧砌下蓂荚自将荣  

璧池望秋月　　　　　　　张子容  

凉夜窥清沼池空水月秋满轮沉玉镜半魄落银钩蟾影摇轻浪菱花渡浅流漏移光渐洁云敛色偏浮似璧悲三献疑珠怯再投能将千里意来照楚乡愁  

秋月悬清辉　　　　　　　蒋　防  

秋月沿霄汉亭亭委素辉山明桂花发池满夜珠归入牖人偏揽临枝鹊正飞影连平野净轮度晓云微晶晃浮轻露徘徊映薄帷此时千里道延望独依依  

月映清淮流　　　　　　　徐　敞  

遥夜淮弥净浮空月正明虗无含气白凝淡映波清见底深还浅居高缺复盈处柔知坎德持洁表隂精利物功难并和光道已成安流方利渉应鉴此时情  

同前　　　　　　　　　　失　名  

淮月秋偏静含虚夜转明桂花窥镜发蟾影映波生澹灔轮初上徘徊魄正盈遥塘分草树近浦写山城桐栢流光逐蠙珠濯景清孤舟方利渉更喜照前程  

圆灵水镜　　　　　　　　徐　敞  

浮光上东洛扬彩满圆灵明灭沦江水盈虗逐砌蓂不分沙岸白偏照海山青练色临防牖蟾光霭户庭成轮疑璧影初魄类弓形逺近凝清质姢姢出众星  

同前　　　　　　　　　　张　聿  

鳯池开月镜清莹写寥天影散微波上光含片玉悬菱花凝泛灔桂树映清鲜乐广披云日山涛卷露【`疑作雾`】年濯缨何处去鍳物自堪妍廻首防云液蟾蜍势正圆京兆府试残月如新月　　　郑　谷【`见集本`】  

荣落何相似初终却一般犹疑和夕照谁信堕朝寒水国辉华别诗家比象难佳人应悮拜栖鸟反求安屈指期轮满何心谓影残庾楼清赏处吟彻曙钟防  

玉绳低建章　　　　　　　张仲素  

迢迢玉绳下芒彩正防干稍复临鳷鹊方疑近露寒微明连粉蝶的皪映仙盘横接河流照低将夜色残天榆随影没宫树与光攅遐想西垣客长吟欲罢难  

七月流火　　　　　　　　敬　括  

前庭一叶下言念忽悲秋变节金初至分空【`一作寒`】火正流气含凉夜早光拂夏云收助月微明散沿河丽景浮礼标时令爽诗异【`一作兴`】国风幽自此观邦正【`一作邪正`】深知玉叶【`一作王业`】休  

寿星见　　　　　　　　　失　名  

象今何应时和政亦平祥为一人寿色映九霄明皎洁埀银汉光芒近十【`疑作斗`】城含规同月满表瑞得天清甘露盈条降祥烟向日生无如此嘉祉率土荷秋成  

老人星　　　　　　　　　赵　蕃  

太史占南极秋分见寿星增辉延寳厯发曜起祥经灼烁依狼地昭彰近帝庭高悬方杳杳孤白乍荧荧应见光新吐休征徳自形既能符圣祚从此表遐龄  

府试观老人星　　　　　　李　频  

良宵出户庭极目向青冥海内逢康日天边见寿星临空遥灼灼竟晓独荧荧春后先依景秋来忽近丁垂休归有道作瑞掩前经岂比周王夣徒言得九龄  

虹藏不见　　　　　　　　徐　敞  

迎冬小雪至应节晩虹藏玉气徒成象星精不散光羙人初比色飞鸟罢呈祥石涧収晴影天津失彩梁霏霏空暮雨杳杳映残阳舒卷应时令因知圣厯长  

閠月定四时　　　　　　　罗　让  

月閠随寒暑畴人定职司余分将考日积筭自成时律候行宜表隂阳运不欺气薫灰琯騐数扐卦辞推六律文明序三年理暗移当知嵗功立唯是奉无私  

同前　　　　　　　　　　许　稷  

玉厯穷三纪推为积闰期月余因妙筭岁徧自成时乍觉年华改翻怜物候迟六旬知不忒四气本无欺月桂亏还正阶蓂落复滋从斯分厯象共仰定毫厘  

同前　　　　　　　　　　杜周士  

得闰因贞岁吾君敬授时体元承夏道推厯法尧咨直取归余改非如再失欺葭灰初变律斗柄正当离寒暑功前定春秋气可推更怜幽谷羽鸣跃尚须期  

同前　　　　　　　　　　徐　至  

积数归成闰羲和职旧司分铢标斗建盈缩正人时节候潜相应星辰自合期寸隂宁越度长厯信无欺定向铜壶辨还从玉律推高明终不谬委鉴本无私  

同前　　　　　　　　　　乐　伸  

圣代承尧厯恒将闰正时六旬余可借四序应如期分至宁愆素盈虚信不欺斗杓重指甲灰琯再推离羲氏兼和氏行之又则之愿言符大化永永作元  

玉烛【`平字`】　　　　　　　　　员南溟  

厯象璿玑正休征玉烛明四时佳气满五纬太阶平律吕风光至烟云瑞色呈年和知嵗稔道泰喜秋成寰海皇恩被乾坤至化清自怜同野老帝力讵能名  

新阳改故隂　　　　　　　纥干讽  

律管才推候寒郊忽变隂微和方应节积惨已辞林暗觉余澌断潜惊丽景侵禁城佳气换北陆翠烟深有截知遐布无私荷照临韶光如可及鸎谷免幽沉  

迎春东郊　　　　　　　　张　濯  

颛顼时初谢勾芒令复陈飞灰将应节賔日已知春考厯明三统迎祥受万人衣冠宵执玉坛墠晓清尘肃穆来东道回环拱北辰仗前花待发旂处栁凝新云敛黄山际氷开素浐濵圣朝多庆赏希为荐沉沦  

同前　　　　　　　　　　王　绰  

玉管潜移律东郊始报春銮舆膺寳运天仗出佳辰睿泽光时軰恩辉及物新虬螭动旌斾烟景入城闉御栁初含色【`类诗作摇日`】龙池渐啓津谁怜在隂者得与蛰虫伸  

东郊迎春　　　　　　　　皇甫冉  

晓见苍龙驾东郊春已迎防云天仗合象太阶平佳气山川秀和风政令行钩陈霜骑肃御道雨师清律向韶阳变人随草木荣遥欢上林苑今日遇迁莺  

立春　　　　　　　　　　冷朝阳【`见杂咏`】  

玉律传佳节青阳应北辰土牛呈岁稔防鷰表年春腊尽星廻次寒余月建寅风光行处好云物望中新流水初销冻潜鱼欲振鳞梅花将栁色偏思越乡人  

春从何处来　　　　　　　白行简  

欲识春生处先从木德来入门潜报栁度岭暗惊梅透雪银花散消氷水鉴开晓迎郊祀发夜逐斗杓廻淑气空中变新声曲里【`类诗作雨后`】催偏能调律吕应是候阳台  

长安早春　　　　　　　　前　人  

杳霭三春色先从帝里芳折杨犹恨短测景已忻长鸎和红楼乐花连紫禁香跃鱼惊太液佳气接温汤风送飞珂响尘防翠辇光熈熈晴煦逺徒欲奉尧觞  

同前　　　　　　　　　　张子容  

开国移东井城池对北辰咸歌太平日共乐建寅春雪尽黄山树氷开黒水津草迎金埓马花伴玉楼人鸿渐防无数鸎迁聼欲频何当桂枝濯还及栁条新  

春色满皇州　　　　　　　沈亚之  

何处春归【`一作辉`】好偏宜在雍州花明夹城道栁暗曲江头风软游丝重光融瑞气浮鬬鸡怜短草乳鷰傍高楼绣毂盈香陌新泉溢御沟行【`一作廻`】防日欲暮廻骑似川流  

同前　　　　　　　　　　滕　迈【`类诗作薛能`】  

蔼蔼复悠悠春归十二楼最明云里阙先满日边州色媚青门外光摇紫陌头上林荣旧树太液镜新流【`类诗作泛新流`】暖带祥烟起清【`一作晴`】添瑞景浮阳和如啓蛰从此事芳游  

同前　　　　　　　　　　裴夷直  

寒销山水地春遍帝王州北阙晴光动南山喜气浮夭红妆暖树急緑走隂沟思妇开香閤王孙上玉楼氛氲直城北骀荡曲江头今日灵台下翻然却是愁  

同前　　　　　　　　　　封　敖  

帝里春光正防茏喜气浮锦铺仙禁侧镜写曲江头红蕚开萧閤黄丝拂御楼千门歌吹动九陌绮罗游日近风先满仁深泽共流应非顦悴质辛苦在神州  

同前　　　　　　　　　　张嗣初  

何处年华好皇州淑气匀韶阳潜应律草木暗迎春栁变金堤畔兰抽曲水濵轻黄垂辇道微緑映天津丽景浮丹阙晴光拥紫宸不知幽逺地今日几枝新  

首夏犹清和　　　　　　　张　律【`类诗作黎逢`】  

早夏宜初景和光起禁城祝融将御节炎帝啓朱明日送残花晩【`类诗作日映林花丽`】风过【`类诗作风高`】御苑清郊原浮麦气池沼发荷英树影临山动【`类诗作山爽`】禽飞入汉轻幸逢尧禹化全胜谷中情  

## 文苑英华卷一百八十二

宋　李昉等　编省试三  

青云干吕四首　　　　白云起封中二首立春日晓望三素云三首  

春云三首　　　　　　山出云四首  

南至日太史登台书云物二首  

华山庆云见一首　　　上党奏庆云见一首  

梢云一首　　　　　　寒云轻重色一首白云向空尽一首　　　望禁门松雪一首都堂试贡士日庆春雪三首  

望终南春雪一首　　　春雪映早梅一首  

墙隂残雪一首　　　　早春残雪二首  

春雨如膏一首　　　　清露被臯兰一首宿烟含白露一首　　　风草不留霜一首  

白露为霜二首　　　　荐氷五首  

府试水始氷一首　　　履春氷二首  

观藏氷一首  

青云干吕　　　　　　　　林　藻【`类诗作吴泌`】  

应节偏干吕亭亭在紫氛缀云初度【`类诗作缀空初布`】影捧日已成文结盖祥光逈爲楼【`类诗作为峯`】翠色分还同起封上更似出横汾作瑞来藩国呈形表圣君徘徊如有托【`类诗作知有谓`】谁道比闲云  

同前　　　　　　　　　　令狐楚  

郁郁复纷纷青霄干吕云色令天下见候向管中分逺覆无人境遥彰有德君瑞容惊不散冥感信稀闻湛露羞依草南风耻带薫恭惟汉武帝余烈尚氛氲  

同前　　　　　　　　　　王履贞  

异方占瑞气干吕见青云表圣兴中国来王见六君【`类诗作谒大君`】迎祥殊大乐叶庆类横汾自感明时起非因触石分映霄难辨色从吹乍成文湏使留【`一作流`】千载垂芳在典坟  

同前　　　　　　　　　　彭　伉  

祥辉上干吕郁郁又纷纷逺示无为化将明至道君势凝千里静色向九霄分已见从龙意宁知触石文状烟殊散漫捧日更氛氲自使来賔国西瞻仰瑞云  

白云起封中　　　　　　　张嗣初  

英英白云起呈瑞出封中表圣宁因地逢时岂待风浮光弥皎防流影更冲融自叶尧年羙谁云汉日同金泥光乍掩玉检气潜通欲与非烟并亭亭不散空  

同前　　　　　　　　　李正辞【`类诗作陈希烈`】  

千年防山顶云起汉皇封不作竒峯状宁分触石容为霖虽易得表圣自难逢冉冉排空上依依叠影重素光非曵练灵贶是从龙岂学无心出东西任所从  

立春日晓望三素云　　　李季何【`贞元十一年见杂咏`】  

霭霭青春曙飞仙驾五云浮轮初缥缈【`古今共用此二字或疑韵书不収缈字遂改作眇下同`】承盖下氤氲薄影随风度殊容向日分羽毛纷共逺环佩杳犹闻静合烟霞色遥将鸾鹤羣年年瞻此御应许从元君  

同前　　　　　　　　　　陈师穆  

晴晓仲【`疑`】春日高心望素云彩光浮玉辇紫气隠元君缥缈中天去逍遥上界分鸾骖攀不及仙吹逺难闻礼候于斯覩明循【`二字疑`】在觧纷人归悬想处霞色自氛氲  

同前　　　　　　　　　　李　应  

鸟初来日灵仙望处【`杂咏作里`】分氷容朝上界玉辇拥朝云碧落流轻艳红霓间彩文带烟时缥缈向斗更氤氲髣髴随风驭迢遥出晓云兹辰三见后希得从元君  

春云　　　　　　　　　　邓　倚  

摇曵自西东依林又逐风势移青道里影泛緑波中夕霁方明日朝阳复蔽空度闗随去马出塞引归鸿色任寒暄变光将逺近同为霖如见用还得助成功  

同前　　　　　　　　　　焦　郁  

漫漫天涯色乗春四望平不分残照影何处断鸿声缭绕先经塞霏防近过城因风低未敛带雨重还轻干吕知时泰如膏候嵗成小儒同品物无以荅皇明  

同前　　　　　　　　　　裴　澄  

漠漠复溶溶乗春任所从映林初展叶触石未成峯旭日消寒翠晴烟防净容霏防将似灭深浅又如重薄彩临溪散轻隂带雨浓空余负樵者岭上自相逢  

山出云　　　　　　　　　陆　畅  

灵山蓄云彩纷郁出清晨望树繁花白防峯小雪新映松张盖影依涧布鱼鳞高似从龙处低如触石频浓光藏半岫浅色类飘尘玉叶开天际遥怜占早春  

同前　　　　　　　　　　张　复  

山静云初吐霏防触石新无心离碧岫有叶占青春散类如虹气轻同不让尘陵空还似翼映涧欲成鳞异起临汾鼎凝随出峡神为霖终济旱非独降贤人  

同前　　　　　　　　　　李　绅  

杳霭祥云起飘飏翠岭新莹峯开石秀吐叶间松春林静翻空少山明度岭频廽崖时掩鹤幽涧或随人姑射朝凝雪阳台晩伴神悠悠九霄上应坐玉京賔  

同前　　　　　　　　　　张胜之  

片云初出岫孤逈色难亲盖小辞山近根轻触石新飘飖经緑野明丽照晴春拂树疑舒叶临流似结鳞从龙方有感捧日岂无因防取为霖去恩霑雨露均  

南至日太史登台书云物　　裴　逹  

圆丘才展礼佳气近初分太史方【`一作新`】簮笔高台起【`一作纪`】彩云天容【`一作烟空`】和缥缈晓色共氛氲道泰资贤辅年丰荷圣君恭惟同【`一作司`】国瑞兼用察人【`一作天`】文应念懐铅客终朝望碧雰　　　一作皆杂咏  

同前　　　　　　　　　　于尹躬  

至日行时令登台约礼文官称伯赵氏色辨五方云昼漏听初发阳光望渐分司【`杂咏作用`】天为岁备持简出人羣惠爱周微物生灵荷圣君长当有嘉瑞郁郁复纷纷  

华山庆云见　　　　　　　失　名  

圣主祠名岳高风发庆云金柯初缭绕玉叶渐氛氲气色含珠日光明吐翠雰依稀来鹤态髣髴列仙羣万树流光影千潭写锦文苍生忻有望祥瑞在吾君  

上党奏庆云见　　　　　　李　绅  

飞龙久驭宇真气尚兴云五色传嘉瑞千龄表圣君从风忽萧索依汉更氛氲影彻天初霁光鲜日未曛表祥近自逺【`类诗作来自逺`】垂化聚还分宁作无依者空传陶令文  

梢云　　　　　　　　　　罗　让【`类诗作曹松`】  

殊质资灵贶陵空发瑞云梢梢含树彩【`类诗作树影`】郁郁动霞文不比因风起全非触石分叶光闲泛灔枝杪静氛氲隐见心无宰徘徊庆自君飜飞如可托长愿在横汾  

寒云轻重色　　　　　　　张仲素  

佳期当可许托思望云端鳞影朝犹落繁隂暮自寒因风方嫋嫋间石已漫漫隠映防鸿度霏防觉树攅凝空多似黛引素乍如纨每向愁中览含毫欲状难  

白云向空尽　　　　　　　周　存【`类诗作焦郁`】  

白云生逺岫摇曵入晴空乗化随舒卷无心任始终欲销仍向日【`类诗作带日`】将断或因【`类诗作更因`】风势薄飞难定天高色易穷影収元气表光防太虚中况若从龙去【`一作出`】还施润物功【`类诗作傥若从龙去还施济物功`】  

望禁门松雪　　　　　　　王　涯  

宿云开霁景佳气此时浓瑞雪凝清禁祥烟羃小松依稀鸳瓦出隠映鳯楼重金阙晴光照琼枝瑞色封叶铺全类玉柯偃乍疑龙讵比寒山上风霜老昔容  

都堂试贡士日庆春雪　　　李　衢  

锡瑞来丰嵗旌贤入贡辰轻摇梅共笑飞嫋栁知春绕砌封琼屑依阶喷玉尘蜉蝣吟更古科斗映还新鹤吹【`疑`】迷难辨氷壶鉴易真因歌大君德率舞咏陶钧  

同前　　　　　　　　　　李　景  

宻雪分天路羣才坐粉廊霭空迷昼景临宇借寒光似暖花消地无声玉满堂洒词偏误曲留砚忽因方几处曹风比何人谢赋长春晖早相照莫滞九衢芳  

同前　　　　　　　　　　李损之  

春雪昼悠飏飘飞试士缀毫疑起草沾字共成章匝地如铺练凝阶似截肪鹅毛萦树合栁絮带风狂息疫方殊庆丰年已报祥应知郢上曲高唱出东堂  

望终南春雪　　　　　　　李子卿  

山势抱西秦初年瑞雪频色摇鹑野霁影落鳯城春皛耀琼【`一作辉曜银`】峯逼晶明玉树亲尚寒由气劲不夜为光新荆岫全疑近昆丘宛合隣余辉傥可借廻照读书人  

春雪映早梅　　　　　　　庾敬休  

清晨凝雪彩新候变庭梅树爱春荣徧防惊曙色催寒光添粉壁积润履青苔分明六出瑞隠映几枝开闻笛花疑落挥琴兴转来曲成非寡和长使思悠哉  

墙隂残雪　　　　　　　　可频瑜  

积雪还因地墙隂久尚残影添斜月白光借夕阳寒皎洁开帘近清荧歩履防状花飞着树如玉不成盘氷薄方宁及霜浓比亦难谁怜高卧处嵗暮叹袁安  

早春残雪　　　　　　　　裴干余  

霁日雕琼彩幽庭减夜寒梅飘余片积日堕晩光残零落偏依桂霏微不掩兰隂林披雾殻【`一作縠`】小沼破氷盘曲槛霜凝砌踈篁玉碎竿已闻三径好犹可访袁安  

同前　　　　　　　　　　施肩吾  

春景照林峦玲珑雪影残井泉添碧甃药圃洗朱栏云路迷初醒书堂映渐难花分梅岭色尘减玉堦寒逺称栖松鹤高宜防露盘伫逢春律后隂谷始堪防  

春雨如膏　　　　　　　　喻　鳬  

羃羃敛轻尘蒙蒙湿野春细光添栁重幽防溅花匀惨淡游丝景隂沉落絮辰廻低飞蝶翅寒滴语禽身洒岳摧余雪吹江叠逺苹东城与西【`一作南`】陌晴后趣何新  

清露被臯兰　　　　　　　孙　顾  

九臯兰叶茂八月露花清稍与秋隂合还将晓色并向空罗细影临水防明的皪添幽兴芊绵动逺情夕芳人未采初降鹤先惊为感生成惠心同葵藿倾  

宿烟含白露　　　　　　　失　名  

防防有新意防微曙色幽露含踈月静光与晓烟浮逈野遥凝素空林望已秋着霜寒未结凝叶滴还流比玉偏清洁如珠讵可収徘徊阡陌上瞻想但淹留  

风草不留霜　　　　　　　王景中  

繁霜当永夜寒草正惊风飘素衰苹末流光晩蕙丛悠扬方泛影皎洁却飞空不定离披际难凝蘙荟中低昻闲散质肃杀想成功独感晖咏依依此夕同  

白露爲霜　　　　　　　　顔　粲  

悲秋将嵗晩繁露已成霜徧渚芦先白霑篱菊自黄应钟鸣逺寺拥鴈度三湘气逼襦衣薄寒侵宵夣长满庭添月色拂水敛荷香独念蓬门下穷年在一方  

同前　　　　　　　　　　徐　敞  

早寒青女至零露结为霜入夜飞清景陵晨积素光驷星初晳晳葭菼复苍苍色冐沙滩白威加木叶黄鲜辉袭纨扇杀气掩干将葛屦那堪履徒令君子伤  

荐氷　　　　　　　　　　鲍　溶  

西陆宜先啓春寒寝庙清厯官分气候天子荐精诚已辨瑶池色如和玉佩鸣礼余神转肃曙后月残明雅合氷容洁非同雪体轻空怜一掬水珍重此时情  

同前　　　　　　　　　　赵　蕃  

仲月开凌室齐心感圣情寒姿分玉坐皎质发丹楹积素因风壮虚空向日明遥涵防户冷近映冕旒清在掌光逾澈当轩质自轻良辰方可致由此表精诚  

同前　　　　　　　　　　卢　钧  

荐氷朝日后辟庙晓光清不改晶荧质能彰雨露情且无霜比耀岂与水均明在捧摇寒色当呈表素诚凝姿陈俎豆浮彩映珩皎皎盘盂侧棱棱严气生  

同前　　　　　　　　　　范传质  

乗春方啓闭羞献有常程洁朗寒光彻辉华素彩明色凝霜雪静影照冕旒清肃肃将崇礼兢兢示捧盈方圆陈玉座小大表精诚朝觌当西陆桃弧每共行  

同前　　　　　　　　　　陈　至  

凌寒开固沍寝庙致精诚色静澄三酒光寒肃两楹形盐非近进玉豆为潜英礼自春分展坚从北陆成借茅心共结出鉴水渐明幸得来观荐灵台一小生  

府试水始氷　　　　　　　马　戴  

南池寒色动北陆岁隂生薄薄流澌聚漓漓【`集作防防`】翠防平暗霑霜稍厚廻照日还轻乳窦悬残滴湘流减恨声即堪金井贮防映玉壶清洁白心谁识空期饮此明  

履春氷　　　　　　　　　张萧逺  

一歩一愁新轻轻恐防人薄光全透日残色半消春蝉想行时翼鱼惊踏处鳞底虚难动足岸阔怯廻身岂暇踌蹰久宁容顾盼频愿将矜慎意从此越通津  

同前　　　　　　　　　　舒元舆  

投迹清氷上凝光动早春兢兢愁防履歩歩怯移身鸟照防生水狐听或过人细迁形外影轻蹑镜中轮咫尺忧偏逺危疑惧已频愿坚容足分莫使独惊神  

观藏氷　　　　　　　　　张彚征  

寒气方穷律隂精正结氷体坚风带壮影素月临凝冬赋凌人掌春期命妇升凿来壶色澈纳处镜光澄鲁史曽流问豳诗旧见称同观里社享王道颂还兴  

## 文苑英华卷一百八十三

宋　李昉等　编省试四  

风光草际浮五首　　　春风扇防和九首  

风不鸣条六首　　　　景风扇物一首  

清风戒寒二首　　　　冬至日祥风应候一首  

八风从律一首　　　　春风扇防和一首  

河出荣光二首　　　　洛出书四首  

秋霁望庐山瀑布一首　泾渭扬清浊一首  

春水緑波一首　　　　四水合流一首  

海水不扬波一首　　　空水共澄鲜一首曲池洁寒流一首　　　寒流聚细文一首奉诏涨曲江池一首　　昆明池石织女一首济川用舟楫一首　　　天际识孤舟一首  

风光草际浮　　　　　　　裴　杞  

澹荡和风至芊绵碧草长徐吹遥扑翠半偃乍浮光叶似翻宵露藂疑扇夕阳逶迤明曲渚照耀满廻塘白芷生还暮崇兰泛更香谁知揽结处含思向余芳  

同前　　　　　　　　　　张复元  

纎纎春草长迟日度风光靃靡含新彩霏防笼逺芳殊姿媚原野佳色满池塘最好垂清露偏宜带艶阳浅深浮嫩緑轻丽拂余香好助鸎迁势乗时冀便翔  

同前　　　　　　　　　　陈　璀  

春风泛瑶草九日遍神州已向花间积还来叶上浮晓光縁圃丽芳气满街流澹荡依朱蕚防飏帯玉沟向空防转媚临水见弥幽况被崇兰色王孙正可游  

同前　　　　　　　　　　呉　秘  

草色春沙里风光晓正幽轻明摇不散郁昱丽仍浮吹缓苖难转晖闲叶本柔碧疑烟彩入红是日华流耐可披襟对谁应满掬収恭闻掇芳客为此尚淹留  

同前　　　　　　　　　　陈　祜  

秀发王孙草春生君子风光摇低偃处影散艶阳中稍稍移苹末防防转蕙丛浮烟倾緑野逺色澹晴空泛彩池塘媚含芳景气融清晖谁不挹几许赏心同  

春风扇防和　　　　　　　陈九流  

喜见阳和至遥知橐籥功迟迟散南陌褭褭逐东风暗入芳【`一作畦`】园里潜吹草木中兰荪才有緑桃杏未成红已觉寒光尽还防淑气通由来荣与悴今日发应同  

同前　　　　　　　　　　张　彚  

木徳生和气防防入曙风暗催南向叶渐翥北归鸿澹荡侵氷谷悠扬转蕙藂拂尘廻广路泛籁过遥空暖上烟光际云移律候中扶摇如可借从此戾苍穹  

同前　　　　　　　　　　范传正  

暧暧当迟日防微扇好风吹摇新叶上光动浅花中澹荡凝清昼氤氲暖碧空稍防生緑水已觉散芳藂徙倚情偏适徘徊赏未穷妍华不可状竟夕气融融  

同前　　　　　　　　　　陈通方  

习习和风扇悠悠淑气微阳升知候改律应喜春归池栁晴初折林鸎暖欲飞川原浮彩翠台舘动光辉泛艳摇丹阙扬芳入粉闱发生当有分枯朽幸因依  

同前　　　　　　　　　　栁道伦  

青阳初入律淑气应春风始辨梅花里俄分栁色中依防开夕【`一作晓`】照澹荡媚晴空拂水生苹末经岩触桂藂稍抽兰叶紫防吐杏花红愿逐仁风布将禆生植功  

同前　　　　　　　　　　崔立之  

时令忽已变年光俄又春高低惠风入逺近芳气新靡靡才偃草冷冷不动尘温和乍扇物煦妪偏感人去出桂林漫来过蕙圃频晨辉正澹荡披拂长相亲  

同前　　　　　　　　　　郭　遵  

防风飘淑气散漫及兹晨习习何处至熈熈与春亲暧空防早辨映日度逾频高拂非烟杂低随众卉新霁天轻有霭绮陌尽无尘还似登台意元和欲煦人  

同前　　　　　　　　　　豆卢荣  

春晴生缥缈软吹和初遍池影动沦山容发葱蒨迟迟入绮阁习习流芳甸树杪飏鸎啼堦前落花片韶光恐闲放旭日宜游宴文客拂尘衣仁风愿廻扇  

同前　　　　　　　　　　邵　偃  

防风扇和气韶景共芳晨始见郊原緑旋过御苑春三条开广陌八水泛通津烟动花间叶香流马上人逶迤云彩曙嘹唳鸟声频为报东堂客明朝桂树新  

风不鸣条　　　　　　　　卢　肇  

习习和风至过条不自鸣暗通青律起【`集作暖`】逺望白苹生拂树花仍落经林鸟自【`一作讵`】惊几牵萝蔓动潜惹栁丝轻入谷迷松响【`一作幽涧迷松韵`】开【`一作闲`】防失竹声薫方在御万国仰皇情  

同前　　　　　　　　　　姚　鹄  

吾君理化清上瑞报升平晓吹何曽息柔条自不鸣花香知暗度栁色觉潜生只见低垂势那闻击触声大王初漙畅少女正轻盈幸遇无私力幽芳愿发荣  

同前　　　　　　　　　　黄　颇【`类诗作舒元舆`】  

五纬【`类诗作习习`】起祥颷无声瑞圣朝稍开含露蘂【`类诗作露蕚`】才转惹烟条宻叶应潜变【`类诗作潜长`】低枝几暗摇林间鸎欲啭花下蝶防飘初满縁堤草因生逐水苖太平无一事天外奏虞韶【`类诗作云韶`】  

同前　　　　　　　　　　左　牢【`类诗作章孝标`】  

旭日悬清景防风在緑条入松声不发过栁影空摇长养应潜变【`一作遍`】扶踈每暗飘有林时嫋嫋无树渐萧萧误逐青烟散轻和树色饶丰年知有待歌咏美唐尧  

同前　　　　　　　　　　王甚夷  

圣日祥风起韶晖助发生防防遥野色褭褭细条轻荏弱防渐动怡和吹不鸣枝含余露湿林霁晓烟平缥缈春光媚悠扬景气晴康哉帝尧代寰宇共澄清  

同前　　　　　　　　　　金厚载  

寂寂曙风生迟迟散野轻露华摇有滴林叶袅无声暗剪藂芳发空传谷鸟鸣悠扬韶景静淡荡霁烟横逺水波澜息荒郊草树荣吾君垂至化万类共澄清  

景风扇物　　　　　　　　张　聿  

何处青苹末呈祥起逺空晓来摇草树轻度净尘防【`类诗作轻去动溟蒙`】水上微波动林前媚景通寥天鸣万籁兰径长幽藂渐飏抟扶势应从橐籥中【`类诗作籥功`】开襟若有日愿覩大王风  

清风戒寒　　　　　　　　前　人  

萧飒清风至悠然发思端入林翻别叶绕树败红兰晓拂轻霜度宵分逺籁攅稍依帘隙静遍觉座隅寒乍逐惊蓬振偏催急漏残遥知洞庭水此夕起波澜  

同前　　　　　　　　　　穆　寂  

风清物候残萧洒报将寒扫得天衢静吹来眼界寛条鸣方有异虫思乱无端就树收鲜腻冲池起澁澜过山岚可掬度月色宜防华实从兹始何嗟嵗序殚  

冬至日祥风应候　　　　　前　人  

节逢清景空占气二仪中独善登防日先知应候风呈祥光舜化表庆感尧聦既【`一作况`】与乗时叶还将入律同防防万井遍习习九门通更绕炉烟起殷勤报嵗功  

八风从律　　　　　　　　蒋　防  

制律窥元化因声感八风还从万籁起更与五音同习习炉烟【`类诗作芦灰`】上冷冷玉管中气随时物好响彻霁天空自得隂阳顺能令惠泽通愿吹寒谷里从此逹前防  

春风扇防和　　　　　　　公乗亿【`咸通宏词`】  

丽日催迟景和风扇早春暖浮丹鳯阙韶媚黒龙津澹荡迎仙仗霏防送尽轮緑摇宫栁散红待禁花新舞席潜廻雪歌筵暗起尘幸当阳候律一愿及佳辰  

河出荣光　　　　　　　　张良器  

引昆山峻朝宗海路长千龄逢圣主五色瑞荣光隠映浮中国晶明助太阳坤维连浩漫天汉接防茫丹阙清氛里凾闗紫气旁位尊常守伯道防每呈祥习坎灵逾久居卑徳有常龙门如可渉忠信是舟梁  

同前　　　　　　　　　　失　名  

符命自陶唐吾君应防昌千年清德水九折满荣光极岸浮佳气防波照夕阳澄辉明贝阙散彩入龙堂近帯闗云紫遥连日道黄冯夷矜海若汉武贵宣房渐没孤槎影仍呈一苇杭抚躬悲未济作颂喜时康  

洛出书　　　　　　　　　萧　昕  

海内昔凋瘵天纲斯浡潏灵啓圣图龙马负书出大哉明德盛逺矣彛伦秩地敷作乂功人免为鱼恤既彰千国理岂止百川溢永頼至于今畴庸未云毕  

同前　　　　　　　　　　郭　邕  

德合天贶呈龙飞圣人作光宅被寰区图书荐河洛象登四气顺文辟九畴错氤氲瑞彩浮左右灵仪廓微造功不宰神行利攸慱一见皇家庆方知禹功薄  

同前　　　　　　　　　　张钦敬  

浮空九洛水瑞圣千年质竒象八卦分图书九畴出含防卜筮逺抱数隂阳宻中得天地心傍探鬼神吉昔闻夏禹代今献唐尧日谬此叙彛伦寰宇贺清谧  

同前　　　　　　　　　叔孙元观  

清洛含温溜荐宝书波开緑字出瑞应紫宸居物着羣灵首文成列卦初美珍翔阁鳯庆迈跃舟鱼俾姒惟何逺休皇复在诸东都主人意歌颂望乗舆  

秋霁望庐山瀑布　　　　　夏侯楚  

常思瀑布幽晴眺喜逢秋一帯连青嶂千寻倒碧流湿云应悮鹤飜浪定惊鸥星浦虹初下炉峯烟未収岩高时褭褭天浄起悠悠傥见朝宗日还须济巨舟  

泾渭扬清浊　　　　　　　吕　牧  

泾渭横秦野逶迤近帝城二渠通作润万户映皆清明晦看殊色潺湲听一声岸虚深草掩波动晓烟轻御猎思投钓渔歌好濯缨合流知禹力同共到沧瀛  

春水渌波　　　　　　　　朱　休  

芳时淑气和春水澹烟波滉瀁滋兰杜沦涟长芰荷晩光扶翠防潭影泻清莎归鴈追飞尽纎鳞游泳多朝宗终到海润下每盈科愿假中流便从兹发棹歌  

四水合流　　　　　　　　李　沛  

禹凿山川地因通四水流萦廻过鳯阙防合出皇州天影长波里寒声占【`疑`】渡头入河无书夜归海有谦柔顺物宜投石逢时可载舟羡鱼犹未已临水欲垂钩  

海水不扬波　　　　　　　失　名  

明朝崇大道寰海免波扬既合千年圣能安百谷王天心随泽广水徳共灵长不挠鱼弥乐无澜苇可杭化流霑率土恩寖及殊方岂只朝宗国惟闻有越裳  

空水共澄鲜　　　　　　　前　人  

悠然四望通渺渺水无穷海鹤飞天际烟林出镜中云霄澄逺碧霞起澹微红落日浮光满遥山翠色同樵声喧竹屿棹唱入莲藂逺客舟中兴烦襟暂一空  

曲池洁寒流　　　　　　　崔立之  

闲寻欹岸歩因向曲池防透底何澄澈廻流乍屈盘稍随高树古逈与逺天寒月入镜华转星临珠影攅纎鳞时蔽石转吹或生澜愿假防微效来濡拙笔端  

寒流聚细文　　　　　　　失　名  

晓野方闲眺横溪赏乱流寒文趋浦急圆折逐烟浮不似飘踈雨非闗浴逺鸥观鱼鳞共细间石影疑稠猎猎风冷夕潺潺瀬响秋仙槎如共泛天汉适淹留  

奉诏【`集作试`】涨曲江池　　　　郑　谷【`干符丙申嵗春`】  

王泽尚通津恩波此日新深宜一夜雨逺【`集作宛`】似五湖春泛灎翘振鹭澄清跃紫鳞翠低孤【`集作叶低临`】屿栁香失半汀苹鳯辇寻佳境龙舟命近臣桂华如入手愿作从游人  

昆明池石织女　　　　　　童翰卿【`又云司马复`】  

一片昆池石千秋织女名象星何皎皎依水更盈盈苔作轻裾色波为促杼声岸云连鬓湿沙月对眉生有脸莲同笑无心鸟不惊还如朝镜里形影两分明  

济川用舟檝　　　　　　　胡　权  

渺渺水连天归程想几千孤舟辞曲岸轻檝济长川逈指波涛雪廻瞻岛屿烟心迷沧海上目断白云边泛滥虽无定维持且自专还如圣明代理国用英贤  

天际识孤【`一作认归`】舟　　　　　薛　能  

斜日满江楼天涯照背流同人在何处逺目认孤舟防省当时席歌闻旧日讴人浮津济晩棹泛泬寥秋晴阔欣全见归迟恠久逰离居意无限贪此望难休  

## 文苑英华卷一百八十四

宋　李昉等　编省试五  

释奠日国学观礼闻雅颂二首  

贡举人谒先师闻雅乐二首  

太常寺观舞圣寿乐一首  

册上公太常奏雅乐一首  

晓过南宫闻太常清乐二首  

太常观阅骠国新乐一首  

郊坛聼雅乐一首　　　舞干羽两阶一首  

朱丝一首　　　　　夫子鼓琴得其人一首夜闻洛濵吹笙一首  

缑山月夜闻王子吹笙二首  

湘灵鼓瑟五首　　　　霓裳羽衣曲一首寒夜闻霜钟二首　　　晓闻长乐钟声一首  

听霜钟二首　　　　　律中应钟一首  

笙磬同音一首　　　　范成君击洞隂磬一首终南精舍月中闻磬二首  

泗濵得石磬一首　　　风筝一首  

听郢客歌阳春白雪一首  

尚书郎上直闻春漏三首  

雪后观象阙待漏一首　太清宫闻滴漏一首百官乗月早朝听残漏一首  

春防晴望三首  

释奠日国学观礼闻雅颂　　滕　珦  

太学时观礼东方晓色分威仪何棣棣环佩又纷纷古乐从空尽清歌几处闻六和成逺吹九奏动行云圣上尊儒乐春秋奠茂勲幸因陪齿列聊以颂斯文  

同前　　　　　　　　　　令狐  

肃肃先师庙依依胄子羣满庭陈旧礼开户拜清芬万舞当华烛箫韶入翠云颂歌侵晓听雅吹度风闻澹泊调元气中和羙圣君惟余东鲁客蹈舞向南薫  

贡举人谒先师闻雅乐　　　吕　炅  

礼圣来羣彦观光在此时闻歌音乍逺合乐和还迟调朗能谐竹声微又契丝轻泠流簨虡缭绕动缨緌九变将随节三终必尽仪国风由是正王化自雍熈  

同前　　　　　　　　　　王　起  

蔼蔼观光士来同鹄鹭羣鞠躬遗像在稽首雅歌闻度曲飘清汉余音遏晓云雨楹凄已合九仞杳难分断续同清吹洪纎入紫氛长言听已罢千载仰斯文  

太常寺观舞圣寿乐　　　　徐元弼  

舞字传新庆人文迈旧章冲融和气洽悠逺圣功长盛徳流无外明时乐未央日华增顾盼风物助低昻翥鳯方齐首髙鸿忽断行云门与兹曲同是奉陶唐  

册上公太常奏雅乐　　　　前　人  

司乐陈金石逶迤引上公奏音人语絶清韵佩声通应律烟云改来仪鸟兽同得贤因举颂脩礼便观风圣寿三称内天欢九奏中寂寥高曲尽犹自满宸聪  

晓过南宫闻太常清乐　　　陆　贽  

南宫闻古乐拂曙听初惊烟霭遥迷处丝桐暗辨名节随新律改声绪风轻合雅将移俗同和自感情逺音兼晓漏余响过春城九奏明初日寥寥天地清  

同前　　　　　　　　　　张　蒙  

玉珂经礼寺金奏过南宫雅调乗清晓飞声向逺空漫随飘去雪轻逐度来风逈出重城里旁闻九陌中应将肆夏比更与五英同一听南薫曲因知大舜功  

太常观阅骠国新乐　　　　胡直钧  

异音来骠国初被奉常人才可宫商辨殊惊节奏新转规廻绣靣曲折度文身舒散随鸾吹喧呼杂鸟春襟衽懐旧识丝竹变恒陈何事留中夏长令表化淳  

郊坛听雅乐　　　　　　　前　人  

泰坛恭祀事彩仗下寒坰展礼陈嘉乐齐心动众灵韵长飘更逺曲度静宜听泛响何清越随风散杳防悬和气聚旋退晓山青本自钧天降还疑列洞庭  

舞干羽两阶　　　　　　　石　倚  

干羽能柔逺前阶舞正陈欲称文徳盛先表乐声新肃肃行初列森森气益振动容和律吕变曲静风尘化美超千古恩波及七旬已知天下服不独有苗人  

朱丝　　　　　　　　　杨　衡  

寂寞瑶琴上深知直者情幸传朱鹭曲那止素丝名瑞草人空仰王言世久行大方闻正位乐府动清声文武音初合宫商调屡更谁能向机杼终日泣无成  

夫子鼓琴得其人　　　　　白行简  

宣父穷奥师襄授素琴稍殊流水引全辨圣人心慕徳声逾感懐人意自深泠泠传妙手摵摵振空林促调清风至操白日沉曲终情不尽千古仰知音  

夜闻洛濵吹笙　　　　　　张仲素  

王子千年后笙音五夜闻逶迤绕清洛断续下仙云泄泄飘难定啾啾曲未分松风助幽律波月动轻文鳯管听何逺鸾声若在羣暗空思羽盖余气自氛氲  

缑山月夜闻王子吹笙　　厉　  

缑山明月夜岑寂隔尘氛紫府参差曲清宵次第闻韵流多入洞声度半和云拂竹鸾惊侣经松鹤舞羣蟾光听处合仙路望中分坐惜千嵒曙遗音过汝坟  

同前　　　　　　　　　　钟　辂  

月满缑山夜风传子笙初闻盈谷逺渐听入云清杳异人间曲遥分鹤上情孤鸾惊欲舞万籁寂无声此夕留烟驾何时返玉京唯愁音响绝晓色出都城  

湘灵鼓瑟　　　　　　　　魏　璀  

瑶瑟多哀怨朱弦且莫听扁舟三楚客藂竹二妃灵淅沥闻余响依稀欲辨形柱间寒水碧曲里暮山青良马悲衘草游鱼思绕萍知音若相遇终不滞南溟  

同前　　　　　　　　　　钱　起【`天宝十载`】  

善抚【`一作鼓`】云和瑟常闻帝子灵冯夷空自舞楚客不堪听逸韵谐【`一作若调凄`】金石清音发【`一作入`】杳冥苍梧来【`一作成`】怨慕白芷动芳馨流水传湘浦悲风过洞庭曲终人不见江上数峯青  

同前　　　　　　　　　　陈　季  

神女泛瑶瑟古祠严野亭楚云来泱湘水助清泠妙指防幽契繁声入杳冥一弹新月【`一作斜日`】白数曲暮山青调苦荆人怨时遥帝子灵遗音如可赏试奏为君听  

同前　　　　　　　　　　庄若讷  

帝子鸣金瑟余声自抑扬悲风丝上断流水曲中长出没游鱼听逶迤彩鳯翔防音时扣征雅韵乍含商神理诚难测幽情讵可量至今闻古调应恨滞三湘  

同前　　　　　　　　　　王　邕  

宝瑟和琴韵灵妃应乐章依俙闻促柱髣髴夣新妆波外声初发风前曲正长凄清和万籁断续绕三湘转觉云山逈空懐杜若芳谁能传此意雅防在宫商  

霓裳羽衣曲　　　　　　　李　肱  

开元太平时万国贺丰嵗梨园献【`文粹作厌`】旧曲玉座流新制鳯管递参差霞衣竞摇曵宴罢水殿空辇余春草细蓬壶事已久仙乐功无替谁【`文粹作讵`】肯听遗音圣明知善继  

寒夜闻霜钟　　　　　　　郑　絪  

霜钟初应律寂寂出重林拂水冝清听凌空散逈音舂容时未歇摇曳夜方深月下和虚籁风前闻【`疑作间`】逺砧浄兼寒漏彻闲畏曙更侵遥想千山外泠泠何处寻  

同前　　　　　　　　　　卢景亮  

洪钟发长夜清响出层岑暗入繁霜切遥传古木深何城乱逺漏几处杂踈砧已警离人夣仍知旅客襟待时当命侣抱器本无心傥若无知者谁能设此音  

晓闻长乐钟声　　　　　　戴叔伦  

汉苑钟声早秦郊曙色分霜凌万户彻风散一城闻已啓蓬莱殿初朝鸳鹭羣虚心方应物大扣欲干云近杂鸡人唱新传鳬氏文能令翰苑客流听思氛氲  

听霜钟　　　　　　　　　失　名  

渺渺飞霜夜寥寥逺岫钟出云疑断续入户乍舂容度枕频惊夣随风几韵松悠扬来不已杳霭去何从髣髴烟岚隔依俙岩峤重此时聊一听余响绕千峯  

同前　　　　　　　　　　失　名  

寥亮来丰岭分明辨古钟应霜如自击中节每相从静听非闲扣潜应蕴圣踪风间时断续云外更舂容虚警和清籁雄鸣隔乱峯因知【`一作之`】谕知已【`一作者`】感激更难逢  

律中应钟　　　　　　　　裴　元  

律穷方数寸室暗在三重伶管灰先动秦正节已逢商声辞玉笛羽调入金钟宻叶翻霜彩轻冰敛水容望鸿南去絶迎气北来浓愿托无凋性寒林自比松  

笙磬同音　　　　　　　　失　名  

笙磬闻何处凄锵宛在东激扬音自彻髙下曲宜同歴歴俱盈耳泠泠散空兽因繁奏舞人感至和通讵间洪纎韵能齐搏拊功四悬今尽美一听辨移风  

范成君击洞隂磬　　　　　范传正  

歴歴闻金奏防微下玉京为详家牒久偏识洞隂名澹伫人间听铿锵古曲成何湏百兽舞自畅九天情注目防无见留心记未精云霄如可托借鹤向层城  

终南精舍月中闻磬　　　　吕　温  

月中【`一作峯`】禅室掩幽径【`一作磬`】浄昏氛思入空门妙声从觉路闻泠泠流众【`一作满虚`】壑杳杳出重【`一作寒`】云天籁疑难辨霜钟讵可分偶来依【`一作游`】法界便欲谢人羣竟夕听眞响荷花积露文【`一作尘心自觧纷`】  

同前　　　　　　　　　独孤申叔  

精庐慙【`疑`】夜景天宇防埃氛幽磬此时击余音几处闻随风树杪去支防月中分断絶如残漏凄清不隔云覉人方罢夣独鴈忽迷羣响尽河汉落千山空紏纷  

泗濵得石磬　　　　　　　李　勲  

浮磬潜清深依依呈碧浔出水见贞质在悬含玉音对此喜还叹几秋还到今器古契良觌韵和谐宿心何为值明鉴适得离幽沉自兹入清庙无复泥沙侵  

风筝　　　　　　　　　　鲍　溶  

何响与天通瑶筝挂望中彩弦非触指锦调忽闻风鴈柱虚连势鸾歌且坠空夜和霜击磬晴引鳯归桐幽咽谁生怨清泠自匪躬秦姬收宝匣搔首不成功  

听郢客歌阳春白雪　　　　欧阳衮  

寂听郢中人髙歌已絶伦临风飘白雪向日奏阳春调雅偏盈耳声长杳入神连连贯珠并褭褭遏云频度曲知难和凝情想任眞周郎如赏善莫使滞芳晨  

尚书郎上直闻春漏　　　　张少博  

建礼含香处重城待漏辰徐声传鳯阙晓唱辨鸡人银箭听将尽铜壶滳更新催筹当五夜移刻及三春杳杳从天逺泠泠出禁频直庐残响曙肃穆对钩陈  

同前　　　　　　　　　　周　彻  

建礼通华省含香直紫宸静闻铜史漏暗识桂宫春滴沥疑将絶清泠发更新寒声临鴈沼踈韵应鸡人廻入千门彻行催五夜频髙防闲自听非是驻征轮  

同前　　　　　　　　　　失　名  

地即尚书省人惟鸳鹭行审时传玉漏直夜递星郎歴歴闻仙署泠泠出建章自空来断续随穴散凄锵物静知声近寒轻觉夜长听余残月落曙色满东方  

雪夜观象阙待漏　　　　　张少博  

残雪初晴后鸣珂奉阙庭九门传晓漏五夜晨扄北斗横斜汉东方落曙星烟氛初动色簮佩未分形雪重犹垂白山遥不辨青鸡人更唱处偏入此时听  

太清宫闻滴漏　　　　　　严巨川  

玉漏移中禁齐车入太清渐知催辨色复听续余声乍逐微风转时因杂佩轻青楼人罢夣紫陌骑将行残魄栖初尽余寒滴更生慙非朝谒客空有振衣情  

百官乗月早朝听残漏　　　莫宣卿  

建礼俨朝冠重门耿夜防碧空蟾魄度清禁漏声残晓车舆合凌霜劔佩寒星河犹皎皎银箭尚珊杳霭祥光起霏微瑞气攅忻逢圣明代长愿接鸳鸾  

春防晴望　　　　　　　　李　程  

曲台送春日景物丽新晴霭霭烟收翠忻忻木向荣静防迟日上闲爱野云平风慢游丝转天开逺水明登高尘虑息观徼道心清更有迁乔意翩翩出谷鸎  

同前　　　　　　　　　　郑　蕡  

追赏层台逈登临四望频熈熈山雨霁处处栁条新草长秦城夕花宜汉苑春晴林翻度鸟紫陌阅行人旅客风尘厌山家夣寐亲迁鸎思出谷骞翥待芳辰  

同前　　　　　　　　　　乔　弁  

层台聊一望遍赏帝城春风暖闻啼鸟冰开见跃鳞晴山烟外翠香蘂日边新已变青门桞初销紫陌尘金汤千里国车骑万方人此处云霄近慿高愿致身  

## 文苑英华卷一百八十五

宋　李昉等　编省试六  

骊龙一首　　　　　　劔化为龙一首  

负图二首　　　　　鱼上氷三首  

临川羡鱼二首　　　　河鲤登龙门二首  

鲛人潜织一首　　　　归马华山一首  

西戎献马一首　　　　天骥呈才三首  

赐三相马一首　　骐骥长鸣二首  

仪鳯一首　　　　　缑山鹤一首  

织鸟一首　　　　　鹤警露一首  

鹤鸣九臯一首　　　齐优开笼飞去所献楚王鹄一首黄鹄下太液池一首　越裳献白翟二首  

鸎出谷四首　　　　栁陌听早鸎一首  

禁林闻晓鸎一首　　鸟散余花落三首  

空梁落鷰泥一首　　好鸟鸣髙枝一首  

振振鹭一首　　　　飞鸿响逺音一首  

出笼鹘一首　　　　霜隼下晴臯一首  

反舌无声一首　　　雪夜听猿吟一首  

寒蝉树一首  

骊龙　　　　　　　　　　失　名  

有羙为鳞族潜蟠得所从标竒初韫宝表智即称龙大壑长千里深泉固九重奋髯云乍起矫首浪还冲荀氏传高誉庄生冀絶踪仍知流泪在何幸此相逢  

劔化为龙　　　　　　　　张　聿  

古劔诚难屈精明有所从沉埋方出狱合防却成龙牛斗光初歇蜿蜒气渐浓云涛透百丈水府跃千重拖尾迷莲锷张鳞露锦容至今沙岸下谁得覩踪  

负图【`诗缺`】  

同前【`诗缺`】  

鱼上冰　　　　　　　　　王季则  

北陆収寒尽东风觧冻初冰消通浅溜气变跃潜鱼应节似知化扬鬐任所如浮沉非乐藻沿泝异传书结网时空久临川意有余为龙将可望今日愧才虚  

同前　　　　　　　　　　纪元臯【`类诗作何儒亮`】  

春生寒气灭【`类诗作气减`】稍动伏泉鱼乍喜东风至来观曲浦初近冰朱鬛见望日锦鳞舒渐觉流澌退还忻掉尾余噞喁情自乐沿泳意宁踈傥得随鲲化终听戾太虚【`类诗作终能戾太虚`】  

同前　　　　　　　　　　呉　冕  

春水潜鳞发寒潭旧藻踈扬鬐顺气后振鬛上氷初戏广怜空洁浮清媚景虚戒贪还避饵思逹每懐书湿映流澌薄时游触浪余终希泮涣泽为化北溟鱼  

临川羡鱼　　　　　　　　张正元  

有客百愁侵求鱼正在今广川何渺漫高岸几登临风水宁相阻烟霞岂惮深不应同逐鹿讵肯比从禽结网非无力忘筌自有心永存芳饵在伫立思沉沉  

同前　　　　　　　　　　薛少殷  

曽是归家客今年且未旋游鳞方有待织网岂能捐向水烟波夕吟风嵗月迁莓苔生古岸葭菼变清川不逐沧浪叟还宗内外篇良辰难自掷此日愿忘筌  

河鲤登龙门　　　　　　　失　名  

年久还求变今来有所从得名当是鲤无防可成龙备歴艰难遍因期造化容泥沙宁不阻钓饵莫相逢击浪因成势纎鳞莫继踪若令摇尾去雨露此时浓  

同前【`集本作鱼登龙门`】　　　　　　元　稹  

鱼贯终何益龙门在此登有时常【`集作成当`】作雨无用耻为鹏激浪诚难泝雄心庶亦【`集作亦自`】凭风雷潜防合鬐鬛忽腾陵泥滓辞河浊烟霄见海澄廻瞻顺流軰谁敢望同升  

鲛人潜织　　　　　　　　康翊仁  

珠馆冯夷室灵鲛信所潜幽闲云碧牖滉瀁水精帘机动龙梭跃丝萦藕綷添七襄牛女恨三日大人嫌【`古乐府焦仲卿妻诗三日断五匹大人故嫌迟`】透手擎呉练凝冰笑越缣无因听札札空想濯纎纎  

归马华山　　　　　　　　白行简  

牧野功成后周王战马闲驱驰休伏皁饮龁任依山逐日朝仍去随风暮自还冰生疑陇坂叶落似榆闗蹀仙下腾骧渭水湾幸逢时偃武不复鼓间  

西戎献马　　　　　　　　周　存  

天马从东道皇威被逺戎来叅八骏列不假贰师功影别流沙路嘶流上苑风望云时蹀足向月每争雄禀异才难状标竒志岂同驱驰如见许千里一朝通  

天骥呈材　　　　　　　　徐仁嗣  

至德符天道龙媒应圣明追风竒质异喷玉彩毛轻蹀形难状连拳势乍呈効材矜逸态絶影表殊名岐路宁辞逺闗山岂惮行盐车虽不驾今日亦长鸣  

同前　　　　　　　　　　卢　征  

异产应尧年龙媒顺制牵权竒初得地蹀欲行天讵假调金埓宁湏动玉鞭嘶风深有恋逐日定无前周满夸常驭燕昭恨不传应知流赭汗来自海西偏  

同前　　　　　　　　　　郑　蕡  

毛骨合天经拳竒歩骤轻曽邀于阗驾新出贰师营喷勒金铃响追风汗血生酒亭留去迹呉坂认嘶声力可通衢试材堪圣代呈王良如顾盼垂耳欲长鸣  

勑赐三相马　　　　　　　张　随  

上苑骅骝出中宫诏命传九天班锡礼三相代劳年顾主声犹发追风力正全鸣珂龙阙下喷玉鳯池前四足疑云灭双瞳比镜悬为因能致逺今日表求贤  

骐骥长鸣　　　　　　　　章孝标  

有马骨堪惊无人眼暂明力疲呉坂峻嘶苦朔风生逐逐懐良御萧萧顾乐鸣瑶池期弄影天路欲飞声皎月谁知种浮云莫问程盐车终愿脱千里为君行  

同前　　　　　　　　　　陈去疾  

骐骥忻知已嘶鸣忽异常积悲摅怨抑一举彻穹苍迹类三年鸟心驰五逹庄何言从蹇踬今日逐腾骧牛皁休维絷天衢恣陆梁向非逢伯乐谁足见其长  

仪鳯　　　　　　　　　　杨嗣复  

八方该帝泽威鳯忽来賔向日朱光动迎风翠羽新低昻多异趣饮啄逈无隣郊薮今翔集河图意等伦闻韶知鼓舞偶圣愿逡廵比屋初同俗垂恩击壤人  

缑山鹤　　　　　　　　　张仲素  

羽客骖仙鹤将飞驻碧山映松残雪在度岭片云还清唳因风逺髙姿间水【`类诗作对水`】闲笙歌应天【`类诗作忆天`】上城郭叹人间几变霜毛防方殊藻质斑蓬瀛如可到逸翮讵能攀  

织鸟　　　　　　　　　　张　何  

季春三月里戴胜下桑来映日华冠动迎风绣羽开候惊蚕事晩织向女工裁旅宿依花定轻飞绕树廻欲过髙阁栁更拂小庭梅所寄一枝在宁忧弋者猜  

鹤警露　　　　　　　　　陈　季  

南国商飚动东臯野鹤鸣溪松寒暂宿露草滴还惊欲有髙飞意空闻召侣情风间传藻质月下引清声未假抟扶势焉知羽翼轻吾君开太液愿得应皇明  

鹤鸣九臯　　　　　　　　失　名  

胎化呈仙质长鸣在九臯排空散清唳映日委霜毛万里思寥廓千山望欝陶香凝光不见风积韵弥髙鳯侣攀何及鸡羣思忽劳升天如有应飞舞出蓬蒿  

齐优开笼飞去所献楚王鹄　崔　枢  

受命笼齐鹄交欢献楚王惠心先巧辩戢羽见廻翔意适清风逺忧除白日长度云摇旧影过树阅新芳直取名翻重宁唯好不伤谁言滑稽理千载戒禽荒  

黄鹄下太液池　　　　　　贾　岛【`集无`】  

髙飞空外鹄下向禁中池岸印行踪浅波摇立影危来从千里岛舞拂万年枝踉跄孤风起徘徊水沬移幽音清露滳野性白云随太液无弹射灵禽翅不垂  

越裳献白翟　　　　　　　王若嵒  

素翟宛昭彰遥遥自越裳冰晴朝映日玉羽夜含霜嵗月三年逺山川九译长来从碧海路入见白云郷作瑞兴周后登歌美汉皇朝天资孝理惠化且无疆  

同前　　　　　　　　　　孙昌彻  

圣哲符休运伊臯列上台覃恩丹徼逺入贡素翚来北阙欣初见南枝顾未廻敛空残雪浄矫翼片云开驯扰将无惧飜飞幸莫猜从上苑里饮啄自徘徊  

鸎出谷　　　　　　　　　钱可复  

玉律阳和变时禽羽翮新载飞初出谷一啭已惊人拂栁宜烟暖冲花觉路春抟风飜翰疾向日弄吭频求友心何切迁乔幸有因华林高玉树栖托及芳晨  

同前　　　　　　　　　　张　鹭  

弱质随俦匹迁莺正及春乘风音响逺映日羽毛新已得辞幽谷还将脱俗尘鸳鸾方可慕鷰雀逈无邻游止知难屈飜飞在此伸一枝如借便终冀托深仁  

同前　　　　　　　　　　刘庄物  

幸因辞旧谷从此及芳晨欲语如调舌【`一作求友`】初飞似畏人风调归影便日暖吐声频翔集知无阻聮绵贵有因喜迁乔木近宁厌对花新堪念防禽意闗闗也爱春  

同前　　　　　　　　　　刘得仁  

东风潜啓物动息意皆新此鸟从幽谷依林报早春出寒虽未久振羽渐能频稍类冲天鹤多随折桂人罇前喧【`集作时`】有语花里昼藏身若向【`一作若在`】秾华处余禽不见亲  

栁陌听早莺　　　　　　　陶　翰【`见集本`】  

忽来枝上啭还似谷中声乍使香闺静偏伤逺客情间闗难辨处断续若频惊玉勒留将久青楼夣不成千门候晓发万井报春生徒有知音赏慙非臯鹤鸣  

禁林闻晓莺　　　　　　　陆　扆  

曙色分层汉鸎声绕上林报花开瑞锦催栁绽黄金断续随风逺间闗送月沉语当温树近飞觉禁林深绣户惊残夣瑶池啭好音愿将栖息意从此沃天心  

鸟散余花落　　　　　　　赵存约  

春晓游禽集幽庭几树花坐来惊艶色飞去堕晴霞翅拂繁枝落风添舞影斜彩云飘玉砌綘雪下仙家分散音初静凋零蘂帯葩空阶瞻翫久应共惜年华  

同前　　　　　　　　　　窦洵直  

晚树春归后花飞鸟下初参差分羽翼零落满空虚风外清【`疑`】香转林边艶影踈轻盈疑雪舞髣髴似霞舒万片情难极迁乔思有余防臣一何幸吟赏对宸居  

同前　　　　　　　　　　孔温业  

羙景春堪赏芳园白日斜共防飞好鸟复见落余花来往惊飜电经过想散霞雨余飘处处风送满家家求友声初去离枝色可嗟从兹时节换谁为惜年华  

空梁落鷰泥　　　　　　　顾　况  

卷幕差池鷰常防浊水泥为黏珠履迹未等梁齐旧防痕犹浅新巢缉尚低不縁频上落那得此飞栖  

好鸟鸣高枝　　　　　　　郑　衮  

养翮非无待迁乔信自卑影高迟日度声逺好风随云拂千寻直花催百啭竒惊人时向晩求友听应知委质经三嵗先鸣在一枝上林如可托弱羽愿差池  

振振鹭　　　　　　　　　李　频  

有鸟生江浦霜华作羽翰君臣将比洁朝野用为欢月影林梢下冰光水际残飞飜时共乐饮啄道皆安回翥宜高咏羣栖入静防由来鸳鹭侣济济列千官  

飞鸿响逺音　　　　　　　李体仁  

漠漠微霜夕翩翩出渚鸿清声流逈野高韵入寥空旧质经寒塞残音响逺风萦云犹类网避月尚疑弓弱羽虽能振丹霄竟未通欲知多怨思听取暮烟中  

出笼鹘　　　　　　　　　濮阳瓘  

玉镞分花袖金铃出防笼遥心长捧日逸翰镇生风一防青霄里千声碧落中星眸随狡兎霜爪落飞鸿每念提携力常懐搏击功以君能惠好不敢没遥空  

霜隼下晴臯　　　　　　　失　名  

九臯霜气劲翔隼下初晴风动闲云卷星驰白草平棱棱方厉疾肃肃自纵横掠地秋毫逈投身逸翮轻髙墉全失影逐雀乍飞声薄暮寒郊外悠悠万里情  

反舌无声　　　　　　　　张　籍  

夏木多好鸟偏知反舌名林幽归旧【`集作仍共`】宿时过已无【`集作即分`】声竹外天空晓溪头雨自晴居人疑【`集作宜`】寂寞深院益凄清入雾暗相失当风闲易惊来年上林苑知尔最先鸣  

雪后听猿吟　　　　　　　顾　伟  

寒岩飞暮雪絶璧夜猿吟歴歴和羣鴈寥寥思客心绕枝犹避箭过岭却投林风冷声偏苦山寒响更深听时无有定静里固难寻一宿扶桑月聊防懐好音  

寒蝉树　　　　　　　　　沈　鹏  

一叶初飞日寒蝉益易惊入林慙织细依树媿身轻大干时容息乔枝或借鸣心由饮露浄响为逐风清忝有翩翾分【`一作翼`】应怜嘒唳声不知微薄影早晩挂緌缨  

## 文苑英华卷一百八十六

宋　李昉等　编省试七  

明堂火珠一首　　　　沉珠于渊二首  

珠还合浦一首　　　　罔象得珠一首  

浊水求珠三首　　　　暗投明珠三首  

水懐珠一首　　　　　琢玉成器一首  

玉巵无当二首　　　　沽羙玉一首  

瑕瑜不相掩二首　　　瑜不掩瑕一首  

玉水记方流六首　　　玉声如乐二首  

戞玉有余声一首　　　琢玉二首  

水精环一首　　　　　亚父碎玉斗三首  

羙玉一首　　　　　　西戎献白玉环一首  

白珪无玷一首　　　　金在镕一首  

清如玉壸冰二首　　　玉壶氷四首  

明堂火珠　　　　　　　　崔　曙  

正位开重屋凌空出火珠夜来霜月满曙后一星孤天浄光难灭云生望欲无还知圣明代国宝在名都  

沉珠于渊【`唐讳类诗作泉`】　　　　独孤良器  

皎洁澄泉水荧煌照乗珠沉非将寳契还与不贪符风折璿成浪空涵影似濡深防星并入静向月同无光价怜时重亡情信道枢不应无胫至自为暗投殊  

同前　　　　　　　　　　独孤绶  

至道归淳朴明珠被弃捐失真来照乗成性却沉泉不是灵蛇吐犹疑合浦旋岸旁随日落波底共星悬致逺终无胫懐贪遂比肩欲知恭俭徳所宝在唯贤  

珠还合浦　　　　　　　　邓　陟  

至宝含冲粹清虚映浦湾素辉明荡漾圆彩色玢防昔逐诸侯去今随太守还影摇波里月光动水中山鱼目徒相比骊龙乍可攀愿将车饰用长得耀君顔  

罔象得珠　　　　　　　张籍【`类诗作黎逢`】  

赤水今何处遗珠已渺然离娄徒肆目罔象乃通皎洁因成性圆明不在泉暗中防夜【`类诗作驱夜`】色尘外照情田无胫真难掬怀疑宝【`类诗作实`】易迁今朝搜择得应自【`一作免`】媚晴川  

浊水求珠　　　　　　　　王　起  

行潦沉明月光辉也不浮识珍能洞鉴精宝【`一作意`】此来求几被泥沙杂常随混浊流润川终自媚照乗且何由的皪终难掩晶荧愿见収蛇行无胫至饮德已闻酬  

同前　　　　　　　　　　吕　价  

至宝诚难得潜光在浊流深沉当处晦皎洁庶来求缀履将还用褰裳必更収蚌胎应自别鱼目岂能俦日彩逢高鉴星光讵暗投不因今日取泥滓出无由  

同前　　　　　　　　　　王损之  

积水非澄澈明珠不易求依稀沉极浦想像在中流瞪目思清浅褰裳恨暗投徒防川色媚空爱夜光浮月入疑龙吐星归似蚌游终希识珍者采掇冀搜  

暗投明珠　　　　　　　　罗　防  

媚川时未识在掌共传名报德能欺暗投人自欲明月临幽室朗星没晓河倾的皪骊龙颔荧煌彩鳯呈守恩辞令浦擅美掩连城鱼目应难近谁知按劔情  

同前　　　　　　　　　　苑【`一作范`】防【`文又切`】  

至宝欣懐日良兹岂可俦神光非易鉴夜色信难投错落珍寰宇圆明隔浅流精灵辞合浦素彩耀神州抱影希人识承时望帝求谁言按劔者猜忌却生雠  

同前　　　　　　　　　　崔　藩  

至宝【`一作万千`】防懐袖明珠出后【`疑`】収向人光不定离掌势难留皎澈虚临夜孤圆泠莹秋乍来惊月落疾转怕星流有泪瑕弃无谋自暗投今朝感防处将欲报隋侯  

水懐珠　　　　　　　　　莫宣卿  

长川含媚色波底孕灵珠素魄生苹末圆规照水隅沦涟冰彩动荡漾瑞光铺逈夜星同贯清秋岸不枯江妃思在掌海客亦忘躯合浦当还日恩威信已敷  

琢玉成器　　　　　　　　叶季良  

片玉寄幽石纷纶当代名荆人献始遇良匠琢初成氷映寒光动虹开晩【`一作晓`】色明雅容防更澈余响扣弥清自与琼瑶比方随掌握荣因知君有用高价伫连城  

玉巵无当　　　　　　　　蒋　防  

美玉常为器兹焉变漏巵酒浆悲莫挹罇爼念空施符彩功难补盈虚数已亏岂唯孤玩好抑亦类瑕疪清越音虽在操持意渐隳赋形期大匠良璞勿同斯  

同前　　　　　　　　　　元　稹  

共惜连城宝翻为无当巵讵慙君子贵深讶拙工隳泛蚁功全少如虹色不移可怜殊砾石何计辨糟醨江海诚难满盘筵莫妄施纵乖斟酌意犹得奉光仪  

沽美玉　　　　　　　　　罗立言  

谁怜被褐士懐玉正求沽成器终期逹逢时岂见诬宝同珠照乗价重劔论都浮彩朝虹满悬光夜月孤几年沦瓦砾今日出泥涂采斵资良匠无令瑕掩瑜  

瑕瑜不相掩　　　　　　　陈中师  

出石温然玉瑕瑜素在中妍媸因异彩音韵【`一作响`】信殊风让美心方并求疵意本同光华开缜宻清润仰磨砻秀质非攘善贞姿肯废忠今来傥成器分别在良工  

同前　　　　　　　　　　武翊黄  

抱璞应难辨妍媸毎自融贞姿偏特逹微玷遇磨砻泾渭流终异瑕瑜自不同半曽光透石未掩气如虹缜宻诚为智包藏岂谓忠停【`疑`】防分美恶今得值良工  

瑜不掩瑕　　　　　　　　柴　宿  

朗玉防瑕在分明异璞瑜坚贞宁可杂美恶自能殊待价知弥久称忠定不诬光辉今见黜毫髪外呈符岂假相工指堪为逹士模他山党【`前汉伍被传党可以徼幸师古曰党读作傥`】磨琢慕爱是洪鑪  

玉水记方流　　　　　　　呉　丹  

玉泉何处比四折水文浮润下宁逾矩居方在上流映空虗碌碌涵白净悠悠影碎疑冲斗光清耐掩舟珪璋分辨状沙砾共懐柔愿赴朝宗日萦廻入御沟  

同前　　　　　　　　　　郑　俞  

积水棊文动因知玉产幽如天涵素色侔地引方流潜润滋云起英华射浪浮鱼龙泉不夜草木岸无秋璧沼宁堪比瑶池讵可俦若非悬可测谁复寄冥搜  

同前　　　　　　　　　　白居易  

良璞含章久寒泉彻底幽尹孚光泛泛【`集作灔灔`】方折浪悠悠凌乱波纹异萦回水性柔似风摇浅瀬如【`集作疑`】月落清流潜頴应旁逹藏真岂上浮玉人如不记沦弃即千秋  

同前　　　　　　　　　　王　鉴  

玉润在中洲光临碕岸幽氤氲冥瑞影演瀁度方流乍似轻涟合还疑骇浪収寅縁知有异洞彻信无俦比徳称殊赏含辉处至柔沉沦如见念况乃属时休  

同前　　　　　　　　　　杜元頴  

重泉生羙玉积水异常流如见清堪赏因知宝可幽斗廻虹气见磬折紫光浮中矩谐明徳同方叶至柔月生偏共映风暖伫将游异宝虽无胫逢时愿俯収  

同前　　　　　　　　　　陈昌言  

明媚如懐玉竒姿自托幽白虹深不见緑水折空流方珏清沙遍纵横气色浮类圭才有角冩月让成钩久处沉潜贵希当特达収防滔在何许掲厉愿从游  

玉声如乐　　　　　　　　刘　轲  

玉叩能旋止人言与乐并繁音忽已阕雅韵诎然清佩想停仙歩泉疑咽夜声曲终无异听响极有余情特达知难拟玲珑岂易名昆山如可得一片伫为荣  

同前　　　　　　　　　　潘存实  

表质自坚贞因人一扣鸣静将金并响妙与乐同声杳杳疑风送泠泠似曲成韵含湘瑟切音帯舜弦清不独藏虹气犹能畅物情后防如为听从此振琤琤  

戛玉有余声　　　　　　　管雄甫  

戛玉音难尽凝人思转清依稀流戸牖髣髴在檐楹更逐松风起还将涧水并乐中和旧曲天际转余声缥【`一作飘`】缈浮烟逺温柔入耳轻想如君子佩时得上堂鸣  

琢玉　　　　　　　　　　丁居晦  

卞玉何时献初疑尚在荆琢来闻制器价胜连城虹气冲天白云浮入信贞佩为亷节德杯作侈奢名露璞方期辨雕文幸既成他山岂无石宁及此时呈  

同前　　　　　　　　　　浩虗舟  

已沐识坚贞应怜器未成辉山方可重散璞乍堪惊玷灭隳【`一作随`】心正瑕消夺眼明琢磨虹气在拂拭水容【`一作尘`】生赏翫冰光冷提携月魄轻伫当【`一作留`】亲捧握瑚琏幸齐名  

水精环　　　　　　　　　严　维  

玉室符长庆环中得水精任圆循不极见素质仍贞信是天然瑞非因璞斵成无瑕胜玉美至洁过氷清未肯齐珉价宁同杂佩声能衔任黄雀亦欲应时鸣  

亚父碎玉斗　　　　　　　孟　简  

献谋既我违积愤从心痗鸿门入巳迫赤帝时潜退宝位方苦竞玉斗何情爱犹防虹气凝讵惜冰姿碎而嗟大事返当起千里悔谁为西楚王坐见东城溃  

同前　　　　　　　　　　裴次元【`类诗作夷直`】  

雄谋竟不决宝玉将何爱倐尔霜刃挥飒然春冰碎飞光动旗帜散响惊环佩霜洒绣障前星流锦筵内图王业已失为掳言空悔独有青史中英风观千载【`类诗作冠千载`】  

同前　　　　　　　　　　何儒亮  

嬴女昔觧网楚王有遗躅破闗既定秦碎首闻献玉贞姿应刃散清响因风续匪狥切泥功将明懐璧辱莫量汉祖德空受项君朂事去见前心千秋渭水緑  

美玉　　　　　　　　　　南巨川  

抱玉将何适良工正在斯有瑕宁自掩匪石幸君知雕琢嗟成器缁磷志不移饰罇光宴赏入佩奉威仪象德曽留誉如虹窃可竒终希逢善价还得桂林枝  

西戎献白玉环　　　　　　张惟俭  

当时无外守方物四夷通列土金河北朝天玉塞东自将荆璞比不与郑环同正朔虽传汉衣冠尚帯戎幸承提佩宠多媿琢磨功絶域知文教争趋上国风  

白珪无玷　　　　　　　　辛　宏  

片玉表坚贞逢时宝自呈色鲜同雪白光润夺氷清皎皎无瑕玷锵锵有佩声昆山标重价垂棘振香名抱璞心常苦全真道未行琢磨忻大匠还冀动连城  

金在镕　　　　　　　　　白行简  

巨槖方镕物洪鑪欲范金紫光防渐发赤气望逾深焰晴云变烟浮书景隂坚刚由我性鼔铸任君心踊跃徒标异沉潜自可钦何当得成器待叩向知音  

清如玉壶氷　　　　　　　王　维  

玉壶何用好偏许素氷居【`集作藏氷玉壶里水氷类方诸`】未共销丹日还同照绮踈抱明中不隠含净外疑虗气似庭霜积光含砌月余晓凌飞鹊镜宵映聚萤书若向贪夫【`集作夫君`】比贞【`集作清`】心定不余【`集作如`】  

同前　　　　　　　　　　卢　纶  

玉壶氷始结循吏政初成既有虚心鉴还如照胆清瑶池慙洞澈金镜让澄明气若朝霜动形随夜月盈临人能不蔽待物本无情怯对圆光里妍媸自此呈  

玉壶氷　　　　　　　　　潘　炎  

琰玉性惟坚成壶体更圆虚心含景象应物受寒泉温润资天质清贞禀自然日融光乍散雪照色逾鲜至鉴功宁宰无私照岂偏明将氷镜对白与粉花连拂拭终为美提携伫见传勿令毫发累遗恨鲍公篇  

同前　　　　　　　　　　失　名  

律隂风劲坚氷在玉壶暗中花更出晓后色全无涸沍谁能伴凄清讵可渝任圆空似璧照物不成珠素质情方契孤明道岂殊幽人若相比还得咏生刍  

同前　　　　　　　　　　王季友  

玉壶知素结止水复中澄坚白能虚受清寒得自凝分形同晓镜照物掩宵灯璧映圆光出人惊爽气凌金罍何足贵瑶席几防升正値求珪瓉提携共饮氷  

同前　　　　　　　　　　钱众仲  

冬律初隂结寒氷贮玉壶霜姿虽异禀虹气亦相符对月光冝并临池影不孤贞坚方共济同处岂殊途色连城璧形分照乗珠提携今在此抱素节宁渝  

明堂火珠　凌空【`类诗作天中`】霜月满【`类诗作双月合`】名都【`类诗作京都`】　珠沈于渊　寳契【`类诗作宝弃`】影似浮【`类诗作彩委涂`】光价怜【`类诗作髙价縁`】亡情【`类诗作忘情`】自为【`类诗作回与`】  

## 文苑英华卷一百八十七

宋　李昉等　编省试八  

秋山极天浄一首　　　落日山照曜一首积雪为小山一首　　　监试莲花峯一首谢真人僊驾过旧山二首  

宣州试防中列逺岫一首  

登云梯二首　　　　　日暖万年枝四首风动万年枝三首　　　禁中春松四首  

贡院楼北新栽小松四首  

尚书都堂瓦松一首　　文宣王庙古松一首幽人折芳桂一首　　　秋风生桂枝一首  

月中桂树一首　　　　华州试月中桂一首府试木向荣一首　　　古木卧平沙一首  

竹箭有筠三首　　　　震为苍筤竹一首  

嘉禾合颖二首　　　　秋稼如云一首  

麦穗两岐一首　　　　余瑞麦一首  

良田无晩岁一首　　　霜菊二首  

月夜梧桐叶上见寒露一首  

秋山极天浄　　　　　　　朱延龄  

雨洗高秋净天临大野闲葱茏清万象缭绕出层山日落千峯上云销万壑间緑萝霜后翠红叶雨来殷散彩辉呉甸分形压楚闗欲寻霄汉路延首愿登攀  

落日山照曜　　　　　　　失　名  

徘徊空山下晼晩残阳落圆影过峯峦半规入林薄余光彻羣岫乱彩分重壑石镜共澄眀岩光同照灼栖禽去杳杳夕烟生漠漠此境【`一作景`】谁复知独懐谢康乐  

积雪为小山　　　　　　　刘慎虚  

飞雪伴春还春庭晓自闲虚心应任道遇赏遂成山峯小形全秀岩虚势莫攀以幽能皎防谓近可循环孤影临氷镜寒光对玉顔不随迟日尽留顾岁华间  

监试莲花峯　　　　　　　刘得仁  

太华万余重岧嶤只此峯当秋倚寥泬入望似芙蓉翠防千寻直青危一朶秾气分毛女秀灵有羽人踪倒影侵闗路香风【`集作流香`】激庙松尘埃终不及车马自憧憧  

谢真人僊驾过旧山　　　　范传正  

麾盖从僊府笙歌入旧山水流丹灶缺风起草堂闗白鹿行为卫青鸾舞自闲种松鳞未老移石藓仍斑望路烟霄外廻舆岭岫间岂惟辽海鹤空叹令威还  

同前　　　　　　　　　　夏方庆  

何年成道去绰约化童顔天上辞真侣人间忆旧山桑田今已变萝蔓【`一作迳`】尚堪攀云覆瑶坛浄苔生丹灶闲逍遥防白石寂寞闭闗应是悲尘累思将羽驾还  

宣州试窻中列逺岫　　　　白居易  

天静秋山好窻开晓翠通遥怜峯窈窕不隔竹防笼万防当虚室千重叠逺空列檐攅秀气縁隙助清风碧爱新晴后明宜反照中宣城郡斋在望与古诗【`集作时`】同  

登云梯　　　　　　　　　殷　琮  

碧落逺澄澄青山路可升身轻疑易蹋歩独觉难慿逦迤排将近廻翔势渐登上宁愁屈曲高更喜超腾江树遥分蔼山岚宛若凝赤城容许到敢惮百千层  

同前　　　　　　　　　　汤　洙  

谢客常游处层峦枕碧溪经过殊俗境登陟象云梯歩歩劳山屐行行蹑涧霓廻临天路广覆聎夕阳低赏咏情弥惬风尘事已睽前脩如可慕【`疑作投`】足固思齐  

日暖万年枝　　　　　　　蒋　防  

新阳归上苑嘉树独含妍散漫添和气曈昽卷曙烟流辉宜圣日接影贵芳年自与恩光近那闗煦妪偏结根诚得地表寿愿符天谁道陵寒质从兹不暧然  

同前　　　　　　　　　　郑　求  

旭日升溟海芳枝散曙烟温仁临树久煦妪在条偏阳徳符君惠嘉名表圣年若承恩渥厚常属栋梁贤生植虽依地光华只信天不才堪仄陋徒望向荣先  

同前　　　　　　　　　　王　约  

霭霭庭里沉沉玉砌陲初升九华日潜暖万年枝煦妪光偏好青葱色转宜每因韶景丽长沐惠风吹隠映当龙阙氛氲隔鳯池朝阳光照处唯有近臣知  

同前　　　　　　　　　　郑师贞  

禁树敷荣早偏将丽日宜光摇连北阙影泛满南枝得地方和煦逢时异赫曦叶和盈数积根是永年移霄露犹残润薫风更共吹余晖诚可托况近鳯凰池  

风动万年枝　　　　　　　韦　纡  

嘉名标万祀擢秀出深宫嫩叶含烟蔼芳柯振惠风参差摇翠色绮靡舞晴空气禀祯祥异荣霑雨露同天年方未极圣寿比应崇幸列华林里知殊众木中  

同前　　　　　　　　　　樊阳源  

珍木罗前殿乗春任好风振柯方袅袅舒叶乍防防影动丹墀上声传紫禁中离披偏向日凌乱半分空轻拂祥烟散低摇翠色同长令占天眷四气借全功  

同前　　　　　　　　　　许　稷  

琼树春偏早光风处处宜晓浮三殿日暗度万年枝婀娜摇僊禁缤翻映玉池含芳烟乍合拂砌影初移为近韶阳煦皆先众卉垂成隂知可待不与众芳随  

禁中春松　　　　　　　　陆　贽【`类诗作白行简`】  

隂隂清禁里苍翠满春松雨露恩偏近阳和色更【`一作正`】浓高枝分晓日灵韵【`一作虚吹`】杂宵钟岚【`一作香`】助鑪烟逺形疑盖影重愿符千载【`类诗作千嵗`】寿不羡五株封傥得【`类诗作长得`】廻天眷全胜老碧【`一作一`】峯  

同前　　　　　　　　　　周　存  

几嵗含贞节青青紫禁中日华留偃盖雉尾转春风不为繁霜改那将众木同千条攅翠色百尺澹晴空影宻金茎近花明鳯沼通安知幽涧侧独与散樗丛  

同前　　　　　　　　　　员南溟  

欝欝贞松树隂隂在紫宸葱茏偏近日青翠更宜春雅韵风来起轻烟霁后新叶深栖语鹤枝亚拂朝臣全节长依地陵云欲致身山苖防不得生植荷陶钧  

同前　　　　　　　　　　常　沂  

映殿松偏好森森列禁中攅柯霑圣泽踈盖引皇风晩色连秦苑春香满汉宫操将贞石固材与直臣同翠影宜青苍【`一作纎`】枝秀碧空还知沐天眷千载更葱茏  

贡院楼北新栽小松　　　　李正封  

青苍初得地华省植来新尚帯山中色犹含洞里春近楼依北戸隠砌浄游尘鹤寿应成盖龙形未有鳞为梁资大厦封爵耻嬴秦幸此观光日清风屡得亲  

同前　　　　　　　　　　白行简  

华省春霜曙楼隂植小松移根依厚地委质别危峯北户知犹逺东堂幸见容心坚终待鹤枝嫩未成龙夜影防仍薄朝岚色渐浓山苖不可防孤直俟秦封  

同前　　　　　　　　　　钱众仲  

爱此凌霜操移来独占春贞心初得地劲节始依人晩【`疑`】月烟犹薄当轩色转新枝低无宿羽叶静不留尘每与芝兰近常慙雨露均幸因逢顾盼生植及兹辰  

同前　　　　　　　　　　呉武陵  

拂槛爱贞容移根自逺峯曽经芳【`一作已曽经`】草没终不住【`疑`】苔封叶少初陵雪鳞生欲化龙乗春濯雨露得地近垣墉逐吹香防动含烟色渐浓时廻日月照为谢小山松  

尚书都堂瓦松　　　　　　李　  

华省秘僊踪高堂露瓦松叶因春后长花为雨来浓影混鸳鸯色光含翡翠容天然斯所寄地势太无从接栋临防阙连甍近九重宁知深涧底霜雪嵗兼封  

文宣王庙古松　　　　　　李　胄  

列植成均里分行古庙前隂森非一日苍翠自何年寒影烟霜暗晨光枝叶妍近檐隂更静临砌色相鲜每愧闻钟磬多慙接豆笾更宜教胄子于此学贞坚  

幽人折芳桂　　　　　　　失　名  

厚地生芳桂遥林耸榦长叶开风里色花吐月中光曙鸟啼余翠幽人爱早芳动时垂露滴攀处拂衣香曲调声犹苦孤【`一作因`】高力自强一枝终是折荣耀在东堂  

秋风生桂枝　　　　　　　失　名  

寒桂秋风动萧萧自一枝方将击林变不假舞松移散翠幽花落摇青宻叶离哀猿惊助褭花露滴争垂遗韵连波聚流音万木随常闻小山里逋客最先知  

月中桂树　　　　　　　　顾封人  

芬馥天边桂扶踈在月中能齐大椿长不与小山同皎皎舒华色亭亭丽碧空亏盈宁委露摇落不闗风岁晩花应发春余质讵丰无因遂攀赏徒欲望青葱  

华州试月中桂　　　　　　张　乔  

与月转鸿蒙扶踈万古同根非生下土叶不堕秋风每以【`类诗作毎向`】圆时足还随缺处空影高羣木外香满一轮中未种丹霄日应虚玉【`一作白`】兎宫如何当【`一作何当因`】羽化细得问功  

府试木向荣　　　　　　　郑　谷  

园林青气动众木散寒声败叶墙隂在滋条雪后荣忻忻春令早蔼蔼日华轻庾岭梅先觉隋堤栁暗惊山川应物候臯壤起农情秪待花开日连栖出谷莺  

古木卧平沙　　　　　　　王冷然  

古木卧平沙摧残嵗月賖有根横水石无叶拂烟霞春至苔为叶冬来雪作花不逢星汉使谁辨是灵槎  

竹箭有筠　　　　　　　　李　程  

常爱凌寒竹坚贞可喻人能将先进礼义与后雕隣冉冉犹全节青青尚有筠陶钧二仪内柯叶四时春待鳯花仍吐停霜色更新方持不易操对此欲观身  

同前　　　　　　　　　　席　防  

共爱东南羙青青叹有筠贞姿众木异秀色四时均枝叶当无改风霜岂惮频虚心如待物劲节自留春鲜润期栖鳯婵娟可并人可怜初箨卷粉泽更宜新  

同前　　　　　　　　　　张仲方  

东南生緑竹独美有筠箭枝叶讵曽凋风霜孰云变偏宜林表秀多向嵗寒见碧色乍葱茏青光常蒨练皮开鳯彩出节劲龙文见爱此守坚贞含歌属时彦  

震为苍筤竹　　　　　　　朱庆余  

为擢东方秀萧【`集作脩`】然异众筠青葱才映粉防宻正含春嫩箨霑微雨幽根絶细尘乍怜分径小偏觉帯烟新结实皆留鳯垂隂似庇人愿为竿在手深水钓【`集作挂`】赪鳞  

嘉禾合颖　　　　　　　　孟　简  

玉烛将成嵗封人亦自歌八方霑圣泽异畆发嘉禾共秀芳何逺连茎瑞且多颖低甘露滴影乱惠风过表稔由神化为祥识气和因知兴嗣嵗王道旧无颇  

同前　　　　　　　　　　失　名  

天祚皇王德神呈瑞谷嘉感时苖特【`一作自`】秀证道叶方华气转腾佳色云披映早霞薫风浮合頴湛露浄祥花六穗垂兼倒孤茎嫋复斜影【`疑`】同唐叔献称庆比周家  

秋稼如云　　　　　　　　蒋　防  

肆目如云处三田大有秋葱茏初满墅【`类诗作蔽野`】散漫正盈畴稍混从龙势宁同触石幽紫芒分羃羃青野【`类诗作清夜`】澹油油始惬仓箱望终无灭裂忧西成知不逺雨露复何酬  

麦穗两岐　　　　　　　　郑　畋  

圣虑忧千畆嘉苖荐两岐如云方表盛成穗忽标竒瑞露纵横滴祥风左右吹讴謡连上苑花日遍平陂【`一作岐`】史册书堪重丹青画更宜愿依连理树俱作万年枝  

余瑞麦　　　　　　　　　张　聿  

瑞麦生尧日芃芃雨露偏两岐分更合异畆颖仍连冀获明王庆宁唯太守贤仁风吹靡靡甘雨长芊芊圣德应多稔皇家配有年已闻天下防谁为济西田  

良田无晩岁　　　　　　　丁　泽  

人功虽未及地力信非常不任耕耘早偏宜黍稷良无年皆有获后种亦先芳怃怃【`疑`】盈千畆青青保万箱何湏祭田祖讵要察农祥况是春三月和风日又长  

霜菊　　　　　　　　　　席　防  

时令忽已变行防被霜菊可怜后时秀当此凛风肃淅沥翠枝翻凄清金蘂馥凝姿节堪重登艶景非淑宁祛青女威愿盈君子掬持来泛罇酒永以照幽独  

同前　　　　　　　　　　失　名  

秋尽北风去律移寒气肃淅沥降繁霜离披委残菊华滋尚照灼幽气含纷郁的的冐空园萋萋被幽谷骚人有遗咏陶令曽盈掬傥使懐袖中犹堪袭余馥  

月夜梧桐叶上见寒露　　　戴　察  

萧踈桐叶上月白露初团滴沥珠【`疑`】光满荧煌素彩寒风摇愁玉坠枝动惜珠干气冷初【`疑`】秋晩声微觉夜防凝空流欲遍润物浄宜防莫厌窥临倦将晞聚更难  

## 文苑英华卷一百八十八

宋　李昉等　编省试九【`州府试附`】  

花发上林六首  

曲江亭望慈恩寺杏园花发四首  

金谷园花发懐古三首　芙蓉出水二首  

华林园早梅一首　　潘安仁戴星防河阳花发一首宫池产瑞莲一首　　　小苑春望宫池栁色十首  

御沟新栁六首　　　　原隰荑緑栁一首  

御园芳草一首　　　　龙池春草三首  

方士进恒春草一首　　礼闱阶前春草生一首  

春草凝露一首　　　　春草碧色二首  

生刍一束二首  

花发上林　　　　　　　　　独孤授  

上苑韶容早芳菲正吐花无言向春日闲笑任年华润色笼轻霭晴光艶晩霞影连千戸竹香散万人家幸绕楼台近仍怀雨露賖愿君垂采摘不使落风沙  

同前　　　　　　　　　　周　渭  

灼灼花凝雪春来发上林向风初散蘂垂叶欲成隂人过香随逺烟晴色自深净时空结雾踈处未藏禽菶茸何年植间闗几日吟一枝如可冀不负折芳心  

同前　　　　　　　　　　窦　常  

上苑晓沉沉花枝乱缀隂色浮双阙近春入九门深向暖风初扇余寒雪尚侵艶廻秦女目愁处越人心绕绕时萦蝶闗闗乍引禽宁知幽谷羽一举欲依林  

同前　　　　　　　　　　王　表  

上苑春何早繁花已满林笑迎明主仗香拂羙人簮地接楼台近天垂雨露深晴光来戏蝶夕影动栖禽欲托凌云势先开捧日心当知桃李树从此必成隂  

同前　　　　　　　　　　王　储  

东陆和风至先开上苑花秾枝藏宿鸟香蘂拂行车散白怜晴日舒红爱晩霞桃间留御马梅处入胡笳城郭连增媚楼台映转华岂同幽谷草春至发犹賖  

同前　　　　　　　　　　失　名  

花发三阳盛香飘五柞深素晖云积苑红彩绣张林落水随鱼戏摇风映鸟吟琼楼出高艶玉辇驻浓隂乱蝶枝开影繁蜂蘂上音鲜芳盈禁籞布泽荷天心  

曲江亭望慈恩寺杏园花发　李君何  

春晴凭水轩僊杏发南园开蘂风初晓浮香景欲暄光华临御陌色相对空门野雪遥添净山烟近借繁地闲分禁【`一作鹿`】苑景胜类桃源况值新晴日芳枝度彩鸳  

同前　　　　　　　　　　周宏亮  

江亭闲望处逺近见秦源古寺迟春景新花发杏园蕚中轻蘂宻枝上素姿繁拂雨云初起含风雪欲翻容辉明十地香气遍千门愿莫随桃李芳菲不为言  

同前　　　　　　　　　　曹　着  

渚亭临浄域望一开轩晩日分初地东风发杏园异香飘九陌丽色映千门照灼瑶华散葳玉露繁未教游妓折乍听早莺喧谁复争桃李含芳自不言  

同前　　　　　　　　　　陈　翥  

曲池晴望好近接梵王家十畆开金地千林发杏花映云犹误雪照日欲成霞紫陌传香逺红泉落影斜园中春尚早亭上路非賖芳景堪游处其如惜物华  

金谷园花发懐古　　　　　王　质  

寂寥金谷涧花发旧时园人事空懐古烟霞此独存管弦非上客歌舞少王孙繁蘂风惊散轻红鸟乍翻山川终不改桃李自无言今日经尘路凄凉讵可论  

同前　　　　　　　　　　张公乂  

今日春风至花开石氏园未全红艶折半与素光翻防缀踈林遍防明古径繁窥临莺欲语寂寞李无言谷变迷铺锦台余认树萱川流人事共【`一作近`】千载竟谁论  

同前　　　　　　　　　　失　名  

春风生梓泽迟景映花林欲问当时事因伤此日心繁华人已殁桃李意何深涧咽歌声在云归盖影沉地形同万古笑价失千金遗迹应无限芳菲不可寻  

芙蓉出水　　　　　　　　陈　至  

菡蓞迎秋吐夭摇映水濵劔芒开寳匣峯影冩蒲津下照参差荇高辞苒弱苹自当巢翠甲非止戏頳鳞莫以时先后而言色故新芳香正堪翫谁报渉江人  

同前　　　　　　　　　　贾　謩  

的皪舒芳艶红姿映緑苹摇风开细浪出沼媚清晨翻影初迎日流香暗袭人独披千叶浅不竞百花春鱼戏参差动游次第新渉江如可采从此免迷津  

华林园早梅　　　　　　　郑述诚  

晓日东楼路林端见早梅独凌寒气发不逐众花开素彩风前艶韶光雪后催蘂香霑【`一作繁香`】紫陌枝亚拂青苔止渇曽为用和旧有才含情欲攀折瞻望几徘徊潘安仁戴星防河阳花发　　吕　敞  

行春潘令至勤恤戴星光为政宵忘寝临人俗冀康晓花迎径发新蘂满城香秀色霑轻露鲜辉丽早阳津桥见来往空雾拂衣裳桃李今无数从兹愿比方  

宫池产瑞莲【`帖经日试`】　　　　　王贞白  

雨露及万物嘉祥有瑞莲香飘鸡树近荣占鳯池先圣日临防丽恩波照并妍愿同指佞草生向帝尧前  

小苑春望宫池栁色　　　　张　昔  

小苑春初至皇衢日更清遥分万条栁廻出九重城隠映龙池润参差鳯阙明影冝宫雪曙色帯禁烟晴深浅残阳变髙低晓吹轻年光正堪折欲寄一枝荣  

同前　　　　　　　　　　黎　逢  

上宫新栁变小苑暮天晴始见和烟宻遥怜拂水轻色乗阳气重隂助御楼清不厌随风嫋仍宜向日明客中愁【`一作客愁观`】羙景池上仰光荣渐到依依处思闻出谷鸎  

同前　　　　　　　　　　丁　位  

小苑宜春望宫池栁色轻低昻含晓景萦转帯新晴似盖芳初合如丝防渐成依依连水暗嫋嫋出墙明虽以阳和发能令旅思生他时花满路从此接迁莺  

同前　　　　　　　　　　元友直  

栁色新池遍春光御苑晴叶依青阁宻条向碧流倾路暗隂初重波摇影转清风从垂处度烟就望中生断续游蜂聚飘飖戱蝶轻怡然变芳节愿及一枝荣  

同前　　　　　　　　　　杨　系  

胜游从小苑宫栁望春晴拂地青丝嫩萦风緑帯轻光含烟色逺影透水文清玉笛吟何得金闺画岂成皇风吹欲断圣日映逾明愿驻高枝上还同出谷鸎  

同前　　　　　　　　　　杨　凌  

上苑门游早东风栁色轻储胥遥掩映池水隔防明春至条偏弱寒余叶未成和烟变浓澹转日异隂晴不独芳菲好还因雨露荣行人望攀折逺翠暮愁生  

同前　　　　　　　　　　崔　绩  

帝京春气早御栁已先荣嫩叶随风散浮光向日明悠扬生别意断续引芳声积翠连驰道飘花出禁城柔条依水弱逺色帯烟轻南望龙池畔斜光照晩晴  

同前　　　　　　　　　　裴　达  

胜游经小苑闲望上春城御路韶光发宫池栁色轻乍浓含雨润微澹帯云【`一作烟`】晴羃歴残烟敛摇扬落照明几条垂广殿数树影高旌独有风尘客思同雨露荣  

同前　　　　　　　　　　张季略  

韶光归汉苑栁色发春城半见离宫出才分逺水明青葱当淑景隠映媚新晴积翠烟初合防黄叶未生迎春看尚嫩照日见先荣傥得辞幽谷高枝寄一名  

同前　　　　　　　　　　沈　廻  

今来游上苑春染栁条轻濯濯方含色依依若有情分行临曲沼先发媚重城拂水枝偏弱摇风丝已生变黄随淑景吐翠逐新晴伫立徒延首徘徊欲寄诚  

御沟新栁　　　　　　　　贾　棱  

御苑阳和早章沟栁色新托根偏近日布叶乍迎春秀质方含翠清隂欲庇人轻烟度斜景多露滴行尘褭褭堪离赠依依独望频王孙如可赏攀折在芳辰  

同前　　　　　　　　　　陈　羽  

宛宛如丝栁含黄一望新未成沟上暗且向日边春嫋娜方遮水低迷欲醉人托空芳欝欝逐溜影鳞鳞弄色滋宵露垂枝染夕尘夹堤连太液还似映天津  

同前　　　　　　　　　　欧阳詹  

东风韶景至垂栁御沟新媚作千门秀连为一道春柔荑生女指嫩叶长龙鳞舞絮廻青岸轻烟拂緑苹王孙初命赏佳客几【`集作欲`】伤神芳意能【`集作堪`】相赠一枝先逺人  

同前　　　　　　　　　　冯　宿  

夹道天渠逺垂丝御栁新千条宜向日万户共迎春轻翠含烟发防音逐吹频静防思渡口廻望忆江濵褭褭分游骑依依驻旅人阳和如可及攀折在兹辰  

同前　　　　　　　　　　李　观【`集无`】  

御沟廻广陌芳栁对行人翠色枝枝满年光树树新畏逢攀折客愁见别离辰近映章台骑遥分禁苑春嫩隂初覆水高影渐离尘莫入羗人笛还令泪湿巾  

同前　　　　　　　　　　刘遵古  

韶光先禁栁几处覆沟新映水疑分翠含烟欲占春悠悠迟日晓褭褭好风频吐节茸犹嫩通条泽稍均逺和瑶草色暗拂玉楼尘愿假鶱飞便归栖及此辰  

原隰荑緑栁　　　　　　　温庭筠【`集无`】  

迥野韶光早晴川栁满【`一作映栁`】堤拂尘生嫩緑披雪见柔荑碧玉芽犹短黄金缕未齐腰支弄寒吹眉意入春闺预恐狂夫折迎牵逸客迷新鸎将出谷应借一枝栖  

御园芳草　　　　　　　　陆　贽【`集无`】  

隂隂御园里瑶草日光长靃靡含烟雾依稀帯夕阳雨余荑更宻风暖蕙初香拥妓縁驰道乗舆入建章湿烟摇不散细影乱无行恒恐韶光晩何人辨早芳  

龙池春草　　　　　　　　陈　翊【`一作诩`】  

青春光鳯苑细草遍龙池曲渚交苹叶廻塘惹栁枝因风初苒苒覆岸欲离离色帯金堤静隂连玉树移日光浮靃靡波影动参差岂比生幽逺芳馨众不知  

同前　　　　　　　　　　宋　迪  

鳯阙韶光遍龙池草色匀烟波全让緑堤栁不争新翻叶迎红日飘香借白苹幽姿偏占暮芳意欲留春已胜生金埒长思借玉轮翠华如见幸正好及兹辰  

同前　　　　　　　　　　万侯造  

暖积龙池緑晴连御苑春迎风茎未偃裛露色犹新苒苒分堦砌离离杂荇苹细丛依逺渚踈影落轻纶迟引萦花蝶偏宜拾翠人那怜献赋者惆怅惜兹辰  

方士进恒春草　　　　　　梁　锽  

东呉有灵草生彼剡谿傍既乱莓苔色仍连菡蓞香掇之称逺士持以奉明王北阙顔弥驻南山寿更长金膏从骋妙石髓莫矜良傥使霑涓滴还游不死方  

礼闱阶前春草生　　　　　失　名  

河畔虽同色南宫淑景先防开曵履处常对讲经前得地风尘隔依林雨露偏已逢霜改初寄日华妍影与丛兰杂荣将众卉连哲人如不薙生意在芳年  

春草凝露　　　　　　　　张友正  

苍苍芳草色含露对青春已頼阳和长仍慙润泽频日临残未滴风度欲成津蕙叶垂偏重兰丛洗转新将行愁裛迳欲采畏濡身独爱池塘畔清华逺袭人  

春草碧色　　　　　　　　殷文圭  

细草含愁碧芊绵南浦濵萋萋如恨别苒苒共伤春踈雨烟华润斜阳细彩匀花黏繁鬭锦人借软胜茵浅映宫池水轻遮辇路尘杜回如可结誓作报恩身  

同前　　　　　　　　　　王　毂  

习习东风扇萋萋草色新浅深千里碧髙下一时春嫩叶舒烟际防香动水濵金塘明夕照辇路惹芳尘造化功何广阳和力自均今当发生日沥恳祝良辰  

生刍一束　　　　　　　　于　结  

比玉人应重为刍物自轻向风倾弱叶裛露示纎茎蒨练宜春景芊绵对雨情每慙苹藻用多谢兰荣孺子才虽逺公孙策未行谘询【`一作询谋`】如不弃终冀及防生  

同前　　　　　　　　　　郑孺华  

孙宏期射防长倩赠生刍至洁心将比忘忧道不孤芝兰方入室萧艾莫同途馥馥香犹在青青色更殊芳宁九春歇薫岂十年无葑菲如堪采山苖自可逾  

## 文苑英华卷一百八十九

宋　李昉等　编省试十【`州府试附`】  

至人无夣一首　　　　人不易知二首  

行不由径四首　　　　言行相顾一首  

求自试一首  

天门街西观荣王聘妃二首  

太社观献防一首　　　观剑南献防一首  

河中献防一首　　　　送薛大夫和蕃二首呉宫教战二首  

李太尉重阳日得蘓属国书一首  

题杜賔客新丰里幽居一首  

石季伦金谷园一首  

仲秋太常寺观公辂车拜陵一首  

早春送郎官出宰一首  

武德殿朝退望九衢春色一首  

金茎一首　　　　　　锦帯佩呉钩一首云母屏风隔坐一首　　观淬龙泉剑一首  

青出于蓝二首　　　　白受采一首  

晦日同志昆明池泛舟二首  

上已连清明游宴一首　登圣善寺阁望龙门一首上元日听太清宫歩虚一首  

府试中元观道流歩虚一首  

河南府试乡饮酒一首　京兆府试目极千里一首国学试风化下一首　　府试古镜一首  

秦镜二首　　　　　　监试夜雨滴空堦一首江陵府试澄心如水一首  

至人无夣　　　　　　　　　蒋　防  

已赜希防理知将静黙隣坐忘宁有夣迹灭示凝神化蝶诚知【`一作知成`】幻征兰匪契真抱虽觧带守一自离尘寥朗壶中晓虚明洞里春翛然碧霞客那比漆园人  

人不易知　　　　　　　　　郑　昉  

如靣诚非一深心岂易知入秦书十上投楚嵗三移和玉翻为泣齐竽或滥吹周行虽有寘殷鉴在前规寅亮推多士清通固赏竒病诸方号哲敢相反成疵冬日承余爱霜云喜暂披无令见瞻后回照复云疲  

同前　　　　　　　　　　失　名  

权衡谅匪易愚智信难移九德皆殊进三端岂易施同称昆岫宝共握桂林枝郑防今奚别齐竽或滥吹瑶台有光鉴屡照不应疲片善当无掩先鸣贵在斯龙门峻且极骥足庶来驰太息李元礼期君幸一知  

行不由径　　　　　　　　孟　封【`类诗作萧昕`】  

欲速竟何成康庄亦砥平天衢皆利往吾道本方行不复由蓬径无因访蒋生三条遵广道九轨尚安贞紫陌悠悠去芳尘歩歩清澹台千载后公道有遗名  

同前　　　　　　　　　　王　炎【`类诗作庾承宣`】  

邪径趋时防端心恶此名长衢贵高歩大路自规行且虑【`类诗作且避`】萦纡僻将求坦荡情讵同流俗好方保立身贞逺迹如违险脩仁在履平始知夫子道从此得坚诚  

同前　　　　　　　　　　张　籍  

田里有微径贤人不复行孰知趋【`集作熟知求`】防歩惟【`集作又`】恐异端成从易众所欲安邪患亦生谁能违大路【`集作逺大道`】共此竞前程子羽有遗迹孔门传旧声今逢大君子士节再【`集作自`】应明  

同前　　　　　　　　　　俞　简  

古人心有尚乃是孔门生为计安贫乐当从大道行讵应流逺迹方欲料前程防径虽云易长衢岂不平后来无枉路先逹擅前名一示遵途意防衷益自精  

言行相顾　　　　　　　　呉叔逹  

圣人垂政教万古请常传立志言为本脩身行乃先相须宁得阙相顾在无偏荣辱当于已忠贞必动天大名如副宝至道亦通千里犹能应何云迩者焉  

同前　　　　　　　　　　孟　翺  

将使言堪复常闻行欲先比珪斯不玷脩已直如弦跬歩非全进吹嘘禀自然当令夫子察无宿仲由贤正遇兴邦际因懐入曙年坐知清监下相顾有人焉  

求自试　　　　　　　　　窦　常  

僊禁祥云合高梧彩鳯游沉冥求自试通鉴果防収文墨悲无位诗书误白头陈王抗表日毛遂请行秋防劔曽埋狱司空问斗牛希垂拂拭惠感激愿相投  

天门街西观荣王聘妃　　　张光朝  

僊媛来朱邸名王出紫防三周初展义百两遂言归郑国通梁苑天津接帝畿桥成乌鹊助盖转鳯凰飞霜仗迎秋色星缸满夜晖从兹磐石固应为得贤妃  

同前　　　　　　　　　　张　  

帝子乗龙夜三星照户前两行宫火出十里道铺筵罗绮明中识箫韶暗里传灯攅九华扇帐撒五铢钱交颈文鸳合和鸣彩鳯连欲知来日羙双拜紫防天  

太社观献【`入翰林试以功字为韵`】　　　白居易  

淮海妖氛灭乾坤喜气通班师郊社内操袂凯歌中庙筭无遗策天兵不战功小臣同鸟兽率舞向皇风  

观劔南献防　　　　　　　失　名  

遐圻新破虏名将应【`一作旧`】登坛戎首西南至毡裘长防观边疆氛已息矛防血犹残紫陌欢声动丹墀喜气盘唐虞方德易衞霍比功难共覩俘囚入歌万国安  

河中献防　　　　　　　　梁　随  

叛将忘恩久王师不战通凯歌千里内喜气二仪中冦尽条山下兵廻汉苑东将军初执讯明主欲论功落日烟尘静寒郊壁垒空苍生幸无事自此乐尧风  

送薛大夫和蕃　　　　　　孙　頠  

亚相独推贤乗轺向逺边一心倾汉日万里望胡天忠信皇恩重要荒圣德传戎人方屈膝塞月复婵娟别思流莺晩归朝鴈先当书外垣传廻奏赤墀前  

同前　　　　　　　　　　失　名  

戎王归汉命魏綘谕皇恩旌斾辞双阙风沙上五原往途遵塞道出祖耀都门策令天文盛宣威使者尊澄波防四海入贡伫诸蕃秋杪迎回驿无劳枉夣魂  

呉宫教战　　　　　　　　呉　秘【`类诗作顔粲`】  

客献陈兵计功成欲覇呉玉顔承将略金殿赐军符转斾风云暗鸣锦绣趋雪花频落粉香汗尽流珠掩笑谁干令严师必用诛至今孙子法犹可静边隅  

同前　　　　　　　　　　林　藻【`类诗作叶季良`】  

强呉矜覇略讲武在深宫尽出娇娥軰先观上将风挥戈罗袖卷擐甲汗装红轻【`一作掩`】笑分旗下含羞入队中皷停行未整刑举令方崇自可威隣国何劳骋战功李太尉重阳日得苏属国书　白行简  

降虏意何如穷荒九月初三秋异郷节一纸故人书对酒情无极开缄思有余感时空寂寞懐旧几踌躇鴈尽平沙逈烟销大漠虚廻头向南望掩泪对双鱼  

题杜賔客新豊里幽居　　　蒋　防  

退迹依三迳辞荣继二踈圣情容觧印帝里许悬车已去龙楼籍犹分御廪储风泉输耳目松竹助虚调防心常在山林意有余应嗤紫芝客逺就白云居  

石季伦金谷园　　　　　　许尧佐  

石氏遗文在凄凉见故园轻风思奏乐衰草忆行轩舞榭荒苔掩歌台坠叶繁断云归旧壑流水咽清源曲渚残虹敛藂篁宿鸟喧空余林上月长似对金罇  

同前　　　　　　　　　　李君房  

梓泽风流地凄凉迹尚存残芳迷妓女衰草忆王孙舞态随人谢歌声寄鸟言池平森灌木月落吊空园流水悲难驻浮云影自翻賔阶余藓石车马讵喧喧  

仲秋太常寺观公辂车拜陵　苖重芳  

南吕初开律金风已戒凉拜陵将展敬车辂俨成行士庶观祠礼公卿习旧章郊原佳气引园寝瑞烟长卤簿辞丹阙威仪列太常圣心何所寄惟德正无忘  

早春送郎官出宰　　　　　张　随  

僊郎今出宰圣主下忧民紫陌轩车送丹墀雨露新趋程犹犯雪行县正逢春粉署时防首铜章已在身鸣琴化欲展起草恋空频今日都门外悠悠别汉臣  

武德殿朝退望九衢春色　　曹　松  

玉殿朝初退天街一防【`类诗作一望`】春南山初过雨北阙净无尘夹道夭桃满连沟御栁新苏舒同舜泽煦妪并尧仁佳气浮轩盖和风袭搢绅自兹怜万【`类诗作知万`】物同入发生辰  

金茎　　　　　　　　　　徐　敞  

武帝贵长生延年饵玉英铜盘贮珠露僊掌抗金茎拂曙氛埃敛凌空沆瀣清岧嶤捧瑞气巃嵸出宫城势入浮云耸形标霁色明大君当御宇何必去蓬瀛  

锦带佩呉钩　　　　　　　张友正  

带劔谁家子春朝紫陌游结边霞聚锦悬处月随钩防缕廻文出雄芒练影浮叶依花里艶霜向锷中秋的皪宜騘马斓斒映绮裘应湏待报国一刎月支头  

云母屏风隔坐　　　　　　失　名  

彩障成云母丹墀隔上公才彰二纪盛荣播一朝同近玉初齐白临花乍散红凝姿分缥缈转佩辨玲珑意惬恩偏厚名新宠更崇谁知歴千古犹自仰清风  

观淬龙泉劔　　　　　　　裴夷直  

欧冶将成器风胡幸见逢发硎思剸玉投水化为龙讵肯藏深【`类诗作深藏`】匣终期用刜钟莲华生宝锷秋日励霜锋链质才三尺吹毛过百重声【`一作击`】磨如不倦提握愿长从【`类诗作决云今得便提出剪奸凶`】  

青出蓝　　　　　　　　　王季文  

芳蓝滋疋帛人力半天经浸润加新气光辉胜本青还同氷出水不共草为萤翻覆依襟上偏知造化灵  

同前　　　　　　　　　　吕　温  

物有无穷好蓝青更【`集作又`】出青硃研方比徳白受始成形袍袭宜从政衿垂可问经当年【`集作时`】不采撷佳色几飘零  

白受采　　　　　　　　　失　名  

皛皛金方色迁移妙不穷轻衣尘迹化净璧缋文通沙变蓝溪渍氷渝墨沼空似甘言受和由礼学资忠皎洁形无定黄用莫同素心如可教愿染古人风  

晦日同志昆明池泛舟　　　朱余庆  

故人同泛处逺色望中明静见砂防露防思月魄生周廻余雪在浩渺暮云平戱鸟随兰棹空波荡石鲸刼灰难问理岛树偶知名自省曽游【`杂咏作追`】赏无如此日情  

同前　　　　　　　　　　失　名  

灵沼疑河汉萧条见斗牛烟生知岸近水净觉天秋落月低前树清辉满去舟兴因孤屿起心为白苹留晓吹兼渔唱闲云伴客愁龙津如可上长啸且乗流  

上已连【`杂咏作接`】清明游宴　　独孤良弼  

上已观初罢清明赏又追闰年侵旧厯令节并芳时细雨莺飞重春风酒醒迟翫花迷白雪防栁折青丝淑气如相待天和竟为谁却【`杂咏作呼`】嗟名未立空咏宴游诗  

登圣善寺阁望龙门　　　　成　崿  

髙阁聊登望遥分禹凿门刹连多宝塔树满给孤园香境超三界清流振陆浑报慈孝理行道得真源空净祥烟霁时光爱日温愿从初地起长奉下生尊  

上元日听太清宫歩虚　　　张仲素  

僊客开金箓元辰防玉京灵歌賔紫府雅韵出层城磬杂音徐【`一作余`】彻风飘响更清纡余空外尽断续听中生舞鹤纷将集流云住未行谁知九陌上尘俗仰遗声府试中元观道流歩虚　　　殷尧恭  

都开秘箓白石礼先生上界秋光静中元夜景清星辰朝帝处鸾鹤歩虚声玉洞花长发珠宫月最明扫坛天地肃投简鬼神惊傥赐刀圭药还成不死名  

河南府试乡饮酒　　　　　吕　温【`见集本`】  

酌言虽旧典刈楚始登堂百拜賔仪尽三终乐奏长想同鸎出谷防似鴈成行礼罢知何适随云入帝乡  

京兆府试目极千里　　　　刘得仁  

献赋多年客低眉恨且千此心常欝矣纵目忽超然送骥登长路防鸿入逺天古墟烟羃羃穷野草绵绵树与金城接山疑桂水连何当开霁日无物翳平川  

国学试风化下　　　　　　薛　能  

霁阙露穹崇含生仰圣聪英明高比日声教下如风静发宸居内低来品物中南薫歌自溥北极响皆通苹末防无状人间觉有功因令委泥者覩此忘途穷  

府试古镜　　　　　　　　失　名  

旧是秦时镜今来古匣中龙盘初挂月鳯舞欲生风石黛曽留殿朱光适在宫应祥知道泰监物觉神通肝胆诚难隠妍媸信易穷幸居君子室长愿免尘防  

秦镜　　　　　　　　　　仲子陵  

万古秦时镜从来抱至精依台月自吐在匣水常清烂烂金光发澄澄物象生云天皆洞鉴表里尽虚明但见人窥胆全胜响应声妍媸定可识何处更逃情  

同前　　　　　　　　　　张　佐  

楼上秦时镜千秋独有名菱花寒不落氷质夏长清龙在形难掩人来胆易呈升台冝逺照开匣乍藏明皎色新磨出圆规旧铸成愁容如可鉴常欲拂尘缨  

监试夜雨滴空堦　　　　　喻　鳬  

霎霎复凄凄飘松又洒槐气蒙蛛网槛声叠藓花堦古壁青灯动深庭湿叶埋徐垂旧鸳瓦竞歴小茅斋冷与隂虫间清将玉漏谐病身唯展转谁见此时懐  

江陵府初试澄心如水　　　卢　肇  

丹心何所喻唯【`集作为`】水并清虚莫测千寻底难知一勺初内明非有物上善本无鱼澹泊随高下波澜逐卷舒养防方浩浩出险【`集作海`】每徐徐若灌情田里常流尽不如  

## 文苑英华卷一百九十

　宋　李昉等　编朝省一  

趋朝四十八首　　　　寓直十六首  

趋朝  

守东华开门【`一作守东平中华门开`】　梁简文帝  

脂车向驰道总辔息东【`一作中`】华落闗犹待漏交【`一作文`】防未通车薄云初啓雨曙色始成霞堑流铺紫若城风泛橘花诵终无取愿已自懐嗟　一作皆艺文类聚  

早朝车中听望　　　　　　何　逊  

诘旦钟声罢隠隠禁门通蘧车响北阙郑履入南宫宿霜间【`类聚作雾开`】驰道初日照相风胥徒纷络绎骝【`类聚作驺`】御或西东  

入朝守开门　　　　　　　王　褒  

直城【`类聚作鳯池`】通复道严驾早凌晨铁符行警曙银棨未开闉堑暗城无影晴新路不尘屯兵引尽劔骑吹动班轮徒知仰睿藻抽辞慙【`类聚作殊`】未申  

答王筠早朝守建阳门开　　江　总  

金兎犹悬魄铜龙欲啓扉三条息行火百雉照初晖御沟槐影出仙掌露光晞  

奉和从叔光禄愔元日早朝　李元操【`见杂咏`】  

铜浑变春节玉律动年灰暧暧成霞旦隠隠禁门开众灵凑仙府百神朝帝台叶令双鳬至梁王驷马来戈鋋映林阙歌管沸尘埃保章望瑞气尚书灭火灾冠冕多秀士簮裾饶上才谁怜张仲蔚日暮返蒿莱  

赋得谒帝承明庐　　　　　江　总【`见初学记`】  

雾开仁寿殿云晓承明庐轮停绀幰引马度红尘余香貂拜黻衮花绶拂除谒帝升清汉何殊入紫虚  

正日临朝　　　　　　　　唐太宗【`见初学记`】  

条风开献节灰律动初阳百蛮奉遐賮万国朝未央虽无舜禹迹幸欣天地康车轨同八表书文混四方赫奕俨冠盖纷纶盛服章羽旄飞驰道钟皷震岩廊组练晖霞色霜防照朝光晨宵懐至理终愧抚遐荒  

奉和正日临朝　　　　　　魏　徴【`见杂咏`】  

百灵侍轩后万国防涂山岂如今睿哲迈古独光前声教溢四海朝宗引百川锵洋鸣玉佩灼烁耀金蝉淑景辉雕辇髙旌扬翠烟庭实超王防广乐盛钧天既欣东户日复咏南风篇愿奉光华庆从斯万亿年  

同前　　　　　　　　　　顔师古  

七政璿衡始三元宝厯新负扆延百辟垂旒御九賔肃肃皆鹓鹭济济盛缨【`初学记作簮`】绅天涯致重【`杂咏作重致`】译日域献竒珍  

同前　　　　　　　　　　岑文本【`见杂咏`】  

时雍表昌运日正叶灵符徳兼三代礼功包四海图逾沙纷在列执玉俨相趋清跸喧辇道张乐骇天衢拂蜺九旗映仪鳯八音殊佳气浮仙掌薫风绕帝裾天文光七政皇恩被九区方陪瘗玉礼珥笔岱山隅  

同前　　　　　　　　　　李百药  

化厯昭唐典承天顺夏正百灵警朝禁三辰扬斾旌充庭富礼乐高宴齿簮缨献寿符万嵗移风韵九成  

凌晨早朝　　　　　　　　虞世南  

万户宵光曙重檐夕雾収玉花停夜烛金壶送晓筹日晖青殿霞生结绮楼重门应启路通籍引王侯  

同潘屯田冬早朝　　　　　张文琮  

假寐懐古人夙兴瞻晓月通晨禁门啓冠盖趋朝谒霜霭清九衢霞光照双阙纷纶文物纪焕烂声明发腰劒动陆离鸣玉和清越  

春晩防羣公朝还人马八韵　陈子良  

游子惜春暮防杖出蒿莱正值康庄晩羣公谒帝廻履度南宫至车从北阙来珂影呵【`疑`】明月笳声动落梅迎风采毦转照日绶花开红尘掩鹤盖翠栁拂龙媒绮云临舞阁丹霞薄吹台轻肥宁所羡未若反山隈  

早朝　　　　　　　　　　韦元旦  

震维方月季宸极众星尊佩玉朝三陛鸣珂度九门挈壶分早漏伏槛耀初暾北倚苍龙阙西临紫鳯垣词庭草欲奏温室树无言鲜翰空为忝长懐圣主恩  

同前　　　　　　　　　　郑　愔  

瑞阙龙车峻宸庭鳯掖深才良寄天綍趋拜侣朝簮飞舄防来影喧车识驻音重轩轻雾入洞户落花侵闻有题新翰依然想旧林同声慙卞玉谬此托常金  

同前　　　　　　　　　　徐彦伯  

夕转清壶漏晨惊长乐钟逶迤纶禁客假寐守铜龙予亦趋三殿肩随谒九重繁琦【`疑`】接曙响华劒此舂容相问苔【`一作韶`】光歇弥怜芳意浓愿言乗日旰携手即云从  

同前【`集作同韦舍人早朝`】　　　　　　沈佺期  

阊阖连云起岩廊拂雾开玉珂龙影度珠履鴈行来长乐宵钟尽明光晓奏催一经推【`集作传`】旧徳五字选【`集作擢`】英才俨若神仙去纷从霄汉廻客人朝与夕【`集作千春奉休厯`】分禁喜趋陪  

和崔正諌登秋日早朝　　　前　人  

鸡鸣朝谒满白露【`集作露白`】禁门秋爽气临旌防朝光映冕旒河宗来献宝天子命焚裘独负池【`集作津`】阳议言从建礼游  

敬和崔尚书大明朝堂雨后终南山见示之作  

苏　颋  

奕弈轩车至清晨朝未央未央在霄极中路视咸阳委曲汉京近周廻秦塞长日华动泾渭天翠合岐梁五丈旌旗色百层枌【`一作松非`】橑光东连归马地南指鬬鸡场晴壑照金戺秋云含璧珰由余窥覇国萧相奉兴王功役隠不见颂声存复扬权宜珍构絶圣祚宝图昌在德期巢燧居安法禹汤冡【`集作象`】卿才顺羙多士赋成章价重三台俊名超百郡良焉知掖垣下陈力自迷方  

早朝大明宫　　　　　　　贾　至【`附见杜集`】  

银烛朝天紫陌长禁城春色晓苍苍千条弱栁垂青百啭流莺绕【`集作满`】建章劒佩声随玉墀歩衣冠气【`集作身`】染御炉香共沭恩波鳯池里终朝黙黙【`集作朝朝染翰`】侍君王  

和前　　　　　　　　　　王　维【`附见杜集`】  

綘帻鸡人报晓筹尚衣方进翠云裘九重【`集作天`】阊阖开宫殿万国衣冠拜冕旒日色才临仙掌动香烟欲傍衮龙浮朝罢湏裁五色诏佩声归向【`集作到`】鳯池头  

和前　　　　　　　　　　杜　甫  

五夜漏声催晓箭九天【`集作重`】春色醉仙桃旌旗日暖龙蛇动宫殿风防鷰雀髙朝罢香烟携满袖诗成珠玉在挥毫欲知世掌丝纶美池上于【`集作如`】今有鳯毛  

和前　　　　　　　　　崔　颢【`一作岑参附见杜集`】  

鸡鸣紫陌晓【`集作曙`】光寒鸎啭皇州春欲【`集作色`】防金阙曙【`集作晓`】钟开万户玉阶仙仗拥千官花明劒佩星初没【`集作落`】栁拂旌旗露未干别【`集作独`】有鳯凰池上阁【`集作客`】阳春一曲和仍【`集作皆又作应`】难  

早朝二首　　　　　　　　王　维  

皎洁明星高苍茫逺天曙槐雾郁不开城鵶鸣稍去始闻高阁声莫辨更衣处银烛已成行重【`集作金`】门俨驺驭  

二  

栁暗百花明春深五鳯城城鵶【`集作乌`】睥睨晓宫井辘轳声方朔金门召【`集作侍`】班姬玉辇迎仍闻遣方士东海访蓬瀛  

春日直门下省早朝　　　　前　人  

骑省直明光鸡鸣谒建章遥闻侍中佩暗识令公【`集作君荀令君坐处三日香`】香玉漏催【`集作随`】铜史天书问【`集作拜`】夕郎旌旗映阊阖歌吹满昭阳官舍梅初紫宫门栁欲黄愿将迟日意同与圣恩长  

紫防殿退朝口号　　　　　杜　甫【`见集本`】  

户外昭容紫袖垂双瞻御座引朝仪香飘合殿春风转花覆千官淑景移昼漏稀闻高阁报天顔有喜近臣知宫中每出归东省防送防龙集鳯池  

喜达行在所三首【`自京窜至鳯翔`】　　前　人  

西忆岐阳信无人遂却回眼穿防【`集作当`】落日心死着寒灰茂【`集作雾`】树行相引连山【`集作莲峯`】望忽开所亲惊老瘦辛苦贼中来  

二  

秋【`集作愁`】思胡笳夕凄凉汉苑春生还今日事间道暂时人司章初覩南阳气已新喜心翻倒极呜咽泪【`集作涕`】沾巾  

三  

死去慿谁报归来始自怜犹瞻太白雪喜遇武功天影静千官【`集作门`】里心苏七校前今朝汉社稷新数中兴年  

早朝日寄所居　　　　　　皇甫曽  

长安岁后见归鸿紫禁朝天拜舞同曙色渐分双阙里漏声遥在百花中炉烟乍起开仙仗玉佩成行引上公共荷发生同雨露不应黄叶久从风  

元日早朝呈故省诸公　　　卢　纶  

万防凌霜布森森瑞气间垂衣当晓日上寿对南山济济延多士跹跹舞百蛮小臣无事諌空愧伴鸣环  

元日朝回中夜书情寄南宫二人  

前　人  

鸣佩随鹓鹭登堦见冕旒无能禆圣代何事别沧洲闲夜贫还醉浮名老渐羞鳯城春欲晩郎吏忆同游  

春日早朝应制　　　　　　窦叔向  

紫殿俯千官春松应合欢御炉香熖暖驰道玉声寒乳鷰翻珠缀祥乌集露盘宫花一万树不敢举头防  

元日观郭将军早朝　　　　释灵澈  

欲曙九衢人更多千条香烛照星河今朝始见金吾贵车马纵横避玉珂  

和耿拾遗元日观早朝　　　司空曙  

元日争朝阙奔流若防溟路尘和薄雾骑火接低星门响【`一作漏促`】双鱼钥车喧百子铃冕旒当翠殿幢防满彤庭积【`一作表`】嵗方编瑞乗春即省【`一作宥`】刑大官【`一作诸`】陈禹玉司厯贡【`一作献`】尧蓂寿酒三声【`一作觞`】退箫韶九奏停太阳开物象霈泽及生灵南陌高山碧【`一作祥光紫`】东方逺【`一作晓`】气青自怜杨子贱归草太经　一作皆杂咏  

元日观朝　　　　　　　　杨巨源  

北极长尊报圣期【`一作仰圣时`】周家何用问元天顔入曙千官拜【`一作喜`】元日【`一作日色`】迎春万物知阊阖回临黄道正衣裳高对碧山垂防臣愿献尧人祝寿酒年年太液池  

一作皆杂咏  

送杨凝郎中贺正　　　　　韩　愈  

天星汉落鸡喔吚仆夫起飡车载脂正当穷冬寒未已借问君子定何【`集作行安`】之防朝元正无不至受命上宰湏及期侍从近臣有虚位公今此去归何时  

和库部卢四兄曹长元日朝廻前　人  

天仗宵严建羽旄春云送色晓鸡号金鑪香动螭头暗玉佩声来雉尾高戎服上趋承北极儒冠列侍映东曹太平时节身难遇郎署何须叹二毛  

春日退朝　　　　　　　　刘禹锡  

紫陌夜来雨南山朝下看防枝迎日动阁影助松寒瑞气卷绡縠游光浮【`集作泛`】波澜御沟新栁色处处拂归鞍  

田司空入朝　　　　　　　张　籍  

西来将相近【`集作位`】兼雄不与诸军觐礼同早变山东知顺命新收济下立殊功朝官序谒趋门外恩使宣【`集作喧`】迎满路中阊阖晓开【`集作来`】铜漏静身当受册大明宫早朝寄白舍人严郎中　　　前　人  

皷声初动未闻鸡羸马街中踏冻泥烛暗有时冲石柱雪深无处认沙堤常叅班里人犹少待漏房前月欲西鳯阙【`集作阁`】星郎虽去逺閤门开日入还齐  

行简初授拾遗同早朝入门因示十二韵  

白居易  

夜色尚苍苍槐隂夹路长听钟出长乐传鼓到新昌宿雨沙堤润秋风桦烛香马骄欺地软人健得天凉待漏排阊阖停珂拥建章尔随黄阁老吾次紫防郎并入连称籍齐趋对折方鬬班花接蕚绰立鴈分行近职诚为美防才岂合当纶言难下笔諌纸易盈箱老去何徼幸【`集作侥幸`】时来不料量唯求致【`集作杀`】身地相誓答恩光和集贤刘学士早朝作　　　前　人  

吟君昨日早朝诗金御炉前唤仗时烟吐白龙头宛转扇开青雉尾参差暂留书殿多称屈合入纶闱即可知从此摩霄去非晩鬓邉【`集作间`】未有一茎丝  

朝谒　　　　　　　　　　郑　谷  

捧日整朝簮千官一片心班趋黄道急殿揖紫宸深威鳯廻香扆新鸎啭上林小松含瑞露春翠易成隂【`武德殿前新栽小松`】  

放朝偶作　　　　　　　　前　人  

寒极放朝天忻闻半夜宣时安逢宻雪日晏得髙眠拥褐同休假吟诗贺有年坐来幽兴在松亚小牕前  

入阁　　　　　　　　　　前　人  

秘殿临轩日和銮返正年两班文武盛百辟羽仪全霜漏清中禁风旗拂曙天门严新契勘仗入乍【`集作迩`】承宣玉玑当红旭金炉纵碧烟对敡称法吏賛引出宫钿言动挥毫疾威容报【`集作执`】簿专寿山晴霭黛【`集作靉叇`】颢气暖连延礼有鸳鸾集恩无雨露偏小臣叨备位謌咏防阶前  

寓直  

寓直中庶坊赠萧洗马　　　王　筠  

龙楼实九重薄寒殊复早玉阶清露铜池结秋潦霜被守宫槐风惊防门草之子摛【`一集擅`】文华纵横富辞藻舒锦慙光丽握珠谢竒寳愧予非工文何用披懐抱  

寒夜直坊忆袁三公　　　　萧子云  

滴滴雨鸣阶愔愔兹夜静风落宣猷树寒洞承光屏高帷独晓垂华灯空夜冏所思不相见方知寒漏永入兰台赠王治书僧孺　　　呉　均  

故人杨子云校书骐驎下寂寞少交游纷纶富文雅余本陇西使寓居雒阳社相思非不深行人避騘马冬夜酬魏少傅直史馆　　　邢子才  

年病纵横至动息不自安兼豆未能饱重裘讵觧寒况乃冬之夜霜气有余酸风音响北牖月影度南端灯光明且灭烛花新复残衰顔依晩壮志与时防体羸不尽带发落强扶冠夜行将欲近夕息故无寛忽有清风赠辞气婉如兰先言难【`一作叹`】三友次【`一作末`】言慙一官丽藻髙郑衞专学羙齐韩审喻虽有属笔削少能干髙足自无限积风良可抟空想青门易宁见赤松难寄语东山道髙驾尚【`一作且`】盘桓  

中书寓直咏雨简褚起居上官学士  

杨师道  

云暗苍龙阙沉沉殊未开窻临鳯凰沼飒飒雨声来电影入飞阁风威凌吹台长檐响奔溜清簟肃浮埃早荷叶稍没新篁枝半摧兹晨怅多绪懐友自难裁况复重城内日暮独徘徊玉阶良史笔金马掞天才髙甍通散骑复道架蓬莱思君赠桃李于此冀琼瓌  

同徐员外除太子舍人寓直之作  

郭元振  

太子擅元良宫臣命伟长除荣辞防府直宿总书坊露湿幽岩桂风吹便坐桑阁连云一色池带月重光叶死兰无气荷枯水不香遥闻秋兴作言是晋中郎  

春夜寓直鳯阁怀羣公　　　魏知古  

拜门传漏晩寓省索居时昔重安仁赋今称伯玉诗鸳池满不溢鸡树久逾滋夙夜懐山甫清风咏所思  

酬薛舍人万年宫晩景寓直懐友  

上官仪  

弈奕九成台窈窕絶尘埃苍苍万年树玲珑下宣雾池色摇晩空岩花敛余煦清切丹禁静浩荡文河注留连穷胜托风期暌善谑东望安仁省西临子云阁长啸披烟霞髙歩寻兰若金狄掩通门雕鞍归骑喧燕余对明月荆艶促芳樽别有青山路防杖访王孙  

和杨舍人咏中书省花树　　张文琮  

初蘂映春丛【`初学记作华蕚映芳丛`】参差间早红因风时落砌杂雨乍浮空影煦【`初学记作照`】鳯池水香飘鸡树风岂不爱攀折希君懐袖中  

直中书省　　　　　　　　韦承庆  

清切鳯凰池扶踈鸡树枝唯应集鸾鹭何为宿覊雌大造乾坤辟深恩雨露垂昆蚑既含养驽骀亦驱驰木偶翻为用芝泥忽滥窥九思空自勉五字本无施徒喜逢千载何阶答二仪萤光向日尽蚊力负山疲禁宇庭除阔闲宵钟箭移暗花临户发残月下帘欹白鬓【`一作髪`】随身改丹心为主披命将时并泰言与行俱危寄谢登巢客尧年复在斯  

和骞右丞省中暮望　　　　杨　炯  

故事闲台阁仙门蔼已深旧章窥复道云肃重隂律葭灰变青阳斗柄临年光摇树色春气绕兰心风响高牕度流防曲岸侵天明总枢辖人镜辨衣簮日暮南宫静瑶华振雅音  

和苏员外寓直　　　　　　乔知之  

自昔重为郎伊人练国章三旬登建礼五夜直明光墨草尚书奏衣飘侍御香开帘竹气静拂簟蕙风凉晓漏离阊阖鸣钟出未央从来宿台上天子贵文强  

此诗一百九十一卷重出今已削去  

和杜侍御太清台宿直旦有懐  

李　峤  

貂冠朝彩振乌署晓光分欲啸迁乔侣先飞掷地文庭虚麦雨润林静蕙风薫嵇驾终难仰梁鳬且自羣  

自考功员外授【`一作郎中拜`】给事中  

沈佺期  

南省推丹地东曹拜【`初学记作贵`】闱惠移双管笔恩降五时衣出入宜真选遭逄每滥飞器慙公理拙才谢子云防案牍遗常礼朋僚隔等威上台行揖让中禁动光晖旭日千门起初春八舍归赠兰闻宿昔谈树隠芳菲何幸盐梅处唯忧对问机省躬知任重宁止冐荣非酬杨给事亷见赠省【`集作台`】中　前　人  

子云推辩慱公礼【`集作理仲长统字也`】擅词雄始自尚书省旋闻给事中言从温室秘籍向闱通顾我叨【`集作从`】郎署慙无草奏工【`集作章奏功`】分曹八舍断觧袂五时空宿昔叨【`集作陪`】余论平生頼击防神仙应东掖云雾限南宫忽枉琼田赠长歌兰渚同【`集作风`】  

同苏员外味夏晩寓直省中  

前　人  

并命登仙阁分宵直礼闱大官供宿膳侍史防朝衣卷幔天河入当阶【`集作开牕初学记作披庭`】月露防小池残暑退髙树早凉归冠劔无时释轩车待漏飞明朝题汉柱三署有光辉  

## 文苑英华卷一百九十一

宋　李昉等　编朝省二  

寓直五十八首  

奉和姚给事中寓直之作　　宋之问  

清论满朝阳髙才拜夕郎还从避马路来接珥貂行宠就黄扉日威廻白简霜栢台迁鸟茂【`一作氏非`】兰渚【`集作署`】得人芳禁静钟初彻更踈漏渐长晓河低武库流火度文昌寓直光辉重【`集作寓直恩徽重`】乗秋藻翰扬暗投空欲报下调不成章  

奉和库部李员外秋夜寓直之作  

前　人  

相庭贻庆逺才子拜郎初起草仪仙阁焚香卧直庐更深河欲断节劲柳【`疑`】偏踈气耿凌云笔心摇待漏车叨荣厠俦侣省已恧空虚徒斐阳春和难参丽曲余  

冬夜寓直麟阁【`集作台`】　　　　前　人  

直事披三省重关秘七门广庭怜雪净【`集作静`】深屋【`集作狭室`】喜炉温月幌花【`一作云`】虚馥风竹暗喧东山白云意兹夕寄琴樽  

和苏员外寓直　　　　　　崔　湜【`前卷作乔知之`】  

此诗已见一百九十卷  

秋夜寓直中书呈黄门舅　　苏　颋  

帘栊上夜钩清切听更筹忽共鸡枝老还如骑省秋循庭喜三入对渚忆双游紫绂名初拜黄缣迹尚留月舒当北幌云赋直东楼恩渥迷天施童防慰我求迟君台鼎即闻义一承流  

春晩紫防省直赠内　　　　前　人  

直省清华接建章向来无事日犹长花间燕子栖鳷鹊竹下鸳雏绕凤凰内史通宵承紫诰中人落晩【`集作日`】爱红妆别离不惯无穷忆莫悮卿卿学太常  

和崔黄门寓直夜听蝉之作　张九龄  

蝉嘶玉树枝向夕蕙风吹幸入连云阁【`集作宵听`】应縁饮露知秋深闻【`集作深秋思`】欲近声静夜相宜不是黄金饰清音徒尔为  

和许给事直夜简诸公　　　前　人  

未央钟漏晩僊宇蔼沉沉武卫千庐合严扄万户深左掖知天近南轩【`集作`】见月临树摇金掌露庭接玉楼隂他日闻更直中宵属所钦声华大国珤夙夜近臣心逸兴乗髙阁雄飞在禁林寕思窃抃者情发为知音酬通事王舎人寓直见示篇中兼起居陆舎人  

景献　　　　　　　　　　前　人  

轩掖殊清秘才华固在斯兴因膏泽洒情与惠风吹所美应人誉何私亦我仪同声感乔木比翼谢长离价以陆生减贤慙鲍叔知薄游当独媿芳讯乃兼施此夜金闺籍伊人琼树枝飞鸣复何远相顾幸媞媞  

台中书怀　　　　　　　　蒋　洌  

持宪当休明饰躬免颠沛直绳备豪右正色清冠葢寄切才恨薄职雄班匪大坐居三独中立在百僚外简牍时休暇依然秋兴多披书唯骨鲠循迹少闲和庭树凌霜栢池倾萎露荷嵗寒应可见感此遂成歌  

夏中【`疑`】初霁南省寓直【`时兼尚书郎节度判官`】前　人  

薄宦因时忝凉霄寓直初沉沉仙阁闭的的暗更徐霁色连空上炎氛入夜除星廻南斗落月度北虚待漏残灯照含芳袭气余寐来冠不觧奏罢草仍书幕府慙良策明曹媿散樗命轻徒有报义重更难踈鷰厦欣成托鹓行滥所如晨趋当及早复此戒朝车  

同张少府和库狄员外夏晩初霁南省寓直时  

兼充节度判官之作　　　　冦　坦  

黄绶归休日仙郎复奏余宴居当夏晩寓直防晴初露散星文发云披水镜虚髙才推独唱嘉防喜连茹月色摇春闼香烟蔼瞑庐【`一作箊`】千门传夜警万象照阶除少孺嘉能赋文强阅赐书兼曹谋未展入幕志方摅为奉灵台帛恭先待漏车贞标不可仰空此乐樵渔  

和【`集作同`】崔员外秋宵寓直　　王　维  

建礼髙秋夜承明候晓过九门寒漏彻万井曙钟多月迥藏珠斗云开【`集作消`】出绛河更慙衰朽质南陌共鸣珂  

晩出左掖　　　　　　　　杜　甫  

昼刻传呼浅春旗簇仗齐退朝花底散归院柳边迷楼雪融城湿宫云去殿低避人焚諌草骑马欲鸡栖  

春夜宿左省　　　　　　　前　人  

花隐掖垣暮啾啾栖鸟过星临万户动月傍九霄多不寐【`集作寝`】听金鏁【`集作钥`】因风想玉珂明朝有封事数问夜如何  

翰林读书言怀呈集贤院内诸学士  

李　白  

晨趋紫禁中夕待金门诏观书散遗帙探古穷至妙片言茍防心掩卷而忽【`集作忽而`】笑青蝇易相防白雪难同调本是踈散人屡贻促诮云天属清朗林壑忆游眺或时清风来闲倚门【`集作檐`】下啸严光桐庐溪谢客临海峤功成谢人间【`集作君`】从此亦【`集作一`】投钓  

和户部杨员外伯成寓直　　李　憕  

落日弥纶地公才尽省郎词惊起草笔坐卧防衣香双阙天河近千门夕漏长遥知台上宿不独有文强奉和许给事夜直简诸公　　崔　颢  

西掖黄枢近东曹紫禁连地因才子拜人用省郎迁夜直千门静河开万象悬建章宵漏急阊阖晓钟传宠列貂蝉位恩深侍从年九重初起草五夜即成编顾已无官次循涯但自怜远陪兰渚作空此仰神仙  

西省即事　　　　　　　　岑　参  

西掖重云开邑曙【`集作开曙辉`】北山踈雨防朝衣千门柳色连青鎻三殿花香入紫防平明端笏陪鸳列薄暮垂鞭信马归官拙自悲头白尽不如岩下掩【`集作石偃`】荆扉和都官苖员外夜寓直对雨简诸知已  

李嘉祐  

多雨深【`一作南`】宫夜仙郎上【`一作寓`】直时漏长丹凤阙秋冷白云司萤影侵阶乱鸿声出苑迟萧条吏人散【`一作静`】小谢有新诗  

此诗三百四十三卷重出今已削去注异同为一作  

和苖员外寓直中书　　　　包　何  

朝列称多士君家有二难贞为台里栢芳作省中兰夜直分曹间晨趋接武欢每怜双阙下鴈序入鸳鸾  

春宵寓直　　　　　　　　钱　起  

养拙【`集作性`】惯云卧为郎如鸟栖不知仙阁峻唯觉玉绳低帐喜香烟暖诗慙赐笔题未央春漏促残梦讶【`集作谢`】晨鸡  

和谢舎人雪夜寓直　　　　皇甫曽  

禁省夜沉沉春风雪满林沧洲归客夣青近臣心挥翰宣鸣玉承恩在赐金建章寒漏起更助掖垣深【`集作章台寒鴈起更助掖垣深`】  

晩秋集贤院即事寄徐薛二侍郎  

常　衮  

穆穆上清居沉沉中秘书金铺深内殿石甃净寒渠花树台斜倚空烟阁半虚缥囊披锦翠绣轴卷琼琚墨润氷纹蠒香销蠧字鱼翻黄桐叶老吐白桂花初旧徳双游处聫芳十载余北朝荣庾薛西汉盛严徐侍讲亲华扆防吟【`一作诗`】歩绮踈缀帘金翡翠赐砚玉蟾蜍序秩东南逺离忧岁月余承明期重入江海意何如  

奉和常舎人晩秋集贤院即事寄徐薛二侍郎  

司空曙  

蔼蔼凤凰宫兰台玉曙通夜霜凝树羽朝【`集作晓`】日照相风官附三台贵儒开百氏宗司言陈禹命【`集作拜`】侍讲发尧聪香卷【`集作起`】青编内铅分緑字中缀籖从太史锵佩揖羣公池接天泉碧林交御果红寒龟登故叶【`集作败叶`】秋蝶恋踈藂顔谢徴文并钟裴直【`一作议`】事同离羣惊海鹤属思怨【`集作想`】江枫地远姑苏外山长越絶东慙当哲匠后下曲本难工  

和常舎人晩秋集贤院即事十二韵寄赠江南  

徐薛二侍郎　　　　　　　卢　纶  

纶阁九华前森沉防仗连洞门开旭日清禁肃秋天霜满朝容备钟余晓【`集作漏`】唱传瑶珰陪羽扇端弁入炉烟麟笔删金篆龙绡荐玉编汲书荀朂定汉史蔡邕専御竹潜通笋宫池暗防泉乱藂萦弱蕙坠叶洒枯莲列署齐游日重江并谪年登封思议草侍讲忆同筵沧海风涛广黝山瘴雨偏唯应缄上宝赠逺一呈妍  

奉和太常王卿詶李舎人中书寓直春夜对月  

见寄　　　　　　　　　　前　人  

露如轻雨月如霜不见星河见鴈行虚晕入池波自泛满轮当苑桂偏香春台几望黄龙阙云露寕分白玉廊是夜巴歌应金石岂殊萤影对清光  

和王员外冬夜寓直　　　　前　人  

髙歩长裾锦帐郎居然自是汉贤良潘岳叙年因鬓发杨雄托諌在文章九天韶乐飘寒月万户香尘裛夜霜坐见重门俨朝骑可怜云路好翺翔  

詶金部王郎中省中春日　　前　人  

南宫树色晓森森虽有春光未有隂鹤侣正宜芳景引玉人那为簿书沉山含瑞气偏当日鸎逐轻风不在林更有阮郎迷路处万株红树一谿深  

夜直省中　　　　　　　　韦应物【`见集本`】  

河汉有秋气【`集作意`】南宫生早凉玉漏殊杳杳云阙更苍苍华灯发新照【`集作`】轻烟浮夕香顾迹知为忝束带愧周行  

奉和给事寓直　　　　　　崔　峒  

桂枝家共折鸡树代相传忝向鸾台下仍看鴈影连夜闲方歩月漏尽欲朝天知去丹墀近明王许荐贤  

初入集贤院奉赠李献仁【`曽于常山聫官`】  

前　人  

燕代官初罢江湖路便分九迁从命薄四十幸人闻迹愧趋丹禁身曽系白云何由返沧海昨日谒明君奉酬李舎人秋日寓直见寄　张南史  

秋日金华直遥知玉佩清九重门更肃五色诏初成槐落宫中影鸿髙芳逺【`一作苑外`】声翻从魏阙下江海寄幽情  

同韩侍郎秋朝使院　　　　前　人  

重门啓曙阙一叶报秋还露井桐柯湿风庭鹤翅闲忘情簮白笔假梦入深山惆怅祗应此难裁语黙间暮春南台承再除给事中【`仍是本防几榻杖履宛然如旧`】  

薛存诚  

再入青闱忝官诚自非拂尘惊物在开户待僧归积草渐无迳残花犹洒衣禁闱偏日近行坐在恩辉  

初秋月夜中书宿直因呈杨阁老  

权徳舆  

欹枕直庐暇风蝉迎早秋沉沉玉堂夕皎皎金波流对掌喜新命分曹谐旧游相思翫华彩因感庾公楼晩秋陪崔阁老张秘监阁老苗考功同游昊天观时杨阁老新直未满以诗见寄斐然酬和  

有媿芜音　　　　　　　前　人  

方驾游何许仙源去似归萦廻留胜赏萧洒出尘机泛菊贤人至烧丹姹女飞歩虚清晓籁隐几吸晨辉竹迳琅玕合芝田沆瀣晞银钩三洞字瑶笥六铢衣丽句翻红药佳期限紫防徒然一相望郢由和应稀  

和胡将军寓直　　　　　　王　建  

宫鵶栖尽禁抢攅楼殿深严月色寒进状直穿金防槊探更先傍玉钩栏漏传五防班初合鼓动三声仗已端遥见正南宣不坐新栽松树唤人防  

省中直夜对雪寄李师素侍郎  

令狐楚  

密雪纷初降重城杳未开杂花飞烂熳连蝶舞徘徊洒散千株叶销凝九陌埃素华凝粉署清气绕霜台明觉侵积寒知度塞来谢家争拟絮越岭悮惊梅暗魄防茫照严颷次第催【`一作堆`】稍封黄竹亚先集紫兰摧孙室临书幌梁园泛酒杯静怀琼树倚醉忆玉山颓翠陌饥乌噪苍云逺鴈哀此时方夜直想望意悠哉  

南宫夜直宿见李给事题其日所下制勑知奏直在东省因以诗寄　　　前　人  

畨直同遥夜严扄限几重青编书白雀【`其日勑鄜州奏白雀宜付史舘`】黄纸降苍龙北极丝纶句东垣翰墨踪尚垂露防犹湿紫泥封眼凝仙烛驰心袅禁钟定应形夣寐暂似接音容玉树春枝动金罇腊酿醲在朝君最旧休澣许过从  

早秋集贤院即事【`时为学士`】　　　刘禹锡  

金数已三伏火星正西流树含清露晓阁倚碧天秋灰琯应新律铜壶添夜筹商颷从朔塞爽气入神州蕙草香书殿槐花防御楼【`集作沟`】山明真色见水净浊烟收早岁忝华省再来成白头幸依羣玉府有路向瀛洲奉和武中丞秋日台中寄怀简诸僚故【`时西畨使防奉  

命追和`】　　　　　　　　　吕　温  

圣朝思纪律宪府得忠贤指顾风行地仪行月丽天不仁恒自逺为政复何先虚室惟生白闲门【`集作情`】却草迎霜红叶早过雨緑【`集作碧`】苔鲜鱼乐翻秋水鸟声隔暮烟旧游多絶席感物遂成篇更许穷荒客追歌白雪前  

待漏入阁书事奉赠元九学士阁老  

白居易  

衙排宣政仗门啓紫宸关彩笔停书几【`几作命`】花塼趂立班稀星防银砾残月堕金镮【`集作环`】暗漏犹传水明河渐下山从东分地色政【`集作向`】北仰天顔碧涌鑪烟直红垂斾尾闲纶帏【`集作闱`】慙并入翰苑忝先攀笑我青袍故饶君紫【`集作茜`】绶殷诗仙归洞里酒病带人间好去鸳鸾侣冲天便不还  

夏夜直宿　　　　　　　　前　人  

人少庭宇旷夜凉风露清槐花满院气松子落阶声寂黙挑灯坐沉吟蹋月行年衰自无趣不是厌承明  

中书直堂【`集作寓直`】　　　　　　前　人  

缭绕宫墙围禁苑【`集作林`】半开阊阖晓沉沉天晴更觉南山近月出方知西掖深病对词头慙防笔老防镜靣愧华簪自嫌野物将何用土木形骸麋鹿心  

见于给事暇日上直寄南省诸郎官诗因以戏  

赠　　　　　　　　　　前　人  

倚作天仙弄地仙夸张一日抵千年黄麻勑胜长生箓白纻词嫌内景篇雪貌莫【`集作云彩误一作容貌误`】居青地风流合在紫防天东曹渐去西垣近鹤驾无妨更着鞭此诗二百五十八卷重出今已削去注异同为一作  

西掖早秋直夜书意　　　　前　人  

凉风起禁掖新月生宫沼夜半秋暗来万年枝嫋嫋炎凉逓时节钟皷交昏晓偶圣惜年衰报恩愁力少素飡无补益朱绂【`集作纹`】虚纒绕冠葢栖野云稻粱养山鸟量能【`集作内`】私自省所得已非少五品不为贱五十不为夭若无知足心贪求何日了  

忆夜直金銮奉诏　　　　　李　绅  

月当银汉玉绳低深听箫韶碧落齐门压紫垣髙绮树阙连青琐近丹梯墨宣外渥催飞诏草定新恩促换题明日【`一作惟我`】独归花路逺可怜人世隔云泥  

奉和朝翰林丁侍郎禁署早春晴望  

刘得仁  

御林闻有早鸎声玉槛春香九陌晴寒着霁云归紫閤暖浮佳气动皇城宫池日到氷初觧辇路风吹草欲生鸳侣此时皆赋咏商山雪在思尤清  

休澣日谒西掖所知因成长句  

温庭筠【`见集本`】  

赤墀髙閤自从容玉女扉报曙钟日丽九华青琐闼雨晴双阙翠防峯毫端蕙露滋仙草琴上薫风入禁松荀令凤池春婉娩好将余润变鱼龙  

冬夕和范秘书省宿　　　　李　频  

每入得闲吟清曹阁下深因知遥夜坐别有逺山心芸细书中气松踈雪上隂几时髙兴足还复挿朝簪  

和范秘书省中作　　　　　喻坦之  

清省宜寒夜仙才称独吟钟来宫转漏月过閤移隂鹤壁灯前静芸台幄外深想知因此兴暂动忆山心  

南宫寓直　　　　　　　　郑　谷  

寓直事非轻官孤忧且荣制承黄纸重词见紫垣清晓霁庭松色风和禁漏声曽【`一作僧`】携新茗伴更【`集作吏对僧字`】扫落花迎鏁印诗心动垂帘睡思生粉廊曽试处【`直事稍暇则于都堂四廊下寻顷年试所题名记至今多在`】石柱昔贤名来误宫牎鷰啼疑苑树莺残阳晴【`集作应`】更好归速限严城  

春日【`集作夕`】伴同年礼部赵员外省直【`集作直省`】  

前　人  

锦帐名郎重锦窠清宵寓直纵吟哦氷含玉镜春寒在粉傅仙闱月色多视草即应归属望握兰知道暂经过流莺百啭和残漏犹把芳罇借露荷  

文昌寓直　　　　　　　　前　人  

何逊空阶夜雨平朝来交直雨新晴落花乱上花砖上不忍和苔踏紫英  

忝官谏垣明日转对　　　　前　人  

吾君英睿相君贤其奈寰区未晏然明日翠华春殿下不知何语可闻天  

秘书伴直　　　　　　　　张　乔  

髙枝聚暝禽叠阁鏁遥岑待月当秋直防书废夜吟残薪留火细古井汲瓶深纵欲抄前史【`一作古`】贫难遂此心  

省中偶作　　　　　　　　前　人  

三转郎曹自【`集作出`】勉旃莎堦吟歩想前贤不【`集作未`】如何逊无佳句若比冯唐是壮年捧制名题黄纸尾约僧心在白云边乳毛松雪春来好直夜清闲且学禅  

## 文苑英华卷一百九十二

宋　李昉等　编乐府一【`乐府共六十卷以艺文类聚初学记文粹诸人文集并郭茂倩刘次庄乐府防校注下同者为一作`】  

京洛篇二首　　　　帝王所居篇一首  

帝京篇十一首　　　煌煌京洛篇二首  

新城安乐宫三首　　凌云台二首  

长安道十六首　　　洛阳十七首  

京洛篇　　　　　　　　梁简文帝  

南游偃师县斜上防陵东廻瞻龙首堞遥望徳阳宫重门逺照曜天阁复穹防城旁疑道树里识松风黄河入洛水丹泉绕射熊夜轮悬素魄朝天【`一作光`】荡碧空秋霜晓驱鴈春雨暮成虹咸【`一作曲`】阳【`曲阳侯汉外戚王根也`】造甲第髙安还禁中刘苍归作相窦宪出临戎此时车马合兹晨冠葢通谁知两京盛欢宴遂无穷  

同前　　　　　　　　　　李巨仁  

京洛类神仙蔼蔼却云烟渐台临太液玉树并甘泉车喧平乐外骑拥濯龙前竞结萧朱绶争攀李郭船独悲韩长孺死灰犹未燃  

帝王所居篇　　　　　　　张正见  

崤函雄帝宅宛雒壮皇居紫微临道丹水亘通渠沉沉飞雨殿蔼蔼承明庐两宫分槩日双阙并凌虚休气充青荣光入绮疎霞明仁夀镜日照凌云书鸣鸾背鳷鹊诏跸幸储胥长杨飞玉辇御宿陟金舆柳叶缇飘骑槐花影翻车薄暮归平乐歌钟满玉除  

帝京篇【`并作十首`】　　　　　　　唐太宗  

秦川雄帝宅函谷壮皇居绮殿千寻起离宫百雉余连甍遥接汉飞观逈凌虚日月隐层阙风烟出绮防  

二  

岩廊罢机务崇文聊驻辇玉匣啓龙图金绳披鸟【`一作凤`】篆韦编断方续缥帙舒还卷对此乃忘忧【`一作淹留`】欹案观坟典  

三  

移歩出词林停舆欣武宴雕弓冩明月骏马疑流电惊鴈落虚啼猿悲急箭阅赏诚多美于兹乃忘倦  

四  

鸣笳临乐舘眺听欢芳节急管韵朱清歌凝白雪彩凤肃来仪鹤纷成列去兹郑衞声雅音方可悦  

五  

芳辰开【`一作追`】逸趣禁苑信多竒桥形通汉上峯势接云危烟霞交隐映花鸟自参差何如肆辙迹万里赏瑶池  

六  

飞葢去芳园兰桡游翠渚梁【`一作萍`】间日影乱荷处香风举桂檝满中川歌振长屿岂独汾河曲方为欢宴所  

七  

落日【`一作日落`】双阙昏廻舆九重暮长烟引【`一作散`】初碧皎月澄轻素褰幌翫琴书开轩引云雾斜汉耿层阁清风摇玉树  

八  

欢乐难再逢芳晨真【`一作良`】可惜玉酒泛【`一作溢`】云罍兰肴陈绮席千钟合尧禹百兽谐金石得志重寸隂忘怀轻尺璧  

九  

建章欢赏夕二八尽妖妍罗绮昭阳殿芬芳瑇瑁筵佩移星正动扇掩月初圆无劳上圃即此对神仙  

十  

以兹游观极悠然独长想披卷览前踪抚躬寻既徃望古茅茨约瞻今兰殿广人道恶髙危虚心诫盈荡奉天竭诚敬临民思惠养纳善察忠谏明科慎刑赏五六诚难继四三非易仰广待淳化敷方嗣云亭响  

同前　　　　　　　　　　骆宾王  

山河千里国城阙九重门不睹皇居壮安知天子尊皇居帝里崤函谷鹑野龙山侯甸服五纬连影集星躔八水分流横地轴秦塞重关一百二汉家离宫三十六桂殿隂岑对玉楼椒房窈窕连金屋三条九陌凤【`一作丽`】城隈万户千门平旦开复道斜通鳷鹊观交衢直指凤凰台剑履南宫入簪缨北阙来声明冠寰宇文物象昭回钩陈肃兰戺璧沼浮槐市铜羽应风廻金茎承露起校文天禄阁习战昆明水朱邸接【`一作抗`】平台黄扉通戚里平台戚里带崇墉炊【`一作灼`】金馔玉待鸣钟小堂绮帐三千户大道青楼十二重宝葢雕鞍金络马兰绣柱玉盘龙绣【`一作绮`】柱璇题粉壁映锵金鸣玉王侯盛王侯贵人多近臣朝游北里暮南隣陆贾分金将燕喜陈遵投辖正留賔赵李经过密萧朱交结亲丹鳯朱城白日暮青牛绀幰红尘度侠客珠弹垂杨道倡妇银钩采桑路倡家桃李自芬【`一作芳`】菲京华游侠事【`一作盛`】轻肥延年女弟双凤入罗敷使君千骑归同心结缕带连理织成衣春朝桂樽樽百味秋夜兰灯灯九微翠幌珠帘不独映清歌宝瑟自相依且论三万六千是寕知四十九年非古来名【`一作荣`】利若浮云人生倚仗信离【`一作难`】分始见田窦相移代我闻衞霍有功勲未厌金陵气先开石椁文朱门无复张公子防亭谁畏李将军相顾百龄皆有待居然万物咸应改桂枝芳气已销亡栢梁髙宴今何在春去春来若自驰争名争利徒尔为乆留郎署终难遇空扫相门谁见知当时【`一作莫矜`】一旦擅豪华自古千载长骄奢倐忽抟风生羽翼须臾失浪委泥沙黄雀徒巢桂青门遂种瓜黄金销铄素丝变一贵一贱交情见红顔宿昔白头新脱粟布衣轻故人故人有湮沦新知无意气灰死韩安国罗伤翟廷尉已矣哉归去来马卿辞蜀多文藻杨雄仕汉乏良媒三冬自矜成足用十年不调几邅廻汲黯薪逾积孙阁未开谁惜长沙傅【`一作赋`】独负洛阳才  

煌煌京洛行　　　　　　　张正见  

千门俨西汉万户擅东京凌云霞上起鳷鹊月中生风尘暮不息箫管夜恒鸣唯【`一作谁`】当卖药树不入长安城  

同前　　　　　　　　　　戴　暠  

欲知佳丽地为君陈帝京由来称侠窟争利复争名铸铜门外马刻石水中鲸黒龙过饮渭丹凤俯临城羣公邀【`一作恶`】郭觧天子问黄琼诏幸平阳第骑指伏波营五侯同拜爵七贵各垂缨衣风飘飖起车尘暗浪生舞见淮南法歌闻齐后声挥金留客坐馔玉待钟鸣独有文园客【`一作令`】偏嗟武骑轻  

新城安乐宫　　　　　　梁简文帝  

遥防云雾里【`一作中`】刻【`一作列`】桷映丹虹珠帘通晓日金华拂夜风欲知歌管处来过安乐宫  

同前　　　　　　　　　　隂　铿  

新宫实壮哉云里望楼台迢逓翔鹍仰聫【`一作连`】翩贺鷰【`一作雀`】来重檐寒露【`一作雾`】宿返景【`一作返井又作丹井`】夏莲开砌石披新锦花梁画早梅欲知安乐盛歌管杂尘埃  

同前　　　　　　　　　　陈子良  

春色照兰宫秦女旦中柳叶来眉上桃花落脸红拂尘开扇匣卷帐却薰笼衫薄偏憎日裙轻更畏风  

凌云台　　　　　　　　　谢　举  

绮甍悬桂栋隐映傍【`一作月旁又作暧`】槁柯势髙凌玉井临逈度金波易觉凉风至早飞秋叶【`一作鴈`】过髙台相思曲望远骚人歌幸瞩【`一作属`】此迢遰知承寒露多【`一作云雾多`】  

同前　　　　　　　　　　王　褒  

髙台悬百尺中央殊未穷北临酸枣寺西眺明光宫城旁抵双府林里对相风书题鹿卢牓观冩飞亷铜开神女电梁映美人虹虞捐滥失宠郑瞀特怀忠荘生垂翠钓昭仪拒【`一作抵`】鬬熊驰轮有盈阙人道亦汗隆还念西陵舞非复邺城中  

长安道　　　　　　　　梁简文帝  

神臯开陇右陆海实西秦推轮抵赤县【`一作金槌抵长乐`】复道向宜春落花依度幰垂柳拂行人金张与【`一作及`】许史夜夜尚留賔  

同前　　　　　　　　　　梁元帝  

西接长楸道南望小平津飞甍临绮翼轻轩影画轮雕鞍承赭汗槐路起红尘燕姬杂赵女淹留重上春  

同前　　　　　　　　　　　庾肩吾  

桂宫延复道黄山开广路逺听平陵钟遥识新丰树合殿生光彩离宫起烟雾日落歌吹还尘飞车马度  

同前　　　　　　　　　　萧　贲  

前登防陵岸还瞻渭水流城形类北斗桥势似牵牛飞轩驾良驷宝剑杂轻裘经过狭斜里【`一作里`】日暮兴【`一作与又作直`】淹留  

同前　　　　　　　　　　徐　陵  

辇道乗双阙豪雄被五都横桥象天汉法驾应坤图韩康卖良药董偃鬻明珠喧喧拥车骑非但执金吾  

同前　　　　　　　　　　陈　晤  

长安开绣陌三条向绮门张敞车单马韩嫣乗副轩宠深来借殿功多竞买园将军夜夜返弦歌着曙喧  

同前　　　　　　　　　　顾野王  

凤楼临广路仙掌入烟霞章台京兆马逸陌富平车东门疏广饯北阙董贤家渭桥纵观罢安能访狭斜  

同前　　　　　　　　　　阮　卓  

长安驰道上钟鼓【`一作鸣`】宫寺开残云销凤阙宿雾敛章台骑转金吾度车鸣丞相来蔼蔼东都晩羣公驺御廻  

同前　　　　　　　　　　江　总  

翠葢乗轻雾【`一作露`】金覊照落晖五侯新拜罢七贵早朝归轰轰紫陌上蔼蔼红尘飞日暮延年【`一作平`】客风花拂舞衣  

同前　　　　　　　　　　沈佺期  

秦地平如掌层城入【`一作出`】云汉楼阁九衢春车马千门旦緑槐开复合红尘聚还散日晩鬬鸡还【`一作廻`】经过狭斜看  

同前　　　　　　　　　　崔　颢  

长安甲第髙入云谁家居住霍将军日晩朝廻拥賔从路旁拜揖何纷纷莫言炙手手可热湏臾火尽灰亦防莫言贫贱即可欺人生富贵自有时一朝天子赐顔色世上悠悠应始知  

同前　　　　　　　　　　皇甫冉  

长安九城路戚里五豪家结束趋平乐聫翩抵狭斜髙楼临积水复道出繁花唯有相如宅蓬门度岁华  

同前　　　　　　　　　　韦应物  

汉家宫殿含云烟两宫十里相连【`一作聫`】延晨霞出没弄丹阙春雨霏微似甘泉【`一作春雨依微自甘泉`】甘泉【`一作春雨`】依微春尚早长安贵游爱芳草宝马横来下建章香车却转避驰道贵游谁最贵卫霍世难比何能防主恩幸遇边尘起归来甲第拱皇居朱门峩峩临九衢中有流苏合欢之宝帐一百二十凤凰罗列衔明珠下有金【`一作锦`】铺翠被之灿烂博山吐香五云散丽人绮閤情飘飖头上鸳钗双翠翘低鬟曵袖廻春雪聚黛一声愁碧霄山珍海错弃藩篱烹犊炮羔如折葵既请列侯封部曲还将金印授庐儿欢荣若此何所苦所【`一作但`】苦白日西南驰此诗三百四十二卷重出今已削去注异同为一作  

同前　　　　　　　　　　白居易  

花枝缺处青楼开艶歌一曲酒一杯美人劝我急行乐自古朱顔不再来君不见外州客长安道一廻来一廻老  

同前　　　　　　　　　　薛　能  

汲汲复营营东西连两京关繻古若在山岳累应成各自有身事不相知姓名交驰兼【`一作喧`】众类分散入重城此去应【`集作此路去`】无尽万方人旋【`一作始`】生空余片言苦来徃覔刘祯  

同前　　　　　　　　　　王贞白  

晓鼓人已行暮皷人未息梯航万国来争先贡金帛不问贤与愚但论官与职如何贫书生只献安边防  

洛阳道　　　　　　　　梁简文帝  

洛阳佳丽所大道满春光游童初【`一作时`】挟弹蚕妾始提筐金鞍照【`一作被`】龙马罗袖【`一作袂`】拂春桑玉车争晩入潘果溢髙厢  

同前　　　　　　　　　　庾肩吾  

徼道临河曲层城傍汉【`作洛`】川金门才出柳铜井半含泉日起罘罳外车廻双阙前潘生时未返遥心从眷然  

同前　　　　　　　　　　岑敬之  

喧喧洛川【`一作水`】濵欝欝小平津路傍桃李节陌上采桑春聚车防卫玠连手望安仁复有能留客莫愁娇态新  

同前　　　　　　　　　　张正见  

层城啔旦扉上洛满春辉柳影縁沟合槐花夹路飞苏合弹珠罢黄间负翳归红尘暮不息相防连骑稀  

同前　　　　　　　　　　陈　瑄  

洛阳九逵上【`一作衢上`】罗绮四时春路傍避骢马车中看玉人镇西歌艶曲临淄逢丽神欲知双璧价潘夏正连茵  

同前　　　　　　　　　　车　  

洛阳道八达洛阳城九重重关如隐起双阙似芙蓉王孙重行乐公子好游从别有倾人处佳丽夜相逢  

同前二首　　　　　　　　徐　陵  

緑柳三春暗红尘百戏多东门向金马南陌接铜驼华轩翼葆吹飞葢响鸣珂潘郎车欲满无奈掷如何  

二  

洛阳驰道上春日起尘埃濯龙望如水【`一作雾`】河桥渡似雷闻珂知马蹀傍幔见甍开相看不得语密意眼中来  

同前　　　　　　　　　　王　瑳  

洛阳夜漏尽九重平旦开日照苍龙阙烟绕凤凰台浮云翻似葢流水到成雷曹王鬬鸡返潘仁载果来  

同前二首　　　　　　　　江　总  

徳阳穿洛水伊阙迩河桥仙舟李膺棹小马王戎镳杏堂歌吹合槐路风尘饶緑珠衘泪舞孙秀强相邀  

二  

小平临四逹【`一作路四逹`】长楸听五钟玉节迎司锦车归濯龙歌声不息环佩响相从花障荡舟笑日映下山蓬  

同前　　　　　　　　　　沈佺期  

九门开路邑双阙对河桥白日青春道轩裳半夏朝乗羊稚子看拾翠美人娇行乐归恒晩香尘扑地遥  

同前  

白玉谁家郎廻车度天津看花东陌上惊动洛阳人  

同前　　　　　　　　　　冯　着  

洛阳宫中花柳春洛阳道上无人行皮裘氊帐不相识万户千门闭春色春色深君王一去何时寻春色深春雨洒周南一望堪泪下蓬莱殿中寝胡人鳷鹊台前放胡马闻君欲入西秦【`一作秦西`】行君行不用过天津天津桥上多胡尘洛阳道上愁杀人  

同前　　　　　　　　　　任　翻  

幢幢洛阳道尘下生春草行者岂无家无人在家老鸡鸣前结束争去恐不早百年路傍尽白日车中晓求富江海狭取贵山岳小二端立在途奔走无由了  

同前　　　　　　　　　　王贞白  

喧喧洛阳路奔走争先歩唯恐着鞭迟谁能更廻顾覆车虽在前润屋何曽惧贤哉只二防东门挂冠去  

同前　　　　　　　　　　于武陵  

浮世若浮云千廻故复新旋添青草塜更有白头人岁暮客将老雪晴山欲春行行车与马不尽洛阳尘  

## 文苑英华卷一百九十三

宋　李昉等　编乐府二  

神仙篇三首　　　　升仙篇一首  

升天行三首　　　　歩虚词十首  

飞龙引三首　　　　凤箫曲一首  

凤笙曲一首　　　　阳春歌六首  

金【`一作防`】乐歌三首　　白纻歌十八首  

美女篇四首　　　　日出东南隅四首  

日出行三首　　　　月重轮一首  

泛舟行大江二首　　雨雪曲六首  

神仙篇　　　　　　　　　张正见【`集无`】  

亿舜日万尧年咏湛露歌采莲愿杂百和气宛转金炉前  

同前　　　　　　　　　　卢思道  

浮生厌危役【`一作促`】名岳共招携云轩游紫府风驷立【`一作上`】丹梯时见辽东鹤屡听和【`一作淮`】南鸡玉英持作宝琼实采成蹊飞策扬轻电悬旌耀彩蜺瑞银光似烛灵石髓如泥寥廓鸾山右超遥【`乐府作越`】凤州西【`一作超遥凤渚西四`】一丸应五色特此救行迷  

此诗二百三十五卷道门重出今已削去注异同为一作  

同前　　　　　　　　　　鲁【`乐府作汜`】  

王逺寻仙至栾巴访术回乗空向紫府控鹤下蓬莱霜分白鹿驾日映流霞杯煎金丹未熟醒【`一作醖`】酒药初开乍应观海变谁肯畏年頽  

升仙篇　　　　　　　　梁简文帝  

少室堪求道明光可学仙丹缯碧琳宇緑玉黄金篇云车了无辙风马讵须鞭灵桃恒可饵几廻三千年  

升天行三首　　　　　　　刘孝威【`类聚作曹植`】  

乗桥【`一作蹻`】追术士逺之蓬莱山灵液飞素波兰柱上参天文【`一作`】豹游其下翔鸾【`一作鹍`】戏其巅乗风忽登举彷佛【`一作防隍`】见众仙  

二  

扶桑之所生乃在朝阳谿中心陵苍皓【`一作昊`】布叶葢天涯日出登东干既夕没西枝愿得纡阳辔廻日使东驰  

同前　　　　　　　　　　卢思道  

寻师得道诀轻举厌人羣玉山候王母珠庭谒老君煎为返魂药刻作长生文飞策乗流电雕轩曵彩【`一作紫一作白`】云洲望不极赤野眺无垠金楼旦蹇嵼玉树晓氛氲拥琴遥可听【`一作望`】吹笙逺讵闻不学【`一作觉`】蜉蝣子干侣【`一作迢一作`】何纷纷  

道士歩虚词五首　　　　　庾　信  

浑成空教立元始正图【`一作涂`】开赤玉灵文下朱陵真气来中天九龙舘倒景八风台云度歌响星移宫殿廻青衣上少室童子向蓬莱逍遥闻四防倐忽度三灾  

二  

东明九芝盖北烛【`一作属`】五云车飘飖入倒影出没上烟霞春泉下玉霤青鸟向金华汉帝防桃核齐侯问枣花上元应送酒来向【`一作在`】蔡经家  

三  

归心游太极廻向入无名五香芬紫府千灯照赤城凤林采珠实舂【`一作龙`】山种玉荣夏笛三山响【`一作夏簧三舌响`】春钟九乳鸣绛河应逺别黄鹄来相迎  

四  

凝真天地表絶相【`一作想`】寂寥前有象犹虚豁忘形本自然开经壬子世【`一作岁`】值道甲申年廻云随舞曲流水逐歌石髓香如饭芝房脆似莲停鸾防瑶水归路上鸣天  

五  

洞灵尊上徳虞石防明真要妙思絶【`一作纪`】虚无养谷神丹丘乗翠凤圃驭斑麟【`一作驎`】移梨付苑吏种杏乞山人自此逢何世从今复几春海无三尺水山成数寸尘  

同前　　　　　　　　　　释皎然  

予因览真诀遂感西城【`作域`】君玉笙下青人间未曽闻日华錬精【`一作魂`】魄精魄【`一作皎皎`】无垢氛谓我有仙骨且令饵氤氲俯仰媿灵顔愿随鸾鹄羣俄然动风驭缥缈归青云  

同前【`太清宫作`】　　　　　　　　顾　况  

逈歩游三洞清心礼七真飞符超羽翼焚【`一作禁`】火醮星辰残药沾鸡犬空【`一作灵`】香出凤麟壶中无窄处愿得一容身  

同前二首　　　　　　　　陈　羽  

汉武清斋读鼎书太【`一作内`】官扶上画云车坛上月明宫殿闭仰防星斗礼空虚  

二  

楼殿层层阿母家昆仑山顶驻红霞笙歌出见穆天子相引笑防琪树花  

同前　　　　　　　　　　苏　郁  

十二楼藏玉牒中凤凰双宿碧梧桐流霞浅酌留君醉今夜吹箫第几重  

飞龙引二首　　　　　　　李　白  

黄帝铸鼎于荆山链丹砂成黄金成黄金【`六字集作丹砂成黄金`】骑龙飞去太清【`一作上`】家云愁海思令人嗟宫中防女顔如花飘然挥手凌紫霞从风纵体登鸾车【`一作从登鸾车侍轩辕`】侍轩辕【`一作叠句`】遨游青天中其乐不可言  

二  

鼎湖流水清且闲轩辕去时有弓剑古人传道留其间后宫婵娟多朱【`一作花`】顔乗鸾飞烟亦不还骑龙攀天造天关造天关闻天语长【`一作迎`】云河车载玉女过紫皇紫皇乃赐白兎所之药方后天而老凋三光下视瑶池见王母蛾眉萧防成【`一作如`】秋霜  

同前　　　　　　　　　　陈　陶  

有熊之君好神仙飡霞錬石三千年一旦黄龙下九天骑龙枿枿升紫烟万姓攀髯髯堕地啼呼弓剑飘寒水紫鸾八九堕玉笙金镜空留照魑魅羽幢防徙银汉秋六宫望断芙蓉愁应龙下挥中园笑水绕青苔洲瑞风飒还天光浅瑶阙峩峩横露苑沆瀣楼头紫凤歌三株树下青牛饭鸿厐九阙相玉皇钧天乐引金华郎散花童子鹤衣短投壶姹女蛾眉长彤庭侍宴瑶池席老兎春髙桂宫白蓬莱下国赐分珪阿母金桃容小摘仙流万缄虫篆春三十六洞交风云千年小兆一蝉蜕丹台职亚扶桑君金乌试浴青门水下界蜉蝣几廻死  

凤箫曲【`杂言`】　　　　　　　　沈佺期  

八月凉风下髙阁千金丽人卷绡幕已怜池上歇芳菲不念君恩坐摇落世上荣华如转蓬朝随阡陌暮云中飞鷰侍寝昭阳殿班姬饮恨长信宫长信宫昭阳殿春来歌舞妾自知秋至容华君不见昔时嬴女厌世氛学凤吹箫乗防云含情转盼向萧史千载红顔持赠君  

凤笙曲　　　　　　　　　前　人  

忆昔王子晋凤笙游云空挥手弄白日安能恋青宫岂无婵娟子结念罗帏【`一作帐`】中怜夀不贵色身世两无穷  

阳春歌　　　　　　　　　柳顾言  

春鸟一啭有千声春花一丛千种名旅人无语出檐楹思乡怀土志难平唯当文共酒暂与兴相迎  

同前　　　　　　　　　　顾野王  

春草正芳菲重楼啓曙扉银鞍侠客至柘弹宛【`一作婉`】童归池前竹叶满井上桃花飞蓟门寒水歇为断流黄机  

同前　　　　　　　　　　呉迈逺  

百里望咸阳知是帝京域【`一作国`】緑树摇云光春城起风色佳人爱华景流靡园塘侧妍姿艶月映罗衣飘蝉翼宋玉歌阳春巴人长叹息雅郑不同赏那令君怆恻生重爱【`一作受`】惠轻私自怜何极  

同前　　　　　　　　　　呉象之  

帘低晓露湿帘卷莺声急欲起抱箜篌如疑彩澁孤眼愁不转防泪声相及净扫街上花风来更吹入  

同前　　　　　　　　　　檀　约  

青春献初岁白日映雕梁兰萌犹自短柳叶未能长已见红花发复闻緑草香乗此试游衍谁知心独伤  

同前　　　　　　　　　　李　白  

长安白日照春空緑杨结烟垂褭风披香殿前花始红流芳发色绣戸中绣户中相经过飞燕皇后轻身舞紫宫夫人絶代歌圣君三万六千日嵗嵗年年奈乐何  

金【`一作防`】乐歌　　　　　　　梁元帝  

鸣鸟怨别偶曙鸟忆离【`一作谁`】家石门【`一作阙`】题书字金灯飘落花东风【`一作方`】晓星没西山晩日斜縠衫廽广袖团扇掩轻纱暂借青騘马来送黄牛车  

同前　　　　　　　　　　房　篆  

前汉流璧水后渚映青天登防临寳镜开牎对绮钱玉顔耀光彩罗袖拂金钿春风散轻蝶明月映新莲摘花竞时侣催栢及芳年  

同前　　　　　　　　　梁简文帝  

槐花欲覆井杨栁正藏鸦山鑪好【`一作当`】无比玉构火牒賖牀头辟绳结镜上领巾斜鐡镬【`一作钟`】种梁子铜枢生秦【`一作枣`】花开门枕水柱【`一作抛水柱`】城控【`一作按`】特言家  

白纻歌　　　　　　　　　梁武帝  

朱丝玉筯罗象筵飞管促节舞少年短歌流目未肯前含笑一转私自【`一作自知`】怜  

二  

朱光灼烁照佳人含情逺【`一作送`】意遥相亲嫣然一【`一作婉`】转乱心神非子之故欲谁因  

此篇文苑英华接武帝前篇共是一首今郭茂倩乐府拆而为二其题作沈约夏白纻歌却别有武帝一首如后  

纎腰嫋嫋不任衣娇怨独立特为谁赴曲君前未忍归上声急调中心飞  

同前五首　　　　　　　　张　栾  

秋风鸣【`一作萧`】条露垂叶空闺光尽生【`一作坐`】愁妾独向长夜泪承睫山髙水深【`一作照非`】路难渉望君光景何时接  

二  

遥夜风逺时既寒秋风萧瑟白露团佳期不待岁月防念此迟暮独无欢鸣流管増长叹  

三  

歌儿流唱声欲清舞女趂节体自轻歌舞并妙防人情调【`一作依`】度曲惟【`一作婉`】盈盈扬【`一作娥`】眉为态谁自成【`一作自诚`】  

四  

遥夜忘寐起长叹但望云中双飞翰明月入牖风吹幔中夜悠悠坐申旦谁能知我中心乱终然有怀岁方晏  

五  

日暮搴门望所思风吹庭树月入帷凉隂既满草虫悲谁能离别长夜时流叹不寐【`一作寝`】泪如丝与君之别终何如  

同前【`四时`】　　　　　　　　　　隋炀帝  

东宫春　　　　　　　　　　前　人  

洛阳城边朝日晖天渊池前春燕归含露桃花开未飞临风杨柳自依依小苑花红洛水緑清歌婉转繁促长袖逶迤动珠玉千年万岁阳春曲  

江都夏　　　　　　　　　前　人  

梅黄雨细麦秋轻枫树萧萧江水平飞楼绮观轩若惊花簟罗帏当夏清菱潭落日双鳬舫緑水红妆两摇漾还似浮桑碧海上讵【`一作谁`】肯空歌采莲唱  

和同前【`郭茂倩乐府作江都夏`】　　　　卢　茂  

长洲茂苑朝夕池映日含风结细漪坐堂【`一作当`】伏槛红莲披【`一作枝非`】雕轩洞户青苹吹轻幌芳烟欝金馥绮檐花簟桃李枝兰苕翡翠但【`一作恒`】相逐桂树鸳鸯恒并宿  

长安秋【`郭茂倩乐府又有茂此篇并附于此`】  

露寒台前晓露清昆明池水秋色明摇环动佩出曽城鹍凤管奏新声上林蒲桃合缥缈甘泉竒树上苍青玉人当歌理清曲媫妤恩情断复续  

同前三首　　　　　　　　李　白  

扬清歌发皓齿北方佳人东隣子且吟白纻停緑水长袖拂靣为君起寒云夜卷霜海空胡风吹天飘塞鸿玉顔满堂曲【`集作乐`】未终舘娃日落歌吹蒙【`一作深一无此句`】  

二  

月寒江深夜沉沉美人一笑千黄金垂罗舞縠扬哀音郢中白雪且莫吟子夜呉歌动君心动君心冀君【`疑`】赏愿作天地双鸳鸯一朝飞去青【`一作緑`】云上  

三  

呉刀剪绮【`集作丝`】缝舞衣明妆丽服夺春晖扬目【`集作眉`】转袖若云飞倾城独立世所稀激楚结风【`舞名`】醉忘归髙堂月落烛已防玉钗挂缨君莫违  

同前二首　　　　　　　　杨　衡  

玉缨翠佩杂轻罗香汗防渍朱顔为君起唱白纻歌清声袅云系思【`一作思系`】多疑笳哀瑟【`一作琴`】时相和金壶半倾芳夜促梁尘霏霏暗红烛令君安坐听终曲坠叶飘花难再复  

二  

蹑珠履歩琼筵轻身起舞红烛前芳姿艶态妖且妍廻眸转袖暗催弦凉风萧萧漏水【`一作流水`】急月华泛灔红莲湿牵裙揽带翻成泣  

同前　　　　　　　　　　陈　标  

呉女秋机织曙霜氷蚕吐丝月盈筐金刀玉指裁缝促水殿花楼管长舞袖慢移凝瑞雪歌尘防动避雕梁唯愁【`一作恐`】陌上芳菲度狼籍凤池荷叶黄  

美女篇　　　　　　　　　萧子显  

章丹【`一作邯郸`】蹔辍舞巴姫请罢佳人淇浦出【`一作洧上`】艳赵复倾燕繁秾既为李照水亦成莲朝酤成都酒暝数河间钱余光幸未借【`一作惜一作许借`】兰膏空自煎  

同前　　　　　　　　　梁简文帝  

佳丽尽关情风流最有名约黄能效月裁金巧作星粉光胜玉靓衫薄拟蝉轻密态随流脸余娇逐语声【`一作娇歌逐软声`】朱顔半已醉防笑隐香屏  

同前　　　　　　　　　　卢思道  

京洛多妖艶余春爱物华俱临梁灯【`一作墱`】水【`一作恒临邓渠水`】共采邺园花时摇五明扇聊驻七香车情防防笑浅娇深盼欲斜防津染长黛新溜湿轻纱莫言人未觧随君独问家  

同前　　　　　　　　　　王　琚  

东隣美女实名倡絶代容华无比方浓纎得中非短长红素天生谁饰妆桂楼椒阁木兰堂绣户雕轩文杏梁屈曲屏风绕象床萎蕤翠帐缀香囊玉台龙镜洞彻光金炉沉烟酷烈芳遥闻行佩音锵锵含娇含笑出洞房二八三五闺心切褰帘卷幔迎春节清歌始发词怨咽鸣琴一弄心断絶借问哀怨何所为盛年情多心自悲湏臾破顔倐敛态一悲一喜并相宜何能见此不注心惜无媒氏为传音可怜盈盈直千金谁家君子为藁砧  

日出东南隅行　　　　　　沈　约  

朝日出邯郸照我丛台端中有倾城艶顾影织罗纨延躯似纎约遗视若廻澜瑶妆映层绮金服雕栾幸有周【`一作同`】匡好西仕服秦官宝劔随玉具汗马饰金鞍萦塲类转雪逸控冩【`一作似`】腾鸾罗襟【`一作衣`】夕觧带玉钗暮垂冠  

同前　　　　　　　　　　萧子荣  

大明上迢迢阳城射陵霄光照牎中妇絶世同阿娇明镜盘龙刻簪羽凤凰雕逶迤梁家髻冉弱楚宫腰轻纨杂重锦薄縠间飞绡三六前年暮四五今年朝蚕园拾芳蠒【`一作蚕笼拾芳翠`】桑陌采桑【`一作柔`】条出入东城里上下洛西桥路逢车马客飞盖动防轺单衣防毛织宝劔羊头销大夫疲应对御【`一作从`】者辍连镳【`一作御镳`】住间徒脉脉垣上几翘翘女本西家宿君自上宫要汉马三千【`一作万`】疋夫婿仕嫖姚鞶囊虎头绶左珥鳬卢貂横吹龙钟管奏皷象牙箫十五张内侍十八贾登朝皆笑顔郎老尽讶董公超  

同前　　　　　　　　　　卢思道  

初月正如钩悬光入镜【`一作绮`】楼楼中可怜妾如恨亦如羞深情出艶语密意满横眸楚腰寕且细孙眉本未愁青玉勿当取双银讵肯【`一作可`】留防待东方骑遥居最上头  

同前　　　　　　　　　　李　白  

秦楼出佳丽正值朝日光陌头能驻马花处复添香  

日出行　　　　　　　　　萧　防  

昏昏隐逺雾团团乗阵云正值秦楼女含娇酬使君  

同前　　　　　　　　　　李　白  

日出东方隈似从地底来歴天又复入西海六龙所舎安在哉其行终古不休息【`一作始与终古不息`】人非元气安得与之乆徘徊草不谢荣于春风木不怨落于秋天谁将【`集作挥`】鞭防驱四运万物兴歇皆自然羲和羲和汝奚汨没于荒滛之波鲁阳何徳驻景挥戈逆道违天矫诬实多吾将括囊【`集作囊括`】大块浩然与溟涬同科  

同前　　　　　　　　　　李　贺  

白日下昆仑发光如舒丝徒照葵藿心不见游者【`集作子`】悲浙浙【`集作折折`】黄河曲日从中央转谷耳曽闻弱【`集作若`】水眼不【`一作不可`】见奈何烁石胡为销人羿能弯弓属矢那不中足令乌不得翔火不得奔讵教晨光夕昏  

月重轮　　　　　　　　　戴　暠  

皇基属明两副徳表重轮轮重非是晕桂满自恒春海珠全更灭【`二作减`】阶蓂翳且新媫妤比团扇曹王譬洛神浮川疑让璧入户类烧银从来防顾兎不曽闻鬬麟北堂岂盈手西园徧照人  

泛舟横大江　　　　　　梁简文帝  

沧波白日晖游子出王畿旁望重山转前观逺帆稀广水浮云吹江风引夜衣旅鴈同洲宿寒鳬夹浦飞行客谁多兴当念早旋归  

同前　　　　　　　　　　张正见  

大江脩且濶舲度廻矶渡中画鹢涌帆上锦花飞舟移停【`集作厯`】浦月棹举湿春衣王孙若定【`一作客若一作定若`】逺谁得【`一作讵得`】送将归  

雨雪曲　　　　　　　　　王　筠【`乐府作江晖`】  

边城风雪至客【`一作游`】子自心悲风哀笳弄断雪暗马行迟轻生本为国重气不关私恐君犹未信抚劔一扬眉  

同前　　　　　　　　　　张正见  

胡关辛苦地雪露逺漫漫含氷踏马足杂雨冻旗竿沙漠飞恒暗天山积转寒无因辞日逐团扇掩齐纨  

同前　　　　　　　　　　江　总  

雨雪阻榆溪从君度陇西绕阵防狐迹依山见马蹄天寒旗彩坏地暗皷声低漫漫愁云起苍苍别路迷  

同前　　　　　　　　　　陈　暄  

都尉出祁连雨雪满鸡田雕陵持抵鹊属国用和毡氷合军应度楼寒烽未燔【`一作燃`】花迷槎未着踈勒复经年  

同前　　　　　　　　　　谢　爕  

朔边昔离别寒风复凄切峩峩六尺氷飘飘千里雪深闭【`一作未塞`】袁安户行封苏武节用【`一作应`】随陇水流几廻【`一作过`】凝鸣咽  

同前　　　　　　　　　　卢照隣  

虏骑三秋入关云万里平雪似胡沙暗氷如汉月明髙阙银为阙长城玉作城节旄零落尽天子不知名  

## 文苑英华卷一百九十四

宋　李昉等　编乐府三  

公子行九首　　　　少年行四十二首  

轻薄篇五首  

公子行　　　　　　　　　刘希夷  

天津桥下阳春水天津桥上繁华子马声廻合青云外人影摇空緑杨里【`一作摇杨緑波里`】碧波荡漾玉为沙【`一作緑波清廻玉为砂`】青云离披锦作霞可怜杨柳伤心树可怜桃李断肠花此日遨游防美女此时歌舞入倡家倡家美女郁金香飞去飞来公子傍灼灼【`一作的的`】珠帘白日映娥娥玉貌【`一作顔`】红粉妆花际徘徊双蛱蝶池边顾歩两鸳鸯倾国倾城汉武帝为云为雨楚襄王古来容光人所羡况复今日遥相见愿作轻罗着细腰愿为明镜分娇靣与君相向转相亲与君相栖共壹身愿言【`一作愿作`】真松千岁古谁论芳槿一朝新百年同谢西山日千秋万古北邙尘【`一有此二句`】  

同前　　　　　　　　　常　建  

日日乗钓舟嫋嫋持钓竿渉淇傍荷花骢马闲金鞍侠客白云中腰间悬辘轳出门事嫖姚为君西击胡胡兵汉骑相驰逐野战孤军西海曲百尺旌竿沉黒云边笳落日不堪闻  

同前　　　　　　　　　司空曙  

纒臂绣纶巾貂裘窄称身射禽风助箭骤马雪飞尘金垺争开道香车为驻轮翩翩不知处应是霍家亲  

同前　　　　　　　　　　于　鹄  

少年初拜大长【`一作大常`】秋半醉垂鞭见列侯马上抱鸡三市鬬袖中携劔五陵游玉箫金管迎归院锦绣【`一作袖`】红妆拥上楼更向苑东新买宅月陂【`一作碧波`】春水入门流  

同前　　　　　　　　　　李商隐  

一盏新罗酒凌霜【`一作晨`】恐易销归应冲皷半去不待笙调歌好难愁和香多不【`一作浓岂`】惜飘春塲铺艾帐下马雉媒娇  

同前　　　　　　　　　　雍　陶  

公子风流嫌【`一作轻`】锦绣新裁白纻作春衣金鞭留当谁家酒拂柳穿花信马归  

同前　　　　　　　　　　韩　琮  

紫袖长衫色银蝉【`一作蟾`】半臂花带装【`集作长`】盘水玉鞍绣坐云霞别殿承恩泽飞龙赐渥洼控罗青袅辔镂象碧重葩意气催歌舞防走钿车袖障【`一作彰`】云缥缈钗转凤欹斜珠卷迎归箔红笼晃醉纱唯无难夜日不得似仙家  

同前二首　　　　　　　　聂夷中  

汉代多豪族恩深益骄逸走马踏杀人街吏不敢诘红楼宴青春数里望云蔚金釭熖【`一作艶`】胜书不畏落晖疾美人尽如月南威莫能【`一作不敢`】匹芙蓉自天来不向水中出飞琼奏【`一作绮席戞`】云和碧箫吹凤质唯恨鲁阳死无人驻白日  

二  

花树出墙头花里谁家楼一行书不读身封万户侯美人楼上歌不见古凉州  

少年行　　　　　　　　　呉　均  

董生能巧笑子都信美目百事【`一作万`】市一言千金买相逐不防参差莱谁能【`一作论`】窈窕淑愿言奉【`一作捧`】绣被来就越人宿  

同前　　　　　　　　　　沈　烱  

长安妙少年騘马鐡连钱陈王装马脑晋后铸金鞭歩摇如飞鷰宝劔【`一作锷劔`】似舒莲去来新市北遨游大道边倐忽作老翁顔鬓似衰蓬自言生汉代少小见豪雄五侯俱拜日【`一作拜爵又作日拜`】七贵各论功建章连北阙【`一作通北阙`】复道应【`一作度`】南宫大后居长乐天子出廻中玉辇迎飞鷰金山赏邓通一朝复一日忽见市朝空扶桑无复海昆山倒向东少年何暇问頽龄遇【`一作值`】福终子孙灭尽乡里【`一作闾`】不复同泪尽眼方暗脾伤耳自聋杖防寻遗老歌笑【`一作啸`】咏悲翁追随各有遇非敢访童防  

同前　　　　　　　　　　李百药  

少年飞翠葢上路勒金镳始酌文君酒新吹防玉箫少年不【`一作子`】欢乐何以【`一无此二字`】尽芳朝千金笑里靣一搦撑【`一作抱`】中腰挂缨谁【`一作冠岂`】惮宿落珥【`一作拜迎`】不胜娇寄语【`一无此二字`】少年子无辞归路遥  

同前　　　　　　　　　　张昌荣  

少年不识事落魄游韩魏珠轩流氷车玉勒浮云骑纵横意不一然诺心无二白璧赠穰苴黄金奉毛遂妙舞飘龙管清歌吟凤吹三春小苑游千日中山醉直言身可沉谁论名与利依倚孟尝君自知能市义  

同前　　　　　　　　　　郑　愔  

颍川豪横客咸阳轻薄儿田窦方贵幸赵李新相知轩盖终朝集笙竽此夜吹黄金盈箧笥白日忽西驰  

同前四首　　　　　　　　王　维  

新丰美酒斗十千咸阳游侠多少年相逢意气为君饮系马髙楼垂柳边  

二  

出身仕汉羽林郎初随骠骑战渔阳孰知不向边廷苦【`一作死`】纵死犹闻侠骨香  

三  

一身能擘【`一作臂`】两雕【`与雕同`】弧虏骑千重【`一作羣`】祗似无偏坐金鞍调白羽纷纷射杀五单于  

四  

汉家君臣欢宴终髙议云台论战功天子临轩赐侯印将军佩出明光宫  

同前三首　　　　　　　　杜　甫  

马上谁家白靣郎临轩【`一作街`】下马坐人床不通姓字麄豪甚指防银瓶索酒尝  

二  

莫笑田家老瓦盆自从盛酒长儿孙倾银注玉【`集作瓦`】惊人眼共醉终同卧竹根  

杜集作临街下马此云临轩下马杜集作倾银注瓦此云倾银注玉皆当以此书为正葢谬为俗子改易此所以重古本也  

三  

巢鷰养儿浑去尽江花结子也无多黄衫年少来宜数不见堂前东逝波  

同前三首　　　　　　　　李　白  

君不见淮南少年游侠客白日毬猎夜拥掷呼卢百万终不惜报讐千里如咫尺少年游侠好经过浑身装束皆绮罗兰蕙相随喧妓女风光去处满笙歌骄矜自言不可有侠士堂中养来乆好鞍好马乞与人十千五千旋沽酒赤心用尽为知己黄金不惜栽桃李桃李栽来几度春一廻花落一廻新府县尽为门下客王侯皆是平交人男儿百年且乐命何湏狥【`一作读`】书受贫病男儿百年且荣身何湏狥节甘风尘衣冠半是战征士【`一作征战`】穷儒浪作林泉民遮莫枝根长百丈不如当代多还徃遮莫亲姻连帝城不如当身自簪缨防取富贵眼前者何用悠悠身后名  

二  

青云少年子挟弹章台左鞍马四边开突如流星过金丸落飞鸟【`一作肉`】夜入【`一作深`】琼楼卧夷齐是何人独守西山饿  

三  

五陵年少金市东银鞍白马度春风落花踏尽游何处笑入胡姬酒肆中  

同前【`一作渭城少年行`】　　　　　　崔　颢  

洛阳二月梨花飞秦地行人春忆归扬鞭走马城南陌朝逢驿使秦川客驿使前日发章台传道长安春早来棠梨宫中鷰初至葡桃馆里花正开念此使人归更早三月便达长安道长安道上春可怜摇风荡日曲江边万户楼台临渭水五陵花柳满秦川秦川寒食盛繁华游子春来不见【`一作喜`】家鬬鸡下社春初合走马章台日半斜章台帝城称贵里青楼日晩歌钟起贵里豪家白马娇【`一作骄`】五陵年少不相饶双双挟弹来金市两两鸣鞭上渭桥渭城桥头酒新熟金鞍白马谁家宿可怜锦瑟筝琵琶玉壶清酒就君家小妇春来不觧羞娇歌一曲杨柳花  

同前【`此诗见二百五卷`】　　　　　　崔国辅  

同前二首　　　　　　　　王昌龄  

西陵侠少年送客过长亭青槐夹两路白马如流星闻道羽书急单于冦井陉气轻浮道【`一作蹈`】难【`一作气髙轻赴难`】谁愿【`一作顾`】燕山铭  

二  

走马还相寻西楼下夕隂结交期一劔留意赠千金髙阁歌声逺重门【`一作关`】柳色深夜防湏尽醉莫负百年心  

同前【`一作邯郸少年行`】　　　　　　高　适  

邯郸城南【`一作西`】游侠子自言【`一作矜`】生长邯郸里千塲纵愽家仍富几度【`一作处`】报讐身不死宅中歌舞日纷纷门外车马常【`集作矗又作长`】如云【`三字一作如云屯`】未知肝胆向谁是令人却忆平原君不见即今【`集作今人`】交态薄黄金用尽还踈索以兹感叹【`一作激`】辞旧游更于时事无所求且与少年饮美酒徃来射猎西山头  

同前　　　　　　　　　　呉象之  

承恩借猎小平津使气常游中贵人一掷千金浑是胆家无四壁不知贫  

同前四首　　　　　　　　李　嶷  

十八羽林郎戎衣侍汉【`一作事汉`】王臂鹰金殿侧挟弹玉轝【`一作舆`】旁驰道春风起陪游出建章  

二  

侍猎长杨下承恩更射飞尘生马影灭箭落鴈行稀薄暮随天【`一作归随`】仗聫翩入鏁闱  

三  

玉剑膝边横金杯马上倾朝游茂陵道夜【`一作暮`】宿凤凰城豪吏多猜忌无劳问姓名  

同前　　　　　　　　　　韩　翃  

千防斓斒喷玉騘青丝结尾绣纒騣【`集作鬃`】鸣鞭晓出章台路禁叶春衣杨柳风  

同前【`一作长安少年行`】　　　　　　释皎然  

翠楼春酒虾蟆陵长安少年皆共矜纷纷半醉緑槐道躞蹀花騘骄不胜  

同前二首　　　　　　　　李　益  

君不见上宫警夜营八屯咚咚街皷朝朱轩玉堦霜仗拥未合少年排入铜龙门暗闻管九天上宫漏沉沉清吹繁平【`一作才`】明走马絶驰道呼鹰挟弹通缭垣玉龙金鎻养黄口探雏取卵伴王孙分曹六快一掷迎欢先意笑声喧巧为柔媚学优孟儒衣嬉戏冠沐猿晩来香街经柳市行过倡舎宿桃根相逢酒后【`一作杯酒`】一言失廻朱防白闻至尊金张许史伺顔色王侯将相莫敢论岂知人事无定势朝欢暮戚如掌飜椒房宠移子爱夺一夕秋风生戾园徒用黄金将买赋寕知白玉暗成痕持杯收水水已覆徙薪避火火更燔欲求四老张丞相南山如天不可上  

二  

生长边城傍出身事弓马少年有胆气独猎隂山下偶与匈奴逢曽擒射雕者名悬壮士籍请君少相假  

同前　　　　　　　　　　张　籍  

少年从猎去【`集作猎出又作出猎`】长杨禁中新拜羽林郎独对辇前射双虎君王手赐黄金珰白日鬭鸡傍新市【`一作日日鬭鸡都市里`】赢得宝刀重刻字百里报讐夜出城平明还抵【`一作在`】倡楼妓遥闻虏到平陵下不待勑【`集作诏`】书行上马斩得戎【`一作名`】王献桂宫封侯起宅【`一作第`】一日中不为北【`一作六`】郡良家子百战乃得【`一作始取`】边城功  

同前五首【`一作长安少年行`】　　　　李　廓  

金紫少年郎绕街鞍马光身从左中尉官属右春坊刬戴杨州防重熏异国香垂鞭踏青草来去杏园芳  

二  

追逐轻薄伴闲游不着绯长栊出猎马数换打毬衣晓日寻花去春风带酒归青楼无昼夜歌舞歇时稀  

三  

新年髙殿上始见有光辉玉鴈排方带金鹅立仗衣酒深和椀赐马疾打珂飞朝下人争防香街意气归  

四  

防门连日闭苦饮惜残春开鎻通新客教姬屈醉人请歌牵白马自舞踏红茵时辈皆相许平生不负身  

五  

遨游携艳妓装束是男儿杯酒逢花住笙歌簇马吹莺声催曲急春色讶归迟不似闻街皷华筵待月移  

同前　　　　　　　　　　杜　牧  

官为騣马监职帅羽林儿两绶藏不见落花何处期猎敲白玉镫怒袖紫金锤田窦长留醉苏辛曲让【`一作防`】岐豪持出塞节笑别逺山眉防报云台贺公卿拜夀巵  

同前　　　　　　　　　　雍　陶  

不倚军功有侠名可怜毬猎少年情戴铃徤鹘随声下撼佩骄騘弄影行覔匠重装燕客劔对人新按越姬筝岂知儒者心偏苦吟向秋风白髪生  

同前二首　　　　　　　　僧贯休  

锦衣鲜华【`一作洁`】手擎鹘闲行气貌多轻忽稼穑艰难总不知三皇五帝是何物  

二  

自拳五色毬送入他人宅却促苍头奴玉鞭打一百  

同前二首　　　　　　　　王贞白  

游防不知厌杜陵狂少年花时轻暖酒春服薄装绵戏马上林苑鬬鸡寒食天鲁儒甘被笑对策鬓皤然  

二  

弱冠投边急驱兵夜渡河追奔鐡马走杀虏宝刀靴威静黒山路气含【`一作吞`】清海波常闻为突骑天子赐长戈  

轻薄篇　　　　　　　　　何　逊  

城东美少年重身轻万亿拓弹随珠丸白马黄金饰长安九逵上青槐隂【`一作防`】道植毂击晨已喧肩排不息走狗通四【`一作息`】望牵牛亘【`一作向`】南直相期百戏傍去来三市侧象牀沓绣被玉盘传绮食倡女掩扇歌小妇开帘织相防独隐笑见人还敛色黄鹤悲故乡山川咏新识鸟飞过客尽雀聚行龙匿酌酒方厌厌此时欢无极  

同前　　　　　　　　　　张正见  

洛阳美少年朝日正开霞细踏聫镳【`一作连钱`】马傍趋苜蓿花扬鞭却还望春色满东家井桃映水落门柳杂风斜绵蛮弄青绮蛱蝶绕承华欲徃飞亷馆遥驻季伦车石榴传马脑兰肴奠象牙聊持自【`一作自持`】娯乐未是鬭豪奢莫嫌龙驭晓【`一作晩`】扶桑复浴鸦  

同前　　　　　　　　　　李　益  

豪不必驰千骑雄不在垂双鞭【`一作鞬`】天生隽气自相逐出与雕鹗同飞翻朝行九衢不得意下鞭走马城西原忽闻燕鴈一声去廻鞍挟弹平陵园归来青楼曲未半美人玉色当金樽淮隂少年不相下酒酣半笑倚市门安知我有不平色白日欲顾【`一集作愿`】红尘昏死生容易如反掌得意失意由一言少年但饮莫相问此中报讐兼【`一作亦`】报恩  

同前二首　　　　　　　　释贯休  

绣林锦野春态相压谁家少年马蹄蹋蹋鬬鸡走狗夜不归一掷赌却如花妾唯言不颠不狂其名不彰悲夫  

二  

木落萧萧蛩鸣唧唧不觉朱蔫脸红霜刼鬓漆世途多事泣向秋日方今【`一作吟`】少壮不努力老大徒伤悲如何  

## 文苑英华卷一百九十五

宋　李昉等　编乐府四  

结客少年八首　　行行且游猎二首  

门有车马客四首　　对酒二十一首  

前有一樽酒三首　　将进酒三首  

劝酒六首　　　　　饮酒乐一首  

结客少年行　　　　　　刘孝威  

少年本六郡遨游遍五都挿腰铜匕首障日锦屠苏鸷【`一作鹫`】羽装银镝犀胶饰象弧近发连双兎髙弯落九乌边城多警急节使【`一作度`】满郊衢居延箭箙尽踈勒井泉枯正防都防接何由惮险途千金募恶少一麾擒骨都勇余聊踘蹴战罢暂【`一作戏`】投壶昔为北方【`一作边`】将今成【`一作为`】南靣孤邦君行负弩县令且前驱  

同前　　　　　　　　　　吴　均  

结客少年归翩翩骏马肥报恩杀胡【`一作人`】竟贤君赐锦衣握兰登建礼拖玉入含晖顾防草者功名终自防  

同前　　　　　　　　　　庾　信  

结客少年场春风路满香歌撩【`一作嫌`】李都尉果掷潘河阳隔【`一作折`】花遥劝酒就水更【`一作便`】移床今年喜夫婿新拜羽林郎定知刘碧玉偷嫁汝南王  

同前　　　　　　　　　　孔绍安  

结客佩呉钩横行度陇头鴈在弓前落云从阵后浮呉师惊燧象燕【`一作火`】将警奔牛转蓬飞不息氷河结未流若使三边定当封万里侯  

同前　　　　　　　　　　虞世南  

韩魏多竒节倜傥遗名利共矜然诺情【`一作心`】各负纵横意【`一作志`】结交【`一作友`】一言重相期千里至緑沉明月金络浮云辔吹箫入呉市击筑游燕肆寻源愽望侯结客逺相求少年怀一顾长驱背陇头焰焰霜戈动耿耿虹劔【`一作劔虹`】浮风【`一作云`】起龙沙暗木落鴈门秋天山冬夏雪交河南北流轻生殉【`一作狥`】知己非是为身谋  

同前　　　　　　　　　　卢照隣  

长安重游侠雒阳富才【`一作财`】雄玉劔浮云骑金鞭【`一作鞍`】明月弓鬬鸡过渭北走马向关东孙賔【`乃赵妓事一作膑非`】遥见侍【`一作待`】郭解暗相通不受千金爵谁论万里功将军下天上虏骑入云中烽火夜似月兵气晓成虹横行狥知已负羽逺从【`一作征`】戎龙旌昏朔雾鸟障卷胡风追奔瀚海咽战罢隂山空归来谢天子何如马上翁  

同前　　　　　　　　卢【`一作虞`】羽客  

幽并侠少年金络控连钱窃符方救赵击筑正怀燕轻生辞凤阙挥袂上祁连陆离横宝劔出没鹜【`一作惊`】徂旃防轮恒顾敌超乗揔【`一作忽`】争先摧枯逾百战拓地逺三千骨都魂已散楼兰首复传龙城含苦【`一作宿又作晓`】雾瀚海接【`一作隔`】遥天歌吹金防返振旅玉门旋烽火今已息非复照甘泉  

同前　　　　　　　　　　李　白  

紫骝黄金曈棱棱摇緑騣【`一作鬉`】平明相驰逐结客洛门东少年学劔术陵轹白猿公珠袍曳锦带匕首挿呉鸿由来万夫勇挟此生【`一作英`】雄风托交从剧孟买醉入新丰笑尽一杯酒杀人都市中羞道易水寒徒【`一作从`】令日贯虹燕丹事不立虚没秦帝宫舞阳死灰人安可与成功  

行行且游猎篇【`一作游行且猎篇`】　　刘孝威  

之罘讲射所上林娯猎场选徒骄楚客诏狩夸胡王防车已戒道风鸟复啓行佽飞具矰缴材官命蹶张髙罝掩月兎劲矢射天狼蹠地不遑免【`一作逸`】排虚岂反翔日暮钩陈转风清铙吹飏归来宴平乐寕肯滞禽荒  

同前　　　　　　　　　　孟云卿  

少年多武力勇气冠幽州何以纵心赏马蹄春草头迟迟平原上狐兎奔林丘猛虎忽前游俊鹰连下韝俯身逐南北轻防固难俦所发无不中失之如我讐岂唯务驰骋猗尔暮田畴残杀无不痛古来良有由  

门有车马客　　　　　　　何　逊  

门有车马客言是故乡来故乡有书信纵横印检开开书防未极行客屡相识借问故乡来潺湲泪不息上言离别乆下言望应归寸心将夜鹊相逐向南飞  

同前　　　　　　　　　　张正见  

飞观霞光起重门戒早【`一作平旦`】开北阙髙輶至【`一作箱过`】东方千【`一作连`】骑来红尘扬翠毂赭汗染龙媒梢鞭聊静电接眼渐【`一作轸暂`】停雷桃花扶岸【`一作夹院又作夹径`】聚流水傍池廻非关万里客自是【`一作有`】六竒才琴和朝翟【`一作雉`】操酒泛夜光杯舞袖飘金谷歌声绕凤台良时不再遇【`一作可再`】驺御欝相催安知太行道失路车轮摧  

同前　　　　　　　　　　虞世南  

财雄【`一作陈遵`】重交结戚里【`一作田蚡`】擅豪华曲台临上路髙轩【`一作门`】抵狭斜赭汗千金【`一作里`】马绣轴【`一作毂`】五香车白鹤随飞盖朱鹭入鸣笳夏莲开劔水春桃发绶花髙谈辨飞兎摛藻掘灵虵【`一作轻裙染回云浮蚁泛流霞`】逢恩出毛羽【`一作借羽翼`】失路委泥沙暧暧风烟晩路长归骑远日斜青第尘飞金谷苑危促柱奏巴渝遗簮堕珥觧罗襦如何守直道飜使谷名愚  

同前　　　　　　　　　　李　白  

门有车马賔【`一作客`】金鞍耀朱轮谓从云【`一作丹`】霄落乃是故乡亲呼儿扫中堂坐客论悲辛对酒两不饮停觞泪盈巾叹我万里游飘飘三十春空谈覇王畧紫绶不挂身雄劔藏玉匣隂符生素尘廓落无所合流离湘水濵借问宗党间多为泉下人生苦百战役死托万鬼隣北风扬胡沙霾【`一作埋`】翳周与秦大运且如此苍穹宁匪仁恻怆忆【`一作竟`】何道存亡任天均【`一作大钧`】  

对酒　　　　　　　　　　范　云  

对酒心自足故人来共持方悦罗衿觧谁念髪成丝狥性良为达求名本自欺逮君当歌日及我倾罇时  

同前　　　　　　　　　　张正见  

当歌对玉酒匡坐酌金罍竹叶三清泛葡萄百味开风移兰气入月逐桂香来独有刘将阮忘情寄羽杯  

同前　　　　　　　　　　岑敬之  

色映临池竹香浮满砌兰舒文泛玉盌漾蚁溢金盘箫曲随鸾易笳声出塞难唯有将军酒川上可除寒  

同前　　　　　　　　　　张　率  

对酒诚可乐此酒复芳醇如华良可赏【`一作贵`】似乳更堪【`一作甘`】珎何当留上客为寄掌【`一作夀属`】中人金罇清复满玉盘【`一作盌`】亟来亲谁能共迟暮对酒及【`一作惜`】芳辰君歌尚未罢却坐避梁尘  

对酒歌　　　　　　　　　范　荣【`乐府作庾信`】  

春水望桃花春洲籍芳杜琴随【`一作从`】緑珠借酒就文君取牵牛【`一作马`】向渭桥日曝山头晡山简接防倒王戎如意舞筝鸣金谷园笛韵平阳坞人生一百年欢笑唯三五何处覔钱刀求为洛阳贾【`音古`】  

对酒【`春园作`】　　　　　　　庾　信  

数杯还已醉春风【`一作风云`】不复知唯有龙吟笛桓伊能独吹  

同前【`春园作`】　　　　　　　王　勃  

投簮下山阁携酒对河梁狭水牵长镜髙花送断香繁莺歌似曲踈蝶舞成行自然催一醉非但阅年光  

同前【`巴陵作`】　　　　　　　张　説  

留侯封万户园令夀千金本为成王业初由赋上林繁华【`一作荣`】安足恃霜露逓相寻鸟哭楚山外猿啼湘水隂夣中城阙近天畔海云深空对忘忧酌【`一作酒`】离忧不去心  

同前　　　　　　　　　　崔国辅  

行行日将夕荒村古塜无人迹防笼荆棘一鸟飞屡唱提壶沽酒吃古人不逹酒不足遗恨精灵成【`一作传`】此曲寄言世上【`一作当代`】诸少年平生湏尽杯中緑  

同前【`一作月下独酌`】　　　　　　　李　白  

花前【`一作下`】一壶酒独酌无相亲举杯邀明月对影成三人月既不觧饮影徒随我身暂伴月将影行乐湏及春我歌月徘徊我舞影凌乱醒时同交欢醉后各分散永结无情游相期邈云汉【`一作碧嵓畔`】  

此诗一百五十二卷重出今已削去注异同为一作  

二【`一作月夜独酌`】  

天若不爱酒酒星不在天地若不爱酒地应无酒【`一作醴`】泉天地既爱酒爱酒不愧天已闻清比圣复道浊如贤圣贤既已饮何必求神仙三杯通大道一斗合自然但得醉中趣勿为醒者传  

三【`此诗见二百七十卷`】  

对酒示申屠学士　　　　　戴叔伦  

三重江水万重山山里青春度日闲且向白云求一醉莫教愁梦到乡关  

湘中对酒行　　　　　　　张　谓  

夜坐不厌湖上月昼游不厌湖上山眼前一罇又长满心中万事如等闲主人有黍数百石浊醪数斗应不惜即今相逢不尽欢别后相思复何益茱萸湾头归路賖愿公且宿黄公家风光若此人不醉参差孤负东园花  

对酒曲　　　　　　　　　贾　至  

春来酒味浓举酒对春丛一酌千忧散三杯万事空放歌乗美景醉舞向春风寄语罇前客生涯任转蓬  

二  

梅发柳依依黄鸎歴乱飞当歌怜景色对酒惜芳菲曲水浮花气流风散舞衣通宵留暮雨上客莫言归  

对酒　　　　　　　　　　王　建  

为病比来浑断絶因【`一作縁`】花不免却知闻从来乐【`一作事`】事关身少坐领春风只在君  

秋日对酒　　　　　　　　武元衡  

行年过始衰秋至独先悲事徃悸神魄感深滋涕洟百忧纷在虑一醉兀无思宝琴拂尘匣清韵【`作音`】凝朱丝幽圃蕙兰气烟窻松桂姿我乏济时畧仗节抚坤维山川大兵后牢落空城池惊沙犹振野緑草生荒陂物变风雨顺人怀天地慈春耕俟【`一作事`】秋战戎马去封陲波澜暗超忽微雨亦磷缁客有自嵩颍重徴栖隐期丹诀学仙晩白云归谷迟君恩不可报霜露绕南枝  

对酒　　　　　　　　　　白居易  

莫上青云去青云足爱憎自贤夸智慧相轧鬬功能鱼烂縁吞饵蛾燋为扑灯不如饮美酒任性醉腾腾  

同前　　　　　　　　　　曹　邺  

爱酒知是癖难与性相舍未必独醒人便是不饮者晩岁无此物何由住田野  

钱塘对酒曲　　　　　　　陈　陶  

风天鴈悲西陵愁使君红旗防涛头东海神鱼骑未得江天大笑闲悠悠嵯峨呉山莫夸碧河阳经年一宵白南州彩凤为君生古狱愁蛇待恩泽三清羽童来何迟十二玉楼蝴蝶飞炎荒翡翠九门去辽东白鹤舞归期【`一作家归`】鸱夷公子休悲悄六鳌如镜天始老罇前事去月团圆琥珀无情忆苏小  

前有一罇酒【`杂言`】　　　　　张正见  

前有一罇酒主人欲行夀今日合来坐者当令皆富且夀欲令主人三万岁终岁不知老为吏当髙迁贾市得万倍桑蚕当大得主人宜子孙  

前有罇酒行二首　　　　　　李　白  

东【`一作春`】风东【`一作忽非`】来忽相过金罇渌酒生防波落花纷纷稍觉多美人欲醉朱顔青轩桃李有【`一作能`】几何流光欺人忽蹉跎君起舞日西【`一作将`】夕当年意气不肯惜【`一作倾`】白髪如丝竟【`一作白首垂丝叹`】何益  

二  

琴奏龙门之緑桐玉壶美酒清若空催拂柱与君饮眼白防杯顔色红【`一作防朱成碧顔始红`】胡姬貌如花当炉笑春风笑春风舞罗衣君今不醉欲安归  

将进酒　　　　　　　　梁昭明太子  

洛阳轻薄子长安游侠儿宜城溢璖椀中山浮羽巵  

同前【`一作惜空酒`】　　　　　　李　白  

君不见黄河之水天上来奔流到海不复廻君不见髙堂明镜悲白发朝如青云【`一作丝`】暮成雪人生得意湏尽欢莫使金罇空对月天生我材必有用【`一作我身必有材`】千金散尽还复来烹羊宰牛且为乐防湏一饮三百杯岑夫子丹丘生将进酒杯【`一作君`】莫停与君歌一曲请君为我倾耳听钟鼎玉帛岂足贵【`一作钟皷馔玉不足贵`】但愿长醉不复【`一作用`】醒古来贤圣皆死尽【`一作圣贤皆寂寥`】惟有饮者留其名陈王昔日【`一作时`】宴平乐斗酒十千恣欢谑主人何用【`一作为`】言少钱径湏沽酒【`一作取`】对君酌五花马千金裘呼儿将出换美酒与尔同销万古愁  

此诗三百三十六卷重出今已削去  

同前　　　　　　　　　　陈　陶  

金樽莫倚青春健龌龊浮生如走电琴瑟盘倾从世珠黄泥局防流年箭麻姑爪秃瞳子昏东皇肉角生鱼鳞灵鳌柱骨半枯朽骊龙徳悔【`二字疑`】愁耕人周孔蓍乆沦没黄嵩【`疑`】谁认贤愚骨兎苑词才去不还兰亭水石空明月姮【`一作巫`】娥弄箫香雨收江濵迸瑟鱼龙愁灵芝九折楚莲醉翾风一叹梁庭秋【`一作尘愁`】醁亚蛮觥奉君夀玉山三献春红透银鸭金鹅言待谁隋家岳渎皇家有瑚座上凌香云凤肪龙炙猩猩唇芝兰此日不倾倒南山白石皆贤人文康调笑麒麟起一曲飞龙夀天地  

山人劝酒　　　　　　　　李　白  

苍苍云松落落绮皓春风尔来为阿谁蝴蝶忽然满芳草秀眉霜雪顔桃李【`一作桃李貌`】骨清髓緑【`一作青髓緑髪`】长美好称是秦时避世人劝酒相欢不知老各守麋鹿志耻随龙虎争歘起安太子汉皇乃复惊顾谓戚夫人彼翁羽翼成归来商山下泛若云无情举觞酧巢由洗耳何太【`一作独`】清浩歌望嵩岳意气遥相倾  

相劝酒　　　　　　　　　李　贺  

羲和骋六辔昼夜【`一作夕`】不曽闲弹鸟崦嵫石扶马蟠桃鞭蓐收既断翠柳青帝更【`一作又`】造红兰尧舜至今万万岁数子将为倾盖间青钱白璧买无端丈夫快志【`一作意`】方为欢臛臛熊何足言防湏钟饮北海箕踞南山歌滛滛管愔愔横波好送【`一作别`】雕题金人生得意且如此何用强知元化心相劝酒终无醉伏愿陛下鸿名丝【`一作终`】不歇子孙绵如石上葛东【`一作来`】洛【`一无此字`】长安车軿軿中有梁冀旧宅石崇故园  

劝酒　　　　　　　　　　李敬方  

不向花前醉花应解笑人只忧连夜雨又过一年春日日无穷事区区有限身若非杯酒里何以寄天真  

同前　　　　　　　　　　聂夷中  

白日无定影清江无定波人无百年夀百年复如何堂上陈美酒堂下列笙歌与君入醉乡醉乡乐天和岁岁松栢茂日日丘陵多君防终南山万古青峩峩  

二  

防上送行客听唱行客歌适来桥下水已作渭川波人间荣乐少四海别离多但恐别离泪自成苦水河劝尔一杯酒所赠无余多  

饮酒乐　　　　　　　　　前　人  

日月似有事一夜行一周草木犹湏老人生得无愁一愁解百结再饮破百忧白髪欺贫贱不入醉人头我愿西江【`集作东海`】水尽向杯中流安得阮歩兵同入醉乡游  

## 文苑英华卷一百九十六

宋　李昉等　编乐府五  

侠客行六首　　　　　西游咸阳中一首侠客控絶影一首　　　刘生九首  

燕客行八首　　　　　鴈门太守歌四首  

将军行一首　　　　　战城南十首  

塞上曲三首  

侠客行　　　　　　　　　王　筠  

侠客趋名利劔气坐相矜黄金涂鞘尾白玉饰钩膺晨驰逸广陌日暮还平陵举鞭向赵李与君方代兴  

同前　　　　　　　　　　王　褒  

京洛出名讴豪侠竞交游河南期【`一作朝`】四姓关西谒五侯鬬鸡横大道走马出长秋桑隂徙【`一作徒`】将夕槐路转淹留  

同前　　　　　　　　　　庾　信  

侠客重连镳金鞍被桂条细尘障路起惊花乱眼飘酒醺人半醉汗湿马全骄归鞍畏日晩争路上河桥  

同前　　　　　　　　　　陈　良  

洛阳春色丽游侠骋轻肥水逐车轮转尘随马足飞云影遥临盖花气近薫衣东郊鬬鸡罢南坡射雉归日暮河桥上扬鞭惜晩晖  

同前　　　　　　　　　　李　白  

赵客缦胡缨呉钩霜月明银鞍照白马飒沓如流星十歩杀一人千里不留行事了拂衣去深藏身与名闲过信陵饮脱劔膝边横将炙啖朱亥持觞劝侯嬴三杯吐然诺五岳倒为轻眼花耳热后意气素霓生救赵挥金锤邯郸先震惊千秋二壮士烜赫大梁城纵死侠骨香不慙世上英谁能书閤下白首太经  

同前　　　　　　　　　　崔国辅  

玉劔膝前横金杯马上倾朝游茂陵道夜宿凤凰城【`一作亭`】豪侠多猜忌无劳问姓名  

西游咸阳中　　　　　　　隂　铿  

上林春色满咸阳游侠多城斗疑连汉桥星像跨河影里着飞毂尘前听逺珂还家何意晩无处不经过  

侠客控絶影　　　　　　　杨　缙  

青门小苑物华新花开鸟哢防芳春仙掌层台浮丽日长楸横路起红尘园中追寻桃李迳陌上逢迎游侠人游侠英名驰上国人马意气两俱得白玉辘轳秋水劔青丝宛转黄金勒复有鱼目并龙文蹑景追风本絶羣影入呉门疑曳练形来西北似浮云寄语幽并驰射客未肯推名持借君  

刘生　　　　　　　　　　梁元帝  

任侠有刘生然诺重西京扶风好惊坐长安恒借名菊花连夜饮竹叶觧朝酲结交李都尉遨游佳丽城  

同前　　　　　　　　　　张正见  

刘生絶名价豪侠恣游陪金门四姓聚箫皷【`一作綉毂`】五香【`集作五侯`】来尘飞玛瑙勒酒映车渠杯别有追游【`集作随`】夜愁牎向月开  

同前　　　　　　　　　　柳　荘  

四坐惊称字【`一作坐惊称字孟`】豪雄道姓刘广陌通朱邸大路起青楼要贤驿已置留客辖仍投光斜日下雾庭隂月上钩  

同前　　　　　　　　　　江　晖  

五陵多美选六郡尽良家刘生代豪荡标矩【`一作举`】独荣华宝劔长三尺金樽满百花唯当重意气何处有骄奢  

同前　　　　　　　　　　徐　陵  

刘生殊倜傥任侠遍京华戚里惊鸣筑平阳吹怨笳俗儒排石氏新室是谁家髙才被摈压自古共怜嗟  

同前　　　　　　　　　　江　总  

刘生负意气长啸共徘徊髙论明秋水命赏陟春台干戈倜傥用笔砚纵横才置驿无年限流侠四方来  

同前　　　　　　　　　　执恭  

英名振关右雄气逸江东游侠五都内来去三秦中劔照七星影马控千金騘纵横方未息因兹定立【`一作武`】功  

同前　　　　　　　　　　杨　烱  

乡家本六郡年长入三秦白璧酬知己黄金谢主人劔锋生赤电马足起红尘日暮歌钟发喧喧动四隣  

同前　　　　　　　　　　卢照隣  

刘生气不平抱劔欲专征报恩为豪侠死难在横行翠羽装劔鞘黄金饰马铃但令一顾重不恡百身轻  

燕歌行　　　　　　　　　梁元帝  

燕赵佳人本自多辽东少妇学春歌黄龙戍北花如锦莵城中月似娥如何此时别夫婿金覊翠眊徃交河还闻入汉去燕营怨妾心中【`一作愁心`】百恨生漫漫悠悠天未晓遥遥夜夜听严【`一作寒`】更自从异县心同别偏恨同时成异节横波满脸万行啼翠眉渐【`一作暂`】敛千重结并海连天合不开那宜【`一作堪`】春日上春台唯见逺舟如落叶复防遥舸似行杯沙汀夜鹤啸覊雌妾心无怨生别离翻嗟汉使音尘断空伤贱妾燕南垂  

同前　　　　　　　　　　萧子显  

风光迟暮出青苹兰条翠鸟发春鸣洛阳梨花白如雪河边细草青如茵桐生井底叶交枝今看无端双燕离五重飞【`一作花`】楼入河汉九华阁道暗清池遥防白马津上吏传道黄龙征戍儿明月金花徒【`一作从`】照妾浮云玉叶君不知思君昔去柳依依至今八月避暑归明珠蚕蠒登勉机欝金春蘤特香衣洛阳城头鸡欲曙丞相府中乌未飞夜梦征人缝狐貉私怜织妇裁锦络呉刀郑锦结【`句`】寒闺夜被薄芳年海上水中鳬日暮寒夜空城雀【`一作空城寒夜雀`】  

同前　　　　　　　　　　王　褒  

初春丽景莺欲娇桃花流水没河桥蔷薇开花百里叶杨柳覆池数【`一作杨柳拂地散`】千条陇西将军号都护楼兰校尉称嫖姚自惜别如春燕分经年一去无相亲【`一作相闻`】不【`一作无`】复汉地关山【`一作长安`】月唯有漠北蓟城云淮南镜【`一作桂`】中明月影流黄机上织成文充国军行屡筑营杨史讨虏防平城下风不多能却阵沙中雪浅讵停兵属国小妇犹年少羽林轻骑数征行遥闻陌上采桑曲犹胜边地胡笳声向暮使人泣还使【`一作长望`】闺中空竚立桃花落地杏花舒【`一作桃花复地桃花舒`】桐生井底寒叶踈试为来防上林鴈应【`一作必`】有遥寄陇头书  

同前　　　　　　　　　　庾　信  

代北云气昼昏昏千里飞蓬无复根寒鴈嗈嗈【`一作丁丁又作一一`】度辽水桑叶纷纷落蓟门晋阳山头无箭竹踈勒城中乏水源属国征戍乆离居阳关音信絶能踈愿得鲁连飞一箭持寄思归燕将书度辽本自有将军寒风萧萧生水纹妾惊甘泉足烽火君讶渔阳少【`一作多`】阵云自从将军出细柳荡子空牀难独守盘龙明镜饷秦嘉辟恶生香寄韩夀春分燕来能几日二月蚕眠不复久洛阳游丝百丈连黄河春氷千片穿桃花顔色好如【`一作如好`】马榆荚新开巧似【`一作似细`】钱蒲桃一杯千日醉无事九转学神仙定取金丹作几服能令华表得千年  

同前　　　　　　　　　　屈　同  

渔阳八月寒草腓征人相对并思归云和朔气连天暗蓬杂胡沙散野飞此时天地隂埃徧瀚海龙城皆血战两军皷角暗相闻四面旌旗防不见昭君逺嫁己年多戎狄无厌尚不和汉兵候月秋防塞胡骑乗氷夜渡河河塞东西万余里地与京华不相似燕支山上少光辉黄砂碛下无流水金戈玉劔十年征红粉青楼多怨情厌得殊方乆为别秋来愁见捣衣声  

同前　　　　　　　　　　陶　翰  

请君留楚调听我吟燕歌家在辽东头边风意气多出身为汉将正值戎未和雪中凌天山氷上渡交河大小百余战封侯竟蹉跎归来防陵下故旧无相过雄劔委尘匣空门垂雀罗玉篸还赵女宝瑟付齐娥昔日不为乐时哉今奈何  

同前　　　　　　　　　　高　适  

开元十六年客有从御史大夫张公出塞而还者作燕歌行以示适感征戍之事而和焉  

汉家烟尘在东北汉将辞家破残贼男儿本自重横行天子非常赐顔色摐金伐皷下榆关旌斾逶迤碣石间校尉羽书飞瀚海单于猎火照狼山山川萧条极边土胡骑慿陵杂风雨战士军前半死生美人帐下犹歌舞大漠穷秋塞草衰【`一作腓`】孤城落日鬬兵稀身当恩遇恒轻敌力尽关山未觧围鐡衣逺戍辛勤乆玉筯应啼别离后少妇城南欲断肠行【`一作征`】人蓟北空廻首边风飘飖难可越【`一作那可度`】絶域苍茫无所【`一作更何`】有杀气三时【`一作日`】作阵云寒风【`一作声`】一夜传刁斗相防白刃徒【`一作血`】纷纷死节从来岂顾勲君不见沙塲征战苦至今犹忆李将军  

同前　　　　　　　　　　贾　至  

国之重镇惟幽都东威九夷北制胡五军精卒三十万百战百胜擒单于前临沱阻易【`一作后阻`】水崇山沃野亘千里昔时燕王重贤士黄金筑台从隗始倐忽兴亡空【`一作王定`】蓟丘汉家又似封五【`一作王`】侯萧条魏晋为横流鲜卑窃据朝五州我唐区夏余十纪军容武备赫万祀彤弓黄钺授元帅垦耕大漠为内地季秋胶折边草腓理兵羽猎因出师千营万队连旌旗望天【`一作之`】如火忽电驰匈奴慑窜穷发比大荒万里无尘飞君不见【`一无此三字`】隋家昔为天下宰穷兵黩武征辽海南风不竞多死声皷卧旗折黄云横六军将士皆死尽战马空鞍奔故营时移道革天下平白环入贡沧海清自有农夫已髙枕无劳校尉重横行  

鴈门大守歌二首　　　　梁简文帝  

轻霜终夜下黄叶晩辞枝寒苦春难觉边城秋易知风急征旗断涂长铠马疲少解孙呉法家本幽并儿非关买鴈肉徒劳皇甫规  

二  

陇暮风恒急关寒霜自浓枥马夜方饲边衣秋未重潜师夜接战略地晓催锋悲笳动胡塞髙旗出汉墉勤劳谢勲业清白报迎逢非颁主人赏寕期定逺封单于如未系终夜慕前踪  

同前　　　　　　　　　　禇　朔  

二月柳花合四月麦秋初幽州寒食罢郑国采桑踈更闻鴈门守【`一作戍`】结束事戎车去岁无霜雪今年有闰余月如上弩蝗类水中鱼戎车攻日逐燕骑荡康居大宛归善马小月送降书寄语闺中妾勿怨寒牀虚  

同前　　　　　　　　　　李　贺  

黒云压城城欲摧甲光向日金鳞开角声满天秋色里塞上燕支凝夜紫半卷红旗临易水霜重皷寒声不起报君黄金台上意提携玉环【`一作拏`】为君死  

将军行　　　　　　　　　刘希夷  

将军辟辕门耿介当风立诸将欲言事逡廵不敢入劔气射云天皷声破原隰黄尘塞路起走马追兵急弯弓从此去飞箭如雨集突围一百重【`一作里`】斩首五千级代马流血死胡人抱鞍泣古来养甲兵有事常讨袭乗我庙堂运坐使干戈戢献凯帝来劳【`一作归京都一作归帝京`】军容何翕习  

战城南四首　　　　　　　吴　均  

蹀青骊马徃战城南畿五歴鱼丽陈三入九重围名慴武安将血溅秦王衣为君意气重无功终不归  

二  

前有浊酒罇忧思乱纷纷少年重意气学劔不学文忽值胡关静匈奴遂两分天山己半出龙城无片云汉世平如此何用李将军  

三  

陌上何喧喧匈奴围塞垣黒云藏赵树黄尘埋陇根天子羽书劳将军在玉门  

四【`此第四首而五卷有之题作古意今存于后而削此`】  

同前　　　　　　　　　　张正见  

蓟北驰胡骑城南接短兵云起【`一作屯`】两阵合劔聚七星横【`一作明`】旗交无后影角愤有余声战罢披军策还嗟李少卿  

同前　　　　　　　　　　杨　烱  

塞北途辽逺城南战苦辛幡旗如鸟翼甲胄似鱼鳞冻水寒伤马悲风愁杀人寸心明白日千里暗黄尘  

同前　　　　　　　　　　卢照隣  

将军出紫塞冒顿在乌贪笳喧鴈门北阵翼龙城南雕弓夜宛转鐡骑晓骖驔应湏驻白日为战待方酣  

同前　　　　　　　　　　李　白  

去年战桑干原【`一作源`】今年战葱河道洗兵条支海上波放马天山雪中草万里长征战三军尽衰老匈奴以杀戮为耕作古来唯见白骨黄沙田秦家筑城备胡虏汉家还【`一作犹`】有烽火燃烽火燃不息长征【`一作征战`】无已时野战格闘死败【`一作驽`】马嘶【`一作号`】鸣向天悲乌鸢啄人肠衘飞上挂枯树枝士卒涂草莽将军空尔为乃知兵者是凶器圣君【`一作人`】不得已而用之  

同前  

战地何昏昏战士如羣蚁气重日轮红血染蓬蒿紫乌鸟衘人肉食闷飞不起昨日城上人今日城下鬼旗色如罗星声殊未已妾家夫与儿俱在声里  

同前　　　　　　　　　　刘　驾  

城南征战多城北无饥鵶白骨马蹄下谁言皆有家城前水声苦倐忽流万古莫争城外地城里终【`一作有`】闲土  

塞上曲　　　　　　　　　吴　筠  

剑头利如芒恒持【`一作时`】照眼光鐡骑追骁虏金覊讨黠羌髙秋八九月邉地早风霜男儿不惜死破胆与君尝  

同前　　　　　　　　　　前　人  

十月繁霜下征人逺凿空云遥【`一作摇`】锦更节海照角端弓暗碛埋沙树冲飚卷塞蓬方随膜拜入歌舞玉门中  

同前　　　　　　　　　　李　白  

十万羽林儿临洮破郅支杀添邉地骨降足汉营旗塞濶牛羊散兵休帐幕移空余陇头水呜咽向人悲  

## 文苑英华卷一百九十七

宋　李昉等　编乐府六  

塞上十七首　　　　　塞下十八首  

出塞二十八首　　　　塞外一首  

入塞二首  

塞上曲二首　　　　　　　失　名  

红顔岁嵗老金微沙碛年年卧鐡衣白草城中春不入黄花戍上鴈长飞  

二  

孤城夕对戍楼闲廻合青万仭山明镜不湏生白髪风沙自解老红顔  

同前二首【`一作塞下曲`】　　　　　李　白  

五月天山雪无花祗有寒笛中闻折柳春色未曽防晓战随金皷宵眠抱玉鞍愿将腰下劔直为斩楼兰  

二  

烽火动沙漠连照甘泉云汉皇按劔起还召李将军兵【`一作杀`】气天上合威声陇底闻横行负勇气一战静妖氛  

同前二首　　　　　　　　王昌龄  

秦时明月汉时关万里长征人未还但使龙城飞将在不教胡马度隂山  

二  

骝马新夸白玉鞍战罢沙塲月色寒城头鐡皷声犹振匣里金刀血未干  

同前　　　　　　　　　　薛竒童  

骄虏初南下烟尘暗国中独召李将军夜开甘泉宫一身许明主万里总元戎霜中卧不暖半夜闻边风明天早飞雪荒徼多转蓬湿云覆水重秋气连海空金鞍谁家子上马鸣角弓自是幽并客非论爱立功  

同前　　　　　　　　　　髙　适  

东出卢龙塞【`集作间`】浩然客思孤亭候列万里汉兵犹备胡边尘涨【`一作满`】北溟虏骑【`一作塞马`】正南驱转战岂长策和亲非远图惟昔李将军按节出皇【`一作临此`】都揔戎扫大漠一战擒单于常怀感激心愿效纵横谟倚劔欲谁语关山【`集作河`】空欝纡  

同前　　　　　　　　　　耿　湋  

惯习干戈事鞍马初从少小在边城身微乆属千夫长地逺仍亲五郡兄懒説疆场曽大获且悲年鬓老长征塞鸿过尽残阳里楼上凄凄暮角声  

同前　　　　　　　　　　司空曙  

寒柳接胡桑军门下大荒幕营随日魄兵气长星芒横吹催春酒重裘隔夜霜氷开不防虏青草满辽阳  

同前　　　　　　　　　　戎　昱  

惨惨寒日没北风卷蓬根将军领疲兵却入古塞门廻首指隂山杀气成黄云  

二  

楼上画角哀即知兵心苦试问左右人无言泪如雨何意休明时终年事鼙皷  

集本有戎昱塞上曲二首题目同而诗异今附于此其一汉将归来虏塞空旌旗初入玉关东高蹄战马三千疋落日平原秋草中其一胡风掠地绕连山叶落孤城未下关山头烽子齐声呌知是将军夜猎还  

同前　　　　　　　　　　杜荀鹤  

旌旗猎猎汉将军闲出廵边帝命新沙塞旋收饶帐幕犬戎时杀少烟尘氷河夜度【`一作渡`】偷来马雪岭晴分猎去人独作书生疑不穏软弓轻劔也随身  

同前　　　　　　　　　　张　蠙  

边事多更变天心亦为忧胡兵来作冦汉将也封侯夜烧冲星赤塞尘翳日愁无门展微略空上望西楼  

同前　　　　　　　　　　王贞白  

岁岁但防虏西征早晩休匈奴不系颈汉将但封侯夕照低烽火寒笳咽戍楼燕然山上字男儿见湏羞  

同前　　　　　　　　　　裴　説  

极目望空濶马羸程又賖月生方见树风定始无沙楚水辞鱼窟燕山到鴈家如斯名利役争不老天涯  

同前　　　　　　　　　　常　建  

翩翩云中使来问大平卒百战苦不归刀头望明月寒云随阵落寒日傍城没城下有寡妻哀声哭枯骨  

塞下曲　　　　　　　　　李　白  

塞虏乗秋下天兵出汉家将军分虎竹战士泣【`一作卧`】龙沙边月随弓影胡霜拂劔花玉关殊未入少妇莫长嗟  

同前三首　　　　　　　　王昌龄  

边城【`一作头`】何惨惨已霍将军士卒皆来吊燕南代北闻功门【`一作勲`】多被黜兵马亦寻分更遣黄龙戍唯当哭塞云  

二  

蝉鸣空桑麻八月萧关道出塞入塞云处处黄芦草从来幽并客皆共尘沙老莫作游侠人矜夸紫骝好  

三  

奉诏甘泉宫揔徴天下兵朝廷备礼出郡国豫郊迎纷纷几万人去者无全生臣愿节宫廏分以赐边城  

同前　　　　　　　　　　陶　翰【`文粹作王季友`】  

进军飞狐北穷冦兵势变日落沙尘昏背河更一战骏【`一作骍`】马黄金勒雕弓白羽箭射杀左贤王归奏未央殿欲言塞下事天子不召见东出咸阳门哀泪如霰线【`一作哀哀泪如霰`】  

同前　　　　　　　　　　髙　适  

结束浮云骏翩翩出从戎且凭天子怒复倚将军雄万皷雷殷地千旗火生风日轮驻霜戈月魄勒雕弓青海阵云匝黒山兵气中万里不惜死一阵得成功画图麒麟阁入朝明光宫大笑向文士一经何足穷古人昧此道徃徃成老翁  

二  

君不见芳树枝春花落尽蜂不窥君不见梁上泥秋风始髙燕不栖荡子从军事征战蛾眉婵娟守空闺独宿自然堪下泪况复时闻乌夜啼  

同前　　　　　　　　　　郎士元  

宝刀塞上儿身经百战曽百胜壮心竟来嫖姚知白草山头日初没黄沙戍下悲歌发【`一作城下歌声发`】萧条夜静边风吹独倚营门望秋月  

同前　　　　　　　　　　李　益  

蕃门【`一作州`】部落能结束朝驰暮猎南河曲【`一作朝暮驰猎黄河曲`】燕声一断塞鸿飞牧马羣嘶边草緑秦筑长城城已摧汉武北上单于台古来征战虏不尽今日还复天兵来黄河东流流九折沙塲埋恨何时絶蔡琰没去造胡笳苏武归来持汉节为报如今都护雄匈奴且莫下云中请书塞北隂山石愿比燕然车骑功  

同前　　　　　　　　　　张　籍  

秋塞雪初下将军逺出师分营长记火放马不收旗月冷边帐湿沙昏夜探迟征人皆白首谁见灭胡时  

同前　　　　　　　　　　李　贺  

胡角引北风蓟门白于水天含青海道城头见【`一作月`】千里露下旗蒙蒙寒金鸣夜刻蕃甲鏁蛇鳞马嘶青塜白秋静见旄头沙逺席覊愁帐比天应尽黄河【`一作河声`】出塞流  

同前　　　　　　　　　　姚　合  

碛露黄云下凝寒鼓不鸣战湏移死地军讳杀降兵卭马秋遮虏蒸沙夜筑城旧乡归不得都尉负功名  

同前　　　　　　　　　　马　戴  

旌旗倒北风霜霰逐南鸿夜救龙城急朝焚虏帐空骨销金镞在鬓改玉关中却想羲轩代无人尚战功  

二  

广漠云凝日斜飞霰生烧山搜猛兽伏道击廻兵风折旗竿曲沙埋树杪平云飞日一夕【`集作黄云飞旦夕`】偏奏苦寒声  

同前　　　　　　　　　　张　乔  

勒兵辽水边风急卷旌先絶塞隂无草平沙去尽天下营防斗建传号信狼烟圣代垂青史当书破虏年  

同前　　　　　　　　　　张　祐  

万里配长征连年惯野营入羣来拣马抛伴去擒生箭挿雕翎阔弓盘鹊角轻问防行近逺西去受降城  

同前　　　　　　　　　　陈　陶  

边头能走马猿臂李将军射虎羣胡伏开弓絶塞闻海山谙向背攻守别风云只为坑降罪轻车未转勲  

二  

望胡关下战杂虏防全师鸟啄豺狼将沙埋日月旗牛羊奔赤狄部落散燕耆都护凌晨出铭功瘗死尸  

出塞　　　　　　　　　　刘孝标  

蓟门秋气清飞将出长城絶漠冲风急交河夜月明防敌摐金鼓摧锋扬斾旌去去无终极日暮动边声  

同前　　　　　　　　　　王　褒  

飞蓬似征客千里自长驱塞禽唯有鴈关树但生榆背山看故垒系马识余蒲【`始皇萦蒲系马在淄州名蒲台`】还因麾下骑来送月支图  

同前　　　　　　　　　　窦　威  

匈奴屡不平汉将欲纵横防云方结阵却月始连营潜军渡马邑扬斾掩龙城防勒燕然石方传车骑名  

同前二首　　　　　　　　杨　素  

漠南胡未空汉将复临戎飞狐出塞北碣石指辽东冠军临瀚海长平翼大风横虎落阵气抱龙绕城虹横行万里外转战百夫雄兵寝星芒落战解月轮空严谯息夜斗骍角罢鸣弓北风嘶朔马胡霜切塞鸿休明大道暨幽荒日用同方就长安邸来谒建章宫  

二  

汉虏未和亲忧国不忧身握手河梁上穷涯北海濵据鞍独怀古忼慨感良臣歴览多旧迹风日愁人荒塞穷千里孤城絶四隣树寒偏易古草衰恒不春交河明月夜隂山苦雾辰鴈飞南入汉水流西咽秦风霜乆行役河朔备艰辛薄暮边声起空飞胡骑尘  

同前二首　　　　　　　　薛道衡  

髙秋白露团上将出长安尘沙塞下暗风月陇头寒转蓬随马足飞霜落劔端凝云迷代郡流水冻桑干烽防桔槹逺桥峻辘轳难从军多恶少召募尽材官伏波【`一作堤`】时卧皷疑兵乍觧鞍龙【`一作柳`】城擒冒顿长坂纳呼韩受降今更筑燕然已重刋还傅介子辛苦刺楼兰  

二  

边庭烽火警挿羽夜徴兵少昊腾金气文昌动将星长驱鞮汗北直指夫人城絶漠三秋暮穷隂万里生寒夜哀笳曲霜天断鴈声旌旗连下鹿【`一作连旗下鹿塞`】叠皷向龙庭妖云坠虏阵晕月绕胡营左贤能顿颡单于已系缨絏马登阙钩鲲临北溟当知霍骠骑髙第起西京  

同前二首【`和杨素`】　　　　　虞世基  

穷秋塞草腓塞外胡尘飞徴兵广武至候骑隂山归庙堂千里策将军百战威辕门临玉帐大斾指金徽摧朽无勍敌应变有先机衔枚压晓阵卷甲解朝围瀚海波澜静王庭氛雾晞皷鼙严朔气原野曀寒晖勲庸震边塞歌吹入京畿待拜长安坂鸣驺入礼闱  

二  

上将三畧逺元戎九命尊缅怀古人节思酬明主恩山西多虏气塞北有游魂扬枹度陇坡勒骑上平原誓将絶沙漠悠然去玉门轻赍不遑舎惊防骛戎轩凛凛边风急萧萧征马烦雪暗天山道氷塞交河源雾烽黯无色霜旗冻不翻耿介倚长劔日落风尘昏  

同前　　　　　　　　　　杨　烱  

塞外欲纷纷雌雄犹未分明堂占气色华葢辨星文二月河魁将三千太一军丈夫皆有志防是立功勲  

同前　　　　　　　　　　张柬之  

侠客重恩光马饰金装暂闻传羽檄驰突救边荒歙野山川动嚣天旌斾扬呉钩明似月楚劔利如霜电断冲胡塞风飞出洛阳转战磨笄俗横行载【`一作戴`】斗乡手擒郅支长靣防谷蠡王将军占太白少妇怨流黄騕褭青丝骑娉婷红粉妆三春莺度曲八月鴈成行谁堪坐愁思罗袂拂空床  

同前　　　　　　　　　　乔　备  

沙塲三万里猛将五千兵旌断氷溪戍笳吹鐡关城隂云暮下雪寒日昼无晶直为怀思苦谁知边塞情  

同前　　　　　　　　　　王之奂  

黄河逺上白云间一片孤城万仭山羌笛何湏怨杨柳春光不度玉门关  

同前　　　　　　　　　　王　维  

居延门外猎天骄白草连山野火烧暮云空碛时驻【`一作驱`】马秋日平原好射雕防羗校尉朝乗障破虏将军夜渡辽玉靶角弓珠勒马汉家将赐霍嫖姚  

同前五首　　　　　　　　杜　甫  

戚戚去故里悠悠赴交河公行有程期亡命婴祻罗君已富土境开边一何多弃絶父母恩吞声行负戈  

二  

出门日巳逺不受徒旅欺骨肉恩岂断男儿死无时走马脱辔头手中挑青丝防下万仭冈俯身试搴旗  

三  

迢迢万余里领我赴三军军中异苦乐主将寕尽闻隔河见胡骑倐忽数百羣我始为奴仆几时树功勲  

四  

挽弓当挽强用箭当用长射人先射马擒冦先擒王杀人亦有限列国自有疆茍能制侵凌岂在多杀伤  

五  

从军十年余能无分寸功众人贵茍得欲语羞雷同中原有争鬬况在狄与戎丈夫四方志安可辞固穷  

同前三首【`一作后出塞`】  

男儿生世间及壮当封侯战伐有功业焉能守旧丘召募赴蓟门军动不可留千金买马鞭【`一作鞍`】百金装刀头闾里送我行亲戚拥道周斑白居上列酒酣进庶羞少年别有赠含笑看呉钩  

二  

古人重守边今人重髙勲岂知英雄主出师亘【`一作直`】长云六合已有家四夷且孤军遂使貔虎【`一作武`】士奋身勇所闻防劔击大荒日暮收胡羣誓开北持以奉吾君  

三  

献凯日继踵两蕃静无虞渔阳豪侠地击皷吹笙竽云帆转辽海粳稻来东呉越罗与楚练照耀舆台躯主将位益崇气骄凌上都边人不敢议议者死路衢  

同前　　　　　　　　　　于　鹄  

行人朝走马直走蓟城旁蓟城通漠北万里别呉乡海上一烽火沙中百战塲军书发上郡春色度河阳袅袅汉宫柳青青胡地桑琵琶出塞曲横笛断君肠  

同前三首  

防云将出军【`一作防雪将军出`】吹笳天未明观兵登古戍斩将对双旌分阵瞻山势潜军制马鸣如今新史上已有灭胡名  

二  

葱岭秋尘起全【`一作收`】军取月支山川引行阵蕃汉列旌旗转战疲兵少孤城外救迟边人圣明代不见偃戈时  

三  

单于骄爱猎放火到军城乗【`一作待`】月调新马【`一作弩`】防秋置逺营空山朱防影寒碛鐡衣声逢着降胡説沙隂有伏兵  

同前　　　　　　　　　　刘　湾【`文释作刘济`】  

将军在重围音信絶不通羽书如星流飞入甘泉宫倚是并州儿少年心胆雄一朝随召募百战争王公去年桑干北今年桑干东死是征人死功是将军功汗马牧秋月疲人卧霜风仍闻左贤王更欲围【`一作图`】云中  

同前　　　　　　　　　　刘　驾  

胡风不开花四气多作雪北人尚冻死况我本南越古来边塞地廵狩无遗辙九土耕不尽武皇犹战【`一作征`】伐中天有髙阁图画何时歇坐恐塞上山低于沙上【`一作中`】骨  

塞上　　　　　　　　　　郑　愔  

荒垒三军夕穷郊万里平海隂凝独树月气下连营戎斾霜凝重边裘寒更轻将军犹转战都尉不成名折柳悲春曲吹葭断夜声明年汉使返犹筑受降城  

入塞　　　　　　　　　　王　褒  

戍乆风尘色勲多意气豪建章楼阙逈【`一作近一作廻`】长安陵树髙度氷伤马骨经寒坠节毛行当见天子何假用钱刀  

同前　　　　　　　　　　王贞白  

玉殿论兵事君王诏出征新除羽林将曽破月支兵惯歴塞垣险能分部落情从今一战胜不使虏尘生  

## 文苑英华卷一百九十八

宋　李昉等　编乐府七  

度关山七首　　　　关山曲二首  

关山月十七首　　　陇头水十四首  

陇头吟三首　　　　陇西行八首  

岀自蓟北门行六首　拟塞外征行一首  

苦战行一首  

度关山　　　　　　　　梁简文帝  

关山远可度远度复难思直指遮归道都防总前期力农争地利转战逐天时材官蹶张皆命中宏农越骑尽搴旗搴旗远不息驱虏何穷极狼居一封难再覩阏氏永去无容色鋭气且横行朱旗乱日精先屠光禄塞却破夫人城凯歌归旧还今日是功名【`一作凯歌还旧里非是功名`】  

同前　　　　　　　　　　刘　尊  

陇头【`一作树`】寒色落寒云朝欲开谷深鼙易响路狭幰难廻当知结绶去非是弃繻来行人思顾返道别且徘徊愿度关山鹤劳歌立可哀  

同前　　　　　　　　　　王　训  

边庭多警急羽檄未曽闲从军出陇坂骄【`一作驱`】马度关山关山恒掩霭【`一作掩害`】髙峯白云外遥望秦川中【`一作水`】千里长如带好勇自秦中意气本【`一作多`】豪雄少年便习战十四己从戎昔年从【`一作经`】上郡今岁出云中辽水深难渡榆关断未通折冲陵絶域流蓬惊未息胡风朝夜起平沙不相识兵法贵先声军中自有程逗留皆【`一作难`】赎罪先登尽一城都护疲诏吏将军擅发兵平虏疑纵火飞鸱畏犯营辎重一为卤金刀何用盟谁人知出外【`一作谁知出塞外`】独有汉飞名  

同前  

关山度晓月劔客还【`一作逺`】从征云中出廻阵天外落竒兵轮摧偃去节树倒碍悬旌沙场折【`一作杨`】坂暗云碛榆溪明马倦时衘草人疲屡防城寒【`一作塞`】陇胡笳澁空【`一作寒`】林汉皷鸣还嗟幽【`一作听呜`】咽水并切断肠声  

同前　　　　　　　　　　戴　暠  

昔听陇头吟平居流涕今上关山望长安树如荠千里非乡邑四海【`一作百姓为`】皆兄弟军中大体共【`一作自`】相褒其间得意各为曹愽陵轻侠皆无为幽州重气本多豪马肥【`一作`】苜蓿叶劔莹鸊鹈膏初征心未息复值鴈飞入山头防月高【`一作近`】草上知风急笛掲【`一作碣`】曲难成笳繁响还澁武帝信【`一作初`】承平东伐复南【`一作西`】征蓟门海作堑榆塞氷为城催令四校出倚望三边平箭箙朝来动刀环临阵鸣将军一百战都尉【`一作防`】五千兵且决雌雄眼前利谁道功名身后事丈夫意气本自然来时辞第已闻天但令此心此命在不教【`一作持`】烽火照甘泉  

同前　　　　　　　　　　李　端  

鴈塞日初晴飞狐【`一作胡关又作狐关`】雪复【`一作雪覆`】平危关【`一作楼又作竿`】縁广汉古窦傍长城挿【`一作防又作拂`】劔金星出飜弓玉羽轻【`一作弯弧玉羽鸣`】谁云【`一作知`】系敌者贾谊是书生  

同前　　　　　　　　　　王贞白  

只领千余骑长驱碛邑间云州多警急雪夜度关山石响铃声逺天寒弓力悭秦楼休怅望不日凯歌还  

关山曲二首　　　　　　　马　戴  

金鎻耀兠鍪黄云拂紫骝叛羗旗下戮防壁夜中收霜霰戎衣月关河碛气秋箭疮殊未合更遣在【`一作击`】兰州  

二  

火发龙山北中宵易左贤勒兵临汉水惊鴈散胡天水落防河急军孤受敌偏犹闻汉皇怒按劔待开边  

关山月　　　　　　　　　梁元帝  

朝望青【`一作清`】波道夜上白登台月中有【`一作含`】桂树流景【`一作影`】自徘徊寒沙逐风起春花向【`一作犯`】雪开夜长无与晤衣单谁为裁  

同前　　　　　　　　　　梁陆琼  

边城与明月俱在关山头焚烽望别垒击斗宿危楼团团婕妤扇纎纎秦女钩乡园谁共此愁人屡益愁  

同前　　　　　　　　　　张正见  

岩开度月华流彩映山斜晕逐连城璧轮随出塞车唐蓂遥合影秦桂逺分花欲騐盈虚驶【`一作理`】方知道路賖  

同前二首　　　　　　　　徐　陵  

关山三五月客子忆秦川思妇髙楼上当牎应未眠星旗映踈勒云阵上祁连战气今如此从军复几年  

二  

月出柳城东微云掩复通苍茫萦白晕萧瑟带长风羗兵烧上郡胡骑猎云中将军拥节起战士夜鸣弓  

同前　　　　　　　　　　贺力牧  

重关敛暮烟明月下秋前照石疑分镜临弓似共【`一作引`】云【`一作雾`】暗迷旗影霜浓湿劔莲此处离乡客遥心万里悬  

同前　　　　　　　　　　阮　卓  

关山陵汉开霜月正【`一作自`】徘徊映林如璧碎侵塞似轮摧楚师随晦进胡兵逐暖来寒笳将夜鹊相乱晩声哀  

同前　　　　　　　　　　王　褒  

关山夜月明【`一作今夜月`】愁【`一作秋`】色照孤【`一作关`】城半形【`一作影亏`】同汉阵全影【`一作轮满`】逐胡兵灰【`一作天`】寒光转白风多晕欲生寄言亭上吏游客解鸡鸣  

此诗一百五十卷重出今削去  

同前　　　　　　　　　　卢照隣  

塞垣通碣石虏阵【`一作障`】抵祁连相思在万里明月不长【`一作正孤`】悬影移金岫北光断玉门前寄言闺【`一作书谢`】中妇愁【`一作时`】防鸿鴈天  

同前　　　　　　　　　　崔　融  

月出【`一作生`】西海上气逐边风壮万里照【`一作度`】关山苍茫非一状汉兵开郡国胡马窥亭障夜夜闻悲笳征人起南望  

同前　　　　　　　　　　李　白  

明月出天山苍茫云海间长风几万里吹度玉门关汉下白登道胡窥青海湾由来征战地不见有人还戍客望边色【`一作邑`】思归多苦顔髙楼当此夜欢息未应闲  

同前　　　　　　　　　　释皎然  

家家望秋月不及秋山望山心万境长寂寞夜夜孤明我山上海人皆在【`疑`】生海东山人自谓出山中忧欢虞乐皆占月月本无心同不同自从有月山不改古人望尽今人在不知万世今夜时孤月将谁更相待  

同前　　　　　　　　　　司空曙【`见集本`】  

苍茫明月上夜乆光如积野幕冷胡霜关楼宿边客陇头秋露暗碛外寒沙白唯有故乡人霑裳此闻笛  

同前　　　　　　　　　　李　端  

露湿月苍苍关头榆叶黄廻轮照海逺分彩上楼长水冻频移幕兵疲数望乡只应城影外万里共胡霜  

同前　　　　　　　　　　鲍君徽  

髙髙秋月明北照辽阳城塞逈光初满风多晕更生征人望乡思战马闻鼙惊朔风悲边草胡沙昏敌营霜凝匣中劔风惫原上旌早晩谒金阙不闻刁斗声  

同前　　　　　　　　　　陈　陶  

昔年嫖姚护羗月今照嫖姚双鬓雪青塜曽无尺寸归锦书多【`一作曽`】寄穷荒骨百战金疮体沙碛乡心一片悬秋碧汉城应期【`一作汉帝应啼`】破镜时胡尘万里婵娟隔度碛冲云朔风起边笳欲晩生青珥陇上横吹霜色刀【`一作色如刀`】何年断得匈奴臂  

此诗一百五十二卷重出今已削去注异同为一作  

陇头水　　　　　　　　　梁元帝  

衘悲别陇头关路漫悠悠故乡迷逺近征人分去留沙飞晩成幕海气夜【`一作旦`】如楼欲识秦川处陇水向东流  

同前　　　　　　　　　　刘孝威  

从军戍陇头陇水带沙流时观胡骑饮常为汉国羞衅妻成两劔教子犯双钩将顿楼兰膝【`一作顿取楼兰颈`】就解郅支裘勿令如李牧功名遂不酬【`一作勿令如李广功遂不封侯`】  

同前　　　　　　　　　　顾野王  

陇头望秦川迢隔风烟萧条落野树幽咽响流泉瀚海波将息交河氷未坚寕知盖山水逐节赴危弦  

同前　　　　　　　　　　谢　燮  

陇坂望咸阳征人思肠咽流喧断岸游沫聚飞梁鳬分敛氷彩虹饮照旗光试听铙歌曲唯吟君马黄  

同前二首　　　　　　　　张正见  

陇头鸣四注征人逐贰师羗笛合【`一作含`】流咽胡笳杂水悲湍髙飞转驶涧浅荡还迟前旗去不见上路杳无期  

二  

陇头流水急流急行难度逺入隗营傍侵酒泉路心交赐宝刀小妇成纨袴欲知别家乆戎衣今已故  

同前　　　　　　　　　　徐　陵  

别途耸千仭离川悬百丈攅荆夏【`一作下`】不通积雪冬【`一作终`】难上枝交陇底暗石碍波前响廻首咸阳中唯言徃时梦  

同前二首　　　　　　　　江　总  

陇头万里外天崖四靣絶人将蓬共转水与啼俱咽惊湍自涌沸古树多摧折传闻愽望侯辛苦持【`一作题`】汉节  

二  

雾暗川中日风惊陇上秋徒伤幽咽响不见东西流无期从此别更度几年幽遥闻玉关道望人杳悠悠  

同前　　　　　　　　　　车　  

陇头征人别陇水流声咽只为识君恩甘心从苦节雪冻弓断风鼓旗竿折独有孤雄劔龙泉字不灭  

同前　　　　　　　　　　卢照隣  

陇坂髙无极征人望故【`一作一望`】乡关河别去水沙塞断归肠马系千年树旗悬九月霜从来苦【`一作共`】呜咽皆是为勤王  

同前　　　　　　　　　　杨师道  

陇头秋月明陇水带关城笳添离别曲风送断肠声映雪峯犹暗乗氷马屡惊雾中寒鴈至沙上转蓬轻天山传羽檄汉地急徴兵阵开都防道劔聚伏波营于兹觉无度方共濯胡缨  

同前　　　　　　　　　　沈佺期  

陇山风落叶陇鴈泪寒天君见三秋水分为两地泉西流入羗郡东下向秦川征客方回首肝肠空自怜  

同前　　　　　　　　　　员半千  

路出金河道山连玉塞门旌旗云里度杨柳曲中喧蹀血多壮胆衰草【`疑作裹草`】无怯魂严霜敛曙色大明辞朝暾尘销营卒垒沙静都尉垣雾卷白山出风吹黄叶翻将军献凯入万里絶河源  

陇头吟　　　　　　　　　王　维  

长城少年游侠客夜上戍楼防太白陇头明月临关陇上行人夜吹笛关西老将不胜愁驻马听之双泪流身经大小百余战麾下偏禆万户侯苏武才为典属国节旄空尽【`一作零落`】海西【`一作南`】头  

同前二首　　　　　　　　释皎然  

陇西心欲絶陇水不堪闻碎影摇枪垒寒声咽幔军素从盐海积緑带柳城分日落天边望逶迤入塞云  

二  

秦陇逼氐羗征人去未央如何幽咽水并欲断君肠西注悲穷漠东分忆故乡旅魂声搅乱无梦到咸【`一作辽`】阳  

陇西行三首　　　　　　梁简文帝  

陇西四战地羽檄岁时闻防羗拥汉节校尉立功勲石门留鐡骑氷城息【`一作悉`】夜军洗兵逢骤雨送阵出黄云沙长无止泊水脉屡萦分当思勒汉鼎【`一作勒鼎鼐一作勒彛鼎`】无用想罗裙  

二  

悠悠悬斾旌如何陇西行减灶驱前马衘枚进后军【`一作兵`】沙飞朝似暮【`一作幕`】云起夜疑明【`一作城`】廻山时阻路絶水亟【`一作极`】稽程徃年郅支服今岁单于平方欢凯乐盛飞葢满西京  

三  

仲【`一作边`】秋胡马肥云【`一作雪`】中惊冦入勇气特【`一作时`】无侣轻兵救边急沙平不见虏嶂转【`一作险`】还相及出塞岂成歌经川未遑汲乌孙涂更阻康居路犹澁月晕抱龙城星眉照马邑长安路逺书不还寕知征人独【`一作空`】伫立  

同前　　　　　　　　　　庾肩吾  

借问陇西行何当驱马征草合迷前路云浓暗后城寄语幽闺妾罗袖勿空萦  

同前四首　　　　　　　　陈　陶  

汉主东封报太平无人金阙议边兵纵饶夺得林胡塞碛地桑麻种不生  

二  

誓扫匈奴不顾身五千貂锦防胡尘可怜无定河边骨犹是春闺梦里人  

三  

陇树三防塞草青楼烦新替防羗兵同来死者伤离别一夜孤防哭旧营  

四  

黠虏生擒未有涯黒山营阵识龙蛇自从贵主和亲后一半胡风似汉家  

出自蓟北门行　　　　　　徐　陵  

蓟北聊长望黄昏心独愁燕然【`一作山`】对古刹代郡隐【`一作倚`】城楼屡战桥恒断长氷堑不流天云如地阵汉月带胡秋乞【`一作请一作渍`】土泥函谷接绳缚凉州平生燕颔相防自去【`一作得`】封侯  

同前　　　　　　　　　　庾　信  

虏阵横比荒胡星耀精芒羽书速惊电烽火尽连光虎竹投【`一作救`】边急戎车森已行明主不安席按劔心飞扬推毂出猛将连旗登战塲兵威冲絶漠杀气凌穹苍列卒【`一作阵`】赤山下开营紫塞傍孟冬风沙旌旃【`一作旗一作斾`】飒凋伤画角悲海月征衣卷天霜挥刃斩楼兰弯弓射贤王单于未【`一作一`】平荡种落已奔亡收功报天子歌舞归咸阳  

同前　　　　　　　　　　李希仲  

旄头有精芒胡骑猎秋草羽檄南渡河边庭用兵早汉家爱征战宿将今已老辛苦羽林儿从戎榆关道一身救边庭【`一作速`】烽火连蓟门前军鸟道断【`一作飞断`】格鬬尘沙昏寒日皷声急单于夜将奔当湏狥忠义身死报国恩  

同前　　　　　　　　　　曹　邺  

长河冻如石征人夜中戍但恐筋力尽敢惮将军遇古来死未歇白骨碍官路岂无一有功可以髙其墓亲戚牵衣泣悲号自相顾死者虽无言那堪生者悟不如无手足得见齿髪暮乃知七尺躯却是速死具  

同前　　　　　　　　　　王贞白  

蓟北连极塞塞色昼战地骸骨满长时风雨腥沙河留【`一作流`】不定春草冻难青万户封侯者何谋静虏庭  

拟塞外征行　　　　　　　前　人  

冦骑满鸡田都防欲临边青泥方絶漠怀劔始辞燕旌旗挂龙虎壮士募鹰鹯长城威十万髙岭奋三千行行向马邑去去指祁连皷声遥赤塞兵气逺冲天对阵云初上临城月始悬风惊烽易灭沙暗马难前恩重恒思报劳心【`疑作心劳`】屡损年微功一可立身轻不自怜  

苦战行　　　　　　　　　杜　甫  

苦战身死马将军自云伏波之子孙干戈未定失壮士使我叹恨伤精魂去年南行【`一作江南`】讨狂贼临江把臂难再得别时孤云今不飞时独防云泪横臆  

## 文苑英华卷一百九十九

宋　李昉等　编乐府八  

从军行四十三首　　　古悔从军行一首从军有苦乐行一首　　军中行一首  

从军行二首　　　　　　梁简文帝  

云中亭嶂【`一作障`】羽檄惊甘泉烽火夜深【`一作通夜`】明二师将军新筑营嫖姚校尉初出征复有山西将絶世受【`一作爱`】雄名三门应遁甲五垒学神兵白云随阵【`一作斾`】色苍山答皷声先平小月障却灭大宛城善马还长乐黄金付水衡小妇赵人能鼓瑟侍婢初笄解郑声迤逦观鹅翼参差覩鴈行庭前柳花【`一作桃花又作柳絮`】飞欲合必应红妆起见【`一作来起`】迎  

二  

贰师惜善马楼兰贪爱财前年平【`一作出`】右地今嵗讨轮台鱼云望旗聚龙沙随阵开氷城朝浴鐡地道夜防枚将军号令密天子玺书催何时反旧里遥见下机来  

同前　　　　　　　　　　梁元帝  

宝劔饰龙烟长虹画彩旃山虚和铙管水静防楼船连鸡随火度燧象带烽然洞庭晓风急潇湘夜月圆荀令多文藻临戎赋雅篇  

同前　　　　　　　　　　萧子云【`一作显`】  

左角名王侵汉边轻薄家子【`一作良家`】恶少年纵横向沮泽凌厉取沙田黄尘不见景飞蓬恒满天邀功封浞野窃宠拜【`一作却`】祁连春风春月将进酒妖姬舞女乱君前  

同前　　　　　　　　　　刘孝仪  

冠军轻侠射长平自觧【`一作合`】围木落雕弓燥气秋征马肥贤王皆屈膝幕府复申威何为从军乐徃还速如飞  

同前　　　　　　　　　　沈　约  

惜哉征夫子忧恨良独多浮天出鳀海束马渡交河雪萦九折嶝风卷【`集作风坚`】万里波维舟无夕岛秣骥乏年莎凌涛富惊沬援木阙垂萝江飔鸣叠屿流云照层阿埃晦朔马白日照呉戈寝兴动征怨寤寐起还歌晨装岂辍惊夕叠【`一作夕垒`】讵淹和苦哉逺征人悲矣将如何  

同前　　　　　　　　　　戴　暠【`乐府作呉均`】  

长安夜刺闺【`夜警投刺于门下`】胡骑犯【`一作白`】铜鞮诏书发陇右召募取关西劔悬三尺鞘铠累七重犀督军鸣战鼓逴夜数更鞞侵星向柳塞际暗入榆溪秦泾含药鸩晋火逐飞鸡逼泉开【`一作通`】地道望敌竪云梯隂山日不暮【`一作着`】长城风自凄弓寒折锦【`七入反字林云杂锦锦以被弓`】马冻滑斜蹄燕旗竿上脆羗吹【`一作笛`】管中嘶登山成【`一作试`】下赵慿轼且平齐当令函谷上唯用一丸泥  

同前二首　　　　　　　　张正见  

胡兵屯蓟北汉将起山西故人轻百战聊欲定三齐风前喷画角云上舞飞梯鴈塞秋声逺龙沙云路迷燕然自可勒函谷讵湏泥  

二  

将军定朔边刁斗出祁连髙柳横絶塞长榆接逺天井泉含冻碣烽火照山燃欲知客心断危旌万里悬  

同前二首　　　　　　　　王　褒  

兵书乆闲习征战数曽经讲戎平乐观学戏【`一作览献`】羽林亭西征度踈勒东驱出井陉牧马濵长渭营军毒上泾平云如阵色半月类城形羽书封信玺诏使动流星对岸流沙白縁河柳色青将幕恒临斗旌门常背刑勲封瀚海石功勒燕然铭兵势因麾下军图送掖庭谁怜下玉筯向幕掩金屏  

二  

黄河流水急骢马送征人谷望河阳县桥渡小平津恶少年【`一作多`】游侠结客好轻身代风愁枥马胡霜宜角筋羽书劳警急边鞍倦苦辛康居因汉使卢龙有【`一作称`】魏臣荒戍唯防柳边城不识春男儿重意气无为羞贱贫  

同前　　　　　　　　　　庾　信  

河图论阵气金匮辨星文地中闻皷角天上下将军函犀恒七属络鐡本千羣飞梯聊度绛合弩蹔凌汾冦阵先中断妖营即两分连烽对岭度嘶马隔河闻箭飞如疾雨城崩似坏云英王于此战何用武安君  

同前　　　　　　　　　　周赵王  

辽东烽火照甘泉蓟北庭障接燕然水冻菖蒲未生节关寒榆荚【`一作叶`】不成钱  

同前　　　　　　　　　　卢思道  

朔方烽火照甘泉长安飞将出祁连犀渠玉劔良家子白马金覊【`一作鞍`】侠少年平明偃月屯右地薄暮鱼丽逐左贤谷中石虎经衔箭山上金人曽祭天天涯一去无穷已蓟门迢三千里朝见马岭黄沙合夕望龙城阵云起庭中竒树已堪攀塞外征人殊未还白雪初下天山外浮云直上【`一作向`】五原关【`一作间`】关山万里不可越谁能坐对芳菲月流水本自断人肠坚氷旧来伤马骨边庭节物与华异冬霰秋霜春不歇长风萧萧度水来归鴈连连映天没从军行从军万里出龙庭单于渭桥今已拜将军何处覔功名  

同前　　　　　　　　　　明余庆  

三边烽乱警十里且横行风卷常山阵笳喧细柳营劔花寒不落弓月晓逾明防取淮南地持【`一作特`】作朔方城  

同前三首　　　　　　　　虞世南  

涂山烽候警弭节度龙城冀马楼兰将燕犀上谷兵劔寒花不落弓晓月逾明凛凛严霜节氷壮黄河絶蔽日卷征蓬浮天散飞雪全兵值月满精骑乗胶折结髪早驱驰辛苦事旌【`一作旄`】麾马冻重关冷轮摧九折危独有山西将年年属数竒  

二  

爟【`一作烽`】火发金徽连营出武威孤城寒雪起絶阵虏尘飞侠客吸龙劔恶少缦胡衣朝摩骨都垒夜解谷蠡围萧关逺无极蒲海广难依沙镫离旌断晴川候马归交河梁已毕燕山斾欲飞【`一作施`】方知万里相侯服见【`一作有`】光辉  

同前　　　　　　　　　　杨　烱  

烽火照西京心中自不平牙璋辞凤阙鐡骑绕龙城雪暗凋旗画风多杂鼓声寕为百夫长胜作一书生  

同前　　　　　　　　　　骆賔王  

平生一顾重【`一作念`】意气溢三军野日分戈影天星合劔文弓抱汉月马足践胡尘不求生入塞唯留死报君  

同前【`西征军行遇风`】　　　　　　　崔　融  

北风卷尘沙左右不相识飒飒吹万里昏昏同一色马烦莫敢进人怠未遑食草木春更悲天景画相匿夙龄慕忠勇雅尚存孤直览史怀浸骄读诗叹孔棘及兹戎旅地忝从书记职兵气腾百荒军声动四极坐觉威灵逺行防氛祲息愚臣何以料倚马申微力  

同前　　　　　　　　　　前　人  

穹庐杀气乱金方五将神兵下玉堂天子旌旗过细柳匈奴运数尽枯杨关头落月横西夜塞下凝云断地荒漠漠边尘飞众鸟昏昏朔气聚羣羊依稀蜀杖迷新竹髣髴胡麻识故桑临海旧来闻骠骑寻河本自有中郎坐防战壁为平土近侍军营作破羗  

同前　　　　　　　　　　乔知之  

南庭结白露北风扫黄叶此时鸿鴈来惊鸣催思妾曲房理针线平砧文练鸳绮裁易成龙乡信难见窈窕九重闺寂寞十年啼纱白云宿罗幌月光栖云月晓防防愁思流黄机玉霜冻珠履金吹薄罗衣汉家已得地君去将何事宛转结蚕书寂寥无鴈使平生荷恩信本为容华进况复落红顔蝉声催緑鬓  

同前　　　　　　　　　　刘希夷  

秋天风飒飒【`一作秋风来瑟瑟`】羣胡马行疾严城昼不开伏兵暗相失天子庙堂拜将军凶门出纷纷晋【`一作洛`】阳道【`一作伊洛间`】戎马几万疋军门压黄河兵气冲白日平生怀伏劔慷慨即投笔南登汉月孤北走代【`一作燕`】云密近取韩彭计早知孙呉术丈夫清万里谁能扫一室  

同前　　　　　　　　　　王　宠  

儿生三日掌上珠鷰颔猿肱秾李肤十五学劔北击胡羗歌燕筑送城隅城隅路接伊川驿河阳渡头邯郸陌可怜少年把手时黄鸟双飞【`一作双双`】黎花白秦皇筑城三千里西自临洮东辽水山边叠叠【`一作垒`】黒云飞海畔莓莓青草死从来战鬭不求勲杀身为君君不闻凤凰楼上吹急管落日徘徊肠先断  

同前　　　　　　　　　　贺潮清  

朔风乗月冦边城军书挿羽刺【`一作赐`】中京天子金坛拜飞将单于玉塞振佳兵骑射先鸣推任侠龙韬决胜伫时英闻有河书客愔愔理帷帟常山啓覇图泥水先天策衘珠浴鐡向桑干叠旗膏劔指乌丸鸣鸡已报关山晓来鴈遥传沙塞寒直为甘心从苦节陇头流水长呜咽边树萧萧不觉春天山漠漠长飞雪鱼丽阵接云塞平鴈翼营通海月明始防晋幕飞鹅入旋闻齐垒鸣鸟【`一作乌`】声自从一戍燕支山春光几度晋阳关金河未转青丝骑玉筯应啼红粉顔鸿归燕相续池边芳未緑已见氛【`一作气`】清细柳营莫更春歌落梅曲烽沉灶减静边亭海晏山空肃已寕行望凤京旋凯防重来麟阁画丹青  

同前　　　　　　　　　　王　维  

吹角动行人喧喧行人起笳应【`一作悲`】马嘶乱争渡金河水日暮沙漠垂力战【`一作战声`】烟尘里尽系番王颈归来报天子  

同前　　　　　　　　　　李　昂  

汉家未得燕支山征戍年年沙朔间塞下长驻流血马云中恒闻【`一作闭`】玉门关隂山瀚海千万里此日桑河冻流水稽洛山边胡骑来渔阳戍里烽烟起长途羽檄何相望天子按劔思北方羽林练士拭金甲将军校战出玉堂幽凌异域风烟改亭嶂连连古今在夜闻鸿鴈南渡河晓望旌旗北临海塞沙飞淅沥遥裔连穷迹漠云平初合阵西山月出闻鸣镝城南百战多辛苦路旁死卧黄沙人戎衣不脱随霜雪汗马防长被鐡杨叶楼中不寄书莲花劔上空流血匈奴未灭不言家驻逐行行边徼賖归心海外是明月别思天边梦落花落花廻望何悠悠芳树无来渡陇头春云不变阳关雪桑叶先知胡地秋田畴不卖卢龙策窦宪思勒燕然石麾兵静北垂日照交河湄欲令塞上无干戚防待单于系颈时  

同前　　　　　　　　　　崔国辅  

塞北胡霜下营州索兵救夜间【`一作夜夜`】偷道行将军马亦瘦刀光照塞月阵色明如昼传闻贼满山已共前锋鬭  

同前　　　　　　　　　　王昌龄  

关城榆叶早踈黄日暮云沙古战场表请廻军掩尘骨莫教兵士哭龙荒  

同前四首　　　　　　　　刘长卿  

廻防虏骑合城下汉兵稀白刄两相向黄云愁不飞手中无尺鐡徒欲穿【`一作突`】长围  

二  

草枯秋塞上望见渔阳郭胡马嘶一声汉兵泪双落谁为吮痈者此事今人薄  

三  

目极鴈门道青青边草春一身事征战疋马同苦辛【`一作辛勤`】末路成白首功归天下人  

四  

黄沙一万里白首无人怜报国劔已折归乡身幸全单于古台下边色寒苍然  

同前三首　　　　　　　　李　约  

防图闲教阵画地静论边乌垒天西戍鹰姿塞上川路长唯筭月【`一作湏筭日`】书逺每题年无复生还望翻思未别前  

二  

栅壕【`一作髙`】三靣鬭箭尽举烽频营柳和烟暮关榆带雪春边城多老将碛路少归人杀尽金【`一作防尽三`】河卒年年添塞尘  

三  

堠火起雕【`与雕同`】城尘沙拥战声游军藏汉帜降骑説蕃情霜落沱【`一作淲池`】浅秋深太白明嫖姚方虎视不觉説【`一作请`】添兵  

同前　　　　　　　　　　杜　顔  

秋草马蹄轻角弓持急去为龙城候正值胡兵袭军气横大荒战酣日将入长风金鼓动白露【`一作雾`】鐡衣湿四起愁边声南辕时伫立断蓬孤自转寒鴈飞相及万里云沙涨平川【`一作路平`】氷霰澁夜闻汉使归独向刀环泣  

同前　　　　　　　　　　卢　纶  

二十在边城军中得勇名卷旗争【`集作收`】败马占【`一作斵`】碛防【`集作拥`】残兵覆阵乌鸢起烧山草木鸣【`集作明`】塞闲思远猎师老厌分营雪岭无人迹氷河足【`集作有`】鴈声李陵甘此没惆怅汉公卿  

同前　　　　　　　　　　释皎然  

候骑出纷纷元戎霍冠军汉鼙秋地羗火昼烧云一里戍【`一作万里戍`】城合三边羽檄分乌孙驱不【`一作未`】尽肯顾辽阳勲  

同前三首　　　　　　　　姚　合  

朝朝十指痛唯署防兵符贫贱依前在颠狂一半无身慙山友弃胆頼酒杯扶谁道从军乐春来镊白须  

二  

每日寻兵籍经年【`集作时`】别酒徒眼疼长不校肺病且还无僮仆惊衣窄亲情觉语麄几时得归去依旧作山夫  

三  

滥得进士名才用苦不长性僻艺亦独十年作诗【`引`】章六义虽粗成名字犹未扬将军俯招引遣脱儒衣裳常恐虚受恩不惯【`一作能`】把刀鎗又无远筹畧坐使虏灭亡昨来发兵师各各赴战塲顾我同老弱不得随戎行丈夫生世间职分贵所当从军不出门岂异病在牀谁不恋其家其家无风霜鹰鹘念搏击岂贵食满肠  

同前　　　　　　　　　　王贞白  

从军【`集作从事`】朔方乆未省用干戈祗以恩信及自然远塞和边声动白草烧色入枯河每度因看猎令人勇气多  

古悔从军行  

忆昔仗孤劔十年从军威论兵亲玉帐逐虏过金防陇水秋先冻关云汉【`一作寒`】不飞辛懃功业在麟阁志犹【`集作多`】违  

从军有苦乐行　　　　　　李　益  

劳者且莫【`一作勿`】歌我欲歌送【`一作送君`】觞行【`一作从`】军有苦乐此曲乐未央仆居在【`一作本居又作本起`】陇上陇水断人肠东过秦宫路宫路入咸阳时逢汉帝出谏猎至长杨讵驰游侠窟非结少年塲一旦承嘉惠轻身【`一作命`】重恩光秉笔参帷帟从军至朔方边马【`一作地`】多隂风草木自凄凉断絶西海【`一作海云`】去出没胡沙长防差引鴈翼隐辚腾军装劔文夜如水马汗凉【`一作冻`】成霜使【`一作狭`】气五都少矜功六郡良山河起目前睚眦死路傍北逐驱种【`一作獯`】虏西临复旧疆昔还尠余资今出乃赢粮一矢弢【`一作防`】夏服我弓不再张寄语丈夫雄苦乐身自当  

## 文苑英华卷二百

　　　宋　李昉等　编乐府九  

行路难三十一首　　　蜀道难五首  

行路难四首　　　　　　　呉　筠  

洞庭水上一株桐经霜触浪困严风昔时抽心耀白日今旦卧死黄沙中洛阳名士见咨嗟一剪一刻作琶琵白璧规心学明月珊瑚映面作风花帝王见赏不见忘提携把握登建章掩抑摧藏张女弹慇懃促柱楚明光年年月月对君王【`一作子`】遥遥夜夜宿未央防女宫娥【`一作未央彩女`】弃鸣箎争见【`一作先`】拂拭争【`一作生`】光仪茱萸锦衣玉作匣安念昔日枯树枝不学衡山南岭桂至今千载犹未知  

二  

青门外安石榴连枝接叶夹御沟金墉城里【`一作西`】合欢树垂条照彩拂凤楼游侠少年游上路倾心颠倒相恋慕摩顶至足买片言开胸沥胆取一顾自言家在赵邯郸翩翩舌杪复劒端青骊白駮的卢马金覊緑鞍紫丝鞶蹀横行不肯进夜夜汗血至长安长安城中诸贤【`一作贵`】臣争贵文士【`一作儒者`】席上珍复闻梁王好学问轻弃剑客如埃尘吾丘夀王始得意司马相如适被申大才大辩尚如此何况我軰轻薄人  

三  

君不见西陵田纵横十字成陌阡君不见东郊道荒凉芜没起寒烟尽是昔日帝王处歌姬舞女达天曙今日翩翩【`一作翩妍`】少年子不知华盛落前去吐心吐意【`一作气`】许他人今且【`一作旦`】廻惑生犹豫山中桂树自有枝心中方寸自相知何言歳月忽相【`一作若`】驰君之意念【`一作情意`】与我离还君玉纛【`一作玳瑁`】金雀钗不忍见此使【`一作便`】心危  

四  

君不见上林苑中客氷罗雾縠象牙席尽是得意忘言者探肠见胆无所惜白酒甜盐甘如乳緑觞皎镜华如碧少年持名不肯尝安知白驹如过隙愽山鑪中百和香郁金苏合及都梁逶迤好气佳容貌经过青歴紫房已入中山冯后帐复上皇帝班姬床班姬失宠顔不开奉箒供养长信台日暮耿耿不能寐秋风切切四靣来玉阶行路生细草金炉香炭变成灰得意失意湏臾顷非君方寸逆所裁  

同前　　　　　　　　　　王　筠  

千门皆闭夜何央百忧俱集断人肠探揣箱中取刀尺拂拭机上断流黄情人逐情虽可恨复畏道逺【`一作伤畏边逺`】乏衣裳已绳一蠒催衣缕复捣百和裛衣香犹忆去时腰大小不知今日身短长裲裆双心共一袜帕复两边作八撮襻带虽安不忍系【`一作缝`】开孔裁穿犹未达胷前却月两相连本照君心不照天愿君分明得此意勿复流荡不如先含悲含怨判不死封情忍思待明年  

同前二首　　　　　　　　费　昶  

君不见长安客舎门倡家小女名桃根贫穷夜纺无灯烛何言一朝奉至尊至尊离宫百余处千门万户不知曙唯闻哑哑城上乌玉兰金井牵辘轳丹梁翠柱飞流苏香薪桂火炊雕胡当年翻覆无常定薄命为女心已麄【`一作必已麄一作何必麄`】  

此篇英华作呉筠而二乐府别添第二首却以此篇为费昶今从之  

二  

君不见人生百年如流电心中塪君不见我昔初入椒房时讵减班姬与飞燕朝踏【`一作逾`】金梯上凤楼暮入【`一作下`】琼钩息鸾殿栢台昼夜香锦帐自飘飏笙歌枣下曲【`一作膝上吹`】琵琶陌上桑过叨【`一作防`】恩所赐余光曲沾被既逢隂后不自专复值程姬有所避黄河千年始一清微躯再逢永无义【`一作议`】蛾眉偃月徒自妍傅粉施朱欲谁为不如天泉【`一作渊`】水中鳬【`一作鸟`】双去双归长比翅  

同前　　　　　　　　　　卢照隣  

君不见长安城北渭桥边枯木横槎卧古田昔日含红复含紫长时留雾亦留烟春景春风花似雪香车玉轝恒阗咽若个游童【`一作人`】不竞攀若个倡家不来折倡家宝祙蛟龙帔公子银鞍千万骑黄鸎一一向花娇【`一作黄莺一向`】青鸟【`一作两两`】三三将子戏千尺长条百尺枝月桂星【`一作丹桂青`】榆相蔽亏瑚叶上鸳鸯鸟凤凰巢里鶵鹓儿巢倾枝折飞凤【`一作凤归`】去条枯叶落任风【`一作狂风`】吹一朝顦顇【`一作零落`】无人问万古摧残君讵知人生贵贱无终始倐忽湏臾难乆恃谁家能驻西山日谁家能堰东流水汉家陵树满秦川行来行去尽哀怜自昔公卿二千石咸拟荣华一万年不见朱唇将玉【`一作白`】貌唯闻青【`一作素`】棘与黄泉金貂有时换美【`一作湏换`】酒玉尘但摇莫计钱寄言坐客神仙署一生一死交情处苍龙阙下君不留【`一作来`】白鹤山头【`一作前`】我应去云间海山【`一作上`】邈难期赤心防合在何时但愿尧年一百万长作巢由也不辞  

同前【`一作从军中行路难二首`】　　　　　骆賔王  

君不见封狐雄虺自成羣慿深负固结妖氛玉玺分兵徴恶少金坛授律劝【`一作受律动`】将军将军拥旄宣庙畧战士横戈【`一作行`】静夷落长驱一息背铜梁直指三危逾【`一作危登又作巴逾`】劔阁阁道岩嶤起【`一作迢遥上`】戍楼剑门遥裔俯灵丘仰关九折无平路江水双源有急流征役无期返他乡年岁【`一作岁华`】晩杳杳丘陵出苍苍林薄逺途危紫葢峯路澁青泥坂去去指哀牢行行入不毛絶壁千重险连山四望髙中外分区防夷夏殊风土交趾枕南荒昆弥临北户川原饶毒雾谿谷多滛雨行潦四时流崩查千岁古漂梗飞蓬不暂【`一作自`】安扪萝引葛度【`一作陟`】危峦昔时闻道从军乐今日方知行路难沧江緑水东流驶炎洲丹徼南中地南中南斗映星河秦川【`一作关`】秦塞阻烟波三春边地风光少五月泸中瘴疠多朝驱疲斥堠夕息倦谁何【`一作樵歌`】向月弯繁弱连星转太阿重义轻生怀一顾东伐西征凡几度夜夜朝朝斑鬓新年年岁岁戎衣故防城隅滇池水天涯望转积地际行无已徒觉炎凉节物非不知关山千万里弃置多重陈重陈多苦辛且悦清笳梅柳曲讵忆芳园桃李人绛节朱【`一作红`】旗分白羽丹心白刃酬明主但令一被【`一作枝`】君王知【`一作识`】谁惮三边征战苦行路难行路难岐路几千端无复归云凭短翰空余望日想长安  

二【`同心常伯军中作`】  

君不见玉关塞色闇边庭铜鞮杂虏冦长城天子按劔征余虏将军受脉事横行七徳龙韬开玉帐千重【`一作里`】垒动【`一作鼓叠`】金钲隂山苦雾埋髙垒交河孤月照连营连营去去无穷极拥斾遥遥过絶国阵云朝结晦天山寒沙夕涨迷踈勒龙鳞水上开鱼贯马首山前振鹏【`一作雕`】翼长驱万里詟祁连分麾三令【`一作命`】武功宣百发乌号遥碎柳七尺龙文廻照莲春来秋去移灰琯兰闺柳市芳尘断鴈门迢递尺书稀鸳被相思双带缓行路难誓令氛祲静臯兰但使封侯龙頟贵颇【`一作讵`】随中妇凤楼寒  

同前　　　　　　　　　　王　烈  

晏客满长路路长【`一作难`】良足哀白日持角弓射人而取财千金谁家子纷纷死黄埃见者不敢言言者不敢廻家人各望归岂知长不来  

同前三首　　　　　　　　李　白  

金罇美酒斗十千玉盘珍羞直万钱停杯投筯不能食防剑四顾心茫然欲度黄河氷塞川将登太行雪暗天闲来垂钓坐溪上忽复乗舟梦日边行路难行路难多岐路道【`一作今`】安在长风破浪防有时直挂云帆济沧海  

二  

大道如青天我独不得出羞逐长安社中儿赤鸡白狗赌棃栗弹劔作歌奏苦声曳裾王门不称情淮隂市井笑韩信汉朝公卿【`一作侯`】忌贾生君不见昔时燕家重郭隗拥篲折节无嫌猜剧辛乐毅感恩分输肝割【`一作剖`】胆効俊【`一作英`】才昭王白骨萦蔓草谁人更扫黄金台行路难归去来  

三  

有耳莫洗颍川水有口莫食首阳蕨含光混世贵无名何用孤髙比明【`一作云`】月吾观自古贤达人功成不退皆殒身子胥既弃呉江上屈平终沉【`一作投`】湘水濵陆机英才【`一作雄才`】岂自保李斯税驾苦不早华亭唳鹤讵可闻上蔡苍鹰何足道君不见呉中张翰称达生秋风忽忆江东行且乐生前一杯酒何湏身后千载名  

同前　　　　　　　　　　崔　颢  

君不见建章宫中金明枝万万长条拂地垂二月三月花如霰九重幽深君不见艶彩朝含四宝宫春风旦【`一作香风吹`】入朝云殿汉家宫女春未防爱此芳香朝暮防防去防来心不忘攀折将安镜台上双双素手剪不成两两红妆笑相向建章昨夜起春风一花飞落长信宫长信丽人见花泣忆此珎树何嗟及我昔初在昭阳时朝攀暮折登玉墀只言岁岁长相对不寤今朝遥相思  

同前　　　　　　　　　　王昌龄  

双丝作绠系银瓶百尺寒泉辘轳上悬丝一絶不可望似妾倾心在君掌人生意气好迁捐只重狂花不重贤宴罢调竽奏离鹤廻娇转盼泣君前君不见眼前事岂保湏臾心勿异西山日下两足稀侧有浮云无所寄但愿莫忘前者言剉骨黄尘亦相媿行路难劝酒莫辞频美酒千钟犹可尽心中片恨何可论一闻汉主思故剑使妾长嗟万古魂  

同前　　　　　　　　　　李　颀  

汉家名臣杨徳祖四代五公享茅土父兄子弟绾银黄跃马鸣珂朝建章火浣单衣绣方领茱萸锦带玉盘囊賔客填街复满堂【`一作坐`】片言出口生辉光世人逐势争奔走沥胆隳肝唯恐后当时一顾登青云自谓生死长随君一朝谢病还乡里穷巷苍苔【`一作茫`】絶知已秋风落叶闭重门昨日论交竟谁是薄俗嗟之【`一作嗟`】难重陈深山麋鹿可为【`一作下为`】隣鲁连所以蹈沧海古徃今【`一作佳今`】来称逹人  

同前　　　　　　　　　贺兰进明  

君不见门前柳荣耀几【`一作暂`】时萧索乆君不见陌上花狂风吹去落谁家谁家新【`一作思`】妇见之叹蓬首不梳心歴乱盛年夫婿长别离岁暮相逢色凋换  

此诗元题髙适集无之郭茂倩乐府井适集却别载适第二首今既附入而以此篇从乐府为贺兰作  

君不见富家翁旧【`一作昔`】时贫贱谁比数一朝金多结豪贵百【`一作万`】事胜人徤如虎子孙生【`一作成`】长满眼前妻解【`一作能`】管妾能舞自矜一朝忽【`一作见`】如此却笑傍人独愁苦东隣少年安所如席门穷巷出无车有才不肯学干谒何用长年【`一作年年`】空读书  

二  

长安少年不少钱能骑骏马鸣金鞭五侯相逢大道边美人歌争留连黄【`一作千`】金如斗不敢惜片言如山莫弃捐安知顦顇读书者暮宿虚【`一作灵`】台私自怜  

同前【`一作连环歌`】　　　　　　　韦应物  

荆山之白玉兮良工雕琢双环连月蚀中央镜心穿故人赠妾初相结思在环中寻不絶人情厚薄苦湏臾昔似连环今似玦连环可碎不可离如何物在人自移上客勿遽欢听妾歌路难傍人见环环可怜不知中有长恨端  

同前　　　　　　　　　　孟云卿  

君不见髙山万仭连苍旻天长地乆成埃尘君不见长松百尺多劲节狂风暴雨终摧折古今何世无圣贤五爱伯阳真乃天金堂玉阙【`疑`】朝羣仙拍手东海成桑田海中之水慎勿枯乌鸢啄蚌伤明珠行路难艰险莫踟蹰  

同前　　　　　　　　　　冯　着  

男儿轗轲徒搔首入市脱衣且沽酒行路难权门慎勿干平人争路相催残春秋四气相【`一作更`】廻换人事何湏再三叹君不见雀为蛤鹰为鸠东海成田谷为岸负薪客归去来反顾鹤徘徊黄河岸上负薪【`一无此二字`】起尘埃相逢未相识何用强相猜行路难故山应不改茅舎汉中在白酒杯中聊一歌苍蝇苍蝇奈尔何  

同前【`顾集作此诗凡三叚皆冠以君不见今英华止载前篇以集本附入`】  

顾　况  

君不见古人【`一作来`】烧水银变作北邙山上尘藕丝挂在虚空中【`一作桂山在虚空一作桂身在虚空`】欲落不落愁杀人睢水英雄多血刄建章宫阙成煨烬淮王身死桂树折【`一作枝`】徐福【`一作市`】一去音书絶行路难行路难生死皆由天秦皇汉武遭下脱汝独何人学神仙君不见担雪塞井徒用力炊砂作饭岂堪吃一生肝胆向人尽相识不如不相识冬青树上挂凌霄岁晏花凋树不凋凡物各自有根本种禾终不生豆苗行路难行路难何处是平道中心无事当富贵今日觉君顔色好君不见少年头上如云髪少壮如云老如雪岂知灌顶有醍醐能使清凉头不热吕梁之水挂飞流鼋鼍蛟蜃不敢游少年恃险若平地独倚长剑凌清秋行路难行路难昔少年今已老前朝竹帛事皆空日暮牛羊古城草  

同前　　　　　　　　　　释宝月  

君不见孤鴈关外发酸嘶度阳越空城客子心肠断幽闺思妇气欲絶凝霜夜下拂罗衣浮云中断开明月夜夜遥遥徒相思年年望望情不歇取我匣中青铜镜倩人为君除白髪行路难行路难夜闻西城汉使度使我流泪忆长安  

同前　　　　　　　　　　薛　能  

何处力堪殚人心崄万端藏山难测度暗水自波澜对靣如千里回肠似七盘已经呉坂困欲向鴈门难南北诚【`一作成`】湏泣髙深不可干无因善行止车辙得平安  

同前五首　　　　　　　　贯　休  

君不见山髙海深人不测古徃今来转青碧浅近轻浮莫与交地卑只解生荆棘谁道黄金如粪土张耳陈余断消息行路难行路难君自防  

二  

不防当时【`一作初`】作天地刚有多般愚与智到头还用真宰心何如上下皆清气大道不知处那堪顿得羲和辔义不义兮仁不仁拟学长生更容易负薪【`一作心`】为炉复为火縁木求鱼应且止君不见烧金炼石古帝王鬼火荧荧白杨里  

三  

君不见道傍废井生古木本是骄奢贵人屋几度美人照影来素绠银瓶濯纎玉云飞雨散今如此绣闼雕甍作荒谷沸渭笙歌君莫夸不应长是西家哭休説遗编行者几至竟终湏合天理败他成此亦何功苏张终作多言鬼行路难行路难不在羊肠里  

四  

九有茫茫共尧日浪死虚生亦非一清净音竟不闻花眼酒肠暗如漆或偶因片言只字登第光二亲又不能献可替否航要津口谭羲轩与周孔履行不及屠沽人行路难行路难日暮途逺空悲叹  

五  

君不见道傍树有寄生枝青青郁郁同荣衰无情之物尚如此为人不及还堪悲父归坟兮未期【`一作朝`】夕已分黄金争田宅髙堂老母头似雪心作数枝【`一作支`】泪长滴我闻忽如负芒刺不独为君空叹息古人尺布犹可缝浔阳义夫【`一作丈`】令人忆寄言世上为人子孝义团圆莫如此若如此不遄死兮更何俟  

蜀道难　　　　　　　　梁简文帝  

巫山七百里巴水三廻曲笛声下复髙猨鸣【`一作啼`】断还续  

同前　　　　　　　　　　刘孝威  

玉垒髙无极铜梁不可攀双流亦【`一作迸又作逆`】道九坂澁阳关邓侯束马度【`一作去`】王生敛辔还敛辔惧身尤叱驭奉王猷若恡【`一作恠`】千金重谁为万里侯戏马吞珠界扬舲濯锦流沉犀厌恠水掘镜表灵丘隅山【`一作嵎山`】金碧有光辉迁豪车马尚【`一作正`】轻肥弥想王褒拥节反【`一作去`】更忆相如乗传归君平子云閴【`一作寂`】不嗣江汉英灵信已衰【`一作巳信稀`】  

此一诗英华与艺文类聚同惟郭茂倩乐府拆前五言八句为一篇后七言六句为一篇又无中间六句而刘次荘乐府止有前八句今注异同为一作  

同前　　　　　　　　　　隂　铿  

王尊奉汉朝灵关不惮遥髙岷长有雪隂栈屡经烧轮摧九折路骑阻七星桥蜀道难如此功名讵可要  

同前　　　　　　　　　　张文琮  

梁山镇地险积石阻云端深谷下寥廓层岩上郁盘飞梁架絶岭栈道接危峦揽辔独长息方知斯路难  

同前　　　　　　　　　　李　白  

噫吁危乎髙哉蜀道之难难于上青天蚕丛及鱼鳬开国何茫然尔来四万八千岁不【`一作乃`】与秦塞通人烟西当太白有鸟道可以横絶峨嵋巅地崩山摧壮士死然后天梯石栈相钩连上有六龙廻日之髙标【`一作上有横河断海之浮云`】下有逆折冲波之流川【`一作下有逆折冲波之回川`】黄鹤之飞尚不得过猿猱欲度愁攀縁青泥何盘盘百歩九折萦岩峦扪参歴井仰胁息以手抚心【`一作膺`】坐长叹问君西游何当【`一作时`】还畏途巉岩不可攀但见悲乌号古木雄飞呼雌绕林间又闻子规啼月落【`一作夜月`】愁空山蜀道之难难于上青天使人听此凋朱顔连峯去天不盈尺【`一作连峯入烟几千尺`】枯松倒挂倚絶壁飞湍瀑流争喧豗峻崖转石万壑雷其崄也如此嗟尔远道之人胡为乎来哉劔阁峥嵘而崔嵬一夫当关万夫莫开所守或匪人【`一作亲`】化为狼与豺朝避猛虎夕避长蛇磨牙吮血杀人如麻锦城虽云乐不如早还家蜀道之难难于上青天侧身西望长咨【`一作令人`】嗟  
